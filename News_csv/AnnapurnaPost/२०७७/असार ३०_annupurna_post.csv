शीर्षक,विवरण
कोरोना पीडित अर्थतन्त्र,"कोभिड१९ को महामारीबाट जोगाउन गरिएको लकडाउनको सबैभन्दा बढी प्रभाव अर्थतन्त्रमा परेको छ। असार लागेपछि लकडाउन केही खुकुलो पारिए पनि करिब तीन महिनादेखि मूल आर्थिक गतिविधि ठप्पप्रायः छ। गत वर्ष मुलुकको कुल गार्हस्थ उत्पादन ३३ खर्ब रुपैयाँ थियो। त्यस अनुपातमा मासिक औसत पौने ३ खर्बको उत्पादन हुन्छ भन्ने मान्यता राख्न सकिन्छ। बितेको तीन महिना ७० प्रतिशत आर्थिक गतिविधि रोकिएको मान्ने हो भने पनि हरेक महिना १ खर्ब ९० अर्ब रुपैयाँ क्षति भएको देखिन्छ। यो हिसाबले तीन महिनामा पौने ६ खर्ब रुपैयाँबराबरको क्षति भएको हुनसक्छ। यद्यपि यही बीचमा खेतीपाती बढेको र कतिपय स्थानमा ग्रामीण अर्थतन्त्र उकासिएको पनि छ। मेडिकल सामग्रीको उत्पादन र बिक्रीवितरण गर्ने व्यवसाय पहिलेभन्दा फस्टाएका छन्। विश्वव्यापी महामारीले उड्ड्यान र पर्यटन क्षेत्रलाई बढी असर पारेको छ। हवाईजहाज ग्राउण्डेड छन्। होटेल तथा रिसोर्टहरू बन्द छन्। सार्वजनिक यातायात अझैसम्म चल्न सकेका छैनन्। सरकारले खुला गरे पनि अधिकांश व्यवसायीले यातायात साधन सञ्चालन गर्ने आँट गरिरहेका छैनन्। सहरी क्षेत्रमा बस्ने ठूलो संख्या हरेक महिना खापिँदै गएको भाडा तिर्ने सकसमा छ। सिनेमा हल ठप्प छन्। किनमेलका ठूला पसलको कारोबार खस्केको छ। कर्पोरेट क्षेत्रले अधिकांश कर्मचारीलाई पूरा तलब दिएका छैनन्। विदेशबाट हुने आम्दानीको भरमा चुलिएको उपभोग खर्च विस्तारै घट्दो छ। राष्ट्रबैंकले सार्वजनिक गर्ने तथ्यांकमा रेमिट्यान्स आय बढेको देखिए पनि वास्तविकतामा त्यस्तो छैन। नविन सोचका साथ लगानी गरिरहेका स्वरोजगार र आउटसोर्सिङ कम्पनीहरू अप्ठेरोमा परेका छन्। लकडाउन लम्बिँदा शिक्षा क्षेत्रमा ठूलो असर पुगेको छ। बालबालिका स्कुल जान पाएका छैनन्। कापिकलमदेखि लुगाफाटोको व्यापार सुकेको छ। यस्तो परिस्थितिबाट बाहिर निस्कन आवश्यक सुधार भने हुन सकेको छैन। नेपाली अर्थतन्त्र सानो आकारमा भएकाले तुलनात्मक रूपमा पुनरुत्थान गर्न अरू मुलुकलाई भन्दा सजिलै हुनसक्छ। यसका लागि सरकारले साना तथा मझौला व्यवसाय बचाउन ध्यान दिनुपर्छ। अहिले विश्वभर नै साना तथा मझौला उद्यमी र जोखिममा परेका श्रमिकलाई राहत दिने योजनाले प्र श्रय पाए। यसको कारण भनेको तल्लो तहका मानिसको हातमा पैसा पुर्याउन सकेमात्रै उनीहरूले वस्तु र सेवाको खपत बढाउँछन् भन्ने हो। धेरैले सामान किनिदिने हो भने मात्रै ठूला व्यवसायीले कारोबार र नाफा बढाउन सक्छन्। सरकारले पुनर्कर्जा र ऋणको भाखा सार्नेजस्ता सुविधा दिने भनेको छ, जुन पर्याप्त नहुन सक्छ। सँगसँगै अहिले संसारभर नै आत्मनिर्भरताको बहस बाक्लिएको छ। खुला व्यापार नीतिबाट हामी पछाडि फर्कन त सक्दैनौं, तर केही आधारभूत र रणनीतिक वस्तु तथा सेवामा आत्मनिर्भरता आवश्यक रहेछ भन्ने अहिलेको संकटले सबक सिकाएको छ। नेपालमा पनि कृषिजन्य वस्तुमा आत्मनिर्भर हुनुपर्छ भन्ने बहस सुरु भएको लामो समय भयो। ऊर्जाका स्रोतको विविधीकरण गर्दै आत्मनिर्भरउन्मुख बन्ने, स्वास्थ्य पूर्वाधारको विस्तार गर्ने जस्ता सुधारका अपेक्षा बढेका छन्। मानवीय जीवनलाई सहज पार्ने प्रविधिको विकास र विस्तारमा राज्यले लगानी प्रोत्साहित गर्नुपर्ने आवश्यकता छ। शिक्षा प्रणालीलाई कार्यमूलक बनाउने यो आकर्षक मौका हुनसक्छ। लकडाउनले डिजिटल संस्कारलाई तीव्रतर बढाएको छ। बजार सञ्जालमा उत्पादक र उपभोक्ताको दूरी घटाउन यस्ता अभौतिक माध्यम अबका दिनमा बढी प्रभावकारी हुन सक्छन्। तरकारी बजारमा मात्रै होइन, घरजग्गा किन्ने, डेरा खोज्ने, मालवस्तु किन्नेजस्ता सबै क्षेत्रमा अहिले एजेन्ट को बोलवाला छ। त्यस्ता मध्यस्तकर्ताले प्राप्त गर्ने ठूलो धनराशीले निर्वाह खर्च अस्वाभाविक रूपमा बढाएको छ। यस्ता आधारभूत समस्याको समाधान खोज्न सरकारलाई अहिले उचित मौका भने हुनसक्छ।"
कालापानीसम्मै छैन हाम्रो पहुँच,"काठमाडौंदार्चुला : नेपालले आफ्नो भूभाग लिम्पियाधुरा समेटेर नयाँ नक्सा जारी गरिसकेको छ। तर, त्यसभन्दा करिब ५० किलोमिटरयता कालापानीसम्मै अझै नेपालीको पहुँच छैन। सर्वसाधारणको त कुरै छाडौं, नेपाली सुरक्षाकर्मीले समेत कालापानी टेक्नदेख्न पाउँदैनन्। दार्चुलाको व्यास१ छाङरुस्थित बोर्डर अब्जरभेसन पोस्ट (बीओपी) बाट कालापानी हिँडेको सशस्त्र प्रहरीको टोली गत जेठ १८ गते त्यहाँभन्दा १२ किलोमिटर वरैबाट फर्किएको छ। सशस्त्र प्रहरी निरीक्षक लिलीबहादुर चन्द नेतृत्वको टोली करिब ६ घण्टा हिँडेर मल्लो (माथिल्लो) कौवाभन्दा केही माथिको क्षेत्रसम्म पुगेको हो। भारतले बनाएको नक्कली काली मन्दिरभन्दा १२ किलोमिटरयता भारतीय फौजसँग उनीहरूको भेट भएको थियो। भारतीय पक्षले निषेधित क्षेत्र भन्ने जानकारी दिए। र, नेपाली टोली त्यहींबाटै फर्कियो। हामी तल्लो कौवा, माथिल्लो कौवा हुँदै कालापानी क्षेत्रनजिक पुगेका थियौं, एक सुरक्षाकर्मीले भने, भारतीय सुरक्षाकर्मीले निषेधित क्षेत्र भनेपछि अगाडि जान चाहेनौं। छाङरुबाट कालापानी १४ किलोमिटर दूरीमा पर्छ। उक्त घटनाले कालापानी, लिपुलेक, गुन्जी, नाभी, कुटी, लिम्पियाधुरा अझै हाम्रो पहुँचमा नरहेको देखाएको छ। छाङरुमा गत वैशाख ३१ गते सशस्त्र प्रहरीको बोर्डर अब्जरभेसन पोस्ट बीओपी स्थापना गरिएको थियो। त्यसपछि निरन्तर सीमा क्षेत्रमा गस्ती, पेट्रोलिङलाई तीव्रता दिइएको सशस्त्र प्रहरीले जनाएको छ। मल्लो कौवा, तल्लो कौवा, टिंकरलगायत क्षेत्रमा सशस्त्र प्रहरीले गस्ती गरिरहेको छ। नेपाली सुरक्षा फौजले नेपालचीन सीमास्थित १ नम्बर पिलर पुगेर गस्ती गरिरहेको छ। छारुङबाट उक्त पिलर २१ किलोमिटर दूरीमा छ। छारुङबाट टिंकर भञ्ज्याङ ११ किलोमिटर दूरीमा पर्छ। व्यास२ दुम्लिङ अनि मालिकार्जुन७ जोलजिवी र लेकम गाउँपालिका३ लालीमा पनि बीओपी स्थापना गरिएका छन्। माथिल्लो कौवा र टिंकरमा बीओपी राख्ने तयारी छ। सशस्त्र प्रहरी बलको ५० नम्बर गुल्म दार्चुलाका प्रमुख सशस्त्र प्रहरी नायब उपरीक्षक डम्बरबहादुर विष्ट (दीपेन्द्र)ले सीमा क्षेत्रमा सशस्त्रको गस्ती र पेट्रोलिङ भइरहेको बताए। माथिल्लो कौवा, तल्लो कौवा, टिंकरलगायत क्षेत्रमा नियमित गस्ती भइरहेको उनले जानकारी दिए। उनका अनुसार सीमावर्ती क्षेत्र सीतापुलमा २४ घण्टा गस्ती भइरहेको छ। नयाँ नक्सा जारी गरिएपछि भारतीय पक्षले कालापानी जान नेपालीमाथि थप कडाइ गरेको पाइएको छ। हुन त अहिले मात्र होइन, विगतमा अनेरास्ववियुको टोलीले कालापानीनजिक पुगेर मार्चपास गरेदेखि भारतीयले त्यहाँ नेपाली प्रवेशमा रोक लगाउँदै आएका छन्। कालापानीमा नेपाली भूभाग अतिक्रमण गरी सन् १९६२ आसपासदेखि नै भारतीय फौज बस्दै आएको छ। नेपाली भूभाग कालपानी, नाभीडाङ, गुन्जी, नाभीमा भारतले ठूलो संख्यामा सुरक्षा फौज राखेको छ। उसले कालापानीमा नक्कली काली मन्दिर बनाएको छ। नक्कली कुण्ड र नक्कली काली नदीसमेत बनाइएको छ। त्यहाँभन्दा ५० किलोमिटर पश्चिम लिम्पियाधुराबाट आउने नदीचाहिँ वास्तविक काली नदी हो। सुगौली सन्धिअनुसार काली नदीसहित त्यसभन्दा पूर्वको भूभाग नेपालको हो। सशस्त्र प्रहरी टोली कालापानी पुग्न नपाएकोबारे छाङरु बीओपीले जिल्लास्थित सुरक्षा निकाय हुँदै गृह मन्त्रालयमा जानकारी पठाइसकेको छ। असार ३ गते व्यास क्षेत्र निरीक्षणमा गएका प्रधानसेनापति पूर्णचन्द्र थापा र सशस्त्र प्रहरी महानिरीक्षक शैलेन्द्र खनाललाई त्यति बेलै भारतीय अवरोधबारे जानकारी गराइएको सुरक्षा स्रोतले जनाएको छ। नेपाली र भारतीय सुरक्षा अधिकारीबीच बेलाबेला सीतापुलमा छलफल चल्ने गरेको छ। सीतापुल छाङरु बीओपीबाट एक किलोमिटर दूरीमा छ। दार्चुलाका प्रमुख जिल्ला अधिकारी शरदकुमार पोखरेलले यो मामिलामा जानकारी नभएको प्रतिक्रिया दिए। सरकारले छाङरु र टिंकरका स्थानीयका लागि हेलिकप्टरबाट रासन ढुवानी थालेको छ। छाङरु र टिंकरमा १२ सय २० जनसंख्या छ। छाङरुमा ११९ घर छन् भने टिंकरमा ७० घर। तर, त्यहाँ ५० प्रतिशत मात्रै पुगेका छन्। त्यहाँका बासिन्दा चिसोका कारण ६ महिना सदरमुकाम दार्चुला झर्छन्। त्यसमाथि लकडाउनका कारण समस्या परेको छ। यहाँका बासिन्दालाई सुपथ मूल्यमा खाद्यान्न उपलब्ध गराइने भएको छ। सशस्त्रको बीओपी राख्ने भनिएको कौवामा समतल भूभाग छ। तर, त्यहाँ मानव बस्ती छैन। नेपाली भूभाग कालापानी, लिपुलेक र लिम्पियाधुरा भारतले ६० वर्षदेखि अतिक्रमण गर्दै आएको छ। भारतले सडक बनाउने क्रममा पहाड फोड्न विस्फोटक पड्काउँदा नेपालतर्फ बाटो बनाउन अवरोध हुँदै आएको छ।"
वैज्ञानिक वनमा नक्कली उपभोक्ता,"धनगढी : कैलालीको मोहन्याल गाउँपालिका३ सुगरखालका छविराम जैशीको मृत्यु भएको १० वर्ष पुग्यो। वैज्ञानिक वन बनाउन चुरे मालिका सामदायिक वन उपभोक्ता समितिले डिभिजन वन कार्यालय पहलमानपुरमा पेस गरेको उपभोक्ताको सूचीमा उनको नाम समावेश छ। सोही वडाकी जयकला जोशीको मृत्यु भएको पनि चार वर्ष पुग्यो। उनी पनि उही वनकी उपभोक्ता छिन्। उपभोक्ताका मागअनुसार वैज्ञानिक वन बनाउने, त्यसपछि कटानी पनि उनीहरूकै मागअनुसार हुने भएकाले यसरी मरेका व्यक्तिसमेत उपभोक्तामा राखिएका हुन्। चुरे मालिकामा ६१ घरधुरी उपभोक्ता छन्। सामुदायिक वनले उक्त वडामा बसोबास नभएका मुकुन्द पुरीलाई पनि उपभोक्ताको सूचीमा राखेको छ। भूमिप्रसाद जैशी नामका दुई उपभोक्ता पनि सूचीमा समावेश छन्। उपभोक्ता बढी देखाएर, बढी रूख काट्न यस्तो गरिएको हो, कार्यसमिति सदस्यसमेत रहेका स्थानीय शिक्षक सुरेन्द्र जैशी भन्छन्। अझ वैज्ञानिक वन बनाउने बेलाको घटना रोचक छ। चुरे मालिका सामुदायिक वनकी अध्यक्ष मीना जैशी दुई वर्षदेखि भारतको बैंलोरमा छिन्। उपभोक्ता समितिले उनको किर्ते हस्ताक्षर गरी वैज्ञानिक वन बनाएर हरिया सालका रूख कटानी गरेको पाइएको छ। सामुदायिक वनकी अध्यक्ष परिवारसहित भारत गएकी छन्। उनको अनुपस्थितिमा पहिलो बैठक बस्यो र त्यसमा उनको किर्ते हस्ताक्षर गरेर सामुदायिक वन नवीकरण गरियो, शिक्षक जैशी भन्छन्। उनका अनुसार मोहन्याल३ मा रहेको त्यो सामुदायिक वनमा लम्कीचुहा नगरपालिका२ र ८ का व्यक्तिलाई नक्कली उपभोक्ता खडा गरिएको छ। मोहन्याल३ मै अर्को जनकल्याण सामुदायिक वनलाई २०७४ माघमा वैज्ञानिक वन बनाइयो। त्यहाँ हजारौं सालका काँचा रूख मनपरी काटिएका छन्। वैज्ञानिक वन भनेर तोकिएको क्षेत्रको तारबारबाहिर पनि सालका दर्जनौं काँचा रूख काटिएका छन्। यस्तै जनकल्याण सामुदायिक वनले डिभिजन वन कार्यालय पहलमानपुरमा पेस गरेको कार्ययोजनामा आधाभन्दा बढी उपभोक्ताका हस्ताक्षर किर्ते पाइएको छ। कार्ययोजनाको एक पृष्ठमा एकै व्यक्तिको हस्तलिखित अक्षर छन् भने एकै कलमले एकनासकै हस्ताक्षर गरिएका छन्। वैज्ञानिक वन व्यवस्थापन कार्यविधि २०७१ मा उपभोक्ताको आमभेला (साधारणसभा) गरेर, त्यसको निर्णयले मात्रै वैज्ञानिक वन बनाउन सकिने प्रावधान छ। त्यसमा स्थानीय राजनीतिक दल, स्थानीय बुद्धिजीवी र पत्रकारसँग अन्तक्र्रिया गरेर त्यसको प्रतिवेदन पनि पेस गर्नुपर्ने तोकिएको छ। तर, स्थानीय नेता डेजी पाण्डे भन्छन्, साधारणसभा गरे वन काट्ने सहमति हुँदैन भनेर उपभोक्ता समितिका पदाधिकारीले यसरी किर्ते हस्ताक्षर गरी डिभिजन वनमा बुझाएका हुन्। जनकल्याणका अध्यक्ष जया गिरी साधारणसभा वा आमभेला नगरेको स्वीकार गर्छन्। आमभेला गरिएन तर सबै उपभोक्ताका घरघरमा गएर सबैको सहमतिमा सामुदायिक वनलाई वैज्ञानिक वन बनाइएको हो, उनी भन्छन्। जनकल्याण वैज्ञानिक वनमा दुई दर्जनभन्दा बढी सालका रूख तारबारबाहिर काटिएका छन्। वैज्ञानिक वनका लागि छपान गरिएका रूखमा पनि फरकफरक नम्बर राखिएका छन्। एकै प्लटभित्र १७०० नम्बरका बोर्ड राखेर छपान गरिएको छ। त्यही प्लटमा २०० नम्बरका पनि बोर्ड राखेर छपान गरिएको छ। मोहन्याल गाउँपालिका अध्यक्ष नवलसिंह रावल भन्छन्, पहिले तस्करले लैजानका लागि छपान नै नभएका रूखहरू थिए। अहिले छपान किन नगरेको भन्दै प्रश्न उठ्ने भएपछि फरकफरक नम्बर राखेका हुन्। कैलालीमा वनका दुईवटा डिभिजन छन्। एउटा डिभिजन धनगढीमा छ भने अर्को डिभिजन कैलालीकै पहलमानपुरमा। पहलमानपुर डिभिजनअन्तर्गत ४१ सामुदायिक वन छन्। उसले १० हजार ६ सय ३ हेक्टर वन क्षेत्रलाई वैज्ञानिक वन बनाएर रूख कटान गर्न थालेको छ। धनगढी डिभिजनअन्तर्गत ४७ सामुदायिक वन वैज्ञानिक वनमा गए पनि ३५ वटाले कटान आदेश लिएका छन्। सरकारले २०७१ सालमा वैज्ञानिक वन व्यवस्थापनसम्बन्धी कार्यविधि ल्याएको थियो। काटेको वनमा नयाँ बोट आफैं उम्रिने वा नमउम्रेको ठाउँमा बिरुवा रोप्ने, त्यो काटिएको स्थानलाई तारबार गरी संरक्षित पार्ने वैज्ञानिक वन व्यवस्थापनसम्बन्धी निर्देशिकामा उल्लेख छ। वैज्ञानिक वनको अवधारणा एकदमै राम्रो छ तर फिल्डमा त्यसअनुसार काम भइरहेको छैन, जानकी गाउँपालिका८ स्थित ऐश्वर्य सामुदायिक वनका पूर्वअध्यक्ष तीर्थराज उपाध्याय भन्छन्। वैज्ञानिक बनाइएका वनको कटानीमा काठ माफियाको लगानी रहेको उनी बताउँछन्। वनका रूख काट्न र संकलन गरी घाटगद्दी गर्न ठूलो लगानी चाहिन्छ। धनी भएका सामुदायिक वनबाहेक नयाँ भएका वैज्ञानिक वनहरूसँग त्यत्रो लगानी हुँदैन, उनी भन्छन्, अनि त्यसमा माफियाले लगानी गरेका छन्। उनीहरुको इच्छाअनुसारका हरिया, ठुलाठुला, बढी काठ आउने सालका रुख ढालिएका छन्। मोहन्याल गाउँपालिकाले पहिलो बैठकबाटै वैज्ञानिक वनका नाममा गरिएको फडानीको विरोध गर्दै आएको छ। पहिलो कार्यपालिका बैठकले चुरे क्षेत्रका काँचा सालका रूख काट्न नदिने निर्णय गरेको गाउँपालिका अध्यक्ष रावल बताउँछन्। जेठ १५ देखि कटान र संकलन बन्द संसद्को निर्देशनमा सरकारले जेठ १५ गतेदेखि सबै प्रकारका रूख कटान, संकलन, ढुवानी बन्द गरेको थियो। लेखा समितिको जेठ २२ गतेको निर्णयले सालबाहेकका काठको संकलन र ढुवानी भने खुलाएको छ। दुईवटै वन डिभिजन प्रमुखहरू भने वैज्ञानिक वनमा त्रुटि नभएको दाबी गर्छन्। पहलमानपुर डिभिजनका प्रमुख कृष्ण भट्ट भन्छन्, कसले किर्ते गरेर ल्यायो ? त्यसको छानबिन होला। हामीले उपभोक्ताको घरघर गएर तपाईंको हस्ताक्षर हो वा होइन। कोही जिउँदो छ वा मरेको छ भनेर हेर्ने कुरा भएन। सामुदायिक वनहरूले डकुमेन्ट पुगाएर वैज्ञानिक वनमा गएका हुन्। हामीले हेर्ने भनेको डकुमेन्ट हो। धनगढी डिभिजनका प्रमुख रामचन्द्र कँडेल पनि आफूहरूले सरकारको नीतिअनुसार नै काम गरेको बताउँछन्। मानव हो सामान्य गल्ती कतै भयो होला। तर नियतबस जानाजान कुनै पनि त्रुटि गरिएको छैन, उनी भन्छन्। वन नै ठेकेदारका नामबाट प्रतिनिधिसभाको सार्वजनिक लेखा समितिले उपसमिति बनाएर कटान क्षेत्रमा खटाएको छ। सांसद प्रदीप यादव संयोजक, प्रेम आलेमगर र मीना सुब्बा सदस्य छन्। यो टोलीले हालै कैलाली र कञ्चनपुरमा अनुगमन गरी वैज्ञानिक वन व्यवस्थापनका नाममा व्यापक अवैध फडानी भएको निष्कर्ष निकालेको छ। टोलीले कैलालीका लम्कीचुहा, घोडाघोडी, गौरीगंगा नगरपालिका, धनगढी उपमहानगरपालिका र मोहन्याल गाउँपालिकामा रहेका वैज्ञानिक वनहरूको निरीक्षण गरेको छ। उपसमितिले दुई विज्ञसहित कञ्चनपुरका कृष्णपुर र शुक्लाफाँटा नगरपालिकका वनमा भएको कटानको पनि अनुगमन गरेको छ। अनुगमन गरिएका वैज्ञानिक वन अधिकांशमा किर्ते हस्ताक्षर गरेर उपभोक्ता खडा गरिएको पाइएको छ। सामुदायिक वनका उपभोक्ता वैज्ञानिक वनमा नजाने हो भने नवीकरण नै नगरिदिने भनेर डिभिजन वनका अधिकृतहरूले दबाब दिएको पाइएको छ, उपसमिति सदस्य मगर भन्छन्, वैज्ञानिक वनहरूमा रूख कटान र संकलन गरी घाटगद्दी गर्न काठ माफियाको लगानी गरेको पाइएको छ। संयोजक यादवका अनुसार वैज्ञानिक वनहरूका नाम नै ठेकेदारका नामबाट राखेको पनि पाइएको छ। ठेकेदारले काट्ने र संकलन गर्ने भएकाले पनि वैज्ञानिक वनहरूको नाम नै उनीहरूका नामले भन्ने गरेको पाइयो। योभन्दा बढी खतरनाक के हुन सक्छ ? , उनी भन्छन्। अरू जिल्लाभन्दा कैलाली र कञ्चनपुरमा अन्धाधुन्ध कटान गरिएको पाइएको उनी सुनाउँछन्। यो टोलीले समितिलाई प्रतिवेदन बुझाउनेछ। समितिले वैज्ञानिक वनका नाममा अवैध रूख काट्नेहरूलाई कारबाहीका लागि अख्तियारलाई सिफारिस गर्नेछ।"
प्लानिङ सहर नै डुबानमा,"धनगढीकञ्चनपुर : तत्कालीन राजा महेन्द्रले गुरुयोजना अनुसार बसाएको महेन्द्रनगर सामान्य वर्षामा पनि डुब्न थालेको छ। बजारका ढलको निकासा व्यवस्थित नहुँदा २० वर्षपछि यसरी डुबानमा पर्यो भने केही घण्टाको वर्षातले धनगढी बजार पनि डुब्यो। महेन्द्रनगरमा विपद्को बेला पनि सहज हुने हिसाबले गल्ली निर्माण गरिएका छन्। तर पछिल्लो समय ढल निकास र गुरुयोजनाविपरीत भइरहेको बसोबासले महेन्द्रनगरको मुख्य बजार डुबानमा पर्न थालेको हो। २०५६ सालमा कञ्चनपुरको चुरे भएर बग्ने खन्ने खोला फुटेपछि महेन्द्रनगर बजार डुबानमा परेको थियो। त्यसयता २०५६ पछि बुधबार महेन्द्रनगरको मुख्य बजार डुबानमा पर्न थालेको छ। वर्षाले कञ्चनपुरका विभिन्न ठाउँ डुबानमा परे। कञ्चनपुर सदरमुकाम महेन्द्रनगर बजारसँगै आसपासका क्षेत्रमा पानी भरियो। भीमदत्त नगरपालिका१८ को सालघारी र बागवाणी क्षेत्रमा मात्रै तीन सयभन्दा बढी घरटहरा डुबानमा परे भने ६० घर विस्थापित भए। भीमदत्त नगरपालिकाका पूर्वउपमेयर ईश्वरीप्रसाद खरेल भन्छन्, जुन हिसाबले महेन्द्रनगरको गुरुयोजना बनेको थियो, त्यो गुरुयोजनाविपरीत घर निर्माण हुन थाले, खोलानाला अतिक्रमण भए, ढल निकास पुरेर घर निर्माण भएपछि डुबान त हुने नै भयो। स्थानीय बलदेव अवस्थी पनि कंक्रिटले पानी जमीनमुनि रिचार्ज हुन नपाएर डुबान भएको बताउँछन्। कञ्चनपुरको भीमदत्त नगरपालिकाले सघन सहरी विकास कार्यक्रमअन्तर्गत महेन्द्रनगर बजारमा ढलसँगै कालोपत्रे सडक निर्माण गरिएको छ। सघन सहरी विकास कार्यक्रमअन्तर्गत ढल निर्माण गरिएकै बस्तीहरू डुबानमा परेका हुन्। सहरी विकास तथा भवन निर्माण डिभिजन कार्यालय कैलालीको सघन सहरी विकास कार्यक्रमअन्तर्गत ४७ करोडको लागतमा ४५ किलोमिटर सडक र ८ किलोमिटर नाली निर्माण गरिएको छ। डिभिजनका इन्जिनियर मोहन अवस्थी भन्छन्, निर्माण चरण अन्तिम चरणमा छ। प्रत्येक वर्ष डुबानमा धनगढी सहरका नयाँ तथा पुराना बस्ती बर्खामा पानी आउनेबित्तिकै प्रत्येक वर्ष डुबानमा पर्ने गरेका छन्। कुनै योजनाबिना बसेको धनगढीका सडकमै वर्षायाममा खोला बग्ने गर्दछ। स्थानीय सरकारले स्मार्ट सिटीको नारा लगाए स्थानीय जनप्रतिनिधि आएको तीन वर्ष बित्न लाग्दासमेत कुनै परिर्वतन भएको छैन। भएको पुराना नाला पनि अतिक्रमणको चपेटामा छन्। सडकमा ग्राभेलदेखि पिचका कार्यक्रम हरेक वर्ष सञ्चालित हुन्छन्, धनगढी उपमहानगरपालिका१ शिवनगरका रमेश तिरुवाले भने, भित्रका गल्लीको कुरा नगरौं, मुख्यसडक नै डुबानमा पर्ने गरेका छन्। अतिक्रमणभन्दा पनि भएका ढलमा पनि निकास नहुँदा समस्या हुने गरेको उनले बताए। बजारको पानी निकासा हुने अधिकांश नाला अतिक्रमणमा परेका छन्। यसले गर्दा डुबान समस्या हुने गरेको धनगढी२ का जितेन्द्र कुँवरको भनाइ छ। उपमहानगरले अतिक्रमण गरेका नाला खाली गर्न सकेको छैन, उनले भने, अनि कसरी हुन्छ पानी निकास? धनगढीको मालपोत सडकमा प्रदेशको सामाजिक विकास मन्त्रालय, जिल्लाको मालपोत, नापी कार्यालय, प्रदेश महान्यायाधीवक्ताको कार्यालय छ। तर उक्त सडक छिनभरको वर्षामै डुब्छ। धनगढी उपमहानगरका विशालनगर, सन्तोषी टोल, पार्क मोड, हसनपुर डुबान क्षेत्र हुन्। यी क्षेत्रमा छिनभरमै डुबान हुन्छ। मन्त्रालय अगाडिको सडकमा त पानी भरिने समस्या हुन्छ, मालपोत कार्यालयमा जग्गा पास गर्न पुगेको कैलालीको अत्तरियाका पुरन रावलले भने, अन्य ठाउँको के कुरा गर्नु ? संघीय आयोजना कार्यान्वयन इकाईले धनगढी उपमहानगरपालिका सडक निर्माण गर्ने भनिए पनि काम अगाडि नबढ्दा समस्या देखिएको छ। एसियाली विकास बैंक (एडिबी) ऋण लगानीमा सञ्चालन हुने भनिएको क्षेत्रीय सहरी विकास आयोजना अलपत्र छ। संघीय आयोजना कार्यान्वयन इकाई धनगढीका सूचना अधिकारी इन्जिनियर श्याम बुढाथोकीले ठेक्का स्वीकृत गरी सम्झौताका लागि निर्माण कम्पनीलाई बोलाइएको दाबी गरे। धनगढीका सडक निर्माण ठेक्का कालिका कन्स्ट्रक्सनलाई परेको छ। क्षेत्रीय सहरी विकास कार्यक्रममा परेका सडकमा स्थानीय र प्रदेश सरकारले मर्मतसमेत नगर्दा आवागमन कठिन भएको छ। धनगढीको सहिदगेटक्याम्पस रोड सडक, डिभोटी चोकपिपलचौतारा सडक र मालपोत रोडमा ठूल्ठूला खाल्डाखुल्डी परेका छन्। यी सडकमा पानी निकास नहुँदा उत्तिकै समस्या देखिएको छ। एसियाली विकास बैंकको ऋण सहयोगमा नेपाल सरकारले धनगढी उपमहानगरपालिकासहित सुदूरपश्चिमका गोदावरी, शुक्लाफाँटा र भीमदत्त नगरपालिकामा ११ अर्ब रुपैयाँको लागत हुने गरी क्षेत्रीय सहरी विकास आयोजना लागू गरेको छ। आयोजनाअन्तर्गत धनगढीमा दुवैतिर ढल निकास सहितको साढे १० किलोमिटर अत्याधुनिक सडक निर्माण गरिने छ। सडक बिस्तारका लागि पहिलो चरणमा धनगढीमा एक अर्ब १० करोड खर्च हुने लागत अनुमान गरिएको छ।"
नर्सपत्रकार जोडीको कोरोना जित्ने अस्त्र,"नेपालगन्ज : गत जेठ ८ साँझ ६:२० बजेको समय नर्स लक्ष्मी केसीका लागि कहिल्यै नभुल्ने दिन भएको छ। सधैं ८ देखि ९ बजे कर्मक्षेत्रबाट फर्किने उनी सो दिन भने अपरान्ह ५ बजे घर फर्किइन्। नसिङ संघ बाँकेकी अध्यक्षसमेत रहेकी केसीले संघको भर्चुअल मिटिङमै रहेको बेला पति मेघराज ओलीले समस्या जटिल छ भन्दै मिटिङ अन्त्य गर्न संकेत गरे। कामबाट फर्केपछि सधैं जिस्किने पतिले आज पनि मजाक गरेका होलान् भन्ने उनले ठानिन्। तर, उनलाई कोरोना भएको रहेछ। त्यत्तिबेला बाँकेमा कोरोनाको त्रास व्यापक थियो। आफ्नो रिपोर्ट पोजेटिभ भएको केसीले पत्याइनन्। मेरो रिपोर्ट नै होइन। म सुरक्षाका सबै विधि अपनाएर हिँड्थे। कसरी हुन्छ, उनले गरेको प्रतिवाद मेघराजले सम्झे। मनमा कता कता चिसो पस्यो तर उनी आत्तिनन्। अरुलाई सम्झाउन सजिलो हुन्छ, आफू समस्यामा पर्दा गाह्रो हुने रहेछ, लक्ष्मीले यर्थाथ दर्शाइन्। भेरी अस्पताल नेपालगन्जका मेडिकल सुपरिटेन्डेन्ट डा प्रकाशबहादुर थापालाई फोन गरेर सोधेपछि आफू संक्रमित भएको कुरा उनलाई विश्वास भयो। उनले छोरा र छोरीलाई दुई दुई वटा मास्क लगाउन लगाइन्। र, आफू घरको पश्चिमतिरको कोठामा आइसोलेट भइन्। खजुरा गाउँपालिकाकी स्वास्थ्य सहसंयोजक रहेकी नसिङ अधिकृत लक्ष्मीले गाउँपालिकाको टिमलाई घर सेनिटाइज गर्न बोलाइन्। कोरोना संक्रमण भएको २४ घण्टासम्म घरकै आइसोलेसनमा बसेकी केसीले घरमै बस्न माग गरिन् तर पाइनन्। उनलाई संक्रमण भएको दोस्रो दिनमा पति मेघराज र दुई सन्तानको पनि स्वाब संकलन भयो। तीन दिनमा पतिको कोरोना रिपोर्ट पनि पोजेटिभ आयो। यो क्षण मेघराजका लागि केही असहज पक्कै भयो। स्थानीय मध्यपश्चिम सन्देश दैनिकका प्रकाशकसम्पादक रहेका मेघराज खजुरा गाउँपालिकामा रहेको सुशील कोइराला क्यान्सर प्रखर अस्पतालको आइसोलेसनमा गएपछि कोरोना जित्न दैनिकी फेरिएको बताउँछन्। नेपालगन्जको न्युरोडस्थित उनको निवासमा पुगेर कुरा गर्दा मेघराज र लक्ष्मीले कोरोना संक्रमण र यसबाट जोगिने उपायबारे आफ्ना अनुभव विज्ञ जस्तै धाराप्रवाह रुपमा बताए। आइसोलेसनमा बस्नेले आफूलाई दिनभरी नै क्रियाशील बनाउनुपर्छ। सकेसम्म दैनिक रुटिन नै बनाएको राम्रो। नत्र भने मनमा रोग लागेको छ। के हुने हो भन्ने तनावले घेर्छ, मेघराजको सुझाव थियो। लक्ष्मी भन्दै थिइन्, रोग प्रतिरोधात्मक क्षमता विकास गर्न सकारात्मक सोच चाहिन्छ। नत्र भने डिप्रेसनमा जाने खतरा हुन्छ। बिहान सबेरै उठ्ने, योग, कपालभाँती गर्ने, दिनमा तीन पटक तातोपानीको वाफ लिने नियमित कार्यतालिका नै बन्यो। स्वास्थ्यकर्मी भए पनि लक्ष्मीले कोरोना जित्न जडिबुटीलाई आत्मसात गरिन्। रोगप्रतिरोधात्मक क्षमता वृद्धि गर्न गुर्जो निकै प्रभावकारी रहेछ। गुर्जो, टिमुर, लसुन, बेसार, अदुवा, नुन मिसाएर पानी खान्थ्यौं। मनतातो पानीमा कागती र मह पनि खान्थ्यौ, उनले भनिन्। संक्रमणलाई जित्न यो दम्पत्तिले सिकेको अर्को कुरा थियो, सकारात्मक सोच र आफूलाई तनाबमुक्त बनाउने। समाजको मनोवैज्ञानिक त्रासबाट जोगिनु अर्को चुनौती थियो। डिस्चार्ज भएर घर फर्कदा छिमेकीले गरेको सम्मान र माया उनीहरुका लागि अविस्मरणीय भएको छ। कोरोना निको भएर घर पठाउँदा चिकित्सकले सात दिन होम क्वारेन्टाइनमा बस्न सुझाएका थिए। तर दुई दिननै लक्ष्मीले कार्यालयको काम सम्हालिन। कोरोनाबाट आत्तिनु पर्दैन, छिटै निको हुन्छ। निको भएपछि पुरानै अवस्थामा काम गर्न सकिन्छ भनेर आफैंलाई उदाहरणको रुपमा प्रस्तुत गरिरहेकी छिन्। महामारीको बेलामा जोखिम मोलेर सञ्चारकमीले उच्च मनोबलका साथ काम गरे पनि राज्यले नहेरेको मेघराजको गुनासो छ। भन्छन्, कोरोनाबारे सचेतना फैलाउने र कोरोनाको उच्च जोखिममा रहेर काम गर्ने पत्रकारसँग राम्रो मास्क छैन, सेनिटाइजर छैन। यस्ता सुविधा राज्यको तर्फबाट उपलब्ध हुनुपर्थ्यो। संक्रमणका बेलामा खटिने सबै पत्रकारको बिमा गर्न जरुरी छ। पत्रकारलाई महामारीको समाचार कसरी संकलन गर्ने भन्ने विषयमा तालिम आवश्यक भएको उनको बुझाइ छ। स्वास्थ्यकर्मीले उच्च मनोबलका साथ सेवा गर्न लक्ष्मी आग्रह गर्छिन्। जोखिममा काम गर्ने स्वास्थ्यकर्मीको सेवा सुविधा दिन राज्यले कन्जुस्याइँ गर्न नहुने र सुरक्षाका सामग्री उपलब्ध गराउनपर्ने उनको सुझाव छ। सेवा सुविधा नहुँदा जोखिम मोलेर कसरी काम गर्न सकिन्छ भनेर स्वास्थ्यकर्मीहरुले प्रश्न गर्छन्, उनले सहकर्मीको गुनासो सुनाइन्।"
बाढीले बगर बनायो बेल्ही,"राजविराजधरान : बलान नदीले कटान सुरु गरेपछि सप्तरीको बलान बिहुल गाउँपालिका४ बेल्हीका मदन मियाँको परिवार चिन्तित छ। बलान खोलामा आएको बाढीले नदी किनारामा रहेको उनको १० कठ्ठा जग्गा क्षणभरमै निलेपछि उनको परिवार चिन्तित भएका हुन्। उमेश यादव, नाजिर मियाँ, रोशनकुमार यादव, अनवारुल मियाको खेत काटेको बलान नदीले सदानन्द पाठकको खेत काट्न सुरु गरेको छ। धान रोपेको खेत नै कटान गरेपछि दर्जनौ व्यक्ति सुकुम्बासी हुने स्थितिमा पुगेको गाउँलेहरूले बताएका छन्। यो वर्ष वर्षाको सुरुवातमै दर्जनौ व्यक्तिको १२१३ विगहा जमिन बलान खोलाले निलिसकेको बेल्ही निवासी ईञ्जिनियर नविनकुमार झाले बताए। बलानको धार पूर्वतर्फ फर्किएपछि थप जग्गा बाढीले कटान गरिरहेको छ। पानी परेपछि रोपाई गरेको खेत हेर्न जाँदा १० कठ्ठा जग्गा बाढीले निलिसकेको मुस्तफा मियाँले बताए। बलान खोलाले १२ वर्षको अवधिमा साविक वेल्ही गाविस१ का वासिन्दा पुरै विस्थापित भएका छन्। सो वडाका करिव ७० घर विस्थापित भएर बसाई सरेको झाले बताए। जग्गाजमिन बलान नदीले निलेपछि किसानहरूलाई कसरी परिवारको गुजारा चलाउने भन्ने चिन्ताले पिरोलेको छ। गाउँकै धनी सम्पन्न परिवारको रुपमा चिनिने धनी किसानहरू सुकुम्वासी भएका छन्। बलान बिहुल गाउँपालिका ४ का ५५ वर्षीय चन्द्रकान्त झा भन्छन् बलान नदीले धेरैलाई सुकुम्बासी बनायो, यो क्रम नरोकिए सिंगो गाउँ खोला बन्छ। २०६४ मा बलान नदीमा आएको बाढीले कटान गरेपछि सडकको पश्चिम भागमा रहेको बस्तीलाई सडकको पूर्वतर्फ सारिएकोमा खोला गाउँतिरै मोडिएपछि विस्थापित हुने क्रम बढदै गएको हो। स्थानीय शिक्षक दिनेश्वर यादव भन्छन्  नदीको धार परिवर्तन हुनु अघिसम्म बलान नदी बरदान मानिन्थ्यो, लहलह धान र गहुँका बाला झुल्थ्यो तर धार परिवर्तन भएपछि सबै असुरक्षित भएका छौं। किसानहरूको घरखेत, जमिन जोगाउन कतैबाट प्रयत्न भएन, घडेरीसमेत गुमाएका उमेश यादवले आक्रोश व्यत्ता गरे जनतासँग कुनै उपाय छैन, गाउँपालिकादेखि स्थानीय प्रशासन, प्रदेश र संघीय सांसदलाई गुहार्दा पनि रोकथाम र नियन्त्रणको काम हुन नसक्दा वर्षैपिच्छे यहाँको खेत बगर बन्दैछ। बलान खोलाले अहिलेसम्म करिब सात सय विघा जमिनखेत कटान गरिसकेको स्थानीय बताउँछन्। उपभोक्ता समिति बनाएर कमिशन खान पल्केको स्थानीय सरकारले बलान खोलाबाट बस्ती जोगाउन एक सुको खर्च नगरेको ईञ्जिनियर झाले बताए। भारतले सीमामा रहेको लौकाहामा सडकको नाममा ठूलो बाँध बनाएकोले पानी बग्न नपाएर नेपालतर्फ नै फर्कने गरेको उनको भनाई छ। चुरेको अनियन्त्रित दोहनका कारण नदीले धार परिवर्तन गरेको र सर्पझै बाङ्गोटिङ्गो हुँदै कटान गर्दै लगेको शिक्षक यादवले बताए। प्रमुख जिल्ला अधिकारी शंकरहरि आचार्यले विपद व्यवस्थापन समितिले उपलब्ध गरएको पाँच हजार बोराले तत्कालै कटान नियन्त्रण गर्न गाउँपालिका अध्यक्ष दयानन्द गोइतलाई निर्देशन दिए। धार परिवर्तन गर्दै बलान नदी गाउँतर्फ हानिएपछि रोकथामका लागि केही वर्ष अघि बनाइएको कमजोर तटबन्ध बाढीले भत्काएको थियो। बाँध भत्काए यता पुन :बाँध निर्माणको काम हुन सकेको छैन। पीडित रोशनकुमार यादवका अनुसार बलान नदी समयमै नियन्त्रण नगरिए यहाँ पहिले गाउँ थियो रे भन्नु पर्ने अवस्था छ। व्यारेजकको ढोका थुन्दा भारतले जीर्ण बनेको सप्तकोसी ब्यारेजका अधिकांस ढोका थुन्दा प्रदेश १ र २ का तीन जिल्लाका करिव एक लाख ५० हजार नेपालीको ज्यान जोखिममा परेको छ। व्यारेजका ढोका नखोलिएपछि सप्तकोसी आसपासका क्षेत्रमा बसोवास गर्दै आएका सुनसरी, उदयपुर र सप्तरी जिल्लाका विभिन्न बस्तीमा बसोवास गर्दै आएका बासिन्दा त्रासमा छन्। सप्तकोसीमा पानीको बहाव उच्च हुँदा पाँच दिनदेखि खतराको संकेत स्वरुप रातो बत्ताी बालिएको छ। त्यहाँ सोमवार पानीको बहाव प्रतिसेकेण्ड एक लाख ८९ हजार २ सय ३५ क्युसेक रहेको र ब्यारेजका ३७ ढोका खोलिएको सुनसरीका प्रहरी प्रमुख एसपी कमल थापाले जनाए। उता पानीको बहाव बढ्दा समेत भारतको नियन्त्रणमा रहेको सप्तकोसी व्यारेजका सबै ढोका भने नखोलिएपछि कोसी प्रभावित क्षेत्रका वासिन्दा त्रस्त छन्। ५६ ढोका रहेको कोसी व्यारेजमा भारतले पानीको बहाव उच्च हुदा समेत १५ देखि ३५ वटा मात्र ढोका खोल्ने गरेको छ। सुनसरीको बराहक्षेत्र नगरपालिकाका मेयर निलम खनालले भारतको हेपाहा प्रबृत्ति र नेपाल सरकारको वेवास्ताका कारण कोसी प्रभावित क्षेत्रका वासिन्दाको ज्यान जोखिम अवस्थामा रहेको बताए। उनका अनुसार कोसी ब्यारेजका सबै ढोका नखोलेका कारण दर्जनौ पटक कोसीले धार परिवर्तन गर्दा सुनसरीका पाँच हजार भन्दा बढी सर्बसाधारणको घरखेत बगाई विस्थापित बनाएको छ। सुनसरीको चतरा, चक्रघट्टि, प्रकासपुर, मधुवन, हरिपुर, उदयपुरको बेलका नगरपालिका, सप्तरीको हनुमाननगर लगायतका स्थानमा कटान सुरु गरेको छ। बेलका नगरपालिकाका मेयर दुर्गा थापाले पनि कोसी ब्यारेजका सबै ढोका नखोलेका कारण नगरवासी त्रसित हुनु परेको बताएका छन्। प्रकासपुरका नकुल चन्द्रवंशीले कोसीमा आएको बाढीले यस अगाडि नै आफ्नो पाँच विघा जमिन सहितको घर बगाएर विस्थापित बनाएको बताए। सप्तकोसीबाट १५ विघा जमिन र घर गुमाएका प्रकासपुरकै बुद्धिराज विष्टले कोसी ब्यारेज नेपालको नियन्त्रणमा नहुन्जेलसम्म कोसी प्रभावित क्षेत्रका वासिन्दा बर्षातको समयमा तड्पेर बाँच्नु परेको गुनासो गर्छन्। कोसी पीडित संघर्ष समितिका सचिव बाबुराम कार्कीका अनुसार २०२२ सालमा कोसी व्यारेज निर्माण हुनु अगाडि नेपालभारत सरकारबीच गरिएको सम्झौतामा कोसीका कारण विस्थापितहरूलाई भारत सरकारले क्षतिपूर्ति दिने उल्लेख छ। तर भारतले हालसम्म पीडितहरूलाई कुनै प्रकारको राहत दिएको छैन।सुनसरीका निमित्ता प्रमुख जिल्ला अधिकारी महेशकुमार पोखरेल कोसी व्यारेजका सबै ढोका खोल्न भारत सरकारसंग पहल गर्ने बताएका छन्।"
पहिरोले परिवारै उजाड्यो,"दमौली : तनहुँको ऋषिङ८ भैंसीकिलेका आनबहादुर र उनका भाइ हरिकुमार थापाको संयुक्त परिवार थियो। नछुट्टिई बसेको उनीहरूको परिवारलाई आइतबार मध्यरात पहिरोले उजाड पारिदिएको छ। एकै परिवारका पाँच जनाले ज्यान गुमाएका छन्। आनबहादुरका साहिला छोरा भेषबहादुर, बुहारी नानीमाया, अर्की बुहारी मनिसरालाई पहिरोले खोसेको छ। मनिसरा तीन महिनाकी गर्भवती थिइन्। भेषबहादुरकी छोरी अमिषासँगै आनबहादुरका अर्का छोरा महादेवको पनि ज्यान गएको छ। अघिल्लो दिनदेखि पानी अविच्छिन्न परिरहेको थियो। दुई परिवार सँगै भए पनि आनबहादुरका छोराबुहारी छेउको घरमा बस्थे। खाना सँगै खाने उनीहरू आइतबार राति अबेरसम्म एकसाथ थिए। पानी परेको पर्यै छ, कति खेर के हुने हो ? , भेषबहादुरको बोली सम्झिँदै काका हरिकुमारले भने, आज बरु सँगै बसौं। केही समयअघि घरनजिकै ढिस्को खसेकाले घनघोर वर्षा हुँदा भेषबहादुरलाई चिन्ता परेको रहेछ ! आज सँगै बस्नुपर्छ के हो, भेषबहादुरले यसो भने पनि परिवारले गम्भीरतापूर्वक लिएन। ऊ सधैं ठट्टा गथ्र्यो, हरिकुमारले भने, हामी दाजुभाइ एउटै घरमा बस्ने भएकाले सँगै भए पनि उनीहरू खाना खाएपछि गए। सुत्न जानुअघि भेषबहादुरले कोरोनासँग लड्ने भन्दै प्रतिरोध क्षमता बढाउने औषधि बाँडेका थिए। बेलुका सबैले सँगै खाइयो, भेषबहादुरको भनाइ उद्धृत गर्दै हरिकुमारले भने, भोलि बाँचियो भने सबैले सँगै खाउँला। भेषबहादुरले सधैंझैं ठट्टा गरेका होलान् भन्ने लाग्यो अरूलाई। तर, यसो भनेर गएको केही घण्टामै सधैंका लागि विलीन भए। हरिकुमार र आनबहादुर बसेको घरमा पनि पहिरो खस्यो। तर, सँगै भएकाले उनीहरूले हत्तपत्त ज्योतिमायालाई उद्धार गर्न भ्याए। भाउजूलाई त सँगै भएकाले जोगाउन सक्यौं, हरिकुमारले ग्लानि भावमा भने, उसले (भेषबहादुर) भनेझैं सँगै बसेको भए सबै बाँचिन्थ्यो कि ! मध्यरातमा भएको घटनापछि नेपाली सेना, सशस्त्र प्रहरी र नेपाल प्रहरीको टोलीसँगै स्थानीय उद्धारमा खटिएका थिए। गाउँपालिका अध्यक्ष राजेन्द्रकृष्ण श्रेष्ठले मानिसले मात्र नसकेकाले जेसीबी ल्याएर बेपत्ताको खोजी थालिएको बताएका थिए। गाउँपालिकाले पीडित परिवारलाई तत्काल १ लाख रुपैयाँ सहयोग गरेको छ। माझफाँटमा चारको मृत्यु व्यास९ माझफाँटमा केशवबहादुर थापाको घर पहिरोले पुर्दा तीन जनाको मृत्यु भएको छ भने एक बेपत्ता छन्। केशवकी श्रीमती ३५ वर्षीया कमला, परिवारका २४ वर्षका मनोज र २१ वर्षकी अञ्जना थापाको ज्यान गएको हो। सोही परिवारका २० वर्षका राजेश थापा बेपत्ता छन्। सोही ठाउँका मानबहादुर घर्तीको घर भत्किँदा उनकी आमा ७० वर्षीया मैती घर्तीको ज्यान गएको छ। व्यास११ राम्चेमा पहिरोले पुर्दा एक बेपत्ता छन्। भाइको घर गएका पदम चेपाङ पहिरोमा परेका हुन्। उनको खोजी जारी रहेको वडाध्यक्ष नीरबहादुर खड्काले बताए। म्याग्दे६ बेलौतीडाँडामा घरमा पहिरो खस्दा घाइते भएकी लक्ष्मी विकको उपचारका क्रममा दमौलीको रत्नहरि अस्पतालमा ज्यान गएको प्रहरीले जनाएको छ। यो सिजनकै बढी वर्षा तनहुँका चार ठाउँमा आइतबार राति एकसाथ ठूलो पहिरो जाँदा १० जनाको ज्यान गएको छ। दुई जना बेपत्ता छन्। यसरी एकैचोटि धेरै क्षति हुनुमा अधिक वर्षा प्रमुख कारक रहेको मौसम विज्ञान विभागका अधिकारीले बताएका छन्। आइतबारदेखि सोमबार बिहानसम्म श्याम्घामा मापन गरिएको २ सय ८४ मिलिमिटर वर्षा यस क्षेत्रको सिजनकै अधिक भएको उनीहरूको भनाइ छ। जल तथा मौसम विज्ञान विभागको क्षेत्रीय कार्यालय पोखराले पछिल्लो २४ घण्टामा मापन गरिएको वर्षा यस सिजनकै बढी देखिएको जनाएको छ। खैरेनीटारमा २३१५ मिलिमिटर र दमौलीमा १४५५ मिलिमिटर वर्षा भएको थियो। दमौली क्षेत्रमा यसअघि शनिबार ८५ तथा शुक्रबार १२५ मिलिमिटर मात्र वर्षा भएको रेकर्ड कार्यालयले गरेको छ। लमजुङ भोर्लेटारमा गरिएको मापनमा २ सय ६० मिलिमिटर वर्षा रेकर्ड भएको थियो। यसका कारण पनि तनहुँ जिल्लाभर पानीको सतह बढेकाले सबैजसो नदी र खोलामा बाढी आएको मौसम विज्ञान सहायक सरोज अधिकारीले बताए। यस सिजनमा क्षेत्रकै अधिक वर्षा तनहुँमा भएको देखिन्छ, उनले भने, त्यसकारण नदीमा सतह बढ्ने र क्षतिको अवस्था बढी देखिएको हो। कार्यालयअन्तर्गत साविकको पश्चिमान्चल विकास क्षेत्रका एक सय २१ ठाउँमा वर्षा मापन गरिने गरेको छ।"
९७ लाखले विद्यालय छाड्दै,"लन्डन : कोरोना भाइरस महामारीले गर्दा विद्यालय बन्द रहेका कारण विश्वभर करिब ९७ लाख बालबालिका पुनः विद्यालय शिक्षामा फर्कन मुस्किल रहेको एक अध्ययनले देखाएको छ।सेभ द चिल्ड्रेनले यस अवस्थालाई अभूतपूर्व शैक्षिक आपत्कालको संज्ञा दिएको छ । बेलायती सामाजिक संस्था सेभ द चिल्ड्रेनले युनेस्कोको तथ्यांक विश्लेषण गर्दै गत अप्रिलमा विद्यालय र विश्वविद्यालय बन्द रहेका कारण विश्वभरका एक अर्ब ६० करोड बालबालिका विद्यालय शिक्षाबाट वञ्चित रहेका जनाएको छ।यो संख्या विश्वको कुल विद्यार्थी संख्याको करिब ९० प्रतिशत हो । सेभ द चिल्ड्रेनको प्रतिवेदनमा भनिएको छ, हाम्रो मानव इतिहासमा विश्वभरका यति ठूलो संख्यामा बालबालिका पहिलो पटक विद्यालय शिक्षाबाट वञ्चित रहेका छन् । अनुमानअनुसार कोरोना भाइरसका कारण उत्पन्न आर्थिक संकटले करिब नौ करोडदेखि ११ करोड ७० लाख बालबालिका गरिबीको चक्रमा फस्नेछन्।यसको असर बालबालिकाको पुनः विद्यालय भर्नामा पर्नेछ । पारिवारिक समस्याले गर्दा धेरै बालबालिका काममा लाग्ने वा बालिकाको चाँडो विवाह हुन सक्ने भन्दै प्रतिवेदनमा यही कारण ७० लाखदेखि ९७ लाख बालबालिकाले स्थायी रूपमै विद्यालय छाड्ने देखिन्छ।यस्तै यही संकटका कारण सन् २०२१ को अन्त्यसम्ममा न्यून वा मध्यम आय भएका मुलुकमा शिक्षाको बजेटमा करिब ७७ अर्ब डलरले कमी हुनेछ । सेभ द चिल्ड्रेनका कार्यकारी प्रमुख इन्गर आसिङले कोरोना महामारीका कारण करिब एक करोड बालबालिकाले स्कुल छाड्ने देखिएको बताए।उनले सरकार तथा दातृ निकायहरूले तत्कालै शिक्षामा लगानी बढाउनुको विकल्प नरहेको स्पष्ट पारे । प्रतिवेदनमा विश्वका १२ वटा मुलुकमा सर्वाधिक असर पर्ने उल्लेख छ।ती देशहरूमा नाइजर, माली, चाड, लाइबेरिया, अफगानिस्तान, गिनी, मौरिटानिया, येमन, नाइजेरिया, पाकिस्तान, सेनेगल र आइभरी कोस्ट छन् ।एएफपी"
सुन तस्करी प्रकरण : आरडीटी पोजिटिभ देखिएपछि रोकियो अदालती प्रक्रिया,"विराटनगर : अनुसन्धानका क्रममा खुलेको करिब ३८ क्वीन्टल सुन तस्करी र मोरङ उर्लाबारीका सनम शाक्य हत्या प्रकरणमा जोडिएका अभियुक्त हरिशरण खड्कालाई सोमबार जिल्ला अदालत मोरङमा उपस्थित गराइएको छ। तर, पीसीआर परीक्षण नहुँदा उनीमाथिको कारबाहीका सबै प्रक्रिया तत्काललाई रोकिएको छ। आरडीटी विधिबाट स्वास्थ्य परीक्षण गर्दा कोरोना रिपोर्ट पोजेटिभ आएपछि थप प्रक्रिया रोकेर अदालतले उनलाई फिर्ता पठाएको हो। गत शनिबार त्रिभुवन अन्तर्राष्ट्रिय विमानस्थलबाट पक्राउ परेका खड्कालाई आइतबार राति ११ बजे मोरङ ल्याइएको थियो। कोरोना संक्रमण भए नभएको पुष्टि गर्दै अनुसन्धान अघि बढाउन प्रहरीले उनको आरडीटी परीक्षण गरेको थियो। पीसीआर विधिबाट परीक्षण गरेर रिपोर्टसहित उपस्थित गराउन भन्दै अदालतले फिर्ता पठाएको हो। सोही कारण खड्काको बयान लिनेदेखि लिएर सबै काम तत्काललाई रोकिएको छ। पीसीआर विधिबाट परीक्षण गरेपछि रिपोर्टसहित उनलाई अदालतमा पुन :पेस गरिने मोरङ प्रहरी प्रमुख एसपी सन्तोष खड्काले जानकारी दिए। पीसीआर परीक्षणका लागि उनको स्वाब संकलन भइसकेको एसपी खड्काले बताए। अभियुक्त खड्कालाई कोही कसैको सम्पर्कमा नहरने गरी तत्काल आइसोलेसनमा राखिने बताइएको छ। खड्काको पीसीआर रिपोर्ट आएपछि मात्रै कारबाहीको बाँकी प्रक्रिया अघि बढ्ने अदालतका श्रेस्तेदार ईश्वरमणि ओझाले जानकारी दिए। प्रहरीका अनुसार दुबईमा हुँदा उनलाई कोरोना संक्रमण भएको थियो। उपचारपछि नेपाल आउने क्रममा इन्टरपोलको रेडकर्नर नोटिसमा रहेका खड्कालाई शनिबार त्रिभुवन विमानस्थलबाट पक्राउ गरिएको हो। १४ वर्ष अघि कामदारका रुपमा दुबई गएका काभ्रेको बेथानचोक गाउँपालिका४ घर भएका ४२ वर्षीय खड्का सुन प्रकरणपछि भने उतै लुकेर बसेका थिए। मोरङ उर्लाबारीका गोरे भनिने चूडामणि उप्रेती समूहले दुबईबाट २०७४ माघमा ल्याएको साढे ३३ किलो सुन त्रिभुवन विमानस्थलबाट बाहिर निकाल्ने क्रममा गायब बनाइएको थियो। अनुसन्धानबाट हराएकोसहित अरु सुन तस्करीमा खड्काको संलग्नता रहेको पत्ता लाग्यो। तस्करीको सुन गायब भएपछि गोरे समूहले यातना दिएर २०७४ साल फागुन १९ गते शाक्यको हत्या गरेपछि घटना बाहिर आएको थियो। अहिलेसम्म पनि उक्त सुन कहाँ छ भन्ने बारेमा केही खुलेको छैन। खड्का दुबईबाट नेपालमा सुन तस्करी गर्ने गिरोहका महत्वपूर्ण सदस्य रहेको प्रहरी अनुसन्धानबाट खुलेको थियो। यो प्रकरणको मुद्दामा १७ अर्ब एक करोड ८० लाख ७१ हजार चार सय ७३ रुपैयाँ बराबरको ३७ लाख ९९ हजार पाँच सय ६३ ग्राम (करिब ३८ क्वीन्टल) अवैध रुपमा सुन आयात गरिएको दाबी गरिएको छ। सुन तस्करीमा प्रहरीका उच्च अधिकारीको पनि मिलेमतो रहेको खुलेको थियो। पूर्व डीआईजी गोविन्द निरौला, एसएसपी श्याम खत्री, दिवेश लोहनी, एसपी विकाशराज खनाल, डीएसपीहरु प्रजित केसी, सञ्जयबहादुर राउत, सइ बालकृष्ण सञ्जेल लगायत छानबिनमा तानिएका थिए।"
प्रधानमन्त्रीको अभिव्यक्तिले दुई देशको कूटनीति खल्बल्यायो : कोइराला,"काठमाडौं : नेपाली कांग्रेसका नेता डा शेखर कोइरालाले प्रधानमन्त्री केपी ओलीको अभिव्यक्तिले नेपाल र भारतको कूटनीति सम्बन्ध खल्बल्याउने बताएका छन्। सोमबारको प्रधानमन्त्रीको अभिव्यक्तिप्रति आपत्ति जनाउँदै नेता कोइरालाले यसले नेपाली र भारतीय जनताबीचको आपसी धार्मिक र सांस्कृतिक सम्बन्ध बिगार्ने काम गरेको बताए। प्रधानमन्त्रीले अयोध्याको बारेमा अप्रमाणित, विवादास्पद र गैरजिम्मेवार अभिव्यक्ति दिएर दुई देशको कूटनीति खल्बल्याउँने मात्रै नभई नेपाली र भारतीय जनताबीचको आपसी धार्मिक र सांस्कृतिक सम्बन्ध बिगार्ने काम गरेका छन्, कोइरालाले भनेका छन्। उनले लुम्बिनीको विषयमा नेपालीले सम्झौता गर्न नसके जस्तै भारतीयले श्रीराम र अयोध्याका विषयमा गम्भीर रहेको बताएका छन्। जसरी गौतमबुद्ध र लुम्बिनीका बारेमा हामी कसैसँग सम्झौता गर्न सक्दैनौं, उनले भने, त्यसैगरी भारतीयहरु श्रीराम र अयोध्याका विषयमा केही कुरा सुन्न चाहँदैनन्। प्रधानमन्त्रीले रामको जन्मस्थान अयोध्या नेपालमै रहेको र यो चितवन नजिक ठोरीमा रहेको बताएका थिए। भारतले नक्कली अयोध्या खडा गरेको आरोप प्रधानमन्त्रीको थियो।"
'ओली बोली'को राजनीतिक तरंग : कसले के भने ?,"काठमाडौँ : प्रधानमन्त्री केपी ओलीले हिन्दू पौराणिक पात्र राम र उनको राज्य अयोध्याबारे दिएको अभिव्यक्तिले सामाजिक सञ्जाल तरंगित बनेको छ। प्रधानमन्त्रीको यो अभिव्यक्तिले भारतीय मिडियामासमेत भाइरल भएको छ। दुई देशको कूटनीतिक र सांस्कृति एवम् धार्मिक सम्बन्धमा आँच आउने गरी प्रधानमन्त्रीले सतही र उत्ताउलो अभिव्यक्ति दिएको भन्दै आलोचना भइराखेको छ। सत्तारुढ नेपाल कम्युनिस्ट पार्टी (नेकपा)का नेताले समेत यसको आलोचना गरेका छन्। प्रधानमन्त्रीको यस्तो बोली र व्यवहारबाट कूटनीतिक दुर्घटना निम्त्याउने र दुई देशबीच सम्बन्ध बिग्रने चिन्ता व्यक्ति गरिएको छ। छिमेकी भारतसँग बिग्रेको सम्बन्ध सुधार्नुपर्ने बेलामा प्रधानमन्त्रीले भारतलाई चिढ्याउने काम गरेको टिप्पणी नागरिक स्तरबाट गरिएको छ। कसले के भने ? डा कुन्दन अर्याल ओलीको प्रेस सल्लाहकार बनेर काम गरिसकेका प्राध्यापक डा कुन्दन अर्यालले भनेका छन्, यो के बोलेको ? कि भारतको टेलिभिजन च्यानलहरुसँग प्रतिस्पर्धा गरेको ? डा अर्यालले एक अनलाइनको समाचार शेयर गर्दै प्रधानमन्त्रीको दावीप्रति असन्तुष्टि पोखेका थिए । देवेन्द्रराज पाण्डे नागरिक समाजका अगुवा देवेन्द्रराज पाण्डेले भने प्रधानमन्त्रीलाई व्यंग्य गर्दै भारतीय प्रधानमन्त्री नरेन्द्र मोदीका पुर्खा नै नेपालबाट गएका हुन् कि ! भन्दै व्यंग्य गरे । पाण्डेले ट्वीटरमा लेखेका छन्, कम्युनिस्ट भएर रामचन्द्र आदिको कुरा गर्नु ठिक होइन। १० फ़िट जमिनमुनि गाडिएका कार्ल मार्क्सको हाडखोरलाई सकस पर्छ।बरू कुरो यसो पो होस् मोदी नै नेपालबाट भारतबाट गएका हुन्। यिनका पूर्खा तनहुँमा मादी खोलाको पानी, माछा खाएर हुर्केका हुन्। मादीबाट आएकालाई अपभ्रमंस भएर मोदी भनिएको हो । भीम रावल यस्तै नेकपाका प्रभावशाली नेता भीम रावलले प्रधानमन्त्रीले भारतसँग बहस गर्नुपर्ने विषयलाई छाडेर विषयान्तर गरेको बताएका छन् । तराईको बस्ती डुबानमा परेको, सीमा मिचिएको तथा भारतीय सेना हटाउनुपर्ने जस्ता विषयमा बहस गर्नुपर्नेमा उनले अप्रासंगिक विषय उठाएको रावलको भनाइ छ । उनले ट्वीटरमा लेखेका छन्, यो बेला सीमा क्षेत्र मिचिएको,तराईका वस्ति डुबानमा परेको एवं कालापानी क्षेत्रबाट भारतीय फौंज हट्नुपर्ने विषय उठाई भारतसंग कुरा गर्नुपर्ने हो कि राम र अयोध्यावारे वहस गर्नुपर्ने होरुविषयान्तर किनरु देशलाई गम्भीर असर पार्ने विषयमा पार्टी र सरकार कहीं छलफल गर्नुनपर्ने कस्तो तन्त्र हो ? डा बाबुराम भट्टराई पूर्वप्रधानमन्त्री डा बाबुराम भट्टराईले पनि प्रधानमन्त्रीलाई व्यंग्य गर्दै ट्वीट गरेका छन् । उनले ओलीकृत कलीयुगीन नयाँ रामायण श्रवण गरी बैकुण्ठधाम यात्रा गरौँ भन्दै प्रधानमन्त्री ओलीमाथि व्यंग्य गरे । भट्टराई लेख्छन् आधी(कवि ओलीकृत कलीयुगीन नयाँ रामायण श्रवण गरौं१ सिधै बैकुण्ठधामको यात्रा गरौं ! विष्णु रिजाल पूर्वप्रधानमन्त्री माधव नेपालका तत्कालिन प्रेस सल्लाहकार तथा नेकपा सम्बद्ध पत्रकार विष्णु रिजालले पनि ओलीको अभिव्यक्तिप्रति आपत्ति जनाए । रिजालले यस्तो भनाइलाई दुर्भाग्यपूर्ण र रहस्यमय भन्दै टिप्पणी गरेका छन् । रिजाल लेख्छन् : पदमा बसेर बेतुकका र असान्दर्भिक कुरा बोल्दा राष्ट्रकै शीर झुक्छ । अप्रमाणित, पौराणिक र विवादास्पद कुरा बोलेर विद्वान भइन्छ भन्नु ठूलो भ्रम हो । फुकीफुकी पाइला चालेर भूमि फिर्ता ल्याउनुपर्ने बेलामा विरोध र उत्तेजनाका लागि एकपछि अर्को मसला दिइनु दुर्भाग्यपूर्ण मात्र होइन, रहस्यमय छ । राप्रपाका नेता तथा पूर्वपरराष्ट्रमन्त्री कमल थापाले भने प्रधानमन्त्रीको भनाइले भारतसँग सम्बन्ध सुधार्ने भन्दा थप बिगार्ने वातावरण सिर्जना भएको प्रतिक्रिया दिएका छन् । प्रधानमन्त्रीको स्तरबाट यस्तो उट्पट्याङ, अपुष्ट र अप्रमाणित कुरा आउनु अनुपयुक्त भएको थापाको ठहर थियो । यस्तै परराष्ट्रमन्त्री रमेशनाथ पाण्डेले पनि प्रधानमन्त्रीको अभिव्यक्तिले लज्जित मात्रै बनाउने टिप्पणी गरेका छन् । धर्म राजनीति र कुटनीतिभन्दा माथि भएको र यो भावनात्मक विषय भएको लेखेका छन् । सत्य ब्रह्म झैं बलवान् हुन्छ : प्रधानमन्त्री ओली प्रधानमन्त्रीको अभिव्यक्तिले दुई देशको कूटनीति खल्बल्यायो : कोइराला अयोध्या प्रकरण : वामदेवको सुझाव ओलीले दुई वर्षमै बिर्सिएपछि अभिव्यक्तिको असर : यससँगै प्रधानमन्त्रीको विवादास्पद अभिव्यक्तिले नेपाल भारत सम्बन्ध थप बिग्रनसक्ने टिप्पणी वौद्धिक समुदायबाट आउन थालेका छ । विशेषगरी राजनीतिकर्मी, पत्रकार तथा सामाजिक अगुवाहरुले प्रधानमन्त्रीको अभिव्यक्तिलाई अप्रासंगिक र अनुपयुक्त अभिव्यक्तिको रुपमा अथ्र्याएका छन् । भारतसँग थाती रहेका सीमा विवाद वार्ताबाट सल्टाउनुपर्ने बहस भइरहँदा प्रधानमन्त्रीको विवादित अभिव्यक्तिले वार्ताको वातावरण बिग्रेको धेरैको भनाइ छ । सामाजिक सञ्जालमा कतिपयले उनको भनाइलाई ठट्टामा समेत उडाउने काम समेत भएको छ । उनीहरुले रामायणका पात्र रामको नेपाली नागरिकता तयार पारेर समेत सार्वजनिक गरिदिएका छन् । यसवाहेक भारतीय राजनीतिकर्मी तथा पत्रकारले पनि प्रधानमन्त्री ओलीको अभिव्यक्तिमा विरोध जनाएका छन् । भाजपाका केही नेताले उनको आश्चर्यजनक अभिव्यक्ति आएको र यसले स्तब्ध बनाएको अभिव्यक्ति दिए । साथै सत्ता टिकाउन ओलीले चीनको पक्षमा भारतसँग दुश्मनी साँधेको प्रतिक्रिया दिएका छन् । नरेन्द्र मोदी नेपाल भ्रमणमा आएका बेला जनकपुरमा स्वागत गर्दै एकै मञ्चबाट, उस्तै हुलियामा मित्रताको सन्देश दिएका केपी ओली अचानक किन भारतविरुद्ध एकपछि अर्को कटाक्ष गर्दैछन् त ? त्यसो त, ओलीले यसअघि पनि भारतबारे धेरै विवादित अभिव्यक्ति दिएका थिए । कहिले चीनको भन्दा भारतबाट आएको कोरोनाभाइरस खतरनाक भएको दावी गर्दै त कहिले भारतले आफूलाई पदबाट हटाउन खोजेको भन्दै उनी विवादित बनेका थिए । सीमा विवादसँगै भारतविरुद्ध अभिव्यक्ति दिनुलाई ओलीले भारतलाई उत्तेजित बनाएको रुपमा पनि अथ्र्याइको छ । र नेपाललाई दोस्रो पाकिस्तान जस्तो बनाउने हुन् कि भन्ने चिन्ता पनि सामाजिक सञ्जालमा प्रकट गर्न थालिएको छ ।"
बालुवाटारमा ओली र प्रचण्डको छलफल सकियो,काठमाडौं : नेपाल कम्युनिस्ट पार्टी (नेकपा) अध्यक्ष एवम् प्रधानमन्त्री केपी ओली र अर्का अध्यक्ष पुष्पकमल दाहाल प्रचण्डबीच मंगलबार बालुवाटारमा छलफल भएको छ। अहिले १२ बजेदेखि सुरु भएको भेटर्वार्ता दिउँसो पौने २ सम्म भएको थियो। बालुवाटार स्रोतका अनुसार ओली प्रचण्ड बीचको गत बुधबारको छलफलपछि मंगलबार पुनः एक्लाएक्लै भेटर्वार्ता भएको हो। पार्टी भित्र आन्तरिक विवाद चर्किदै जाँदा शुक्रबारका लागि बोलाइएको स्थायी समिति बैठक साउन २ गतेसम्म सरेको छ। स्थायी समिति बैठक स्थगित भएपछि प्रचण्ड शनिबार चितवन गएका थिए। सोमबार काठमाडौं फर्किएपछि प्रचण्ड मंगलबार भेटवार्ताका लागि बालुवाटार पुगेका हुन्। प्रचण्डले सोमबार वरिष्ठ नेता माधव नेपालसँग भेटवार्ता गरेका थिए भने मंगलबार बिहान उपाध्यक्ष वामदेव गौतमसँग भेट गरेर बालुवाटार पुगेका हुन्। पार्टी भित्रको आन्तरिक विवादको विषय काठमाडौं पुगेर समाधान गर्ने प्रतिवद्धता मतदातासँग गरेर फर्किएका प्रचण्डले भेटघाटलाई तिब्रता दिएका हुन्।
अयोध्या प्रकरण : प्रधानमन्त्रीको अभिव्यक्तिमा परराष्ट्रको स्पष्टिकरण,काठमाडौँ : परराष्ट्र मन्त्रालयले अयोध्याबारे प्रधानमन्त्रीको अभिव्यक्ति राजनीतिक नभएको भन्दै स्पष्टिकरण दिएको छ । मंगलबार एक विज्ञप्ति जारी गर्दै मन्त्रालयले यस्तो जनाएको हो । प्रधानमन्त्री केपी ओलीले हिजो सोमबार हिन्दू पौराणिक पात्र रामको राज्य अयोध्या भारतमा नपर्ने अभिव्यक्ति दिएपछि चौतर्फी आलोचना भएको थियो । भोलिपल्टै परराष्ट्रले उनको भनाइ अयोध्याको सांस्कृति मुल्यलाई कमजोर पार्न नआएको जनाएको छ । उक्त अभिव्यक्ति कसैको भावनामा चोट पुर्याउने आयशबाट नआएको पनि परराष्ट्रको स्पष्टिकरण छ । ओलीले भने अशली अयोध्या भारतमा नपर्ने बरु वीरगञ्जबाट थोरै पश्चिम तर्फ पर्ने जिकिर गरेका थिए । तर भारतले नक्कली अयोध्या खडा गरेर सांस्कृतिक अतिक्रमण गरेको आरोप लगाएका थिए ।
कालापानीसम्मै छैन हाम्रो पहुँच,"काठमाडौंदार्चुला : नेपालले आफ्नो भूभाग लिम्पियाधुरा समेटेर नयाँ नक्सा जारी गरिसकेको छ। तर, त्यसभन्दा करिब ५० किलोमिटरयता कालापानीसम्मै अझै नेपालीको पहुँच छैन। सर्वसाधारणको त कुरै छाडौं, नेपाली सुरक्षाकर्मीले समेत कालापानी टेक्नदेख्न पाउँदैनन्। दार्चुलाको व्यास१ छाङरुस्थित बोर्डर अब्जरभेसन पोस्ट (बीओपी) बाट कालापानी हिँडेको सशस्त्र प्रहरीको टोली गत जेठ १८ गते त्यहाँभन्दा १२ किलोमिटर वरैबाट फर्किएको छ। सशस्त्र प्रहरी निरीक्षक लिलीबहादुर चन्द नेतृत्वको टोली करिब ६ घण्टा हिँडेर मल्लो (माथिल्लो) कौवाभन्दा केही माथिको क्षेत्रसम्म पुगेको हो। भारतले बनाएको नक्कली काली मन्दिरभन्दा १२ किलोमिटरयता भारतीय फौजसँग उनीहरूको भेट भएको थियो। भारतीय पक्षले निषेधित क्षेत्र भन्ने जानकारी दिए। र, नेपाली टोली त्यहींबाटै फर्कियो। हामी तल्लो कौवा, माथिल्लो कौवा हुँदै कालापानी क्षेत्रनजिक पुगेका थियौं, एक सुरक्षाकर्मीले भने, भारतीय सुरक्षाकर्मीले निषेधित क्षेत्र भनेपछि अगाडि जान चाहेनौं। छाङरुबाट कालापानी १४ किलोमिटर दूरीमा पर्छ। उक्त घटनाले कालापानी, लिपुलेक, गुन्जी, नाभी, कुटी, लिम्पियाधुरा अझै हाम्रो पहुँचमा नरहेको देखाएको छ। छाङरुमा गत वैशाख ३१ गते सशस्त्र प्रहरीको बोर्डर अब्जरभेसन पोस्ट बीओपी स्थापना गरिएको थियो। त्यसपछि निरन्तर सीमा क्षेत्रमा गस्ती, पेट्रोलिङलाई तीव्रता दिइएको सशस्त्र प्रहरीले जनाएको छ। मल्लो कौवा, तल्लो कौवा, टिंकरलगायत क्षेत्रमा सशस्त्र प्रहरीले गस्ती गरिरहेको छ। नेपाली सुरक्षा फौजले नेपालचीन सीमास्थित १ नम्बर पिलर पुगेर गस्ती गरिरहेको छ। छारुङबाट उक्त पिलर २१ किलोमिटर दूरीमा छ। छारुङबाट टिंकर भञ्ज्याङ ११ किलोमिटर दूरीमा पर्छ। व्यास२ दुम्लिङ अनि मालिकार्जुन७ जोलजिवी र लेकम गाउँपालिका३ लालीमा पनि बीओपी स्थापना गरिएका छन्। माथिल्लो कौवा र टिंकरमा बीओपी राख्ने तयारी छ। सशस्त्र प्रहरी बलको ५० नम्बर गुल्म दार्चुलाका प्रमुख सशस्त्र प्रहरी नायब उपरीक्षक डम्बरबहादुर विष्ट (दीपेन्द्र)ले सीमा क्षेत्रमा सशस्त्रको गस्ती र पेट्रोलिङ भइरहेको बताए। माथिल्लो कौवा, तल्लो कौवा, टिंकरलगायत क्षेत्रमा नियमित गस्ती भइरहेको उनले जानकारी दिए। उनका अनुसार सीमावर्ती क्षेत्र सीतापुलमा २४ घण्टा गस्ती भइरहेको छ। नयाँ नक्सा जारी गरिएपछि भारतीय पक्षले कालापानी जान नेपालीमाथि थप कडाइ गरेको पाइएको छ। हुन त अहिले मात्र होइन, विगतमा अनेरास्ववियुको टोलीले कालापानीनजिक पुगेर मार्चपास गरेदेखि भारतीयले त्यहाँ नेपाली प्रवेशमा रोक लगाउँदै आएका छन्। कालापानीमा नेपाली भूभाग अतिक्रमण गरी सन् १९६२ आसपासदेखि नै भारतीय फौज बस्दै आएको छ। नेपाली भूभाग कालपानी, नाभीडाङ, गुन्जी, नाभीमा भारतले ठूलो संख्यामा सुरक्षा फौज राखेको छ। उसले कालापानीमा नक्कली काली मन्दिर बनाएको छ। नक्कली कुण्ड र नक्कली काली नदीसमेत बनाइएको छ। त्यहाँभन्दा ५० किलोमिटर पश्चिम लिम्पियाधुराबाट आउने नदीचाहिँ वास्तविक काली नदी हो। सुगौली सन्धिअनुसार काली नदीसहित त्यसभन्दा पूर्वको भूभाग नेपालको हो। सशस्त्र प्रहरी टोली कालापानी पुग्न नपाएकोबारे छाङरु बीओपीले जिल्लास्थित सुरक्षा निकाय हुँदै गृह मन्त्रालयमा जानकारी पठाइसकेको छ। असार ३ गते व्यास क्षेत्र निरीक्षणमा गएका प्रधानसेनापति पूर्णचन्द्र थापा र सशस्त्र प्रहरी महानिरीक्षक शैलेन्द्र खनाललाई त्यति बेलै भारतीय अवरोधबारे जानकारी गराइएको सुरक्षा स्रोतले जनाएको छ। नेपाली र भारतीय सुरक्षा अधिकारीबीच बेलाबेला सीतापुलमा छलफल चल्ने गरेको छ। सीतापुल छाङरु बीओपीबाट एक किलोमिटर दूरीमा छ। दार्चुलाका प्रमुख जिल्ला अधिकारी शरदकुमार पोखरेलले यो मामिलामा जानकारी नभएको प्रतिक्रिया दिए। सरकारले छाङरु र टिंकरका स्थानीयका लागि हेलिकप्टरबाट रासन ढुवानी थालेको छ। छाङरु र टिंकरमा १२ सय २० जनसंख्या छ। छाङरुमा ११९ घर छन् भने टिंकरमा ७० घर। तर, त्यहाँ ५० प्रतिशत मात्रै पुगेका छन्। त्यहाँका बासिन्दा चिसोका कारण ६ महिना सदरमुकाम दार्चुला झर्छन्। त्यसमाथि लकडाउनका कारण समस्या परेको छ। यहाँका बासिन्दालाई सुपथ मूल्यमा खाद्यान्न उपलब्ध गराइने भएको छ। सशस्त्रको बीओपी राख्ने भनिएको कौवामा समतल भूभाग छ। तर, त्यहाँ मानव बस्ती छैन। नेपाली भूभाग कालापानी, लिपुलेक र लिम्पियाधुरा भारतले ६० वर्षदेखि अतिक्रमण गर्दै आएको छ। भारतले सडक बनाउने क्रममा पहाड फोड्न विस्फोटक पड्काउँदा नेपालतर्फ बाटो बनाउन अवरोध हुँदै आएको छ।"
व्यवसायीलाई सहुलियतपूर्ण ऋण दिन राष्ट्र बैंकलाई आग्रह,"काठमाडौं : नेपाली कांग्रेसका सहमहामन्त्री डाक्टर प्रकाश शरण महतको संयोजकत्वमा गठित 'कोरोनापछि उत्पन्न परिस्थिति अनुगमन समिति'ले मंगलबार नेपाल राष्ट्र बैंकका गभर्नर महाप्रसाद अधिकारीलाई भेट गरेको छ। उक्त भेटघाटका क्रममा समितिको टोलिले गभर्नर महाप्रसाद अधिकारीलाई साना तथा मझौला व्यवसायीलाई सहज रुपमा चल्ने खालको मौद्रिक नीति ल्याउन सुझाव दिएको छ। उद्योगधन्दा चल्ने वातावरण नभएकोले व्यवसाय सन्चालन गर्न कठिन भएको गुनासो व्यवसायीले आफ्नो समितिसमक्ष गरेको भन्दै उक्त समस्यालाई कसरी समाधान गर्न सकिन्छ त्यतातिर ध्यान दिन राष्ट्र बैंकलाई आग्रह गरेको छ। अहिले असाधारण परिस्थिति भएको र रोजगारी गुम्दै गएकोले उक्त समस्यालाई समाधान गर्ने प्रमुख कर्तव्य राष्ट्र बैंकको भएको र यसबारे केही व्यवस्था गरेर मौद्रिक नीति सार्वजनिक गर्न समितिको आग्रह थियो। रोजगारी गुम्न नदिन उद्योग व्यवसायीलाई बचाउनु पर्ने र उनीहरुलाई बचाउन ब्याज तथा सहुलियत ऋणको व्यवस्था गर्न राष्ट्र बैंकले भुमिका खेल्नुपर्नेमा टोलीले जोड दिएको थियो। टोलीमा समितिका संयोजक डा प्रकाश शरण महतको नेतृत्वमा समितिका सदस्यहरु एनपी साउद, डा चन्द्र भन्डारी, राजिब बिक्रम शाह, डा प्रभु बुढाथोकी, डापोसराज पान्डे, नैनसिंह महर सहभागी थिए।"
अयोध्या प्रकरण : वामदेवको सुझाव ओलीले दुई वर्षमै बिर्सिएपछि,"काठमाडौं : प्रधानमन्त्री केपी ओलीले श्रीरामको जन्मस्थान अयोध्याको विषयमा दिएको अभिव्यक्ति अहिले चर्चामा छ। नेपाल कम्युनिस्ट पार्टी (नेकपा) अध्यक्षसमेत रहेका ओलीलाई यो विषयमा नबोल्न दुई वर्ष अघिनै सुझाव दिएको उपाध्यक्ष वामदेव गौतमले खुलासा गरेका छन्। प्रधानमन्त्रीको अभिव्यक्तिमाथि आलोचना बढ्दै गएपछि मंगलबार नेता गौतमले यस्तो खुलासा गरेका हुन्। नेपालका प्रधानमन्त्री तथा नेकपाका अध्यक्ष क।केपी शर्मा ओलीले हिजो अर्थात असार २९ गते कुनै कार्यक्रममा राम जन्मभूमि नेपालको पर्सा जिल्लामा पर्छ भन्दै दिनुभएको मन्तव्यले नेपाल र भारतमा अत्यन्त तिखो प्रतिक्रिया उत्पन्न गरेको छ, गौतमले भनेका छन्, आज भन्दा दुई वर्ष पहिले उहाँलाई भेट्न म बालुवाटार गएको बखत यो विषयबारे चर्चा गर्नुभएको थियो। मैले उहाँलाई यस सम्बन्धमा आफूले अध्ययन गरेका कतिपय सन्दर्भ सामग्री उल्लेख गर्दै बिना अनुसन्धान, विना तथ्य प्रमाण यस्तो विषयलाई तपाईले कहीँ कतै व्यक्त नगर्न भन्दै सल्लाह पनि दिएको थिएँ। नेता गौतमले अध्यक्ष ओलीले यो विषय सार्वजनिक गर्ने हुन् कि भन्ने शंका भने लागेको उल्लेख गरेका छन्। मलाई यस विषयमा उहाँले कहीँ न कहीँ सार्वजनिक गरिहाल्नु हुन्छ कि भन्ने शंका पनि लागेको थियो, उनले थप भनेका छन्, नभन्दै हिजो तथ्य प्रमाण विना त्यसलाई सार्वजनिक गरेरै छोड्नु भयो। नेता गौतमको धारणा जस्ताको तस्तै : राम जन्मभूमि र विवाद नेपालका प्रधानमन्त्री तथा नेकपाका अध्यक्ष ककेपी शर्मा ओलीले हिजो अर्थात असार २९ गते कुनै कार्यक्रममा राम जन्मभूमि नेपालको पर्सा जिल्लामा पर्छ भन्दै दिनुभएको मन्तव्यले नेपाल र भारतमा अत्यन्त तिखो प्रतिक्रिया उत्पन्न गरेको छ। आज भन्दा दुई वर्ष पहिले उहाँलाई भेट्न म बालुवाटार गएका बखत यो बिषय बारे चर्चा गर्नुभएको थियो। मैले उहाँलाई यस सम्बन्धमा आफुले अध्ययन गरेका कतिपय सन्दर्भ सामाग्री उल्लेख गर्दै विना अनुसन्धान, विना तथ्य प्रमाण यस्तो विषयलाई तपाईले कहीँ कतै व्यक्त नगर्न भन्दै सल्लाह पनि दिएको थिएँ। मलाई यस विषयमा उहाँले कहीँ न कहीँ सार्वजनिक गरिहाल्नु हुन्छ कि भन्ने शंका पनि लागेको थियो। नभन्दै हिजो तथ्य प्रमाण विना त्यसलाई सार्वजनिक गरेरै छोड्नु भयो। ककेपी ओली अहिले मुलुकको प्रधानमन्त्री हुनुहुन्छ र सत्ताधारी पार्टीको अध्यक्ष पनि हुनुुहुन्छ। अहिले उहाँ चाहदा सबै पक्षबाट अनुसन्धान गर्न, तथ्यहरु जुटाउन, आएका अनुमानहरुको तथ्यसंगत विश्लेषण गर्न चाहिने साधनस्रोत जुटाउन सक्ने अवस्थामा हुनुहुन्छ। उहाँले उठाउनु भएको विषय सबै पक्षबाट तथ्य र तर्कसंगत सावित भएको अवस्थामा प्रधानमन्त्रीले हैन इतिहासकारहरुले सार्वजनिक गर्नु पर्दथ्यो। भगवान रामको जन्म जहाँ भए पनि यथार्थवादी कम्युनिष्टहरुका निम्ति केही फरक पर्दैन। रामका भक्तहरु नेपाल र भारतमा ठूलो संख्यामा रहेका छन्। यथार्थवादी भएका नाताले इतिहास प्रति हामी कम्युनिष्टहरुले अन्याय गर्न सक्दैनौ। नेपालको इतिहास निर्माणमा योगदान गर्ने महापुरुषहरुको नेपाल रहँदासम्म प्रसंशा गरिरहिने छ। संसारमा धेरै धर्महरु छन्, धेरै धार्मिक सम्प्रदायहरु छन् र तिनका अनुयायीहरु करोडौंको संख्यामा रहेका छन्। उनीहरुको धार्मिक आस्थामा चोट पुर्याउने क्रियाकलाप गर्न कसैले हुदैन। त्यसैगरी कुनै पनि धार्मिक संरचनालाई प्रयोग गरेर नत राष्ट्रले न समुदायले न कुनै व्यक्तिले आफ्नो स्वार्थ पुरा गर्ने दुश्कर्म गर्न हुन्न। यस अर्थमा हामी कम्युनिष्टहरु धर्म निरपेक्ष हुन चाहन्छौ। राम जन्मभूमिका सम्बन्धमा प्रधानमन्त्रीले दिनुभएको मन्तव्यबाट जुन राष्ट्रिय र अन्तर्राष्ट्रिय विवाद उत्पन्न गरेको छ त्यसको व्यापकतालाई ध्यानमा राख्दै उहाँले आफ्नो मन्तव्य फिर्ता लिदैं जनतासमक्ष आत्मालोचना गर्नु म उपयुक्त ठान्दछु। साथै प्राविधिक तथा इतिहासविद्हरुको टोली बनाई तत्सम्बन्धमा अनुसन्धान र तथ्य संकलनमा लाग्न प्रधानमन्त्री तथा पार्टी अध्यक्ष ककेपी ओलीलाई विनम्र अनुरोध पनि गर्दछु। ३० असार, २०७७"
बढ्योगरिब प्रदेशका जनप्रतिनिधिको तलब भत्ता !,"सुर्खेत : कर्णालीमा अहिले आधाभन्दा धेरै नागरिक गरिबीको रेखामुनी छन्। सरकारी तथ्याकंअनुसार अहिले पनि कर्णालीमा ५१ प्रतिशत गरिबी छ। तर शिक्षा, स्वास्थ्य र विकासमा देशका अन्य प्रदेशको तुलनामा सबैभन्दा पिछडिएको कर्णाली प्रदेशका जनप्रतिनिधिको तलब भत्ता भने लोभलाग्दो छ। अर्थात यहाँका जनप्रतिनिधिको मासिक तलब भत्तामा भारी वृद्धि गरिएको छ। कर्णाली प्रदेशस्तरीय पोषण तथा खाद्य सुरक्षा निर्देशकसमितिले केही महिना अगाडि सार्वजनिक गरेको तथ्याकंमा यहाँको बहुआयामिक गरिबी दर पनि उच्च छ। यही कारण पनि यहाँका मन्त्री, सांसद र जनप्रतिनिधिले एउटा संकल्प नै गरे,कर्णालीको गरिबीविरुद्ध संयुक्त रुपमा लड्ने। तर गरिबीविरुद्ध लड्ने संकल्प गरेका स्थानीय तहका जनप्रतिनिधिले नै अब मासिक रुपमा भारी तलब, भत्ता र इन्धन सुविधा पाउने भएका हुन्। बारम्बार कर्णालीलाई गरिब प्रदेश भन्दै आएका तिनै जनप्रतिनिधिको तलब भत्ता पहिलाको भन्दा वृद्धि गरिएको छ। प्रदेशसभाको शनिबार बसेको बैठकले कर्णालीका स्थानीय तहका पदाधिकारी तथा सदस्यहरुले पाउने सुविधा सम्बन्धी कानूनमा संशोधन र एकीकरण गर्न बनेको विधेयक पास गरेको हो। योसँगै जनप्रतिनिधिले तलब भत्ता खाने बाटो खुलेको हो। यसअघि सर्वोच्च अदालतले स्थानीय तहका पदाधिकारी र सदस्यले लिइरहेको तलब भत्ता गैरसंवैधानिक भएको ठहर गर्दै रोक्न आदेश दिएपछि यो सुविधा रोकिएको थियो। तर प्रदेश सभाले संविधान अनुसार उक्त ऐनमा आवश्यक संशोधन गरेपछि जनप्रतिनिधिलाई तलव सुविधा खाने बाटो खुला भएको छ। योसँगै अब जिल्ला समन्वय समितिका प्रमुखले मासिक रुपमा ४० हजार र उपप्रमुखले ३५ हजार तलब सुविधा पाउने छन्। यसअघि प्रमुखको ३७ हजार पाँचसय र उपप्रमुखको ३५ हजार थियो। त्यस्तै सवारी साधन प्रयोग गर्ने प्रमुखले मासिक एकसय लिटर र उपप्रमुखले मासिक रुपमा ९० लिटर इन्धन पाउने छन्। सवारी साधन नहुने प्रमुख र उपप्रमुखको हकमा यातायात वापत थप मासिक १२ हजार रुपैयाँ पाउने छन्। समन्वय समितिका सदस्यले मासिक १२ हजार पाँचसय रुपैयाँ पाउने छन्। यसअघि उनीहरुको सुविधा १२ हजारथियो। जिससका पदाधिकारी तथा सदस्यले बैठक भत्ता वापत १५ सय र भ्रमण भत्तातर्फ प्रमुखले दुईहजार, उपप्रमुखले १८ सय र सदस्यले १६ सय पाउने छन्। नगरपालिकाका जनप्रतिनिधिको सुविधामा पनि बृद्धि गरिएको छ। अब नगरप्रमुखले मासिक ३८ हजार र उपप्रमुखले ३२ हजार रुपैयाँ पाउने छन्। यसअघि मेयरको ३६ हजार र उपमेयरको ३१ हजार पाँचसय थियो। सवारी साधन प्रयोग गर्ने प्रमुखले मासिक ८० लिटरर उपप्रमुखले ७० लिटर इन्धन सुविधा पाउने छन्। सवारी साधन प्रयोग नगर्ने प्रमुख र उपप्रमुखको हकमा भने यातायात वापत थप मासिक १२ हजार रुपैयाँ पाउने छन्। त्यस्तै यसअघि २१ हजार तोकिएका नगरपालिकाका वडाध्यक्षले अब मासिक २२ हजार पाउने छन्। यस्तैकार्यपालिका सदस्यले ११ हजार पाँच सय र सभाका सदस्यले ६ हजार पाँच सय रुपैयाँ पाउने छन्। उनीहरुको पहिलाको भन्दा पाँचसय बढाइएको छ। त्यस्तै सवारी साधन प्रयोग गर्ने वडाध्यक्षले भने थप २५ लिटर इन्धन सुविधा पाउने छन्। त्यसैगरी नगरपालिकाका सम्पूर्ण पदाधिकारी तथा सदस्यले बैठक भत्ता १५ सय र भ्रमण भत्ताको हकमा प्रमुखले दुई हजार, उपप्रमुखले १८ सय तथा कार्यपालिका सदस्य र सदस्यहरुले १६ सय रुपैयाँ पाउने छन्। गाउँपालिका अध्यक्षले मासिक ३३ हजार र उपाध्यक्षले २८ हजार तलब भत्ता पाउने छन्। यसअघि अध्यक्षको ३२ हजार र उपाध्यक्षको २६ हजार मात्र थियो।अध्यक्षले मासिक ७० लिटर इन्धन र उपाध्यक्षले ६० लिटर इन्धन पाउने छन्। तर गाडी प्रयोग नगर्नेले भने मासिक १२ हजार यातायात सुविधा पाउने छन्। गाउँपालिकाका वडाध्यक्षले १५ लिटर इन्धनसहित मासिक २० हजार, कार्यपालिका सदस्यहरुले मासिक १० हजार पाँचसय र सभाका सदस्यहरुले पाँच हजार पाँचसय रुपैयाँ मासिक तलब भत्ता पाउने छन्। यसअघि वडाध्यक्षको १९ हजार आठसय, कार्यपालिका सदस्यको १० हजार र सभाका सदस्यको पाँच हजार मात्र थियो। त्यस्तै गाउँपालिकाका सम्पूर्ण पदाधिकारी तथा सदस्यहरुले बैठक भत्ता १५ सय र भ्रमण भत्ताको हकमा अध्यक्षले एकहजार आठसय, उपाध्यक्षले एकहजार ६ सय, कार्यपालिका सदस्य र सदस्यहरुले एकहजार पाँचसय रुपैयाँ पाउने छन्। त्यसैगरी जिसस, नगरपालिका र गाउँपालिकाका सम्पूर्ण पदाधिकारी तथा सदस्यहरुले चाडपर्व खर्च बापत वार्षिक रुपमा १५ हजार रुपैयाँ थप सुविधा पाउने भएका हुन्। यसैबीच जनप्रतिनिधिले सरकारी कामको लागि जिल्ला बाहिर भ्रमण गरेको अवस्थामा मात्र दैनिक भ्रमणभत्तापाउने छन्। वैदेशिक भ्रमण गर्नेले नेपाल सरकारको स्विकृती अनिवार्य लिनुपर्ने छ। वैदेशिक भ्रमण गरेको खण्डमा भ्रमणबापत दैनिक एकसय ५० अमेरिकी डलर तोकिएको छ।"
नेकपा विवाद ज्यूँ का त्यूँ,"काठमाडौं : सत्तारुढ दल नेकपाभित्रको विवाद केही दिन यता मथ्थर हुँदै गएको चर्चा चलिरहेपनि अवस्था भने त्यस्तो देखिएको छैन। साउन २ गते सम्मलाई स्थायी समिति बैठक स्थगित गरी बाढी पहिरोबाट समस्यामा परेकाको उद्धार र राहतमा लाग्न निर्देशन गरेको नेकपाभित्र दुई अध्यक्षका बीच बिहीबार यता कुनै संवादसमेत भएको छैन। प्रधानमन्त्री केपी ओली सरकारको दैनन्दिन काममै व्यस्त देखिएका छन् भने अर्का अध्यक्ष पुष्पकमल दाहाल दुई दिन चितवन बसेर सोमबार मात्र काठमाडौं फर्केका छन्। पार्टीका शीर्ष नेताका बीच संवाद हुन नसकेपनि राष्ट्रपति विद्यादेवी भण्डारीसँग शनिबार वरिष्ठ नेता माधव नेपालको भेटवार्ता भएको थियो। सोही दिन महासचिव विष्णु पौडेल र वरिष्ठ नेता नेपाल बीच भेटवार्ता, आइतबार वरिष्ठ नेता झलनाथ खनाल र उपाध्यक्ष वामदेव गौतम बीच भेटवार्ता भएको थियो। प्रधानमन्त्री निवास बालुवाटारमा प्रधानमन्त्रीले दिनहुँ पार्टी नेताहरुसँग अनौपचारिकरुपमा छलफल गरिरहेका छन्। नेकपाभित्रको विवादमा समाधान कसरी खोज्ने भन्ने विषयमै छलफल केन्द्रित रहेको नेताहरुको भनाइ छ। प्रधानमन्त्री ओलीले पार्टीको संस्थागत निर्णयका आधारमा भन्दा आफ्नो गुटको सल्लाहमा सरकार चलाएको पूर्व प्रधानमन्त्री झलनाथ खनालको आरोप। दाहालले सोमबार गृहजिल्ला चितवनवाट फर्किएपछि आफ्नै निवास खुमलटारमा वरिष्ठ नेता माधव नेपालसँग पनि छलफल गरेका छन्। दुई नेताबीच भएको छलफलमा नेपालले राष्ट्रपति र महासचिव पौडेलसँगको छलफलका विषयमा कुरा राखेका थिए भने दाहालले पनि चितवनमा आफूले बोलेको अभिव्यक्ति र पार्टीमा देखिन खोजेको नयाँ परिस्थितिका बारेमा छलफल गरेको दाहालको सचिवालयले जनाएको छ। यही सरकार रहे नेकपा सखाप : खनाल पार्टीभित्रको जारी स्थायी समिति बैठकले विवाद समाधानको सूत्र के फेला पार्छ भन्ने अन्यौल रहिरहेकै बेला नेकपाका वरिष्ठ नेता झलनाथ खनालले प्रधानमन्त्री केपी ओली नेतृत्वको सरकारले पार्टीले प्राप्त गरेको झण्डै दुई तिहाइ खाइसकेको र अझै यही सरकार चलिरहे अर्काे चुनावमा नेकपा समाप्त हुने बताएका छन्। साहना प्रधान स्मृति प्रतिष्ठानले सोमबार आयोजना गरेको नेकपाको आजको समस्या के हो ? र समाधान के ? विषयक भर्चुअल छलफल कार्यक्रममा खनालले ओलीले पार्टीमा फुटको त्रास देखाएर सत्तामा टिक्न खोजिरहेको र त्यसरी ओलीले सरकार टिकाइराखे पार्टी सखाप हुने बताएका हुन्। नेकपाका अगाडी अब तीन ओटा भविष्य देखा परेको भन्दै खनालले यथास्थितिमा रहिरहे नेकपा रुट आउट हुने बताएका हुन्। नेकपाको जनमत समाप्त हुन्छ। अहिले नै आधा जनमत खुम्चिसकेको छ। प्रधानमन्त्रीले कतै केही भएको छैन भन्दै आउनु भएको छ। यसरी जाँदा भविष्य अन्धाकार हुने देखिन्छ। ७१ वर्षको कम्युनिष्ट पार्टी धरासायी हुन्छ। उनले सरकार पुनर्गठन गर्ने, नीति कार्यक्रम सुधार गरी बाँकी अवधीमा जनताका बीच लोकप्रिय काम गरेर जान सकेमात्र आउने चुनावमा पार्टीले फेस गर्न सक्ने र बहुमत ल्याउन सक्ने पनि बताए। खनालले भने, अब त्यसलाई सुधार गर्न नसकी यथास्थितिमा बस्यौं भने अनिश्चितता तिर जान्छौं। सही नीति लिन सकेनौं भने भूराजनीतिक कारणले कम्प्युनिष्ट पार्टी मात्रै होइन कुनै पनि राजनीतिक शक्ति टिक्न सक्दनौं। खनालले अहिले स्थायी समितिभित्र पुँजीवाद पन्थ र समाजवाद पन्थ बीचको अन्तरसंर्घष चलिरहेको बताए। ओलीले सरकार पार्टीको संस्थागत निर्णयका आधारमा नचलाएको भन्दै उनले आफ्नै गुटको आधारमा मात्र चलाइरहेको आरोप लगाए। कार्यक्रममा विश्लेषक खगेन्द्र प्रसाईले नेकपाभित्र व्यक्तिको शैली, स्वभावमा मात्र समस्या खोजिन थालियो भने त्यसले समस्या समाधान नहुने बताए।"
डीएसपीका नागरिकता र शैक्षिक प्रमाणपत्र नक्कली,काठमाडौं : नेपाल प्रहरीको प्रहरी नायब उपरीक्षक 'डीएसपी' रमेशबहादुर सिंहको नागरिकता तथा शैक्षिक योग्यताको प्रमाणपत्र नक्कली भएको खुलेको छ । उनीविरुद्ध नागरिकता तथा शैक्षिक योग्यताको प्रमाणपत्रमा जन्म मिति सच्याई भ्रष्टाचार गरेको आरोपमा विशेष अदालतमा मुद्दा दायर गरिएको छ । सिंहले जिल्ला प्रशासन कार्यालय बझाङबाट प्राप्त नेपाली नागरिकताको प्रमाण र शैक्षिक योग्यताका प्रमाणपत्रमा जन्म मिति सच्चाई ढाँटी झुठ्ठा विवरण उल्लेख गरी सरकारी लाभ सुविधा लिएको पाइएको आरोप पत्रमा उल्लेख छ । उनले प्रहरी प्रधान कार्यालय नक्सालबाट विज्ञापन भएको प्रहरी निरीक्षक पद ओहदाको लागि दरखास्तका साथ झुट्टा विवरण पेश गरी सरकारी लाभ सुविधा लिएको पाइएको छ। उनीविरुद्ध भ्रष्टाचार निवारण ऐन बमोजिम सजाय मागदाबी विशेष अदालत काठमाडौंमा आरोपपत्र दायर गरिएको छ ।
वडाध्यक्षलाई हिरासतमा राखेकोप्रति ललितपुर महानगरको ध्यानाकर्षण,"ललितपुर : ललितपुर महानगरपालिकाले सेवाग्राहीले पेश गरेको निवेदनको आधारमा कानुन बमोजिम गरिदिएको नाता प्रमाणितको विषयमा महानगरपालिका३ का वडा अध्यक्ष श्रीगोपाल महर्जनलाई नेपाल प्रहरी अन्तर्गतको मानव बेचविखन अनुसन्धान ब्यूरोले हिरासतमा लिएको प्रति ध्यानाकर्षण भएको जनाएको छ । ललितपुर महानगरपालिका नगरकार्यपालिकाको मंगलबार बसेको बोर्ड बैठकको निर्णय अनुसार जारी गरिएको विज्ञप्तिमा उक्त ध्यानाकर्षण उल्लेख छ । विज्ञप्तिमा भनिएको छ, वडावासीको सेवामा इमान्दारितापूवर्क समर्मित जनप्रतिनिधिको प्रत्यक्ष संलग्नता नभई वडा बाहिरका अन्य व्यक्तिले झेली गरेको गलत लिखत र क्रियाकलापमा वडाअध्यक्षलाई समेत मुछी हिरासतमा लिएबाट जनप्रतिनिधि हतोत्साहित भएका छन् । यो घटनाले जनप्रतिनिधिमा काम गर्न त्रासको वातावरण सिर्जना भएको उल्लेख गर्दै यथाशीघ्र सत्यतथ्य छानबिन गरी जनप्रतिनिधिलाई जनताको सेवामा समर्पित हुने कार्यबाट वंञ्चित नगराउन विज्ञप्तिमा भनिएको छ । यसैगरी अनुसन्धानमा रहेको निजको विषयलाई गलत प्रचार नगर्न र नगराउन समेत महानगरपालिकाले विज्ञप्ति मार्फत अनुरोध गरेको छ । स्थानीय सरकार संचालन ऐन,२०७४ मा सिफारिस तथा प्रमाणित गर्ने कानुनी अधिकार वडा कार्यालयको रहने व्यवस्था छ । यसका साथै वडा प्रमुुखको हैसियतले वडा अध्यक्षबाट त्यस्ता कामहरु प्रमाणित गर्न कानुनी व्यवस्था छ ।"
पहिरोमा पुरिएका एकजनाको शव भेटियो,"दमौली : आइतबार राती अविरल वर्षासँगै आएको पहिरोमा पुरिएका व्यास ११ राम्चेका पदम भुजेलको शव भेटिएको छ। भाइको घर आएका बेला पहिरोले पुरेपछि उनी सोमबार यता बेपत्ता थिए। सोमबार दिनभर प्रहरी, सैनिक र स्थानीयले खोजी गरे पनि नभेटिएका उनको शव मंगलबार भेटिएको हो। सोमबार दिनभरको प्रयासमा पनि नभेटिएपछि मंगलबार जेसीबीको सहायताले बेपत्ता भुजेलको शव फेला पारिएको प्रहरी नायब उपरीक्षक युवराज तिमिल्सेनाले जानकारी दिए। जेसीबी लगाएपछि मात्र शव भेट्टायौं,उनले भने। आइतबारको पहिरोमा परी ऋषिङमा एकै परिवारका पाँचको पुरिएर ज्यान जाँदा व्यास ९ माझफाँटमा तीन जनाको मृत्यु भएको थियो। सोही ठाउँमा बेपत्ता २० वर्षका राजेश थापाको खोजी जारी छ। पदमको शव भेटिएसँगै तनहुँमा पहिरोमा पुरिएर ज्यान गुमाउनेको संख्या ११ पुगेको छ भने एक बेपत्ता भएका छन्। तनहुँ प्रशासनले पहिरोमा पाँच जनाको ज्यान गुमाएका ऋषिङ ८ भैंसीकिलेका परिवारलाई जनही एक लाखका दरले राहत वितरण पनि गरेको छ। अन्य प्रभावितलाई पनि क्रमैसँग राहत वितरण गरिने सहायक प्रमुख जिल्ला अधिकारी चित्रांगत बरालले बताए। सबैतिर राहत वितरण गर्दैछौं, उनले भने। व्यास ११ राम्चेमा पहिरोले पुरिएर बेपत्ताको खोजी गर्दै प्रहरी, सैनिक र सर्वसाधारण।"
सेनाले बनाएको विष्णु पादुका हस्तान्तरण,"भक्तपुर : नेपाली सेनाले भक्तपुरको सूर्यविनायक नगरपालिका ८ सिपाडोलस्थित डोलेश्वर मन्दिर परिसरमा विष्णु पादुका निर्माण पूरा गरेको छ। नेपाली सेनाको भक्तपुर सूर्यविनायकस्थित वीरदल गणले डोलेश्वर महादेव मन्दिरको पछाडि पूर्वी दिशामा प्राचीनस्वरुपको ढुंगेधारासहितको उक्त विष्णु पादुका निर्माण पूरा गरेको हो। सेनाको वीरदल गणले निर्माण गरेको हुनाले पादुकास्थलको ढुंगेधारालाई वीर ढुंगेधारा भनिएको छ। करिब २५ लाख रुपैयाँ लागत निर्माण गरेको उक्त विष्णु पादुका वीरदल गणले सोमबार एक कार्यक्रमबीच डोलेश्वर महादेव मन्दिर संरक्षण तथा विकास समितिलाई हस्तान्तरण गरेको छ। वीरदल गणका गणपति प्रमुख सेनानी शिवप्रसाद पौडेलले समितिका अध्यक्ष बालहरि चालिसे एवं सूर्यविनायक नपा ८ सिपाडोलका वडा अध्यक्ष किरण थापालाई उक्त विष्णु पादुका हस्तान्तरण गरेका हुन्। हस्तान्तरण गर्नुअघि प्रधानसेनापति पूर्णचन्द्र थापा र भक्तपुर क्षेत्र नम्बर २ का प्रतिनिधिसभा सदस्य महेश बस्नेतले उक्त विष्णु पादुकाको उद्घाटन गरेका थिए। पितृको श्राद्ध गर्ने स्थानलाई विष्णु पादुका मानिन्छ। उक्त विष्णु पादुकाको पूर्वमा वीर ढुंगेधारा निर्माण गरिएको छ। ढुंगेधारासँगै महिला र पुरुषले लुगा फेर्ने छुट्टाछुट्टै दुई कक्ष र जुत्ता राख्ने स्थानको व्यवस्था गरिएको छ। विष्णु पादुकाको दक्षिणमा तुलसीमठसहितको खुला ठाउँको व्यवस्था गरिएको छ। त्यस्तै पश्चिममा यज्ञ होम गर्ने स्थानसमेत बनाइएको छ। डोलेश्वर महादेव मन्दिर परिसरमा चालू आर्थिक वर्षभित्र विष्णु पादुकासँगै तीन नयाँ भौतिक संरचना भएका छन्। यसअघि मनकामना माताको मन्दिर निर्माण भइसकेको छ। उक्त मन्दिर निर्माण गर्न सिन्धुपाल्चोकको चौतारा निवासी उमेश कसजूले सहयोग गरेका थिए। त्यस्तै गणेशको मन्दिर निर्माण पूरा भई उद्घाटनसमेत गरिसकिएको छ। काठमाडौंको नागार्जुन नपाका प्रमुख मोहन बस्नेत र उनकी श्रीमती उर्मिला बस्नेतले ३० लाख रुपैयाँ खर्चेर गणेश मन्दिर निर्माण पूरा गरेका हुन्। डोलेश्वर महादेव मन्दिर संरक्षण तथा विकास समितिले २०६८ सालमा करिब ५२ करोड लागतको गुरुयोजना तयार गरेको थियो। उक्त गुरुयोजनामा डोलेश्वर महादेवको मुख्य मन्दिरसँगै चौबन्दी सत्तल, विष्णु, गणेश, कुमार, देवी, कृष्ण, राम, सरस्वती, नारायण, श्रीस्वस्थानी, हनुमानलगायतका देवदेवीका मन्दिर, धर्मशाला, कुटी, यज्ञशाला, तुलसीमठ, पूजा सामग्री कक्ष, पुजारी घरलगायत ३९ वटा भवन तथा भौतिक पूर्वाधार निर्माण गरिने उल्लेख थियो। जसअनुसार अझै दर्जनौं संरचना निर्माण हुन बाँकी छन्। गुरुयोजनामा भएका केही संरचनाको त जग नै हालिएको छैन। गुरुयोजनाअनुसार डोलेश्वर महादेवको मूल मन्दिर र चौबन्दी सत्तल निर्माण अन्तिम चरणमा पुगेको छ। समितिका अध्यक्ष चालिसेले चालू आर्थिक वर्षभित्रै डोलेश्वर महादेवको मूल मन्दिर, चौबन्दी सत्तल र धर्मशाला निर्माण पूरा गर्ने समितिका लक्ष्य पूरा नभएको बताए। मूल मन्दिर र चौबन्दी सत्तल पूरा गर्न सूर्यविनायक नगरपालिकाले एक करोड २० लाख र भक्तपुर क्षेत्र नम्बर २ का संघीय सांसद महेश बस्नेतले आफ्नो संसद विकास कोषबाट ८० लाख रुपैयाँ उपलब्ध गराएका छन्। मन्दिरको मुख्य प्रवेशद्वार, तलुसीमठ तथा पारिजात बगैंचा निर्माण अधुरै छ। विष्णु र कुमारको मन्दिर जगभन्दा माथि उठ्न सकेका छैनन्। धर्मशाला र पुजारीघरको निर्माणको काम निरन्तर भइरहेको छ। निर्माण पूरा भएको विष्णु पादुकाको अवलोकन गर्दै नेपाली सेनाका प्रधानसेनापति पूर्णचन्द्र थापा, सांसद महेश बस्नेतलगायत। तस्बिर : ईश्वरकाजी खाइजू डोलेश्वर महादेव मन्दिर परिसरमा विष्णु पादुकासँगै नेपाली सेनाले बनाएको वीर ढुंगेधारा।"
वडाध्यक्षमाथि बलात्कारको आरोप,"कालिकोट : खाँडाचक्र नगरपालिका ६ का वडाध्यक्ष जगदिश शाहीले बहिनी नातापर्ने किशोरीलाई बलात्कार गरेको आरोप लागेको हो । पीडितका आफन्तले मंगलबार प्रहरीमा उनीविरुद्ध उजुरी दिएका छन् । १६ वर्षीया किशोरीले विगत तीन वर्षदेखि वडाध्यक्षले आफूमाथि निरन्तर बलात्कार गरेको बयान प्रहरीसमक्ष दिएकी छिन् । पीडित किशोरीले भनिन्, सुरु सुरुमा बहिनी भनेर अँगालो हाल्ने, माया गर्ने जस्ता व्यवहार गर्दा मैले दाई जस्तै माने । एक दिन बिद्यालयबाट घर फर्किदै गर्दा घरभित्र लगेर बलात्कार गरे । केही दिन अघि गाउँकै एक किशोरीले पीडित किशोरी माथि शाहीले बलात्कार गरेको देखेपछि घटना बाहिर आएको हो । घटना सार्वजनिक भए लगत्तै पीडितका आफन्तले शाहीलाई कारबाहीको माग गर्दै प्रहरीमा जाहेरी दिएका हुन् । वडाध्यक्षले घटना लुकाउन पीडित किशोरीलाई पैसाको प्रलोभन देखाउने गरेका बताइएको छ । शाही नेकपाबाट वडाध्यक्ष निर्वाचित भएका हुन् । जिल्ला प्रहरी कार्यालयका डीएसपी श्यामबाबु ओलीका अनुसार वडाध्यक्ष शाहीविरुद्ध मुद्दा दर्ता भएको छ । आफू विरुद्ध प्रहरीमा उजुरी पुगेपछि वडाध्यक्ष शाही सम्पर्कविहीन छन् ।"
"कर्णाली प्रदेशका सांसदलाई कोरोना, संक्रमितको संख्या १६ सय ९० पुग्यो","सुर्खेत : कर्णाली प्रदेश सभाका एक सांसदलाई कोरोना भाइरस संक्रमण पुष्टि भएको छ । पशुपन्छी रोग अन्वेषण प्रयोगशाला सुर्खेतमा गरिएको स्वाब परीक्षणमा एक प्रदेश सभा सदस्यलाई कोरोना संक्रमण पृष्टि भएको हो । कोरोना संक्रमण देखिएपछि ती सांसद अहिले स्वास्थ्यकर्मीको प्रत्यक्ष निगरानीमा सेल्फ आइसोलेसनमा बसेका छन् । उनको स्वास्थ्य अवस्था सामान्य छ ।सांसदमा कोरोना संक्रमण देखिएपछि 'कन्ट्याक्ट ट्रेसिङ' को काम अघि बढाइएको छ । कर्णालीमा कोरोना संक्रमितको संख्या १६ सय ९० पुगेको छ । मंगलबार मात्रै थप २७ जनामा कोरोना पृष्टि भएको हो । कर्णालीमा ३४ हजार ७ सय ३४ जनाको स्वाब परीक्षण गरिएको छ । मंगलबार १ सय ९१ जना कोरोना जितेर डिस्चार्ज भएपछि कोरोना जित्नेको संख्या १४ सय ६२ पुगेको कर्णाली प्रदेश सामाजिक विकास मन्त्रालय, स्वास्थ्य महाशाखाले जनाएको छ ।"
गाईजात्रामा घिन्ताङघिसी नाच देखाउन नदिने निर्णय,"भक्तपुर : भक्तपुर नगरपालिकाले यस वर्षको गाईजात्रा पर्वमा घिन्ताङघिसी नाच देखाउन नदिने निर्णय गरेको छ । त्यस्तै गाथामुग पर्वमा पनि गाथामुग बनाएर दहन गर्न नदिने निर्णयसमेत गरेको छ ।भक्तपुर नगरपालिका नगर कार्यपालिकाको मंगलबार बसेको बैठकले गाई जात्रालाई औपचारिकतामा मात्रै सीमित गर्दै घिन्ताङघिसी नाच देखाउन नदिने निर्णय भएको प्रमुख सुनिल प्रजापतिले जानकारी दिए । काठमाडौं उपत्यकाका तीन जिल्लामै भाद्र शुक्ल प्रतिपदाको दिने मनाइने गाईजात्रामध्ये भक्तपुरको गाईजात्राको मुख्य आकर्षण नै घिन्ताङघिसी नाच हो । वर्षभरिका मृतकहरुको सम्झनामा गाईको प्रतीकस्वरुप डोकसाँ र ताहा साँसँगै लट्ठी जुधाएर मौलिक घिन्ताङघिसी नाच प्रदर्शन गर्न भक्तपुरको गाईजात्राको विशेषता हो । काठमाडांै र ललितपुरमा एकदिनमात्रै गाईजात्रा मनाइन्छ तर भक्तपुरमा नौदिनसम्म मनाइन्छ । नौदिनसम्म मनाइने भएकाले यसलाई नेपालभाषामा गुन्हीपुन्हीसमेत भनिन्छ । गाईजात्राको पहिलो दिन वर्षभरिमा दिवंंगतहरूको सम्मान तथा सम्झनामा गाईको प्रतीक बनाई त्यसलाई नगर परिक्रमा गराइन्छ । गाईको प्रतीक प्रदर्शन सँगसँगै विशेष किसिमको संगीतको तालमा लठ्ठी जुधाएर घिन्ताङघिसी नाच नाचिन्छ । पहिलो दिन सांस्कृतिक र संस्कारगत गाईजात्रा सकिएको तेस्रो दिनदेखि हास्यव्यंग्य, घोचपेच हुने जात्रासँगै परम्परागत र मौलिक विभिन्न नाचहरु प्रदर्शन गरेर गाईजात्रा मनाइन्छ । यो क्रम एक सातासम्म चल्छ । यस बेला विशेष गरेर देवी नाच, भैरव नाच, फाकंदली (कर्कलो नाच), लुसी (ओखल) नाच, माक प्याखं (बाँदर नाच), नागांचा प्याखं, गाइँचा (गाइने), म्हेखा प्याखं (मयूर नाच), ख्या प्याखं (ख्याक नाच), खिचा प्याखं (कुकुर नाच) देखाइन्छ । त्यस्तै भालु प्याखं (भालु नाच) सिंहसिंहनी नाच, कचामचा (सितलामाजुको नाच), धागो काट्ने नाच, सिलु वनेगु प्याखं (गोसाईकुण्ड जाने नाच), कलाँली प्याखं (पूजाथाली नाच), महादेव पार्वती नाच, कृष्णलीला, जंगली नाच, घोडा नाच, ह्या प्याखं (हाँस नाच), सिख प्याखं (सिक्री नाच), थाज्या प्याखं (कपडा बुन्ने नाच), किजापूजा प्याखं (भाइटीका नाच), भूत तर्साउने नाच, नटुवाचा नाच, खः नाच (दबुलीमा देखाउने नाच) आदि रहेका छन् । गाईजात्राको पहिलो दिनबाहेक अन्य दिन यी नाचहरू विशेष गरेर रात्रीकालमा मात्रै प्रदर्शन गरिन्छ । तर भक्तपुर नगरपालिकाले यी नाचहरुसमेत प्रदर्शन गर्न नदिने निर्णय गरेको प्रमुख प्रजापतिले जानकारी दिए । त्यस्तै साउन कृष्ण चतुर्दशीका दिन हिन्दू परम्पराअनुसार मनाइने गाथामोग एवं घन्टाकर्ण पर्वमा समेत गाथामोग बनाउन नदिने निर्णय भएको उनले बताए । नर्कट तथा छ्वालीबाट बनाइएका दर्जनौं गाथामोग भक्तपुरमा रहेका नेवार वस्तीका प्रत्येक दोबाटो, तीनदोबाटो र चौबाटोमा दहन गरिन्छ । सर्वसाधारण बाजागाजासहित गाथामोग दहन गर्न जान्छन् । दुवै पर्वमा एकै ठाउँमा सयौंको संख्यामा सर्वसाधारण जम्मा हुन्छन्, प्रमुख प्रजापतिले भने, सर्वसाधारणको भेलामा कोरोना भाइरस संक्रमणको जोखिम बढ्ने खतरा रहेको हुँदा गाथामोग नबनाउन र गाईजात्रामा घिन्ताङघिसी र परम्परागत एवम् आधुनिक सांस्कृतिक प्रदर्शनी नगर्ने निर्णय गरिएको हो । उनले गाईजात्रालाई औपचारिकतामा मात्रै सीमित गर्ने निर्णय गरिएको बताए । उक्त निर्णय गर्नुअघि जात्रापर्वसँग सरोकावाला संस्कृतिकर्मीहरुको नगरस्तरीय भेला गरिएको उनको भनाइ थियो । उक्त भेलाबाट प्राप्त राय सुझावको आधारमा नपाको नगर कार्यपालिकाले उक्त बैठक गरिएको प्रमुख प्रजापतिले सुनाए । यस वर्ष साउन ४ गते गाथामोग र साउन २० गते गाईजात्रा पर्व परेको छ ।"
बेनीजोमसोम सडकखण्ड पुनःअवरुद्ध,"जोमसोम : अविरल वर्षाका कारण म्याग्दी र मुस्ताङ जोड्ने बेनीजोमसोम सडकखण्ड पुनःअवरुद्ध भएको छ ।म्याग्दीको अन्नपूर्ण गाउँपालिका३ र मुस्ताङको थासाङ गाउँपालिका४ को सीमाक्षेत्र कोभ्रेभीर सडकमा सोमबार वर्षाले सडक भाँसिएको बेनीजोमसोमकोरला सडक आयोजनाका सबइन्जिनीयर किरण घिमिरेले जानकारी दिए । बेनीजोमसोम सडकखण्ड अन्र्तगत आयोजनाको प्याकेज नम्बर २ काभे्रभीर सडक शर्मागजुरमुखीले जिम्मा लिएको हो । उक्त सडक स्तरोन्नतिको जिम्मा लिएको काभ्रेभीर सडक मुस्ताङ प्रवेश गर्ने सबैभन्दा बढी जोखिम स्थानमा पर्छ । अन्नपूर्ण गाउँपालिकाको काभ्रे गाउँ र थासाङ गाउँपालिकाको तल्लो घाँसा सम्म जोडिने करिब ५ सय मिटर लामो अग्लो कडा चट्टाने पहाडबाट ट्याक विस्तार भएको हो । यसअघि उक्त सडकको ट्याक नेपाली सेनाले खोलेको थियो ।बर्खायामको वर्षाले त्यसस्थानमा बर्सेनि पहिरो जाने र सडक भाँसिने क्रम भईरहन्छ ।वर्षाले काभे्रभीरमा करिव १५ मिटर सडक भाँसिएको सबइन्जिनियर घिमिरेले बताए । उनका अनुसार सडकको ५ मिटर चौडा भाँसिएकाले दोहोरो सडक आउजाउ बन्द भएको हो। उनले भने, 'कालिगण्डकी नदीमा बेसवाल उठाएर विस्तार भएको काभ्रेभीर सडक भाँसिएको छ । सडक सूचारु गर्न त्यहाँ भाँसिएको अवस्थाको अध्ययन गर्नुपर्छ । कालिगण्डकी नदीबाट बेस उठाउन सम्भव नभएमा रक कटिङ गर्नुपर्ने हुन्छ। उनले सडक अवरुद्ध भएको स्थानमा अहिले वर्षा भइरहेकाले सडकको ट्याक खोल्ने काम सुरु हुन नसकेको बताए । सब इन्जिनियर घिमिरेका अनुसार वर्षा रोकिएमा सडक ट्याक खोल्न एकसाता लाग्नसक्ने जनाए ।यसअघि अविरल वर्षाले मुस्ताङको थासाङ गाउँपालिका४ को थाप्लाङ खोला, सोही वडाको चेतनडाडा र थासाङ३ को लेते खोला नजिक पहिरोले सडक अवरुद्ध भएको थियो। यस्तै म्याग्दीको रघुगंगा गाउँपालिका गलेश्वरस्थित अस्थायी बेलीब्रिज बाढीले क्षति बनाएको थियो । सबइन्जिनियर घिमिरले त्यहाँ अस्थायी रुपमा बेलिब्रिज माथि उठाएर सडक सहज बनाउनेकार्य अघि बढाइएको छ । दुबै स्थानमा भएको सडक असहजतालाई समाधान गर्न करिब १० दिन लाग्नसक्ने उनको भनाइ छ । बेनीजोमसोम सडकमा ठाउँठाउँमा दैनिक बाढी आउने ,सडक भाँसिने र पहिरो जाने गर्नाले बेनीजोमसोम यात्रा कष्ठकर बनेको छ । पटकपटकको सडक अवरुद्धका कारण मुस्ताङमा निर्माण सामग्री तथा खाद्यान्न ढुवानी गर्न अप्ठ्यारो परेको जनाइएको छ । बाढीपहिरो र सडक अवरुद्धले म्याग्दी र मुस्ताङ आउजाउ गर्न सर्वसाधारणले समेत सास्ती भोग्न बाध्य भएका छन् ।"
विप्लव का सैन्य विभाग प्रमुख पक्राउ,"विराटनगर : मोरङको उर्लाबारी नगरपालिका३ बाट प्रहरीले प्रतिबन्धित नेक्रविक्रम चन्द विप्लव नेत्रृत्वको नेकपाका सैन्य विभाग प्रमुखलाई पक्राउ गरेको छ। विष्फोटक पदार्थ र हतियारसहित विप्लव समूहको पूर्वी कमाण्ड सैन्य विभाग प्रमुख ४० वर्षीय नन्दकिशोर भनिने नन्दबहादुर बोहरा पक्राउ परेको पुष्टि मोरङ प्रहरीले गरेको छ। मोरङ प्रहरीका प्रवक्ता डीएसपी मानबहादुर राईले विशेष सूचनाका आधारमा बोहरालाई आफ्नै घरबाट पक्राउ गरिएको जानकारी दिए। बोहराको साथबाट एउटा कटुवा पेस्तोल, तीन राउण्ड गोली र सकेट बम बरामद भएको प्रहरीले जनाएको छ। त्यस्तै बम बनाउने र विष्फोटमा प्रयोग गरिने विष्फोटक पदार्थ पनि बरामद भएको उच्च प्रहरी स्रोतले बतायो। प्रहरीका अनुसार उनका साथबाट पूर्व लडाकु लेखिएको एक थान छाप, नेपाल टेलिकमको सातवटा सीम, एनसेलका दुईवटा सीमकार्ड, एउटा मोबाइल, कम्प्युटरको हाडडिक्स, चारवटा डाटा केवुल लगायतका सामग्री बरामद भएको छ। प्रदेश १ प्रहरी कार्यालय विराटनगर जिल्ला प्रहरी कार्यालय मोरङले चलाएको संयुक्त अपरेशसनका क्रममा बोहरालाई पक्राउ परिएको प्रहरीले जनाएको छ। मुलुकका विभिन्न ठाउँमा गरिएका विष्फोटका घटनामा संलग्न रहेको आरोप लागेका उनीविरुद्ध थप अनुसन्धानपछि मात्रै कारबाही प्रक्रिया अघि बढाउने प्रहरीको भनाइ छ। बोहरालाई आवश्यक अनुसन्धान र कारबाहीका लागि जिल्ला प्रहरी कार्यालय मोरङ ल्याइएको छ। उनी तत्कालीन विद्रोही माओवादीको जनसेनातर्फको पूर्व बिग्रेड कमाण्डर रहेको पनि प्रहरीले जनाएको छ।"
"कालीगण्डकीमा टिपरसहित चालक बेपत्ता, पहिरोले अवरुद्ध बेनीदरवाङ सडक खुल्यो","बेनी : म्याग्दीको अन्नपूर्ण गाउँपालिका३ गुइठेभिरबाट खसेर मंगलबार टिपरसहित चालक वेपत्ता भएका छन्। गिट्टी बोकेर गुइठेदेखि घार तर्फ जाँदै गरेको बा २ ख ३४२५ नम्बरको टिपर सडक भासिएर कालीगण्डकीमा खसेको हो। टिपरसहित चालक म्याग्दीको मंगला गाउपालिका५ का करिब २६ वर्षीय ज्ञानबहादुर पुन कालीगण्डकीमा बेपत्ता भएका डिएसपी किरनजंग कुँवरले बताए। साँघुरो सडकमा लोड भएको टिपरको टायरले टेकेको भाग भासिएपछि खसेको जानकारी खाएको छ, उनले भने, केही तलसम्म बगाएको देखेपनि कहाँ पुयायो भन्ने अत्तोपत्तो छैन्। टिपर घारखोला जलविद्युत आयोजनाको निर्माण सामग्री ढुवानीमा प्रयोग भएको थियो। यसैबीच म्याग्दी र मुस्ताङको सिमानामा पर्ने बादरजुङ भिरमा सडक भासिएपछि बेनीजोमसोम सडक फेरी अवरुद्ध भएको छ। यसअघि सडकको प्रवेशविन्दु राहुघाटमा गत शुक्रबार बाढीले बेलिब्रिज बगाएपछि सिधा यातायात बन्द भएको थियो। सडकअवरुद्ध हुदाँ मुस्ताङ र म्याग्दीको अन्नपूर्ण तथा रघुगंगा गाउँपालिकाका बासिन्दालाई आवत जावत र ढुवानीमा समस्या भएको छ। यसैगरी गत शुक्रबारदेखि अवरुद्ध भएको सदरमुकाम बेनीदेखि म्याग्दीको पश्चिमी क्षेत्रमा पर्ने मंगला, मालिका र धवलागिरी गाउँपालिका जोड्ने बेनीदरवाङ सडक मंगलबार सञ्चालनमा आएको छ। प्रशासन र प्रहरी कार्यालयको पहलमा पूर्वाधार विकास कार्यालय, सम्बन्धित स्थानीय तह र निर्माण व्यवसायीले सडकको पहिरो पन्छाएर सडक खुलाएका हुन्। बेनी नगरपालिका४ र मंगला२ को सिमानामा पर्ने फापरखेतमा खसेको पहिरो हटाउन बागलुङबाट आएको प्रहरीको विपद् व्यवस्थापन गुल्मको टोलीले काम गरेका थिए। धवलागिरी र मालिका गाउँपालिकाको पहिरो प्रभावित क्षेत्रमा थप जोखिमको अध्ययन र व्यवस्थापनमा सघाउन जान लागेको टोली पहिरो पन्छाउदै दरवाङ पुगेको हो। दरवाङदेखि ताकम, बिम र मराङ जोड्ने सडक मर्मतका लागि पनि पहल गरिएको छ। सडक, विद्युत, सञ्चार सेवा अवरुद्ध हुदाँ पहिरो पीडितलाई राहत, व्यवस्थापन र पुर्नवासका काममा अप्ठ्यारो भएको छ। पहिरोको जोखिम अध्ययनका लागि प्रहरीको विपद् व्यवस्थापन टोलीले ड्रोन क्यामेराको समेत सहयोग लिने भएका छन्। पहिरो प्रभावितको व्यवस्थापन, वेपत्ताको खोजी र थप क्षतिको अध्ययनका लागि प्रहरी सहायक निरीक्षक सागर रानको नेतृत्वमा १० जनाको टोली त्यसतर्फ गएको छ। विपद् व्यवस्थापनमा खटिने नेपाल प्रहरीको सो टोलीमा विपद् सम्बन्धी तालिम प्राप्त अनुभवी जनशक्ति छन्।"
घुससहित नायव सुब्बा पक्राउ,राजविराज : बढी जग्गाको श्रेस्ता कायम गरी दिने भन्दै घुस लिएको अवस्थामा सप्तरीमा मंगलबार एक कर्मचारी पक्राउ परेका छन् । अख्तियार दुरुपयोग अनुसन्धान आयोगले भूमि सुधार तथा मालपोत कार्यालय सप्तरीका नायब सुब्बा कृष्णबल्लभ ठाकुरलाई १३ हजार घुस रकमसहित पक्राउ गरेको जनाएको छ। अख्तियार दुरुपयोग अनुसन्धान आयोगको कार्यालय इटहरीबाट खटि आएको टोलीले भूमी सुधार तथा मालपोत कार्यालय सप्तरी राजविराजका नायव सुब्बा ठाकुरलाई रंगेहात पक्राउ गरेको आयोगका प्रवक्ता प्रदीपकुमार कोइरालाले फोन सम्पर्कमा जानकारी दिए । ट्रायल चेक गरी बढी जग्गाको श्रेस्ता कायम गरी दिने प्रयोजनका लागि ठाकुरले सेवाग्राहीबाट घुस लिएको प्रवक्ता कोइरालाले बताए । सेवाग्राहीबाट १३ हजार घुस लिइ सकेको अवस्थामा ठाकुरलाई घुस रकमसहित कार्यकक्षबाट नियन्त्रणमा लिइएको हो ।ठाकुरलाई नियन्त्रणमा लिएर थप अनुसन्धान भइरहेको आयोगले जनाएको छ।
सुन तस्करी प्रकरण : अभियुक्त खड्कालाई थुनामा राख्न आदेश,"विराटनगर : जिल्ला अदालत मोरङले सुन तस्करी र मोरङ उर्लाबारीका सनम शाक्य हत्या प्रकरणमा जोडिएका अभियुक्त हरिशरण खड्कालाई थुनामा राख्न आदेश दिएको छ । जिल्ला न्यायाधीश मेदिनीप्रसाद पौडेलको इजलासले अनुसन्धानका क्रममा खुलेको करिब ३८ क्वीन्टल सुन तस्करी र हत्या प्रकरणमा मुछिएका उनलाई तत्काल प्राप्त प्रमाणका आधारमा पूर्पक्षका लागि थुनामा राखेर मुद्दाको अनुसन्धान अघि बढाउन मंगलबार आदेश दिएको हो । गत शनिबार त्रिभुवन अन्तर्राष्ट्रिय विमानस्थलबाट पक्राउ परेका खड्कालाई प्रहरीले मंगलबार अदालतमा बुझाएको थियो । बुझाउने साथ अदालतले उनको बयान लिएको थियो । बयान सकिएपछि वादी नेपाल सरकारकातर्फबाट सरकारी वकिल र प्रतिवादी खड्काकातर्फबाट उनका कानुन व्यवसायीले बहस गरेका थिए । थुनछेक बहस सकिएपछि अभियुक्त खड्कालाई पूर्पक्षका लागि थुनामा राख्न इजलासबाट आदेश प्राप्त भएको अदालतका स्रेस्तेदार ईश्वरमणि ओझाले बताए । 'तत्काल प्राप्त प्रमाणका आधारमा यी प्रतिवादी कसुरदार हुन् भनिने विश्वास गर्न सकिने मनासिव आधार विद्यमान देखिएकोले पछि थप प्रमाण बुझ्दै जाँदा ठहरे बमोजिम हुने नै हुँदा हाल प्रतिवादी हरिशरण खड्कालाई पूर्पक्षका लागि थुनामा राख्न कारागार कार्यालय विराटनगर पठाइदिनू,' आदेशमा भनिएको छ । सुन तस्करीमा जोडिएका खड्कालाई प्रहरीले सोमबार नै अदालतमा बुझाएको थियो । तर कोरोना भाइरसको संक्रमण भएनभएको बारेमा प्रहरीले आरडीटी परीक्षण गर्दा रिपोर्ट पोजेटिभ आएपछि अदालतले तत्काल काम कारबाही रोकेर उनलाई फिर्ता पठायो । पीसीआर विधिबाट परीक्षण गरेर रिपोर्टसहित पेस गर्न प्रहरीलाई आदेश दिँदै उनलाई अदालतले फिर्ता पठाएको हो । आरडीटी पोजिटिभ आएपछि प्रहरी कार्यालय र अदालतमा खैलाबैला मच्चिएको थियो । अदालतका कर्मचारी र उनको सम्पर्कमा रहेका प्रहरी त्रसित बनेका थिए । प्रहरीले कुनै घटनामा संलग्न अभियुक्तलाई पक्राउ गरेर अदालतमा बुझाउनु अघि कोरोना भाइरसको संक्रमण भए नभएको पुष्टि गर्न आरडीटी परीक्षण गर्ने गरेको छ । प्रहरीले उनको सोमबार नै पीसीआर विधिबाट परीक्षण गरेको थियो । रिपोर्ट नेगेटिभ आएपछि उनलाई मंगलबार पुनः अदालतमा पेस गरिएको मोरङ प्रहरी प्रमुख एसपी सन्तोष खड्काले बताए । खड्कालाई आइतबार राती ११ बजे मोरङ ल्याइपुर्याइएको थियो । प्रहरी स्रोतकाअनुसार उनलाई दुवईमै हुँदा कोरोना संक्रमण भएको थियो । उपचारपछि निको भएर नेपाल आउने क्रममा 'इन्टरपोलको रेकर्नर नोटिस' मा रहेका खड्का पक्राउ परेका हुन् । १४ वर्षअघि कामदारका रुपमा दुवई गएका काभ्रेको बेथानचोक गाउँपालिका४ घर भएका ४२ वर्षीय खड्का सुन प्रकरणपछि भने उतै लुकेर बसेका थिए । मोरङ उर्लाबारीका गोरे भनिने चूडामणि उप्रेती समूहले दुवईबाट २०७४ साल माघ ल्याएको साढे ३३ किलो सुन त्रिभुवन अन्तर्राष्ट्रिय विमानस्थलबाट बाहिर निकाल्ने क्रममा गायव बनाइएको थियो । अनुसन्धानबाट हराएकोसहित अरु पनि सुन तस्करीमा खड्काको संलग्नता रहेको पत्ता लाग्यो । तस्करीको सुन गायव भएपछि गोरे समूहले करेन्ट लगाउँदै यातना दिएर २०७४ साल फागुन १९ गते शाक्यको हत्या गरेपछि घटना बाहिर आएको थियो । यो घटनाको भिडियो नै बाहिरिएको थियो । अहिलेसम्म पनि उक्त सुन कहाँ छ भन्ने बारेमा केही खुलेको छैन । तर खड्का दुवईबाट नेपालमा सुन तस्करी गर्ने गिरोहका महत्वपूर्ण सदस्य रहेको पत्ता लागेको थियो । सुन तस्करी प्रकरणमा गृह मन्त्रालयले गठन गरेको ईश्वरराज पौडेल नेत्रृत्वको छानबिन समितिले मोरङ प्रहरीहुँदै सरकारी वकिल कार्यालयमार्फत २०७५ वैशाख १९ गते जिल्ला अदालत मोरङमा आपराधिक समूह स्थापना र सञ्चालन गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान, मुद्दा दायर गरेको थियो । सो मुद्दामा १७ अर्व एक करोड ८० लाख ७१ हजार चार सय ७३ रुपैयाँ बराबरको ३७ लाख ९९ हजार पाँच सय ६३ ग्राम (करिब ३८ क्वीन्टल) अवैध रुपमा सुन आयात गरिएको दावी गरिएको छ । सुन तस्करीमा प्रहरीका उच्च अधिकारीको पनि मिलेमतो रहेको खुलेको थियो । पूर्व डीआईजी गोविन्द निरौला, एसएसपी श्याम खत्री, दिवेश लोहनी, एसपी विकाशराज खनाल, डीएसपीहरु प्रजित केसी, सञ्जयबहादुर राउत, सइ बालकृष्ण सञ्जेल लगायत छानबिनमा तानिएका थिए । एसएसपी खत्री र डीएसपी राउत बाहेक अरु सबै प्रहरीलाई अदालतले साधारण तारेखमा छाडिसकेको छ । खत्री र राउतलाई भने पुर्पक्षका लागि थुनामा राख्ने आदेश अदालतले दिएको थियो ।"
यातायात कार्यालयमा सेवाग्राहीको भीड : कोरोना संक्रमणको जोखिम उच्च,"बर्दिबास : कोरोना भाइरसको जोखिम कम भएको छैन। भीडभाडमा बस्नु हुँदैन भन्दै सरकारले नागरिकलाई सचेत गराइरहेको छ। तर, महोत्तरीको बर्दिबासस्थित यातायात व्यवस्था सेवा कार्यालयमा भने सेवाग्राहीको घुइँचो लागेको छ। कार्यालयमा लकडाउनअघिको समयमा जति नै मानिस आएका छन् । केहीका मुखमा माक्स छन्। शारीरिक दुरी छँदै छैन। कर तिर्न सेवाग्रा कार्यालयको झ्यालदेखि सडकसम्म लामबद्ध छन्। लकडाउनले तीन महिना बन्द भएपछि कर तिर्न सेवाग्राही कार्यालय पुगेसँगै भीड छ। असार मसान्त सकिन लाग्दा यातायात व्यव्यसायी र सेवाग्री थप फाइन तिर्न नपरोस् भन्दै कर तिर्न कार्यालय पुगेका हुन्। सरकारी कार्यालयमा सेवा त सुरु भयो तर व्यवस्थापनमा कमजोरी हुँदा कोरोना संक्रमणको जोखिम बढेको सेवाग्राही हर्क विकले बताए। कर तिर्ने समय बढाउनु पर्ने उनको भनाइ छ। चैत्र मसान्तमै तिर्नु पर्ने कर बन्दले गर्दा तिर्न सकेनन्। असार मसान्तसम्म तिर्न सरकारले मिति तय गरेसँगै कार्यालयमा सेवाग्राहीको भीड थामिनसक्नु भएको हो। कार्यालय प्रमुख पोषण थापा भन्छन्,सर्भर ढिलो चल्दा ३ मिनेटमा हुँदै आएको काम १० मिनेटमा मुश्किलले हुन्छ। एकतिर कर तिर्नेको भीड छ अर्को तिर नेट द्रुत गतिमा नचल्दा कार्यालयमा सेवा ग्राहीको भीड बढेर समस्या परेको उनले बताए। महोत्तरी, सिन्धुली, सर्लाही, धनुषा गरी चार जिल्लाका एक हजार सेवाग्राही दैकिन कर तिर्न यातायात व्यवस्था सेवा कार्यालय बर्दिबास आउने गरेका छन्। दैनिक १८२० लाख रुपैयाँ कर संकलन हुने कार्यालयमा कोरोना भइरससँग बच्न ध्यान दिइएको छैन। कार्यालय परिसरमा हात धुन साबुनपानी र सेनिटाइजरको व्यवस्थान गरिएको छ तर भीडले कोरोना संक्रमण फैलाउने खतरा भने बढ्दो छ।"
स्याङ्जामा ३५ जनाले जिते कोरोना,"स्याङ्जा : अर्जुनचौपारी गाउँपालिकाका एक वर्षीय र चापाकोट नगरपालिकाका डेढ वर्षीय नावालक सहित स्याङजामा मंगलबार ३५ जनाले कोरोना जितेका छन् । गण्डकी प्रादेशिक कार्यालय पोखराले मंगलबार भीरकोटस्थित कालिका सामुदायिक अस्पतालको आइसोलेसनमा रहेका २२ जना र गल्याङ नगर अस्पतालको आइसोलेसनमा रहेका १३ जनाको पीसीआर रिपोर्ट नेगेटिभ आएको जनाएको हो । कार्यालयका अनुसार कालिकामा रहेका गल्याङका १ पुरुष, बिरुवाका १ पुरुष, र पुतलीबजारका ३ पुरुष, भीरकोटका ३ पुरुष सहित एक महिला र अर्जुनचौपारीका ९ पुरुष सहित ४ महिलाले कोरोना जितेको विज्ञप्तिमार्फत जानकारी गराएका छन् । यसैगरी, गल्याङमा रहेका चापाकोटका १ महिला, बच्चासहित ६ पुरुष, कालीगण्डकीका ३, गल्याङका २ र आधीखोलाका एकएक पुरुषगरी १३ जनाले कोरोना संक्रमण जितेको स्वास्थ्य कार्यालय प्रमुख यामप्रसाद शर्माले जानकारी दिए । पिसिआर रिपोर्ट नेगेटिभ आएपनि कालिकामा रहेका २ जना भने घर फर्कन चाहेनन्। पती र बच्चाको स्याहार गर्ने भन्दै पुन: आइसोलेसनमा रहने भएका हुन्। यसरी आइसोलेसनमा बस्नेमा अर्जुनचौपारीका एक पुरुष र भीरकोटका एक महिला हुन्। महिलाले आफ्ना पतीको र ती पुरुषले बच्चाको रेखदेख गर्नुपर्ने भन्दै अस्पतालमै बस्न चाहेको अस्पतालका प्रशासकीय अधिकृत छायादत्त रेग्मीले बताए । स्याङजामा कोरोना भाइरस संक्रमण जित्नेको संख्या बढ्दो छ । एक सय ९३ जनामा संक्रमितमध्ये मंगलबारसम्ममा १ सय ६२ जनाले कोरोना जितेर घर फर्केका छन् । दुईजनाको भने कोरोनाले मृत्यु भएको छ । अन्य संक्रमित भने जिल्ला स्थित विभिन्न आइसोलेसनमा उपचाररत छन् ।"
"स्याङजाको पहिरोमा हराएका थप एकको शव भेटियो, २ जना बेपत्ता","स्याङ्जा : कालीगण्डकी गाँउपालिका ४ बिर्घा स्थित खहरेमा पहिरोमा परी बेपत्ता भएका मध्ये जिमानसिंह थापा मृत भेटिएका छन्। मंगलबार बिहान ९ बजेतिर झरेको पहिराले च्यापिएका उनको साँझ ५ बजे शव भेटिएको हो। उक्त पहिरोमा अझैं २ जना बेपत्ता छन्। बेपत्ता हुनेमा ५० वर्षीय टिका थापा, ६५ का प्रेमचन्द्र पाण्डे रहेका छन्। सुरक्षाकर्मी र स्थानीयबासीले खोजी कार्यलाई निरन्तरता दिएको वडा अध्यक्ष चक्र पाण्डेले जानकारी दिए। पहिरोमा परी घाइते भएका वडा सदस्य ६८ वर्षीय हुमनाथ पाण्डे (किसान) र ५५ वर्षीय वीरबहादुर थापालाई थप उपचारका लागि पाल्पा स्थित मिसन हस्पिटल पुर्याइएको कालीगण्डकी गाउँपालिकाका अध्यक्ष खिमबहादुर थापाले बताए। पहिरोका कारण ४ वटा घर जोखिममा छन्। वीरबहादुर राना, देवबहादुर थापा, जिमान सिंह थापा र तिलीसरा थापाको परिवारलाई सुरक्षित बासस्थनका लागि आफन्तकहाँ स्थानान्तरण गरिएको छ। यसैबीच, पहिरो झरेको खबर पाएपछि प्रहरी र सशस्त्रको समूह घटनास्थल पुगेर घाइतेको उद्धार गरी बिर्घा स्वास्थ्य चौकीमा पुर्याइएको र बेपत्ताको खोजीकार्य जारी राखेको प्रहरी नायव उपरीक्षक राजेन्द्रप्रसाद अधिकारीले जानकारी दिए। यसअघि, साबिक बिर्धा गाविसका पूर्व अध्यक्ष ६५ वर्षीय इमानसिंह गुरुङको पहिरामा परी मृत्यु भएको थियो। पानी बनाउन जाने क्रममा बाटोमा हिंड्दै गर्दा माथिबाट बाढीसहितको भेलपहिरो झरेर उनीमाथि पर्दा सो घटना घटेको प्रहरी नायव उपरीक्षक राजेन्द्रप्रसाद अधिकारीले जानकारी दिए।"
म्याग्दीका पहिरो पीडितको विचल्ली,"बेनी : जमिन धजा फाटेर घर चर्किएपछि म्याग्दीको धवलागिरि गाउँपालिका७ ताकम, धारापानी र काफलडाँडाका २२८ घरपरिवार विस्थापित भएका छन्। पछिल्लो केहि दिनयताको वर्षासँगैको पहिरोले घर नै बग्ने अवस्था आएपछि स्थानीयबासी विस्थापित भएका हुन्। धारापानीमा ७२, ताकममा १५० र काफलडाँडाका ६ घरपरिवार विस्थापित भएको वडा अध्यक्ष कलानिधि सुवेदीले जानकारी दिए। धारापानीको ढाडपट्टि, ताकमको आटेबिर, देउबुजा, आरखोला, रत्नेगैरा, ल्होसेपाखा, हिलापोखरी, बगरमा पहिरोले क्षति पुर्याएको छ। ताकम मावि र स्वास्थ्य चौकीको भवन पहिरोले भत्काएको छ। पाँच वटा घर भत्किएको वडा अध्यक्ष सुवेदीले बताए। किमचौर र बाख्रीचौरको फाँटमा सयौ रोपनी खेतमा लगाएको धानबाली पहिरोपछि खोल्सामा आएको बाढीले नष्ट गरेको छ। ६ घर पूर्ण रुपमा विस्थापित भएको काफलडाँडा गाउँ नै पहिरोको जोखिममा छ। जमिन भासिएर घरको आगन र पर्खाल चर्किएपछि १० जनाको परिवार पाँच दिनदेखि बारीमा पाल टागेर बसेको धारापानीका गोपाल बराइलीले बताए। जमिन धजा फाटेको छ। घरको पर्खाल, पिढी र आँगन चर्किएको छ, गोपालले भने, जमिन र घर चर्किएपछि चार दिनदेखि काठमाडौंमा रहेका छिमेकीको खाली घरको एउटा कोठा मागेर बसेकी छु। धारापानीको ढाडपट्टि बस्तिका ७२ घरधुरीका तीन सय जना भन्दा बढी गत शुक्रबारदेखि घरमा बसेका छैनन्। सहरमा बसाइसराइ गरेकाको खाली घर, सामुदायिक भवन र केहीलाई बारीमा पाल टाँगेर राखिएको छ। मालिका गाउँपालिका५ देविस्थानको जुग्जा, पन्थोक, घरिथोक, रुन्मा, गर्जराका करिब ९० घरपरिवारलाई पनि पहिरोको जोखिम बढेपछि सुरक्षित ठाउँमा सारिएको छ। २७ जनाको ज्यान गएको तथा तीन जना बेपत्ता भएको धवलागिरि६ मराङ र मालिका७ बिमका बस्तिको दृष्य हृदयविदारक छ। बस्तीको माथि, तल, दायाँ र बायाँ सबैतिर पहिरोले घेरिएका छन्। पहिरोले भत्काएका, पुरिएका र बस्न नमिल्ने भएका घरको एकिन विवरण अझै संकलन भएको छैन। अझै पुगेन राहत म्याग्दीको धवलागिरि र मालिका गाउँपालिकाको पहिरो प्रभावित क्षेत्रमा राहत सामग्री पुर्याउन ढिलाइ भएको छ। चार दिनसम्म पनि राहत सामग्री पुग्न नसक्दा पहिरो पीडितको बिचल्ली भएको छ। धवलागिरि गाउँपालिका६ मराङ र मालिका गाउँपालिका बिममा गत शुक्रबार पहिरो जाँदा २७ जनाको मृत्यु भएको थियो। तीन जना अझै हराइरहेका छन्। रघुगंगा नदीको कटानको जोखिममा रहेको रघुगंगा३ राहुघाटका २५ परिवार पनि गलेश्वर र गायत्री मन्दिरमा बसेका छन्। बिम र मराङमा भौगोलिक विकटता, पीडित तथा क्षतिको विवरण संकलनमा ढिलाइ भएकाले राहत सामग्री पुग्न नसकेको हो। खाद्यान्न, सरसफाई र लत्ताकपडाको आवश्यकता रहेको धवलागिरि गाउँपालिका६ आरबाङमा पहिरो पीडितको व्यवस्थापनमा खटिएका रुकबहादुर मगरले बताए। आरवाङको जनविकास माविको भवनमा घण्टीवाङ, रिख, बेशी, कुम्रिका पहिरो पीडित बसेका छन्। सोमबार साँझसम्म पहिरो पीडित र विस्थापितको बर्गिकरण गरि वास्तविक तथ्याङ्क संकलन हुन सकेको छैन्। जनप्रतिनिधि, सुरक्षाकर्मी सबै पहिरोमा बेपत्ता र घाइतेको उद्दारमा खटिएकाले क्षति भएका घर र विस्थापितको विवरण संकलनमा ढिलाइ भएको प्रहरी नायव उपरीक्षक किरनजंग कुँवरले बताए। भौगोलिक रुपमा विकट क्षेत्रमा पर्ने पहिरो गएको गाउँ जोड्ने सडक दर्जनौं ठाउँमा अवरुद्ध भएका छन्। झोलुङ्गे पुल र पैदलमार्ग नभएकाले सुरक्षाकर्मीसमेत एक दिनपछि घटनास्थल पुगेका थिए। घाइतेको ३६ घण्टापछि उद्धार भएको थियो। सञ्चार र विद्युत सुविधा अवरुद्ध भएका कारण व्यवस्थापनमा समस्या भएको छ। विस्थापितलाई शनिबार हेलिकप्टरबाट ५० बोरा चामल, दाल, नुन, तेल, चाउचाउ लगायतका खाद्यान्न ढुवानी गरिएको थियो। पीडितका लागि संकलन भएका राहत सामग्री बेनी र दरवाङ पुगेर थन्किएको छ। तथ्याङ्क संकलन, पीडित तथा विस्थापितको पहिचान र वर्गीकरणमा ढिलाइ हुँदा राहत, अस्थाइ बसोबासको व्यवस्थापन गर्न चुनौति देखिएको छ। दरवाङदेखि मराङ र ताकम हुँदै मुना जोड्ने सडक मर्मत सुरु गर्न लागिएको प्रमुख जिल्ला अधिकारी ज्ञाननाथ ढकालले बताए। हेलिकप्टरबाट गएर साध्य छैन, सडक नखुलाई भएन, उनले भने, पालिकाहरुसँग समन्वय गरेर एक, दुई दिनमै सडक खुलाउने तयारीमा छौं। बेनीदेखि दरवाङसम्मको सडक मर्मत सकिएको छ। महामारीको जोखिम धेरै मानिस एकै ठाउँमा बसेका, दुषित पानी र सरसफाइको अभावका कारण रोग फैलने खतरा बढेको छ। पहिरोले खानेपानी आयोजनाको संरचना बगाएको छ। विद्यालय र सामुदायिक भवनमा बसेका पहिरो पीडितलाई सरसफाइका सामग्रीको अभाव छ। मानिसले कुवा, पधेरा र खोल्साको दुषित खानेपानी उपभोग गरेका छन्। झाडापखला, आँउ, रुघाकोकी, जण्डिस, ज्वरोको जोखिम भएको बिमको किसानी माविमा बसेकी पानमति दर्जीले बताइन्। लगाउने, ओढ्ने र ओछ्याउने कपडा पनि नभएको उनले बताइन्।"
काठमाडौंका थप २ जनामा देखियो कोरोना संक्रमण,काठमाडौं : काठमाडौंमा थप २ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले थप २ जनामा कोरोना संक्रमण भएको पुष्टि गरेका हुन्। मंगलबार थप ११६ जनामा कोरोना भाइरस (कोभिड१९) संक्रमण पुष्टि भएको छ । स्वास्थ्य तथा जनसंख्या मन्त्रालयका प्रवक्ता डा गौतमका अनुसार नयाँसहित कूल संक्रमितको संख्या १७ हजार ६१ पुगेको छ । सोमबार १४४ जना कोरोनाका नयाँ बिरामी थपिएका थिए। मन्त्रालयका अनुसार पछिल्लो २४ घन्टामा ३४ जनाले कोरोना जितेर घर फर्किएका छन्। योसहित कोरोना जित्नेको कुल संख्या १० हजार ३२८ पुगेको छ। मन्त्रालयका प्रवक्ता डा गौतमकाअनुसार पछिल्लो २४ घण्टामा ४ हजार ३६१ जनाको पीसीआर नमुना परीक्षण भएका छन् । क्वारेन्टाइनमा रहनेको संख्या २४ हजार ७१६ पुगेको छ। यस्तै मन्त्रालयका अनुसार आइसोलेसनमा ६ हजार ६९५ जनाको उपचार भइराखेको छ ।५२५ जना रेडजोनमा रहेका छन्। कोरोना संक्रमितको संख्या १७ हजार नाघ्यो
आफ्नै मालिक दम्पतीको हत्या गर्ने १४ वर्षपछि पक्राउ,काठमाडौं : आफैँले काम गर्ने सःमिल सञ्चालक दम्पतीको हत्या गर्ने एक जनालाई प्रहरीले १४ वर्षपछि पक्राउ गरेको छ। प्रहरीको केन्द्रीय अनुसन्धान ब्यूरो (सिआइबी) को टोलीले हत्यापछि फरार हुँदै आएका सर्लाहीका जयकिशोर साहलाई घटनाको १४ वर्षपछि आइतबार बाँकेस्थित भारतीय सीमाक्षेत्रबाट पक्राउ गरेको हो। विसं २०६३ पुस २० गते सितापाइलास्थित कान्तिपुर सःमिलका सञ्चालक मोरङ डाँगीहाटका ४५ वर्षीय नातीकाजी सुवेदी र श्रीमती सानु सुवेदीलाई कामदार सर्लाहीका जयकिशोर साह र बाँकेका प्रताप रानाले धारिलो हतियार प्रहार गरी हत्या गरेर फरार भएका थिए। साह पक्राउ परे पनि राना अझै फरार छन्। उक्त घटना सिआइबीले सोमबार सार्वजनिक गरेको हो। सःमिलका मालिकले काम बिगारेको भन्दै गाली गरेको विषयमा त्यसको बदला लिन उनीहरुले सुवेदी दम्पती र छोरालाई धारिलो हतियारले शरीरका विभिन्न भागमा प्रहार गरी निर्ममतापूर्वक आक्रमण गरेका थिए। सोही चोटका कारण सुवेदी दम्पतीको मृत्यु भएको र छोरा भने बाँच्न सफल भएका थिए। घटनापछि दुवै अभियुक्त नेपालबाट भागी भारतको लखनऊमा गई दुई वर्षसम्म सँगै बसेका थिए। प्रताप राना अन्यत्रै लागेपछि साहले जय शर्माको नामबाट भारतीय आधारकार्डलगायतका कागजात बनाई पहिचानसमेत बदलेर भारतको लखनऊमा बस्दै आएको सिआइबीका प्रमुख प्रहरी नायब महानिरीक्षक सहकुलबहादुर थापाले जानकारी दिए। सिआइबीले आफ्नो स्थापनाकालदेखि नै उक्त घटनालाई प्राथमिकतामा राखी अनुसन्धान गरिरहेकामा घटनामा गम्भीर घाइते भई बाँच्न सफल विलभ सुवेदीसँगको निरन्तर सम्पर्क र सूचनाका आधारमा अन्तर्राष्ट्रियस्तरमा समेत समन्वय गरी हुलिया सनाखत गरेर उनलाई पक्राउ गरिएको थापाले बताए। अर्का फरार व्यक्ति पनि छिट्टै पक्राउ पर्ने उनले बताए।
राहतको पर्खाइमा जाजरकोटका पहिरो पीडित : तथ्यांक संकलनमै अलमल,"जाजरकोट : जाजरकोटको बारेकोट गाँउपालिकामा पहिरोमा गएको पाँच दिनसम्म पनि क्षति र विस्थापितको विवरण यकिन हुन सकेको छैन। भौगोलिक विकटता र सञ्चार सम्पर्कविच्छेद हुँदा क्षति र विस्थापितको विवरण यकिन हुन नसकेको हो। सरकारी कार्यालयले नै फरक फरक तथ्यांक प्रस्तुत गर्दा विस्थापितलाई राहत वितरणमा समेत समस्या र अन्यौल देखिएको छ। गत बिहीबार गएको पहिरोमा ११ जनाको मृत्यु भएको छ। पहिरोमा पुरिएका एक जना अझै हराइरहेका छन्। बारेकोटकै वडा नम्बर ६ मा धुमा खोलाले दुई जनालाई बेपत्ता बनाएको छ। दुई जना घाइतेको मेडिकल कलेज कोहलपुरमा उपचार भइरहेको छ। तर पहिरोले कति विस्थापित भए भन्ने बारे स्थानीय प्रशासन, प्रहरी र गाँउपालिकाले फरक फरक तथ्यांक पेश गर्ने गरेका छन्। जिल्ला प्रशासनले दुई सय १३ घर, प्रहरीले तीन सय ७६ घर र गाँउपालिकाले आठ सय ४० घर विस्थापित भएको तथ्यांक पेश गरेका छन्। केही वडाको तथ्यांक अझै आउन बाँकी रहेको गाँउपालिकाले जनाएको छ। विस्थापितको संख्या करिब एक हजार दुई सय बढी हुने अनुमान छ। तर स्थानीय प्रशासनले सोमबारसम्म शनिबारकै डाटा दुई सय १३ घर विस्थापित भएको गृहमा पठाएको छ। ठुलो संख्यामा स्थानीय विस्थापित भएको तर स्थानीय प्रशासनले गृह मन्त्रालय प्रहरीले दिएको पुरानै तथ्यांक पेश गर्दा विस्थापितको राहतका लागि सरकार गंभीर हुन नसकेको नेपाली कांग्रेस नेता बेदराज सिंहले बताए। तथ्यांक यकिन नभएपछि घटना भएको पाँच दिनपछि बसेको विपद ब्यवस्थापन समितिको बैठकले तत्काल क्षतिको विवरण संकलन गरी विस्थापित परिवारको एकिन गर्ने र उनीहरुका लागि आवश्यक पर्ने राहत सामग्री ब्यवस्थापनका लागि सरकारसँग माग गर्ने निर्णय गरेको छ। त्यस्तै रेडक्रसबाट तत्काल ७५ परिवारका लागि गैरखाद्य सामग्री पठाउने, खाद्यन्न र त्रिपाल, कम्मल पठाउन केन्द्र सरकारलाई अनुरोध गर्ने निर्णय भएको प्रमुख जिल्ला अधिकारी जनकराज पन्तले बताए। सञ्चार सम्पर्क विच्छेद भएको र यातायात सेवाको अभावले तथ्यांक संकलनमा ढिलाइ भएको प्रमुख जिल्ला अधिकारी पन्तले स्वीकार गरे। विस्थापितले तत्काल खानेकुरा, त्रिपाल र कम्मलको माग गरिरहेका छन् तर सरकारले पठाउन सकेको छैन। बन तथा वातावरण मन्त्री शक्तिबहादुर बस्नेत , कर्णाली प्रदेशका मुख्यमन्त्री महेन्द्रबहादुर शाही लगायतका जिल्लाका साँसदहरुको टोली हेलिकप्टरमा केही राहत सामग्री लिएर आए पनि उक्त सामग्री अप्रयाप्त भएको गाँउपालिका अध्यक्ष महेन्द्र शाहले बताए। बारेकोटका जिरी, तल्लो जिरी, धौलाकोट, मैना, तोलखाना, कालाखोली, भैलोखाना, धुमा, धौलाकोट, कोट्ली लगायतका गाँउका आठ सय बढी परिवार विस्थापित भएको अध्यक्ष शाहले बताए। तत्काल पाँच सय परिवारलाई त्रिपाल र कम्मलको आवश्यकता रहेको र केही दिनमै भोकमरीको अवस्था सिर्जना हुन सक्ने उनले उल्लेख गरे । 'गाँउपालिकाले एक्लैले विपदको सामना गर्न सक्ने अवस्था छैन। विस्थापितलाई खान बस्नको लागि निकै समस्या छ। तर प्रदेश सरकार र संघीय सरकार गंभीर भएनन्। बारेकोटवासीलाई परेको विपत्तिमा अहिलेसम्म सहयोग पाइएन', उनले गुनासो गर्दै अन्नपुर्णसँग भने, यातायात र सञ्चार सम्पर्कबाट विच्छेद हुँदा पनि पहिरो प्रभावितलाई सहयोग तथा राहतमा समस्या भएको छ। राहत सामग्रीका लागि हवाई मार्गबाहेकको विकल्प छैन। तर केन्द्र सरकार सुन्दैन।' बारेकोटका एक गाँउबाट अर्को गाँउ जान र एक वडाबाट अर्को वडा जान कम्तिमा ५६ घण्टा लाग्ने भएकोले पनि तथ्यांक संकलनमा समस्या भएको उनले बताए । बारेकोटमा प्रहरीको सञ्चार सेटले समेत काम नगरेपछि थप समस्या भएको छ। 'मन्त्री, साँसद हेलिकप्टरमा बाढीपहिरो प्रभावितको हवाई निरीक्षण गरेर फर्कन्छन् तर हामीले अहिले सम्म एउटा त्रिपाल र कम्मलसमेत पाउन सकेका छैनौँ', बारेकोट ५ कालाखोलीका दलबहादुर थापाले भने, न खाने गाँस छ न ओत लाग्ने ठाँउ छ। विद्यालयको चुहिने छानामुनि रात काट्न विवस छौँ। 'विस्थापित परिवारसँग खाने अन्न छैन। घट्ट बाढीले बगाइदिएको छ। किनेर खाने बजार छैन। बाटोघाटो अवरुद्ध छ। उनीहरु निकै समस्यामा छन्। तत्काल सरकारले खाद्यन्न लगायतका राहत सामग्री पठाउनुपर्छ। बारेकोटमा यतिबेला स्थलमार्गबाट खाद्यन्न ढुवानी गर्न सक्ने अवस्था छैन। तसर्थ हेलिकोप्टरका माध्यामबाट ढुवानी त्रिपाल, कम्मल र खाद्यन्न पठाउनु पर्छ', जिल्ला समन्वय समितिका उपससंयोजक ज्ञानीप्रसाद शर्माले भने, सरकारले समयमा ध्यान दिएन भने बारेकोटमा भोकमरी र अर्को महामारी निम्तन सक्छ। पानी निरन्तर परिरहेकोले जमिन भासिने र पहिरो जाने क्रम नरोकिंदा पहिरो जाने डरले घर छोडेका स्थानीय विद्यालय, आफन्त, गोठ र सार्वजनिक चौरमा त्रिपाल हालेर बसिरहेका छन्। धेरैजसो विस्थापित स्थानीय विद्यालयमा बसिरहेका छन्। उनीहरु त्रिपाल पाए चौरमै बस्न चाहन्छन्। तर त्रिपाल नहुँदा कोरोना लगायतको जोखिम मोलेरै सयौं कोचिएर बस्न विवस भएको गाँउपालिका उपाध्यक्ष ओमा शाहीले बताइन्। केही दिनमै खाद्यन्न ल्याउन नसके विस्थापित भोकभोकै मर्ने अवस्था रहेको उनको भनाइ छ। उनले हेलिकप्टरबाट तत्काल खाद्यन्न लगायतका राहत सामग्री पठाउन केन्द्र सरकारसँग माग गरिन्।"
मेलम्चीको ड्याम फुट्दा दुई बेपत्ता,सिन्धुपाल्चोक : मेलम्ची खानेपानी आयोजनाको ड्याम फुट्दा दुईजना बेपत्ता भएका छन्। वर्षाका कारण आएको बाढीले मेलम्ची खानेपानी आयोजनाको बाँध बगाउँदा आयोजनामा कार्यरत दुईजना बेपत्ता भएका हुन्। आयोजनाको मुहानमा रहेको १७ नम्बरको बाँध बगाउँदा आयोजनामन कार्यरत इन्जिनियर २६ वर्षका शतिश बैध र गाडी चालक राधाकृष्ण थापा बेपत्ता भएका हुन्। इलाका प्रहरी कार्यालय हेलम्बुका सई सन्तोस बुढाथोकीका अनुसार आयोजनाको काममा गाडीमा सवार उनीहरूलाई बाँध फुटेपछि बढेर आएको पानीले करिब साँढे साढे १२ बजे गाडी सहित बगाएको थियो। बगाएको केही तल गाडी देखिएपनि बेपत्ताहरू नभेटिएको सई बुढाथोकीले बताए। बगाउँदा घाइते भएका इन्जिनियर शेखर खनाल र सर्भे असिस्टेन्ट पेम्बा दोर्जे तामाङको प्राथमिक स्वास्थ्य केन्द्र मेलम्चीमा उपचार भइराखेको छ।
प्रेमीका भेट्न गएका युवाले उर्लिएको खोला तर्न खोज्दा,"विराटनगर : मोरङको रतुवामाई नगरपालिका७ डाँगीटोलका २४ वर्षीय अरुण ऋषिदेव आइतबार आफ्नी प्रेमीकालाई भेट्न झापाको गौरीगञ्ज जाँदै थिए । प्रेमीकाले भेट्ने इच्छा व्यक्त गरेपछि मामा बासु ऋषिदेवलाई साथमै लिएर उनी घरबाट आइतबार साँझतिर निस्किए । प्रहरीकाअनुसार घुमेर जान निक्कै समय लाग्ने भएकाले अरुण र बासुले बाढीका कारण उर्लिएको रतुवा खोला तरेर जाने निर्णय गरे । खोला तर्नका लागि वरपर कुनै पुल वा अरु केही माध्यम नभएपछि उनीहरुसँग पौडिएर खोला तर्नुको विकल्प थिएन । पौडिएर तर्ने योजना बनाएका दुवैजना खोलामा हाम फाले । जसोतसो पौडिएर खोला तर्दै बासु गौरीगञ्ज निस्कन सफल भए । तर उनीसँगै खोलामा हाम फालेका भान्जा अरुण भने निस्किएनन् । उनलाई खोलाले बगाएर बेपत्ता बनायो । आफन्त, स्थानीय बासिन्दा, नेपाल र सशस्त्र प्रहरीले खोजी जारी राखे पनि उनलाई फेला पार्न सकेका छैनन् । खोलाले बगाएको लामो समय भइसकेकाले जीवितै भेट्ने सम्भावना सकिएको प्रहरीको भनाइ छ । इलाका प्रहरी कार्यालय सिजुवाका प्रहरी निरीक्षक मोहन रायमाझीले प्रेमीका भेट्न निक्कै ठूलो जोखिम मोलेका अरुणलाई रतुवा खोलाले बगाएर बेपत्ता बनाएको बताए । खोला तरेर बाँच्न सफल भएका मामाले भान्जालाई प्रेमीकाले भेट्न बोलाएपछि आफूहरु गौरीगञ्जतर्फ लागेको जानकारी दिएको रायमाझीको भनाइ छ । उनकाअनुसार मामा बासुले गौरीगञ्ज पुगेर प्रहरीलाई खबर गरेपछि मात्रै घटनाका बारेमा थाहा भएको थियो । हुलाकी राजमार्गअन्तर्गत गौरीगञ्जविराटनगर सडक खण्डको निर्माणाधिन पुलदेखि करिब दुई सय मिटर दक्षिणबाट अरुणलाई खोलाले बगाएको प्रहरीले जनाएको छ । प्रहरीकाअनुसार निर्माणाधिन अवस्थाको पुलबाट जान सम्भव थिएन । मोरङ प्रहरी प्रमुख एसपी सन्तोश खड्काले प्रेमीकालाई भेट्ने नाममा जोखिमपूर्ण र लापरबाहीपूर्ण तरिकाले खोला तर्न खोज्दा घटना भएको बताए । वर्खाका बेला बाढी आएर खोलानाला उर्लिएका छन् । ज्यानलाई जोखिममा राखेर लापरबाहीपूर्ण तरिकाले यसरी जोकोहीले पनि खोला तर्न हुँदैन,' उनले भने, 'बरु समय लागे पनि सुरक्षित बाटो खोज्नुपर्छ । त्यसो गरिएमा ज्यान बच्छ र कुनै क्षति हुन पाउँदैन ।' एसपी खड्काले वर्खाको समयमा सावधानी अपनाउँदै सुरक्षित बाटोको खोजी गरेर खोलानदी तर्न सबैमा आग्रह गरे । 'अरुणले पनि गौरीगञ्ज पुग्न सुरक्षित बाटो अपनाएको भए ज्यान बच्ने थियो,' उनले भने, 'चाँडो गरेर पुग्न खोज्दा ठूलो दुर्घटना हुन पुग्यो ।' उनले कतिपय मानिसहरुलाई यसरीनै लापरबाहीपूर्ण तरिकाले खोलानदी तर्न खोज्दा बाढीले बगाएको जानकारी दिए । यस घटनापछि कोही कसैलाई पनि तर्न नदिन खोला आसपासमा निगरानी बढाइएको एसपी खड्काको भनाइ छ ।"
जीर्ण बन्दै भक्तपुर दरबार क्षेत्रको 'लुँ ध्वाका' (स्वर्णद्वार),"भक्तपुर : भक्तपुर दरबार क्षेत्रस्थित लुँ ध्वाका (सुन ढोकास्वर्णद्वार) जीर्ण बन्दै आएको छ। संरक्षण अभावमा भक्तपुरका अन्तिम मल्ल राजा रणजीत मल्लले पूरा गरेको लुँ ध्वाका जीर्ण बनेको हो। सुनलाई नेपालभाषामा 'लुँ' र ढोकालाई 'ध्वाका' भनिन्छ। त्यहीं लुँ ध्वाका, सुन ढोका, स्वर्णद्वार हुँदै अहिले गोल्डेन गेटले परिचित छ। लुँ ध्वाकामा रहेका भैरव र भद्रकालीको मूर्ति प्वाल परेर कुरुप बनेका छन्। भैरवको मूर्तिको धेरै ठाउँमा प्वाल परेको छ। गणेशको आशन पनि जीर्ण बनेको छ। लुँ ध्वाकाको भित्री भाग काठ, ढुंगा र ढलोटले बनेको छ। उक्त काठ र ढुंगामाथि पित्तलको पाताले मोडिएको छ। जसमा सुनको जलप लगाइएको छ। सुनको जलप लगाइएकोले यसलाई लुँ ध्वाका भनिएको हो। पित्तलको पाता धेरै ठाउँमा प्वाल परेर कुनै पनि बेला उप्किन सक्ने सम्भावना बढेको छ। लुँ ध्वाकाभित्रको काठसमेत कतैकतै मक्किन थालेको भक्तपुर तलेजुका मूल नाइके नरेन्द्रप्रसाद जोशीले जानकारी दिए। उनका अनुसार लुँ ध्वाकामा खापा अड्याउन राखिएको ठाउँमा बढी जीर्ण भएको छ।२० वर्षअघि रौबराबरको प्वाल भएको भैरव र भद्रकाली मूर्तिमा अहिले औंला नै छिर्ने भइसके, मूल नाइके जोशीले भने, सुरुदेखि लुँ ध्वाकाको संरक्षण गर्न भन्दै आएको अहिलेसम्म हुन सकेको छैन।लुँ ध्वाकामा रहेका मूर्ति तथा आकृतिहरुमा हरियो ढुसी लाग्दा भने पुरातत्व विभागले दुईतीनपटक सफा गरिसकेको उनी बताउँछन् तर लुँ ध्वाका कुरुप हुने गरी भएको प्वाल टाल्ने गरी संरक्षणको काम नभएको उनले गुनासो गरे। नेपाल ध्वाका बन्यो लुँ ध्वाका लुँ ध्वाका भएर भक्तपुरको तलेजु प्रवेश हुन्छ। मल्ल राजाहरुको इष्ट देवता तलेजु मानिन्छ। त्यसैले आफ्नो इष्ट देवता तलेजु पुग्ने प्रमुख बाटोमा मल्ल राजाहरुले प्रवेशद्वार बनाएका थिए। पहिले यस द्वारलाई नेपाल ध्वाका (द्वार) भनिने संस्कृतिकर्मी ओमप्रसाद धौभडेल बताउँछन्। मल्ल राजाहरुको चार पुस्ताको प्रयासपछि मात्रै लुँ ध्वाका पूरा भएको इतिहास रहेको उनको भनाइ थियो। उनका अनुसार लुँ ध्वाका पूरा गर्ने रणजीत मल्लका जीजु बाजे जगतप्रकाश मल्लले यो ढोका बनाउन पहल गरेका थिए। पर्याप्त सुन नभएपछि जगतप्रकाश मल्लको पहल अघि बढेन। जगतप्रकाशपछि उनका छोरा जीतामित्र र नाति भूपतीन्द्र मल्लले नेपाल ध्वाकामा सुनको जलप लगाउने केही काम गरे। तर नेपाल संवत् ८७४ अर्थात विसं १८११ मा रणजीत मल्लको पालामा नेपाल ध्वाकाको सबै भागमा सुनको जलप लगाउने काम पूरा भयो, संस्कृतिकर्मी धौभडेलले भने, त्यसपछि लुँ ध्वाका नामले पुज्न थालियो। लुँ ध्वाकाको तोरणमा रहेको तलेजु भवानीको पञ्चमुखी र दस भुजा भएको आकर्षक मूर्ति सुनले नै बनाइएको विश्वास गरिन्छ। साथै भक्तपुर तलेजुको यो नै आधिकारिक मूर्ति भएको मानिन्छ। जुन सिम्रौनगढबाट ल्याइएको थियो। लुँ ध्वाकाको तोरणमा तलेजु भवानीले महिषासुर वध गरिरहेको छ। त्यसको दायाँबायाँ गंगाजमुनाको मूर्तिसमेत रहेका छन्। त्यस्तै तोरणमुनिको चौकोशमा महाकाली, गणेश, कुमारसँगै भैरव, भद्रकालीको मूर्ति रहेका छन्। सबैभन्दा तल दायाँबायाँ कलश र कलशमुनि पिवः (द्वारे) को मूर्ति रहेका छन्। लुँ ध्वाकाको माथिल्लो भागमा तीनवटा गजुर रहेका छन्। तीन गजुरको माथि फेरि अर्को गजुर बनाइएको छ। त्यससँगै दायाँबायाँ नेपालको झण्डा फहराइएका छन्। झण्डासँगै दायाँबायाँ पछाडिका दुई खुट्टा टेकेर अगाडिको खुट्टा उचालेर उड्न खोजेको आशनमा दुई पखेटा भएका सिंहको मूर्ति रहेका छन्। सिंह सँगसँगै सुँड उचालिरहेको हात्तीको मूर्ति रहेको छ। संस्कृतिकर्मी विनोदराज शर्माले लुँ ध्वाका प्रवेशद्वारमात्रै नभई सिंगो मन्दिर रुप भएको बताउँछन्। मन्दिरमा हुनुपर्ने सम्पूर्ण अंग र विधि विधान लुँ ध्वाकामा रहेको छ, उनले भने। त्यसैले सर्वसाधारणले तलेजुभित्र नगइकनै यसैमा पूजा गर्ने प्रचलन बढेको उनको भनाइ थियो। यसरी पूजा गर्ने क्रममा अधिक मानव स्पर्शका कारण यसमा रहेको भैरव र भद्रकालीको मूर्तिमा परेको प्वाल झन् झन् ठूलो हुँदै आएको छ। जसले लुँ ध्वाका कुरुप बनेको छ। कोरोनाले जीर्णोद्धार प्रभावित पुरातत्व विभागअन्तर्गत भक्तपुरमा रहेको स्मारक संरक्षण तथा दरबार हेरचाह कार्यालयले भने विश्वव्यापी महामारीको रुपमा फैलिएको कोरोना भाइरसको कारण लुँ ध्वाका जीर्णोद्धार प्रभावित भएको बताएको छ। कार्यालयका अनुसार लुँ ध्वाका जीर्णोद्धार गर्न चालू आर्थिक वर्षमा विभागले ४४ लाख रुपैयाँ विनियोजन गरेको थियो। कोरोना भाइरस संक्रमण नियन्त्रण र व्यवस्थापन गर्न सरकारले लकडाउन घोषण गरेपछि जीर्णोद्धारको काम गर्न नपाइएको कार्यालयकी प्रमुख सरस्वती सिंहले बताइन्।सरकारले चैत १५ अघि काम सुरु नभएका कुनै योजना अघि नबढाउन निर्देशन दिएपछि लुँ ध्वाका जीर्णोद्धार गर्न पाइएन, उनले भनिन्, बजेट फिर्ता गएको छ। उनले लुँ ध्वाका जीर्णोद्धार गर्न विज्ञहरुसँग छलफल र बैठक गरेर एउटा टुंगोमा पुग्नुपर्नेमा जोड दिइन्।"
सुन तस्करी प्रकरण : अभियुक्त खड्कालाई अदालत बुझाइयो,"विराटनगर : अनुसन्धानका क्रममा खुलेको करिब ३८ क्वीन्टल सुन तस्करी र मोरङ उर्लाबारीका सनम शाक्य हत्या प्रकरणमा जोडिएका अभियुक्त हरिशरण खड्कालाई मंगलबार जिल्ला अदालत मोरङमा बुझाइएको छ । न्यायाधीश मेदनीप्रसाद पौडेलको इजलासमा उनको बयान लिने क्रम जारी रहेको अदालतका स्रेस्तेदार ईश्वरमणि ओझाले बताए । उनकाअनुसार खड्काको बयान सकियो भने मंगलबार नै थुनछेक बहस हुनेछ । बयान नसकिए बहस बुधबारका लागि सारिनेछ । बहसपछि इजलासबाट अभियुक्तलाई पुर्पक्षका लागि थुनामा पठाउने कि धरौटी लिएर छाड्ने वा साधारण तारेखमा राख्ने भन्ने एउटा आदेश आउने ओझाको भनाइ छ । सुन तस्करीमा जोडिएका खड्कालाई प्रहरीले सोमबार नै अदालतमा बुझाएको थियो । कोरोना भाइरसको संक्रमण भएनभएको बारेमा प्रहरीले आरडीटी परीक्षण गर्दा रिपोर्ट पोजेटिभ आएपछि अदालतले तत्काल काम कारबाही रोकेर उनलाई फिर्ता पठाएको थियो । पीसीआर विधिबाट परीक्षण गरेर रिपोर्टसहित पेस गर्न प्रहरीलाई आदेश दिँदै उनलाई अदालतले फिर्ता पठाएको हो । आरडीटी पोजिटिभ आएपछि प्रहरी कार्यालय र अदालतमा खैलाबैला मच्चिएको थियो । अदालतका कर्मचारी र उनको सम्पर्कमा रहेका प्रहरी त्रसित बनेका थिए । प्रहरीले कुनै घटनामा संलग्न अभियुक्तलाई पक्राउ गरेर अदालतमा बुझाउनु अघि कोरोना भाइरसको संक्रमण भए नभएको पुष्टि गर्न आरडीटी परीक्षण गर्ने गरेको छ । प्रहरीले उनको सोमबार नै पीसीआर विधिबाट परीक्षण गरेको थियो । रिपोर्ट नेगेटिभ आएपछि उनलाई मंगलबार पुनः अदालतमा पेस गरिएको मोरङ प्रहरी प्रमुख एसपी सन्तोष खड्काले बताए । गत शनिबार त्रिभुवन अन्तर्राष्ट्रिय विमानस्थलबाट पक्राउ परेका सुन तस्करी प्रकरणका अभियुक्त खड्कालाई आइतबारराति ११ बजे मोरङ ल्याइपुर्याइएको थियो । प्रहरी स्रोतकाअनुसार उनलाई दुवईमै हुँदा कोरोना संक्रमण भएको थियो । उपचारपछि निको भएर नेपाल आउने क्रममा 'इन्टरपोलको रेकर्नर नोटिस, मा रहेका खड्का पक्राउ परेका हुन् । १४ वर्षअघि कामदारका रुपमा दुवई गएका काभ्रेको बेथानचोक गाउँपालिका४ घर भएका ४२ वर्षीय खड्का सुन प्रकरणपछि भने उतै लुकेर बसेका थिए। मोरङ उर्लाबारीका गोरे भनिने चूडामणि उप्रेती समूहले दुवईबाट २०७४ साल माघ ल्याएको साढे ३३ किलो सुन त्रिभुवन अन्तर्राष्ट्रिय विमानस्थलबाट बाहिर निकाल्ने क्रममा गायव बनाइएको थियो । अनुसन्धानबाट हराएकोसहित अरु पनि सुन तस्करीमा खड्काको संलग्नता रहेको पत्ता लाग्यो । तस्करीको सुन गायव भएपछि गोरे समूहले करेन्ट लगाउँदै यातना दिएर २०७४ साल फागुन १९ गते शाक्यको हत्या गरेपछि घटना बाहिर आएको थियो । यो घटनाको भिडियो नै बाहिरिएको थियो । अहिलेसम्म पनि उक्त सुन कहाँ छ भन्ने बारेमा केही खुलेको छैन । तर खड्का दुवईबाट नेपालमा सुन तस्करी गर्ने गिरोहका महत्वपूर्ण सदस्य रहेको पत्ता लागेको थियो । सुन तस्करी प्रकरणमा गृह मन्त्रालयले गठन गरेको ईश्वरराज पौडेल नेत्रृत्वको छानबिन समितिले मोरङ प्रहरीहुँदै सरकारी वकिल कार्यालयमार्फत २०७५ वैशाख १९ गते जिल्ला अदालत मोरङमा 'आपराधिक समूह स्थापना र सञ्चालन गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान, मुद्दा दायर गरेको थियो । सो मुद्दामा १७ अर्व एक करोड ८० लाख ७१ हजार चार सय ७३ रुपैयाँ बराबरको ३७ लाख ९९ हजार पाँच सय ६३ ग्राम (करिब ३८ क्वीन्टल) अवैध रुपमा सुन आयात गरिएको दावी गरिएको छ । सुन तस्करीमा प्रहरीका उच्च अधिकारीको पनि मिलेमतो रहेको खुलेको थियो । पूर्व डीआईजी गोविन्द निरौला, एसएसपी श्याम खत्री, दिवेश लोहनी, एसपी विकाशराज खनाल, डीएसपीहरु प्रजित केसी, सञ्जयबहादुर राउत, सइ बालकृष्ण सञ्जेल लगायत छानबिनमा तानिएका थिए । एसएसपी खत्री र डीएसपी राउत बाहेक अरु सबै प्रहरीलाई अदालतले साधारण तारेखमा छाडिसकेको छ । खत्री र राउतलाई भने पुर्पक्षका लागि थुनामा राख्ने आदेश अदालतले दिएको थियो ।"
गाउँपालिकाका सूचना अधिकारी ८५ हजार घुससहित पक्राउ,धनगढी : कैलालीको जोशीपुर गाउँपालिकाका सूचना अधिकारी तथा नायब सुब्बा सिद्धराज जोशी ८५ हजार घुससहित पक्राउ परेका छन्। अख्तियार दुरुपयोग अनुसन्धान आयोगको कार्यालय कञ्चनपुरको टोलीले जोशीलाई ८५ हजार घुससहित पक्राउ गरेको हो। आयोग कञ्चनपुरका सूचना अधिकारी टोपबहादुर विष्टका अनुसार नासु जोशीलाई मंगलबार स्थानीय प्रशासनको सहयोगमा उनकै कोठाबाट पक्राउ गरेको हो । नासु जोशीले सीपमूलक तालिममा सहजीकरण गरिदिने भन्दै सेवाग्राहीबाट ८५ हजार रुपैयाँ घुस लिएको बुभिएको छ। सो घुस रकम अख्तियारको टोलीले सोमबार नै बरामद गरेको थियो। अख्तियारको टोलीले उनलाई सोमबार घरमै पक्राउ गरेको अख्तियारका सूचना अधिकारी बिष्टले जानकारी दिए । जोशीलाई थप अनुसन्धानको लागि उनलाई काठमाडौं पठाइने जनाइएको छ।
लागुऔषधसहित चिया पसल संचालक पक्राउ,"विराटनगर : विराटनगर महानगरपालिका १५ रानीबाट लागुऔषधसहित एक चिया पसल सञ्चालक पक्राउ परेका छन्। पक्राउ पर्नेमा ६० वर्षीया मनकामना झा हुन् । उनले सञ्चालन गरेको चिया नास्ता पसलबाट लागुऔषधको कारोबार हुने गरेको पाइएपछि प्रहरीले छापा हानेको थियो । विशेष सूचनाका आधारमा पसलमा छापा मार्न मोरङ प्रहरी प्रमुख एसपी सन्तोष खड्का र इलाका प्रहरी कार्यालय रानीका प्रहरी निरीक्षक दीपक थापा आफै पुगेका थिए । एसपी खड्काको नेत्रृत्वमा भएको विशेष 'अप्रेसन'का क्रममा झाको चिया नास्ता पसलबाट तीन बोतल डाइलेक्स डीसी र ३० चक्की नाइट्राभेट ट्याब्लेट लागुऔषध बरामद भएको थियो । प्रयोग गरिसकिएका डाइलेक्स डीसीका पाँचवटा खाली बोतल पनि प्रहरीले बरामद गरेको छ । चिया बनाउने टेबुलका घर्रा र सोकेसबाट लागुऔषध बरामद भएको प्रहरीले जनाएको छ । प्रहरीको प्रारम्भिक अनुसन्धानबाट केही व्यक्तिहरुले भारतको जोगवनी बजारदेखि ल्याएर लागुऔषध राख्ने र उक्त पसलबाट बिक्रीवितरण हुने गरेको खुलेको छ । लागुऔषध ओसारपसारमा केही व्यक्तिहरुको संलग्नता रहेको पाइएको एसपी खड्काले बताए । उनीहरु फरार रहेका कारण खोजी भइरहेको जानकारी दिँदै उनले फरार रहेकाहरुको पहिचान तत्काल खुलाउन नमिल्ने उल्लेख गरे । 'कारोबारीले जोगवनीदेखि ल्याएर लागुऔषध चिया पसलमा राख्ने गरेको पाइयो । त्यहाँबाट अरुलाई बिक्रीवितरण गर्ने गरेको पुष्टि भएको छ,' खड्काले भने । झासँगै प्रहरीले नजिकै रहेको अर्को चिया नास्ता पसलकी सञ्चालक विराटनगर१५ की ४५ वर्षीया सहेदा खातुनलाई पनि अनुसन्धानका लागि नियन्त्रणमा लिएको छ । पसलको पछाडिपट्टि भेटिएको झोलामा पाँच बोतल कोरेक्स नामक लागुऔषध फेला परेपछि खातुनलाई पनि नियन्त्रणमा लिइएको प्रहरीले जनाएको छ । एसपी खड्काले यस विषयमा थप बुझ्ने काम भइरहेको बताए । पसलबाटै लागुऔषधसहित पक्राउ परेकी महिलालाई लागुऔषध ऐन अन्तर्गतको मुद्दा चलाउन म्याद थप गरेर अनुसन्धान अघि बढाइने उनको भनाइ छ ।"
पहिरोमा पुरिएर बाजुरामा एकजनाको मृत्यु,बाजुरा : बुढिनन्दा नगरपालिका ३ मा पहिरोले पुरिएर १ जनाको मृत्यु भएको छ । बुढिनन्दा नगरपालिका ३ मेलढुस्काका ७२ वर्षीय शिव बोहोराको पहिरोमा पुरिएर मृत्यु भएको जिल्ला प्रहरी कार्यालय बाजुराका सूचना अधिकारी दानबहादुर रोकायाले बताए। सोमबार दिउँसो गाई गोरु चराउन गएका बोहोरा मेलढुस्का काप्कोट सडक माथिबाट आएको पहिरोमा पुरिएर मृत्यु भएको प्रहरी निरीक्षक रोकायाले बताए।
"परीक्षणबिना धमाधम घर, विदेशबाट आएर सिधै घर गएकी युवतीमा देखियो कोरोना","बागलुङ : कोरोना परीक्षणमा प्रयोग गरिएको आरडिटीका बारेमा चौतर्फी प्रश्न र आलोचना भएपछि जिल्लामा क्वारेन्टाइन बसेकाहरुको अनिवार्य पीसीआर परीक्षण गर्ने गरिएको थियो । तर, पछिल्लो समय जिल्लामा क्वारेन्टाइनमा राखिएकालाई पीसीआर परीक्षण नगरी आरडिटी गरेर धमाधम घर पठाउन थालिएको छ। लामो समयदेखि भारतबाट आएर क्वारेन्टाइनमा बसेकाको पीसीआर परीक्षण र रिपोर्टमा ढिलाइ हुन थालेपछि निसीखोला गाउँपालिकाले धमाधम आरडीटी गरेर घर पठाएको हो । गाउँपालिकाले विभिन्न क्वारेन्टाइनमा रहेका ३ सय ५३ जनालाई आरडीटी परीक्षण गरी घर पठाएको प्रमुख प्रशासकीय अधिकृत ईश्वरलाल शाक्यले जानकारी दिए । आरडीटी मात्र गरी घर पठाउँदा गाउँघरका नागरिक भने त्रसित बनेका छन् । गाउँपालिकाले भारतबाट आएर १४ दिनदेखि २२ दिनसम्म क्वारेन्टाइनमा बसेकालाई एक हप्ता होम क्वारेन्टाइन बस्नू भन्दै घर पठाइएको उनको भनाइ छ । तर, क्वारेन्टाइनबाट घर फर्किएका गाउँमा खुलेआम डुल्न थालेका छन् । पीसीआर नगरी घर पठाइएपछि समुदायमा कोरोना संक्रमणको जोखिम र त्रास बढेको भन्दै स्थानीयले चिन्ता व्यक्त गरेका छन् । 'भारतबाट आएर क्वोन्टाइनमा बसेकाहरु अहिले गाउँमा खुलेआम डुलिरहेका छन्, यसले गर्दा कतै हामीलाई पनि कोरोना लाग्ने हो की भन्ने डर छ,' निसीखोला ५ का जसबिर बुढाले भने, 'सरकारले कोरोनाको अनिवार्य पीसीआर जाँच गर्ने भने पनि स्थानीय सरकारले आरडिटी जाँच गरेर छोडेको छ, यो सिंगो गाउँका लागि घातक कदम हुन सक्छ, यसमा कसैले पनि खेलवाड गर्नुहुँदैन ।' उनले गाउँमा भारतबाट आएका जथाभावी रुपमा हिँड्दा स्थानीय त्रसित भएको भन्दै कथमकदाचित कसैलाई संक्रमण देखिए समुदायमा भयावह अवस्था आउन सक्ने बताए । निसीखोला गाउँपालिकामा कोरोना संकटका कारण जारी बन्दाबन्दी (लकडाउन)कै अवधिमा ८ सय बढी नागरिक भारतबाट आएका छन् । भारतबाट आउने यो संख्या जिल्लामै सबै भन्दा बढी हो । १० स्थानीय तह रहेको बागलुङमा भारतबाट मात्रै २२ सय बढी नागरिक पछिल्लो समय भित्रिएका छन् । अहिले पनि ४७ जना क्वारेन्टाइनमा छन् । गाउँपालिकामा हालसम्म ७ जनामा कोरोना संक्रमण पुष्टि भएको छ । त्यसमा पनि ५ जनाको दोस्रो पीसीआर रिपोर्ट नेगेटिभ आएपछि होम क्वारेन्टाइनमा राखिएको छ । २ जना आइसोलेसनमा छन् । गाउँपालिकाले आवश्यक स्वास्थ्य परामर्श दिएर दुई साता होम क्वारेन्टाइनमा बस्ने गरी घर पठाएको गाउँपालिका अध्यक्ष तारानाथ पौडेलले बताए । संक्रमणको जोखिमलाई मध्यनजर गर्दै वडास्तरका जनप्रतिनिधि, कर्मचारीबाट समन्वय गरेर उनीहरुको निगरानी गरिरहेको उनको भनाइ छ । 'भारतबाट आएका धेरै समय गाउँपालिकाले निर्माण गरेको क्वारेन्टाइनमा बस्नुभयो, स्कुलका साथै टहरा बनाएर पनि राख्यौं, सक्दो व्यवस्थापन गर्यौं तर परीक्षणको लागि पठाएको स्वाबको पनि २०२२ दिनसम्म रिपोर्ट आएन,' गाउँपालिका अध्यक्ष पौडेलले भने, 'समयमा रिपोर्ट नआउँदा व्यवस्थापनमा आर्थिकदेखि सबै हिसाबले निकै कठिनाइ भएकाले आरडीटी परीक्षण गरेर पठाउन बाध्य भयौं ।' यसरी पठाउँदा समुदाय केही भयभित अवस्था भए पनि नागरिकमा कसैलाई कोरोनाको लक्षण देखिएमा तत्काल परीक्षण गर्ने व्यवस्था गरिने उनले बताए । स्वास्थ्य कार्यालय बागलुङका प्रमुख सुरज गुरौले सरकारको पछिल्लो गाइड लाइन अनुसार संक्रमित पनि कुनै लक्षण नदेखिए घर पठाउन सकिने व्यवस्था भएकाले क्वारेन्टाइनमा लामो समय बसेकालाई घर पठाउनु अन्यथा नहुने बताए । 'संक्रमित भएका होस् या क्वारेन्टाइन बसेका, यदी १४ दिनसम्म कुनै लक्षण देखिएको छैन भने घर पठाउँदा समस्या हुँदैन, उनले भने, 'यसरी पठाउँदा समुदायमा केही डर र आतंक त देखिएको छ, यो विषयमा बुझाउनु पर्ने जरुरी पनि छ, लक्षण नदेखिएको अवस्थामा भयभित बन्नुपर्ने अवस्था होइन ।' उता, जिल्लाको गलकोट नगरपालिकामा विदेशबाट सिधै घर गएका एक युवतीमा कोरोना संक्रमण देखिएको छ । संक्रमण पुष्टि भएकी दुवैबाट आएकी गलकोट नगरपालिका वडा नम्बर ५ का युवतीलाई नगरपालिकाको क्वारेन्टाइनमा नराखी सिधै घरमा होम क्वारेन्टाइनमा बस्ने गरी पठाइएको थियो । घर आएको ३ दिनमा कोरोना संक्रमण पुष्टि भएपछि स्थानीयले वडा कार्यालयले समुदायमा क्वारेन्टाइनमा नराखी आफूहरुलाई कुनै जानकारी समेत नदिएर नागरिकको स्वास्थ्यमाथि गम्भीर खेलबाड गरेको भन्दै वडा कार्यालयमा तालाबन्दी गरेका छन् । वडा कार्यालयले कोरोना नियन्त्रण गर्नतर्फ ध्यान नदिएको र विदेशबाट आएकालाई व्यवस्थापन नगरेर सिधै घर जान दिएको विरोधमा वडा कार्यालयमा तालाबन्दी गरेको स्थानीय बिपिन श्रीसले बताए । वडा कार्यालयले विदेशबाट आएका नागरिकको यथोचित व्यवस्थापन नगरेको र उनीहरुमा कोरोना संक्रमण देखिएपछि स्थानीय आक्रोशित बनेका छन् । वडा अध्यक्ष नारायणध्वज मल्लले तीनदिन अगाडि एक युवती दुवईबाट आएर होम क्वारेन्टाइनमा बसेको र उनमा कोरोना संक्रमण पुष्टि भएको बताए । 'विदेशबाट आएपछि धौलागिरी अस्पतालमा स्वाब दिएर एम्बुलेन्समा ल्याएर सुरक्षित होम क्वारेन्टाइनमा राखिएको थियो, 'अध्यक्ष मल्लले भने, 'उनी घरमा सुरक्षित रुपमा बसेकी थिइन् । उनीसँग कोही सम्पर्कमा आएको छैन, यदी आएको भए कन्ट्याक्ट ट्रेसिङमार्फत कोरोना परीक्षण गर्नेछौँ ।' संक्रमित महिलालाई गलकोट नगरपालिका वडा नम्बर २ नरेठाँटी स्थित नरेठाँटी स्वास्थ्य चौकी प्रिआइसोलेसनमा लगिएको छ ।गण्डकी प्रदेशमै बागलुङ कोरोना संक्रमणमा अगाडि छ । जिल्ला भर हालसम्म संक्रमितको संख्या २ सय १८ पुगेको छ । जसमध्ये १ सय ७८ जना निको भएर घर फर्किएका छन् ।"
घरेलुका अधिकृत ९६ हजार घुससहित पक्राउ,नेपालगन्ज : घरेलु तथा साना उद्योग कार्यालय बाँकेका सातौं तहका अधिकृत हुकुमबहादुर ओली ९६ हजार घुससहित पक्राउ परेका छन्। अख्तियार दुरुपयोग अनुसन्धान आयोगको टोलीले ओलीलाई घुससहित रंगे हात पक्राउ गरेको हो। अख्तियार दुरुपयोग अनुसन्धान आयोगको कार्यालय बुटवलबाट आएको टोलीले कार्यालयमै घुसहित रंगेहात पक्राउ गरेको अख्तियारले जनाएको छ। आयोगको सम्पर्क कार्यालय नेपालगन्जका प्रमुख गणेश गैरेका अनुसार ठेक्कापट्टाको लाइसेन्स बनाइदिने भन्दै सेवाग्राहीबाट ९६ हजार तीन सय नगद लिँदै गरेको अवस्थामा ओलीलाई रंगेहात पक्राउ गरिएको हो ।
नारायणगढमुग्लिन सडक थप धसियो,चितवन : नारायणगढमुग्लिन सडकखण्डको १७ किलोमा सोमबार राति सडक थप धसिएपछि सवारी एकतर्फी भएको छ। सो ठाउँमा सोमबार बिहान ग्राबेल हालेर सडक सञ्चालनमा ल्याइएको भए पनि पुनः धसिएसँगै त्यस ठाउँमा सवारी सञ्चालनमा रोक लगाइएको हो। डिभिजन सडक कार्यालय भरतपुरका प्रमुख ई कृष्णराज अधिकारीका अनुसार यसअघि सो ठाउँमा थप धसिएपछि खतरा बढेकाले सवारी सञ्चालन रोकिएको हो। उनले सोमबार बिहान यसअघि धसिएको ठाउँमा थप धसिएपछि ग्राबेल हालेर सवारी सञ्चालनमा ल्याइएको जानकारी दिए। धसिने क्रम थपिएपछि सडकमा ड्रम राखेर एकतर्फी बनाइएको उनले जानकारी दिए। सो सडकखण्डको १७ र २६ किलो भन्ने स्थानमा सडक विस्तार गरेको एक वर्ष नपुग्दै धसिएको थियो। अधिकारीका अनुसार १७ किलोमा तीनदेखि तीन दशमलव पाँच मिटर फराकिलो ३५ मिटर लामो क्षेत्रमा एक फिटभन्दा बढी सडक धसिएको छ। सो ठाउँमा सडक नौ मिटर फराकिलो छ। त्यसै ठाउँमा विसं २०६० मा सडकमुनिबाट एङ्कर पर्खाल दिएर निर्माण गरिएको थियो। त्यसैमा समस्या आएको जनाइएको छ। सो क्षेत्रमा तलबाट त्रिशूली नदीले काटेका कारण एङ्कर पर्खालले काम गर्न छाडेको हो। दुई वर्षअघि सो सडक विस्तारको काम गरिएको हो। सडक निर्माण गरिएको एक वर्ष नपुग्दै सो ठाउँ र २६ किलोमा छ दशमलव पाँच मिटर फराकिलो सडक ७० मिटर लामो भाग धसिएको छ। ती दुवै ठाउँमा मर्मतका लागि बोलपत्र आह्वान गरिएको भए पनि बोलपत्र नपरेको सडक विभागले जनाएको छ। अधिकारीले धसिएको ठाउँ बढ्दै गएमा थप जोखिम हुने बताउनुभयो। भित्तापट्टि अग्लो पहाड भएकाले विस्तार गर्न कठिन छ। अविरल वर्षा भइरहेकाले सो सडकको ठाउँठाउँमा पहिरो खस्ने र पन्छाउने काम जारी नै रहेको उहाँले जानकारी दिनुभयो। यो सडक राजधानी भित्रने र बाहिरिने प्रमुख मार्ग हो।
भारतले कोसी ब्यारेजको ढोका थुन्दा १ लाख ५० हजार नेपालीको ज्यान जोखिममा,"धरान : भारतले जीर्ण बनेको सप्तकोसी ब्यारेजका अधिकांश ढोका थुने दिएपछि प्रदेश १ र २ का तीन जिल्लाका करिब एकलाख ५० हजार नेपालीको ज्यान जोखिममा परेको छ। व्यारेजका सबै ढोका नखोलिएपछि सप्तकोसी आसपासका क्षेत्रमा बसोबास गर्दै आएका सुनसरी, उदयपुर र सप्तरी जिल्लाका विभिन्न बस्तीमा बसोवास गर्दै आएका १ लाख ५० हजार नेपालीको ज्यान जोखिममा रहेको हो। सप्तकोसीमा पानीको बहाव उच्च भएपछि पाँच दिनदेखि खतराको संकेतस्वरुप रातो बत्ती बालिएको छ । सप्तकोसीमा सोमबार पानीको बहाव प्रतिसेकेण्ड एक लाख ८९ हजार २ सय ३५ क्युसेक रहेको र ब्यारेजका ३७ ढोका खोलिएको सुनसरीका प्रहरी प्रमुख एसपी कमल थापाल बताएका छन् । पानीको बहाव बढ्दा समेत भारतको नियन्त्रणमा रहेको सप्तकोसी व्यारेजका सबै ढोका नखोलिएपछि कोसी प्रभावित क्षेत्रका वासिन्दा त्रासपूर्ण जीवन बिताउन बाध्य छन् । ५६ ढोका रहेको कोसी व्यारेजमा भारतले पानीको बहाव उच्च हुँदासमेत १५ देखि ३५ वटा मात्र ढोका खोल्ने गरेको छ । हप्ता दिनदेखि कोसी व्यारेजमा पानीको बहाव बढिरहेको भएपनि सबै ढोका नखोलिएका कारण कोसी आसपासका क्षेत्रमा बसोबास गर्ने लाखौं सर्बसाधारणको जीवन त्रासमा बित्ने गरेको सुनसरी प्रकासपुरका ७१ वर्षीय अडिमर्दन राउतको गुनासो छ । सरकारले असार, साउन र भदौ महिनामा ब्यारेजका सबै ढोका खोल्न पहल नगरेका कारण सप्तकोसी आसपासका क्षेत्रमा बसोबास गर्दै आएका एक लाख बढी नेपालीको ज्यान जोखिम अवस्थामा रहेको सुनसरीको बराहक्षेत्र नगरपालीकाका मेयर निलम खनालले बताए । उनले भारतको हेपाहा प्रवृत्ति र नेपाल सरकारको वेवास्थाका कारण कोसी प्रभावित क्षेत्रका वासिन्दाको ज्यान जोखिम अवस्थामा रहेको बताए । वर्षातको समयमा सप्तकोसी नदीका सबै ढोका खोल्न केन्द्र सरकारमार्फत अनुरोध गर्दा समेत बेवास्था गरिएको छ।सप्तकोसी नदीमा बर्षेनि बाढीले सयौं खेतियोग्य जमिन र मानव बस्तीमा कटान गर्दा हजारौं सर्बसाधारण घरबारबिहीन हुनु परेको मेयर खानालको भनाई छ । सुनसरीका बराहक्षेत्र नगरपालिका, कोसी गाउँपालिका उदयपुरको बेलका नगरपालिका र सप्तरीको कञ्चनरुप नगरपालिकालगायतका दर्जनौ बस्ती बाढीको उच्च जोखिममा रहेका छन् । भारतले कोसी ब्यारेजका सबै ढोका नखोलेका कारण दर्जनौ पटक कोसीले धार परिवर्तन गर्दा सुनसरीका पाँच हजारभन्दा बढी सर्बसाधारणको घरखेत बगाइ विस्थापित बनाएको मेयर खनालले बताए । बर्षेनि सप्तकोसीमा आउने बाढीले सुनसरीको चतरा, चक्रघट्टि, प्रकासपुर, मधुवन, हरिपुर, उदयपुरको बेलका नगरपालिका, सप्तरीको हनुमाननगरलगायतका स्थानमा कटान सुरु गरेको छ । उ उदयपुरको ब्लका नगरपालिकाका मेयर दुर्गा थापाले पनि कोसी ब्यारेजका सबै ढोका नखोलेका कारण नगरबासी त्रसित हुनु परेको बताए। उनले ब्यारेजका ढोका नखोलेकै कारण कोसीको बाढीले नगरबासी कष्टकर जीवन विताउन बाध्य हुनु परेको बताए । प्रकासपुरका नकुल चन्द्रबंसीले भारतले कोसी व्यारेजका सबै ढोका नखोलेका कारण असार, साउन र भदौ महिनाभरी रातभर जाग्रम बस्नु परेको गुनासो गरेका छन् । कोसीमा आएको बाढीले यस अगाडि नै पाँच विघा जमिनसहितको घर बगाएर आफू विस्तापित भएकाले त्रासमा तड्पिएर जीवन जिउन बाध्य हुनु परेको उनको गुनासो छ । सप्तकोसीमा व्यारेज बनेयता २०२२ सालदेखि बर्षेनि बाढीले खेतियोग्य जमिन र मानव बस्ती बगाउन सुरु गरेको प्रकासपुरका लक्ष्मण गौतमले बताए । सप्तकोसीबाट बढी प्रभावित रहेको सुनसरीको राजावास बजार। तस्बिर : अन्नपूर्ण सप्तकोसीबाट १५ विघा जमिन र घर गुमाएका प्रकासपुरकै बुद्धिराज विष्टले कोसी ब्यारेज नेपालको नियन्त्रणमा नहुन्जेल सम्म कोसी प्रभावित क्षेत्रका वासिन्दा बर्षातको समयमा तड्पेर बाच्नु परेको गुनासो गरेका छन् । कोसी व्यारेज निर्माण हुनु अगाडि नेपालभारत सरकारबीच गरिएको सम्झौतामा कोसीले विस्तापित बनाएकाहरुलाई भारत सरकराले क्षतिपूर्ति दिने सम्झौता गरेको भएपनि भारतले हालसम्म पीडितलाई कुनै प्रकारको राहत नदिएको कोसी पीडित संर्घष समितिका सचिव बाबुराम कार्कीले बताए । सुनसरीका निमित्त प्रमुख जिल्ला अधिकारी महेशकुमार पोखरेल कोसी व्यारेजका सबै ढोका खोल्न भारत सरकारसँग पहल गर्ने बताएका छन् । उनले पहाडि क्षेत्रमा उच्च वर्षा भइरहेका कारण सप्तकोसीमा पानीको बहाव उच्च भएकाले प्रभावित क्षेत्रका वासिन्दालाई सर्तक हुन आग्रह गरिएको बताए । प्रजिअ पोखरेलले बाढीबाट हुने संभावित घटनालाई मध्यनजर गर्दै नेपाली सेना, शसस्त्र प्रहरी र नेपाल प्रहरीको उद्धार टोली तयारी अवस्थामा राखिएको जानकारी दिएका छन् ।"
रामेछापमा एक जनाको हत्या,"रामेछाप : रामेछापको मन्थली नगरपालिका कठजोरमा गएराति छुरा प्रहारबाट एक जनाको हत्या भएको छ। स्थानीय ६२ वर्षीय विनोदकुमार श्रेष्ठलाई स्थानीय ५० वर्षीय दिलबहादुर श्रेष्ठले छुरा प्रहार गरेको जिल्ला प्रहरी कार्यालयका रामेछापले जनाएको छ। गम्भीर घाइते भएका श्रेष्ठको उपचारका लागि तामाकोसी सहकारी अस्पताल, मन्थलीमा उपचारका क्रममा मृत्यु भएको हो। मंगलबार दिउँसो श्रेष्ठको पोस्टमार्टमपछि उनको परिवारले शव बुझेर दाहसंकार गर्न लगिसकेको प्रहरीले जनाएको छ। घटनामा छुरा प्रहारबाट अन्य २ जना घाइते भएका छन्। जिल्ला प्रहरी कार्यालयका अनुसार नाडी र निधारमा चोट लागेर गम्भीर घाइते भएका ३५ वर्षीय दलनारायण श्रेष्ठ र सामान्य घाइते भएका २५ वर्षीय प्रेमबहादुर श्रेष्ठलाई उपचारका लागि काठमाडौंको ट्रमा सेन्टर लगिएको छ। घटनामा सामान्य घाइते भएका श्रेष्ठ उपचारपश्चात डिस्चार्ज भइसकेका छन्। अपराधमा संलग्न दिलबहादुर श्रेष्ठलाई प्रहरीले रातिनै नियन्त्रणमा लिएर अनुसन्धान सुरु गरेको छ ।"
"लमजुङमा बाढीपहिरोको वितण्डा : तीनजनाको मृत्यु, डेढ सय परिवार विस्थापित (फोटो फिचर)","बेंसीसहर : केही दिनयता भीषण वर्षासँगै बाढीपहिरो आउँदा लमजुङमा डेढ सय घरपरिवार विस्थापित भएका छन् । बाढीपहिरोबाट सबैभन्दा बढी मध्यनेपाल नगरपालिका प्रताडित भएको छ । मध्यनेपाल नगरपालिकाभित्र मात्र एक सय ९ घर परिवार विस्थापित भएका छन् । उनीहरुलाई मध्यनेपाल६ भोर्लेटारको इशानेश्वर माध्यामिक विद्यालयमा राखिएको छ । मध्यनेपाल नगरपालिका ६ लामासोतीका २७, रानीपानीका ३१, भदौरेका ११ र गुम्वाबेसी ९ घरपरिवारलाई सुरक्षित स्थान्तरण गरिएको नगरप्रमुख रमेशकुमार पाण्डेले जानकारी दिए । यसैगरी मध्यनेपाल नगरपालिकाकै ९ रातामाटेका २१, ३ सुर्यपालका ६, २ पराजुलीबेसीका ३ घर र १ जिताका एक घरपरिवारलाई पनि सुरक्षित स्थानमा स्थान्तरण गरिएको छ । स्थानीय प्रकाश खनालका अनुसार मध्यनेपाल ६ लामासोतीमा ४० रोपनी खेत बाढीले बगाएको छ । यस्तै वडा नम्बर ३ मा रामकुमार श्रेष्ठको ७ सय कुखुरासहित खोर बाढीले पुरेको छ । वडा नं ३ र ४ जोड्ने चर्दीखोला पुल बगाएको छ । वडा नं २ र ३ मा पर्ने गलौदी खोलाले ४ वटा घर, ३ वटा ग्रील उद्योग, ११ वटा हार्डवयर, मोटरसाइकल वर्कसव, ग्यारेज, ब्लकउद्योग पुरेको छ । बाढीले मध्यनेपाल वडा नं १ मा शिव गिरीको बंगुरको खोर बगाएको छ । वडा नं ३ मा काभ्रेली भैंसी फारममा बाढी पस्दा ४ वटा पाडापाडीसहित भैंसी बगाएको छ । बाढीपहिरो जोखिममा परेका बेसीसहर नगरपालिका, मस्र्याङदी, दोर्दी र क्होलासोँथार गाउँपालिकाका ३७ घरका १ सय ७५ जनालाई पनि सुरक्षित स्थानमा राखिएको प्रमुख जिल्ला अधिकारी कृष्णराज शर्माले बताए । शर्माका अनुसार दोर्दी गाउँपालिकाका १८ घर, मस्र्याङदी गाउँपालिकाका पाँच घर, क्ब्होलासोँथर गाउँपालिकामा ६ घर र बेसीशहर नगरपालिकाको चार घर स्थानान्तरण भएका हुन् । क्व्होलासोंथर गाउँपालिका७ भोंजेको १० घरपरिवार पहिरोको उच्च जोखिममा परेपछि विस्थापित भएका छन् । वडा सचिव तक्मा विकका अनुसार पहिरोले घरआँगन भत्काउन लागेपछि उनीहरु विस्थापित भएर आफन्तकोमा र सामुदायिक घरमा बस्न थालेका छन् । डीएसपी गंगाबहादुर थापाका अनुसार बाढी पहिरोका कारण जोखिममा परेका र विस्थापित भएकाहरुको विवरण संकलन भैरहेको छ । सबैको विवरण आइनसकेको उनले बताए । यसैगरी दोर्दी६ काल्चे कुनाको  घरपरिवार विस्थापित भएका छन् । दोर्दी६, ढोडेनी गाउँका ६ घर, दोर्दी८ नयाँ दुवारका तीन घर स्थानान्तरण गरिएको छ । बिहीबार राति बेंसीसहर नगरपालिका७ सातबिसेमा पहिरो जाँदा एकै परिवारका ३ जनालाई पुरेको थियो । बेंसीसहर नगरपालिका१०, खाँचे घर भइ हाल बेंसीसहर नगरपालिका७ सातबिसेको तल्लो क्षेत्रमा बस्दै आएका ३३ वर्षीय दीपक तामाङ, उनकी श्रीमती २७ वर्षीय भीममाया तामाङ र १० वर्षीय छोरा छेवाङ तामाङको घटनास्थलमै मृत्यु भएको थियो ।"
पहिरोले पाल्पाका अधिकांश सडक अवरुद्ध,"तानसेन : पहिरोको कारण पाल्पाका अधिकांश सडक अवरुद्ध भएका छन्। सिद्धार्थ राजमार्गको तानसेन बुटवल सडक पहिरोले दुई दिनदेखि अवरुद्ध भएको छ । सोमबार दिउँसोदेखि सिद्धार्थ राजमार्गको दोभान प्रहरी चौकी नजिक खसेको पहिरोका कारण अवरुद्ध भएको तानसेन बुटवल सडक अझै सुचारु हुन सकेको छैन । मंगलबार बिहान मात्र तानसेन बुटवल सडकखण्डको कालीमाटी क्षेत्रमा ठूलो पहिरो खसेको छ । कालीमाटी क्षेत्र सडक घुम्टी कटानको क्षेत्रमा पहिरो खसेको प्रहरीले जनाएको छ । पहिरो पन्छाउन, डोजर स्काभेटर परिचालन भइरहेको जिल्ला प्रहरी कार्यालय पाल्पाका सूचना अधिकारी प्रहरी नायव उपरिक्षक मदन गिरीले बताए । यसैगरी तानसेन रामपुर सडक पहिरोका कारण अवरुद्ध भएको छ । मंगलबा बिहान पूर्वखोला गाउँपालिका १ चापगैरा, निस्दी गाउँपालिकाको ५ वेलडाडा र रामपुर नगरपालिकाको ४ को गिजिनडाडामा पहिरो खसेर सडक पूर्णरुपमा अवरुद्ध भएको पाल्पा प्रहरीले जनाएको छ । यसैगरी रम्भा गाउँपालिकाको केन्द्र अगाहाखोला खोकखोलामा जाने बाटो ४ दिनदेखि अवरुद्ध भएको छ । गाउँपालिकाको केन्द्र जाने बाटो लसुने क्षेत्रमा ठूलो पहिरो खसेकाले सडक अवरुद्ध भएको गाउँपालिकाले जनाएको छ । लगातार पानी परेको र ठूला ठूला ढुङ्गासहितको पहिरो भएकाले डोजरले पन्छाउन समेत कठिन भएको गाउँपालिकाका अध्यक्ष विष्णु प्रसाद भण्डारीले बताए । पाल्पाको पुर्वखोला, रैनादेवीछहरा, निस्दी, माथागढी गाउँपालिका जोड्ने ग्रामिण सडकहरु पहिरोका कारण अवरुद्ध भएका छन । पालिकाले स्थानीयस्तरमा रहेको डोजर स्काभेटर प्रयोग गरी अवरुद्ध सडक खुलाउने प्रयास जारी रहेको पालिका प्रमुखहरुले बताएका छन् । पाल्पाका अधिकाश ग्रामिण क्षेत्रका सडकहरु डोजर प्रयोग गरी विस्तार तथा चौडा गर्दा पहिरो गई अवरुद्ध भएका हुन् ।"
प्लानिङ सहर नै डुबानमा,"धनगढीकञ्चनपुर : तत्कालीन राजा महेन्द्रले गुरुयोजना अनुसार बसाएको महेन्द्रनगर सामान्य वर्षामा पनि डुब्न थालेको छ। बजारका ढलको निकासा व्यवस्थित नहुँदा २० वर्षपछि यसरी डुबानमा पर्यो भने केही घण्टाको वर्षातले धनगढी बजार पनि डुब्यो। महेन्द्रनगरमा विपद्को बेला पनि सहज हुने हिसाबले गल्ली निर्माण गरिएका छन्। तर पछिल्लो समय ढल निकास र गुरुयोजनाविपरीत भइरहेको बसोबासले महेन्द्रनगरको मुख्य बजार डुबानमा पर्न थालेको हो। २०५६ सालमा कञ्चनपुरको चुरे भएर बग्ने खन्ने खोला फुटेपछि महेन्द्रनगर बजार डुबानमा परेको थियो। त्यसयता २०५६ पछि बुधबार महेन्द्रनगरको मुख्य बजार डुबानमा पर्न थालेको छ। वर्षाले कञ्चनपुरका विभिन्न ठाउँ डुबानमा परे। कञ्चनपुर सदरमुकाम महेन्द्रनगर बजारसँगै आसपासका क्षेत्रमा पानी भरियो। भीमदत्त नगरपालिका१८ को सालघारी र बागवाणी क्षेत्रमा मात्रै तीन सयभन्दा बढी घरटहरा डुबानमा परे भने ६० घर विस्थापित भए। भीमदत्त नगरपालिकाका पूर्वउपमेयर ईश्वरीप्रसाद खरेल भन्छन्, जुन हिसाबले महेन्द्रनगरको गुरुयोजना बनेको थियो, त्यो गुरुयोजनाविपरीत घर निर्माण हुन थाले, खोलानाला अतिक्रमण भए, ढल निकास पुरेर घर निर्माण भएपछि डुबान त हुने नै भयो। स्थानीय बलदेव अवस्थी पनि कंक्रिटले पानी जमीनमुनि रिचार्ज हुन नपाएर डुबान भएको बताउँछन्। कञ्चनपुरको भीमदत्त नगरपालिकाले सघन सहरी विकास कार्यक्रमअन्तर्गत महेन्द्रनगर बजारमा ढलसँगै कालोपत्रे सडक निर्माण गरिएको छ। सघन सहरी विकास कार्यक्रमअन्तर्गत ढल निर्माण गरिएकै बस्तीहरू डुबानमा परेका हुन्। सहरी विकास तथा भवन निर्माण डिभिजन कार्यालय कैलालीको सघन सहरी विकास कार्यक्रमअन्तर्गत ४७ करोडको लागतमा ४५ किलोमिटर सडक र ८ किलोमिटर नाली निर्माण गरिएको छ। डिभिजनका इन्जिनियर मोहन अवस्थी भन्छन्, निर्माण चरण अन्तिम चरणमा छ। प्रत्येक वर्ष डुबानमा धनगढी सहरका नयाँ तथा पुराना बस्ती बर्खामा पानी आउनेबित्तिकै प्रत्येक वर्ष डुबानमा पर्ने गरेका छन्। कुनै योजनाबिना बसेको धनगढीका सडकमै वर्षायाममा खोला बग्ने गर्दछ। स्थानीय सरकारले स्मार्ट सिटीको नारा लगाए स्थानीय जनप्रतिनिधि आएको तीन वर्ष बित्न लाग्दासमेत कुनै परिर्वतन भएको छैन। भएको पुराना नाला पनि अतिक्रमणको चपेटामा छन्। सडकमा ग्राभेलदेखि पिचका कार्यक्रम हरेक वर्ष सञ्चालित हुन्छन्, धनगढी उपमहानगरपालिका१ शिवनगरका रमेश तिरुवाले भने, भित्रका गल्लीको कुरा नगरौं, मुख्यसडक नै डुबानमा पर्ने गरेका छन्। अतिक्रमणभन्दा पनि भएका ढलमा पनि निकास नहुँदा समस्या हुने गरेको उनले बताए। बजारको पानी निकासा हुने अधिकांश नाला अतिक्रमणमा परेका छन्। यसले गर्दा डुबान समस्या हुने गरेको धनगढी२ का जितेन्द्र कुँवरको भनाइ छ। उपमहानगरले अतिक्रमण गरेका नाला खाली गर्न सकेको छैन, उनले भने, अनि कसरी हुन्छ पानी निकास? धनगढीको मालपोत सडकमा प्रदेशको सामाजिक विकास मन्त्रालय, जिल्लाको मालपोत, नापी कार्यालय, प्रदेश महान्यायाधीवक्ताको कार्यालय छ। तर उक्त सडक छिनभरको वर्षामै डुब्छ। धनगढी उपमहानगरका विशालनगर, सन्तोषी टोल, पार्क मोड, हसनपुर डुबान क्षेत्र हुन्। यी क्षेत्रमा छिनभरमै डुबान हुन्छ। मन्त्रालय अगाडिको सडकमा त पानी भरिने समस्या हुन्छ, मालपोत कार्यालयमा जग्गा पास गर्न पुगेको कैलालीको अत्तरियाका पुरन रावलले भने, अन्य ठाउँको के कुरा गर्नु ? संघीय आयोजना कार्यान्वयन इकाईले धनगढी उपमहानगरपालिका सडक निर्माण गर्ने भनिए पनि काम अगाडि नबढ्दा समस्या देखिएको छ। एसियाली विकास बैंक (एडिबी) ऋण लगानीमा सञ्चालन हुने भनिएको क्षेत्रीय सहरी विकास आयोजना अलपत्र छ। संघीय आयोजना कार्यान्वयन इकाई धनगढीका सूचना अधिकारी इन्जिनियर श्याम बुढाथोकीले ठेक्का स्वीकृत गरी सम्झौताका लागि निर्माण कम्पनीलाई बोलाइएको दाबी गरे। धनगढीका सडक निर्माण ठेक्का कालिका कन्स्ट्रक्सनलाई परेको छ। क्षेत्रीय सहरी विकास कार्यक्रममा परेका सडकमा स्थानीय र प्रदेश सरकारले मर्मतसमेत नगर्दा आवागमन कठिन भएको छ। धनगढीको सहिदगेटक्याम्पस रोड सडक, डिभोटी चोकपिपलचौतारा सडक र मालपोत रोडमा ठूल्ठूला खाल्डाखुल्डी परेका छन्। यी सडकमा पानी निकास नहुँदा उत्तिकै समस्या देखिएको छ। एसियाली विकास बैंकको ऋण सहयोगमा नेपाल सरकारले धनगढी उपमहानगरपालिकासहित सुदूरपश्चिमका गोदावरी, शुक्लाफाँटा र भीमदत्त नगरपालिकामा ११ अर्ब रुपैयाँको लागत हुने गरी क्षेत्रीय सहरी विकास आयोजना लागू गरेको छ। आयोजनाअन्तर्गत धनगढीमा दुवैतिर ढल निकास सहितको साढे १० किलोमिटर अत्याधुनिक सडक निर्माण गरिने छ। सडक बिस्तारका लागि पहिलो चरणमा धनगढीमा एक अर्ब १० करोड खर्च हुने लागत अनुमान गरिएको छ।"
"स्याङ्जामा पहिरो : पूर्वगाविस अध्यक्षको मृत्यु, दुई घाइते, तीन बेपत्ता","स्याङ्जा : कालीगण्डकी गाउँपालिका ४ बिर्घास्थित खहरेमा पहिरोमा परी एकजनाको मृत्यु भएको छ भने तीनजना बेपत्ता छन्। मंगलबार बिहान ९ बजेतिर झरेको पहिरामा परी साविक बिर्घा गाविसका अध्यक्ष ६५ वर्षीय इमानसिंह गुरुङको मृत्यु भएको वडा अध्यक्ष चक्रबहादुर पाण्डेले जानकारी दिए । उनका अनुसार पहिरामा परी ३ जना वेपत्ता छन भने अन्य २ जना घाइते छन् । बेपत्ता हुनेमा ५० वर्षीय टिका थापा, ६५ वर्षीय प्रेमचन्द्र पाण्डे र ५५ वर्षीय जिमानसिंह थापा हुन्। वडा सदस्य ६० वर्षीय हुमनाथ पाण्डे (किसान) र विरबहादुर थापा घाइते भएको बताइएको छ । पहिरोका कारण २ घर जोखिममा छन् । उनीहरुलाई सुरक्षित स्थानमा स्थानान्तरणको तयारी भइरहेको गाउँपालिकाका अध्यक्ष खिमबहादुर थापाले बताए । प्रहरी र सशस्त्रको समूह घटनास्थल पुगेर घाइतेको उद्धार गरी बिर्घा स्वास्थ्य चौकीमा पुर्याएको छ। अन्य ३ जना वेपत्ताको खोजीकार्य जारी राखेको प्रहरी नायब उपरीक्षक राजेन्द्रप्रसाद अधिकारीले जानकारी दिए ।"
पहिरोले परिवारै उजाड्यो,"दमौली : तनहुँको ऋषिङ८ भैंसीकिलेका आनबहादुर र उनका भाइ हरिकुमार थापाको संयुक्त परिवार थियो। नछुट्टिई बसेको उनीहरूको परिवारलाई आइतबार मध्यरात पहिरोले उजाड पारिदिएको छ। एकै परिवारका पाँच जनाले ज्यान गुमाएका छन्। आनबहादुरका साहिला छोरा भेषबहादुर, बुहारी नानीमाया, अर्की बुहारी मनिसरालाई पहिरोले खोसेको छ। मनिसरा तीन महिनाकी गर्भवती थिइन्। भेषबहादुरकी छोरी अमिषासँगै आनबहादुरका अर्का छोरा महादेवको पनि ज्यान गएको छ। अघिल्लो दिनदेखि पानी अविच्छिन्न परिरहेको थियो। दुई परिवार सँगै भए पनि आनबहादुरका छोराबुहारी छेउको घरमा बस्थे। खाना सँगै खाने उनीहरू आइतबार राति अबेरसम्म एकसाथ थिए। पानी परेको पर्यै छ, कति खेर के हुने हो ? , भेषबहादुरको बोली सम्झिँदै काका हरिकुमारले भने, आज बरु सँगै बसौं। केही समयअघि घरनजिकै ढिस्को खसेकाले घनघोर वर्षा हुँदा भेषबहादुरलाई चिन्ता परेको रहेछ ! आज सँगै बस्नुपर्छ के हो, भेषबहादुरले यसो भने पनि परिवारले गम्भीरतापूर्वक लिएन। ऊ सधैं ठट्टा गथ्र्यो, हरिकुमारले भने, हामी दाजुभाइ एउटै घरमा बस्ने भएकाले सँगै भए पनि उनीहरू खाना खाएपछि गए। सुत्न जानुअघि भेषबहादुरले कोरोनासँग लड्ने भन्दै प्रतिरोध क्षमता बढाउने औषधि बाँडेका थिए। बेलुका सबैले सँगै खाइयो, भेषबहादुरको भनाइ उद्धृत गर्दै हरिकुमारले भने, भोलि बाँचियो भने सबैले सँगै खाउँला। भेषबहादुरले सधैंझैं ठट्टा गरेका होलान् भन्ने लाग्यो अरूलाई। तर, यसो भनेर गएको केही घण्टामै सधैंका लागि विलीन भए। हरिकुमार र आनबहादुर बसेको घरमा पनि पहिरो खस्यो। तर, सँगै भएकाले उनीहरूले हत्तपत्त ज्योतिमायालाई उद्धार गर्न भ्याए। भाउजूलाई त सँगै भएकाले जोगाउन सक्यौं, हरिकुमारले ग्लानि भावमा भने, उसले (भेषबहादुर) भनेझैं सँगै बसेको भए सबै बाँचिन्थ्यो कि ! मध्यरातमा भएको घटनापछि नेपाली सेना, सशस्त्र प्रहरी र नेपाल प्रहरीको टोलीसँगै स्थानीय उद्धारमा खटिएका थिए। गाउँपालिका अध्यक्ष राजेन्द्रकृष्ण श्रेष्ठले मानिसले मात्र नसकेकाले जेसीबी ल्याएर बेपत्ताको खोजी थालिएको बताएका थिए। गाउँपालिकाले पीडित परिवारलाई तत्काल १ लाख रुपैयाँ सहयोग गरेको छ। माझफाँटमा चारको मृत्यु व्यास९ माझफाँटमा केशवबहादुर थापाको घर पहिरोले पुर्दा तीन जनाको मृत्यु भएको छ भने एक बेपत्ता छन्। केशवकी श्रीमती ३५ वर्षीया कमला, परिवारका २४ वर्षका मनोज र २१ वर्षकी अञ्जना थापाको ज्यान गएको हो। सोही परिवारका २० वर्षका राजेश थापा बेपत्ता छन्। सोही ठाउँका मानबहादुर घर्तीको घर भत्किँदा उनकी आमा ७० वर्षीया मैती घर्तीको ज्यान गएको छ। व्यास११ राम्चेमा पहिरोले पुर्दा एक बेपत्ता छन्। भाइको घर गएका पदम चेपाङ पहिरोमा परेका हुन्। उनको खोजी जारी रहेको वडाध्यक्ष नीरबहादुर खड्काले बताए। म्याग्दे६ बेलौतीडाँडामा घरमा पहिरो खस्दा घाइते भएकी लक्ष्मी विकको उपचारका क्रममा दमौलीको रत्नहरि अस्पतालमा ज्यान गएको प्रहरीले जनाएको छ। यो सिजनकै बढी वर्षा तनहुँका चार ठाउँमा आइतबार राति एकसाथ ठूलो पहिरो जाँदा १० जनाको ज्यान गएको छ। दुई जना बेपत्ता छन्। यसरी एकैचोटि धेरै क्षति हुनुमा अधिक वर्षा प्रमुख कारक रहेको मौसम विज्ञान विभागका अधिकारीले बताएका छन्। आइतबारदेखि सोमबार बिहानसम्म श्याम्घामा मापन गरिएको २ सय ८४ मिलिमिटर वर्षा यस क्षेत्रको सिजनकै अधिक भएको उनीहरूको भनाइ छ। जल तथा मौसम विज्ञान विभागको क्षेत्रीय कार्यालय पोखराले पछिल्लो २४ घण्टामा मापन गरिएको वर्षा यस सिजनकै बढी देखिएको जनाएको छ। खैरेनीटारमा २३१५ मिलिमिटर र दमौलीमा १४५५ मिलिमिटर वर्षा भएको थियो। दमौली क्षेत्रमा यसअघि शनिबार ८५ तथा शुक्रबार १२५ मिलिमिटर मात्र वर्षा भएको रेकर्ड कार्यालयले गरेको छ। लमजुङ भोर्लेटारमा गरिएको मापनमा २ सय ६० मिलिमिटर वर्षा रेकर्ड भएको थियो। यसका कारण पनि तनहुँ जिल्लाभर पानीको सतह बढेकाले सबैजसो नदी र खोलामा बाढी आएको मौसम विज्ञान सहायक सरोज अधिकारीले बताए। यस सिजनमा क्षेत्रकै अधिक वर्षा तनहुँमा भएको देखिन्छ, उनले भने, त्यसकारण नदीमा सतह बढ्ने र क्षतिको अवस्था बढी देखिएको हो। कार्यालयअन्तर्गत साविकको पश्चिमान्चल विकास क्षेत्रका एक सय २१ ठाउँमा वर्षा मापन गरिने गरेको छ।"
सप्तरीको तिलाठी डुबानमा,"राजविराज : चार दिनदेखि लगातार परेको वर्षाका कारण सप्तरीको दक्षिणी भेगका आधा दर्जन गाउँ बाढीको डुबानमा परेको छन् । खाँडो खोलामा आएको बाढीले भारतीय सीमासित जोडिएको सप्तरीको तिलाठीको बेल्ही टोलको ५० भन्दा बढी घर डुबानमा परेको तिलाठी कोइलाडी गाउँपालिकाले जानकारी दिएको छ । लगातार भइरहेको वर्षाले बेल्हीस्थित भन्सार कार्यालय, सशस्त्र तथा नेपाल प्रहरीको चौकी र बजार समेत डुबानमा परेको गाउँपालिकाका विपद व्यवस्थापन अधिकृत राजेशकुमार झाले बताए । राजविराजतिलाठी सडक खण्डलाई समेत दुई ठाउँमा बाढीले क्षति पुर्याएको छ । भन्सार र बजारको पसल डुबानमा पर्दा स्थानीय व्यापारीको लाखौं रुपैयाँ बराबरको क्षति भएको छ । बाढीले सयौं विघामा लगाइएको धानबाली समेत डुबानमा परेको छ । खाँडो खोलाको बाढीले पार्ने डुबान समस्याकै कारण वर्षौदेखि तिलाठी र बेल्ही गाउँ जलमग्न बन्ने गरेको छ । बर्षेनि करौडौं रकम खर्च हुँदै आए पनि तिलाठी टोल र बेल्ही टोलवासीको आन्तरिक विवाद तथा भारतको अवरोधका कारण तिलाठी र बेल्ही टोल डुबानमा पर्दै आएको छ । खाँडो खोलामा आउने बाढीले बेल्हीसँगै तिलाठी, लौनिया, सकरपुरा, रम्पुरा मल्हनियालगायत गाउँ सधैं डुबानमा पर्ने गरेको छ । चुरे जङ्गल मूल रहेको खाँडो नदी शम्भुनाथ, रुपनी, राजविराज हुँदै तिलाठीसम्म २५ किलोमिटरको यात्रा तय गर्दै भारत प्रवेश गर्छ । खासगरी पूर्वपश्चिम राजमार्गदेखि दक्षिणको खाँडो नदीसित टाँसिएका गाउँहरु प्रत्येक वर्ष बाढीको चपेटामा पर्छन् । यसैगरी सप्तरीको पश्चिमदक्षिण सीमावर्ती बलान बिहुल गाउँपालिका४ स्थित बेल्ही टोल र डाकनेश्वरी नगरपालिका६ स्थित कटैया गाउँ कटानमा परेको छ । बेल्ही टोललाई बलान खोलाले र कटैया गाउँलाई खडक खोलाले कटान गरिरहेको स्थानीयवासीले बताएका छन् । चुरे क्षेत्र हुँदै बग्ने खाँडो, बलान, खडक, महुली, जिता, त्रियुगा, अमाहा, सुन्दरीलगायत दर्जनौँ खोलामा आउने बाढी तथा कोसी नदी सिपेज भई आउने पानीले हरेक वर्ष सप्तरीको अधिकांश गाउँ डुबानमा परेर ठूलो धनजनको क्षति हुने गरेको छ । पछिल्लो केही वर्षदेखि राजविराज समेत डुबान र कटानमा पर्दै आएको छ । सामान्य वर्षामा पनि राजविराज वडा नम्बर १, २, ५, ६, ७, ८, ९ का केही भूभाग जलमग्न हुने गरेको छ । ती खोलामा बाढीको प्रवाह रोक्ने गरी दुवै किनारमा मजबुत तटबन्ध आवश्यक भए पनि काम नहुँदा बाढीले पार्ने जोखिमको खतरा बढी देखिएको स्थानीयवासी बताउँछन् । खाँडो खोलाको बाढीका कारण बर्षेनी डुबानको समस्या झेल्दै आएको तिलाठी कोइलाडी गाउँपालिका अहिले पनि उच्च जोखिममा परेको छ । तीन महिनादेखि कोरोना भाइरस रोकथाम र नियन्त्रणमा व्यस्त रहेको बेला चार दिनदेखि लगातार परेको वर्षाले सप्तरीको तिलाठी कोइलाडी, बलान बिहुल, रुपनी, अग्नीसाइर कृष्णसवरण, राजगढ गाउँपालिका, हनुमाननगर कंकालिनी, सप्तकोशी, डाकनेश्वरी, कञ्चनरुप नगरपालिकालगायतका दर्जनौ गाउँमा बाढी पस्ने खतरा रहेको छ । लकडाउनका कारण विभिन्न नदी, खोलाहरुमा निर्माण हुने तटबन्ध समयमा निर्माण हुन नसकेको कारणले पनि यस वर्ष जोखिम बढेको छ ।"
३ वर्षअघि एउटी छोरी गुमाएकी गीता फेरि अर्की छोरी बचाउने उपाय खोज्दै,"ओखलढुंगा : ११ वर्षीया छोरीको मिर्गौलाले काम नगरेपछि मोलुङ गाउँपालिका २ लामीडाँडाकी गीता दर्जीले तीन वर्षअघि उनलाई गुमाइन्। त्यसबेला उपचार खर्च जुटाउन नसकेकी उनकी माइली छोरी हाल मिर्गौलाकै समस्याले ओछ्यानमा छिन्। गीताका ५ बहिनी छोरीमध्ये काइँली मनिलाको दुवै मिर्गौलाले काम नगरेर मृत्यु भएको तीन वर्षअघिको घटना निकै दर्दनाक थियो। छोरीलाई बचाउन उनले ओखलढुंगादेखि काठमाडौंका सबैजसो अस्पताल चहारेकी थिइन्। भएभरको सबै सम्पत्ति बेच्दा पनि पार लागेन। अहिले १८ वर्षीया माइली छोरी सुनिता दुवै मिर्गौलाले काम गर्न छाडेर छट्पटाइरहेकी छिन्। सुनिताको २०७२ सालदेखि नै मिर्गौलामा समस्या आएको भए पनि अहिले समस्या बढ्दै गएर जटिल भएको छ। गाउँदेखि ओखलढुंगा सदरमुकाम हुँदै काठमाडौंका अस्पतालमा गीताले छोरीको उपचारका लागि पुर्याइन्। मिर्गौला फेर्नका लागि ८१० लाख रुपैयाँ लाग्छ भन्ने गीताले सुनेकी छिन्। डाक्टरले मिर्गौला नफेरे सुनितालाई बचाउन सकिँदैन भनेका छन्। तर त्यतिका पैसा जुटाउन सम्भव छैन। छोरी बचाउन पाए हुन्थ्यो भन्ने कसलाई लाग्दैन र ? गीताले आँसु झार्दै भनिन्, कसैको दया पलाउँछ भने सहयोगको पर्खाइमा छु। ६ वर्षदेखि यस्तो पीडा भोगिरहेकी उनी बेलाबेला रून्छिन् फेरि सम्हालिन्छिन्। सुनितालाई समस्याले गाँजेर औषधिले काम गर्न छाडेको छ। अहिले काठमाडौंमा सानो कोठामा बसेर छोरीलाई हप्तामा दुई पटक डाइलासिस गराइरहेकी छु, अब नसक्ने अवस्थामा छु। हप्तामै ११ हजार जति खर्च हुने र ऋणपान गरेर धानिरहेको उनले बताइन्। उनलाई मोलुङ गाउँपालिकाले १० हजार रुपैयाँ सहयोग गरेको छ। अन्य निकायले सहयोग नगरेको प्रति उनको गुनासो छ। उनले सरोरकारवाला निकायलाई सहयोगको याचना गरेकी छिन्। भएको २३ रोपनी खरबारी पनि बेचियो। अब घर बेच्न बाँकी छ। समस्यामा छु। गीतालाई ९८६३९१७२२८ मा सम्पर्क गर्न सकिन्छ।"
"खेतमा गएका दम्पती बेपत्ता, खोलाले बगाएको आशंका",दोलखा : उत्तरी दोलखाको बिगु गाउँपालिका२ का दम्पती बेपत्ता भएका छन् । बेपत्ता दम्पतीलाई ओराङमा खोलाले बगाउँएको आशंका गरिएको छ । ओराङ टाइबा निबासी करिब ६५ वर्षीय रामजी विक र उनकी श्रीमती करिब ६० वर्षीया बुद्धिमाया विक बेपत्ता भएको र उनीहरुलाई टाइबाखोलाले बगाउँदा सोमबारदेखि बेपत्ता भएको आफन्त उद्धव विकले जानकारी लिए । सोमबार बिहान करिब ११ बजे घरभन्दा पारी रहेको खेतका लागि हिँडेका दम्पती बेपत्ता भएको इलाका प्रहरी कार्यालय सिंगटीले जनाएको छ । इप्रका सिंगटीका निरीक्षक सुनजित तामाङले बेपत्ता भएको पुष्टि भए पनि खोलाले नै बगाएको दसी प्रमाण नभेटिएको बताए । घटनास्थल पुगेका असई कैलाशकुमार श्रेष्ठको टोलीले टाइबाखोलादेखि तातोपानी दोभानसम्म खोजी गर्दा नभेटिएको जनाएको छ । दम्पतीका ४ छोरी रहेको र सबैजनाको विवाह गरिसकेको कारण उनीहरूलाई बोलाएर थप अनुसन्धान अघि बढाइएको प्रहरी निरीक्षक तामाङले जानकारी दिए।
नर्सपत्रकार जोडीको कोरोना जित्ने अस्त्र,"नेपालगन्ज : गत जेठ ८ साँझ ६:२० बजेको समय नर्स लक्ष्मी केसीका लागि कहिल्यै नभुल्ने दिन भएको छ। सधैं ८ देखि ९ बजे कर्मक्षेत्रबाट फर्किने उनी सो दिन भने अपरान्ह ५ बजे घर फर्किइन्। नसिङ संघ बाँकेकी अध्यक्षसमेत रहेकी केसीले संघको भर्चुअल मिटिङमै रहेको बेला पति मेघराज ओलीले समस्या जटिल छ भन्दै मिटिङ अन्त्य गर्न संकेत गरे। कामबाट फर्केपछि सधैं जिस्किने पतिले आज पनि मजाक गरेका होलान् भन्ने उनले ठानिन्। तर, उनलाई कोरोना भएको रहेछ। त्यत्तिबेला बाँकेमा कोरोनाको त्रास व्यापक थियो। आफ्नो रिपोर्ट पोजेटिभ भएको केसीले पत्याइनन्। मेरो रिपोर्ट नै होइन। म सुरक्षाका सबै विधि अपनाएर हिँड्थे। कसरी हुन्छ, उनले गरेको प्रतिवाद मेघराजले सम्झे। मनमा कता कता चिसो पस्यो तर उनी आत्तिनन्। अरुलाई सम्झाउन सजिलो हुन्छ, आफू समस्यामा पर्दा गाह्रो हुने रहेछ, लक्ष्मीले यर्थाथ दर्शाइन्। भेरी अस्पताल नेपालगन्जका मेडिकल सुपरिटेन्डेन्ट डा प्रकाशबहादुर थापालाई फोन गरेर सोधेपछि आफू संक्रमित भएको कुरा उनलाई विश्वास भयो। उनले छोरा र छोरीलाई दुई दुई वटा मास्क लगाउन लगाइन्। र, आफू घरको पश्चिमतिरको कोठामा आइसोलेट भइन्। खजुरा गाउँपालिकाकी स्वास्थ्य सहसंयोजक रहेकी नसिङ अधिकृत लक्ष्मीले गाउँपालिकाको टिमलाई घर सेनिटाइज गर्न बोलाइन्। कोरोना संक्रमण भएको २४ घण्टासम्म घरकै आइसोलेसनमा बसेकी केसीले घरमै बस्न माग गरिन् तर पाइनन्। उनलाई संक्रमण भएको दोस्रो दिनमा पति मेघराज र दुई सन्तानको पनि स्वाब संकलन भयो। तीन दिनमा पतिको कोरोना रिपोर्ट पनि पोजेटिभ आयो। यो क्षण मेघराजका लागि केही असहज पक्कै भयो। स्थानीय मध्यपश्चिम सन्देश दैनिकका प्रकाशकसम्पादक रहेका मेघराज खजुरा गाउँपालिकामा रहेको सुशील कोइराला क्यान्सर प्रखर अस्पतालको आइसोलेसनमा गएपछि कोरोना जित्न दैनिकी फेरिएको बताउँछन्। नेपालगन्जको न्युरोडस्थित उनको निवासमा पुगेर कुरा गर्दा मेघराज र लक्ष्मीले कोरोना संक्रमण र यसबाट जोगिने उपायबारे आफ्ना अनुभव विज्ञ जस्तै धाराप्रवाह रुपमा बताए। आइसोलेसनमा बस्नेले आफूलाई दिनभरी नै क्रियाशील बनाउनुपर्छ। सकेसम्म दैनिक रुटिन नै बनाएको राम्रो। नत्र भने मनमा रोग लागेको छ। के हुने हो भन्ने तनावले घेर्छ, मेघराजको सुझाव थियो। लक्ष्मी भन्दै थिइन्, रोग प्रतिरोधात्मक क्षमता विकास गर्न सकारात्मक सोच चाहिन्छ। नत्र भने डिप्रेसनमा जाने खतरा हुन्छ। बिहान सबेरै उठ्ने, योग, कपालभाँती गर्ने, दिनमा तीन पटक तातोपानीको वाफ लिने नियमित कार्यतालिका नै बन्यो। स्वास्थ्यकर्मी भए पनि लक्ष्मीले कोरोना जित्न जडिबुटीलाई आत्मसात गरिन्। रोगप्रतिरोधात्मक क्षमता वृद्धि गर्न गुर्जो निकै प्रभावकारी रहेछ। गुर्जो, टिमुर, लसुन, बेसार, अदुवा, नुन मिसाएर पानी खान्थ्यौं। मनतातो पानीमा कागती र मह पनि खान्थ्यौ, उनले भनिन्। संक्रमणलाई जित्न यो दम्पत्तिले सिकेको अर्को कुरा थियो, सकारात्मक सोच र आफूलाई तनाबमुक्त बनाउने। समाजको मनोवैज्ञानिक त्रासबाट जोगिनु अर्को चुनौती थियो। डिस्चार्ज भएर घर फर्कदा छिमेकीले गरेको सम्मान र माया उनीहरुका लागि अविस्मरणीय भएको छ। कोरोना निको भएर घर पठाउँदा चिकित्सकले सात दिन होम क्वारेन्टाइनमा बस्न सुझाएका थिए। तर दुई दिननै लक्ष्मीले कार्यालयको काम सम्हालिन। कोरोनाबाट आत्तिनु पर्दैन, छिटै निको हुन्छ। निको भएपछि पुरानै अवस्थामा काम गर्न सकिन्छ भनेर आफैंलाई उदाहरणको रुपमा प्रस्तुत गरिरहेकी छिन्। महामारीको बेलामा जोखिम मोलेर सञ्चारकमीले उच्च मनोबलका साथ काम गरे पनि राज्यले नहेरेको मेघराजको गुनासो छ। भन्छन्, कोरोनाबारे सचेतना फैलाउने र कोरोनाको उच्च जोखिममा रहेर काम गर्ने पत्रकारसँग राम्रो मास्क छैन, सेनिटाइजर छैन। यस्ता सुविधा राज्यको तर्फबाट उपलब्ध हुनुपर्थ्यो। संक्रमणका बेलामा खटिने सबै पत्रकारको बिमा गर्न जरुरी छ। पत्रकारलाई महामारीको समाचार कसरी संकलन गर्ने भन्ने विषयमा तालिम आवश्यक भएको उनको बुझाइ छ। स्वास्थ्यकर्मीले उच्च मनोबलका साथ सेवा गर्न लक्ष्मी आग्रह गर्छिन्। जोखिममा काम गर्ने स्वास्थ्यकर्मीको सेवा सुविधा दिन राज्यले कन्जुस्याइँ गर्न नहुने र सुरक्षाका सामग्री उपलब्ध गराउनपर्ने उनको सुझाव छ। सेवा सुविधा नहुँदा जोखिम मोलेर कसरी काम गर्न सकिन्छ भनेर स्वास्थ्यकर्मीहरुले प्रश्न गर्छन्, उनले सहकर्मीको गुनासो सुनाइन्।"
गर्जुवा गाउँ जोखिममा,धनकुटा : केही दिनको भारी वर्षाका कारण लेउती र गर्जुवा खोलामा आएको बाढीले साँगुरीगढी गाउँपालिका७ गर्जुवा गाउँको बस्ती जोखिममा परेको छ। दुवै खोलाको संगम स्थलमा ९ घर रहेको बस्ती छ। खोलामा आएको बाढीले घरनजिकै छेउको जमिन धमाधम कटान गर्न थालेको स्थानीय वासिन्दाको भनाइ छ। खोलामा पानीको बहाव बढिरहेको छ। स्थानीयमा त्रास रहेको स्थानीय यामबहादुर राईको भनाइ छ। उनको शौचालयसमेत बगाइसकेको छ भने घर जोखिममा छ। केही स्थानीय आफन्तको घरमा सर्न थालेका छन्। बस्तीमा रहेको घरपरिवारका बासिन्दा लेउती खोलामा बालुवा चालेर जीविकोपार्जन गर्ने मजदुर हुन्। गर्जुवा खोलामा माटोसहित आएको बाढीले धरानधनकुटा कोशी राजमार्गसमेत पटक पटक अवरुद्ध गरेको डिभिजन सडक कार्यालयका सुपरभाइजर अमृता राईले बताइन्। पानी पर्नेबित्तिकै गर्जुवाको शिरमा पहिलो जाने गर्छ। सोही पहिरोको माटो खोलाले बगाउँदा राजमार्ग अवरुद्ध हुने गरेको उनको भनाइ छ। सडक डिभिजन कार्यालयले बाटोको पहिरो पन्छाउन डोजर परिचालन गरेको छ। पहिरोले छिनछिनमै बाटो अवरुद्ध गरिरहन्छ। खोलामा रहेको होमपाइप पुरिएपछि बाढीको माटो सडकमा थुप्रिने गरेको छ। गर्जुवाभन्दा केही पर रहेको सिस्नेमा पनि बाढीको जोखिममा छ। गाउँभन्दा मास्तिर कोशी करिडोरको बाटो निर्माणाधीन छन् भने तल कोशी राजमार्ग। कोशी करिडोरको माटो पानीले बगाएर बस्ती हुँदै कोशी राजमार्गमा ल्याएर थोपारिने गर्छ। थुप्रिएको माटो सडक डिभिजनको डोजरले पन्छाएर सडक सुचारु गर्ने गरिएको सुपरभाइजर राईले बताइन्।
बाढीले बगर बनायो बेल्ही,"राजविराजधरान : बलान नदीले कटान सुरु गरेपछि सप्तरीको बलान बिहुल गाउँपालिका४ बेल्हीका मदन मियाँको परिवार चिन्तित छ। बलान खोलामा आएको बाढीले नदी किनारामा रहेको उनको १० कठ्ठा जग्गा क्षणभरमै निलेपछि उनको परिवार चिन्तित भएका हुन्। उमेश यादव, नाजिर मियाँ, रोशनकुमार यादव, अनवारुल मियाको खेत काटेको बलान नदीले सदानन्द पाठकको खेत काट्न सुरु गरेको छ। धान रोपेको खेत नै कटान गरेपछि दर्जनौ व्यक्ति सुकुम्बासी हुने स्थितिमा पुगेको गाउँलेहरूले बताएका छन्। यो वर्ष वर्षाको सुरुवातमै दर्जनौ व्यक्तिको १२१३ विगहा जमिन बलान खोलाले निलिसकेको बेल्ही निवासी ईञ्जिनियर नविनकुमार झाले बताए। बलानको धार पूर्वतर्फ फर्किएपछि थप जग्गा बाढीले कटान गरिरहेको छ। पानी परेपछि रोपाई गरेको खेत हेर्न जाँदा १० कठ्ठा जग्गा बाढीले निलिसकेको मुस्तफा मियाँले बताए। बलान खोलाले १२ वर्षको अवधिमा साविक वेल्ही गाविस१ का वासिन्दा पुरै विस्थापित भएका छन्। सो वडाका करिव ७० घर विस्थापित भएर बसाई सरेको झाले बताए। जग्गाजमिन बलान नदीले निलेपछि किसानहरूलाई कसरी परिवारको गुजारा चलाउने भन्ने चिन्ताले पिरोलेको छ। गाउँकै धनी सम्पन्न परिवारको रुपमा चिनिने धनी किसानहरू सुकुम्वासी भएका छन्। बलान बिहुल गाउँपालिका ४ का ५५ वर्षीय चन्द्रकान्त झा भन्छन् बलान नदीले धेरैलाई सुकुम्बासी बनायो, यो क्रम नरोकिए सिंगो गाउँ खोला बन्छ। २०६४ मा बलान नदीमा आएको बाढीले कटान गरेपछि सडकको पश्चिम भागमा रहेको बस्तीलाई सडकको पूर्वतर्फ सारिएकोमा खोला गाउँतिरै मोडिएपछि विस्थापित हुने क्रम बढदै गएको हो। स्थानीय शिक्षक दिनेश्वर यादव भन्छन्  नदीको धार परिवर्तन हुनु अघिसम्म बलान नदी बरदान मानिन्थ्यो, लहलह धान र गहुँका बाला झुल्थ्यो तर धार परिवर्तन भएपछि सबै असुरक्षित भएका छौं। किसानहरूको घरखेत, जमिन जोगाउन कतैबाट प्रयत्न भएन, घडेरीसमेत गुमाएका उमेश यादवले आक्रोश व्यत्ता गरे जनतासँग कुनै उपाय छैन, गाउँपालिकादेखि स्थानीय प्रशासन, प्रदेश र संघीय सांसदलाई गुहार्दा पनि रोकथाम र नियन्त्रणको काम हुन नसक्दा वर्षैपिच्छे यहाँको खेत बगर बन्दैछ। बलान खोलाले अहिलेसम्म करिब सात सय विघा जमिनखेत कटान गरिसकेको स्थानीय बताउँछन्। उपभोक्ता समिति बनाएर कमिशन खान पल्केको स्थानीय सरकारले बलान खोलाबाट बस्ती जोगाउन एक सुको खर्च नगरेको ईञ्जिनियर झाले बताए। भारतले सीमामा रहेको लौकाहामा सडकको नाममा ठूलो बाँध बनाएकोले पानी बग्न नपाएर नेपालतर्फ नै फर्कने गरेको उनको भनाई छ। चुरेको अनियन्त्रित दोहनका कारण नदीले धार परिवर्तन गरेको र सर्पझै बाङ्गोटिङ्गो हुँदै कटान गर्दै लगेको शिक्षक यादवले बताए। प्रमुख जिल्ला अधिकारी शंकरहरि आचार्यले विपद व्यवस्थापन समितिले उपलब्ध गरएको पाँच हजार बोराले तत्कालै कटान नियन्त्रण गर्न गाउँपालिका अध्यक्ष दयानन्द गोइतलाई निर्देशन दिए। धार परिवर्तन गर्दै बलान नदी गाउँतर्फ हानिएपछि रोकथामका लागि केही वर्ष अघि बनाइएको कमजोर तटबन्ध बाढीले भत्काएको थियो। बाँध भत्काए यता पुन :बाँध निर्माणको काम हुन सकेको छैन। पीडित रोशनकुमार यादवका अनुसार बलान नदी समयमै नियन्त्रण नगरिए यहाँ पहिले गाउँ थियो रे भन्नु पर्ने अवस्था छ। व्यारेजकको ढोका थुन्दा भारतले जीर्ण बनेको सप्तकोसी ब्यारेजका अधिकांस ढोका थुन्दा प्रदेश १ र २ का तीन जिल्लाका करिव एक लाख ५० हजार नेपालीको ज्यान जोखिममा परेको छ। व्यारेजका ढोका नखोलिएपछि सप्तकोसी आसपासका क्षेत्रमा बसोवास गर्दै आएका सुनसरी, उदयपुर र सप्तरी जिल्लाका विभिन्न बस्तीमा बसोवास गर्दै आएका बासिन्दा त्रासमा छन्। सप्तकोसीमा पानीको बहाव उच्च हुँदा पाँच दिनदेखि खतराको संकेत स्वरुप रातो बत्ताी बालिएको छ। त्यहाँ सोमवार पानीको बहाव प्रतिसेकेण्ड एक लाख ८९ हजार २ सय ३५ क्युसेक रहेको र ब्यारेजका ३७ ढोका खोलिएको सुनसरीका प्रहरी प्रमुख एसपी कमल थापाले जनाए। उता पानीको बहाव बढ्दा समेत भारतको नियन्त्रणमा रहेको सप्तकोसी व्यारेजका सबै ढोका भने नखोलिएपछि कोसी प्रभावित क्षेत्रका वासिन्दा त्रस्त छन्। ५६ ढोका रहेको कोसी व्यारेजमा भारतले पानीको बहाव उच्च हुदा समेत १५ देखि ३५ वटा मात्र ढोका खोल्ने गरेको छ। सुनसरीको बराहक्षेत्र नगरपालिकाका मेयर निलम खनालले भारतको हेपाहा प्रबृत्ति र नेपाल सरकारको वेवास्ताका कारण कोसी प्रभावित क्षेत्रका वासिन्दाको ज्यान जोखिम अवस्थामा रहेको बताए। उनका अनुसार कोसी ब्यारेजका सबै ढोका नखोलेका कारण दर्जनौ पटक कोसीले धार परिवर्तन गर्दा सुनसरीका पाँच हजार भन्दा बढी सर्बसाधारणको घरखेत बगाई विस्थापित बनाएको छ। सुनसरीको चतरा, चक्रघट्टि, प्रकासपुर, मधुवन, हरिपुर, उदयपुरको बेलका नगरपालिका, सप्तरीको हनुमाननगर लगायतका स्थानमा कटान सुरु गरेको छ। बेलका नगरपालिकाका मेयर दुर्गा थापाले पनि कोसी ब्यारेजका सबै ढोका नखोलेका कारण नगरवासी त्रसित हुनु परेको बताएका छन्। प्रकासपुरका नकुल चन्द्रवंशीले कोसीमा आएको बाढीले यस अगाडि नै आफ्नो पाँच विघा जमिन सहितको घर बगाएर विस्थापित बनाएको बताए। सप्तकोसीबाट १५ विघा जमिन र घर गुमाएका प्रकासपुरकै बुद्धिराज विष्टले कोसी ब्यारेज नेपालको नियन्त्रणमा नहुन्जेलसम्म कोसी प्रभावित क्षेत्रका वासिन्दा बर्षातको समयमा तड्पेर बाँच्नु परेको गुनासो गर्छन्। कोसी पीडित संघर्ष समितिका सचिव बाबुराम कार्कीका अनुसार २०२२ सालमा कोसी व्यारेज निर्माण हुनु अगाडि नेपालभारत सरकारबीच गरिएको सम्झौतामा कोसीका कारण विस्थापितहरूलाई भारत सरकारले क्षतिपूर्ति दिने उल्लेख छ। तर भारतले हालसम्म पीडितहरूलाई कुनै प्रकारको राहत दिएको छैन।सुनसरीका निमित्ता प्रमुख जिल्ला अधिकारी महेशकुमार पोखरेल कोसी व्यारेजका सबै ढोका खोल्न भारत सरकारसंग पहल गर्ने बताएका छन्।"
अढाई बर्षे छोराले घर खोज्दा,"झापाविराटनगर : दिनभरी खोलाको डिलमा बसियो। १० बजेतिर सुत्न गयौँ। ११ बजेतिर नदी उर्लिएर घरको आँगनमै आइपुगेछ। छिमेकी आएर लुगा र भाँडाकुँडा तानिदिए। मैले २ जना काखका नानी घिसारेर बारीतिर पुर्याएँ। हेर्दाहेर्दै मेरो सँगै अरु ३ वटा घर र घर अगाडीको बाटो बगायो। शिवशताक्षी१० की तारा शेर्माले बताइन्। ऐलानी १ कट्ठा जग्गामा विगत १५ बर्षदेखि बस्दै आएकी विधवा शेर्मा घर न घाटकी बनेकी छन्। उनले भनिन्, बालुवा चालेरै जीवन गुजारा गर्दै आएकी थिएँ। जे जस्तो भएपनि आफ्नो घर थियो। घरै लगेपछि अब कहाँ बस्ने? शेर्माले काखमा बोकेका अढाई बर्षका छोरा शुक्रबार राती घर बगाएपछि घर खोज्दै झनै दुःख दिने गरेको सुनाइन्। उनले भनिन्, खालि हाम्रो घर जाम भनेर दुःख दिन्छ। मैले कहाँ लानु ? उनलाई छोराको प्रश्नले झनै भक्कानिन मन लाग्छ। गहभरी आँसु पार्दै भन्छिन्, आफू दिनभर खोलामा बालुवा चाल्दा पनि छोरो घरमै लुटुपुटु गरेर खेल्थ्यो। छोरीहरुले फूल रोपेका थिए। अहिले तिनै फूल खोज्दै रुन थाल्छन्। बाढीले घर बगाएपछि वरपरका छिमेकी बाहेक अरु कोही बाट राहतको नाममा एक छाक चामल पनि नपाएकी शेर्मा भन्छिन्, छिमेकी नभएको भए मर्ने रहिछु। शेर्माकी छिमेकी नारायणी थपलियाका अनुसार शेर्मालाई अब छोराछोरी सम्हाल्न गाह्रो छ। सरकारले कुनै वास्ता गरेको छैन। कठ्ठा धान खेती बगाएपछि नदीतिर देखाउँदै महिला । तस्विर : राधा खनाल सोही स्थानका लालबहादुर ऋषिदेवको घर छोएरै नदी बग्दै छ। पक्का घर हुँदा कटान गरेको छैन। आँगन मुनिको कटान भएको स्थानमा बाँसहरु लगाउँदै गरेका भन्छन्, हेर्दाहेर्दै छिमेकीका घर लडे। मेरो घरको आँगन कटान भइसक्यो। थाहा छैन मेरो घर पनि कतिबेला लडाउँछ। हरेक बर्ष बाढी आएर गाउँनै कटान गर्दा पनि उत्ता स्थानमा दरिलो बाँधको व्यवस्थाको पहल कतै बाट भएको छैन। पाँच दिनदेखि परेको अविरल बर्षासँगै खोलामा आएको बाढीका कारण झापामा २ जनाको मृत्यु भएको छ भने सोमबारसम्म जिल्लामा १७२ घरका ७५२ जना विस्थापित भएका छन्। माई खोला, कन्काई नदी र पालिया खोलामा आएको बाढीले तटीय क्षेत्र कटान गर्दै गाउँघरमा पानी पस्दा उनीहरू विस्थापित भएको जिल्ला प्रहरी कार्यालय झापाका प्रहरी नायव उपरिक्षक राकेश थापाले जनाए। खाटमा बसेर जाग्राम शनिबारदेखि आएको वर्षाले विराटनगर महानगरपालिका६ ब्रह्मपुराकी रुस्तम अन्सारीको घरको आँगनमा चार फिट सम्म पानी जमेको छ। ७ जनाको परिवार रहेको उनले घरमा रहेको सबै सामान जोगाएर खाटमाथि बसेर रेखदेख गर्दे आएकी छन्। असार महिना लागेदेखि राति पालो गरेर सुत्छौं। केशलिया खोलाको बहाव बढेसँगै बस्तीमा बाढी पस्ने गरेकाले ज्यान जोगाउन पालो बसेर रात काट्नुपर्ने हुन्छ, अन्सारीले भनिन्। विराटनगर पश्चिमी सिमाना भएर वग्ने केशलिया खोलाको पानीको बहाव बढेसँगै विराटनगर महानगरपालिकाका ६, १२, १३ र १६ नम्बर वडाको बस्तीमा पानी पस्ने गरेको छ। वर्षेनी रामपुरको नयाँ सुकुम्बासी वस्ती, बह्मपुरा, बखरी, दरैयालगायत आधा दर्जन बस्ती जलमग्न हुने गरेको छ। शनिबार बिहान ८ बजे खोलाको पानी ब्रह्मपुरा हुँदै दरैयासम्मको बस्तीमा पस्दा दुई दर्जनभन्दा बढी विस्थापित भएका छन्। पानी बढेपछि कतै जान सकिँदैन। सानो नानी च्यापेर बाटोमा बस्छु, विराटनगर१२ बखरीकी संगीता ऋषिदेवले प्रत्येक वर्षको बर्खामा भोग्नुपर्ने बाध्यताले कतै नगएको बताइन्। सो बस्तीमा हरेक वर्षको बर्खामा उनीहरू आफ्नो सरसामान बोकेर नजिकै रहेको विद्यालयमा आ श्रय लिन पुग्छन्। प्रत्येक बर्खामा भगवानको भरोसामा डुबानबाट बच्दै आएको सञ्जीव ऋषिदेवले बताए। राति पानी बढ्यो भने भगवान् भरमा बस्छौं, उनले भने, दिनमा बढ्यो भने विद्यालयमा बस्न जान्छौं। ऋषिदेव र उनको छिमेकीको माटो र फुसको घर पानीका कारण ओसिने गरेको छ। यो वर्ष पनि विराटनगर बखरीको उत्ता टोलमा बाढी पसेकोले उनीहरू ओसिएको घरमा बस्न बाध्य छन्। डुवानको समयमा घर अगाडिको खोल्सीमा घाँटीभन्दा बढी पानी हुने गरेको सञ्जीवले बताए। डुबानको बेलामा पनि खानु त पर्छ, उनले भने, घाँटीसम्म पानीमा डुबेर पारी गएर दालचामल ल्याउने गरेको छु। शनिवार बिहान सिमराही बस्तीमा पानी पसेपछि ३० घर परिवार स्थानीय बखरी आधारभूत विद्यालयमा छन्। विराटनगर१२ का वडाध्यक्ष हीरा कामतका अनुसार विस्थापित भएर स्कुलमा आउने सबै दलित समुदायका छन्। घरमा पानी पस्दा विस्थापित भएर स्कुलमा आए पनि बिहानदेखि केही खान नपाएको विस्थापितहरुले गुनासो पोखे। कृष्णादेवी रिसदेवले भनिन्, वडाध्यक्ष कामतलाई खानका लागि भुजा भए पनि अनुरोध गर्यौं तर उहाँ फर्केर आउनु भएन। उता विराटनगर६ का वडाध्यक्ष विजय कामतले डुबानमा परेर विस्थापित भएका बालबालिका चाउचाउ वितरण गरेका छन्। केशलीया खोलामा अवैध रुपमा हुने गरेको माटो उत्खननले विराटनगरको चार वटा वडा डुवानमा पर्ने गरेका छन्। स्थानीय तिलक राजवंशीले ब्रहमपुरा र इकराहीमा प्राकृतिक बहावलाई छेक्दै एस्काभेटर लगाएर माटो उखन्न गर्ने गरिएकाले बाढी आउने गरेको बताए। स्थानीय र सुनसरीका केही माटो व्यापारीले खोलाको किनारमा नै ट्रयाक्टर लगाएर २०५२ सालदेखि नै माटो उत्खन्न गर्दै आएका छन्। दुई दिन अघिसम्म केशलीयामा करिव ५० वटा ट्रयाक्टर माटो लाँदै थिए। खोलाको प्राकृतिक पानीको सतह भन्दा १५ फिट गहिरो गरी माटो उत्खन्न गरिएको छ।"
खेत जोत्न हिँडेका युवा सम्पर्कबिहीन,"स्याङ्जा : खेत जोत्न भनि हिँडेका रामुप्रसाद पौडेल सम्पर्कबिहीन छन् । सोमबार बिहान खेत जोत्नका लागि एक हल गोरु लिएर हिँडेका उनी अहिलेसम्म बेखबर रहेको पारिवारिक स्रोतले जनाएको छ । चापाकोट नगरपालिका ३ का २५ वर्षीय पौडेल ४ कामतीस्थित आफ्नै खेतमा एक हल गोरु लिएर बिहान ११ बजे घरबाट निस्केका थिए । झण्डै २४ घण्टा पुग्नलाग्दा समेत उनको अवस्था अज्ञात छ । कामतीस्थित खेतमा जानका लागि ज्याग्दीखोला तरेर जानुपर्नेमा गोरु खोला तरेर खेतमा पुगे, तर पौडेल भने अझै सम्पर्कबिहीन रहेको प्रहरी नायब उपरीक्षक राजेन्द्रप्रसाद अधिकारीले जानकारी दिए । साँझ अबेरसम्म छोराको खबर पाउन नसकेपछि परिवारले खोजतलासको लागि प्रहरीमा खबर गरेपछि खोजीकार्य तीव्र बनाइएको प्रहरीले जनाएको छ ।"
सुन तस्करी प्रकरण : आरडीटी पोजिटिभ देखिएपछि रोकियो अदालती प्रक्रिया,"विराटनगर : अनुसन्धानका क्रममा खुलेको करिब ३८ क्वीन्टल सुन तस्करी र मोरङ उर्लाबारीका सनम शाक्य हत्या प्रकरणमा जोडिएका अभियुक्त हरिशरण खड्कालाई सोमबार जिल्ला अदालत मोरङमा उपस्थित गराइएको छ। तर, पीसीआर परीक्षण नहुँदा उनीमाथिको कारबाहीका सबै प्रक्रिया तत्काललाई रोकिएको छ। आरडीटी विधिबाट स्वास्थ्य परीक्षण गर्दा कोरोना रिपोर्ट पोजेटिभ आएपछि थप प्रक्रिया रोकेर अदालतले उनलाई फिर्ता पठाएको हो। गत शनिबार त्रिभुवन अन्तर्राष्ट्रिय विमानस्थलबाट पक्राउ परेका खड्कालाई आइतबार राति ११ बजे मोरङ ल्याइएको थियो। कोरोना संक्रमण भए नभएको पुष्टि गर्दै अनुसन्धान अघि बढाउन प्रहरीले उनको आरडीटी परीक्षण गरेको थियो। पीसीआर विधिबाट परीक्षण गरेर रिपोर्टसहित उपस्थित गराउन भन्दै अदालतले फिर्ता पठाएको हो। सोही कारण खड्काको बयान लिनेदेखि लिएर सबै काम तत्काललाई रोकिएको छ। पीसीआर विधिबाट परीक्षण गरेपछि रिपोर्टसहित उनलाई अदालतमा पुन :पेस गरिने मोरङ प्रहरी प्रमुख एसपी सन्तोष खड्काले जानकारी दिए। पीसीआर परीक्षणका लागि उनको स्वाब संकलन भइसकेको एसपी खड्काले बताए। अभियुक्त खड्कालाई कोही कसैको सम्पर्कमा नहरने गरी तत्काल आइसोलेसनमा राखिने बताइएको छ। खड्काको पीसीआर रिपोर्ट आएपछि मात्रै कारबाहीको बाँकी प्रक्रिया अघि बढ्ने अदालतका श्रेस्तेदार ईश्वरमणि ओझाले जानकारी दिए। प्रहरीका अनुसार दुबईमा हुँदा उनलाई कोरोना संक्रमण भएको थियो। उपचारपछि नेपाल आउने क्रममा इन्टरपोलको रेडकर्नर नोटिसमा रहेका खड्कालाई शनिबार त्रिभुवन विमानस्थलबाट पक्राउ गरिएको हो। १४ वर्ष अघि कामदारका रुपमा दुबई गएका काभ्रेको बेथानचोक गाउँपालिका४ घर भएका ४२ वर्षीय खड्का सुन प्रकरणपछि भने उतै लुकेर बसेका थिए। मोरङ उर्लाबारीका गोरे भनिने चूडामणि उप्रेती समूहले दुबईबाट २०७४ माघमा ल्याएको साढे ३३ किलो सुन त्रिभुवन विमानस्थलबाट बाहिर निकाल्ने क्रममा गायब बनाइएको थियो। अनुसन्धानबाट हराएकोसहित अरु सुन तस्करीमा खड्काको संलग्नता रहेको पत्ता लाग्यो। तस्करीको सुन गायब भएपछि गोरे समूहले यातना दिएर २०७४ साल फागुन १९ गते शाक्यको हत्या गरेपछि घटना बाहिर आएको थियो। अहिलेसम्म पनि उक्त सुन कहाँ छ भन्ने बारेमा केही खुलेको छैन। खड्का दुबईबाट नेपालमा सुन तस्करी गर्ने गिरोहका महत्वपूर्ण सदस्य रहेको प्रहरी अनुसन्धानबाट खुलेको थियो। यो प्रकरणको मुद्दामा १७ अर्ब एक करोड ८० लाख ७१ हजार चार सय ७३ रुपैयाँ बराबरको ३७ लाख ९९ हजार पाँच सय ६३ ग्राम (करिब ३८ क्वीन्टल) अवैध रुपमा सुन आयात गरिएको दाबी गरिएको छ। सुन तस्करीमा प्रहरीका उच्च अधिकारीको पनि मिलेमतो रहेको खुलेको थियो। पूर्व डीआईजी गोविन्द निरौला, एसएसपी श्याम खत्री, दिवेश लोहनी, एसपी विकाशराज खनाल, डीएसपीहरु प्रजित केसी, सञ्जयबहादुर राउत, सइ बालकृष्ण सञ्जेल लगायत छानबिनमा तानिएका थिए।"
