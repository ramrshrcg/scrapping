शीर्षक,विवरण
भक्तपुरमा कोरोना हटस्पट बन्दै मध्यपुर थिमि,"भक्तपुर : मध्यपुर थिमि नगरपालिका क्षेत्र भक्तपुरमा कोरोना भाइरस संक्रमणको हटस्पट बन्ने खतरा बढेको छ। यहाँका चार नगरपालिकामध्ये मध्यपुर थिमिका बासिन्दा सबैभन्दा बढी कोरोना भाइरस संक्रमित भएका छन्। बिहीबारसम्म मध्यपुर थिमिका ७१ जनालाई कोरोना भाइरस संक्रमण भएको छ। बिहीबार भक्तपुरका ८ जनामा कोरोना भाइरस संक्रमण पुष्टि हुँदा मध्यपुर थिमि नगरपालिका मात्रै ६ जना रहेका छन्। बाँकी दुईजना भने सूर्यविनायक नगरपालिकाका रहेका छन्। मध्यपुर थिमि नगरपालिका अनुसार नगरका नौ वडामा संक्रमित भेटिएका छन्। बुधबारसम्म वडा नम्बर ३ र १ का सबैभन्दा बढी संक्रमित छन्। वडा नम्बर ३ का ३२ जना संक्रमित हुँदा १ वडाका १३ जना रहेको मध्यपुर थिमि नपा १ का वडा अध्यक्ष सुरज खड्का बताउँछन्। उनका अनुसार वडा नम्बर ५ मा ७, वडा नम्बर ७ मा ५, वडा नम्बर ९ का ४, वडा नम्बर २ का २ र वडा नम्बर ४, ६ र ८ का ११ जना संक्रमित भएका छन्। संक्रमितमध्ये ८ जना कोरोना भाइरसलाई जितेर घर फर्किएका छन्। २९ जना होम आइसोलेसनमा बसेको वडा अध्यक्ष खड्काले जानकारी दिए। त्यस्तै २० जनाको राजधानीका विभिन्न अस्पतालको आइसोलेसनमा उपचार भइरहेको छ। मध्यपुर थिमिका ३ जना संक्रमित भने सम्पर्क बाहिर छन्, उनले भने, दुई जनाको सम्पर्क माध्यम नै छैन। एकजनाको मोबाइल अफ छ। उनका अनुसार नगर क्षेत्रका संक्रमितहरुको उपचारको लागि नगरपालिकाले नेपाल कोरिया मैत्री नगरपालिका अस्पतालमा २४ शैय्याको आइसोलेसन वार्ड बनाएको छ। तर मध्यपुर थिमि नगरपालिकाले सञ्चालन गरेको उक्त अस्पताल नै नगरको समुदायमा कोरोना भाइरसको संक्रमण फैलाउन जिम्मेवार रहेको नगरवासीले भनाइ रहेको छ। उक्त अस्पतालमा कोरोना भाइरस संक्रमणको पीसीआर परीक्षण हुन्छ। त्यसैले उक्त अस्पतालमा उपचार गराउन पुगेका बिरामी तथा बिरामीका आफन्तलाई पीसीआर परीक्षण गराउन अस्पताल पुगेका संक्रमितहरुले संक्रमण सारेको नगरवासी बताउँछन्। स्थानीय रमेश प्रजापतिले पीसीआर परीक्षण गर्ने अस्पतालले जनस्वास्थ्यसम्बन्धी मापदण्ड पूरा गर्ने तथा सामाजिक एवं भौतिक दूरी कायम गर्ने जस्ता सामान्य कुरामा ख्याल नगर्दा सिंगो नगरभर संक्रमण फैलिएको आरोप लगाए। उक्त अस्पतालकै चार जना स्टाफ नर्स र चार जना सहयोगी कर्मचारीहरुलाई कोरोना भाइरस संक्रमण हुनु यसैको उदाहरण हो, प्रजापतिले भने, संक्रमित एक महिला कर्मचारीले आफ्नै बुबालाई समेत कोरोना भाइरस सारिन्। मध्यपुर थिमि नपा ७ नगदेशकी २७ वर्षीय उक्त अस्पतालकी ल्याबकी कर्मचारीलाई कोरोना भाइरस संक्रमण पुष्टि भएपछि कन्ट्याक्ट ट्रेसिङको आधारमा परीक्षण गर्दा उनका ५६ वर्षीय बाबुलाई पनि संक्रमण पुष्टि भएको हो। अहिले दुवै होम आइसोलेसनमा रहेका छन्। चार जना स्टाफ नर्स र चारै जना सहयोगी कर्मचारी संक्रमित भइसकेपछि अस्पतालको आकस्मिक सेवाबाहेक सबै बन्द गरिसकिएको छ। तैपनि उक्त अस्पताल पुगेकाहरुमा संक्रमण पुष्टि हुने क्रम रोकिएको छैन। मध्यपुर थिमि बस्ने तर निजी अस्पतालमा काम गर्ने ५ जनालाई कोरोना भाइरस संक्रमण पुष्टि भएको छ। त्यस्तै महानगरीय प्रहरी वृत्त ठिमीमा कार्यरत एकजना प्रहरी जवानलाई कोरोना संक्रमण पुष्टि भयो। उनलाई संक्रमण भएपछि कन्ट्याक्ट ट्रेसिङको आधारमा कोरोना परीक्षण गर्दा वृत्तसँगैका एक पुरुष र दुई महिला गरी तीन् स्थानीयलाई पनि संक्रमण पुष्टि भयो। मध्यपुर थिमि नगरपालिका ३ कौशलटारका एकै परिवारका दुई दिदीबहिनीलाई संक्रमण पुष्टि भएको थियो। मध्यपुर थिमि नपाको समुदायस्तरमै कोरोना भाइरस संक्रमण फैलिइसकेको स्वास्थ्यकर्मीहरु दावी गर्छन्। घरमै बस्ने गृहिणी महिलाहरुलाई समेत संक्रमण पुष्टि हुन थालेको भन्दै स्वास्थ्य कार्यालय भक्तपुरले मध्यपुर थिमि नपाको समुदायस्तरमै संक्रमण फैलिएको दावी गरेको हो। कार्यालयका प्रमुख कृष्ण मिजारले समुदायस्तरमै कोरोना भाइरस संक्रमण फैलिएकोले मध्यपुर थिमि र सूर्यविनायक नपाको बढी संक्रमित भेटिएका वडामा समुदायस्तरमै कोरोना भाइरस परीक्षण गर्ने योजना बनाएको जानकारी दिए। तर सम्बन्धित नपाले अहिल्यै समुदायस्तरमा कोरोना परीक्षण गर्दा स्थानीयमा नकारात्मक सन्देश जाने र उनीहरुमा थप त्रास बढ्ने प्रतिक्रिया दिएको उनले जानकारी दिए।"
निषेधाज्ञा उल्लंघन गर्ने ५ सय ३५ नियन्त्रणमा,"भक्तपुर : निषेधाज्ञा अवज्ञा गरी अनावश्यक रुपमा सडकमा निस्किने ५ सय ३५ जनालाई भक्तपुर प्रहरीले नियन्त्रणमा लिएको छ। त्यस्तै एकसय ८४ वटा सवारीसाधन नियन्त्रणमा लिइएको छ। काठमाडौं उपत्यकाका तीन जिल्ला भक्तपुर, काठमाडौं र ललितपुरमा बुधबार रातीदेखि निषेधाज्ञा जारी गरिएको छ। सरकारी निषेधाज्ञा उल्लंघन गरी विनाकाम सडकमा निस्किएका सर्वसाधारणलाई प्रहरीले सडकमै होल्ड गरेर उभ्याउने गरेका छन्। त्यस्तै सवारीसाधनलाई पनि नियन्त्रणमा लिएर त्यसमा सवार व्यक्तिलाई सडकमै होल्ड गरिएको छ। महानगरीय प्रहरी परिसर भक्तपुरकी प्रमुख प्रहरी उपरीक्षक तारादेवी थापाले निषेधाज्ञाको पहिलो दिन भक्तपुरमा विनाकाम सडकमा निस्किने ५ सय ३५ जनालाई नियन्त्रणमा लिइएको जानकारी दिइन्। उनका अनुसार एकसय ८४ सवारीसाधनमध्ये दुई पांग्रे एकसय ६१ वटा र २३ वटा चार पांग्रे नियन्त्रणमा लिइएको थियो। प्रहरी उपरीक्षक थापाले अत्यावश्यक काममा आएकालाई भने आवश्यक सोधपुछ गरेर छोडिएको बताइन्। काठमाडौं उपत्यकामा निषेधाज्ञा जारी भएपछि बिहीबार बिहानैदेखि प्रहरीले सडक तथा नाकाहरुमा कडा चेकजाँच गरेको थियो। त्यस्तै सहरबजारका मुख्य मुख्य चोकहरुमा समेत प्रहरी परिचालन गरी निषेधाज्ञा पालना गराइरहेका छन्। निषेधाज्ञामा अत्यावश्यक काममा बाहेक सर्वसाधारणलाई यताउता हिँडडुल गर्न बन्देज लगाइएको छ। त्यस्तै अत्यावश्यक काममा जाने भनी तोकिएका व्यक्तिहरुबाहेक अरु कसैले सवारीसाधन चलाउन पाइँदैन। यसरी कडा व्यवस्था गरिँदा पनि अनावश्यक रुपमा सडकमा आउनेलाई नियन्त्रणमा लिएर कारबाही गरिएको प्रहरी उपरीक्षक थापाले बताइन्। यसरी नियन्त्रणमा लिइएकाहरुलाई बिहीबार पहिलो दिन भएकाले दुई घन्टाभन्दा बढी सयम नियन्त्रणमा राखी छोडिएको उनले जानकारी दिइन्। प्रहरी र नगरपालिकाहरुले दुईतीन दिनदेखि निषेधाज्ञाबारे माइकिङ गरेर जानकारी दिँदा पनि अटेर गरेर सडकमा निस्कने क्रम रोकिएको छैन। उनले सर्वसाधारण अटेरी भएरै अनावश्यक रुपमा सडकमा निस्किएको दाबी गरिन्। निषेधाज्ञाबारे थाहै नभएको भए १०१५ जना सडकमा आउलान्, उनले भनिन्, यसरी सयौं मानिस सडकमा आउँदैनन्।"
धोनीले सन्न्यास लिएपछि प्रधानमन्त्री मोदीले पठाए प्रशंसा पत्र,"नयाँदिल्ली : क्रिकेटर महेन्द्रसिंह धोनीले खेलबाट सन्नयास लिएपछि प्रधानमन्त्री नरेन्द्र मोदीले उनको उच्च प्रशंसा गरेका छन् । दुईपटकका विश्वविजेता धोनीको करिअरको मोदीले खुलेर प्रशंसा गर्दै लेखेका छन्, नयाँ भारत जहाँ परिवारको नामले उसको भाग्य बनाउँदैन । मोदीले धोनीलाई महान क्याप्टेन र सर्वाधिक राम्रा विकेट किपरमध्ये एक रहेको टिप्पणी गरेका छन् । धोनीको नाममा एक लामो पत्र लेख्दै मोदीले ट्वीटरमार्फत बिहीबार सार्वजनिक गरेका थिए । धोनीले भने मोदीको प्रशंसाका लागि धन्यवाद भन्दै सामाजिक सञ्जालमा प्रतिक्रिया दिए । धोनी भारतीय क्रिकेटका एक सफल क्याप्टेन साथै अब्बल खेलाडी मानिन्छन् । उनकै नेतृत्वमा भारतीय टोलीले २००७ को टीट्वान्टी वल्र्डकप, २०१० र २०१६ को एसियाकप, २०११ के वल्र्डकप र २०१३ को च्याम्पियन्स ट्रफी जित्न सफल भएको थियो । गत साता धोनीले अन्तर्राष्ट्रिय क्रिकेटबाट सन्न्यास लिएको घोषणा गरेका थिए । तर उनको अवकाशबाट थुप्रै खेलप्रेमीहरु निराश बने । १ अर्ब ३० करोड भारतीयहरु निराश भए, तर तपाईँले भारतीय क्रिकेटका लागि पछिल्लो डेढ दशकमा जे गर्नुभयो त्यसका लागि आभारी पनि छन्, मोदीले धोनीलाई सम्बोधन गर्दै लेखेको पत्रमा उल्लेख छ । धेनीलाई सर्वाधिक सफल क्याप्टेन भएको प्रतिक्रिया पनि मोदीले दिएका छन् । धोनीको खेल कौशलको प्रशंसा गर्दै उनले २०११ को विश्वकपमा देखाएको अब्बल प्रस्तुती सदैव सम्झिरहने मोदीको भनाइ थियो । यसवाहेक धोनी भारतीय सेनाको गस्ती टोलीसँग मिलेर सीमाक्षेत्रमा पुगेको घटनालाई पनि मोदीले प्रशंसा गरे । साथै लामो पत्रमार्फत मोदीले धोनीको भविष्यको लागि शुभकामना समेत दिएका छन् ।"
"कोरोनाले बुवाको मृत्यु भएपछि उच्च अदालतमा रिट, उपस्थित हुन आदेश","विराटनगर : सरकारी हेलचेक्राइका कारण कोरोना भाइरसको संक्रमणबाट आफ्ना बुवाले ज्यान गुमाउनु परेको भन्दै किरियामा बसेकी छोरीले उच्च अदालत विराटनगरमा रिट दायर गरेकी छन्। उपचारका क्रममा साउन २८ गते कोशी अस्पताल कोभिड१९ उपचार केन्द्रमा मृत्यु भएका विराटनगर महानगरपालिका३ का ५७ वर्षीय सीताराम दाहालकी छोरी २२ वर्षीया निलिमा दाहालले रिट दायर गरेका हुन्। संक्रमण पुष्टि भएपछि साउन २६ मा उपचारका लागि अस्पताल भर्ना भएका सीताराम विद्युत प्राधिकरण विराटनगर वितरण केन्द्रका प्राविधिक हुन्। निलिमाले संक्रमण रोकथाम, नियन्त्रण र उपचारमा हेलेचेक्राइ र लापरवाही गरेको भन्दै प्रदेश १ सरकार, महानगरपालिका र उपचारमा संलग्न कोशी अस्पताल, बीपी कोइराला स्वास्थ्य विज्ञान प्रतिष्ठानसमेत आठा सरकारी निकायलाई विपक्षी बनाएर परमादेशको माग गर्दै रिट दायर गरेकी हुन्। बाबुको ककिरियामा बसिरहेकी निलिमाले विराटनगर१५ का ललन मण्डल वारेसमार्फत बुधबार रिट दर्ता गरेकी हुन्। सीतारामको मृत्यु भेन्टिलेटर, आईसीयू र अक्सिजनको अभावमा भएको उपचारमा संलग्न चिकित्सकले बताएका थिए। थप उपचारका लागि बीपी कोइराला स्वास्थ्य विज्ञान प्रतिष्ठान पठाउन खोजिएको थियो। बेड खाली नभएको भन्दै प्रतिष्ठानले अस्वीकार गर्दा उनको मृत्यु भएको जनाइएको छ। रिट निवेदक निलिमाले नेपालको संविधानको धारा ४६ र १४४ मुलुकी देवानी संहिता २०७४ को दफा २० र मुलुकी देवानी संहितको दफा १९ अनुसार व्यक्तिगत र सार्वजनिक स्वास्थ्य उपचारको अधिकार प्राप्त हुनुपर्ने माग दाबी गरेकी छन्। रिट निवेदन उपर अन्तिम टुंगो नलागेसम्म ज्वरो आएका र श्वासप्रश्वासका बिरामीलाई तुरुन्त अस्पतालमा उपचार गर्न पाउने प्रबन्ध मिलाउन पनि उनले माग गरेकी छन्। ३० वर्षदेखि प्राधिकरण विराटनगर शाखामा कार्यरत दाहाल लकडाउनको समयमा निरन्तर विद्युत विस्तार र मर्मतमा फ्रन्टलाइनमा खटिएका थिए। त्यही क्रममा उनलाई संक्रमण भएको थियो। २६ साउनमा अस्पताल भर्ना भएका उनको २८ साउनमा आईसीयू, भेन्टिलेटर र अक्सिजन नहुँदा ज्यान गएको थियो। सरकारलाई उपस्थित हुन आदेश रिट निवेदनको पहिलो सुनुवाइ गर्दै उच्च अदालत विराटनगरले कोरोना संक्रमण नियन्त्रणको कार्य प्रगतिसहित छलफलका लागि उपस्थित हुन प्रदेश र स्थानीय सरकारका नाममा बिहीबार आदेश जारी गरेको छ। अदालतले प्रदेश १ को सामाजिक विकास मन्त्रालय र विराटनगर महानगरपालिका सहितका विपक्षीलाई छलफलका लागि बोलाएको हो। प्राकृतिक न्यायको सिद्धान्त अनुसार दुवै पक्षको कुरा सुन्नका लागि मुख्यन्यायाधीश तिलप्रसाद श्रेष्ठको इजलासबाट विपक्षीलाई भदौ ८ गते उपस्थित हुन आदेश भएको उच्च अदालत विराटनगरका रजिस्ट्रार जितेन्द्रबाबु थपलियाले जानकारी दिए। कोरोना संक्रमण रोकथाम नियन्त्रण गर्न तत्काल प्रभावकारी काम कार्यान्वयनको माग गर्दै परेको रिट निवेदनमाथि भएको सुनुवाइमा कानुन व्यवसायी दुर्गाप्रसाद पोखरेल, प्रमोदराज आचार्य, हरिकुमार मण्डल ,मधुसुदन चौधरी, किशोरकुमार माझी, जनकबहादुर पुरी र राजकुमार राजवंशीले बहस गरेका थिए। अदालतबाट जारी आदेशमा निवेदकको निवेदन बमोजिम के भएको हो र माग बमोजिम आादेश जारी गर्नु पर्ने हो होइन भन्ने विषयका कारण खुलाई प्रदेश सरकारका तर्फबाट मुख्य न्यायाधीवक्ताको कार्यालयमार्फत र अन्यको हकमा आफ्नो कानुनी प्रतिनिधिमार्फत जवाफ पेश गर्न भनिएको छ।"
संक्रमितको उपचारमा खटिएका सबै स्वास्थ्यकर्मीको पीसीआर रिपोर्ट नेगेटिभ,"वीरगन्ज : वीरगन्जको गण्डक बहुअरीस्थित वीरगन्ज हेल्थकेयर अस्थायी कोभिड अस्पतालमा कोरोना संक्रमितको उपचारमा खटिएका डाक्टर, नर्स र सफाइकर्मी सबैको कोरोनो रिपोर्ट नेगेटिभ आएको छ। कोभिड अस्पतालमा संक्रमितको उपचारमा १५ दिन खटिएका सबै स्वास्थ्यकर्मी र सफाइकर्मीको पीसीआर रिपोर्ट नेगेटिभ आएको अस्पतालका सन्चालक डाक्टर अबुल हैस अन्सारीले जानकारी दिए। कोभिड अस्पतालमा १५ दिन खटिएका ३२ जनाको बुधबार स्वाब संकलन गरेर पीसीआर जाँचका लागि नारायणी अस्पतालको प्रयोगशालामा पठाइएको थियो। बिहीबार साँझ प्राप्त रिपोर्टमा ती सबै ३२ जनाको रिपोर्ट नेगेटिभ आएको अन्सारीले जानकारी दिए। संक्रमितको उपचारमा खटिएका ४ जना डाक्टर, नर्स, अनमी र अहेब १६ जना तथा १२ जना सफाइकर्मी गरेर ३२ जनाको पीसीआर रिपोर्ट नेगेटिभ आएको अन्सारीले बताए। पीसीआर रिपोर्ट नेगेटिभ आएपछि ३२ जना सबै बिहीबारदेखि नै होम क्वारेन्टिनमा पठाइएको छ। अस्पतालले १५ दिन काम गरेका कर्मचारीको स्वाब परीक्षण गराएर होम क्वारेन्टाइनमा पठाएको हो। अर्को १४ दिनपछि सबै कर्मचारी काममा फर्किने छन्।"
पीसीआर रिपोर्ट नहुँदा डायलासिस गर्न नपाएका बिरामीको मृत्यु,"जनकपुरधाम : नियमित डायलाकिो बिरामीको उपचार नपाएर मृत्यु भएको छ। बुद्ध आमा बुवासँगै एम्बुलेन्समा प्रादेशिक अस्पताल जनकपुरमा डायलासिसका लागि पुगेका युवाको उपचार नपाएर मृत्यु भएको हो। मिर्गौला सम्बन्धि समस्याबाट पीडित धनुषाको सबैला नगरपालिका२ का प्रमोद महतोको डायलासिस अभावमा बुधबार मृत्यु भएको हो। डायलासिसका लागि अस्पताल आएपनि उपचार नपाउँदा मृत्यु भएको परिवारको आरोप छ। मंगलबार सिकिस्त भएका प्रमोद हिँडन् बोल्न सक्ने अवस्थामा समेत थिएनन्। आङ सिरिङ हुने उनको चिच्याहटले अस्पतालमा आउजाउ गर्ने स्वस्थ्यकर्मीसँगै अन्य सबैको ध्यान खिचेका थिए। अवस्था यतिसम्म नाजुक थियो कि उनलाई बोल्न सक्ने समेत जिउमा तागत थिएन्। आमाबुवाले काँधमा राखेर जसोतसो उनलाई सम्हालेका थिए। अस्पताल पुग्नसाथ डायलासिस कक्षतर्फ जाँदा सुरक्षा गार्डले रोकेका थिए। छोराको अवस्थाबारे त्यहाँ भएका चिकित्सकलाई हारगुहार लगाउँदै सुनाए पनि कसैले नसुनेको उनीहरुको गुनासो छ। कोरोनाको जोखिम रहेको भन्दै चिकित्सकले पहिले पीसीआर रिर्पोट लिएर आउन लगाए। तर तत्काल पहुँच नभएका प्रमोदका बुवा आमाको लागि पीसीआर रिपोर्ट तत्काल सम्भव भएन्। प्रमोदको पीडा झन बढ्दै थियो। हामीले बिन्ती लगायौं, तर तर जतिभन्दा पनि उपचार गर्न मानेनन्, प्रमोदका बुबा जोगेन्द्र महतोले भने, कोरोनाको कारण हामी भर्ना लिदैनौँ। यहाँबाट बिरामी लानुहोस् भनेर डाक्टरले फर्काइदिए। जति गुहार गरे पनि चिकित्सकले भित्र प्रवेश नदिएको महतोको भनाइ छ। गेटबाट भित्र पनि पस्नै दिएन, उनले भने, छोराको उपचारको लागि त्यहाँका डाक्टरलाई घण्टौ बसेर हारगुहार लगाएँ तर कसैले सुनेन्। प्रमोद करिब एक वर्षदेखि मिर्गौलाको उपचार गराइरहेका थिए। एकसाता अघि काठमाडौँको टिचिङ अस्पतालबाट प्रमोद घर फर्केका थिए। त्यसयता उनी औषधि सेवन गरेपनि उनको अवस्था बिग्रिदै गएको फुफु ललिता देवीले बताइन्। मंलवार दिउँसो ३ बजे प्रमोदसहित प्रादेशिक अस्पताल पुगेका आमाबुवा साँझ सात बजेसम्म उपचारको कुनै उपाय नदेखेपछि गम्भीर अवस्थामा रहेका छोरालाई घर ल्याउन एम्बुलेन्स चहारे। तर कुनै एम्बुलेन्सले घर ल्याउन नमानेपछि अटो भाडा गरेर राति ८ बजेमात्र उपचार बिनै घर फर्किए। यता घटना सम्बन्धन्मा प्रादेशिक अस्पताल जनकपुरले बिहीबार प्रेस विज्ञप्ति जारी गरी मृतक प्रमोदको आमाबुवाले उनलाई बलपूर्वक डायलासिस वार्डमा प्रवेश गराएको आरोप लगाएको छ। बिरामीलाई ड्युटीमा रहेका स्टाफ नर्सले फिजिसियन चिकित्सक तथा डायलसिस विभागको प्रमुख चिकित्सक दुबै जनालाई बोलाएर बिरामीको चेकजाँच गरेको दाबी गरेका छन्। बिरामीले कुनै प्रकारको चिकित्सकीय कागजात लिएर नआएको साथै चिकित्सकले लेखेको कुनै जाँच समेत नगराएको अस्पताल प्रशासनले बिना हस्ताक्षर जारी विज्ञप्तिमा भनिएको छ।"
वीरगन्जमा थप एकको मृत्यु : कोरोनाले ज्यान गुमाउनको संख्या ३२ पुग्यो,"वीरगन्ज : वीरगन्जमा बिहीबार साँझ कोरोना संक्रमणका कारण थप एक जनाको मृत्यु भएको छ। वीरगन्ज महानगरपालिका१५ प्रतिमा चोकका ७४ वर्षीय पुरुषको कोरोनाले मृत्यु भएको हो। गण्डक बहुअरीस्थित वीरगन्ज हेल्थ अस्थायी कोभिड अस्पतालमा उपचारका क्रममा उनको बिहीबार साँझ ६ : ४५ मा मृत्यु भएको उपचारमा संलग्न चिकित्सक डाक्टर दिपक कुशवाहाले जानकारी दिए। क्षयरोग, मधुमेह र उच्च रक्तचापको पुराना रोगी उनमा ज्वरो, खोकीका साथै निमोनियाको समस्या देखिएपछि साउन २ गते नारायणी अस्पतालको आकस्मिक कक्षमा लगेर भर्ना गरिएको थियो। उपचारका क्रममा बुधबार उनको स्वाब संकलन गरेर परिक्षण गर्दा कारोना पुष्टि भएपछि उनलाई बुधबार राति वीरगन्ज हेल्थ केयर अस्थायी कोभिड अस्पतालमा लगेर भर्ना गरिएको थियो। अस्पतालको आइसीयूमा भर्ना गरिएका उनको स्वास्थ्य झन बिग्रिएपछि बिहीबार साँझ भेन्टिलेटरमा राखेर उपचार गर्ने क्रममा मृत्यु भएको हो। योसँगै वीरगन्जमा कोरोनाका कारण मृत्यु हुनेको संख्या ३२ पुगेको छ। साउनमा मात्रै २९ जनाको मृत्यु भएको हो । वीरगन्जमा अहिलेसम्म कोरोनाका कारण मृत्यु भएका ३२ मध्ये पर्साका २४, बाराका ५ र रौतहटका २ हुन्। जेठ ३१ गते वीरगन्जको घण्टाघरमा मृत भेटिएका युवकको भने पहिचान खुलेको छैन।"
"कर्णालीमा २४ घण्टाभित्र ३३ संक्रमित थपिए, १३ लाई निको भयो","सुर्खेत : कर्णाली प्रदेशमा २४ घण्टाभित्र ३३ जना नयाँ कोरोना संक्रमित थपिएका छन् भने १३ जना निको भएर घर फर्किएका छन् । प्रदेश अस्पताल, पशुपंक्षि रोग अन्वेशण प्रयोगशाला सुर्खेतमा गरिएको पीसीआर परीक्षण अनुसार २२ र जिल्ला अस्पताल दैलेखको प्रयोगशालामा गरिएको पीसीआर परीक्षण अनुसार ११ गरी ३३ जनालाई कोभिड१९ संक्रमण पुष्टि भएको हो । पछिल्लो २४ घण्टामा थपिएका ३३ संक्रमितमध्ये १८ जना दैलेखका छन् । यस्तै सुर्खेत १, कालिकोट १, जाजरकोट १, रुकुम पश्चिम १, पर्सा ३, बारा २, बाँके ३, अछाम १, महोत्तरी १ र काठमाडौँका १ जना छन् । यस्तै पछिल्लो २४ घण्टामा १३ जनाले कोरोना जितेका छन् । यससँगै कर्णालीमा कोरोना संक्रमितको संख्या २ हजार १ सय ६३ पुगेको छ । हालसम्म कर्णालीमा एक हजार ९ सय ४५ जनाले कोरोना जितेका छन् । संक्रमण पुष्टि भएकामध्ये ६ जनाको मृत्यु भइसकेको छ । हाल कर्णालीका विभिन्न आइसोलेसनमा जम्मा २ सय १२ जना मात्रै छन् । कर्णालीमा हालसम्म ४९ हजार ८ सय ३२ जनाको पीसीआर परीक्षण गरिएको छ ।"
तेजाब आक्रमणका अभियुक्तलाई थुनामा पठाउन आदेश,काठमाडौं : जिल्ला अदालत काठमाडौँले स्थानीय बाफलकी एक युवतीमाथि तेजाब आक्रमण गर्ने अभियुक्तद्वयलाई पुर्पक्षका थुनामा पठाउन आदेश जारी गरेको छ। न्यायाधीश कृष्णजङ्ग शाहको आजको इजलासले तेजाब आक्रमण गर्ने भनिएका मोहम्मद आलम र फैयाज आलमलाई पुर्पक्षका लागि थुनामा पठाउने आदेश जारी गरेको अदालतका फैसला कार्यान्वयन अधिकारी सञ्जीव पोखरेलले जानकारी दिए। आदेशमा तेजाब पीडित ओखलढुङ्गाकी पवित्रा कार्कीलाई पीडित राहत कोषबाट दुई लाख राहत दिनसमेत भनिएको छ। अभियुक्तलाई गत साउन ८ गते कार्कीलाई काठमाडौँको बाफलमा सँगै खाजा खान बोलाएर तेजाब प्रहार गरी गम्भीर घाइते बनाएको अभियोग लागेको छ । कार्कीको हाल उपचार भइरहेको छ। रासस
कोरोना विरुद्धको संघर्षमा संयम रहन सरकारलाई कांग्रेसको अपील,"काठमाडौं : प्रमुख प्रतिपक्षी दल नेपाली कांग्रेसले कोरोना भाइरस (कोभिड१९) विरुद्धको संघर्षमा संयम रहन सरकारलाई अपील गरेको छ। बिहीबार विज्ञप्ति सार्वजनिक गर्दै कांग्रेस प्रवक्ता विश्वप्रकाश शर्माले यस्तो अपील गरेका हुन् । विज्ञप्तिमा राजधानीमा निषेधाज्ञाको पहिलो दिनको अवस्थाले जनजीवन कष्टकर बनाए पनि जनताले कोरोनाविरुद्धको लडाईंमा साथ दिएको उल्लेख गर्दै कांग्रेसले यस्तो बताएको हो। देशको राजधानी काठमाडौ उपत्यका निषेधाज्ञाका कारण एक ढंगले ठप्प स्थितिमा छ र यसले समग्र जन जीवनलाई कष्टकर बनाएको छ। नियमित जीवनमा ब्यवधान ब्यहोरेर जनताले कोरोना विरुद्धको संघर्षलाई साथ दिइरहेका छन्, विज्ञप्तिमा भनिएको छ, सरकारमा संगै नरहेर पनि संकटमा संगै लड्न सकिन्छ भन्ने मान्यता पुनः दोहोर्याउंदै नेपाली कांग्रेस कोरोना विरुद्धको संघर्षमा संयम, सशक्तता र एकताका लागि सरकार र समुदायमा हार्दिक अपील गर्दछ। सँगै कांग्रेसले कोरोना नियन्त्रणका लागि लकडाउन या निषेधाज्ञा आफैमा समाधान नभएको भन्दै यी रक्षात्मक रणनीति मात्रै भएकाले विगतका गल्तीलाई सच्याएर अगाडि बढ्न सरकारलाई अग्रह गरेको छ। लकडाउन या निषेधाज्ञा आफैँमा समाधान होइनन्, भन्ने पुष्टि हाम्रै निकट अतीतको एक सय बीस दिन लामो लकडाउनले गरिसकेकै छ, विज्ञप्तिमा थप भनिएको छ, विगतमा गरिएका कमजोरी र गल्तीबाट पाठ सिकेर युद्धस्तरमा कार्य गर्ने स्थितिको विकास हाल जारी निषेधाज्ञाको समयमा गरियोस्। त्यसैगरी प्रतिपक्षी कांग्रेले देशले अब कोरोना विरुद्धको संघर्ष भन्दा सत्ताको द्वन्द्व, भ्रष्टाचार र प्रधानमन्त्रीका हलुका एवं विवादास्पद अभिव्यक्ति सुन्नु परेको भन्दै आपत्ति जनाएको छ। उसले फ्रन्ट लाइनमा कार्य गरिरहेका स्वास्थकर्मीदेखि सफाइकर्मीसम्म अनि सुरक्षा ब्यवस्थापन सम्हालिरहेका सुरक्षाकर्मी सम्मलाई उच्च सम्मान गर्नुपर्नेमा जोड दिएको छ। निषेधाज्ञा लम्बिन सक्ने स्थितिमा श्रमिक, विद्यार्थी, बेरोजगार युवा, एकल महिला, अपांगता भएका नागरिक आदिलाई हातमुख जोर्न संकट पर्न सक्ने अवस्थाकोसमेत सरकारले ख्याल गर्नुपर्नेमा जोड दिएको छ।"
बालुवाटारमा मन्त्रिपरिषद बैठक,काठमाडौं : प्रधानमन्त्रीको सरकारी निवास बालुवाटारमा मन्त्रिपरिषद् बैठक जारी छ । प्रधानमन्त्रीको निजी सचिवालय स्रोतका अनुसार नियमित मन्त्रिपरिषद् बैठक केहीबेर अघि सुरु भएको हो । विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण र नियन्त्रणका लागि सरकारले काठमाडौं उपत्यकामासमेत एक साताका लागि निषेधाज्ञा गरेको छ । बुधबार निषेधाज्ञाको पहिलो दिन उपत्यकामा दुई सय जनामा कोरोना संक्रमण पुष्टि भएको छ । सरकारले कोरोना संक्रमण नियन्त्रणका लागि कसरी अगाडि बढ्ने भन्ने विषयमा छलफललाई तिब्र पारेको छ । बुधबार कोभिड१९ क्राइसिस म्यानेजमेन्ट सेन्टर (सीसीएमसी)को बैठक बालुवाटारमा बसेको थियो ।
इन्फिनिक्सको नयाँ मोडेलको मोबाइल बजारमा,"काठमाडौं : इन्फिनिक्सले ६ हजार एमएएच ब्याट्रीसहितको हट९ प्ले नेपालमा ल्याएको छ । जसको डिस्प्ले ६८२ रहेको छ। हट९ प्लेमा माइक्रो एसडी कार्ड स्लट, ४ जिबी र्याम र ६४ जिबी स्टोरेज मेमोरी छ । यो मोबाईल फोन नेपालभर १४ हजार ४ सय ९० मा उपलब्ध रहेको कम्पनीले बताएको छ । यस मोबाइल फोनमा टुजिबी र ३२ जिबी स्टोरोज मेमोरी छ । जुन ११ हजार ४ सय ९० मा उपलब्ध छ । जसको मूख्य ईकमर्स पार्टनर दराज हो । इन्फिनिक्सको हट९ प्लेमा ६८२ प्लस सिनेम्याटिक डिस्प्ले जडित छ । अगाडी पट्टीको क्यामेरा १३ एमपि को हो र यसमा फ्ल्यास पनि छ । पछाडी पट्टीको क्यामेरा १३ एमपी को हो र ट्रिपिल लेड यसमा फ्ल्यास लाइट भएको एआइ लेन्स छ ।"
पर्सामा ५५ संक्रमित थपिए,"वीरगन्ज : पर्सामा बिहीबार थप ५५ जनामा कोरोना संक्रमण पुष्टि भएको छ। वीरगन्जस्थित नारायणी अस्पतालको प्रयोशगालामा बिहीबार दिउँसो गरिएको परीक्षणमा पर्साका ४५ पुरुष र १० महिला गरेर ५५ जनामा संक्रमण पुष्टि भएको हो। जिल्ला प्रशासन कार्यालय पर्साका प्रशासकीय अधिकृत विनय श्रीवास्तवका अनुसार, बिहीबार संक्रमण पुष्टि भएका ५५ मध्ये ३२ जना वीरगन्ज महानगरपालिकाका विभिन्न वडाका बासिन्दा छन्। यस्तै पर्साको पोखरीया नगरपालिकाका १ वडा अध्यक्षसहित १५ जनामा कोरोना संक्रमण पुष्टि भएको श्रीवास्तवले जानकारी दिए। उनका अनुसार पोखरीया नगरपालिकाका एम्बुलेन्स चालकसहित ७ जना कर्मचारी, नगरपालिकाको वडा नम्बर ४ का ४, वडा नम्बर ५ का २, वडा नम्बर १, २ र ९ का ११ जना गरेर १५ जनामा बिहीबार संक्रमण पुष्टि भएको हो। यस्तै धोबिनी गाउँपालिकाका ३ जना र पकहाँमैनपुर गाउपालिकाका५ जनामा पनि संक्रमण पुष्टि भएको हो। बिहीबार थप ५५ जनामा संक्रमण पुष्टि भएसंगै पर्सा जिल्लामा संक्रमितको संख्या १ हजार ६ सय ६१ पुगेको छ। ती मध्ये वीरगन्ज बस्ने २२ जना भारतीय नागरिक, १०६ जना स्वास्थ्यकर्मी, ४८ जना अस्पतालका कर्मचारी, ८० जना सुरक्षाकर्मी, ६ पत्रकार र ८९ कैदी थुनुवा हुन्। पर्सामा साउन यता मात्रै १ हजार ५ सय ४ जनामा संक्रमण पुष्टि भएको छ। जिल्ला प्रशासन कार्यालय पर्साका अनुसार भदौ ३ गते साँझसम्म ३ सय ३८ जना कोरोना जितेर घर फर्किएका छन्।"
लिदी पहिरामा पुरिएका ३० को शव भेटियो : ९ अझै बेपत्ता,"काठमाडौं : गत शुक्रबार बिहान सिन्धुपाल्चोकको जुगल गाउँपालिका२ लिदीको लामागाउँ पहिरोमा बेपत्ता भएकामध्ये थप पाँचको शव बिहीबार भेटिएको छ । तीन महिला, एक पुरुष र एक बालकको शव बिहीबार भेटिएको जिल्ला प्रहरी कार्यालय सिन्धुपाल्चोकका प्रहरी नायव उपरीक्षक माधवप्रसाद काफ्लेले जानकारी दिए । हिरा दोङ, सानुकान्छा दोङ, बिबिरानी दोङ, ललिता दोङ र सङ ल्हामु पाख्रीन दोङको शव बिहीबार फेला परेको जिल्ला प्रहरी कार्यालय सिन्धुपाल्चोकका प्रहरी नायव उपरीक्षक काफ्लेले जानकारी दिए। यससँगै पहिरोमा ज्यान गुमाउनेको संख्या ३० पुगेको छ । ९ जना अझै बेपत्ता छन् । हालसम्म शव फेला परेकामध्ये १६ पुरूष र १४ महिला छन् । तीमध्ये १४ बालबालिका मात्रै छन् । बेपत्ताको खोजीमा नेपाली सेना, नेपाल प्रहरी र स्थानीयवासी जुटेका छन् । रासस"
पोखरामा एकै परिवारका १३ जनामा कोरोना संक्रमण,पोखरा : पोखरामा कोरोना संक्रमण समुदायमा फैलिएको पाइएको छ। पछिल्लो समयमा पोखरा५ मालेपाटनका एकै परिवारमा १३ जनामा कोरोना संक्रमण पुष्टि भएको हो। परिवारमा पहिलो कोरोना संक्रमण पुष्टि साउन २४ गते सहकारीमा काम गर्ने एक महिला सदस्यमा भएको थियो। स्वाब टेष्ट गर्दा त्यही परिवारका अरु ११ जनामा कोरोना संक्रमण देखिएकोमा बिहीबार थप दुई जनामा पनि कोरोना संक्रमण पुष्टि भएको पोखरा महानगरपालिकाका प्रवक्तासमेत रहेका पोखरा ५ का वडा अध्यक्ष धनबहादुर नेपालीले जानकारी दिए। बिहीबार सोही परिवारका ११ वर्ष र १४ वर्षका दुई बाबुनानीमा कोरोना संक्रमण पुष्टि भएको उनले बताए। तीन दाजु भाइका १३ जना सदस्यमा कोरोना संक्रमण देखिएको हो। कोरोना संक्रमण हुनेमा सबैभन्दा वृद्ध ८१ वर्षका पुरुष छन्। पहिलो कोरोना संक्रमण भएकी सहकारीमा कार्यरत महिलालाई ज्वरोआएपछि स्वाब परीक्षण गरिएको थियो। उनमा कोरोना संक्रमण पृष्टि भएपछि परिवारका अरु सदस्यको पनि स्वाब टेष्ट गरिदा १३ जनामा पनि कोरोना संक्रमण देखिएको हो। स्याङ्जामा ड्युटीबाट फर्केर क्वारेन्टाइनमा बसेका १६ सशस्त्र प्रहरीलाई कोरोना संक्रमण कोरोना संक्रमण भएका मध्य एक जनामा नेगेटिभ रिर्पोट आएर घर फर्की सकेका छन्। आज संक्रमण देखिएका दुई जनालाई पश्चिमाञ्चल क्षेत्रीय अस्पतालमा उपचारका लागि लग्ने तयारी गरिएको वडा अध्यक्ष नेपालीले बताए। अन्य सदस्यको लेखनाथ स्थित साविक लेखनाथ सामुदायिक अस्पताल र पश्चिमाञ्चल क्षेत्रीय अस्पतालमा उपचार भइरहेको छ।
कोरोना संक्रमित तीन दिनदेखि क्वारेन्टाइनमै,"खाँदबारी : संखुवासभाका ३ जनामा कोरोना पोजिटिभ देखिएपनि ३ दिन वित्दा पनि उनीहरुको उपचारको टुंगो लागेको छैन । कोरोना भाइरस संक्रमितको उपचारमा आइसोलेसन अभावपछि उनीहरुलाई क्वारेन्टाइनमा नै राखिएको छ । मंगलबार एक प्रहरीसहित तीनजनामा कोरोना पुष्टि भएको थियो । संखुवासभामा सरकारी र निजीसहित २० वार्डको आइसोलेसन वार्ड भएपनि स्थानीयले अवरोध गरेपछि संक्रमितलाई क्वारेनटाइनमा राखिएको स्वास्थ्य कार्यालयका प्रमुख रमेश बाह्रकोटी जानकारी दिए । प्रदेश सरकारले निर्माण गरेका सबै आइसोलेसन वार्ड भरिएपछि जिल्लामै राखेर उपचार गर्न भने पनि संक्रमित क्वारेन्टाइनमै बस्न बाध्य छन् । स्वास्थ्य कार्यालय संखुवासभाका अनुसार जिल्ला प्रहरी कार्यालयका २२ वर्षीय पुरुष, धर्मदेवी नगरपालिका४ का ४३ वर्षीय पुरुष र चैनपुर नगरपालिका११ का २४ वर्षीय पुरुषमा कोरोना पोजेटिभ देखिएको हो । जिल्ला अस्पतालले हिमालय किरण क्याम्पसमा बनाएको १० बेडको आइसोलेसन प्रयोगका स्थानीयको विरोध पछि प्रयोगमा आउन नसकेको हो । सरकारले साउन २५ विद्यालय तथा क्याम्सबाट क्वारेन्टाइन तथा आइसोलेसन हटाउने निर्णय गरेपछि आइसोलेसन प्रयोगमा स्थानीले अवरोध गरेका हुन् । तयारी गरीएको आइसोलसन प्रयोगमा अवरोध भएपछि जिल्ला अस्पतालले खाँदबारी नगरपालिका९ ढुङ्गे विसौनाको प्राथिमक विद्यालयमा आइसोलेसन निर्माण लगेको थियो । ढुङ्गेविसौनाका स्थानीयले समेत विरोध गरेपछि आइसोलेसन बनाउने स्थागित भएको छ । सरकारको निर्णय र स्थानीयको अवरोधका कारण अस्पतालले लाखौं खर्चेर खाँदबारीको हिमालय किरण क्याम्पसमा बनाएको आइसोलेसन वार्ड भने प्रयोगबिहीन छ । बरुण बहुमुखी क्याम्पसम निर्माण गरिएको क्वारेन्टाइन समेत हटाउन क्याम्पस प्रशासनले माग गरेको छ । विद्यालय, क्याम्पस र सामुदायिक भवनमा सरकारले आइसोलेसन नराख्ने निर्णय गरेपछि हिमालय किरण क्याम्पसमा बनाइको आइसोलेसन हटाउने तयारी गरीएको जिल्ला अस्पतालले जनाएको छ ।"
कोरोनाले चितवनमा एक जनाको मृत्यु,"चितवन : बिहीबार चितवनमा कोरोना भाइरस संक्रमणबाट एक जनाको मृत्यु भएको छ। भरतपुर अस्पतालका आईसीयूमा उपचाररत ६५ वर्षीय पुरुषको मृत्यु भएको जिल्ला स्वास्थ्य कार्यालय चितवनका प्रमुख दीपक तिवारीले जानकारी दिए। उनी रत्ननगर नगरपालिका१३ का स्थायी बासिन्दा हुन्। कोरोना पुष्टिपछि स्वास्थ्यमा गम्भीर समस्या देखिएपछि उनलाई ६ दिनदेखि आईसीयूमा राखिएको थियो। उनको आईसीयूमै बिहीबार मृत्यु भएको हो। उनी क्षयरोग, फोक्सोको समस्यालगायत दीर्घ रोगबाट पीडित थिए। उनीसँगै चितवनमा कोरोनाले मृत्यु हुनेको संख्या चार पुगेको छ। मृतकमध्ये एकजना भने कैलालीका हुन्।"
"निषेधाज्ञा, कर्फ्यु जस्तै हो त ?","भक्तपुर : काठमाडौं उपत्यकामा बुधबार रातिदेखि एक साताको लागि निषेधाज्ञा जारी गरिएको छ। तीन जिल्ला (काठमाडौं, भक्तपुर, ललितपुर) का प्रमुख अधिकारीसहित जिल्ला सुरक्षाको प्रमुखको मंगलबार बसेको बैठकको निर्णयअनुसार अत्यावश्यक बाहेकका सबै गतिविधिमा निषेध गरिएको छ। यसलाई धेरैले कर्फ्र्युको संज्ञा दिएका छन् तर निषेधाज्ञा कर्फ्यु नै चै नभएको भक्तपुरकी प्रमुख जिल्ला अधिकारी हुमकला पाण्डेले बताइन्। उनले कोरोना भाइरस संक्रमण नियन्त्रण एवं व्यवस्थापन गर्न जनस्वास्थ्य सुरक्षाको लागि निषेधाज्ञामात्रै लगाइएको स्पष्ट पारिन्। निषेधाज्ञामा अति आवश्यकीय क्रियाकलाप गर्न तथा उक्त क्रियाकलाप गर्ने निश्चित व्यक्तिहरु घर बाहिर निस्कन पाइने बताइन्। निषेधाज्ञामा सर्वसाधारण घर बाहिर निस्कनै पाइँदैन भन्ने छैन तर अनावश्यक रुपमा घरबाट लखरलखर हिँड्न भएन।, प्रजिअ पाण्डेले थपिन्, तर कर्फ्युमा कोही पनि घरबाहिर निस्कन पाइँदैन। शान्ति सुरक्षा नियन्त्रणमा लिन सेना परिचालन गरिन्छ। सर्वसाधारणले गर्न हुने र गर्न नहुने काम तथा गतिविधि किटान गरिएकाले निषेधाज्ञा कर्फ्युभन्दा धेरै नरम बन्देजात्मक व्यवस्था भएको उनको भनाइ थियो। निषेधाज्ञामा तोकिएको कर्मचारी, स्वास्थ्यकर्मी, बिरामीलगायत अत्यावश्यकीय कार्यमा खटिने व्यक्तिहरु घरबाट सम्बन्धित गन्तव्यमा जान पाउँछन्, उनले भनिन्, आकस्मिक एवं अत्यावश्यक वस्तु तथा उत्पादन बोक्ने सवारीसाधन चल्छन्। कर्फ्युमा सबै ठप्प हुन्छ। प्रजिअ पाण्डेले कर्फ्युभन्दा निषेधाज्ञा नरम भएपनि कोरोना भाइरस संक्रमण नियन्त्रण तथा व्यवस्थापन गर्न कडा कदम चालिने स्पष्ट पारिन्। बिहीबार निषेधाज्ञाको पहिलो दिन भएकाले केही खुकुलो भएपनि शुक्रबारदेखि कडा हुने उनको संकेत थियो।निषेधाज्ञा अवज्ञा गरी विनाकाम लखरलखर हिँड्ने सर्वसाधारणलाई नियन्त्रणमा लिएर कारबाही गर्छौं, उनले भनिन्, आवश्यक परे जेल पनि हाल्छौं।निषेधाज्ञाको पहिलो दिन सुनसान भक्तपुर नपाको मुख्य बजार क्षेत्र। उनले समाजमा प्रतिष्ठित र ठूलावडा भनिएकाहरु नै निषेधाज्ञा उल्लंघन गरी अनावश्यक रुपमा सडकमा आएको पाइएको गुनासो गरिन्। निषेधाज्ञा भन्दाभन्दै जबरजस्ती विनाकाम लखरलखर सडकमा आउनेलाई कारबाही गरेरै छाडिने उनको भनाइ थियो। समाजमा प्रतिष्ठित र ठूलावडा नै विनाकाम निषेधाज्ञा उल्लंघन गरी सडकमा आएका छन्, उनले भनिन्, तपाईंजस्तो व्यक्ति विनाकाम किन सडकमा आउनुभएको भनेर सोध्दा यसरी कडा होला भन्ने थाहै छैन भन्नुहुन्छ। यो त अटेरीपनको हद हो। त्यसैले अटेरी गर्नेलाई आवश्यक परे जेल नै हाल्छौं। पाँच महिना लकडाउनमा बस्दा पनि निषेधाज्ञा के हो भन्नेबारे थाहा नहुने कुरै नहुने प्रजिअ पाण्डेको जिकिर थियो। उनका अनुसार सर्वसाधारण अटेरीसँगै बुझेर पनि बुझ पचाउन माहिर भइरहेका छन्। पाँच महिनासम्म लकडाउनमा बस्दा पनि निषेधाज्ञा के हो थाहा छैन भन्ने हुन्छ ?, उनले भनिन्, यो बुझेर पनि बुझ पचाएको हो। आफैँ कोरोना भाइरसको संक्रमित नभएसम्म बुझ्न चाहँदैनन्।उनले एकसाताको निषेधाज्ञाले पनि उपत्यकामा कोरोना भाइरस संक्रमण नियन्त्रण नभए योभन्दा कडा व्यवस्था गरिने सुनाइन्। काठमाडौं उपत्यकामा निरन्तर रुपमा कोरोना संक्रमित बढिरहेका छन्। बुधबार १५९ जना, मंगलबार २०५ जना, सोमबार १६८ जनामा कोरोना भाइरस (कोभिड१९) संक्रमण पुष्टि भएको थियो। कोरोना नियन्त्रणलाई थप प्रभावकारी बनाउन संक्रामक रोग ऐन, २०२० को दफा २ एवं स्थानीय प्रशासन ऐन, २०२८ को दफा ६ (३) बमोजिम भदौ १० गते राति १२ बजेसम्म निषेधाज्ञाको निर्णय भएको हो। निषेधाज्ञाको पहिलो दिन सुनसान भक्तपुर नपास्थित सुकुलढोका बजार क्षेत्र। तस्बिर : ईश्वरकाजी खाइजु कोरोना कहर : उपत्यकामा सात दिन निषेधाज्ञा (यस्तो छ निर्णय) निषेधाज्ञामा के गर्न पाइन्छ, के गर्न पाइदैन ? निषेधको समयमा सञ्चार गृहका सवारी साधन चलाउने सम्बन्धी यस्तो छ सूचना रामेछापमा आजदेखि निषेधाज्ञा काठमाडौं उपत्यकामा निषेधाज्ञा : आवतजावतमा कडाइ निषेधाज्ञापछि देखिएका काठमाडौंका सडक भक्तपुरमा निषेधाज्ञा तोड्ने २३६ जना नियन्त्रणमा"
विप्लव समूहकी नेतृ भुजेल रिहालगत्तै पक्राउ,"राजविराज : नेत्र विक्रम चन्द विप्लव समूहकी नेतृ ४१ वर्षीया उमा भुजेल शिलुपुनः पक्राउ परेकी छन्। भुजेलसँगै विप्लव समूहका अर्का नेता ३१ वर्षीय सुमनसिंह पौडेलसमेत पक्राउ परेको जिल्ला प्रहरी कार्यालय सप्तरीका डिएसपी तिलक भारतीले बताए। इलाका प्रहरी कार्यालय कञ्चनरुप, सप्तरीले उनीहरुविरुद्ध अभद्र व्यवहारमा मुद्दा चलाएको छ। प्रहरीले भुजेल र पौडेलमाथि सप्तरीको भारदहमा प्रहरीसँग अभद्र व्यवहार गरेको आरोप लगाएको छ। पूर्व पोलिटव्युरो सदस्य भुजेल र नेता पौडेललाई जिल्ला अदालत सुनसरीले मङ्गलबार पुर्पक्षका लागि साधारण तारखेमा रिहा गरेको थियो। सुनसरीमा दुवै जनालाई तीनवटा मुद्दा चलाएकोमा अदालतले सबैमा साधारण तारखेमा रिहा गर्ने आदेश गरेको थियो। सुनसरी जिल्ला अदालत बाहिर निक्लने बितिक्कै प्रहरीले पक्राउ गरेको पौडेलको पारिवारिक स्रोतले बताएको छ। पक्राउ परेलगत्तै दुवै जनालाई सुनसरी प्रहरीले नियन्त्रणमा लिएर सप्तरी प्रहरीलाई बुझाएको जनाइएको छ। सात महिनाको अवधिमा भुजेल पक्राउ परेको यो १२औं पटक हो। सरकारले नेकपामाथि ०७५ फागुन २८ गतेदेखि प्रतिबन्ध लगाएको छ।"
दैलेखमा ८२ घन्टा निषेधाज्ञा,"दैलेख : कर्णाली प्रदेशको दैलेख जिल्लाभर ८२ घण्टासम्म लागु हुनेगरी निषेधाज्ञा गरिएको छ । जिल्ला प्रशासन कार्यालय दैलेखले बिहीबार दिउँसो २ बजेदेखि भदौ ७ गते राती १२ गतेसम्म निषेधाज्ञा गरेको हो । कोरोना भाइरस (कोभिड१९) संक्रमण नियन्त्रण तथा रोकथामलाई थप प्रभावकारी बनाउन निषेधाज्ञा जारी गर्नु परेको दैलेखका प्रमुख जिल्ला अधिकारी सन्तबहादुर सुनारले बताए। संक्रमण फैलिन नदिन सजगता अपनाउन सचेतनामुलक कार्यक्रम र प्रवद्र्धनात्मक कार्यक्रम सञ्चालन गर्न जरुरी रहेको प्रमुख जिल्ला अधिकारी सुनारको भनाइ छ । संक्रमण बढ्दै गएकाले निषेधाज्ञा जारी गर्नु परेको प्रमुख जिल्ला अधिकारी सुनारले बताए। नेपालीको मुख्य चार्डपर्व खासगरी तीज पर्व नजिकिँदै गर्दा हुने भीडभाडका कारण कोरोना भाइरसको संक्रमण फैलिन नदिन निषेधाज्ञा जारी गरिएको प्रमुख जिल्ला अधिकारी सुनारले बताए । निषेधाज्ञा अवधीभर औषधि पसल, अस्पताल तथा स्वास्थ्य संस्था सञ्चालन सम्बिन्ध सेवा, खानेपानी तथा विद्युत सञ्चालन, फोहोरमैला व्यवस्थापन बाहेकका सबै सेवाहरु बन्द गरिएको जिल्ला प्रशासन कार्यालय दैलेखले जनाएको छ । प्रशासनका अनुसार दैलेखको पूर्वमा पर्ने जाजरकोट जिल्लाको सिमाना, पश्चिममा कालिकोट, अछामको सिमाना र दक्षिणमा सुर्खेत जिल्लाको सिमानाबाट दैलेख जिल्ला प्रवेशमा रोक लगाईएको प्रशासनले जनाएको छ । स्थानीय प्रशासनले कोरोना भाइरसको महामारीबाट थप सजग र सुरक्षित रहन आग्रह गरेको छ । दैलेखमा हालसमम कोरोना संक्रमितको संख्या ९ सय ८३ पुगेको स्वास्थ्य सेवा कार्यालय दैलेखले जनाएको छ । ती मध्ये ९ सय ३८ जना निको भएर घर फर्केका छन् । जिल्लामा कोरोना संक्रमणबाट तीन जनाको मृत्यु भइसकेको छ ।"
पेस्तोल सहित दुई पक्राउ,काठमाडौं : हातहतियर ओसारपसार गर्ने दुईजनालाई प्रहरीले पक्राउ गरेको छ। पक्राउ पर्नेमा नुवाकोटका विकेश पण्डित र अमर तामाङलाई छन्। महा नगरीय प्रहरी अपराध महाशाखाको टोलीले पण्डिलाई माछापोखरीबाट दुईथान पेस्तोल र १० राउण्ड गोलीसहित पक्राउ गरेको महानगरीय प्रहरी अपराध महाशाखाका प्रमुख एसएसपी दीपक थापाले बताए। पण्तिलाई समातेपछि सोधपुछबाट नुवाकोटका अमर तामाङले ओसार पसारको काममा लगाएको खुलेको थियो। तामाङलाई जिल्ला प्रहरी कार्यलय नुवाकोटको समन्वयमा पक्राउ गरेर महानरीय प्रहरी अपराध महाशाखाले आवश्यक कारवाहीका लागि महानगरीय प्रहरी कार्यलय टेकु पठाइएको छ। पक्राउ पर्ने तामाङ यस अघि डाका मुद्दामा ६ वर्ष जेल बसेको खुलेको छ। प्रारम्भिक अनुसन्धान अनुसार उनले जेल बस्दा त्यहाँ सजाय भोगिरहेका राजकुमार गुरुङले बालाजुमा लुकाई राखेको थाहा पाएको र सोही हतियार ओसारपसार गरेको खुलेको छ। यस कार्यमा संलग्न अन्यको खोजी भइरहेको महाशाखा प्रमुख दीपक थापाले बताए।
२४ घण्टामा ७०७ जनामा कोरोना संक्रमण : ६ जनाको मृत्यु,"काठमाडौं : पछिल्लो २४ घण्टामा ७०७ जनामा कोरोना भाइरस (कोभिड१९) संक्रमण पुष्टि भएको छ। बिहीबार कोरोना संक्रमण पुष्टि भएकामध्ये १९२ महिला र ५१४ पुरुष रहेका छन् । योसहित संक्रमितको संख्या २९ हजार ६४५ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। पछिल्लो २४ घण्टामा २६३ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १७ हजार ९६४ पुगेको छ। मन्त्रालयका प्रवक्ता गौतमका अनुसार संक्रिय संक्रमितको संख्या ११ हजार ५५५ रहेको छ । अहिले क्वारेन्टाइनमा ११ हजार ७६८ जना रहेका छन् । मन्त्रालयका अनुसार २४ घण्टामा ६ जनाको मृत्यु भएको छ । मृतकमध्ये दुई महिला र चार पुरुष रहेका छन् । काठमाडौंकी एक महिला, मकवानपुर, सप्तरीका एकएक पुरुष र पर्साकी एक महिला र दुई पुरुषको २४ घण्टामा मृत्यु भएको हो । योसँगै कोरोनाले ज्यान गुमाउने १२६ पुगेका छन् ।"
निषेधाज्ञा उलंघन गर्ने १२ सय 'होल्ड'मा,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण रोकथामका लागि उपत्यकामा लागू गरिएको निषेधाज्ञा उलंघन गर्नेलाई कारवाही गरिएको छ। आवश्यक नपरी बाहिर निस्किएका करिब १२ सयलाई होल्ड गरेर छाडिएको प्रहरीले जनाएको छ। यसरी होल्ड गरिएकामध्ये ललितपुरमा करिब पाँच सय छन्। त्यसैगरी काठमाडौंमा साढे चार सय कारवाहीमा परेका छन् भने भक्तपुरमा साढे दुई सयजति कारवाहीमा परेका छन्। निषेधाज्ञाको पहिलो दिन भएकाले उनीहरुलाई केही समय होल्ड गरेर छोडिएको प्रहरीले जनाएको छ। बुधबार राति १२ बजेदेखि नै निषेधाज्ञा लागू भएकाले अति आवश्यक नपरी निस्किएका ११ सय ७० जना कारवाहीमा परेका हुन्। महानगरीय ट्राफिक प्रहरी महाशाखाका अनुसार सबैभन्दा धेरै ललितपुरमा ४ सय ९८, काठमाडौंमा ४ सय ३७ र भक्तपुरमा २ सय ३५ जना कारवाहीमा परेका हुन्। सँगै निषेधाज्ञा उल्लघंन गरेका ६ सय ९८ दुई पाङ्ग्रे र १ सय ९५ चार पाङ्ग्रे सवारी साधन कारवाहीमा परेका छन्। कोरोना संक्रमण रोकथामका लागि सरकारले भदौ १० गते राति १२ बजेसम्म उपत्यकामा निषेधाज्ञा जारी गरेको छ। भक्तपुरमा निषेधाज्ञा तोड्ने २३६ जना नियन्त्रणमा निषेधाज्ञाको समयमा अत्यावश्यक कामबाहेक हिँड्नेलाई प्रहरीले रोकेको छ। मर्निङ वाक र इभिनिङ वाकमा ननिस्किइ घरमै बस्नसमेत सुझाव दिएको छ। अनावश्यक काममा निस्किएको पाइए सङ्क्रामक रोग ऐन २०२० अनुसार कारवाही हुनेछ। ऐनमा एक महिनासम्म कैद वा एक सय रुपैयाँसम्म जरिवाना वा दुवै सजाय हुने व्यवस्था छ।"
"उदयपुरमा प्रहरीसहित तीन जनामा कोरोना, संक्रमितको संख्या ११० पुग्यो","उदयपुर : उदयपुरमा बिहीबार ११ वर्षीया बालिका र नेपाल प्रहरीका जवानसहित तीन जनामा कोरोना पुष्टि भएको छ। प्रादेशिक अस्पताल विराटनगरको कोरोना प्रयोगशालामा गरिएको परीक्षणबाट त्रियुगा नगरपालिका १० का ११ वर्षीया बालिका, ३२ वर्षीय प्रहरी जवान र ४२ वर्षीय शिक्षकमा कोरोना पोजेटिभ देखिएको हो। प्रहरी जवान साउन २८ गते सुनसरीबाट सरुवा भएर जिल्ला प्रहरी कार्यालयमा आएका हुन भने त्रिनपा ९ घर भएका शिक्षक त्रिनपा १० स्थित बालमन्दिर माध्यमिक बिद्यालयका बोक्सेका शिक्षक हुन्। साउन २८ गते जिप्रकामा आईपुगेका जवान अन्यसँग भेटघाट नै नगरी सोही दिन प्रहरी परिषर भित्र रहेको क्वारेन्टाईनमै बस्दै आएको एसपी भिमबहादुर दाहालले बताए। उनले भने, संक्रमण फैलन नदिन सरुवा भएर आएका सबैलाई अनिवार्य क्वारेन्टाईनमा राख्ने र पाँच दिनपछि पिसिआर टेष्ट गर्ने व्यवस्था मिलाएका छौ। प्रहरी परिषर भित्रै क्वारेन्टाइन र आइसोलेसनको व्यवस्था गरिएकाले संक्रमणबाट सुरक्षित रहेको उनको भनाई छ। यो सँगै उदयपुरमा संक्रमितको संख्या एक सय १० पुगेको छ। त्यसमध्ये ३० जना महिला ७९ जना पुरुष र एक जना बालिका रहेको जिल्ला स्वास्थ्य कार्यालयका प्रमुख मोहन सुवेदीले जानकारी दिए। साउन १६ गते मालपोत कार्यालयका खरिदारमा कोरोना देखिएपछि कन्ट्रायाकसेसनका आधारमा ४२ वर्षीय शिक्षकमा कोरोना देखिएको हो। कर्मचारीमा संक्रमण देखिएसँगै समुदाय स्तरमा कोरोना फैलिएको भन्दै स्थानीय प्रशासनले सदरमुकाम रहेको त्रियुगा, चौदण्डिगढी र बेलका नगरपालिका क्षेत्रमा निषेधाज्ञा र कटारी नगरपालिकामा लकडाउन गरिएको छ। जिल्लामा कोरोना संक्रमित देखिएकामध्ये त्रियुगा नगरपालिकामा ६४ जना, बेलका नगरपालिकामा ३२ जना, कटारी नगरपालिकामा ७ जना, चौदण्डीगढी नगरपालिकामा २ जना, उदयपुरगढी गाउँपालिकामा २ जना र ताप्ली गाउँपालिकामा तीन जनामा कोरोना संक्रमण देखिएको छ। जिल्लामा हालसम्म एक हजार सात सय २३ महिलासहित ६ हजार ६ सय ५७ जनाको पिसीआर परीक्षणका लागि स्वाव संकलन गरिएकोमा एक हजार ६ सय ५८ महिलासहित ६ हजार चार सय १६ जनाको रिर्पोट आईसकेको र बाँकी दुई सय ४१ जनाको आउनेक्रम जारी रहेको स्वास्थ्य कार्यालयले जनाएको छ। कार्यालयले दिएको जानकारीअनुसार हाल ७ जना महिलासहित एक सय ३७ जना क्वारेन्टाइनमा छन् भने १८ महिला सहित चार सय ७२ जना होम क्वारेन्टाईनमा छन्।"
"निषेधाज्ञासँगै राजधानीका बैंक बन्द, अब एटिएम पनि नचल्ने","काठमाडौं : बैंक तथा वित्तीय संस्था अत्यावश्यक क्षेत्रमा राखिए पनि बिहीबार उपत्यकाका सम्पूर्ण बैंक बन्द भएका छन् । प्रहरीले कर्मचारीलाई अनावश्यक रुपमा दुःख दिएको भन्दै उपत्याकाका सबै बैंक बन्द भएका हुन् । बैंकर्स अनिल केशरी शाहले प्रहरीले अवरोध पुयाएपछि बैंक बन्द गर्नुपरेको बताए । सरकारले बुधबार रातिदेखि निषेधआज्ञा जारी गरे पनि बैंकलाई अत्यावश्यक सेवाभित्र राखेको छ । २७ वटा वाणिज्य बैंकले आवश्यकता हेरी काठमाडौंमा ५, ललितपुरमा २ र भक्तपुरमा १ शाखा खोल्न पाउने व्यवस्था गरिएको थियो । तर प्रहरीले कर्मचारीलाई घर पनि जान नदिने, कार्यालय पनि जान नदिई लाइन लगाएपछि नेपाल बैकर्स संघले सबै बैंक बन्द गर्ने निर्णयमा पुगेको हो । सरकारको निर्देशन कार्यान्वयन गर्न बैंक तयार भए पनि सहमति अनुसार शाखा कार्यालय खोल्न जाँदा कर्मचारीले असहज परिस्थिति सामाना गरेपछि अन्योल सिर्जना भएको शाहले बताए । आज खोल्न जाँदा सरकारको विपरित भएजस्तो देखियो,उनले भने, कर्मचारीलाई घण्टौ उभ्याएर कोरोनोको जोखिम बढाएको अनुभूति भयो । बैंक तथा वित्तीय सरकार विरोधी कहिल्यै नजाने भन्दै शाहले नेपाल बैंकर्स, राष्ट्र बैंक र गृह मन्त्रालयको बैठकपछि मात्रै शुक्रबारदेखि बैंक खोल्ने नखोल्ने निष्कर्षमा पुग्न सकिने बताए । एटिएममा पैसा हाल्न पनि बैंक पुग्नुपर्छ, शाहले भने, यसरी बैंक पुग्नै नपाएपछि त एटिएम पनि बन्द हुनसक्ने सम्भावना देखियो ।"
सुदूरपश्चिम प्रदेशमा थप ४७ जनामा कोरोना संक्रमण पुष्टि,डडेल्धुरा : बिहीबार सुदूरपश्चिम प्रदेशमा थप ४७ जनामा कोरोना भाइरस संक्रमण पुष्टि भएको छ। पछिल्लो २४ घण्टामा तीन सय ७० जनाको कोरोना परीक्षण भएकोमा ४७ जनामा संक्रमण पुष्टि भएको डडेल्धुरा अस्पतालले जारी गरेको विज्ञप्तिमा उल्लेख गरिएको छ । बिहीबार डडेल्धुरा अस्पतालको प्रयोगशालामा गरिएको परीक्षणमा अछाम मेल्लेख गाउँपालिका र साँफेवगर नगरपालिकाका १५र१५ जना गरी ३० जनामा संक्रमण पुष्टि भएको छ। डोटीको आदर्श गाउँपालिकाका १६ जना र डडेल्धुराको गन्यापधुरा गाउँपालिकाका एकजनामा संक्रमण भएको प्रयोगशाला इन्चार्ज इश्वरी प्रशाद भूषालले वताए ।
काठमाडौं उपत्यकामा थपिए २ सय कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप २०० जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप २०० जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। बुधबार मात्रै १५९ जनामा कोरोना संक्रमण पुष्टि भएको थियो। काठमाडौंका १७४ जना, भक्तपुरका ८ जना र ललितपुरका १८ जनामा कोरोना भाइरस संक्रमण पुष्टि भएको मन्त्रालयका प्रवक्ता डागौतमले जानकारी दिए। पछिल्लो २४ घण्टामा ७०७ जनामा कोरोना भाइरस (कोभिड१९) संक्रमण पुष्टि भएको छ। बिहीबार कोरोना संक्रमण पुष्टि भएकामध्ये १९२ महिला र ५१४ पुरुष रहेका छन् । योसहित संक्रमितको संख्या २९ हजार ६४५ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। पछिल्लो २४ घण्टामा २६३ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १७ हजार ९६४ पुगेको छ। नेपालमा कोरोनाबाट १२६ जनाको मृत्यु भएको छ।"
"एक हजार ६ सयले घट्यो सुनको मूल्य, तोलाको कति पुग्यो?",काठमाडौंः नेपाली बजारमा आज सुनको मूल्य प्रतितोला १ हजार ६ सय रुपैँयाले घटेको छ । नेपाली सुन चाँदी व्यवसायी महासंघले जनाएअनुसार आज बिहीबार सुन तोलाको ९८ हजार ८ सयमा कारोबार भइरहेको छ । यस अघि बुधबार बजारमा सुन तोलाको एक लाख ४ सयमा कारोबार भएको थियो । आज तेजावी सुन तोलाको ९८ हजार ३ सयमा कारोबार भइरहेको छ । चाँदी प्रति तोला १३ सय ६० रुपैँया कायम गरिएको छ । चाँदी तोलाको १५ रुपैंया घटेको हो ।
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।आइतबारसम्म नेपालमा कोरोना संक्रमितको संख्या २८ हजार ९३८ पुगेको छ। १७ हजार ७ सय जना निको भएका छन् भने १२० जनाले कोरोनाकै कारण ज्यान गुमाइसकेका छन्। लाइभ
भारतमा एकैदिन ६९ हजार बढी संक्रमित थपिए,"नयाँ दिल्ली : भारतमा कोरोना भाइरसबाट दैनिक संक्रमितको संख्या ७० हजारसम्म पुग्न लागेको छ । सरकारी अधिकारीहरुले बिहीबार दिएको जानकारीअनुसार पछिल्लो २४ घण्टामा भारतमा ६९ हजार ६५२ जना संक्रमित भेटिएका छन्। योसँगै भारतमा अहिलेसम्म कुल संक्रमितको संख्या २८ लाख भन्दा बढी पुगेको केन्द्रीय स्वास्थ्य तथा परिवार कल्याण मन्त्रालयले जनाएको छ । पछिल्लो विवरण अनुसार भारतमा अहिलेसम्म २८ लाख ३६ हजार ९२६ संक्रमित भएका हुन् । तीमध्ये ६ लाख ८६ हजार ३९५ जना अझै पनि संक्रमित अवस्थामै रहेको मन्त्रालयका अधिकारीहरुले जनाएका छन् । त्यसैगरी भारतमा अहिलेसम्म कोरोनाका कारण मृत्यु भएकाहरुको संख्या ५३ हजार ८६६ पुगेको छ । तीमध्ये ९७७ जनाको पछिल्लो २४ घण्टामा मृत्यु भएको हो । भारतमा कुल संक्रमितमध्ये २० लाख ९६ हजार ६६५ जना संक्रमणमुक्त भएका छन् । यो संख्या सन्तोषजनक रहेको अधिकारीहरुले बताएका छन् । प्रदेश अनुसार हेर्दा भारतमा सबैभन्दा धेरै महाराष्ट्र राज्य प्रभावित भएको छ । त्यसपछि तमिलनाडु, कर्नाटक, दिल्ली लगायतका प्रदेशहरु बढी प्रभावित भएका छन् ।"
रुसमा राष्ट्रपतिका आलोचकलाई विष खुवाइएपछि अचेत,मस्को : रुसका प्रतिपक्षी नेता तथा राष्ट्रपति भ्लादिमिर पुटिनका कट्टर आलोचक एलेक्सी नाभाल्नी विष खुवाइएपछि अस्पतालको कोमामा पुगेका छन् । साइबेरियास्थित अस्पतालको भेन्टिलेटरमा उनलाई कोमामा राखेको बताइएको छ । एलेक्सीकी प्रवक्ता किरा यार्मिसका अनुसार ४४ वर्षीय नाभाल्नीलाई विष खुवाइएको थियो । साथै सर्बियाबाट मोस्कोसम्मको यात्राको दौरान अचानक बिरामी परेपछि उनको विमानलाई आपत्तकालित अवतरण गरिएको थियो । यार्मिसले उनको चियामा केही मिसाएर विष दिएको दावी गर्दैआएकी छन् । त्यसपछि नै उनलाई विमानभित्रै अप्ठ्यारो हुन थालेको बताइएको छ । बाथरुमभित्रै बेहोस भएका एलेक्सीको अहिलेसम्म होस् खुलेको छैन । यार्मिसले उनलाई चुनावी अभियानका कारण षड्यन्त्रपूर्वक विष खुवाइएको हुनसक्ने आशंका गरेकी छन् । पुटिनका आलोचकका रुपमा चिनिने एलेक्सीमाथि यसअघि भौतिक आक्रमण नै भएको थियो ।
सप्तरीमा कोरोनाले थप एकजनाको मृत्यु,राजविराज : सप्तरीमा मृत्यु भएका युवकमा कोरोना संक्रमण पुष्टि भएको छ ।गजेन्द्रनारायण सिंह अस्पताल राजविराजस्थित प्रयोगशालामा गरिएको परीक्षणमा मंगलबार मृत्यु भएका राजविराज नगरपालिका४ का २८ वर्षीय युवकमा कोरोना संक्रमण देखिएको अस्पतालले जनाएको छ । निमोनियाले ग्रस्त भइ राजविराजस्थित छिन्नमस्ता अस्पताल भर्ना भएका युवकको थप उपचारका लागि बीपी कोइराला स्वास्थ्य विज्ञान प्रतिष्ठान धरान पुग्ने वित्तिकै मंगलबार मृत्यु भएको थियो । धरानबाट राजविराज ल्याएपछि मंगलबार राति कोरोना संक्रमणको आशंकामा अस्पतालले उनको स्वाब संकलन गरेको थियो । स्वाब संकलनपछि अन्तिम संस्कारका लागि परिवारको जिम्मा लगाएको थियो। राजविराजमा शवको अन्त्येष्टि गरिएको थियो। बुधबार राती उनको परीक्षण रिपोर्ट पोजिटिभ आएको र प्रत्यक्ष सम्पर्कमा रहेका परिवारका सदस्य होम क्वारेन्टाइनमा रहेको परिवारका सदस्यले बताएका छन् । योसँगै सप्तरीमा कोरोनाका कारण मृत्यु हुनेको सङ्ख्या ४ पुगेको छ ।बिहीबार संक्रमण पुष्टि हुने सप्तरीका थप ३२ जना संक्रमितमध्ये राजविराज ४ का २२ वर्षीय पुरुष र ३५ वर्षीया महिला मृतकका नजिकका नातेदार रहेको छिमेकीले जानकारी दिए। कोरोनाकै लक्षण देखिएपछि स्वाब दिएका कञ्चनरुप नगरपालिका८ का ४५ वर्षीय पुरुषको मृत्यु भएपछि बुधबार उनका परिवारले सप्तकोशी व्यारेजमा अन्तिम संस्कार गरेका छन् । स्वास्थ्य कार्यालय र स्थानीय तहलाई जानकारी नदिइ दाह संस्कार भएपछि मात्र जानकारी पाएको स्वास्थ्य कार्यालयका निमित्त प्रमुख दुनियालाल यादवले बताए । दमका बिरामी रहेका उनको उपचारकै क्रममा साउन ३० गते स्वाब संकलन गरिए पनि पीसीआर परीक्षणको रिपोर्ट आएको छैन् ।
छोराले मोबाइल चलाएर बस्दा बाँचियो,"अछाम : मंगलबार राती निकै ठुलो पानी परिरहेको थियो। मीनबहादुर सुनारको परिवार खाना खाएर सुतिसकेका थिए। मीनबहादुर सैनीबजारमा विगत १० वर्षदेखि सुनचाँदी व्यवसाय गर्छन्। पसल र बस्नका लागि टिनको छानो बनाईएका थियो। मुसलधारे पानी परेकाले टिनमा असिना परेको जस्तै आवाज आईरहेको थियो। मीनबहादुरको माईलो छोरा रोशन बाहेक सबै सुतिसकेका थिए। मीनबहादुरको ६ जनाको परिवार त्यही थियो। रोशन नसुतेर मोबाइल चलाएर बसेका थिए। रोशन नसुतेका कारणले मीनबहादुरको ६ जानको परिवारको ज्यान जोगिएको छ। छिमेकी धनादेवी साउदको होटलमा पानी पसेको हल्ला रोशनले सुनेपछि सुतिरहेका सबैलाई हतार हतार उठाए। उनले भने हामी सबै सुतिसकेका थियौँ, छिमेकीको पसलमा पानी पसेपछि भएको हल्ला सुनेर छोरो करायो हत्तपत्त ब्यूझिँदा त आफ्नो पसलमा पनि दुई फिट जति पानी पुगिसकेको थियो, शरिरमा लगाएका लुगा समेत ल्याउन पाएनौं। मीनबहादुर छिमेकीले दिएको एकसरो लुगासहित ६ जनाको परिवार बोकेर बुधबार राती १ बजे रित्तो हात बान्नीगढी जयगढ गाउँपालिका२ जनालीकोट फर्किएका छन। मीनबहादुरले भने हल्लाखल्ला सुन्नासाथै सबै भागेर ज्यान जोगायौ, पसलमा रहेको नगद, गरगहना र अरु सामान सबै बगे पनि भाग्यले सपरिवारको ज्यान जोगियो। मुसलधारे पानी परिरहेका बेला पसलभन्दा केहीमाथि पुगेर ज्यान जोगाएको उनले बताए। मंगलबार राति कैलाश खोलामा आएको बाढीले अछामको रामारोशन गाउँपालिका५ सैनीबजार बगाएको छ। अहिले कैलाश सैनीबजार रहेको ठाउँमा कैलाश खोला बगेको छ। बाढीले स्थानीय नन्दसिंह साउदको सात जनाको परिवार पुरै बगेको छ। नन्दबहादुर सहित पत्नी गंगा,बुहारी कविता साउद, छोरा नविन, रुपेश, नातिनी प्राप्ति, र उनकी सासुआमा (नाम नखुलेको)लाई बाढीले बगाएको छ। यसैगरी अम्मर शाह,शाहकी पत्नी पबित्रा,छोरा समिरलाई पनी बाढीले बगाएको हो। चन्द्र साउद,साउदकी पत्नी बसु साउद, अन्य स्थानीयहरुमा गौरी शाह,सम्झना शाह,जोगा साउद,लालसरा शाही र उनका छोरा बसन्त रहेका छन्। बाढीले बगाएका मध्ये ६ जनाको शव बुधबार दिउँसो फेला परेको छ। ६ जना मध्ये ३ सैनीबजारका १५ वर्षीया नवीन साउद, ३२ वर्षीया गौरी शाह र ४८ वर्षीया चन्द्र साउद छन। अन्य तीन जनाको सनाखत हुन बाँकी छ। ११ जना अझै बेपत्ता छन्। जिल्ला प्रहरी कार्यालय अछामका प्रमुख डीएसपी योगेन्द्रसिंह थापाका अनुसार ४ जनाको शव बान्नीगढी जयगढ गाउँपालिका६ दर्नाको कोसेडा क्षेत्र र २ जनाको शव मंगलसेन नगरपालिका३ रलेको लमतणा र सेरीमा भेटिएको हो। अहिले पनी खोजी कार्य जारी रहेको उनले बताए। बाढीले सैनीबजारका २२ घर, रामारोशन क्षेत्रका ९ झोलुगे पुल, एउटा पक्की पुल, गाउँपालिकाको एउटा एम्बुलेन्स, ५ वटा लघु जलविद्युतका पावर हाउस र ४ वटा मोटरसाइकल बगाएको जिल्ला प्रहरी कार्यालय अछामले जनाएको छ।"
"२० वर्षीया भारतीय युवती, जो अमेरिकी चुनावमा मेरील्याण्डको प्रतिनिधित्व गर्दैछिन्","वासिङटन : अमेरिकामा जारी डेमोक्रेटिक पार्टीको मनोनयन अधिवेशनमा भारतीय मूलकी एक कलेज विद्यार्थी पनि देखा परिन् । धेरैलाई अचम्म पार्ने गरी इन्डियनअमेरिकन २० वर्षीया बियान्सा शाह मेरिल्याण्ड राज्यको प्रतिनिधित्व गर्दैछिन् । डेमोक्रेटिकका राष्ट्रपति उम्मेदवार जो बाइडेनको अभियानमा उनी हाल सक्रिय छिन् । दक्षिण एसियाली आप्रवासी तथा विद्यार्थीहरुमाझ बियान्सा लोकप्रिय पनि छिन् । स्थानीय मिडियाका अनुसार यही अगस्ट १८ मा उनको उम्मेदवारी घोषणा भएसँगै यहाँ रहने दक्षिण एसियाली समुदाय उत्साही बनेको छ । जब जो बाइडेनले हाम्रो मध्यम वर्गको पुनर्निर्माण गर्नेछन्, उनले कसैलाई छुटाउने छैनन्, बियान्साले सम्बोधनको क्रममा भनेकी थिइन् । साथै अमेरिकामा विद्यमान जातीय विभेद अन्त्यका लागि बाइडेनले काम गर्ने बियान्साको विश्वास थियो । दासता उन्मुलनका लागि लडेका योद्धा फ्रेडरिक डग्लासको मूर्ति छेउमा उभिएर बियान्साले दिएको उक्त मन्तव्य अहिले अमेरिकी आप्रवासीहरुमाझ लोकप्रिय छ । शाहले बाइडेनको अभियानले युवाहरुको काम, युवा अल्पसंख्यक र आफू जस्तै महिलाहरुको कामको कदर गर्ने भएकाले उनलाई आफ्नो समर्थन भएको प्रतिक्रिया दिएकी छन् । म पूर्ण रुपमा आश्चर्यमा परेँ र धन्य महसुश गरेँ कि, जब मैले बाइडेनको अभियानले मलाई चयन गरेको थाहा पाएँ । किनकि, अधिकांश राज्यमा पहिल्यै काम गरिसकेका अधिकारीहरु छन्, शाहले भनिन् । उनले अघि थपेकी छन्, आशा छ, म अरु युवा र भारतीय युवाहरुलाई प्रेरणा दिन सक्छु । जस्तो कि, उनीहरु पनि मैले गरिरहे जस्तै गर्न सकून् । बियान्सा शाह हिलारी क्लिन्टनको अभियानका लागि काम गर्दै १५ वर्षको उमेरमै राजनीतिमा प्रवेश गरेकी बताएकी छन् । साथै डेमोक्रेटिकको तर्फबाट मेरीलयाण्डबाट विद्यार्थी सदस्यको रुपमा काम गरिसकेकी थिइन् । तर डोनल्ड ट्रम्पको २०१६ को जितले ठूलो क्षति पुर्याएकाले आफू राजनीतिमा दोब्बर सक्रिय बनेको शाह बताउँछिन् । हाल उनी बाइडेन अभियान अन्तर्गत बाइडेनका लागि दक्षिण एसियाली युवा समूहको नेतृत्व गरिरहेकी छन् । बाइडेन अमेरिकामा सुधार गर्नुपर्ने क्षेत्रका लागि उत्तम उम्मेदवार भएकाले आफू सोही समूहमा लागेको शाहको तर्क छ । मिचिगन विश्वविद्यालयमा अध्ययन गरेकी शाहले दुवै पक्षका मानिससँग संवाद गरेको बताएकी छन् । साथै स्वास्थ्य सेवा, अध्यागमन, विदेश मामिला जस्ता क्षेत्रमा सक्रिय हुन मन लागेको उनको भनाइ छ । बियान्साका बाबु देवांग शाह मेरील्याण्डस्थित डेमोक्रेटिकको तर्फबाट एसियन प्यासिफिक आइल्याण्डर लिडरशीप काउन्सिलका अध्यक्ष र एक वकिल पनि हुन् । उनले उपराष्ट्रपतिमा कमला ह्यारिसलाई मनोनयन गरेकोमा इन्डियन अमेरिकन समुदायमा उर्जा थपिदिएको बताएका छन् । उनी हाम्रा बालबालिकाहरुका लागि रोल मोडेल बन्नेछिन्, देवांगले भने ।"
मदिरा पसल बन्द गराउन खोज्दा प्रहरी चौकीमा ढुंगामुढा,"विराटनगर : मोरङको रंगेली नगरपालिका५ आँपगाछीमा मदिरा पसल बन्द गराउँदै गएको प्रहरी र स्थानीयबीच विवाद हुँदा बुधबारराति चार घण्टासम्म अवस्था तनावग्रस्त बनेको छ। भीडभाड र आवागमनलाई रोक्दै मदिरा पसल बन्द गराउने क्रममा नमानेपछि प्रहरीले बल प्रयोग गर्न खोज्दा साँझ ७ बजेबाट तनाव सुरु भएको हो। घटनाको विरोधमा सयौंको संख्यामा भेला भएका स्थानीय बासिन्दाले आँपगाछी प्रहरी चौकी घेराउ गर्दै ढुंगामुढा र तोडफोड गर्न थालेका थिए। प्रहरीको विरोधमा उत्रिएकाले चौकीलाई घेराबारा गरिएको बाँसको टाटीले बनाएको बार भत्काइदिएका छन्। त्यस क्रममा नेपाल प्रहरीका असइ (सहायक निरीक्षक) सन्तोष यादव घाइते भएका छन्। प्रहरी चौकी घेराउ गर्दै तोडफोडमा उत्रिएकाहरुले प्रहार गरेको ढुंगा लागेर यादवको टाउको फुटेको मोरङ प्रहरी प्रमुख एसपी सन्तोष खड्काले बताए। उनका अनुसार स्थितिलाई नियन्त्रणमा लिन एक राउण्ड हवाई फायर पनि गरिएको छ। कोरोना महामारीका कारण भीडभाड हुन नदिने र मानिसको आवतजावत रोक्ने काम भइरहेको थियो। त्यस क्रममा मदिरा पसलहरु खुल्ला रहेको पाइएपछि बन्द गराउन गएको प्रहरी टोलीसँग स्थानीयको बादविवाद भयो, एसपी खड्काले भने, त्यसको विरोधमा पाँचसात सयको संख्यामा उत्रिएकाहरुले प्रहरी चौकी घेराउ गर्दै आक्रमण र तोडफोड गर्न थाले। स्थितिलाई नियन्त्रणमा लिन हवाई फायरसमेत गर्नु पर्ने अवस्था आयो। स्थिति नियन्त्रण बाहिर जाने अवस्था आएपछि मोरङ प्रहरीका प्रवक्ता डीएसपी मानबहादुर राईको नेतृत्वमा ठूलो संख्यामा प्रहरी परिचालन गरिएको थियो। ठूलो संख्यामा सशस्त्र प्रहरी पनि परिचालित थियो। प्रहरीले छलफल गरेर समस्याको समाधान खोज्नु पर्ने कुरामा जोडि दिँदै सबैलाई सम्झाईबुझाई गरेर पठाएपछि राति ११ बजेपछि तनाव साम्य भयो। वडाअध्यक्ष महानन्द मण्डलले कोरोना महामारीका कारण कडाइ गर्ने निर्णय भए पनि सम्झाईबुझाई गर्नु पर्ने ठाउँमा प्रहरीले सुरुमा लठ्ठी प्रहार गरेकाले तनाव सुरु भएको बताए। कोरोना नियन्त्रणका लागि भीडभाड र आवागमन रोक्ने सर्वपक्षीय सहमति भएको थियो, उनले भने, तर सम्झाईबुझाई नगरिकन सुरुमै प्रहरीले लठ्ठी प्रहार गर्न थालेपछि अवस्था तनावग्रस्त बन्यो। मण्डलले प्रहरीको लठ्ठी लागेर स्थानीय केहीलाई चोटसमेत लागेको बताए। छलफल गरेर समस्याको समाधान खोज्ने सहमति भएपछि अवस्था सामान्य बनेको र विरोधमा उत्रिएकाहरु आआफ्नो घर गएको उनको भनाइ छ।"
दुई सन्तान जन्माउनेलाई पुरस्कार,"तनहु : रम्भा गाउँपालिकाले एक वा दुई सन्तान जन्माइ परिवार नियोजन गर्नेलाई पुरस्कार प्रदान गर्ने भएको छ। समाजमा दुई सन्तान जन्माउने स्मार्ट दम्पतीलाई रु पाँच हजार प्रदान गरिने छ। एक वा दुई सन्तान जन्माइ परिवार नियोजनका लागि प्रेरित गर्ने तथा जन्मदर न्यूनीकरण गर्ने उद्देश्यले सम्मान तथा पुरस्कारको व्यवस्था गरिएको गाउँपालिका अध्यक्ष विष्णु भण्डारीले बताए। गाउँपालिकाले आर्थिक वर्ष २०७७०७८ का नीति, कार्यक्रम र बजेटमा स्मार्ट दम्पती सम्मान कार्यक्रम सञ्चालनमा ल्याएको हो। सन्तान जन्माइ स्थायी परिवार नियोजन मिनील्याप वा भ्यासेक्टोमी गरेका दम्पतीलाई मेडिकल प्रमाणका आधारमा कम्तीमा पाँच जोडीलाई गाउँपालिकाले सम्मान गर्ने कार्यक्रम राखेको गाउँपालिका अध्यक्ष भण्डारीले जानकारी दिए। स्मार्ट दम्पती सम्मान कार्यक्रम सञ्चालन गर्न गाउँपालिकाले रु ५० हजार विनियोजन गरेको छ। छोराबुहारी सम्मान यस्तै सासूससुरा एवं आमाबुबाको उचित स्याहार, पोषण र स्वास्थ्यमा ध्यान दिने छोराबुहारी पनि सम्मानित हुने भएका छन्। गाउँपालिकाले चालु आवमा प्रत्येक वडाका दुई जोडी गरी १० छोराबुहारीलाई रु पाँच हजारसहित सम्मान गर्ने भएको हो। गाउँपालिकाले छोराबुहारीलाई पुरस्कार प्रदान गर्दा घरका आमाबुबालाई उचित स्याहारसुसार, समयमा खानपानको व्यवस्था र स्वास्थ्योपचारमा विशेष चासो बढ्ने गाउँपालिका उपाध्यक्ष राधा श्रेष्ठको भनाइ छ। यस्तै पूर्ण संस्थागत सुत्केरी अवस्थाको दिगोपनका लागि मातृशिशुको पोषणयुक्त खानामा रु एक हजार पाँच सय सहयोग गनिरे कार्यक्रम रहेको जनाइएको छ।"
कोरोना कहर : कर्मचारीलाई आलोपालो,"काठमाडौं : देशभर कोरोना संक्रमण फैलिन थालेपछि सरकारले वर्क फ्रम होम अवधारणा ल्याई एक तिहाइ कर्मचारीलाई मात्रै कार्यालय बोलाउने भएको छ। अन्य कर्मचारीलाई घरबाटै काम लगाउन वर्क फ्रम होम अवधारणा ल्याइएको हो। प्रधानमन्त्री तथा मन्त्रिपरिषद् कार्यालयका प्रवक्ता राजेन्द्रप्रसाद पौडेलले न्यून कर्मचारीको उपस्थितिमा काम चलाउने प्रयास भइरहेको बताए। ५० प्रतिशतबाट काम चलाउने निर्णय त भइसकेको छ, कर्मचारीका कारण कोरोना नफैलियोस् भनेर एक तिहाइले काम चलाउने प्रयास गरिरहेका छौं, उनले भने। अहिले कार्यालयको प्रगतिको समीक्षा, रिपोर्टिङ, नयाँ कार्यक्रम, योजना बनाउने समय हो। प्रदेश र स्थानीय तहको वर्षभरिको कामको रिपोर्टिङ पनि यही बेला हुन्छ। कर्मचारीका लागि अहिलेको समय महत्वपूर्ण भएकाले केही दिन चाप हुन सक्ने पौडेलले बताए। उनका अनुसार तीन अधिकृत भएका शाखाका एक जनालाई कार्यालय बोलाउने र अन्य दुईलाई घरैबाट काम चलाउने अभ्यास सुरु भइसकेको छ। अधिकृत १५१५ दिनमा कार्यालय आउनुपर्ने र सोभन्दा माथिका कर्मचारी भने कार्यालय नै आउनुपर्ने निर्णय भएको पौडेलले जानकारी दिए। लकडाउनपछि लागू भएको सिफ्ट सिस्टम प्रभावकारी नभएपछि सरकारले यो अवधारण ल्याएको हो। यसअघि बिहान ८ देखि दिउँसो १ बजे र १ देखि साँझ ६ बजेसम्मको सिफ्ट थियो। कोरोना संक्रमित दुई सयभन्दा बढी भएका जिल्ला र काठमाडौं उपत्यकाका सरकारी तथा गैरसरकारी निकाय, बैंक, सहकारी, लघुवित्त एवं वित्तीय संघसंस्थाको सेवा विद्युतीय माध्यमबाट प्रवाह गर्ने व्यवस्था मिलाउन सरकारले निर्देशन दिएको छ। वर्क फ्रम होमको कार्य सम्पादन सम्बन्धित कार्यालय प्रमुखले मिलाउने छन्। कोरोना संक्रमणका बेला आलोपालो प्रणाली अवलम्बन गरिएको बताउँदै प्रवक्ता पौडेलले भने, घरमा रहे पनि कर्मचारीले सक्नेजति काम गर्नुपर्छ। कार्यान्वयन मोडालिटी भने अझै तयार नभएको उनले बताए। भीडभाड हुने मालपोत, नापी, यातायातलगायत बढी जनसम्पर्क हुने कार्यालयको सेवा प्रवाह भने स्थगित गरिएको छ। भदौ १५ सम्मका लागि नापी र मालपोतको सेवा बन्द गरिएको हो। कोरोना संक्रमण बढेपछि काठमाडौं उपत्यकाका मालपोत कार्यालयले भदौ १५ सम्म सेवा बन्द गरेका हुन्। मन्त्रीस्तरीय निर्णयबाट बुधबारदेखि नापी र मालपोतका सेवा बन्द गर्दै उपत्यकाका अधिकांश सरकारी कार्यालयको सेवा कटौती गरिएको छ। तर, उपत्यकाबाहिर भने प्रदेश सरकारस्थानीय प्रशासनको समन्वयमा स्वास्थ्य सुरक्षा मापदण्ड अवलम्बन गरेर सेवा प्रवाह गराउन निर्देशन दिइएको छ। आलोपालो प्रणालीमा कार्यालयबाट जारी परिचयपत्रका आधारमा कर्मचारी कार्यालय जान आउन पाउने व्यवस्था गरिएको काठमाडौंका प्रमुख जिल्ला अधिकारी जनकराज दाहालले बताए। वर्क फ्रम होम कति प्रभावकारी ? प्रशासनविद् भीमदेव भट्ट घरबाट सेवा दिन कठिन रहेको बताउँछन्। काठमाडौं उपत्यकाभित्रै सम्भव नहुने यो अभ्यास दुर्गम भेगमा प्रभावकारी बन्न नसक्ने उनको ठहर छ। हाम्रा कर्मचारी यस्तो अभ्याससँग अभ्यस्त छैनन्, न प्रविधि त्योअनुसार छ, इन्टरनेटको अवस्था सबैलाई थाहै छ, तलब त्यसै खान दिन हुँदैन भनेर सरकारले यसो गरेको होला, भट्टले भने। सरकारले प्रविधिमा धेरै खर्च गरे पनि त्यसअनुसार अझै नतिजा नआएको उनले बताए। सरकार र कर्मचारी छिटोछरितो र सहज सेवा दिने विषयमा गम्भीर नभएका भट्टको आरोप छ। आधिकारिक ट्रेड युनियनका कार्यवाहक अध्यक्ष भोलानाथ पोखरेल कोरोनासँग लड्न कर्मचारीले विश्व स्वास्थ्य संगठनको मापदण्ड र सरकारका निर्णय पालना गर्नुको विकल्प नरहेको बताउँछन्। कर्मचारीले घरैबाट काम गर्नुपर्ने र यो समयलाई सिर्जनात्मक र रचनात्मक बनाउनुपर्ने उनको सुझाव छ। अनलाइनबाट धेरै काम गर्न सकिन्छ, त्यो चिन्तन कर्मचारीमा हुनु पर्यो, उनले भने, यो महामारीमा भीडभाड, बैठक, गोष्ठी लगायतका भत्तामा ध्यान दिनु भएन। आफूलाई रचनात्मक बनाउनु पर्यो।"
भक्तपुरमा शारदा माविको भवन मल्लकालीन शैलीमा बन्ने,"भक्तपुर : भक्तपुर नगरपालिका २ यालाछेंस्थित शारदा माध्यमिक विद्यालयको भवन मल्लकालीन शैलीमा पुनर्निर्माण हुने भएको छ। २०७२ साल बैशाख १२ गतेको महाभूकम्पले क्षति पुर्याएको भवन मल्लकालीन शैलीमा पुननिर्माण हुने भएको हो। भक्तपुर दरबार क्षेत्रको ९९ चोकभित्र रहेको हुँदा विद्यालय भवन पनि मल्लकालीन शैलीमा बनाउन लागिएको विद्यालयका प्रधानाध्यापक रोशनराज तुईतुईले जानकारी दिए। उनले सम्पदा क्षेत्रमा विद्यालय पनि परम्परागत शैलीमा बनाउन सकिन्छ भन्ने नमुनाको रुपमा शारदालाई अघि सार्न लागिएको दावी गरे। इँटा, ढुंगा, काठ, माटोको जोडाइमा घर तथा भवन बनाउनु मल्लकालीन शैली हो। काठमाडौं उपत्यकाका सम्पूर्ण मल्लकालीन दरबार, मठमन्दिर, पाटीपौवामात्रै होइन सर्वसाधारणका घरसमेत माटो जोडाइका छन्। सिमेन्ट र फलामे छड एवं डण्डीको विकास भएसँगै माटो जोडाइका घरहरु बन्ने क्रम छुटेको छ। सहरबजार एवं सुगम ठाउँमा मात्रै होइन, ग्रामीण क्षेत्रमा समेत अहिले घर तथा भवन निर्माणमा सिमेन्ट र छडको प्रयोग गर्ने चलन बढेको छ। अहिले जताततै आधुनिक घर बन्न र बनाउन थालेपछि परम्परागत शैलीका माटो जोडाइका घर तथा भवन बन्न छाडेको छ। यससँगै नयाँ पुस्ताले परम्परागत शैली नै भुल्ने खतरा बढेकाले यसलाई जीवन्त राख्न विद्यालयको भवन परम्परागत शैलीमा पुनर्निर्माण गर्ने निचोडमा पुगेको प्रधानाध्यापक तुईतुई बताउँछन्। उनका अनुसार उक्त भवनको नक्सा भक्तपुर नगरपालिकाबाट पुरातत्व विभाग पुगेको छ। कोरोना भाइरस संक्रमणको कारण विभागबाट नक्सापास गर्ने प्रक्रियामा ढिलाइ भइरहेको उनको भनाइ छ। विभागअन्तर्गतको विश्व सम्पदा शाखाले उक्त नक्साको अध्ययन गरिरहेको उनी बताउँछन्। उक्त शाखाको नेतृत्वमा रहेको भवन विभागलगायतका नौवटा संस्थाको प्राविधिकहरुको अध्ययन अवलोकनपछि नक्सापास हुने आश्वासन प्राप्त भएको प्रअ तुईतुईले जानकारी दिए। विद्यालयको नक्सा भक्तपुर नगरपालिकाबाट पुरातत्व विभाग पुगेको छ। कोरोना भाइरस संक्रमणको महामारीको कारण विभागबाट काम अघि बढेको छैन, उनले भने, विभागले चाँडै विद्यालय क्षेत्रको अध्ययन अवलोकन गरेर नक्सा पास गर्ने आश्वासन दिएको छ।भूकम्पले भत्काउनअघिको शारदा माविको मुख्य भवन। भूकम्पले क्षति पुर्याएको भवन पुनर्निर्माण गर्ने पटकपटकको प्रयासमा विद्यालय असफल हुँदै आएको छ। उक्त भवन निर्माण गर्न सरकारले समेत करिब एक करोड ३५ लाख रुपैयाँ बजेट विनियोजन गरेको थियो। त्यस्तै बौद्धमार्गीको संस्था चुचीले पनि उक्त भवन बनाइदिने इच्छा व्यक्त गरेको थियो तर भक्तपुर नगरपालिकाले मल्लकालीन भक्तपुर दरबार क्षेत्रको ९९ चोकभित्र नयाँ संरचना बनाउन स्वीकृति दिएन। जसले गर्दा सरकारी बजेट फिर्ता गरेको प्रअ तुईतुई सुनाउँछन्। भवन पुनर्निर्माण गर्ने भनेर सरकारले विनियोजन गरेको रकमको पहिलो किस्ता ३५ लाख रुपैयाँ ल्याएका थियौं, उनले भने, तर भक्तपुर नगरपालिकाले स्वीकृति नदिएपछि उक्त रकम फिर्ता गर्न बाध्य भयौं। उनका अनुसार चुची नामक बौद्ध संस्थाले पुनर्निर्माण हुने भवनको नक्सासमेत बनाइसकेको थियो। उक्त नक्सा आधुनिक एवं सम्पदा क्षेत्र अनुकूल नभएको भन्दै भक्तपुर नगरपालिकाले स्वीकार गर्न नदिएको उनको भनाइ थियो। नगरपालिकाले स्वीकृति नदिँदा भक्तपुर दरबार क्षेत्रमा रहेका शारदासँगै पद्म र विद्यार्थी निकेतन माविले पनि भवन पुनर्निर्माण गर्न पाएका छैनन्। भूकम्पले भत्काएको भवन पुनर्निर्माण गर्न नहुँदा विद्यार्थीहरुलाई अस्थायी टहरामा पढ्न बाध्य हुँदै आएका छन्। भूकम्पले भवन भत्काएपछि विद्यालयमा पाँचवटा अस्थायी शिकाई केन्द्र (टीएलसी) निर्माण गरिएको थियो। भक्तपुर नगरपालिकाको पटकपटक ध्यानाकर्षण गर्दा पनि भवन पुनर्निर्माण गर्न अनुमति नदिएको प्रअ तुईतुई बताउँछन्। भवन पुनर्निर्माण गर्न नदिने भए विद्यालयलाई अन्तै ठाउँ उपलब्ध गराउन पटकपटक भक्तपुर नगरपालिकाको ध्यानाकर्षण गर्दा पनि सुनुवाइ भएन, उनले थपे। केही सीप नलागेपछि सबै शिक्षक तथा कर्मचारीले विद्यालय चलाउन नसकिने भन्दै भक्तपुर नगर प्रमुखलाई साँचो बुझाएका थिए। विद्यालय बन्द हुने स्थिति आएपछि गएको वर्ष भक्तपुर नगरपालिकाले मल्लकालीन शैलीमा भूकम्पले भत्काएको भवन पुनर्निर्माण गर्न अनुमति दिइएको हो। उक्त भवन पुनर्निर्माणको लागि करिब २ करोड रुपैयाँ लाग्ने अनुमान गरिएको छ। प्रअ तुईतुईले नक्सापास हुनेवित्तिकै भवन पुनर्निर्माण सुरु गर्ने आफूहरुको योजना रहेको बताए। निर्माण सुरु भएको दुई वर्षभित्र पुनर्निर्माण सम्पन्न गर्ने लक्ष्य रहेको उनको भनाइ छ। उनका अनुसार भवन पुनर्निर्माण गर्न करिव एक करोड रुपैयाँ सहयोग गर्ने प्रतिबद्ध दाताहरु विद्यालयसँग रहेका छन्। तीनतले उक्त भवनमा १४ वटा कोठा हुनेछन्। जसमध्ये करिब १० वटा शिक्षणको लागि र बाँकी कार्यालय, पुस्तकालय, प्रयोगशाला, लेखाशाखाको लागि प्रयोग गरिने भवनका डिजाइनर इञ्जिनियर तुलसीलाल बासुकलाले जानकारी दिए। उनले माटो जोडाई परम्परागत शैली भए पनि भवन भूकम्प प्रतिरोधी हुने बताए। उनका अनुसार भवनको जगको मोटाइ २८ इन्चको हुनेछ। गारो दुई फिट मोटाइको हुनेछ। माटो जोडाइको बन्ने भएकाले अहिले गुणस्तरीय लस्सादार माटोको खोजी भइरहेको इञ्जिनियर बासुकला बताउँछन्। उनका अनुसार परम्परागत शैलीमा घर तथा भवन बनाउँदा आधुनिक शैलीको भन्दा लागत बढे पनि यो सयौं वर्ष टिक्छ। सिमेन्टको आयु ५० देखि ८० वर्षमात्रै मानिने उनको भनाइ थियो। परम्परागत शैलीमा शारदा माविको भवनमात्रै बन्ने छैन, प्रअ तुईतुई भन्छन्, भवन बन्दै गर्दा विद्यार्थीहरुलाई तथा विज्ञहरुलाई निर्माणसम्बन्धी परम्परागत शैलीको अध्ययन अनुसन्धान पनि गराउँछौं। जसले परम्परागत शैलीले जीवन्तता पाइरहोस्। विसं २००९ सालमा स्थापना भएको शारदा भक्तपुरकै उत्कृष्ट सरकारी विद्यालयहरुमध्ये एक हो।"
मोरङमा दुई जनाको मृत्यु,विराटगनर : मोरङको उर्लाबारी र रंगेलीमा करेन्ट लागेर तथा पोखरीमा डुबेर दुई जनाको मृत्यु भएको छ। घर नजिकैको कुलोमा करेन्ट लगाएर माछा मार्ने क्रममा उर्लाबारी नगरपालिका७ मा बुधबार साँझ २८ वर्षीय नवीन विकको मृत्यु भएको मोरङ प्रहरी प्रमुख एसपी सन्तोष खड्काले जानकारी दिए। माछा मार्ने क्रममा अचानक आफैलाई करेन्ट लाग्दा विक घाइते भएका थिए। उपचारका लागि उर्लाबारीको गोदावरी अस्पताल लैजाने क्रममा उनको बाटैमा मृत्यु भएको खड्काले बताए। रंगेली नगरपालिका१ का ४९ वर्षीय खड्गबहादुर मगरको पोखरीमा पौडी खेल्ने क्रममा डुबेर मृत्यु भएको छ। घर नजिकै रहेको माछा पोखरीमा पौडी खेल्ने क्रममा डुबेरका मगरलाई खोजी गर्ने क्रममा मृत फेला पारिएको एसपी खड्काले बताए। प्रहरीले दुवै घटनाको अनुसन्धान सुरु गरिएको जनाएको छ।
पार्टी एकता पदको बार्गेनिङका लागि भएको होइन,"वाम गठबन्धन देश, पार्टी, कम्युनिस्ट आन्दोलन र जनताको हितकै लागि पार्टी एकता गरिएको दाबी गर्छन् नेकपाका अध्यक्ष पुष्पकमल दाहाल प्रचण्ड। यसबीचमा विधि र पद्धतिको पालना कोबाट भयोभएन भन्ने विषयमा पार्टीभित्र विवाद भएको उनी स्वीकार्छन्। जनतामा केपी, प्रचण्ड, माधव झलनाथ या अरू सबै नेता पदका लागि झगडा गरेका हुन् भन्ने पर्न गयो, जुन सत्य नभएको उनको भनाइ छ। केही समयअघि प्रधानमन्त्री तथा अध्यक्ष केपी ओली र उनीबीच बोलचालसमेत बन्द भयो। पार्टी टुक्रिने भयो भन्ने अड्कल पनि काटिए। विवाद समाधानका लागि महासचिव विष्णु पौडेलको संयोजकत्वमा ६ सदस्यीय कार्यदल बनेपछि मत्थर भएको छ। कार्यदलको कार्यादेश, महाधिवेशन, सरकार पुनर्गठन, पार्टीभित्र विकसित विवाद समाधानलगायतका विषयमा अन्नपूर्ण मिडिया गुप्रको एपीवान एचडी टेलिभिजनको कार्यक्रम द बाभ्रो डेल्टा शो मा पत्रकार भूषण दाहालले प्रचण्डसँग गरेको कुराकानीको सम्पादित अंश : अध्यक्षज्यू, २५ वर्षअगाडि एउटा सोच र गन्तव्यसहित गरिबी र निमुखा जनताको साथ लिएर युद्ध गर्नुभयो। तर जो जनता यहाँहरूले देखाएको राजनीतिक आशाका भरमा बन्दुक समात्न युद्धमा होमिएका थिए, उनीहरूका मुखको कलेटी २५ वर्ष बितिसक्दा पनि हराएको देखिन्न। केही नेताको कलेबर परिवर्तन भयो। मैले अन्यायपूर्ण प्रश्न गरेजस्तो लाग्छ ? (मुन्टो हल्लाउँदै सहमति जनाउँदै) सबभन्दा पहिला शुभकामना भन्न चाहन्छु नयाँ सन्दर्भमा नयाँ प्रक्रियामा प्रवेश गर्नुभएको छ। कान्तिपुरमा हुँदा फायरसाइडमा एउटा पहिचान व्यक्तित्व बनाउनुभएको थियो। त्यसले नेपालको लोकतान्त्रिक आन्दोलनलाई ठूलो योगदान गरेको छ। फेरि नयाँ सन्दर्भसहित आउनुभएको छ, मेरो तपाईंलाई सफलताको शुभकामना छ। जहाँसम्म प्रश्न छ, यो गम्भीर र संवेदनशील छ। मैले असाध्यै धेरै सोच्ने गरेको विषय प्रश्नभित्रै छ। पक्कै पनि हामीले २०५२ सालमा राज्यविरुद्ध विद्रोहको उद्घोष गरेर नेपालमा सबै उत्पीडित वर्ग, जाति, क्षेत्र, लिंग र समुदायको मुक्ति र समान आत्मसम्मानका लागि भनेर जुन विद्रोह गर्यौं, त्यो १० वर्षसम्म चल्यो। त्यसले नेपाली समाजलाई धेरै उद्वेलित, तरंगित र आकर्षित पनि गरायो। नयाँ राजनीतिक वातावरण पनि बनायो। त्यो राजनीतिक वातावरण बनेकै कारणले नेपालमा एउटा ठूलो र दूरगामी राजनीतिक परिवर्तनको आधार पनि बनायो। विश्वभरिका घटनाक्रमको त्यतिबेला पनि अध्ययन गर्थें कसरी गइरहेको छ विश्वको राजनीति र वर्गसंघर्ष ? अध्ययनपछि त्यो विद्रोहलाई केही निश्चित उपलब्धिका साथ सामाजिक तथा राजनीतिक रूपान्तरणमा लैजान र शान्तितिर जान आवश्यक देखें। नेपालमा अब गणतन्त्र, संविधानसभा, शान्तिको निम्ति सकारात्मक सोच राख्ने सबै शक्तिसँग हातेमालो गरेर जानुपर्छ भन्ने परिस्थिति बन्यो। हाम्रो पार्टी नेतृत्वले पनि सोच्यो र नयाँ परिस्थिति बन्यो। त्यो धेरै युगीन महत्वको थियो त्यतिबेलाको परिस्थिति, चाहे बाह्रबुँदे समझदारीका कुरा गरौं, चाहे जनयुद्ध र जनआन्दोलनसँगसँगै बढ्ने परिस्थिति, शान्तिप्रक्रिया र शान्तिसम्झौता, संविधानसभाको पहिलो बैठकबाट नेपालमा संघीय लोकतान्त्रिक गणतन्त्र घोषणा गर्ने कुरा गरौं, यी सबै आफैंमा दूरगामी महत्व र ऐतिहासिक राजनीतिक परिघटना हुन्, जसलाई तत्कालीन माओवादीको मुख्यरूपमा म नेतृत्व गर्थें। त्यसको अध्यक्षको हैसियतमा भनौं या तत्कालीन जनमुक्ति सेनाको सुप्रिम कमान्डरको हैसियतमा पनि शान्तिको वातावरण बनाउन जे भूमिका खेल्ने अवसर प्राप्त भयो, त्यसमा मलाई गर्व छ। किनकि नेपालमा ठूलो परिवर्तनसहित शान्तिनिम्ति काम गर्ने अवसर प्राप्त गरें। मैले जुन मुद्दा त्यतिबेला मुख्यरूपमा अगाडि ल्याउन नेतृत्व गरेको थिएँ, तत्कालीन माओवादीले जे गरेको थियो, चाहे, त्यो गणतन्त्र, संघीयता, समावेशी र समानुपातिक सबै उत्पीडितको राज्यमा अवसर प्राप्त हुनुपर्छ भनेर जे भनिएको थियो, त्यो र यो धर्मनिरपेक्षताकै कुरा गरिएको थियो, यो सबै मुद्दा अन्ततोगत्वा राष्ट्रिय मुद्दाका रूपमा स्थापित भए। संविधानसभाको निर्वाचन गर्ने विषयमा तत्कालीन सात दल र माओवादीका बीचमा जुन समझदारी बन्यो त्यसअनुसार संविधानसभा चुनाव पनि भयो। यहाँसम्म आउँदा जति आर्थिक रूपान्तरण, जनताले आफ्नो घरदैलोमा गणतन्त्रबाट पाउनुपर्ने उज्यालो या राहत सुविधा जुन हो, त्यो सन्तोषजनक छैन भन्नेमा सम्भवतः सबै राजनीतिक दल र नेतामध्ये सबैभन्दा बढी चिन्तित म नै छु। आम जनतासामु हामीले जुन सपना बोकेर विद्रोह गरेका हौं, शान्तिसम्झौतामा आएका हौं, संविधानसभासहित संघीय गणतन्त्रको घोषणा गरिएको छ, ती सपना पूरा भएका छैनन्। यो राजनीतिक परिवर्तनलाई जनताको जीवनमा सकारात्मकरूपमा रूपान्तरण गर्न बाँकी नै छ। जबसम्म जनताको जीवनमा परिवर्तनको अनुभूति हुँदैन, तबसम्म राजनीतिक परिवर्तन दिगो भन्न सकिन्न। त्यस अर्थमा पटकपटक भनेको छु अबको मेरो सम्पूर्ण मेहनत या प्रयास जे भने पनि त्यो सामाजिक तथा आर्थिक रूपान्तरणका निम्ति हुन्छ। नेपालको आर्थिक समृद्धिको निम्ति हुन्छ र हुनुपर्छ भन्नेमा प्रतिबद्ध र चिन्तित पनि छु। पक्कै पनि यो राजनीतिक परिवर्तनले गाउँघरमा सामान्य खेती गरेर बसेका महिला र पुरुषको ठूलो संख्यालाई राज्यसत्ताको मूलधारमा ल्याएको छ। दुईचारजना नेता मात्र आए र अरू सबै छुटे भन्ने सत्य होइन। यो परिवर्तन हुँदैनथ्यो भने एउटा स्कुलको सामान्य शिक्षकका रूपमा स्कुल जान पनि नसक्ने, महिलाहरू सामान्य गृहिणीभन्दा माथि आउन गाह्रो पर्ने अवस्थाबाट हजारौंको संख्यामा आएका छन्। त्यो माओवादी आन्दोलनमा लागेकाहरू मात्र आएका छन् भन्ने अर्थमा होइन। यो परिवर्तनको उद्घोष र त्यसमा एकीकृत भएको जनसमुदायका आशा र अहिले देखिएको प्रतिफलका बीचमा कसरी खाडल पर्यो ? नेपालको इतिहासमा हामीले हेर्नुपर्ने के हो भने जहानियाँ राणाशासनविरोधी आन्दोलनदेखि २०६२०६३ सम्म आउँदा गुणात्मक राजनीतिक परिवर्तन अथवा क्रान्तिकारी परिवर्तन नेपालमा भएको छैन। ठूलाठूला परिवर्तन भएका छन्, तर ती सबै सम्झौता र सहमतिद्वारा मात्र भएका छन्। ००७ सालकै हेर्नुभयो भने त्यो परिवर्तन राणासँग सम्झौता गरेर मोहनशमशेरलाई प्रधानमन्त्रीका रूपमा स्वीकार गरेर प्रजातन्त्र आयो भनियो। ठूलै परिवर्तन भयो पनि तर त्यो सम्झौताभन्दा बाहिर थिएन। त्यसको परिणाम त्यसले जे भोग्नुपथ्र्यो १० वर्ष त्यस्तै भोग्यो। जोसँग सम्झौता गरेर अगाडि बढ्नुपथ्र्याे होला सायद, त्यसलाई फालेर वा बाहिर राखेर एउटा नयाँ व्यवस्था प्रतिपादन गरेर अगाडि बढ्न हामी थाल्यौं संघीय लोकतान्त्रिक गणतन्त्रमा। तर अहिले अप्ठ्यारो मानीमानी सोधिरहेको छु, तपाईं दुईचोटि प्रधानमन्त्री हुनुभयो। तपाईंका मित्र बाबुराम भट्टराई एकपटक प्रधनमन्त्री हुनुभयो। व्यवस्थापिकामा तीनजना नेताहरूले त्यसको नेतृत्व गर्नुभयो। मुलुकको दोस्रो बरियताको उपराष्ट्रपति पदमा तपाईंकै सहयोद्धा हुनुहुन्छ। दर्जनौं मन्त्रीहरू भए। राजनीति आखिर त्यही पावरमा त घुम्दो रहेछ। एउटा आम जीवनको अब्जर्बेसन संघीय लोकतान्त्रिक गणतन्त्रको वीजारोपण भयो, तर एकैछिनलाई हेरौं न, अहिले जति श्रमिक दाजुभाइ तथा दिदीबहिनी विश्वका कठिन ठाउँमा कार्यरत हुनुहुन्छ, ती देश सायद गणतान्त्रिक मुलुक छैनन्, प्रायः छैनन्। प्रायः प्रायः छन् भन्न पनि मिल्छ। प्रायः प्रायः छैनन् अध्यक्षज्यू, अरब क्षेत्रका अधिकांश मुलुक गणतान्त्रिक छैनन्, मलेसिया पनि होइन। जापान पनि होइन। साउदी अरेबिया त हुँदै होइन। अब मैले सोध्न खोजेको मुलुकमा संघीय लोकतान्त्रिक गणतन्त्र आशैआश तर जीविकोपार्जनका लागि संघीय लोकतान्त्रिक गणतन्त्र कता हो कता छाडेर अरबको बालुवामा पसिना बगाएर ५० डिग्रीमा जीवनयापन गर्न अझै पनि बाध्य छन् त ? जे सपना हो, त्यो पूरा भएको छैन। हामी अझै त्यसका निम्ति प्रयत्नशील छौं। तर तपाईंले जुन पूरै चित्रलाई नकारात्मक मात्रै बढी छ जस्तो गरी सोध्नुभयो, म त्यसमा सहमत छैन। किनभने पहिलो संघीय लोकतान्त्रिक गणतन्त्र ००७ र ०४६ सालको परिवर्तनभन्दा गुणात्मक रूपले फरक छ। फरक हुँदाहुँदै पनि केही विशेषता हिजो आपसमा संघर्षरत पक्षहरू सहमत भएर पनि यो परिवर्तन आएको छ। दोस्रो हिजो संघर्षरत पक्षहरू नै आपसमा समझदारी गरेर निरंकुशताविरुद्ध लडेर यो गणतन्त्र आएको हो। यति ठूलो परिवर्तन आएकाले यसलाई संस्थागत गर्न नयाँ तरिकाले जति संविधान बने, ती सबैभन्दा लोकतान्त्रिक, जनपक्षीय र बढीभन्दा बढी जनताको सहभागितासहित संविधान बन्नुपथ्र्यो। त्यो आन्दोलनको एउटा मुख्य माग पनि थियो। त्यसले केही वर्ष लियो। सम्पूर्ण रूपले आर्थिक तथा सामाजिक रूपान्तरण तपाईंले भनेजस्तो अरबमा जान सुरुआत गणतन्त्र आएपछि भएको होइन। नेपालीहरू विदेशमा जाने सुरुआत राजतन्त्रअगाडिदेखिकै हो। गणतन्त्र आएपछि रोकिनुपथ्र्यो भन्नुभयो। हामीले संविधानसभाबाटै संविधान बनाउनुपथ्र्यो। यो गणतान्त्रिक प्रणालीलाई संस्थागत गर्न अन्य कुनै विधिबाट संविधान बनाएर परिवर्तनका भावनालाई लाकेतान्त्रिक ढंगले प्रतिनिधित्व गर्न सकिँदैनथ्यो। हामीले धेरै समय त्यहाँ लियौं। धेरै समय लिनुपर्ने अवस्था आइलाग्यो पहिलो। दोस्रो यसबीचमा केही पनि सकारात्मक भएनन् भन्नुभयो भने त्यो पनि पूरै सत्यचाहिँ होइन। त्यसलाई मैले अँध्यारो र नकारात्मक दृष्टिकोण राखेको पनि होइन, तर एउटा आम जीवनका घरमा उब्जिएको पुञ्जबाट झिकेर मैले यहाँलाई राखेको हुँ। मैले तपाईंले भन्न खोजेको कुरा बुझेरै सुरुमा जस्तो सपना देखेको थियो, त्यो पूरा भएको छैन। हामी त्यो दिशातिर जान प्रयत्नशील छौं। पहिलो संविधानसभा निर्वाचनपछि या त्यसताका तपाईंले नेतृत्व गर्नुभएको तत्कालीन माओवादीको राजनीतिक वर्चस्व जुन किसिमले हासिल भएको थियो, यो प्रोसेस अगाडि बढ्दै जाँदा पार्टी टुक्रिने, मन कुँडिने, पार्टीगत वर्चश्व पनि प्रत्येक चुनावमा घट्दै जाने र राजनीतिमा अप्राकृतिक देखिने जोडघटाउ गर्नुपर्ने तत्कालीन अवस्था आयो नि, कहिले त्तकालीन एमालेको पछि लाग्नुपर्ने, कहिले कांग्रेसको पछि लाग्नुपर्नेजस्तो स्थिति देखियो नि। त्यो राजनीतिक ह्रास १० वर्षमा धेरै पहिरो बग्यो नि ? यो कुरालाई पनि म अलिक भिन्न ढंगले भन्न चाहन्छु। म प्रचण्ड, ०४६ सालको ऐतिहासिक जनआन्दोलनभन्दा अगाडि एउटा सानो समूहको महामन्त्री बनें। त्यहाँदेखि अहिलेसम्म म पार्टीको नेतृत्वमा कुनै न कुनै रूपमा छु। म सानो एउटा समूह जसलाई त्यति धेरै नेपालको मूलधारको राजनीतिले चिन्दैनथ्यो, जान्दैनथ्यो। त्यस्तो पार्टीको नेताका रूपमा काम सुरु गरेर मैले एकता केन्द्र हुँदै माओवादी हुँदै, जनयुद्ध हुँदै शान्ति प्रक्रिया हुँदै आउने क्रम तपाईंले हेर्नुभयो भने तपाईंले एउटा ग्राफ देख्नुहुन्छ। मैले देश, जनता, आन्दोलन र आफूले नेतृत्व गरेको विचारका पक्षमा जनमत बनाउन गुणात्मक ढंगले सोचेको छु। पहिला त्यो एउटा समूहका लागि हुन्थ्यो, शान्ति सम्झौतापछि त्यो राष्ट्रका लागि रूपान्तरण भयो भन्ने छ मेरो। नेकपा फुट्दैन, ५ दिनमै देख्नु हुनेछ : प्रधानमन्त्री ओली (भिडियोसहित) एकता जोगाउन म चुप लागेको छु एपीवान टेलिभिजनमा भुषण दाहालको दोस्रो कार्यक्रम प्रचण्डसँग (भिडियो) प्याकेजमै सहमति हुँदैछ : प्रचण्ड (भिडियोसहित) यसमा सबैको ध्यान जाओस् भन्ने मेरो आग्रह छ। आन्दोलन जनयुद्धहुँदै शान्तिप्रक्रियामा आउँदा जनताले अनुभूत गरेर एउटा ठूलो परिवर्तनको वाहक शक्तिका रूपमा, त्यसको प्रमुख नेताका रूपमा मैले जे जनताका भावना अनुभूत गरें, त्यो एउटा आन्दोलनका रूपमा आँधीहुरीका रूपमा पहिलोपटकको चुनाव भयो। मैले नेतृत्वको गरेको पार्टी हामी आफैंले सोचेभन्दा निर्वाचनमा अझ बढी शक्ति प्राप्त गरेको पार्टी भयो। मैले तत्कालीन एमालेसँग मिलेर तपाईंले माओवादी कहिले कसको पछि कसको भन्नुभयो नि, यसलाई एमाले पनि कहिले माओवादीको पछि भन्न सकिन्छ। पहिलो चुनावपछि माओवादी र तत्कालीन एमाले मेरो नेतृत्वमा सरकारमा सहभागी भएर सरकार गठन भयो। पक्कै पनि पछि त्यहाँ केही त्रुटि भए भन्ने समीक्षा गर्छु। किनकि कुनै पनि नयाँ राजनीतिक प्रक्रियामा नेतृत्वले अनुभवबाट सिक्नुपर्ने हुन्छ। किताबबाट मात्र सिकेर हुँदैन। जीवनबाट सिक्नुपर्ने हुन्छ। त्यो विन्दुमा प्रचण्डको नेतृत्वमा भएको क्रान्ति भनिन्थ्यो, त्यही बुझ्थे मान्छेले, त्यसैका आधारमा सायद भोट रूपान्तरण पनि भयो। तर त्यो क्रान्ति अधकल्चै बिसाइदिनुभयो नि? मैले बिसाउने र नबिसाउने कुरासँग त्यो सम्बन्धित छैन। नेपालमा शान्तिसम्झौता आवश्यक थियो कि थिएन ? यो कुरा हेर्नुपर्ने हुन्छ। शान्तिसम्झौता आवश्यक थियो भने मैले नेतृत्व गरेको क्रान्ति सम्पूर्णरूपले सफल भएको होइन। मैले सम्झौता गरेर केही आंशिक उपलब्धि लिने र त्यसमा टेकेर अगाडि जाने उद्देश्यसँग जोडिएर गरेको शान्तिसम्झौता। यो कुरालाई ठीक ढंगले कतिले बझे, कतिले बुझेनन्, प्रश्न त्यहाँ हो। यो कुरा सोच्दै गर्दा पहिला हामीले पूरै सत्ता कब्जा गर्ने लक्ष्य राखेका थियौं। पोखरामा आउने, पोखराबाट काठमाडौंसम्म अभियान चलाएर जाने भन्नेसम्मका हामीले जे रणनीति सोच्ने गथ्र्यौं, परिस्थितिले त्यो दिएन भन्ने निष्कर्षमा हामी पुग्यौं। अहिलेको विश्व परिस्थिति, देशको र क्षेत्रीय परिस्थितिले पनि हामीले सीधै लडाइँ जितेर काठमाडौं कब्जा गर्न अनुमति दिँदैन। बरु त्यसो गर्न खोजियो भने अझ ठूलो क्षति राष्ट्र र जनताले पनि बेहोर्ने अवस्था आउँथ्यो। तर जनमतलाई नै विश्वास गरेर मूलधारको राजनीतिमा प्रवेश गरेपछि मतकै आधारमा पनि त्यो चिज हासिल गर्न सकिन्थ्यो होला नि ? जनमत तपाईंहरूसँग थियो। जनमत पक्कै पनि थियो। तर त्यो जनमत पनि तपाईंले भनेजस्तो पुरानो मूलधारमा आएको जस्तो होइन। त्यो नयाँ मूलधार खोज्ने परिस्थितिको जनमत हो। जनमतलाई पनि यथास्थितिलाई कायम राखेर भएको निर्वाचन पनि थिएन। तर त्यही नयाँ मूलधार खोज्ने प्रयास जुन बेला प्रचण्डको नेतृत्वमा सुरु भयो, तत्कालीन नेकपा माओवादी विभिन्न टुक्रामा विभाजन हुन थाल्यो इतिहासलाई हेर्ने हो भने। किरणजी बाहिर बस्नुभयो। बाबुराम आजभोलि कम्युनिस्ट पद्धतिकै औचित्य छैन भन्नेजस्ता कुरा गर्न थाल्नुभएको छ। विप्लवजी बन्दुक अझै छाड्नु हुन्न, कता हुनुहुन्छ थाहा छैन। यो इन्ट्रायक राख्न नसकेको ग्लानि प्रचण्डमा छ ? कि भन्छन् नि मानिसहरू प्रचण्डलाई ग्लानि छैन, उनी आफैं यी सबै विभक्त पुराना कमरेडहरूका मुखिया हुन्। उनले यी सब विभिन्न समयमा विभक्त भएका पूर्वमाओवादीलाई योजनाअनुसार नै सञ्चालन गरिरहेका छन्। कुनचाहिँ सत्य हो ? यो पछिल्लो कुरा सत्य होइन। प्रचण्डकै योजना र उसैको नेतृत्वमा विभाजन भएको र विभिन्नलाई विभिन्न टास दिएर राखिएको भन्ने कुरा सत्य होइन। किनभने पार्टी धेरै ठूलो रूपमा संविधानसभाबाट देखा पर्यो। अनि पार्टीभित्र विवाद बहस हुन्छन्। त्यो स्वाभाविक हो। किरणजीको आफ्नै प्रवृत्ति र स्वभाव थियो। उहाँले आन्दोलनलाई, क्रान्ति, शान्तिसम्झौता, बाह्रबुँदेलाई एक ढंगले हेर्नुहुन्थ्यो। अरू युवा साथीहरूले एक ढंगले हेर्नुहुन्थ्यो। त्यो हाम्रो विजय पहिलो संविधानसभामा भयो। त्यो विजयले सबैलाई आआफ्नो सोचअनुसार अलिक बढी मनोगत बनायो। प्रचण्डले यो सम्झौता नगरेको भए हामीले क्रान्ति नै जित्ने थियौं भन्ने केही साथीहरूलाई लाग्यो। अहिलेसम्म जितिसकिन्थ्यो, प्रचण्डले बाह्रबुँदे सम्झौता, शान्तिसम्झौता गरेर विजय हुन लागेको क्रान्ति विजय हुन पाएन भन्ने सोच बने। साथीहरू त्यसकारण आआफ्नो ढंगले जानुभयो। तर तपाईंको प्रश्नभित्र बडो विचित्रको सत्य के छ भने चाहे किरणजी अहिले अर्काे समूहमा हुनुहुन्छ, अर्काे समूहमा या विप्लवजी अर्काे समूहमा अर्काे धारणा र बाबुरामजी कहाँ पुग्नुभएको छ। हामी सबै एउटै स्कुलका हौं। किरणजी पनि चिन्तित नै हुनुहुन्छ भन्ने लाग्छ मलाई। भेटघाट छैन ? भेटघाट कहिलेकाहीं हुन्छ। किरणजीसँग नहुने कुरा होइन। बाबुरामजी पनि चिन्तित हुनुहुन्छ। मलाई लाग्छ विप्लवजी पनि चिन्तित हुनुहुन्छ। र, अब फेरि एकपटक समय आउन खोजेको देख्छु। तपाईंले भनेजस्तै हामी यसो गरेर गल्ती गर्यौं कि ? विभाजित भएर गल्ती भयो कि ? यसले प्राप्त उपलब्धि पनि जोखिममा पर्ने हो कि भन्ने चिन्ता छ, अब विस्तारै किरणजी, बाबुराम, विप्लवजीलाई र अरू साथीहरूलाई पनि बढ्दै गएको छ। यद्यपि मेरो विप्लवसँग कुराकानी छैन। बाबुराम र किरणजीसँग बेलाबेला कुराकानी हुन्छ। तर त्यसबाट मैले अनुभूत गर्ने कुरा सबैलाई हामी विभाजित हुनु सही होइन भन्ने निश्कर्षतिर डोर्याइरहेको छ देशको परिस्थितिले। त्यहाँसम्म सत्य हो। यति खुलस्त तपाईंले आफ्ना मनका कुरा बताइरहनुभएको छ, यही म अर्काे धृष्टता गर्ने प्रयास गर्छु। तपाईंको हालको मनोदशालाई एकैछिन गिजोल्न प्रयास गर्छु। अहिले जुन पावर सेयरिडमा तपाईंहरू मुलुकमा यत्रो ठूलो स्वास्थ्यसँग गाँसिएको कहर छ, पछिल्लो पार्टीको नीतिगत एकतामा जुट्नुभयो, त्यो जुटाइमा तपाईंले आफ्नो स्थान खोजिरहनुभएको छ। त्यो स्थितिमा पुगेको प्रचण्डले अहिले तपाईंले बताउनुभएको बेला आयो कि ? सबैको रियलाइजेसन एकै ठाउँमा आउने बेला आयो कि ? यसले निर्देश गरेको मनोदशा हो कि तपाईं जोड्दै आइरहनुभएको छ पुराना डट्सहरूलाई ? प्रचण्डले आफ्नो लागि, देशका लागि, जनताका लागि जटिल परिस्थितिमा पनि ठाउँ बनाउँदै आएको छ भन्ने छ मलाई। धेरै प्रतिकूल स्थितिबाट अनुकूलतमा बदल्दै आएको छ भन्ने मेरो एउटा विश्लेषण छ। तपाईंले भन्नुभयो प्रचण्डले अहिले आफ्नो स्थानको खोजी भनेर, त्यो म त्यसरी मान्दिनँ। तपाईंले देख्दा त्यस्तो देखिएको होला। अरूले पनि मलाई त्यो कुरा भन्छन् पनि। त्यसभित्रको तात्पर्य के हो ? मर्म के हो भन्ने मैले बुझेको छु भन्ने लाग्छ। तर नेपालको कम्युनिस्ट आन्दोलन, यो राजनीतिक परिवर्तनको आन्दोलन या यो संघीय लोकतान्त्रिक गणतन्त्र रक्षाका लागि एउटा नयाँ परिस्थिति निर्माण गर्नुपर्छ भनेर म लागेको छु। तपाईंले देख्दा पार्टी फुट्यो, कमजोर भयो, प्रचण्ड पनि कमजोर भयो भन्नेजस्तो देख्नुभयो। मैले त झन् दुईतिहाइ नजिक पार्टी पुर्याएँ। आन्दोलनलाई पुर्याएँ, देशलाई पुर्याएँ भन्ने छ मलाई। किनभने मैले जहिले पनि आफ्ना लागि भनेर धेरै सोचेको छैन। मैले राष्ट्रका लागि, जनताका लागि केचाहिँ कतिबेला गर्दा हुन्छ भन्ने रूपमा नै हेर्ने गरेको छु। ठोस परिस्थितिको ठोस विश्लेषण गरेर अघि बढेको छु। राजनीतिक दलका बीचमा समझदारी बनाएर संविधान बनायौं संविधान बनेपछि फेरि देशमा पहिलाकै जस्तो अस्थिरता आउने र कुनै पनि पार्टी बहुमतमा नआउने हो कि भन्ने सबैभन्दा बढी चिन्ता मलाई भयो। संविधान बनाउने, शान्ति प्रक्रिया टुंग्याउने र एउटा स्थायित्व दिनका लागि मैले नै पार्टी एकताको प्रस्ताव गरेको हुँ। अबको राज्य समाजवादउन्मुख हुनुपर्छ भनेरै संविधानमा लिपिबद्ध गरेपछि मुख्य कम्युनिस्ट पार्टी एक ठाउँमा हुनुपर्छ भन्ने मेरो राजनीतिक आइडिया हो। जहाँसम्म आफ्नो पहिचानको खोजीमा छु भन्ने तर्क छ, म त्यो मनस्थितिमा छैन। बरु म के सोचिरहेको छु भने मैले त विभाजित भएको माओवादीबाट एउटा शक्तिशाली कम्युनिस्ट आन्दोलन निर्माण गर्ने एउटा आर्किटेक्चरका रूपमा भूमिका खेल्ने अवसर पाएँ भन्ने छ। तपाईहरूले सोचेजस्तो म चिन्तित भएर बर्बाद भएँ भन्ने छैन। एउटा शक्तिशाली कम्युनिस्ट पार्टीको नेतृत्व गर्ने र देशमा आर्थिक विकासको नयाँ सूत्रपात गर्ने प्रक्रियामा आइपुगें भन्ने छ मेरो कुरा । अब आएर यो परिवर्तनको रक्षा गर्ने, सुढृढ गर्ने र समाजवादको दिशातिर अगाडि बढ्ने भूमिका खेल्नुपर्छ भन्नेमा छु। यसरी हेर्नुभयो भने तपाईंले सोध्दै गरेको प्रश्नबाट जसरी प्रचण्डलाई निरीह भएको हो कि भन्ने देखिन्छ। मलाई मेरो नजिकका नातागोतादेखि पार्टीका समर्थक शुभचिन्तकदेखि बुद्धिजीवीले पनि त्यो भन्ने गरेको सुन्ने गरेको छु। तर मेरो सोच्ने तरिका अलिक फरक रहेछ। यसरी हेर्दा म निराश छैन। तर घटनाक्रम केलाउने हो भने यो पछिल्लो एकीकरणको प्रयासमा पनि विभिन्न सम्झौता भए, प्रत्येक सम्झौताबाट दुई स्टेप अगाडि एक स्टेप पछाडि भएजस्तो पनि देखिन्छ। त्यो हिसाबले अहिले अर्का प्रधानमन्त्रीले पाँच दिन कुर्नुस् भन्नुभएको थियो, अब अर्काे सहयात्रीका रूपमा त्यो पाँच दिन नै ठीक छ कि यहाँलाई अर्काे हप्ता, दस दिन थप लाग्छ ? पहिलो कुरा अघिल्लोपटक प्रधानमन्त्रीले तपाईंसँगको अन्तर्वार्तामा जे भन्नुभयो, त्यसको अगाडि नै हामी दुईजनाका बीचमा अलिक धेरै छलफल भएर हामी एउटा नयाँ समझदारी विकास गर्नेतिर लाग्नुपर्छ भन्ने भइसकेको थियो। प्रधानमन्त्रीले त्यही समझदारी हुँदै गरेको वरिपरिबाट पैदा भएको अलिकति आत्मविश्वास र उत्साह व्यक्त गर्नुभएको होला। पाँचै दिन भन्नुभयो उहाँले। पाँच दिन नै भन्नुभएछ भनेर पछि उहाँसँग कुरा पनि भयो। (हाँस्दै) त्यो कसरी भन्नुभयो ? भन्दा एउटा आत्मविश्वास व्यक्त गरेको भन्नुभयो। मलाई लाग्छ पाँचसात दिनभित्र पक्कै पनि एउटा नयाँ परिस्थिति बन्छ। सचिवालयको बैठक बस्यौं, अब अर्का अध्यक्ष तथा प्रधानमन्त्री कमरेडले तपाईं सञ्चालन गर्नुस् भन्नुभयो, मैले सञ्चालन गरें। हामीले कार्यदल बनाएका छौं, कार्यदलले काम गरिरहेको छ। मलाई लाग्छ हप्ता दस दिनभित्र नयाँ निष्कर्षसहित अगाडि जाने वातावरण बन्छ। कुतूहलता छँदै छ, कार्यदलको काम के हो ? हामी स्थायी समितिको बैठकमै छौं अहिले पनि। त्यो बैठक जारी छ। जारी बैठकका केही एजेन्डा छन्। जस्तो जनतासँग सम्बन्धित केही एजेन्डा छन् कोभिडसँग सम्बन्धित। सीमा समस्या र समाधानको विषय पनि छँदै छन्। पार्टी र सरकारका कामको समीक्षा, एमसीसीलगायतका विषय पनि एजेन्डाकै रूपमा छन्। आउने दिनमा पार्टी र सरकारका काम कसरी प्रभावकारी बनाएर जाने भन्ने प्रश्न पनि उठेका छन्। कोरोनाले नयाँ परिस्थिति बनाएको छ, नयाँ चुनौती थपेको छ। हाम्रो बुद्धि पुग्यो भने यो चुनौतीलाई ऐतिहासिक अवसरमा परिणत गर्न सकिन्छ। यस विषयमा स्थायी समिति बैठकमा बहस गरेका छौं। कार्यदलमा अरू पनि नेताहरू भएकाले यस विषयमा उहाँहरू पनि जानकार हुनुहुन्छ। हामीले (दुई अध्यक्ष) यी विषयलाई व्यवस्थित सुझावका रूपमा पेस गर्न कार्यदललाई भनेका छौं अनि हामी सचिवालयमा लगेर त्यो विषयमा बहस गरी टुंगोमा पुग्नेछौं। एकीकृत पार्टीका दुई अध्यक्ष एकीकृत लिडरसिपभन्दा पनि फ्याक्सनल लिडरसिपमा अघि बढेजस्तो छ। प्रधानमन्त्रीलाई दुवै पदबाट राजीनामा गराउनेसम्मको माग अगाडि सारिएको थियो। त्यो मत्थर भएको हो कि ती माग अझै वरकरार नै छन् ? त्यो विषयमै छलफल जारी छ। यत्तिकै सकियो भन्ने होइन। देश र जनतालाई केन्द्रविन्दुमा राखेर पार्टीभित्रको विवाद सकारात्मक ढंगले समाधान गर्ने हिसाबले काम भइरहेको छ। जीवित पार्टीभित्र बहसविवाद हुन्छ। यो खालि केपीजी र मेरो बीचमा मात्र भएको विवाद भनेर बुझ्नुभएन। यस्तो विवाद र बहस नभएका पार्टी नै छैनन्। कांग्रेसभित्र पनि यही अवस्था छ। अन्य पार्टीमा पनि त्यस्तै छ। झन्डै दुईतिहाइ जनमत प्राप्त गरेको पार्टीभित्रको बहस भएकाले सबैको ध्यान जानु स्वाभाविक हो। प्रधानमन्त्री र मेराबीच अब यो विषयलाई त्यो रूपमा भन्दा पनि पार्टी एकता सुदृढ बनाउने गरी सकारात्मक ढंगले सम्बोधन गर्ने भनेर कार्यदल बनाउने निर्णय गरेका हौं। निर्वाचनका बेला हामीले जे भनेका थियौं त्यहीअनुरूप अघि बढ्नुपर्छ भन्ने हाम्रो चाहना पनि हो। त्यसो भए विवाद समाधानको सूत्र फेला परेको हो ? सबै तयार भई नै सकेको भन्ने होइन। कार्यदलले आफ्नो कार्यादेशअनुसार सझुाव दिएपछि त्यसलाई औपचारिक रूपले स्थायी समिति बैठकमा लैजान्छौं। समितिबाट निर्णय भइसकेपछि मात्रै त्यो देखिने परिणामका रूपमा आउँछ। फेरि समझदारी, सहमतिका प्रक्रिया सुुरु गरेका छौं र पार्टी र सरकारका कामलाई प्रभावकारी बनाएर जानुपर्छ भन्ने रियालाइजेसन मा हामी पुगेका छौं। स्थायी समिति बैठकबाट एउटा रिजुलेसन पास गरेर उपयुक्त समयमा केन्द्रीय समितिको बैठकमा लैजाने हाम्रो कार्यक्रम छ। अहिले साढे चार सयजनाको बैठक बस्न व्यावहारिक रूपमा सम्भव छैन। कोरोनाको प्रकोप घटेपछि केन्द्रीय समिति बैठक बसी महाधिवेशनमा जाने भन्ने हो। अहिलेको विवादबहसको राजनीतिक, सैद्धान्तिक, व्यावहारिक, सांगठनिक र सांस्कृतिक समाधान हामीले चाहेका हौं। त्यसो भए अब फेरि क्याबिनेट रिसफल होला, त्यसमा मेरा यति मान्छे, तिम्रा यति मान्छे भन्ने हिसाबकिताब हुँदैन नि ? क्याबिनेट पुनर्गठन र प्रदेश सरकारमा थपघटका विषयबारेको कुराकानी प्रतिपक्ष दलका नेता शेरबहादुर देउवाजी, म र प्रधानमन्त्रीको छोटो बैठकमा पनि भएको थियो संवैधानिक नियुक्तिका विषयलाई लिएर। ठूला राजनीतिक नियक्तिका विषयमा पनि प्याकेजमा सहमति गर्ने हाम्रो सोचाइ छ। यी सबै विषयमा सचिवालयको समझदारीमा दुईटा अध्यक्षले टुंगो लगाउने भन्नेमा हामी सहमत छौं। अब त्यस किसिमको हिसाबकिताब हुँदैन भन्नेमा म विश्वस्त छु। तपाईंका तर्फबाट त्यो झगडाको सुरुआत हुँदैन ? हुँदैन। यो कथातिर अहिले म जान पनि चाहन्न। यसलाई एउटा प्रक्रियामा लगेर टुग्याउँछौं। त्यसो भए ओलीले प्रधानमन्त्री र अध्यक्ष दुवै पद छाड्नु पर्दैन ? अब महाधिवेशनमा जाने भन्ने कुरा भएपछि पदका कुरा गौण भए। हिजो पनि हाम्रो विवाद पदका लागि भएको थिएन। पार्टी एकताका कुरा गर्दा या गठबन्धनसहित निर्वाचनमा जाँदा र पार्टी एकता गर्दा पनि हामीबीच पदको बार्गेनिङ भएको थिएन। पार्टीभित्र च्याँखे थापिएका थिए नि ? पदका लागि हुन्थ्यो भने पार्टी एकता नै हुँदैनथ्यो। वाम गठबन्धन देश, पार्टी एकता, कम्युनिस्ट आन्दोलन र जनताका लागि पनि आवश्यक छ भन्ने ठानेरै एकता गरेका हौं। यस एकताको सैद्धान्तिक र राजनीतिक आधार बनाइएको छ। राजनीतिक प्रतिवेदन र विधान छ दुइटा अध्यक्षले कसरी चल्ने भन्नेबारेमा। आचारसंहिता पनि बनाइएको छ। विधि र पद्धतिको पालना कोबाट भयो वा भएन भन्ने विषयमा विवाद भएकै हो, लुकाउनुपर्ने विषय नै छैन। हामीले ठीक ढंगले त्यसलाई प्रस्तुत गर्न सकेनौं कि ? जनतामा केपी, प्रचण्ड, माधव झलनाथ या अरू सबै पदका लागि झगडा गरेका हुन् कि भन्ने पर्न गयो। जुन सत्य होइन। कोभिड कहरभन्दा अगाडि एमसीसी बहस चलेको थियो, पार्टीभित्रै फरक मत प्रस्तुत भए। यो विषयमा पार्टी, सरकार र संसद्ले गर्नुपर्ने काममा एकरूपता आउन थाल्यो भनेर बुझौं ? एमसीसीबारे पनि समझदारी बन्छ भनेर बुझ्दा हुन्छ। यस विषयमा पार्टीभित्र छलफलबहस चल्यो। केन्द्रीय समितिबाट कार्यदल बन्यो। उसले दुई अध्यक्षसमक्ष प्रतिवेदन पेस गरेको छ। त्यो प्रतिवेदन स्थायी समितिमा प्रस्तुत गरिएको छ। सम्भव हुनेजति परिमार्जन गर्न र कतिपय बुँदा संशोधन गरेर अगाडि बढाउन उचित हुन्छ कि भन्ने मत प्रभावी भएको छ। भिडियो हेर्नुहोस्"
"नआत्तिऊँ, सावधानी अपनाऊँ !","काठमाडौं : कोरोना भाइरसविरुद्ध साझा लडाइँ लड्नुपर्ने खाँचो औंल्याउँदै विज्ञले सावधानीका साथ स्वास्थ्य मापदण्ड पालना गर्न सुझाव दिएका छन्। कोरोनाको उपचार नभएकाले संक्रमण हुनबाटै जोगिनुपर्ने चिकित्सक बताउँछन्। हाच्छिउँ गर्दा, खोक्दा निस्कने छिटाबाट संक्रमण सर्न सक्ने भएकाले सधैं मास्क लगाउन र ज्वरो आएका, खोकी लागेका तथा अन्य स्वास्थ्य समस्या भएका व्यक्तिबाट टाढा रहन उनीहरूले सुझाएका छन्। संक्रमित व्यक्तिले छोएको वस्तु, ढोकाको चुकुल, कुर्सी छोएमा निरोगी व्यक्तिलाई सर्न सक्छ, यी कुराबाट जोगिन सके धेरै हदसम्म संक्रमणबाट बच्न सकिन्छ, मुटु शल्य चिकित्सक डा अनिल भट्टराईले भने। त्रिवि शिक्षण अस्पताल महाराजगन्जका वरिष्ठ छातीरोग विशेषज्ञ डा निरज बम अत्यावश्यक कामबाहेक घरबाट बाहिर ननिस्कन आग्रह गर्छन्। उनी भन्छन्, घरभित्रै पनि भौतिक दूरी कामय राख्नुपर्छ। कोरोनाको लक्षण देखिए तुरुन्तै नजिकैको चिकित्सकसँग परामर्श गर्नुपर्छ। घरबाहिर जानुपर्ने व्यक्तिले घर छिर्नेबित्तिकै साबुनपानीले हात धुने, लुगा बाहिरै खोल्ने र नुवाइधुवाइ गरेर मात्र परिवारका सदस्यसँग कुराकानी गर्नुपर्ने सुझाव उनको छ। घरमा दीर्घ रोगी भए छुट्टै कोठा र छुट्टै बाथरुमको व्यवस्था गर्दा संक्रमण हुन पाउँदैन। अहिले युवामा बढी संक्रमण देखिएकाले वृद्धवृद्धासँग धेरै नजिक जानु हुँदैन। सेनिटाइजरको नियमित प्रयोग गर्नुपर्छ। संक्रमण भइहाल्यो भने आत्तिन नहुने वरिष्ठ मनोचिकित्सक डा कपिलदेव उपाध्याय बताउँछन्। तनावले मानसिक समस्या निम्त्याउन सक्छ। कोरोना लाग्दैमा मरिहाल्ने पनि होइन। संक्रमणपछि निको हुन्छ भन्ने उच्च मनोबल राख्नुपर्छ, उनले भने। अहिले कोरोनाबाहेक अन्य आपत्कालीन अवस्थाका बिरामीलाई अप्रेसन गर्नुअघि अनिवार्य पीसीआर परीक्षण गराइन्छ। स्वास्थ्यकर्मीले पीपीई लगाएर अप्रेसन गर्छन्। अप्रेसन गरेका बिरामीको नियमित पीसीआर परीक्षण गराउँछन्। नसा काटिएर क्षतविक्षत भएका बिरामीको पीसीआर नगरीकनै पीपीई लगाएर अप्रेसन गरेँ। ज्यान जोगियो। पछि पीसीआर गर्दा नेगेटिभ आयो। यसरी काम गर्नु परिरहेको छ। डाक्टर, नर्स देखेपछि तर्सने वा दुव्र्यवहार नगरौं, उपाध्यायले भने। कोरोना संक्रमणपछि सिकिस्त बिरामीलाई अस्पतालको सेटअपमै भेन्टिलेटरमा राखेर उपचार गर्नुपर्छ। अहिले बाग्मती प्रदेशमा ६ जना संक्रमित भेन्टिलेटरमा उपचाररत छन्। बेड छुट्ट्याउन मन्त्रालयको अनुरोध संक्रमितको संख्या वृद्धि भइरहँदा स्वास्थ्य तथा जनसंख्या मन्त्रालयले मेडिकल कलेजले एक तिहाइ र निजी अस्पतालले २० प्रतिशत बेड छुट्ट्याउनुपर्ने सूचना जारी गरेको छ। मन्त्रालयका प्रवक्ता डा जागेश्वर गौतमले भने, अस्पतालले एकदुई वर्ष कोभिड बाहेकको मात्र उपचार गर्छु भन्ने सम्भव छैन। संक्रमण बढेपछि ननकोभिड बिरामी पनि कोभिड संक्रमित हुन पुग्छन्। मेडिकल कलेज एवं निजी अस्पतालले कोरोना संक्रमितलाई उपचार गर्नुपर्ने उल्लेख गर्दै गौतमले भने, निजी अस्पतालले संक्रमित बिरामीको उपचार गर्न आफ्नो जनशक्तिलाई तालिम दिई बेड छुट्ट्याउनु पर्छ। निजी अस्पताल र मेडिकल कलेजले बेड नछुट्ट्याएको पाइए पीसीआर परीक्षण गर्न दिइएको अनुमति खारेज गरिने उनले बताए। २८ हजार नाघे संक्रमित नेपालमा कोरोना संक्रमितको संख्या २८ हजार नौ सय ३८ पुगेको छ। बुधबार मुलुकभर ६ सय ८१ जना नयाँ संक्रमित थपिएका छन्। तीमध्ये पुरुष चार सय ६५ र महिला दुई सय १६ छन्। संक्रमितमध्ये एक सय ३१ जनाको आईसीयूमा उपचार भइरहेको छ। काठमाडौं उपत्यकामा पछिल्लो चौबीस घण्टामा एक सय ५९ जना संक्रमित थपिएका छन्। योसँगै उपत्यकामा कुल संक्रमितको संख्या दुई हजार पाँच सय पुगेको छ। हाल ११ हजार एक सय १८ संक्रमित आइसोलेसनमा छन्। त्यस्तै १३ हजार पाँच सय ७१ जना क्वारेन्टाइनमा छन्। हालसम्म एक सय २० जनाको कोरोना संक्रमणबाट ज्यान गएको छ।"
सीमामा कडाई गर्दा भारतीयको सहयोग लिएर प्रहरीमाथि आक्रमणको प्रयास,"विराटनगर : नेपालभारत सीमा क्षेत्रअन्तर्गत विराटनगर महानगरपालिका१७ इश्लामपुरमा बुधबारराति नेपाल प्रहरी र सशस्त्र प्रहरीमाथि आक्रमणको प्रयास भएको छ। कोरोना भाइरसको महामारीका कारण नेपालबाट भारत र भारतबाट नेपालतर्फ आवतजावत गर्न नदिन नाकामा खटिएका प्रहरीमाथि आक्रमण गर्न खोजिएको हो। सामान खरिद गर्ने बहानामा भारततर्फ गएकालाई नेपाल र सशस्त्र प्रहरीले उतै रोक्न खोजेपछि बुधबार साँझबाट तनाव सुरु भएको थियो। उनीहरुले भारतीयको सहयोगमा नेपाली सुरक्षाकर्मीमाथि आक्रमण गर्न खोजेको प्रहरीले जनाएको छ।नेपालबाट ३०३५ जना लुकिछिपी चोर बाटो हुँदै सामान खरिद गर्ने बहानामा भारततिर गएका रहेछन्, इलाका प्रहरी कार्यालय रानीका प्रहरी निरीक्षक दीपक थापाले भने, सामान लिएर फर्कने क्रममा उनीहरु जबरजस्ती नेपाल प्रवेश गर्न खोजेपछि रोक्न खोज्दा अवस्था तनावपूर्ण बन्यो। उनका अनुसार कोरोनाका कारण नेपालभारत आवतजावतमा पूर्ण रुपमा रोक लगाउँदै सीमा क्षेत्रमा कडाई गर्ने काम भइरहेको छ। कोरोना संक्रमण दर उच्च रहेको भारततर्फ लुकिछिपी जाने र सामान खरिद गरेर फर्कने क्रम रोकिएको छैन। त्यस्तालाई प्रहरीले रोक्न खोज्दा सीमा क्षेत्रमा बेलाबेला तनाव हुने गरेको छ। नियम उल्लंघन गर्दै भारत गएका ३०३५ जनाले नेपाल प्रवेश गर्न नपाएपछि भारतीय नागरिक र त्यहाँका व्यापारीको सहयोगमा सीमा क्षेत्रमा हुलहुज्जत र होहल्ला गर्न थालेपछि अवस्था असामान्य बनेको प्रनि थापाले बताए। एक्कासि भारततिरबाट तीनचार सयको हुल आएर सीमा क्षेत्रमा खटिएका नेपाल र सशस्त्र प्रहरीमाथि आक्रमणको प्रयास गरेको उनको भनाइ छ। तर थप मद्दतका लागि ठूलो संख्यामा परिचालन गरिएको प्रहरी टोली पुगेको र भारतीय प्रहरी पनि आइपुगेपछि आक्रमणमा उत्रन खोजेकाहरु राति ९ बजेपछि भागेको जानकारी थापाले दिए। हुलहुज्जत गर्दै आएको समूहलाई नेपाल प्रहरीसँग समन्वय गर्दै भारती प्रहरीले पनि लखेट्न सहयोग गरेको उनको भनाइ छ। सामान खरिद गर्ने बहानामा कोरोना महामारीका बेला नेपालबाट जानेलाई भारतीय व्यापारीहरुको सहयोग रहने गरेको छ। नेपालीहरुकै कारण आफ्नो व्यापार चल्ने भएपछि त्यहाँका व्यापारीले नेपालभारत अवातजावतमा नेपालीलाई साथ दिँदै आएको प्रहरीको भनाइ छ। त्यही भएर भारत छिरेकालाई नेपाल प्रवेश गर्न खोज्दा रोक्यो भने हुलहुज्जत र होहल्ला गर्दै प्रहरीलाई तर्साउन तथा आक्रमण गर्न खोज्ने गतिविधिमा भारतीय नागरिक एवं त्यहाँका व्यापारीले सहयोग गर्ने गरेको थापाले बताए। कोरोना संक्रमणको जोखिमका कारण सीमाको आवतजावतलाई शून्यमा झार्ने काम भइरहेको छ, उनले भने, तर पनि लुकिछिपी जानेहरुका कारण समस्या हुने गरेको छ। अवैध रुपमा भारत छिरेकाहरुलाई उतै रोकिएको र नेपाल प्रवेशमा रोक लगाइएको थापाको भनाइ छ। छिर्न चाहेमा भने उनीहरुले एक ठाउँबाट अर्को ठाउँमा जाँदा होल्डिङ एरिया र क्वारेन्टाइनमा बस्नु पर्ने लगायतका प्रक्रिया पूरा गर्नु पर्ने उनले बताए। त्यसको दुई सातापछि कोरोना परीक्षण गरेर रिपोर्टका आधारमा मात्रै घर जान दिने वा नदिने भन्ने निर्णय लिइने थापाको भनाइ छ। रिपोर्ट नेगेटिभ आएमा घर जान दिइने बताउँदै उनले पोजिटिभ आएकालाई पनि उपचारका लागि लगिने जानकारी दिए।"
"बैतडीमा हाइस दुर्घटना : सात जना घाइते, दुई गम्भीर","बैतडी : बैतडीमा हाइस दुर्घटना हुँदा सात जना घाइते भएका छन्। दशरथचन्द राजमार्ग अन्तरगत बैतडीको पाटन नगरपालिका६ लामाखेतमा बुधबार साँझ हाइस दुर्घटनामा परेको हो। घाइते भएका सात जनामध्ये दुई जनाको अवस्था गम्भीर रहेको इलाका प्रहरी कार्यालय पाटनका प्रहरी नायव निरीक्षक बीरभद्र खडायतले जानकारी दिए। चालकसहित १८ जना सवार रहेको हाइस दुर्घटना हुँदा साहु डडेल्धुराको अमरगढी नगरपालिका ७ का शेर बहादुर शाह र दार्चुलाको शैल्यशिखर नगरपालिका ९ का बिस्ना जोशी गम्भीर घाइते भएका छन्। दुर्घटनामा दार्चुलाको शैल्यशिखरकै ३९ वर्षीय नवराज जोशी, ४२ वर्षीया लक्ष्मी जोशी, ३९ वर्षीय जयदेव जोशी, ४२ वर्षीय पल्लभ जोशी पनि घाइते भएका छन्। घाइतेमध्ये गाडी साहु शेरबहादुर र बिस्नाको अवस्था गम्भीर रहेको प्रहरी जनाएको छ। उनीहरुलाई उपचारको लागि कोहलपुर रेफर गरिएको छ। अन्य घाइतेहरुको पाटनमा उपचार भइरहेको छ। कञ्चनपुरको महेन्द्रनगरबाट दार्चुलाका लागि छुटेको बा ३ ख ९११७ नम्बरको हाइस दुर्घटनामा परेको हो। हाइस सडकबाट २० मिटर तल खसेको छ। दुर्घटनामा परेको हाइस"
रौतहटमा मन्दिरका पुजारीको गोली हानी हत्या,रौतहट : रौतहटमा गए राती पुजारीको गोली हानेर हत्या गरिएको छ। रौतहटको माधवनारायण नपा २ खेसरहियाटोल स्थित हनुमान मन्दिरका ६५ वर्षीय पुजारी श्रीराम साहको हत्या भएको हो। बुधबार राति करीव ९ बजे खाना खाइरहेको अवस्थामा साहको कन्चटमा गोली हानेर हत्या गरिएको प्रहरीले जनाएको छ। घटनाको अनुसन्धान भइरहेको इलाका प्रहरी कार्यालय गरुडाले जानकारी दिएको छ। केही दिन अघि पनि रौतहटको गरुडा नपा ८ मा १७ वर्षीय युवकको घाँटी रेटेर हत्या भएको थियो।
"तीजको व्रत बस्न आज दरको तयारी, के छ शास्त्रीय मान्यता ?","काठमाडौं : हरितालिका व्रतको तयारीस्वरुप आज दर खाने तयारीमा नेपाली महिला छन्। दरखाने दिनसँगै चारदिने तीज पर्व आजदेखि सुरु हुँदैछ। विशेषगरी नेपाली नारीले मनाउने तीजको पहिलो दिन दर खाइन्छ। माइतीले चेलबेटीलाई बोलाई दर खुवाउने परम्परा भएपनि यस वर्ष कोरोना भाइरसको सङ्क्रमणका कारण धेरै महिला घरमै छन्। बुधबार मध्यरातदेखि काठमाडौँ उपत्यकामा निषेधाज्ञा एवं देशका मुख्यमुख्य शहरमा कोरोनाबाट बच्न बन्दाबन्दी जारी गरिएकाले धेरैले कर्मघरमै दर खाएर तीज मनाउँदै छन्। तीजको व्रत बस्न सक्नेहरु निराहार हुने भएकाले आज बर्तालुहरु मीठामीठा शक्ति प्राप्तिका लागि आडिलो परिकार दरका रुपमा खाई शुक्रबारको व्रतका लागि पूर्व तयारी गर्छन्। विशेषगरी माइती एवं दाजुभाइले छोरी, चेली एवं दिदीबहिनीलाई बोलाई दर खुवाउने गर्छन्। दर दुई भाग रात हुँदै खाइसक्नुपर्ने शास्त्रीय विधान रहेको नेपाल पञ्चाङ्ग निर्णायक समितिका अध्यक्ष प्रा डा रामचन्द्र गौतम बताउँछन्। महिलाले वर्षदिनभर आफूलाई परेका दुःख, पीर र मर्कालाई पोख्ने पर्वका रुपमा समेत तीजलाई उपयोग गर्ने गरेका छन्। तीजका अवसरमा गीतका माध्यमबाट यस्ता मर्कालाई महिलाले सार्वजनिक गर्छन्। जन्मघरबाट कर्मघरमा गई बस्दा पाएका दुःख मर्कालाई नारीले पोख्ने गरेका छन्। पछिल्ला वर्षमा तीजका नाममा उच्छृङ्खलता र तडकभडक आएको छ। एक महिनाअघिदेखि दर खाने, गरगहना एवं पोशाक प्रदर्शन गर्ने जस्ता गतिविधिले तीजको संस्कृतिलाई विकृतिका रुपमा लैजान खोजेको समाजशास्त्री कीर्तिकुमार राई बताउँछन्। यस वर्ष भने कोरोनाका कारण पहिल्यैदेखि दर खानेलगायत गतिविधि देखिएको छैन। यस्ता गतिविधिले नहुनेलाई खिन्न बनाउने भएकाले पनि विकृति रोकिनुपर्नेमा पनि संस्कृतिविद्, धर्मशास्त्री एवं समाजशास्त्रीले जोड दिएका छन्। एक महिनाअघिदेखि नै दर खाने चलन पछिल्लो समय बढ्न थाले पनि भाद्र शुक्ल द्वितीयाको बेलुकीको समय शास्त्रीय रुपमा तोकिएको छ। बिहीबार दर खाएपछि औपचारिक रुपमा सुरु हुने तीज पर्व ऋषि पञ्चमीसम्म मनाइन्छ। तृतीयाका दिन हरितालिका व्रत, चौथीका दिन गणेशको पूजा र पञ्चमीका दिन स्नान गरी अरुन्धतीसहित सप्तर्षिको पूजा गरी तीज समापन हुन्छ। यस वर्ष गणेशको उत्पत्ति भएको विश्वास गरिने गणेश चौथी यही भदौ ६ गते र ऋषिपञ्चमी पर्व भदौ ७ गते मनाइने समितिले जनाएको छ। गणेश चौथी प्रातः कालमा तिथि परेका दिन मनाइन्छ। ऋषिपञ्चमी भने मध्यान्हकालमा पञ्चमी परेका दिन मनाउनुपर्ने शास्त्रीय विधि छ। तीजको आगमनसँगै नेपाली महिलामा उत्साह जाग्ने गरेको छ। पुराणअनुसार सत्ययुगमा हिमालय पुत्री पार्वतीले गौरीघाटमा बसी तपस्या गरेर महादेव पति पाउने वरदान पाएकी थिइन्। पिता हिमालयले पार्वतीको इच्छा विपरीत विष्णुसित विवाह गरिदिन खोजेपछि उनले साथीहरुलाई आफ्नो समस्या सुनाइन्। पार्वती समस्यामा परेको थाहा पाएपछि उनका साथीहरुले हरण गरेर लगी कसैले नदेख्ने ठाउँमा लुकाएर राखिदिए। साथीहरुले लुकाएकै ठाउँमा पार्वतीले निराहार व्रत गरी महादेवलाई प्राप्त गरिन्। यसरी पार्वती साथीहरुद्वारा हरण भएको दिन भाद्र शुक्ल तृतीयाको दिन भएकाले त्यही समयदेखि हरितालिकाको व्रत लिने प्रचलन शुरु भएको धर्मशास्त्रीय मत रहेको नेपाल संस्कृत विश्वविद्यालय वाल्मीकि विद्यापीठ धर्मशास्त्र विभागका प्रमुख प्रा डा देवमणि भट्टराई बताउँछन्। तीजका अवसरमा पशुपतिनाथलगायत देशभरका शिवालयमा लाखौँ महिलाको भीड लाग्ने गरेकामा यस वर्ष कोरोना फैलन थालेपछि धेरै मन्दिर चैतदेखि नै बन्द गरिएको छ। पशुपतिनाथ मन्दिर गत चैत ११ गतेदेखि नै बन्द छ। काठमाडौँ उपत्यकामा कोरोनाको महामारी फैलँदै गएकाले तीजमा मन्दिर नखुल्ने पशुपति क्षेत्र विकास कोषका सदस्य सचिव डा प्रदीप ढकालले जानकारी दिए। राजधानीमा निषेधाज्ञासमेत जारी गरिएकाले तीजका बर्तालुले घरमै देवादिदेव महादेवको विधिपूर्वक पूजाराधना गरी यो पर्व मनाउँदैछन्।"
मध्यराती प्रहरी विटमा खोलो पस्यो,प्यूठान : प्यूठान नगरपालिका २ स्थित दाखाक्वाडीको अस्थायी प्रहरी विटमा मध्यराती खोलो पसेको छ । स्थानीय सिर्सेखोलाले प्रहरी बिटमा क्षति पुर्याएको इन्चार्ज प्रहरी सहायक निरीक्षक (असई) हरी बस्नेतले बताए । खोलाको भेल सिधैं भवनभित्र पसेको उनले बताए । राती साढे ११ बजे खोलो एक्कासी बढेर भवनभित्रै पसेको उनको भनाइ छ । त्यसपछि ड्यूटी सकिए पछिका प्रहरी पनि रातभर जाग्राम बसेको उनले बताए । खोला नजिकै निर्माण गरिएको अस्थायी प्रहरी विटको संरक्षणका लागि पटक पटक खोलामा जाली लगाउन पहल गरेपनि नजिकैका छिमेकीको विरोधले गर्दा उक्त काम अघि बढ्न सकेको थिएन् । प्रहरी विटतर्फ जाली लगाउँदा आफूहरुको घरमा खोलो पस्ने भन्दै यसअघि जाली लगाउन स्थानीयले अवरोध गरेका थिए । दाखाक्वाडीमा डेढ वर्षअघि अस्थायी प्रहरी विट निर्माण गरिएको थियो । विटमा हाल सात जना प्रहरी कार्यरत छन् । अस्थायी प्रहरी विटलाई हालकै भवनदेखि नजिकै घर भाडामा लिएर व्यवस्थापन गर्ने तयारी भइरहेको प्यूठान नगरपालिका नगरप्रमुख अर्जुनकुमार कक्षपतीले जानकारी दिए । तारजाली लगाउनका लागि विनियोजन गरिएको ढाइ लाख रुपैयाँ स्थानीयबीच सहमती जुट्न नसक्दा खर्च नभएको समेत कक्षपतीले बताए ।
कालिकोटमा दलितमाथि कुटपिट गर्ने चारजना पक्राउ,"कालिकोट :जिल्ला प्रहरी कार्यालय कालिकोटले जातिय विभेद गरी कुटपिट गर्ने चारजनालाई पक्राउ गरेको छ । जिल्लाको शुभकालिका गाउँपालिका ८ निवासी पदम कामीको २२ वर्षीय छोरा पंख विकलाई जातीय विभेद गरी कुटपिट गर्ने स्थानीय चारजनालाई पक्राउ गरिएको जिल्ला प्रहरी कार्यालय प्रमूख डिएसपी श्यामबाबु ओलीयाले बताए । उनका अनुसार पक्राउ पर्नेमा शुभकालिका गाउँपालिका ५ निवासी २६ वर्षीया कमल शाही, २७ वर्षीय युवराज शाही, वडा नं ६ निवासी २२ वर्षीय अर्जुन शाही, वडा नं ८ बस्ने १९ वर्षीय दिनेश सेजुवाल पक्राउ परेका हुन् । उनीहरु विरुद्ध जातीय भेदभाव तथा कुटपिट मुद्धा दर्ता गरी जिल्ला अदालत कालिकोटबाट १५ दिन म्याद थप गरिएको छ । घटनाको बारेमा विस्तृतरुपमा अनुसन्धान सुरु गरिएको डिएसपी ओलीयाले बताए । मन्दिर दर्शन गर्न जाँदा कुटपिट शुभकालिका गाउँपालिका ७ मच्चेबारीमा रहेको मष्टो धवलपुराको मन्दिरमा साउन २६ गते पूजा थियो । उक्त पूजामा दर्शन गर्न जाँदा बीच बाटोमा दलित भएर देवताको दर्शन गर्न जाने भन्दै दुव्र्यवहार गरी कुटपिट गरेको डिएसपी ओलीयाले बताए । उनले भने, 'घाइते पंखका बुवा पदम विकले दिएको जाहेरिका आधारमा उनीहरुलाई पक्राउ गरिएको हो । प्रारम्भिक अनुसन्धानमा धवलपुराको मन्दिरमा पूजा हुने र जात्रा लाग्ने भएकाले पंख विक जात्रा हेर्न मन्दिर गएको, बाटोमा ती चार जना युवाले अनावश्यक विवाद गरी कुटपिट गरेको खुलेको छ। पीडित पंख विकको खुट्टा र शरीरका विभिन्न भागमा निल डामहरु देखिएका छन् ।पीडित पंखका बुवा पदम कामीले धबलपुरा मन्दीरमा लाग्ने जात्रा हेर्न गएको छोरा फर्किँदा घाइते भएर आएको बताए । उनले भने, 'मेरो छोरा सोझो थियो । कसैसँग झगडा गर्दैन थियो । जात्रा हेर्न जाँदै गर्दा बीच बाटोमा दलितले हाम्रो अगाडी चस्मा लगाएर आउने, हिरो बन्ने, दलित भएर हाम्रो देवताको मन्दीरमा दर्शन गर्न जाने जस्ता अपमानित शब्दहरु बोली गाली गरेर कुटपिट गरे । छोराको यो बिजोक देखेपछि आफूले जिल्ला प्रहरी कार्यालयमा उजुरी दिएको हुँ ।' दलित अधिकारकर्मी चित्र विश्वकर्माले समाजमा जातिय विभेदका घटनाहरु अहिले पनि कमी नआएको बताए । दलित भएकै कारण समाजमा दलित समुदाय अन्यायमा छन् । उनले भने, 'साझा आवाज परियोजनाले जिल्लामा जातीय विभेद सम्बन्धि सचेतना गरिरहेको छ । समाजमा हुने विभेदका घटनाहरु न्याय निरुपण गर्न निकायमा ल्याउ प्रयास पनि गरिरहेको छ । पंख विकको घटनालाई पनि प्रहरी कार्यालयमा ल्याउन सहयोग गरेको हो ।' जातिय विभेदसम्बन्धि बनेका ऐन कानुनको बारेमा समाजमा जानकारी गर्ने र समाज आफै सचेत नबनाएसम्म घटनामा कमी नआउने उनको भनाइ छ ।"
"कोरोना कहर : यसपालिको तीजमा न माइत, न मन्दिर","गुलरिया : यसपालिको तीजमा, म माइत गइन्। कोरोना कहरले, छेक्यो बरिलै । स्वस्थ रहे अर्को साल, आउँला मेरा बाबै छोरी आइन भनेर, नरोए बरिलै ।। अवस्था सामान्य भइदिएको भए यतिबेला चेलीबेटीहरु तीज मनाउने तरखरमा हुन्थे। कोही माइत जाँदै हुन्थे भने कोही दर पकाउनमै व्यस्त हुन्थे। तर परिस्थित फरक भइदिँदा चेलिबेटीहरु यतिबेला घरभित्र बस्न बाध्य भएका छन्। विश्वव्यापीरुपमा फैलिएको कोरोना (भाइरस कोभिड१९) का कारण चाडपर्वदेखि सबै कुरा अस्तव्यस्त छ। समुदायमा कोरोना फैलिएपछि धेरैजसो स्थानमा निषेधाज्ञा जारी गरिएको छ। यतिबेला कोरोनाले तीजका चेलीहरुलाई घरभित्र थुनिदिएको छ। तैपनि महिला दिदिबहिनीहरु घरमै तीज मनाउने सुसारमा छन्। हेरौं बर्दियाका चेलीहरुको तीज तयारी। सधैं तीज पर्वमा माइत जान रहर गर्ने गुलरिया नगरपालिका ६ निवासी अञ्जु शर्मा यसपटक माइत गएकी छैनन् । जान्ने भएदेखि सधै मनाएको तीज कोरोना भाइरस (कोभिड१९) महामारीको जोखिमले घरमै मनाउने उनको बिचार छ । जिल्लामा मात्रै होइन क्लस्टर स्तरमा समेत व्यापक कोरोना संक्रमित देखिन थालेपछि घरपरिवारमै रमाउँदै तीजको ब्रत बस्ने तयारी उनको छ ।तीजमा माइत नगएपछि तीज आएजस्तै लाग्दैनथ्यो । यतिखेर कोरोना महामारीको चारैतिर त्रास छ । त्यसैले यस वर्ष माइत जाने मनसाय बनाएन,' शर्माले भनिन्,' सधै एकनास कहाँ हुन्छ र । ज्यानै जोखिममा पारेर चाडपर्व मनाउनुको अर्थ पनि छैन । स्वास्थ्य सुरक्षित रहे अर्को वर्ष रमाइलो गरी तीज मनाइ हालिन्छ नि ।' परम्परा धान्ने मनसायमा छु, शर्माले थपिन्, 'मन्दिरमा पनि भीडभाड हुन्छ, ब्रत बसेको दिन घरमै पूजा गर्छु । आफै सुरक्षित हुनुपर्ने अवस्था आएको छ ।' जताततै कोरोना संक्रमित देखिन थालेपछि सबै दिदी, बहिनीहरुलाई सजग रहन उनले सुझाव दिइन् । उनी मात्र होइन यस वर्ष धेरै महिला दिदी बहिनी माइत नगई घरमै तीज मनाउने तयारीमा छन् । कोरोना कहरले गर्दा तीजको अघिल्लो दिन चेलीबेटीलाई खुवाइने दर खाने कार्यक्रम पनि धेरैले कटौती गरेका छन् । जिल्लामा स्थानीय प्रशासनले निषेधाज्ञा जारीपछि यातायातका सवारी साधनहरु पनि चलेका छैनन् । तीजका दिन मन्दिरमा पूजाका लागि आउने भक्तजनलाई सामाजिक दुरी कायम राख्न अनुरोध गरिएको वगलामुखी मन्दिर गुलरियाका पुजारी डील्लीप्रसाद उपाध्यायले बताए । शिवालयमा पूजाअर्चना गर्न आउने भक्तजनले अनिवार्यरुपमा मास्क लगाएर आउनु जरुरी छ । उनले भने,' कोरोना महामारीका बेला यसको नियन्त्रण गर्न सबैको ऐक्यवद्धता हुनुपर्छ ।' तीज पर्वका अवसरमा गरिने भीडभाडले कोरोना संक्रमण फैलिने भएकाले भीडभाड नगर्न स्थानीय प्रशासनले अनुरोध गरेको छ । कोरोना संक्रमणका कारण यस वर्ष दिदी बहिनीलाई घरमै बसेर तीज मनाउन आग्रह गरिएको प्रमुख जिल्ला अधिकारी लिलाधर अधिकारीले बताए । 'तीज पर्वको अवधिमा निषेधाज्ञा जारी गरिएकाले अत्यावश्यक कामबाहेक घरबाहिर निस्कनु उचित छैन । पर्वमा बेला असहज महशुस भएपनि केही दिनपछि अवस्था सामान्य हुन्छ,' उनले भने,' बर्दियामा कोरोना भाइरस संक्रमितको संख्या ३ सय नाघेकाले सबैजना सजग हुनुपर्ने अवस्था छ । सबैले मिलेर कोरोना महामारीलाई परास्त गर्नुपर्ने बेला आएको छ।'"
काठमाडौं उपत्यकामा निषेधाज्ञा : आवतजावतमा कडाइ,"काठमाडौं : काठमाडौं उपत्यकाका तीन जिल्लामा आजदेखि निषेधाज्ञा जारी भएसँगै चेकजाँचमा कडाई गरिएको छ। तीन जिल्लाका प्रमुख जिल्ला अधिकारीसहित जिल्लाका सुरक्षा प्रमुखको मङ्गलबार बसेको बैठकको निर्णयअनुसार गएराति १२ बजेबाट लागू हुनेगरी अत्यावश्यक बाहेकका सबै गतिविधिमा निषेध गरिएको छ। सोही निर्णय अनुसार रातिदेखि नै आदेश कार्यान्वयनमा आइसकेको प्रहरी प्रधान कार्यालयले जनाएको छ। उक्त आदेश भदौ १० गते राति १२ बजेसम्म कायम हुने छ। यो समयमा अत्यावश्यकबाहेक हिंडडुलमा समेत रोक लगाइएको छ। कोभिड१९ सङ्क्रमणको उच्च बृद्धिका कारण जोखिम बढेको निष्कर्ष निकाल्दै उक्त आदेश जारी गरिएको काठमाडौंका प्रमखु जिल्ला अधिकारी जनकराज दाहालले जानकारी दिए। सङ्क्रामक रोग ऐन २०२० को दफा २ तथा स्थानीय प्रशासन ऐन २०२८ को दफा ६ (३) बमोजिम आदेश जारी भएको हो। निषेधाज्ञामा औषधी तथा अन्य अत्यावश्यक उपभोग्य वस्तु वा सेवा खरिदको कामबाहेक कुनै पनि व्यक्ति घरबाट निस्किन पाउने छैनन्। प्रहरी प्रधान कार्यालयका अनुसार उपत्यका छिर्ने नाका र चोकचोकमा चेक जाँच कडाई पारिएको छ । पास र अत्यावश्यकबाहेक जिल्ला भित्रका सबै प्रकारका निजी तथा सार्वजनिक यात्रुबाहक सवारीसाधनसमेत सञ्चालन नभएको कार्यालयले जनाएको छ। अत्यावश्यक सामग्री लगायतका मालबाहक ढुवानीका सवारी साधान, स्वास्थ्यकर्मी तथा सुरक्षा निकायले प्रयोग गर्ने सवारीबाहेक काठमाडौं उपत्यकाभित्र सवारी प्रवेशमा समेत निषेध गरिएको छ। बिहान खुलेका पसलमा लागेको भीड अत्यावश्यक कामका लागि घर बाहिर निस्कनु परेमा अनिवार्य रुपमा मास्कको प्रयोग र न्युनतम भौतिक दूरी कायम गर्न प्रशासनले आग्रह गरेको छ। प्रहरीले बिहान खुलेका केहि पसललाई पनि बन्द गराएको छ। काठमाडौं उपत्यकामा निरन्तर रुपमा कोरोना संक्रमित बढिरहेका छन्। बुधबार १५९ जना, मंगलबार २०५ जना, सोमबार १६८ जनामा कोरोना भाइरस (कोभिड१९) संक्रमण पुष्टि भएको थियो। यस्तो छ व्यवस्था"
संक्रमण नियन्त्रणमा अनियमितता,"सिरहा : कोरोना रोकथाम तथा नियन्त्रणमा भएको खर्च विवरणमा अनियमितता भएको गुनासो बढेपछि अख्तियार दुरुपयोग अनुसन्धान आयोगको टोलीले आइतबार औरही गाउँपालिकामा छापा मार्यो। कोरोना रोकथामसम्बन्धी कागजातको प्रमाणित प्रतिलिपि छानबिनमा लगेको अख्तियारले यसअघि साउन २५ सिरहा नगरपालिकामा पनि अनुगमन गर्यो। दुवै स्थानीय निकायमाथि छानबिन भइरहेको बर्दिवासस्थित अख्तियारका सूचना अधिकारी मनिराम ज्ञवालीले जानकारी दिए। कोरोना संक्रमणका विभिन्न शीर्षकमा सिरहामा ९ गाउँपालिका र ८ नगरपालिकाले २७ करोड १३ लाख २९ हजार ५ सय ४ रुपैयाँ खर्च गरेका छन्। मास्क, पञ्जा, सेनिटाइजरलगायत क्वारेन्टाइन व्यवस्थापनसामग्री बजार भाउभन्दा बढी मूल्यमा खरिद गरिएको स्थानीयको गुनासो छ। कोरोना रोकथाम नियन्त्रणमा फ्रन्टलाइनमा खटिने स्वास्थ्यकर्मीभन्दा जनप्रतिनिधिले बढी जोखिम भत्ता लिएको विवरण सार्वजनिक भएको छ। जोखिम भत्ताको सम्पूर्ण विवरण कानुनी आधारसहित तीन दिन भित्रमा बुझाउन प्रशासनले स्थानीय तहलाई निर्देशन दिएको छ। तीन दिनभित्र बुझाउन माग गरेको छ। कुनकुन क्वारेन्टाइन, आइसोलेसन र कन्ट्याक्ट टेसिङ गर्ने काममा कुन समयमा कति खर्च भएको हो त्यसको विस्तृत विवरण माग गरिएको प्रमुख जिल्ला अधिकारी प्रदीपराज कँडेलले जानकारी दिए। ५४ लाखको झुल औरही गाउँपालिकाले कोभिड १९ नियन्त्रण र रोकथामका लागि २ करोड २० लाख ८० हजार ९ सय २९ रूपैयाँ खर्च गरेको छ। सो गाउँपालिकाले ५४ लाखको झुल खरिद गरेको छ। आर्थिक वर्ष २०७६०७७ मा विपत् व्यवस्थापन कोषबाट झुल किनिएको गाउँपालिकाले जनाएको छ। त्यसैगरी ८३ लाख ४२ हजार ३ सय ३२ रुपैयाँ राहतमा खर्च भएको छ। गाउँपालिकाका सम्पूर्ण घरधुरीलाई झुल वितरण गर्न ५३ लाख ६९ हजार एकसय ९५ रुपैयाँ खर्च भएको बताइएको छ। कोरोना रोकथामका लागि गाउँपालिकाले झुल खरिदमा गरेको खर्च अहिले जिल्लाभर चर्चाको विषय बनेको छ। झुल अहिले गाउँपालिकाको स्टोरमा थन्किएको छ। औरही गाउँपालिकाका निमित्त प्रशासकीय अधिकृत लक्ष्मण साहले कोभिड नियन्त्रण गर्न झुल खरिद गरिएको स्वीकार्दै भने, ६५ सय थान झुल खरिद गरेका छौँ, केही दिनमा वितरण हुन्छ। यसैबीच कोरोना रोकथामका लागि फ्रन्टलाइनमा खटिएका स्वास्थ्यकर्मी र कर्मचारीले भन्दा जनप्रतिनिधिले बढी भत्ता बुझेका छन्। गाउँपालिकाले स्वास्थ्यकर्मीलाई ८ लाख २ हजार ७ सय २३ रुपैयाँ वितरण गरेको छ। अन्य कर्मचारीलाई २ लाख ९४ हजार ४ सय भत्ता वितरण गरिएको छ। तर, गाउँपालिकाका जनप्रतिनिधिले भने ११ लाख ९६ हजार ६ सय जोखिम भत्ता बुझेका छन्। औरही गाउँपालिकामा २९ सदस्यीय सभा र १३ सदस्यीय कार्यपालिका रहेको छ। गाउँपालिकाले कार्यविधि बनाएर जनप्रतिनिधि, कर्मचारी र स्वास्थ्यकर्मीलाई जोखिम भत्ता उपलब्ध गराएको निमित्त प्रशासकीय अधिकृत साहले बताए। संक्रमण रोकथामका लागि सिरहा नगरपालिकाले ५ करोड ९१ लाख १९ हजार २ सय ९७ रुपैयाँ खर्च गरेको छ। १८ लाख २५ हजार ५ सय ९७ रुपैयाँमा ८६ हजार ८ सय ५० थान साधारण मास्क खरिद गरेको विवरण सार्वजनिक भएको छ। जसअनुसार प्रतिमास्कको २१ रुपैयाँ परेको देखिन्छ। सोही नगरपालिकाले ६ लाख ८८ हजार ८ सय ६० रुपैयाँमा ३७ हजार ७० थान पञ्जा खरिद गरेको छ। एक जोडी पञ्जा किन्न ३७ रुपैयाँ खर्च गरिएको छ। नगरका २२ वटै वडा कार्यालयमार्फत १ करोड ४ लाख ८४ हजार ९ सय १६ रुपैयाँको मास्क, पञ्जा, सेनिटाइजर र साबुन खरिद गरेर वितरण गरिएको नगरपालिकाले जनाएको छ। बजारभन्दा बढीमा यस्ता सामग्री किनिएको एक स्वास्थ्यकर्मीले बताए। यो नगरपालिकाले स्वास्थ्यकर्मी, कर्मचारी र जनप्रतिनिधिलाई एकमुष्ट ५८ लाख ६० हजार ५ सय ५२ रुपैयाँ भता वितरण गरेको छ। घुस लिन पठाउँदा तानिए मेयर असार ३१ गते घुस रकमसहित पक्राउ परेका कल्याणपुर नगरपालिकाका मेयर र उनका छोराविरुद्ध अख्तियारले विशेष अदालतमा मुद्दा दायर गरेको छ। मेयर सूर्यनाथ मण्डल धानुक र उनका छोरा सन्तकुमार मण्डलविरुद्ध ५ लाख विगो कायम गरी गत बुधबार भ्रष्टाचारसम्बन्धी आरोपपत्र दायर गरिएको छ। डीपीआर कार्य सम्पन्न गरे पनि सूर्यनाथले भुक्तानी दिएका थिएनन्। भुक्तानी दिनुअघि घुस लिन उनले छोरा सन्तकुमारलाई पठाएका थिए। सोही सूचनाको आधारमा अख्तियारको बर्दिवास कार्यालयको टोलीले सन्तकुमारलाई ५ लाख रुपैयाँसहित लहानबाट पक्राउ गरेको थियो। घुस नदिएसम्म उनीहरूले चेक रोकेको अनुसन्धानबाट खुलेको अख्तियारले जनाएको छ। उनीहरू माथि विशेष अदालत काठमाडौंमा आरोपपत्र दायर गरिएको छ।"
कारागार सुरक्षार्थ खटिएका २ सैनिकमा कोरोना संक्रमण,स्याङजा : स्याङ्जा जिल्ला कारागारको सुरक्षार्थ खटिएका २ जना नेपाली सेनामा कोरोना संक्रमण देखिएको छ। कारागारको सुरक्षार्थ खटिंदै आएका दुबै सैनिकमा बुधबार कोरोना संक्रमण पुष्टि भएको हो। हाल उनीहरुको पोखरा स्थित आर्मी अस्पतालमा उपचार भैरहेको प्रमुख जिल्ला अधिकारी गंगाबहादुर क्षेत्रीले जानकारी दिए। प्रशासनले कारागारको बाहिरी सुरक्षाका लागि नेपाली सेना र भित्री सुरक्षाका लागि नेपाल प्रहरी तैनाथ गरेको छ। करिब ३५ देखि ४० वर्षका नेपाली सेनाका जम्दार र हवल्दारद्वय संक्रमित भएका कारागार प्रमुख चुडामणी भण्डारीले जानकारी दिए। दुवै सैनिक अस्वस्थ भएपछि उपचारका लागि पोखरा पठाएको र उपचारका क्रममा कोरोना संक्रमण पुष्टि भएको बताइएको छ। सोमबार साँझ जिल्ला कारागारका एक जना कैदीमा पनि कोरोना संक्रमण देखिएको थियो। कारागारमा कैदीसहित २ सुरक्षाकर्मीमा कोरोना संक्रमण देखिएपछि बिहीबार पहिलो चरणमा अन्य बाँकी सुरक्षाकर्मी र कर्मचारीको पीसीआर टेष्टको तयारी भैरहेको कारागार शाखाले जनाएको छ।
भक्तपुरमा निषेधाज्ञा तोड्ने २३६ जना नियन्त्रणमा,"भक्तपुर : बुधबार रातिदेखि जारी गरिएको निषेधाज्ञा अवज्ञा गरी अनावश्यक रुपमा सडकमा निस्किने २ सय ३६ जनालाई प्रहरीले नियन्त्रणमा लिएको छ । त्यस्तै ८० वटा दुईपांग्रे सवारीसाधन नियन्त्रणमा लिइएको छ । बिना काम निषेधाज्ञा उल्लंघन गरी सडकमा निस्किएका सर्वसाधारणलाई प्रहरीले सडकमै उभ्याउने गरेका छन् । त्यस्तै दुईपांग्रे सवारीसाधनलाई पनि नियन्त्रणमा लिएर त्यसमा सवार व्यक्तिलाई होल्ड गरिएको छ । महानगरीय प्रहरी परिसर भक्तपुरकी प्रमुख प्रहरी उपरीक्षक तारादेवी थापाका अनुसार बिहीबार बिहान १० बजेसम्म विनाकाम सडकमा निस्किने २ सय ३६ जनालाई नियन्त्रणमा लिइएको जानकारी दिइन् । काठमाडौं उपत्यकामा निषेधाज्ञा जारी भएपछि बिहीबार बिहानैदेखि प्रहरीले सडक तथा नाकाहरुमा कडा चेकजाँच गरेको थियो । त्यस्तै सहरबजारका मुख्य मुख्य चोकहरुमा समेत प्रहरी परिचालन गरी निषेधाज्ञा पालना गराइरहेका छन् । निषेधाज्ञामा अत्यावश्यक काममा बाहेक सर्वसाधारणलाई यताउता हिँडडुल गर्न बन्देज लगाइएको छ । त्यस्तै अत्यावश्यक काममा जाने भनी तोकिएका व्यक्तिहरुबाहेक अरु कसैले सवारीसाधन चलाउन पाइँदैन । यसरी कडा व्यवस्था गरिँदा पनि अनावश्यक रुपमा सडकमा आउनेलाई नियन्त्रणमा लिएर कारबाही गरिएको प्रहरी उपरीक्षक थापाले बताइन् । यसरी नियन्त्रणमा लिइएकाहरुलाई बिहीबार पहिलो दिन भएकाले दुई घन्टाभन्दा बढी नियन्त्रणमा राखी छोडिएको उनको भनाइ छ।बिहानैदेखि नियन्त्रणमा लिएर होल्ड गरिएकालाई बिहान १० बजेमात्रै छोडिएको छ, प्रहरी उपरीक्षक थापाले भनिन्, आज पहिलो दिन भएकाले सचेत गरेर छाडेका छौं । पछि नियन्त्रणमा लिएर कारवाही गर्छाैँ । प्रहरी र नगरपालिकाहरुले दुईतीन दिनदेखि निषेधाज्ञाबारे माइकिङ गरेर जानकारी दिँदा पनि अटेर गरेर सडकमा निस्कने क्रम रोकिएको छैन । उनले सर्वसाधारण अटेरी भएरै अनावश्यक रुपमा सडकमा निस्किएको दाबी गरिन् ।निषेधाज्ञाबारे थाहै नभएको भएका १०१५ जना सडकमा आउलान्, उनले भनिन्, यसरी सयौं मानिस सडकमा आउँदैनन् । उनका अनुसार अत्यावश्यक काममा आएकालाई आवश्यक सोधपुछ गरेर छोडिएको छ ।"
"कर्णाली प्रदेश स्थापनाका पाँच वर्ष : भूगोल मिल्यो, समृद्धि अधुरै","सुर्खेतः पाँच वर्षअघि दलहरु प्रदेशको सिमांकन गर्दै थिए । तत्कालिन मध्यपश्चिमका केही जिल्लाहरु सुदूरुपश्चिममा गाभिए । त्यसैको विरोधमा अखण्ड मध्यपश्चिमको मागसहित आन्दोलन भयो ।त्यही क्रममा २०७२ साउनमा सुर्खेतमा तीन र जुम्लामा एक जना मारिए । सिमाकंनविरुद्धको आन्दोलन दबाउन प्रहरीले चलाएको गोली लागेर सुर्खेतका यामबहादुर विसी, टिकाराम गौतम र गोपालसिंह रजवारको ज्यान गयो ।जुम्लामा हरिबहादुर कुवँर मारिए ।आन्दोलनपछि तत्कालिन शिर्ष नेतृत्व सुदूरपश्चिममा गाभिएका जिल्ला फिर्ता गर्न तयार भयो । १३ दिनसम्म चलेको त्यही आन्दोलनको बलमा २०७२ भदौ ४ गते छैठौं प्रदेश घोषणा भयो । नागरिकको संघर्षबाट कर्णाली प्रदेश स्थापना भएको आज (बिहीबार) पाँच वर्ष पुग्यो। प्रदेशको नाम अहिले कर्णाली राखिएको छ । आन्दोलनबाट कर्णालीको छुट्टै भौगोलिक र राजनीतिक अस्तित्व कायम भयो । तर प्रदेश सरकार र राजनीतिक नेतृत्वले अपेक्षा अनुसार काम गर्न नसकेको गुनासो बढेको छ । यो अवधिमा न सहिदका सपना पूरा भए, न त सहिद परिवार र नागरिकलाई सन्तुष्ट बनाउने गरी प्रदेश सरकारले प्रयास नै गरेको छ । सहिद पार्क निर्माण र भदौ ४ गतेलाई सहिद दिवसको रुपमा मनाउने बाहेक अन्य माग सम्बोधन भएका छैनन् । 'प्रदेश प्राप्तिका लागि हाम्रा आफन्तले रगत बगाए, तर प्रदेश सरकारबाट रगतको सम्मान भएको छैन,' सहिद यामबहादुर विसीकी बहिनी भगवती विसी भन्छिन्, 'प्रदेशका प्राप्तिका लागि भएको आन्दोलनमा हाम्रा आफन्त ढले, तर अब हाम्रो विकास र समृद्धिका सपना नढलून् ।' उनले शालिक निर्माण, सहिदगेट निर्माण, सहिदको नाममा चोकको नामांकरण र परिवारलाई रोजगारी दिनेजस्ता महत्वपूर्ण मागहरुको प्रदेश सरकारले सुनुवाइन नगरेको गुनोसो गरिन् । सोही आन्दोलनमा भाइ हरिबहादुर कुँवरलाई गुमाएका जुम्लाका राजबहादुर कुँवरले सहिदका सपना पूरा नभएको गुनासो गरे । 'आन्दोलनबाट प्रदेश त प्राप्त भयो, तर समृद्ध कर्णालीको सपना अधुरै छ', उनी भन्छन्, 'सहिदको रगतले भूगोल त प्राप्त भयो, तर आम नागरिकका सपना पुरा हुन सकेनन् ।' सहिदको बलिदानबाट प्रदेश जन्मिए पनि कर्णालीले गरिवी र अभावको परिभाषा बदल्न नसकेको उनको तर्क छ ।आन्दोलन चर्किएपछि त्यसबेला दलहरुले१० जिल्लालाई मिलाएर २०७२ भदौ ४ गते छुट्टै प्रदेश घोषणा गरेका थिए । जीवनस्तर बदलिएन आन्दोलनमा सहभागी अगुवाहरु पनि समृद्ध कर्णालीको सपना पूरा हुन नसकेको बताउँछन् । प्रदेश सरकारले आन्दोलनको मर्म अनुसार काम गर्न नसकेको उनीहरुको आरोप छ । 'भूगोल प्राप्तिका लागि नागरिकले ज्यान गुमाए, आन्दोलनकै बलमा प्रदेश पनि प्राप्त भयो,' तत्कालिन अखण्ड मध्यपश्चिम आन्दोलन नागरिक संघर्ष समितिका संयोजक तेजविक्रम वस्नेत भन्छन, 'त्यो आन्दोलनको मर्म प्रदेश प्राप्त गर्नु मात्रै थिएन, जनताको जीवनस्तर नै बदल्नु थियो । तर अपेक्षाअनुसार काम हुन सकेन ।' तत्कालिन जुम्ला आन्दोलन परिचालन कमिटीका सदस्य सुरबहादुर सिंह प्रदेश सरकार आन्दोलनको मर्म अनुसार चल्न नसकेको बताउँछन् । 'साविकको कर्णालीलाई विशेष अधिकार दिलाउन जुम्लावासी आन्दोलनमा होमिएका थिए,' उनी भन्छन्, 'प्रदेश प्राप्त भएपनि विकासमा साविक कर्णाली प्राथमिकतामा परेन ।' सपना पूरा गर्छौं प्रदेश सरकारले भने नागरिकको विकास र समृद्धिको सपना पूरा गरिने जनाएको छ । 'समृद्ध कर्णाली, सुखारी कर्णालीवासी' को सपना पूरा गर्ने प्रयास भइरहेको प्रदेश सरकारको भनाइ छ । प्रदेश सरकारका प्रवत्ता एवम् भूमी व्यवस्था, कृषि तथा सहकारी मन्त्री विमला केसीले भनिन्, 'सहिदको उच्च सम्मान गर्नकै लागि प्रदेश सरकारले सहिद स्मृति प्रतिष्ठान गठन गर्ने योजना बनाएको छ ।' सहिदको योगदानकै कारण प्रदेश प्राप्ति भएको भन्दै उनले सहिदको सम्मान गरिने जनाइन् । सहिद परिवारले उठाएका मागहरु पूरा गर्न सहिद पार्क निर्माण भएपछि सहिदका शालिक र सहिद गेट बनाइने प्रदेश सरकारको भनाइ छ ।"
निषेधाज्ञापछि देखिएका काठमाडौंका सडक,"काठमाडौं : काठमाडौं उपत्यकाका तीन जिल्लामा बिहीबारदेखि एक साताका लागि निषेधाज्ञा जारी भएको छ। निषधाज्ञा लागू भएपछि काठमाडौंका बजार बन्द भएका छन् भने सडक सुनसान प्रायः बनेको छ। तीन जिल्लाका प्रमुख अधिकारीसहित जिल्ला सुरक्षाको प्रमुखको मंगलबार बसेको बैठकको निर्णयअनुसार गएराति १२ बजेबाट लागू हुनेगरी अत्यावश्यक बाहेकका सबै गतिविधिमा निषेध गरिएको छ। निषेध गरिएसँगै सवारी साधनको चेक जाँचमा पनि कडाइ गरिएको छ। साथै अत्यावश्यकबाहेक हिंडडुलमा समेत रोक लगाइएको छ। काठमाडौं उपत्यकामा निषेधाज्ञा : आवतजावतमा कडाइ काठमाडौंको व्यस्त स्थानमध्ये नयाँ बानेश्वर क्षेत्रमा केही खाद्यान्न र औषधी पसलबाहेक पूर्ण रूपमा बन्द रहेका छन्। बानेश्वर चोकमा प्रहरीले सवारी साधन तथा हिँड्डुल गर्नेलाई कडाइका साथ चेक जाँच गरिरहेको प्रहरलिे जनाएको छ। उक्त क्रममा अनावश्यक रूपमा निस्किएकालाई होल्डिङ सेन्टरमा केहीबेर होल्ड गरेर छाडेको पाइएको छ । केही सवारी साधनलाई नियन्त्रणमा लिएर कारवाही प्रक्रिया अगाडि बढाइएको प्रहरीले जनाएको छ। यस्तै ललितपुरको चापागाउँको सडक पनि सुनसान देखिएको छ । एकाबिहानैदेखि अत्यावश्यकका सवारी साधनबाहेक कुनै पनि साधन सञ्चालनमा छैनन् । तर बिहानै खाद्यान्न र सब्जी पसलमा भने भीड देखिएको छ । निषेधाज्ञापछि सुनसान भएको चापागाउँ सडकखण्ड। तस्बिर: अशोक दुलाल यसैगरी बसन्तपुर, न्यूरोड लगायतका सडक सुनसान देखिएका छन् भने बजार बन्द भएका छन्। सुनसान देखिएको न्यूरोड। तस्बिर : दीपेन श्रेष्ठ"
जोखिमयुक्त ठाउँम लाप्राकवासी,"लाप्राक : २०७२ सालको भूकम्प र त्यसपछिको पहिरोले ध्वस्त बन्यो गोरखाको लाप्राक गाउँ। भूगर्भविद्ले त्यहाँका ६ सय १६ घरधुरीलाई स्थानान्तरण गर्नुपर्ने निष्कर्ष निकाले। स्थानीय सरकारको माग र राष्ट्रिय पुनर्निर्माण प्राधिकरणको सिफारिसलाई सम्बोधन गर्दै सरकारले गुप्सी पाखाको १८३२ हेक्टर वन क्षेत्र लाप्राकवासीलाई पुनःस्थापित गर्न दिने निर्णय गर्यो। गैरआवासीय नेपाली संघ (एनआरएनए)ले त्यहाँ ५ सय ७३ घर बनाउने प्रतिबद्धता जनायो। प्राधिकरण, संघ र सहरी विकास मन्त्रालयबीच गुप्सी पाखामा एकीकृत बस्ती बसाल्ने सम्बन्धमा तत्काल हस्ताक्षर पनि भयो। सम्झौताको पाँच वर्षपछि संघले गुप्सी पाखामा एकीकृत नमुना बस्ती निर्माण सम्पन्न गरेको छ। गोला प्रथाद्वारा घर बाँडफाँट पनि गरिसकेको गाउँपालिकाका अध्यक्ष सन्तोष गुरुङले बताए। तर, लाप्राकका बासिन्दा जोखिम मोल्दै पुरानै बस्तीमा बसिरहेका छन्। सित्तैमा पाएको घरको परवाह नगरी उनीहरूले पुरानै थलोमा लाखौं खर्चेर पुरानै शैलीका घर बनाइसकेका छन्। पुरानो घर नछाड्ने लाप्राकीको अडान छ। हामी खेती गरेर खाने मान्छे। खेतीपाती सबै तल्लो गाउँनजिकै छ। माथि त जाँदैनौं, स्थानीय सूर्य गुरुङले भने, दिनभरि बारीमा काम गरी भारी बोकेर गुप्सी पुग्न हामीलाई पायक पर्दैन। गुप्सी पाखा २ हजार ७ सय मिटर उचाइमा पर्छ। यहाँ दुई महिना हिमपात हुन्छ। हिउँदमा त हिउँ परेर गुप्सीमा बस्न कोही पनि सक्दैनन्, उनले भने। भूकम्पले सबै घर माटोमा मिलेपछि लाप्राकका बासिन्दा गुप्सी पाखामा टहरो हालेर बसेका थिए। संघले एक वर्षभित्र नयाँ घर बनाइदिने आश्वासन दिएर गुप्सीबाट हटायो। तर, पाँच वर्षसम्म घर निर्माण सम्पन्न नगरेपछि स्थानीय आफ्नो घर आफैं बनाएर बसेका अर्का स्थानीय चम्सिङ गुरुङले बताए। एनआरएनलाई पर्खिंदा पर्खिंदै वर्षौं बित्यो। अहिलेसम्म टहरोमा बसिरहन त कोही पनि सक्दैन। त्यसैले सबैले सानो ठूलो घर बनाइसके, उनले भने, अब सबै यतै बस्छन्। कोही पनि जाँदैनन्। संघले घर बनाउन लामो समय लगाएकाले पुरानो गाउँमै घर बनाएर बस्न बाध्य भएको गाउँलेको भनाइ छ। गुप्सी पाखामा निर्माण भएको घर सानो भएको अर्का स्थानीय सन्तवीर गुरुङले बताए। साथै हिमपात हुने भएकाले बूढापाका र बालबच्चा त्यहाँ बस्न कठिन हुने उनको भनाइ छ। ६०७० वर्ष कटेका बूढापाका गुप्सीमा बस्न जाँदैनन्, उनले भने, एनआरएनएले बनाएको घर राखनधरनका लागि सानो पनि भयो। सबै परिवार अट्ने पनि छैन। कसैको छोराहरू छुट्टिएर बस्न चाहिँ जालान्। पुरानो गाउँमा पहिलेजस्तै ठूलो घर बनाइसकेको उनको भनाइ छ। खानेपानी र ढलको व्यवस्था गरिसकेकाले अब यहीं बस्ने उनले बताए। मर्ने बेला भएकाले जन्मेको थलो नछोड्ने अर्का स्थानीय पुरबहादुर गुरुङको भनाइ छ। अब एकैचोटि डाँडा (चिहान)मा जाने, गुप्सीमा त नजाने, उनले भने, गुप्सीमा चिहानडाँडा पनि छैन। मरेपछि फर्काएर यहींको चिहानडाँडामा ल्याउनुपर्छ। लाप्राकलाई बस्न अयोग्य घोषणा गरिसकेकाले सरकारले विकास पूर्वाधार बनाएको छैन। स्वास्थ्य चौकी, विद्यालयलगायत संरचना गुप्सी पाखानजिकै निर्माण गरिएको छ। सरकारको योजनाअनुसार गाउँलेहरू गुप्सीमा जानै पर्ने स्थानीय मार्सिङ गुरुङको भनाइ छ। सरकारले दुईदुई फेरसम्म लाप्राकको बस्ती बस्न अयोग्य भनिरहँदा पनि अझै यहीँ बस्छन् भने हामी के गर्न सकिन्छ र ? , उनले भने, भीरमा जानेलाई रामराम भन्न सकिन्छ, काँध थाप्न सकिँदैन। निरन्तर पानी पर्न र पहिरो जान थालेपछि गाउँलेहरू सर्छौं भन्ने तर रोकिएपछि यहीँ बस्छौं भन्ने प्रवृत्ति रहेको स्थानीय किसान गुरुङको तर्क छ। गुप्सीमा घर बनाइए पनि शौचालय भने प्रत्येकमा नरहेको गाउँपालिकाका अध्यक्ष गुरुङले सुनाए। शौचालय सबै घरमा निर्माण भइसकेको छैन। झ्यालढोका पनि कमजोर भयो भन्ने गाउँलेको गुनासो छ, उनले भने, सबै घरमा शौचालय बनेपछि र झ्यालढोका पक्की बनिसकेपछि सबै जना सर्छन्। १५ घर मात्र सरेको उनले बताए। सात परिवार विस्थापित पहिरोले घरै लैजाने जोखिम बढेपछि चुमनुब्री गाउँपालिका३ देवलका ७ घरपरिवार विस्थापित भएका छन्। उनीहरू मनिचेतमा त्रिपाल टाँगेर बसेका छन्। गाउँपालिका उपाध्यक्ष कुमारी गुरुङका अनुसार विस्थापित हुनेमा कान्छा गुरुङ, रिमा गुरुङ, दलबहादुर गुरुङ, कुस्मान गुरुङ, हर्क गुरुङ, रामकुमार गुरुङ र पलमान गुरुङका परिवार छन्। उनीहरूलाई आइतबार गाउँपालिकाले त्रिपाल दिएको उपाध्यक्ष गुरुङको भनाइ छ। ब्लक्सिकङको पहिरो गाउँसम्म पुगेको र धमाधम घर चर्किन थालेको वडाध्यक्ष रामकुमार गुरुङले बताए। यो पहिरोले ब्लक्सिकङ, नासिवाला र लोक्पा गाउँका २१ घर र फिलिम प्रावि स्कुल बगाइसकेको छ। पीडित स्थानीयलाई मनिचेतमा पुनर्वास गराइसकिएको छ, वडाध्यक्ष गुरुङले भने, अब यसपालि पनि सात घरपरिवार विस्थापित भए। ११ घर उच्च जोखिममै छन्। उनीहरूलाई पनि मनिचेतमै जग्गा व्यवस्था गरिने उनले बताए। बूढीगण्डकीको बाढीले तानेर नाग्चेत गाउँलाई पनि जोखिम बनाएको वडाध्यक्ष गुरुङको भनाइ छ। नाग्चेतमा २५ घर जोखिममा छन्। तीमध्ये ६ घर उच्च जोखिममा छन्, उनले भने, घरमुनि बूढीगण्डकीले तानेको पहिरो छ। घरमाथि पहिरोले ठूलो ढुंगो अड्काएर राखेको छ। घट्टेखोला पनि पूरै गाउँ जोखिममा रहेको उनले बताए।"
च्याम्पियन्स लिगको फाइनलमा पीएसजी र बार्यनको भेट,पोर्चुगल : यूईएफए च्याम्पियन्स लिगको फाइलनमा जर्मन क्लब बार्यन म्युनिखले फ्रान्सेली क्लब पीएसजीसँगको भेट पक्का गरेको छ । गएराति भएको खेलमा फ्रेन्च क्लब लियोनलाई ३० ले पराजित गर्दै बार्यन च्याम्पियन्स लिगको फाइनलमा स्थान बनाउन सफल भएको हो । पोर्चुगलको स्टाडियो जोस एल्भालडेमा भएको खेलमा बायर्नलाई जित दिलाउन सर्ज जिनाब्रेले २ तथा रोवर्ट लेवान्डोस्कीले १ गोलको योगदान दिए ।खेलको १८औं मिनेटमा जिनाब्रेले जोसुवा किमिचको पासलाई सदुपयोग गर्दै बायर्नलाई अग्रता दिलाए । ३३औं मिनेटमा जिनाब्रेले नै बायर्नको अग्रता दोब्बर पारे । उनले इभान पेरिसिचको क्रसमा लेवान्डोस्कीले गरेको प्रहारलाई लियोनका गोलरक्षक एन्थोनी लोपेजले बचाउ गर्ने क्रममा आएको रिबाउन्ड बललाई गोलमा परिणत गरेका थिए । ८८औं मिनेटमा किमिचको फ्रीकिक क्रसलाई हेडमार्फत गोलमा परिणत गर्दै लेवान्डोस्कीले बायर्नका लागि ३० को जित सुनिश्चित गरिदिए । बार्यन र पीएसजीबीचको फाइनल खेल आइतबार हुँदैछ ।
सीपीएलमा सन्दीपको राम्रो बलिङ,ट्रिनीडाड : क्याराबिन प्रिमियर लिग(सीपीएल) यस सिजनको आफ्नो पहिलो खेलमा नेपालका युवा क्रिकेटर सन्दीप लामिछानेले राम्रो प्रदर्शन गरेका छन्। सन्दीप आवद्ध द्धोली जमैका तल्लवाशले जित हात पारेको छ। सन्दीपले यस खेलमा १ विकेट लिँदै उत्कृष्ट बलिङ गरे। ९औं ओभरमा बलिङमा आएका सन्दीपले यस ओभरमा ८ रन दिए। त्यसपछि ११औं ओभरमा ३ रन मात्रै दिएका उनले १३औं ओभर ८ रन दिए। १५औं ओभरमा आफ्नो अन्तिम ओभर बलिङ गर्न आएका उनले दोस्रो बलमा विकट लिन सफल भए। २१ बलमा २५ रन बनाएर खेलिरहेका आफगान खेलाडी नाजिबुल्लाहलाई पावेलको हातबाट क्याच आउट गराए। यस ओभरमा ४ रन मात्रै दिए। ४ ओभरमा २४ रन मात्रै दिएका सन्दीप यस खेलमा उनको टोलीबाट सबैभन्दा किफायती बलर बने। लिगको आफ्नो पहिलो खेलमा सन्दीपको टोली जमैकाले सेन्ट लुसिया जुक्सलाई ५ विकेटले हराएको हरायो। गएराति ब्रायन लारा रंगशालामा भएको खेलमा जमैकाले टस जितेर सेन्ट लुसियालाई पहिले ब्याटिङको निम्ता दिएको थियो। पहिले ब्याटिङ गरेको सेन्ट लुसियाले निर्धारित २० ओभरमा दिएको ७ विकेट गुमाएर १५८ रन बनाएको थियो १५९ कोे लक्ष्य जमैकाल १८५ ओभरमा ५ विकेट गुमाउँदै पूरा गर्यो।
प्याकेजमै सहमति हुँदैछ : प्रचण्ड (भिडियोसहित),"काठमाडौं : सत्तारूढ नेकपाका अध्यक्ष पुष्पकमल दाहाल 'प्रचण्ड'ले प्रधानमन्त्री केपी ओलीसँग प्याकेज सहमति हुन लागेको बताएका छन्। महासचिव विष्णु पौडेल नेतृत्वको कार्यदललाई सोही आधारमा सुझाव प्रस्ताव ल्याउने कार्यादेश दिइएको उनले खुलाए। अन्नपूर्ण मिडिया ग्रुपको एपीवान एचडी टेलिभिजनको कार्यक्रम द बाभ्रो डेल्टा सो मा भूषण दाहालसँगको अन्तर्वार्तामा अध्यक्ष दाहालले संघीय सरकारको मन्त्रिपरिषद् पुनर्गठन, प्रदेश सरकार पुनर्गठन, थपघट, ठूला राजनीतिक नियुक्ति, स्थायी समिति एजेन्डामा साझा सहमति हुने बताएका हुन्। उनका अनुसार अधिकार बाँडफाँट, प्रतिपक्षी दलसमेतको साथमा संवैधानिक नियुक्तिलगायत विषय पनि प्याकेजमा टुंग्याइने छन्। दुइटा अध्यक्षबीच पनि समझदारी बनाएर टुंगो लगाउने भन्नेमा हामी सबै सहमत छौं। त्यसकारण अब एक एक व्यक्तिका निम्ति झगडा भएर बस्दैन भन्ने मेरो विश्वास छ, उनले भने। नेकपामा पौडेल नेतृत्वको कार्यदलले सुझाव प्रस्ताव ल्याएपछि स्थायी समितिबाट पारित गर्ने र केन्द्रीय समिति हुँदै महाधिवेशनमा जाने तयारी छ। स्थायी समितिबाट प्रस्ताव पारित गर्ने र केन्द्रीय समितिबाट महाधिवेशनमा जाने भनेपछि अब पदको कुरा छैन। यो विषय हामो मुख्य हिजो पनि थिएन। मान्छेले बुझ्दा यो हाम्रो बहस पदकै लागि भएको हो कि भन्ने नेगेटिभ (नकारात्मक) अलि बढी गयो। यथार्थ त्यस्तो होइन, दाहालले भने, पार्टी एकताको कुरा गर्दा होस् या गठबन्धन गरेर चुनावमा जाँदा हामी पदको बार्गेनिड गरेर गएका थिएनौं, पदको बार्गेनिड गरेर गएका हुन्थ्यौं भने पार्टी एकता नै हुँदैनथ्यो। नेकपाका दुई अध्यक्ष केपी ओली र दाहालले गत शुक्रबार महासचिव पौडेलको नेतृत्वमा शंकर पोखरेल, पम्फा भुसाल, जनार्दन शर्मा, भीम रावल र सुरेन्द्र पाण्डे रहेको ६ सदस्यीय कार्यदल गठन गरेका थिए। यो कार्यदलले काम गरिरहेको छ। प्रधानमन्त्री ओलीले गत साता ५ दिनभित्रै पार्टीमा नयाँ सिनारियो देखिने बताएका थिए। दाहालले पनि तत्काल नयाँ परिस्थिति निर्माण हुने बताए। नेकपा फुट्दैन, ५ दिनमै देख्नु हुनेछ : प्रधानमन्त्री ओली (भिडियोसहित) एकता जोगाउन म चुप लागेको छु प्रधानमन्त्रीले ५ दिन नै भन्नुभएछ भनेर पछि उहाँ (प्रधानमन्त्री) सँग कुरा भयो। त्यो कसरी भन्नुभयो ? भन्दा एउटा आत्मविश्वास व्यक्त गरेको भन्नुभयो, दाहालले भने, हामीले कार्यदल बनाएका छौं। कार्यदलले काम गरिरहेको छ। मलाई लाग्छ, हप्ता, दस दिनभित्र नयाँ निष्कर्षसहित अगाडि जाने वातावरण बन्छ भन्ने लाग्छ। नेकपाभित्र चर्काे विवादमा रहेको अमेरिकी सहयोग नियोग एमसीसी (मिलेनियम च्यालेन्ज कर्पाेरेसन) का विषयमा पनि समझदारी निर्माण हुने दाहालले संकेत गरे। एमसीसीमा पनि समझदारी बन्ने दिशातिर अगाडि बढ्यो भनेर बुझ्दा हुन्छ, दाहालले भने, सम्भव हुने जति संशोधन गरेर अगाडि बढाउन उचित हुन्छ भन्ने मत प्रभावी छ। दाहालले पार्टी एकता गरेर आफू निरीह नबनेको कताए। प्रचण्डले आफ्ना लागि, देशका लागि, जनताका लागि जटिल परिस्थितिमा पनि ठाउँ बनाउँदै आएको छ। जसरी प्रचण्ड निरीह भएको हो कि भन्ने देखिन्छ। नातागोतादेखि पार्टीका समर्थक शुभचिन्तकदेखि बुद्धिजीवीले पनि त्यो भनेको सुन्ने गरेको छु। तर मेरो सोच्ने तरिका अलिक फरक रहेछ। यसरी हेर्दा म निरास छैन। दाहालले १० वर्षे युद्धको नेतृत्व गरेर संघीय लोकतान्त्रिक गणतन्त्र, संघीयता, धर्मनिरपेक्षता, समानुपातिक समावेशिताका परिवर्तनका एजेन्डा स्थापित गर्न, शान्तिको त्यो वातावरण बनाउन, रूपान्तरण र परिवर्तनको वातावरण बनाउन खेलेको भूमिकामा कुनै हीनताबोध नभएको बताए। भिडियो"
रामेछापमा आजदेखि निषेधाज्ञा,"काठमाडौं : रामेछापमा आजदेखि लागू हुने गरी निषेधाज्ञा घोषणा भएको छ। विश्वभर महामारीको रुपमा फैलिएको कोभिड१९ संक्रमण रामेछापमा निरन्तर बढी रहेको र उच्च जोखिम रहेको भन्दै जिल्ला प्रशासन कार्यालय रामेछापले भदौ १३ गतेसम्म निषेधाज्ञा घोषणा गरेको हो। जिल्लामा कोरोनाको रोकथाम तथा नियन्त्रणलाई थप प्रभावकारी बनाउन बिहीबार राति १२:०० बजेदेखि रामेछाप जिल्लामा निषेधाज्ञा जारी गरिएको प्रमुख जिल्ला अधिकारी रुद्रदेवी शर्माले जानकारी दिइन्। उनले आदेशको उलंघन गर्ने र पालना गर्नगराउन अवरोध गर्नेहरु उपर प्रचलित कानून बमोजिम कार्वाही हुने बताइन्। शर्माका अनुसार जिल्लाको प्रवेश नाका सेलेघाट, खैरेनीघाट, लुभुघाट, नवलपुरघाट, खिम्ति, धारापानी, साँघुटारलगायत प्रवेश नाकाहरुबाट बेलुका ७:०० बजेदेखि बिहान ५:०० बजेसम्म पैदल आवातजावत गर्नसमेत रोक लगाइएको छ। बुधबार जारी सूचनामा अत्यावश्यक सेवा (औषधी, खाद्यान्न, स्वास्थ्य, सुरक्षा, खानेपानी, दूध, तरकारी, फलफूल, विधुत, सूचना तथा सञ्चार, फोहोर व्यवस्थापन) बाहेकका अन्य सबै प्रकारका उद्योग, व्यापार, व्यवसाय, सञ्चालन गर्न रोक लगाइएको उल्लेख छ। औषधी, खाद्यान्न तथा अन्य अत्यावश्यक उपभोग्य वस्तु वा सेवा खरिदको काममा बाहेक कुनै पनि व्यक्ति घरबाट बाहिर निस्कन रोक लगाइएकाले अत्यावश्यक कार्यमा मास्क बिना घर बाहिर ननिस्कन प्रशासनले आग्रह गरेको छ। निषेधाज्ञाको समयमा एम्बुलेन्स, बिरामी बोकेका गाडी, खाद्यवस्तु, तरकारी, दुध, खानेपानी, विद्युत, सञ्चार, पेट्रोलियम पदार्थ बोक्ने ट्याङ्कर, शव वहान, फोहोर व्यवस्थापन गर्ने गाडी, पशुपंक्षीका दाना बोक्ने गाडी, निर्माण सामाग्री, सञ्चारकर्मी, स्वास्थ्यकर्मी, पशु स्वास्थ्यकर्मी, प्राविधिक तथा सुरक्षा निकायले प्रयोग गर्ने साधन र प्रशासनको अनुमति प्राप्त साधनबाहेक सबै सार्वजनिक, निजी सवारी साधन (मोटरसाइकल समेत सञ्चालन गर्न रोक लगाइएको छ। प्रशासनले फुटपाथखुल्ला ठाउँ, ठेलागाडासाइकल, हाटबजारमा पसलव्यापार सञ्चालन गर्न, शैक्षिक संस्थाहरु, कुनै पनि प्रकारको मेला, महोत्सव, बैठक, समीक्षा, गोष्ठी, सेमिनार, सामूहिक जमघट, सभा, जुलुस, मनोरञ्जनस्थल, सैलुङ्ग, पार्लर, हेल्थ क्लब, खेलकुद कार्यहरु गर्न रोक लगाएको छ। जारी सूचनामा भनिएको छ, 'स्वास्थ्य तथा सुरक्षाका मापदण्ड पूरा गरेर उपभोग्य बस्तु विक्री गर्ने, औषधी, खाद्यान्न, फलफूल, तरकारी दुध लगायतका अत्यावश्यक सेवाका पसलहरु बिहान ५:०० बजेबाट ९:०० बजे सम्म सञ्चालन गर्ने व्यवस्था मिलाउने, बैक वित्तीय संस्थासहकारी कार्यालयहरु बिहान ९:०० बजेदेखि दिउँसो १:०० बजेसम्म मात्र सञ्चालन गर्ने व्यवस्था मिलाउने।' अत्यावश्यक उपभोग्य वस्तु तथा सेवाको आपूर्तिमा कृत्रिम अभाव सिर्जना गर्ने, मुल्यवृद्धि गर्ने, म्याद नाघेका सामान बिक्रि वितरण गर्ने, आपूर्तिमा अवरोध गर्नेलाई प्रचलित कानून बमोजिम कार्वाही हुने सूचनामा उल्लेख छ।"
त्यसरी होओस् मरण,"सांसारिक मायादेखि अलग भएर भगवान्को सभामा सहभागी हुने सपना देखेका घिमिरे अन्ततः कसैलाई थाहै नदिई सुटुक्क विलीन भएका छन्। काठमाडौं : दार्शनिक रजनिशले मृत्युलाई उत्सवको रूपमा मनाउनुपर्ने वकालत जीवनभर गरे। राष्ट्रकवि माधवप्रसाद घिमिरे पनि मृत्युलाई एउटा उत्सवका रूपमा मनाउन चाहन्थे। कहीँकतै पीडा नभई, कसैलाई दुःख नपुर्याई मर्न पाइयोस् भन्ने उनको चाहना थियो। नभन्दै सोचेजस्तै सहज भइदियो उनको मृत्युवरण पनि। राष्ट्रकवि बोल्दाबोल्दै सुस्ताए। ऋतम्भरा महाकाव्य लेख्दालेख्दै अवसान लिए। मृत्युप्रति कुनै गुनासो नराखी चिर निद्रामा विलीन भए। मंगलबार साँझ साढे ५ बजे उनको शरीरले धर्तीबाट बिदा लियो। जिन्दगीमा लामो समय साहित्य लेखनमै खर्चिएका घिमिरे नेपाली साहित्यको एक ओजिलो खम्बा थिए। ऋतम्भरा महाकाव्य अधुरै रह्यो तर उनले दुई दर्जनभन्दा बढी कृति नेपाली साहित्यलाई छाडेर गएका छन्। यी कृतिकै माध्यमबाट उनी जुगौंजुग बाँचिरहने छन्। विसं २००३ मा पहिलो धर्मपत्नी गौरीको मृत्युपछि उनले गौरी शोककाव्य लेखेका थिए। गौरीलाई नेपाली साहित्यकै कालजयी रचना मानिन्छ। मृत्युलाई नजिकबाट देखेका घिमिरेले आफ्नो मरणको पनि कल्पना गरेका थिए। उनले त्यसरी होओस् मरण भन्ने सपना देख्दै एउटा गीत लेखे। आधुनिक सेलो लयको यो गीत उनले २०१६ साल असोज १ गते रचना गरेका थिए। यो गीत किन्नर किन्नरी पुस्तकमा समावेश छ। गीत आफ्नो मृत्युपछि बजाइयोस् भन्ने चाहन्थे उनी। उनलाई थाहै नदिई दुई वर्षअघि परिवारका सदस्यले गीत रेकर्ड गराएका थिए। उनकी जेठी छोरी शान्ति अधिकारीका अनुसार मृत्युपछि बजाइयोस् भन्ने इच्छा राखेकाले पनि उनलाई गीत सुनाइएको थिएन। कर्णदासको स्वर रहेको सो गीतमा आशिष अविरलको संगीत छ। त्यस्तै बाँसुरी वादनमा गोपाल घटानी, सारंगीमा हेमन्त कान्छा रसाइली, गितारमा सञ्जीव बराइली एवं डम्फु, मादल र तबलामा भुवन गन्धर्वको ताल रहेको छ। मंगलबार घिमिरेको मृत्यु भएको केही समयमै सार्वजनिक यो गीतमा मृत्युप्रतिको आकांक्षा राखिएको छ। मृत्यु सत्य हो भन्ने स्वीकारेर राष्ट्रकवि मानसिक रूपमा तयार रहेको भान हुन्छ। त्यसरी होओस् मरण, त्यसरी होओस् मरण धेरैपटक दोहोर्याएर सुरु गरिएको यो गीत निकै सुन्दर र मीठो छ। गीत सुन्दै गर्दा पर कतै शून्यतामा विलीन भएको महसुस हुन्छ। चराचुरुंगीको कल्याङमल्याङ आवाजसँगै निस्किएको मीठो धुन सुन्दै गरेको आभास हुन्छ। गीतका शब्दमा कर्णदासको स्वर कर्णप्रिय छ। गीतको शब्द र संगीतमा गजब तालमेल छ। त्यसैले गीत सुन्दा जोकोहीलाई पनि आत्मसन्तुष्टि पैदा हुन्छ। गीतका शब्दमा घिमिरे भन्छन् जसरी सुत्छन् तारमा गीतका चारु चरण हिमालचुली देशमा, दिनको शान्त भेषमा जसरी गर्छन् वि श्राम, सूर्यका स्वर्ण किरण त्यसरी होओस् मरण। सुन्दर सृष्टि निहारी, सुखैले चिम्लूँ नयन बिहानीपख रातको, कुसुम पारिजातको जसरी जान्छ झरेर, भुइँमा विनापवन त्यसरी होओस् मरण।। मृत्युबारे पनि कति मीठो कल्पना। कति सानदार मृत्युको कामना। लेखनमा भएको यही मिठासले उनलाई कालजयी बनाएको हो। हिमालचुली मुनि रहेको सुन्दर देशमा, दिनको शान्त समयमा वि श्राम लिन चाहन्थे उनी। जसरी सूर्य चालै नपाई अस्ताउँछ, त्यसरी नै यो भौतिक संसारबाट अस्ताउन चाहन्थे उनी। सानदार मृत्युको रहर थियो। उनी सुन्दर संसार हेरेर, आनन्दका साथ अन्तिम सास फेर्न चाहन्थे। हावा नलागीकन सटुक्क भुइँमा झर्ने पारिजातको फूलजस्तै झरेर पनि बास्नादार बन्न चाहन्थे। यही भावलाई उनले गीतमा पोखे। मरण सहज होस् भन्ने उनको अन्तरआत्माको चाहना अन्ततः पूरा भएको छ। उनलाई बुधबार पशुपति आर्यघाटमा राष्ट्रिय सम्मानका साथ अन्तिम बिदाइ गरिएको छ। मुटुमा चोट नपरी, टुटेर जाओस् बन्धन बादलको सेतो रासमा, दुइटा मूर्ति पासमा जसरी शिर नुहाई, आफैंमा हुन्छन् अर्पण त्यसरी होओस् मरण। अमरापुरी सभामा आफैंलाई गरूँ वरण त्यसरी होओस् मरण। लामो समयदेखि दुःख पाएर आफू मर्दै छु भन्ने थाहा पाएपछि मायाका बन्धनहरू छाड्न गाह्रो हुने कुरा बुझेका थिए उनले। मनमा भारी पीडा लिएर बिदा हुन चाहन्नथे। यसैले उनले गीतमार्फत आफ्नो मृत्युको चाहना राखे। मायाका सम्बन्धहरूले जीवनलाई सार्थक तुल्याउने हो खासमा। यो कसिलो बन्धन टुटाउन हर कोही चाहन्न। अझ आफ्नो मृत्युको कल्पनासमेत गर्न चाहन्न मान्छे। यसैले पनि होला, राष्ट्रकविले आफू मरिरहेको महसुस गर्नै नपाई प्राण त्याग्ने रहर गरेका थिए। सांसारिक मायादेखि अलग भएर भगवान्को सभामा सहभागी हुने सपना देखेका घिमिरे अन्ततः कसैलाई थाहै नदिई सुटुक्क विलीन भएका छन्।"
हाम्रा सोचका स्वामी हामी नै हौं त ?,"हामी सही र सत्य नजिक पुग्नुभन्दा उत्तेजना र आवेगमा रमाउने रमिते समाजमा फेरिँदै छौं, कुन बेला हाम्रो सोचको कालिक को बन्ने होसै राख्दैनौं जिज्ञासा र सूचनाको भोकले मान्छेलाई मानवमा फेर्छ तर मिथ्या सूचनाको छूत रोगले भने मानव कुन बेला दानवमा फेरिइसक्यो भन्ने पत्तै पाउँदैन। ०३६३७ तिर चितवन भण्डारा स्कुलको चौरमा जोडीदार गणेश लोहनीसँग जीवन र जगत्लाई विज्ञानको नजरबाट हेर्नु, बुझ्नु र व्यवहार गर्नुपर्छ भन्ने घन्टौं छलफल हुन्थे। पुँजीवाद सबै चीजलाई किन्न र बेच्ने बजार हो। पुँजी र प्रविधिको घालमेल भएपछि मान्छेले के सोच्नुपर्छ भन्नेमा पनि बजारकै निर्देशन र नियन्त्रणमा हुन्छ। दिमागको किनबेच गम्भीर विषय हो। हाम्रा छलफलमा प्रविधिलाई वर्चस्वशाली समूहले कब्जा गरेपछि कुनै दिन यस्तो चिप्स मस्तिष्कमा घुसाइन्छ कि वास्तविकता र नांगो वास्तवकिता छुट्ट्याउनै नसकेर मान्छे रणभुल्लमा पर्नेछ। ग्रामीण क्षेत्र भए पनि चितवन आफैंमा प्रतिरोधी चेतको थलो थियो। चाल्र्स ववलेले सन् १८३७ मै कम्प्युटरको आविष्कार गरेर चौथो पुस्ता तयार हुँदा हामी भने त्यसको आकारसमेत देख्न पाउँदैनौं। पहिलोे दशकमै इन्टरनेटको आविष्कार भए पनि टिम वन्र्सलीले २०४५ साल फागुन २९ गते सार्वजनिक गर्दा १० वर्ष पहिलाको समय थियो त्यो। तर शक्तिले जहिले पनि सूचना कब्जा गर्दै युद्धमा भ्रम फैलाउँछ भन्ने कुरा भने वैदिक साहित्य महाभारतमा द्रोण हत्यामानरो वा कुञ्जरो वा अश्वस्थामा हतो हत भने भएकै थियो। सूचना कारोबारमा फेसबुक नकारात्मक बहसमा छ। सोच्नुपर्ने भयो हाम्रा सोचका साँच्चैका स्वामी हामी नै हौं त ? फेसबुक खोल्नेबित्तिकै तिम्रो दिमागमा के खेलिरहेछ ? सोध्छ। मन अस्थिर र अनियन्त्रित हुनेको स्थिति र परिस्थिति पनि नियन्त्रित हुन सक्दैन। हितका टकराहटसँगै सत्य पनि फेरिँदै जाँदा पार्टनर र एलायन्स फरिँदै जान्छन्। अझ शक्ति केन्द्र ट्युटोमेसी (टयुटर डिप्लोमेसी) केन्द्रित छन्। अमेरिकी राष्ट्रपति ट्रम्प र भारतीय प्रधानमन्त्री नरेन्द्र मोदी त्यसका विश्व प्रतीक हुन्। अरूले पनि पछ्याउँदै छन्। मनको बह कसैलाई नकह भन्ने सोच्दासोच्दै पनि स्टाटस धस्क्याउन पुग्छु। ट्वीट गर्छु। मन पराएका र नपराएका, आदर्श र कुरूप पात्रका सञ्जाल नियाल्दै सोच, भूमिका हेरेर धारणा बनाउँछु। ती जीवनका नयाँ मान्यता बन्दै भूमिकामा फेरिँदै जान्छन्। सोच्ने तरिका पुनर्विचार गराउँदै लान्छ र तरिका फेर्दै जाइन्छ। नयाँ तरिकाले सोच्न हौस्याउँदै जान्छ। तब सुन्दरता र कुरूपताको अर्थ फेरिँदै जान्छ। दुरदराजमा रहेका बिछोडिएका बालसखा, तन्नेरी जोडीदार, सहयोद्धा पुनर्मिलनले हर्षित बनाउँछ। नयाँ ऊर्जाशील, विवेकवान् मान्छेसँग भेटेर जीवन संवाद, सम्पर्कको व्यापक प्लेटफार्म पाएपछि आफ्ना विचार, आदर्श, सपना साटासाट हुन्छन् नै। विश्वकै कुनाकाप्चासँग आफ्ना भावना सार्वजनिक गर्न कुनै मिडिया चाहार्नुपरेन भने सत्ता र शक्तिसँग आँखा जुधाएर विमति राख्न पनि समस्या परेन। सामाजिक सञ्जाल विपक्षको शक्तिशाली भूमिकामा हुन्छन्। मान्छेको सोच नियन्त्रण गर्न सकिन्छ भन्ने रूपर्ट मार्डोकलाई चुनौती बन्छ भन्ने लाग्या थियो। तर, थाहा नपाउनु र नहुनु भने हैन रहेछ। ठुल्दाइले तिमीलाई नियालिरहेका छन् भनेर जर्ज आरवेलले १९८४ कृति लेख्दा सामाजिक सञ्जालले दुनियाँमा यत्रो हलचल मच्चाउला भन्ने कसैले सोचेका थिएनन्। वर्चस्वशाली समूह कसरी प्रविधि कब्जा गरेर मानिसको सोच्ने तरिकामा प्रभाव पार्ने मात्रै हैन, ऊ के सोचिरहेको छ ? सुन्दरता र कुरूपताका मान्यता के छन् ? कसरी हस्तक्षेप गर्न सकिन्छ भन्नेमा पनि छ। अझ शक्ति र प्रविधिको घालमेल भएर मिडिया सत्ताको मतियार हुन्छ भने तपाईंको दिमागको मालिक स्वयं बनिरहन सक्दैन। दिमाग कब्जा खेल भयावह हुन्छ। अमेरिकी पत्रिका वाल स्ट्रिट जर्नल (वासज) मा १५ अगस्तमा प्रकाशित खोजी पत्रकार न्युली पुर्निल र जेफ हरवित्जको फेसबुकको हेट स्पिच नियमहरू भारतीय राजनीतिसँग टकराउँछन् भन्ने लेखले विश्वव्यापी सामाजिक सञ्जालको विश्वास नै खज्मज्याउँदै नयाँ मिडियाको बहस छेडिदियो। यो पहिलो घटना हैन। बेलायती गार्जियनले पनि कसरी क्याम्ब्रिज डेटा एनालिटिकाले डेटा बेचेर दुनियाँका चुनावलाई प्रभाव पारिरहेको छ भन्ने छर्लंग पारेको थियो। सामाजिक सञ्जाल लोकप्रिय मात्रै हैन, कतिपय समयमा मूलधारका मिडियालाई चुनौतीसमेत बनेको छ। जबसम्म त्यो नाफा र स्वार्थको सत्ता सिन्डिकेटमा सामेल थिएन र हुँदैन तबसम्म भुईंमान्छेको समाचार मूलधारको बहसमा केन्द्रित गराउँदै लोकतान्त्रिक भूमिकामा पनि थियो र हुन्छ। वासजको लेखले भने गोपनीयताप्रति संवेदनशीललाई विग ब्रदर इज वाचिङ यु मात्रै हैन, स्वयंसेवीलाई लम्पट बनाएर आफ्नै एजेन्डामा लतार्दै छ भन्ने पनि बनायो। अहिले सामाजिक हैसियत नाप्ने एउटा तराजु सामाजिक सञ्जालमा कसका कति फलोअर छन्, सेयर भयो, लाख कमेन्ट आयो भन्ने सोच पलाउँदै छ। भाइरल रोग डिप्रेस रोग बन्दो छ। उक्त खोजी पत्रकारितामा कसरी फेसबुकले संसारको चुनावलाई प्रभावित पार्छ ? फेसबुक (वाट्स एप, इन्सटाग्राम) किन घृणा र आक्रोशका सामग्री हटाउँदैन ? त्यसले समाजमा कस्तो असर पार्छ ? आवेग पैदा गरेर शक्तिको हित गर्छ भन्ने खुलस्त पारिएको छ। फेसबुक इन्डियाकी पब्लिक पोलिसी डाइरेक्टर अंकी दास त्यस्ता सामग्री हटाइयो भने कम्पनीको व्यापार प्रबन्धनमा खराब प्रभाव पार्छ। फेसबुकले भारतीय चुनावमा बीजेपीलाई सहयोग गरेको थियो। स्वस्थ अभिव्यक्ति, पारदर्शिता र तटस्थताको पोल खोलिदियो म्युनिख विश्वविद्यालयमा डिजिटल राजनीतिक अध्यापक सहाना उडुपाले राजनीतिक चुनाव प्रचारका लागि डेटा एनालिटिक्स कम्पनीको उपयोग गर्दा संसारमै विनाशकारी प्रभाव परेको छ भन्दै डेटा निगरानी, पुँजी र राजनीतिक शक्तिबीच मिलिभगतले लोकतन्त्रलाई नै गम्भीर क्षति हो। किनकि मतदाताका व्यवहारको स्वभाव पत्ता लगाइन्छ, षड्यन्त्र रचिन्छ, भविष्यवाण्ी गरिन्छ र नक्कल पनि गरिन्छ। यसै पनि अमेरिकी चुनावलाई असर पार्ने डाटा राष्ट्रपति ट्रम्पलाई उपलब्ध गराएको भन्दै आलोचना खेपिरहेको फेसबुकलाई संसारकै ठूलो लोकतन्त्रलाई कसरी प्रभाव पारेको छ भन्ने उक्त लेख वैश्विक सरोकार बन्न पुग्यो। आखिर मान्छेको निजी स्वतन्त्रता र वास्तविक लोकतन्त्र कसको नियन्त्रणमा छ ? हामी सही र सत्य नजिक पुग्नुभन्दा उत्तेजना र आवेगमा रमाउने रमिते समाजमा फेरिँदै छौं। कुन बेला हाम्रो सोचको कालिक को बन्ने होसै राख्दैनौं। गे लुइस डे बोर्ड (२८ डिसेम्बर १९३१३० नोभेम्बर १९९४) ६० को दशकमै मिडियाका कारण संवेदनशील व्यक्ति पनि एउटा रमिते समाजमा फेरिरहेको भनिसकेका थिए, त्यसबेला न पाँचौं पुस्ताको कम्युटर थियो, न त इन्टरनेटको सीमारहित पहुँच। तमासे समाज सरोकारसँग जुझ्नेभन्दा छेउकिनारामा बसेर रमिता हेर्न रुचाउँछ। तमासाका प्रकारमा मास मिडिया तीमध्ये एक हो। गे बोर्डको मान्यतामा तमासे समाजको विशेषता नै असाधारण तर्कहीन भक्ति, उपभोक्तावादको वृद्धि गर्दै सोच्ने तरिकामा व्यक्तिलाई सामाजिक वा आर्थिक स्थितिको वास्तविक प्रकृति बुझ्नबाट रोक्छ। त्यो बजार अर्थतन्त्रको निरंकुश शासन भएर हो। हामी पेसेवर मिडियाबाट निष्पक्ष, सन्तुलित र वस्तुगत जानकारीको अपेक्षा गर्छौं तर तथ्य यो हो कि सत्ताले पहिल्यै लिइएका निर्णयहरू निष्क्रिय प्रशंसकका लागि फेरि पनि त्यहाँ प्रस्तुत मात्रै हुन्छन्। मिडियाका प्रस्तुत छविले दैनिक हाम्रो जीवन र विश्वासमा प्रभाव पार्छन्। विज्ञापन नयाँ इच्छा र आकांक्षा उत्पादन गर्छन्। दृश्यले आफूलाई सकारात्मक, निर्विवाद र पहुँचयोग्य नभएको चीजका रूपमा प्रस्तुत पनि गर्छन्। गे वार्ड शासन गर्ने आर्थिक प्रणाली पृथकताको विकराल सर्कल हो। यसको प्रविधि पृथकतामा आधारित छन् र तिनीहरू समान अलगावमा योगदान गर्छन्। अटोमोबाइल्सदेखि टेलिभिजनसम्म र दर्शनीय प्रणालीले उत्पादन गर्ने सामानले पनि यसलाई एक्लो भीड जस्तो परिस्थितिलाई सशक्त बनाउन लगातार हतियारको रूपमा प्रयोग गर्छ भन्छन्। डाटा व्यापार डाटा चोरीको लडाइँ र आक्षेप संसारकै राजनीतिक केन्द्रीय विषय हो। चीनले फेसबुक बन्द गरेको छ। चिनियाँ कम्पनीले गोपनीयता चोरी गरेको भन्दै टिकटकलगायत धेरै एप्स भारत र अमेरिकाले हालै बन्द गरे। फेसबुक चरित्रका बीचैट जस्ता १० सञ्जाल चिनियाँ समाजमा विकल्पमा दिएको छ। तेलभन्दा महँगो डाटा भएको छ। जुन दिन क्याम्ब्रिज एनालिटिकाको भण्डाफोर भएको थियो, त्यसै दिन दिन द गार्डियन मा जुलिया कैरी बोङले डाटाको उपयोगले संसार त फेरिदियो तर फेसबुक फेरिएन भनिन्। राजनीतिक पार्टीलाई डाटा विश्लेषणले योजना बनाउन र वास्तविक मतदाता स्वभावको मनोवैज्ञानिक अध्ययन आधारमा मतदाताको स्वभाव फेर्न सकिन्छ भन्ने हो। कर्पोरेट हाउस र बजारलाई वास्तविक ग्राहकसँग सीधै पहुँचमा पुर्याउनु हो। डाटा एनालिसिस कम्पनी फेसबुक डाटाको माध्यम युजर्स प्रोफाइलिङ गर्छन्। युजरको व्यक्तिगत डाटालाई ध्यान दिँदै उसको राजनीतिक विश्वास र स्वीकार वा अस्वीकारलाई नियाल्दै सरोकारवालालाई बेच्ने गर्छन्। धेरै समय पुराना सोच ध्वस्त गर्ने नयाँ पोस्ट आएपछि फेरिएका धारणा सरोकारवालालाई उपलब्ध गराइन्छ। आरोपीका भनाइमा फेसबुककी पब्लिक पोलिसी डाइरेक्टर अंकी दास त्यही भूमिका निभाउँथिन्। अझ प्रमुख प्रतिपक्षी नेता राहुल गान्धीले त आरएसएस र भाजपा भारतमा फेसबुक वाटुस एप र इन्स्टाग्रामका नियन्त्रण गर्छन् भन्ने सार्वजनिक आरोप लगाउँदै कांग्रेसले फेसबुकलाई चिठीसमेत लेख्यो। अन्त्यमा, अमेरिकी अश्वेत आन्दोलनका नेता माल्कम एक्स : मिडियाबारे तपाईं सावधान हुनुहुन्न भने मिडिया तिनलाई घृणा गर्न सिकाउँछ, जसलाई उत्पीडन गरिरहेको हुन्छ र तिनलाई प्रेम गर्न सिकाउँछ, जसले उत्पीडन गरिरहेका हुन्छन् भन्छन्। अहिले सामाजिक हैसियत नाप्ने एउटा तराजु सामाजिक सञ्जालमा कसका कति फलोअर छन्, सेयर भयो, लाख कमेन्ट आयो भन्ने सोच पलाउँदै छ। भाइरल रोग डिप्रेस रोग बन्दो छ। आलोचाात्मक चेतसहितको मिडिया चेतसहितको अध्ययनले भ्रमबाट जोगिन सकिन्छ। मिडियाका तकनिकी, कार्य प्रणाली र स्वामित्वका सोच र सम्बन्ध नियालिनुपर्छ। सामाजिक सञ्जाल व्यवहार सोचमाथि प्रभाव मात्रै हैन, नियन्त्रण पनि जबर्जस्ती गर्दै छ। के सोसल मिडिया एन्टिसोसल त बन्दै छैन ? सडकका आवाज र असहमतिका स्वरलाई शक्ति प्रदान गर्ने सामाजिक सञ्जाल शक्तिसँगको अदृश्य सम्झौता गर्दा मौलिक चरित्र त गुमाउँदै त छैनौं ? कमनसेन्स मान्छेको कब्जा भएपछि पुँजी र शक्तिको लालसामा मानवता बजारको लिलाम हुँदै गएको हो ? हामी ठूला प्रश्नबाट जोगिन र प्रोपोगान्डामा र कुतर्कका व्यापक सम्पर्क, ठूलो प्लेटफार्म कतै रमाउँदै त छैनौं ?"
फेरियो जोमसोम विमानस्थल,"जोमसोम : हिमाली जिल्लामध्ये भौतिक पूर्वाधार पनि समृद्ध मुस्ताङको एकमात्र जोमसोम विमानस्थलको फ्रन्ट स्वरूपमा परिवर्तन आएको छ। विश्वव्यापी माहामारीको रूपमा फैलिएको कोरोना भाइरसले बन्द जोमसोम विमानस्थलमा जोमसोम नागरिक उड्डयन कार्यालयले आतिथ्य र विमानस्थलको सौन्दर्यका लागि विभिन्न साजसज्जा गरिएको पाइएको छ। पोखरादेखि मुस्ताङ घुम्न जाने आन्तरिक तथा बाह्य पर्यटकले जोमसोम विमानस्थलमा ओर्लिएपछि विमानस्थलको साविक स्वरूपभन्दा नयाँ अनुभूति गर्न सक्ने जोमसोम नागरिक उड्डयन कार्यालयका प्रमुख दिपक विकले जानकारी दिए। जोमसोम विमानस्थलमा ओर्लिएका पर्यटकले कालोपत्रे धावनमार्ग नजिकै ढुंगा र सिमेन्टले बनाइएको कलात्मक अक्षर वेलकम टू जोमसोम लेखिएको आकृति देख्न सक्नेछन्। जसमा नेपालको राष्ट्रिय झन्डासहित विभिन्न रङका ७ वटा झन्डा राखिएको कार्यालय प्रमुख विकले बताए। अब कोरोना भाइरस सामान्य भई पोखराजोमसोम उडान सञ्चालन भएपछि विमानस्थल उत्रने पर्यटकले वेककम टू जोमसोम र ७ वटा झन्डाको ब्याकग्राउन्ड प्रोफाइल राखेर तस्बिर खिच्न मिल्ने व्यवस्था मिलाइएको छ। यस्तै विमानस्थलको उत्तरतर्फ आउने बाटोमा दुर्लभ हिमचितुवाको कलात्मक तस्बिर सजाइएको छ। हिमचितुवा हिमाली जिल्लाको महत्त्वपूर्ण वन्यजन्तु भएकाले यहाँको जैविक सम्पदाको परिचय प्रवाह गर्न विमानस्थलले सानो प्रयास गरेको कार्यालय प्रमुख विकको भनाइ छ। कार्यालयले लकडाउनको अवस्थालाई सदुपयोग गर्दै विमानस्थलको आन्तरिक सजावटमा पहल गरेको जनाएको छ। यस्तै, कार्यालयले विमानस्थल कालोपत्रे धावनमार्ग मुख्यद्वार आसपास धुपीका रुखको कटिङ र साजसज्जा सहित त्यस आसपास दुबोसमेत लगाइएको छ। जोमसोम नागरिक उड्डयन कार्यालयले लकडाउनको ४ महिने अवधिमा विमानस्थलको आन्तरिक सजावट सम्पन्न गरेको जनाएको छ। यसअघि जोमसोम विमानस्थलको स्तरोन्नति भई पूरै रनवे कालोपत्रे भएको थियो भने विमानस्थलमा ढल व्यवस्थापन गरिएको थियो। जोमसोम विमानस्थलमा नागरिक उड्डयन कार्यालयले गत वर्ष एक थान वारुणयन्त्रसमेत उपलब्ध गराइसकेको छ।"
म हाँसुँ कसरी !,"काठमाडौं : राष्ट्रकवि माधवप्रसाद घिमिरे हरेक वर्ष कुसे औंसीको बिहानै जुरुक्क उठ्नासाथ श्रीमती महाकालीलाई भन्थे, ल तिमीलाई उपहार के चाहिन्छ ? अनि, आँगनमा फुलेका फूल सुम्सुम्याउन पुग्थे। मन परेको फूल टिप्थे र भन्थे, ल लेऊ जन्मदिनको उपहार ! तर यो जन्मदिनमा सधैंझैं फूल दिने उही प्रियलाई महाकाली अन्तिमपटक फूलका गुच्छाले श्रद्धाञ्जली दिन बाध्य भइन्। फूलसँग अन्तरंग कुराकानी गर्ने राष्ट्रकविले लेखेकै छन्, फूलको थुँगा बहेर गयो गंगाको पानीमा। उनलाई श्रद्धाञ्जली दिन पुगेकाहरूले अन्तिम विदाई गरेका फूलहरू पनि बागमती नदीमा बगिरहेका थिए, कहिल्यै नफर्कने गरी जसरी गए राष्ट्रकवि सदाका लागि। नहाँसुँ भने सखीलाई पीर मै हाँसुँ कसरी रोउँला राति भनेर आँसु मै साँचूँ कसरी। राष्ट्रकविले लेखेको गीतका यी लाइन उनकै पत्नी महाकालीका लागि लेखिदिए जस्तो भयो बुधबार। आफ्नो ८५औं जन्मदिनमा उनी पति माधवलाई पशुपति आर्यघाटस्थित १ नम्बर चिताछेउको ब्रह्मनालमा श्रद्धाञ्जली दिइरहेकी थिइन्। लैनचौरस्थित अलकाबस्तीमा रहेको राष्ट्रकविको घरमा प्रत्येक वर्षको यो दिन हर्षोउल्लास हुन्थ्यो। बिहानै छोराछोरी, बुहारी र ज्वाइँहरू उपहार बोकेर पुग्थे। आमालाई जन्मदिनको शुभकामना भन्थे अनि बुबालाई मुख हेयौं भन्थे। अनि भेला भएका छोरीहरू एकै स्वरमा गायत्री मन्त्र उच्चारण गर्थे। बुबा हामीले यो मन्त्रोच्चारण गरिरहँदा जहिले पनि खुसीले गद्गद् हुनुहुन्थ्यो र वाचनपछि भन्नुहुन्थ्यो अहो ! कस्तो शुद्ध कति मिठो स्वरमा वाचन ! मेरो त मनै गद्गद् हुन्छ, छोरी पूर्वसचिव डा किरण रेग्मीले अन्नपूर्णसँग भनिन्। महाकालीले ब्रह्मनालमा सुताइएका पति माधवलाई जल अर्पण गरिन् र ढोगिन्। २००४ मा गौरीको निधन भएपछि २०१३ मा राष्ट्रकविले महाकालीसँग विवाह गरेका थिए। उनले जेठी पत्नीका नाममा गौरी शोक काव्य लेखेका थिए। राष्ट्रकविको निधनमा प्रधानमन्त्रीले भने : साहित्यमार्फत् लगाउनुभएको गुण जनताले भुल्नेछैनन् राष्ट्रकवि घिमिरेले आफू बितेपछि सार्वजनिक गर्नु भनेको गीत : त्यसरी होस् मरण, त्यसरी होस् मरण (भिडियो) ढल्यो साहित्यको एक युग ढल्यो काव्यिक धरहरा राष्ट्रकवि घिमिरे महिना दिनपछि असोज ६ गते १०२ औं जन्म दिन मनाउने तयारीमा थिए। समयले छेकबार लगाइदियो। शताब्दि पूरा गरेको अघिल्लो असोज ६ मा भने उनको जन्मदिन भव्य रूपमा मनाइएको थियो। पत्नी महाकालीले पतिको जन्मदिनमा केक काटिदिएकी थिइन्। त्यसपछि उनले पतिलाई विवाहमा झैं दुबो र बत्तुको माला पहिल्याइदिएकी थिइन् भने राष्ट्रकविले पनि महाकालीलाई त्यस्तै माला लगाइदिएका थिए। छोरी किरण सम्झन्छिन्, अघिल्लो वर्षको बुबाको जन्मदिनको रौनक आँखाभरि छ, शताब्दि पुग्नु हुँदा पनि बुबा उत्तिकै रसिलो हँसिलो हुनुहुन्थ्यो। हामी उहाँहरूलाई रोमान्टिक जोडी मान्थ्यौं। नेपाल पञ्चांग निर्णायक समितिका पूर्वअध्यक्ष प्राडा माधव भट्टराई पत्नीको जन्मदिनमा पतिलाई अन्तिम श्रद्धाञ्जली दिनुलाई दैवको लिला ठान्छन्। स्वीकार्नैपर्ने विकल्पको दिन भन्दै उनले थपे, वास्तवमा आज कुसे औंसी, बुबाको मुख हेर्ने दिन अनि उता महाकालीको जन्म दिन पनि रहेछ। तर महाकालीका लागि यही दिन रित्तो भयो। संसारै विचित्रको छ भनेको यही रहेछ। पाँच दिनेदेखि स्वास्थ्यमा समस्या बढ्दै गएपछि राष्ट्रकविको मंगलबार साँझ ५ बजेर ५५ मिनेटमा निजी निवासमै निधन भएको थियो। लमजुङको पुस्तुन गाउँस्थित बाहुन गाउँमा १९७६ असोज ७ गते जन्मिएका उनको १०१ वर्षको उमेरमा निधन भएको हो। बुधबार बिहानै उपप्रधानमन्त्री ईश्वर पोखरेल लैनचौरस्थित घरैमा पुगेर उनको पार्थिव शरीरमा नेपालको झण्डा ओढाएका थिए। आर्यघाटमा भने संस्कृति, पर्यटन तथा नागरिक उड्ड्यनमन्त्री योगेश भट्टराई पुगेका थिए। राष्ट्रकविलाई पशुपति आर्यघाटको १ नम्बर चितामा छोराद्धय इन्दिवर र राजीवले दागबत्ती दिएका थिए। आर्यघाट पुगेका शुभचिन्तक भन्दै थिए, बुबाको मुख हेर्ने दिनमा मुखमा दागबत्ती दिनुपर्ने लेख्या रैछ। १० बजे ल्याउने भनिए पनि सवा ११ मा सेनाले नेपाली हामी रहुँला कहाँ नेपालै नरहे बोलको गीतको धुन बजाउँदै आर्यघाट ल्याएका थिए। संस्कृतिमन्त्री योगेश भट्टराईले राष्ट्रकविलाई अन्तिम श्रद्धाञ्जली दिएर सदाका लागि विदाई गरे पनि कालजयी कृतिहरूले उहाँ युगयुग बाँचिरहने बताए। उनले अन्नपूर्णसँग भने, सरकारका तर्फबाट उहाँलाई उच्च राष्ट्रिय सम्मान दिएका छौं। युगको प्रतिनिधित्व गर्नु हुने उहाँलाई जीवन्त राख्न सरकारले पहल र प्रयास गर्नेछ। सर्जक भनेको नदीजस्तै हुनुपर्छ, सधैं बगिरहनु पर्छ, राष्ट्रकविले पनि १०१औं जन्मदिन मनाउँदा युवा स्रष्टालाई भनेका थिए, नयाँ युगको थालनी भएको छ, देशको छवि विश्वमा चिनाउने यो ठूलो अवसर हो, युवा स्रष्टा सिर्जनामा समर्पित भएर लाग्नुपर्छ। कोरोना महामारीका कारण आर्यघाटमा सञ्चारकर्मी र सुरक्षाकर्मीको मात्र उपस्थिति थियो। राष्ट्रकवि घिमिरेले आफ्नो निधनपछि मात्र सार्वजनिक गर्ने गरी रेकर्ड गराएको गीत कर्णदासको स्वरमा छ। उनले लेखेको यो गीतजस्तै उनको मरण भएको आभास आर्यघाट पुग्नेहरूले गरेको बताए, त्यसरी होओस् मरण, जसरी सुत्छन् तारमा गीतका चारु चरण। हिमालचुली देशमा, दिनको शान्त भेषमा, जसरी गर्छन् विश्राम, सूर्यका स्वर्ण किरण त्यसरी होओस् मरण।"
विवादमा गेलुङ हाइड्रोपावर,"काठमाडौं : अनुमतिबिनै प्रसारणलाइन निर्माण सुरु गर्दा सिन्धुपाल्चोकको एक हाइड्रोपावर कम्पनी विवादमा तानिएको छ। जिल्लाको गेलुङ खोला हाइड्रोपावर कम्पनीले अनुमति बेगर हाइटेन्सन लाइनको निर्माण सुरु गरेको थियो। गेलुङ खोला हाइड्रोपावर कम्पनीले स्थानीय बासिन्दाको निजी सम्पत्ति दुरुपयोग गरेको भन्दै सिन्धुपाल्चोकको चौतारासाँगा चोकगढी नगरपालिका२ का बासिन्दा आन्दोलित बनेका हुन्। जुगल गाउँपालिकास्थित गेलुङ खोला पावर हाउसबाट चौतारा सबस्टेसनसम्मको १० किलोमिटरको दूरीमा २ सय १० वटा विद्युत् पोल गाड्ने योजना कम्पनीले सुरु गरेको थियो। स्थानीय बासिन्दासँग समन्वय नगरी बलजफ्ती योजना सुरु गरिएको उनीहरूको आरोप छ। राजनीतिक पहुँचका आधारमा निजी विद्युत् कम्पनीले प्राकृतिक सम्पदाको दोहन गरी स्थानीयको जग्गा मिचेर जोखिममा पारेको स्थानीय बासिन्दाको आरोप छ। अनुमतिबेगर पोल गाड्ने योजना सुरु गरिँदा करिब ६० घरधुरी जोखिममा परेको स्रोतले जनाएको छ। कम्पनीले भने प्रमुख जिल्ला अधिकारीको रोहवरमा नियमअनुसार पोल गाड्ने काम सुरु गरेको दाबी गरेको छ। कम्पनीका अध्यक्ष चूर्णप्रसाद श्रेष्ठले प्रतिपोल बराबर १५ हजारका दरले स्थानीय बासिन्दा र वन उपभोक्ता समितिलाई मुआव्जा दिइएको बताए। हालसम्म मुआव्जामा ३० लाख रुपैयाँ वितरण भइसकेको छ, श्रेष्ठले भने, दुईतीन पोल गाड्ने विषयमा मात्रै समस्या आएको हो। सरकारी बाटोमा पोल गाड्ने काम सुरु भएकाले कसैलाई पनि असर नगर्ने उनले दाबी गरे। श्रेष्ठले दाबी गरे पनि केही स्थानीय बासिन्दाको जग्गा हाइटेन्सन लाइनमुनि परेको छ। हाइटेन्सन लाइनमुनि जग्गा परेको मलेफी गाउँपालिका १ की हरिदेवी श्रेष्ठले कम्पनीविरुद्ध जिल्ला अदालतमा मुद्दा हालेकी छन्। श्रेष्ठले जग्गा अतिक्रमण गरी पोल गाडेको भन्दै तीन करोड रुपैयाँ क्षतिपूर्तिको माग गरेकी छन्। कम्पनीले पनि विकासको काममा अवरोध पुर्याएको भन्दै उनीसहित १४ जना स्थानीयविरुद्घ मुद्दा दर्ता गराएको छ। ३२ मेगावाट क्षमताको गेलुङ खोला आयोजनाले प्रसारणलाइन निर्माणका क्रममा अनुमतिबिनै पोल गाड्ने काम सुरु गरेको विद्युत् विकास विभागका इन्जिनियर दुर्गा नारायण भुसालले जानकारी दिए। यो आयोजनाले हालसम्म प्रसारणलाइन निर्माणको अनुमति नै पाएको छैन, भुसालले भने, अनुमति नपाएको अवस्थामा कुनै पनि काम अघि बढाउन पाइँदैन। अनुमतिबेगर प्रसारणलाइन निर्माणको काम अघि बढाएको भन्दै विभागले विद्युत् ऐनअनुसार आयोजनाबाट ५ लाख रुपैयाँ जरिवानाको सिफारिस गरेको छ। विद्युत् ऐन २०४९ ले विद्युत्को प्रसारणलाइन निर्माणका लागि पनि विद्युत् विकास विभागमा छुट्टै आवेदन दिनुपर्ने व्यवस्था गरेको छ। आवेदन दिँदा आवेदन शुल्कबापत प्रतिवर्ष १० हजार रुपैयाँ बुझाउनुपर्छ। अहिले विभागमा एकैपटक दुई वर्षको २० हजार रुपैयाँ शुल्कसहित आवश्यक कागजात बुझाउनुपर्ने व्यवस्था छ। विवादित उक्त आयोजनाले शुल्क नबुझाएकाले गत चैतमै विभागले आवेदन खारेज गरेको थियो। अघिल्लो पटकको आवेदन खारेजमा परेपछि गत साउनको अन्तिम साता आवश्यक प्रक्रिया पूरा गरी प्रसारणलाइन निर्माणका लागि पुनः यो आयोजनाले आवेदन दिएको भुसालले जानकारी दिए। आयोजनाको विवाद अदालतसम्म पुगेकाले प्रसारणलाइन निर्माणका लागि अनुमति दिने बाटो तत्कालका लागि अवरुद्घ भएको छ, भुसालले भने। पावर हाउसदेखि सबस्टेसनसम्मको १२ किलोमिटरभित्र बन्ने प्रसारणलाइनका लागि अनुमति लिन नपर्ने प्राप्त जानकारीको आधारमा आफूले काम सुरु गरेको अध्यक्ष श्रेष्ठको दाबी छ। पावर हाउसबाट चौतारा सबस्टेसनको दूरी करिब १० किलोमिटर भएको हुँदा विभागकै जानकारीअनुसार काम सुरु गरिएको श्रेष्ठले बताए। स्थानीय बासिन्दाको चर्को विरोध, कोभिड १९ र अनुमति प्रक्रियाका कारण आयोजनाले हाल पोल गाड्ने काम स्थगित गरेको छ। २०६५ सालमा कम्पनी दर्ता भएको गेलुङखोला आयोजनाले २०७१ मा निर्माण कार्य सकेर उत्पादन गर्ने लक्ष्य राखेको थियो। ५५ करोड लागतमा आयोजनाको निर्माण कार्य सुरु गरिएको भए पनि अहिले आयोजनाको लागत करिब ८० करोड रुपैयाँ पुगेको छ। बैंक ब्याज मात्रै करिब २२ करोड रुपैयाँ पुगेको कम्पनीले जनाएको छ। अनुमतिबेगर निर्माण सुरु गर्दा ६० घरधुरी जोखिममा परेका छन्।"
प्राधिकरणको प्रगति,"सार्वजनिक संस्थान स्थापनाअघि एउटै मात्र मन्त्र उच्चारण गरिन्छ यसले दिने सेवा आम नागरिकका हित र कल्याणसँग जोडिनुपर्छ। व्यावसायिक मर्मभन्दा पनि जनकल्याणमा ध्यान दिनु संस्थानको उद्देश्य हो। नेपालका अधिकांश संस्थानले यो मर्म आत्मसात गर्न सकेका छैनन्। केही वर्ष अघिसम्म नेपाल विद्युत् प्राधिकरण पनि संस्थानको व्यावसायिक धर्म र नागरिकको कल्याणसँग सम्बन्धित दायित्वबाट विमुख थियो। संस्था वार्षिक करोडौं रुपैयाँ घाटामा गएको त थियो नै, अत्यासलाग्दो लोडसेडिङका कारण जनता वर्षौंदेखि अँध्यारोमा बस्न विवश थिए। उनीहरू निराश थिए। केही वर्षका बीचमा प्राधिकरणले आशातीत प्रगति गरेको छ। यो प्रगति प्राधिकरणको व्यवस्थापकीय कुशलताको परिणाम हो। बहुसंख्यक जनताको दैनिकीसँग जोडिएको विद्युत् सेवा प्रवाह गर्ने प्राधिकरणको प्रगति अन्य संस्थानका लागिसमेत लोभलाग्दो र अनुसरणयोग्य छ। आर्थिक वर्ष ०७२७३ मा आठ अर्ब ८९ करोड रुपैयाँ घाटामा रहेको प्राधिकरणले आव २०७६७७ मा चार अर्ब ८७ करोड रुपैयाँ नाफा कमाएको छ। कुलमान घिसिङ कार्यकारी निर्देशक बनेयता प्राधिकरण निरन्तर नाफामा छ। यो अवधिमा प्राधिकरणको वित्तीय विवरण सकारात्मक मात्रै बनेको छैन, जनताले वर्षौंदेखि भोग्दै आएको लोडसेडिङ समस्या पनि अन्त्य भएको छ। चार वर्षअघि करिब २८ प्रतिशत रहेको विद्युत् चुहावट घटेर १५ प्रतिशतमा झरेको छ। यो अवधिमा आठ अर्ब रुपैयाँ फाइदा भएको छ। भारतबाट नेपालमा हुने विद्युत् आयात घटेको छ भने भारततर्फ निर्यात बढेको छ। ९० प्रतिशत जनतामा ऊर्जाको पहुँच पुगेको छ। नेपालका सार्वजनिक संस्थानहरू विभिन्न समस्या भोग्दै आएका छन्। उच्च राजनीतिक हस्तक्षेप, निर्णयमा स्वायत्तता र लचकताको कमी, प्रविधि प्रयोग, अनुसन्धान, विश्वव्यापी परिवर्तनबारे सरोकारवालामा ज्ञानको कमी छ। त्योभन्दा ठूलो समस्या व्यवस्थापनले उचित समयमा निर्णय लिन नसक्नु र उच्च ट्रेड युनियनवाद पनि सार्वजनिक संस्थानभित्रका कमजोरी हुन्। तर प्राधिकरण नेतृत्व यी सबै समस्यासँग जुध्दै कुशलतापूर्वक जिम्मेवारी वहन गर्न सफल भयो। स्वायत्तता, नियन्त्रण र उत्तरदायित्वबीच सन्तुलन ल्याउन सक्नु प्राधिकरणको सफलता हो। राज्यलाई प्रतिफल दिनुको सट्टा उल्टै झन्झट बेहोर्नुपर्ने अवस्थामा पुगेको प्राधिकरण यो अवस्थामा आउन सक्नु पक्कै पनि प्रशंसनीय कर्म हो। नेपालमा ३९ वटा संस्थान अस्तित्वमा छन्। तीमध्ये ३६ वटा मात्रै सञ्चालनमा छन्। राजस्वमा संस्थानको योगदान १३ प्रतिशत हाराहारी छ। सञ्चालनमा रहेका संस्थानहरू पनि विविध समस्यासँग जुधिरहेका छन्। वर्षौंदेखि जरा गाडेर बसेका यस्ता समस्या उखेलेर फाल्न चानचुने नेतृत्वले नसक्ने अवस्थामा संस्थान पुगेका छन्। सरकारी हस्तक्षेप थामिनसक्नु छ। सरकार परिवर्तन भएसँगै नेतृत्व पनि परिवर्तन हुन्छ। यसकारण निश्चित योजना र मार्गदर्शन बनाएर अघि बढेका व्यवस्थापकीय समूह बीचैमा बाहिरिनुपर्छ। ज्ञान, सीप र प्रविधि आत्मसात गर्न नसक्ने कर्मचारीको बोलवाला छ। दलैपिच्छे ट्रेड युनियन छ। यी युनियनलाई उच्च राजनीतिक नेतृत्वको संरक्षण मिलेको छ। यसकारण व्यवस्थापनले स्वतन्त्रतापूर्वक कर्मचारी सरुवा गर्न सक्दैन। अनुकूल कार्यालयमा काम गर्न पाएनन् भने नेतृत्व नै परिवर्तन गर्न सक्ने ल्याकत ती कर्मचारीमा छ। तर प्राधिकरणले नयाँ नेतृत्व आउनेबित्तिकै एकपटक ठूलो संख्यामा कर्मचारी सरुवा गर्यो। कर्मचारीका असन्तुष्टिलाई नेतृत्वले डटेर सामना गर्यो। जनताका दैनिकीलाई प्राथमिकतामा राखेर काममा जुट्दा परिणाम देखिएको छ। नेतृत्वको उक्त कदम यतिखेर सही रहेछ भन्ने साबित भएको छ। तर यत्तिमै चित्त बुझाएर बस्ने अवस्था छैन। विद्युत् प्राधिकरणाई मात्रै होइन, आमनागरिकका दैनिक जीवनसँग प्रत्यक्ष सम्बन्ध रहेका वस्तुलाई सर्वसुलभरूपमा उपलब्ध गराएर जीवनयापन सहज बनाउन स्थापना गरिएका सार्वजनिक संस्थानको व्यवस्थापन शैलीमा परिवर्तन आवश्यक छ। कर्मचारीलाई निरन्तर तालिम व्यवस्था गर्नुपर्छ। ज्ञान, सीप र प्रविधि आत्मसात गर्न नसक्ने जनशक्तिलाई ससम्मान बिदाइ गर्नुपर्छ। सरकारी हस्तक्षेप रोकिनुपर्छ। दलअनुसारको ट्रेड युनियन बन्द हुनुपर्छ। सेवा आयोग बनाएर सोही आयोगमार्फत कर्मचारी छनोटको व्यवस्था गर्नुपर्छ। नेतृत्वलाई स्वतन्त्ररूपमा काम गर्न दिनुपर्छ। निश्चित अवधिमा उनीहरूको कार्यप्रगतिको समीक्षा गर्नुपर्छ। सरकार परिवर्तनसँगै नेतृत्व पनि फेरिने प्रवृत्ति अन्त्य गर्नुपर्छ। सार्वजनिक लेखा परीक्षण कार्य समयमै सम्पन्न गर्नुपर्छ। यति गर्न सकियो भने संस्था बचाउन मात्रै होइन, समृद्ध नेपाली, सुखी नेपाली बनाउने राज्यको दीर्घकालीन लक्ष्य हासिल गर्न संस्थानको भूमिका अब्बल बनाउन सकिन्छ।"
१३ खर्ब ४६ अर्ब ऋण,"काठमाडौं : सरकारले गत आर्थिक वर्षसम्म आन्तरिक र बाह्य गरी १३ खर्ब ४६ अर्ब ऋण उठाएको छ। अर्थ मन्त्रालयका अनुसार गत वर्षसम्म ६ खर्ब १३ अर्ब आन्तरिक ऋण र ७ खर्ब ३३ अर्ब वैदेशिक ऋण पुगेको हो। कुल गार्हस्थ्य उत्पादन जीडीपीको ३० प्रतिशत हाराहारी ऋण रहने गरेको अर्थ मन्त्रालयका सहसचिव श्रीकृष्ण नेपाले बताए। ३४ वर्षसम्म जीडीपीको ३० प्रतिशत हाराहारी ऋण रहेकोमा गत वर्ष अपेक्षित रूपमा आर्थिक वृद्घि नभएकोे र कोरोनाका कारण बढेर ३६ प्रतिशत पुगेको उनले बताए। सरकारले द्विपक्षीय र बहुपक्षीय सहायतालाई बजेटरी सहायताका रूपमा लिएर खर्च गर्ने नीति लिएकोमा पछिल्लो वर्ष बजेट बाहिरको सहायता (अफ बजेट) सहायता घटाएर बजेटरी सहायता (अन बजेट) सहायता बढ्दै गएको अर्थ मन्त्रालयको अन्तर्राष्ट्रिय आर्थिक सहायता समन्वय महाशाखा प्रमुख नेपालले बताए। नेपाल आर्थिक पत्रकार समाज (सेजन) ले राखेको सेजन अर्थनीति वेबिनार अन्तक्र्रियामा बजेटरी सहायता वृद्घि हुने क्रममा रहेको उनको भनाइ थियो। उनका अनुसार गत आर्थिक वर्षमा ८९ अर्ब रुपैयाँको बजेट सहायता आएको छ। यस्तो सहायता आर्थिक वर्ष २०७५७६ मा ३४ अर्ब रुपैयाँ थियो। आर्थिक वर्ष २०७४७५ मा २१ अर्ब थियो। बजेटरी सहायता बढेसँगै प्राविधिक सहायतामा अर्थात अफ बजेट सहायता घट्दै गएको तथ्यांकमा देखिएको छ। आर्थिक वर्ष २०७६७७ मा प्राविधिक सहायता २१० मिलियन डलर आएको छ। आर्थिक वर्ष २०७५७६ मा २६३ मिलियन डलर सहायता आएको थियो। ऋण कति लिने भन्नेमा निश्चित मापदण्ड नभए पनि ऋणको सही उपयोग गर्ने गरी अघि बढ्न आवश्यक रहेको उनले बताए। सरकारले समृद्घि सहयोग पुग्ने गरी विकास सहायता परिचालन गर्ने नीति लिएको उनको भनाइ छ। कतिपय विकास सहायता कार्यान्वयनमा समस्या देखिएकोमा क्रमशः सुधार गर्दै लैजानुपर्ने उनको भनाइ छ। खर्चको प्राथमिकीकरण गरेर जाने, आर्थिक पुनरूत्थानमा सहयोग पुर्याउने आयोजनामा जोड दिने हो, नेपालले भने, आर्थिक सुधार, रोजगारी र दीगोपन सुनिश्चितता सहितको विकास सहायता परिचालन गरेर अघि बढ्ने नीति छ। नेपालले ऋण तिर्ने क्षमता र नेपालको आन्तरिक आम्दानी सही दिशामा अघि बढेको उनको भनाइ छ। गत वर्ष ८३ अर्ब बराबरको दायित्व भुक्तानी गरिएको उनको भनाइ छ।"
२४ घण्टामा दुई कोरोना संक्रमितको मृत्यु,"हेटौंडा : बागमती प्रदेशको राजधानी हेटौंडामा पछिल्लो २४ घण्टामा कोरोना संक्रमणबाट २ जनाको मृत्यु भएको छ। हेटौंडा उपमहानगरपालिका१ का ६१ वर्षीय पुरुष तथा हेटौंडा १९ की ६२ वर्षीया एक महिलाको मृत्यु भएकोमा उनीहरुमा कोरोना संक्रमण पुष्टि भएको हो। सोमबार स्वाब नमूना परीक्षणका लागि दिएका बृद्धको मंगलबार मृत्यु भएको हेटौंडा आइसोलेसन वार्डका इन्चार्ज भोला चौँलागाईले बताए। बुधबार उनमा संक्रमण रहेको नतिजा प्राप्त भएको थियो। भरतपुरमा उपचाररत महिलामा पनि मृत्युपछि नै कोरोना पुष्टि भएको हो। मृगौला, उच्च रक्तचाप लगायत दीर्घरोगको उपचार गराइरहेका हेटौंडा १ का ६१ वर्षीय वृद्धको मंगलबार राति निधन भएको थियो। विगत तीन महिनादेखि कलेजोको क्यान्सरबाट पीडित मृतक महिला चितवनस्थित मेडिकल कलेजमा उपचाररत थिइन्। वृद्धाको मृत्यु हुनुअघि निकालिएको स्वाब परीक्षण नतिजा पोजिटिभ आएको मेडिकल कलेजलाई उदृत गर्दै हेटौंडा १९ का वडाध्यक्ष नवराज सुवेदीले बताए। बागमती प्रदेशको राजधानी हेटौंडामा बुधबार मात्रै थप २० जनामा कोरोना भाइरस सङ्क्रमण पुष्टि भएको छ। गएराति मृत्यु भएका एक वृद्धसहित १४ जना पुरुष र ६ जना महिलामा कोरोना भाइरस सङ्क्रमण पुष्टि भएको हेटौंडास्थित आइसोलेसन वार्डका इञ्चार्ज चौलागाईले जानकारी दिए। बुधबार नै जिल्लाको भीमफेदी गाउँपालिकाकाका ३ जना पुरुषमा पनि कोरोना संक्रमण पुष्टि भएको छ। हेटौंडास्थित किटजन्य रोग अनुसन्धान तथा तालिम केन्द्रमा स्थापना गरिएको प्रदेशस्तरीय प्रयोगशालाबाट बुधबार दिउँसो प्राप्त नतिजा अनुसार संक्रमित हुनेहरु सबैभन्दा बढी हेटौंडा४ का ७ जना रहेका छन्। गत साउन ३१ गते लिइएको स्वाब नमूना परीक्षणको नतीजा बुधबार प्राप्त भएको हो। १३५ जनाको स्वाब नमूना परीक्षण गर्दा २३ जनामा पोजिटिभ देखिएको इञ्चार्ज चौलागाईंले जानकारी दिए। बुधबार २३ जना थपिएसँगै मकवानपुरमा कोरोना भाइरसबाट संक्रमित हुनेको संख्या २ सय २७ पुगेको छ। संक्रमितको संख्या थपिएसँगै मकवानपुरको स्थानीय तहहरुले धमाधम अत्यावश्यक बाहेक अन्य सेवा बन्द गरिरहेका छन्। मकवानपुरको हेटौंडा उपमहानगरपालिका, थाहा नगरपालिका, मनहरी गाउँपालिकाले ९ गतेसम्मको लागि निषेधाज्ञा जारी गरेको छ। त्यस्तै गत साताबाट बकैया गाउँपालिकामा अत्यावश्यक बाहेक अन्य सेवा ठप्प छ। सोमबारबाट इन्द्रसरोबर गाउँपालिका र बुधबारदेखि भीमफेदी गाउँपालिकाले पनि अत्यावश्यक बाहेक अन्य सेवा बन्द गरेको सूचना मार्फत जानकारी गराएको छ।"
लथालिंग विश्वविद्यालय,"काठमाडौं : बर्सेनि अर्बौं रकम लगानी भइरहेका मुलुकका अधिकांश विश्वविद्यालय लथालिंग हालतमा छन्। सरकारले पदाधिकारी नियुक्त नगर्दा विश्वविद्यालयहरू चलायमान बन्न सकेका छैनन्। जसका कारण लगानीको सदुपयोग हुन सकेको छैन। चितवनस्थित कृषि तथा वन विज्ञान, नेपाल संस्कृत र पोखरा विश्वविद्यालय एक वर्षदेखि नेतृत्वविहीन छन्। यी विश्वविद्यालयमा उपकुलपति, शिक्षाध्यक्ष, रजिस्ट्रार, डिन, क्याम्पस प्रमुखलगायत पदाधिकारीहरू नियुक्त हुन सकेका छैनन्। मूल नेतृत्व भएका अन्य विश्वविद्यालयमा पनि तालाबन्दी र आन्दोलनका कारण नतिजामुखी काम हुन सकेको छैन। त्यसमाथि कोभिड १९ संक्रमण त्रासका कारण लकडाउन गरिएपछि समस्या भएको छ। कोरोना प्रभाव र पदाधिकारी अभावको पीडा विश्वविद्यालयले भोगिरहेका छन्। सत्ताधारी दल नेकपाका दुई अध्यक्षबीच भागबन्डा नमिल्दा विश्वविद्यालयको नियुक्ति रोकिएको हो। त्यसमाथि विपक्षी कांग्रेसले पनि भाग खोजेपछि समस्या थप जटिल बनेको छ। यसले सबै विश्वविद्यालयका शैक्षिक, प्रशासनिक तथा आर्थिक गतिविधि प्रभावित भएको छ। कृषि तथा वन विज्ञानमा प्राडा शारदा थपलिया एक वर्षदेखि निमित्त छिन्। उनी पशु विज्ञान, पशु चिकित्सा र मत्स्य विज्ञान संकायकी डिन थिइन्। त्यसको पदावधि गत जेठमै सकिए पनि उनी निमित्त प्रमुखकै जिम्मेवारीमा छिन्। उनी उपकुलपतिको प्रतिस्पर्धामा देखिएकी छन्। उनले प्रधानमन्त्री एवं नेकपा अध्यक्ष केपी शर्मा ओलीको साथ पाएकी छन्। नेकपाकै अर्का अध्यक्ष पुष्पकमल दाहाल पक्षले भने आफ्नै गुटनिकट व्यक्तिलाई नियुक्त गर्नुपर्ने अडान लिएको छ। कृषिमा तीन जना डिनमध्ये दुई जनाले कायममुकायमका रूपमा काम गरिरहेका छन्। विश्वविद्यालयको नीति निर्माणमा महत्वपूर्ण निर्णय गर्ने कार्यकारी परिषद् पनि अपूर्ण छ। विश्वविद्यालय जीवित छ वा मृत भन्ने बुझ्न कठिन छ, विश्वविद्यालयका सहप्राध्यापक डा ईश्वरी कडरियाले भने। विश्वविद्यालयभित्रको समस्या भनिसाध्य छैन। कहाँबाट सुरु गरेर कसरी अन्त्य गर्ने भन्ने नै अन्योल छ। अधिकांश विभाग, संकाय लथालिंग छन्। कर्मचारी आन्दोलन र तालाबन्दी पनि जारी छ। यो विश्वविद्यालयमा निजी क्याम्पसलाई सम्बन्धन दिएको विषयमा विवाद भएपछि अघिल्लो दुई वर्ष आन्दोलन र तालाबन्दीमै बितेको थियो। यहाँ वार्षिक ८० करोड रुपैयाँ हाराहारी सरकारी लगानी छ। पोखरा विश्वविद्यालयमा गत असोज ६ गते तत्कालीन उपकुलपति र ७ गते रजिस्ट्रारको पदावधि सकिएको थियो। उनीहरू त्यसको दुई महिनाअघि नै अन्य व्यक्तिलाई निमित्त तोकेर बिदा बसेका थिए। त्यसपछि विज्ञान तथा प्रविधि अध्ययन संस्थानका डिन बुद्धिराज जोशीलाई दैनिक प्रशासन चलाउने गरी कायममुकायमको जिम्मेवारी दिइएको थियो। जोशी उमेर हदका कारण अवकाशमा गइसकेका छन्। यो विश्वविद्यालयमा उपकुलपति, रजिस्ट्रार, परीक्षा नियन्त्रक, तीन संकायका डिन, तीन कार्यकारी निर्देशक, तीन स्कुल निर्देशकलगायत पद रिक्त छन्। शिक्षक, कर्मचारीले गत वैशाखदेखि तलब पाएका छैनन्। बाहिर हेर्दा विश्वविद्यालय सग्लो देखिन्छ तर भित्री संरचना भताभुंग छ, विश्वविद्यालयका प्राध्यापक संघका अध्यक्ष हेमराज पाण्डेले भने, सरकारी बेवास्ताका कारण विश्वविद्यालय ध्वस्त भएको छ। उनका अनुसार यो विश्वविद्यालयमा वार्षिक सरकारी लगानी एक अर्ब रुपैयाँभन्दा बढी छ। कोभिडको समयमा अनलाइनबाट पढाउन तयार पारिएको कार्यविधि स्वीकृत भएको छैन। लकडाउनअघि रोकिएको परीक्षा सञ्चालन तथा अन्य व्यवस्थापकीय काम अघि बढेको छैन। एक वर्ष अवधिमा विश्वविद्यालयमा के भयो भनेर कसैले सोध्यो भने देखाउने एउटा पनि उपलब्धि छैन, पाण्डेले भने, सम्बन्धित निकायमा दर्जनौ पटक भेटेर गुनासो राखिसकेका छौं। दर्जनौं पटक ज्ञापनपत्र बुझाइसकेका छौं। तैपनि सुनुवाइ भएन। नेपाल संस्कृतको हालत उस्तै खराब छ। तत्कालीन उपकुलपति कुलप्रसाद कोइरालाको पदावधि गत वर्ष सकिएपछि पूर्वरेक्टर निमित्तको हैसियतमा छन्। तर, दैनिकबाहेक उनको नेतृत्वमा विश्वविद्यालयको उन्नतिको काम भएको देखिँदैन। रेक्टर, सेवा आयोग, विश्वविद्यालय सभा रिक्त छन्। १४ वटा आंगिक क्याम्पसमध्ये सबैमा प्रमुख रिक्त रहेको विश्वविद्यालयका निमित्त रजिस्ट्रार माधव अधिकारीले बताए। दुईवटामा पनि पूर्ण अधिकार प्राप्त क्याम्पस प्रमुख छैनन्। कतिसम्म भने यो विश्वविद्यालयले नौ वर्षदेखि विद्यार्थीको दीक्षान्त समारोह गर्न सकेको छैन। दीक्षान्त समारोहसमेत नगरेर विश्वविद्यालयले विद्यार्थीको योग्यतालाई नै अपमान गरेको वाल्मीकि क्याम्पसका उपप्राध्यापक नवराज खतिवडाले बताए। दीक्षान्त नहुँदा विद्यार्थीले थप अध्ययनको लागि विदेश जाँदा चाहिने मूल प्रमाणपत्र पाएका छैनन्। क्याम्पसहरू लथालिंग तरिकाले चलेका छन्। शिक्षक, कर्मचारीलाई नियन्त्रण र अनुशासनमा बाँध्ने अधिकांश निकाय आफैं बेसहारा भएका छन्। यहाँ राज्यले वार्षिक ५० करोड हाराहारी लगानी गरिरहेको छ। तर नियमित तलबभत्ता निकासाबाहेकका उपलब्धि नरहेको खतिवडाको भनाइ छ। निमित्त रजिस्ट्रार अधिकारीले उपकुलपतिको संयोजकत्वमा रहने कार्यकारी परिषद् गठन नहुँदा विश्वविद्यालयलाई पूर्ण क्षमतामा काम गराउन नसकिने बताए। प्रधानमन्त्री यी विश्वविद्यालयका कुलपति रहने व्यवस्था छ। सहकुलपति रहेका शिक्षामन्त्री गिरिराजमणि पोखरेलले पनि पदाधिकारी नियुक्त गर्न दबाब दिन सकेका छैनन्। शिक्षा मन्त्रालयले गठन गर्ने सर्च कमिटीको सिफारिसका आधारमा कुलपतिले उपकुलपति नियुक्त गर्ने कानुनी व्यवस्था छ। गत वर्ष सातवटा विश्वविद्यालयमा उपकुलपति रिक्त भएपछि नियुक्तिलाई पारदर्शी र प्रतिस्पर्धी बनाउन भन्दै आवेदन मागिएको थियो। सोही आवेदनका आधारमा थुप्रै व्यक्तिले नियुक्तिको दाबी गरे पनि कार्यान्वयन भएको छैन। गत वर्ष नै उपकुलपति नियुक्त गरिएका त्रिवि, सुदूरपश्चिम, मध्यपश्चिम र पूर्वाञ्चल विश्वविद्यालयमा सर्च कमिटीको सिफारिसलाई आधार मानिएको थियो। मुलुकभर ११ विश्वविद्यालय सञ्चालित छन्। मैले नबोल्दा राम्रो : शिक्षामन्त्री शिक्षा विज्ञान तथा प्रविधिमन्त्री गिरिराजमणि पोखरेलले विश्वविद्यालयमा पदाधिकारी नियुक्त नभएको विषयमा आफू बोल्न उपयुक्त नभएको बताएका छन्। आफ्नो तर्फबाट सबै काम सकिसकेको उनको भनाइ छ। अहिले यहाँभन्दा बढी नबोलौं। मैले नबोल्दा नै उपयुक्त हुन्छ, एवम् विश्वविद्यालयका सहकुलपतिसमेत रहेका मन्त्री पोखरेलले भने, सबै कुरा तपाईंहरूले बुझ्नु भएकै छ नि ! यसअघि चारवटा विश्वविद्यालयमा उपकुलपति नियुक्त गर्दा पनि सहकुलपतिको हैसियतले पोखरेलले प्रस्ताव गरेको नाममा प्रधानमन्त्री ओलीले असहमति जनाउँदै आफूखुसी निर्णय गरेका थिए। कोभिडसँग जुधेर कसरी पठनपाठनलगायत शैक्षिक गतिविधि सञ्चालन गर्ने भन्नेमा विश्वविद्यालयहरू अलमलमा देखिएपछि हालै मन्त्री पोखरेलले तत्काल ६ महिने शैक्षिक कार्यतालिका बनाउन हालै निर्देशन दिएका छन्।"
इतिहासको कसीमा कांग्रेस नेतृत्व,"योजनाविहीन व्यक्ति, संस्था र दलको भविष्य हुँदैन। अग्रजको योगदान भनेको पैत्रिक सम्पत्तिजस्तै हो, त्यसलाई जोगाउन पनि थपिरहनुपर्छ नत्र खिइँदै जान्छ। भनिन्छ व्यक्तिका जीवनमा अनगिन्ती अवसर आउँछन् तर त्यसलाई चिन्न सक्नुपर्छ, थाहा पाउन सक्नुपर्छ। संस्थाको जीवनमा पनि त्यही हो। कुनै पनि सामाजिक या राजनीतिक संस्थाले प्राप्त अवसरलाई अधिकतम उपयोग गर्न सक्नु या जान्नुपर्छ। यी अवसर आफैंद्वारा सिर्जित, प्रतिस्पर्धीद्वारा या समयद्वारा सिर्जित जे पनि हुन सक्छन्। मेहनत, योग्यता र निरन्तरको साधनाले अवसरको सिर्जना भई उपलब्धि हासिल हुन्छ एकातिर भने प्रतिद्वन्द्वी या प्रतिस्पर्धीको गल्ती या असफलताले पनि अवसर आउँछ। मेहनतबाट प्राप्त अवसर गौरवपूर्ण र आत्मसम्मानयुक्त हुन्छ भने अरूका असफलताबाट प्राप्त अवसर धेरै दिगो हुँदैन। त्यस अवसरप्रति गहिरो प्रेमसमेत हुँदैन र टिकाइराख्न गम्भीर प्रयत्नसमेत गरिँदैन। तथापि यी सबै अवसर नै हुन्। यो विषय यतिबेला कांग्रेस पार्टीका हकमा लागू हुन्छ। इतिहासमा घटनाक्रम या परिबन्दले, मतलब ढंग नपुग्दा गम्भीर चुनौती खडा भयो गत निर्वाचनपछि। स्वतन्त्र जनमतमा विश्वासै नगर्ने राजनीतिक दल निर्वाचनबाट प्रचण्ड बहुमतका साथ सत्ताको नेतृत्व गरी एकलौटी सरकार बनाउने ठाउँमा पुग्यो। यसलाई लोकतान्त्रिक मूल्य र मान्यताको सैद्धान्तिक जित ठानिए पनि प्रणालीको व्यावहारिक असफलता थियो धुन्धुकारी सन्तानले घरको तालाचाबी पाएजस्तो। यो घटना विश्व राजनीतिकै दुर्लभ तर नकारात्मक घटना थियो। तर कहिलेकाहीं यस्ता घटनालाई तात्कालिक असफलताका रूपमा चित्रण गर्दै अवसरमा बदल्न सकिन्थ्यो। कांग्रेसले आफ्नो पार्टीको भद्रगोल अवस्था ठीक गरेर आगामी चुनावको तयारी गर्न सक्थ्यो। विश्वविख्यात कूटनीतिज्ञ, अर्थशास्त्री तथा राजनीतिज्ञ कौटिल्य अर्थात् चाणक्यको एउटा विचार साँच्चै सारगर्भित र कालजयी छ जतिसुकै लोकप्रिय, विद्वान्, धनी र सुरवीर भए पनि उससँग सुस्पष्ट योजना, पर्याप्त स्रोत र सुदृढ संगठन छैन भने उसले उद्देश्य प्राप्त गर्न सक्दैन। लक्ष्यको त कुरै छाडौं। कांग्रेस नेपालको इतिहासको निर्माता हो, रचनाकार हो। यसले नेपालको उत्तरआधुनिक राजनीतिको रथलाई अघि बढायो र चरणबद्ध रूपमा नेतृत्व प्रदान गर्यो। किनभने कांग्रेससँग ठोस योजना, स्रोत र संगठन सबै थियो। इतिहासमा यस राजनीतिक दलको उत्पत्ति नभएको भए र बीपी कोइराला यसको नेता नभएको भए नेपालको हविगत सिक्किमको झैं हुने निश्चित थियो। हामी यतिबेला सिक्किमको नियति झेलिरहेका हुन्थ्यौं। विदेशी प्रभुत्वको जाँतोमुनि पिल्सिएर आफ्नो सुनौलो विगत स्मरण गरिरहेका हुन्थ्यौं। नेपाली राजनीतिमा उदाउन खोजेका लेन्डुप दोर्जेहरूले यो देशलाई उहिल्यै लिलाम गरिसकेका हुने थिए। त्यसो हुन कांग्रेसले दिएन। हामीभन्दा शक्तिशाली छिमेकीको जतिसुकै थिचोमिचो सहनुपरे पनि हामी स्वतन्त्रतापूर्वक बाँचिरहेका छौं। तर अहिले कांग्रेस कहाँ छ ? के गर्दैछ र उससँग भविष्यको केकस्तो योजना छ ? माथि नै चर्चा भइसक्यो कि योजनाविहीन व्यक्ति, संस्था र राजनीतिक दलको कुनै भविष्य हुँदैन। अग्रजहरूले गरेको योगदान भनेको पैत्रिक सम्पत्तिजस्तै हो। जोगाउन पनि थपिरहनुपर्छ नत्र खिइँदै जान्छ। विगतमा काम गरेकै भरमा मात्र अनन्तकालसम्म टिकिँदैन। अझ राजनीतिक दलले त बारम्बार जनताको प्रयोगशालामा आफूलाई परीक्षण गरिरहनुपर्छ। दलको नेता अर्थात् अभिभावक गतिलो भएन भने सबैले दुःख पाउँछन् भन्ने उदाहरण स्वयं कांग्रेसले भोगिरहेको छ। आफ्नो आँखाअगाडिको जिम्मेवारी थाहा नपाउने अवस्थामा पुगेको कांग्रेसको वर्तमान नेतृत्वले उपादेयता र सान्दर्भिकता गुमाउँदै गएको छ। यस्तो बेत बसेको भैंसी, जसको मासु त काम लाग्ला तर दूध आउँदैन। यस्तो विपद् अवस्थामा रहेको कांग्रेसलाई लैनो कसरी बनाउने, आजको चिन्ता यही हो। सामान्यतया जनताका बीचबाटै नेतृत्व पैदा हुने हो। तुलनात्मक रूपमा साहसी, बुद्धिमान, निःस्वार्थ र जनताले पत्याएको व्यक्ति नै नेताका रूपमा उदाउने हो। औसत बुद्धिको व्यक्ति कहिल्यै नेता बन्दैन। यो खुला सत्य हो। व्यक्ति स्वयं आफ्नो चाहनाले मात्र पनि नेता हुँदैन, जनताले बनाउने हो र स्वीकार गर्ने पनि हो। ससाना राज्यमा विभक्त नेपाललाई एकीकरण गर्ने गोरखाका राजा पृथ्वीनारायण शाहलाई सम्पूर्ण देशले नेता मान्यो र उसको आधिपत्य स्वीकार गर्न तयार भयो। त्यसैले नेपालको एकीकरण सम्भव भयो। राणाहरूले रैती बनाएका नेपाली जनताले बीपी कोइरालाको नेतृत्व स्वीकार गरेर नै नेपालमा प्रजातन्त्रको अभ्युदय भयो। ऐतिहासिक आवश्यकताले कहिलेकाहीं समयको गर्भबाट नेता पैदा हुन्छ। यो कहिल्यै पनि औसत हुँदैन। थोरबहुत आँधी तुफान, फेरबदल र परिवर्तनको अनुभूति दिन सक्ने सामथ्र्य भएको व्यक्तिले मात्र समाजलाई डोर्याउन सक्छ। उससँग सपना, अठोट र थोरै पागलपनसमेत हुनुपर्छ। हाम्रो राजनीतिक इतिहास सीधा रेखामा हिँडेको छैन, निकै उतारचढावपूर्ण र बांगोटिंगो छ। यो यथार्थ नबुझ्नेले नेपाली समाज र नेपालको राजनीति थाहा पाउँदैन। अगाडि हिँड्ने सही बाटोसमेत पहिल्याउन सक्दैन। कांग्रेसले नेपालको राजनीतिक इतिहासमा धेरै परीक्षा दिनुपर्यो। हरेक परीक्षामा सन्तोषजनक परिणाम प्राप्त भयो पनि। अहिले फेरि त्यो घडी आएको छ। सिंगो लोकतान्त्रिक जनमतलाई चित्तबुझ्दो जवाफ दिएर युवा पुस्तालाई आश्वस्त पार्ने। राजनीतिक दलहरू अजर, अमर र कालजयी संस्था होइनन्। समय चेतना, राष्ट्रिय आवश्यकता र सामाजिक जागरुकताले पैदा भएका राजनीतिक संस्थाहरू हुन्। यिनीहरू आफ्नो उद्देश्यप्रति प्रतिबद्ध, जनताप्रति उत्तरदायी र आफ्ना सदस्यहरूको भावनाप्रति संवेदनशील हुनैपर्छ। जनचाहनामुताविक समयसापेक्ष नीति र जवाफदेहिताले दलप्रति जनताको भरोसा बढाउँछ। यसैबाट दलहरूको भविष्य पनि निर्धारण हुन्छ। अन्यथा असान्दर्भिक भएर समयको गर्तमा हराउन पुग्छन्। दल सञ्चालन गर्ने त्यसका नेताले हो। नीति, कार्यक्रम र सोहीअनुरूपका गतिविधि सञ्चालन गर्ने पनि नेतृत्वले नै हो। यी सबै विषय जनताको अभिरुचिअनुरूपका देखिएनन् भने दलको प्रयोजन समाप्त हुन्छ। आज कांग्रेसको सन्दर्भमा पनि यो बहस प्रारम्भ भएको छ। तीनवटा क्रान्तिको नेतृत्व गरिसकेको यस दलले आफ्नो चौधौं महाधिवेशनको सँघारमा उभिएको यस महŒवपूर्ण घडीमा अब के गर्नुपर्छ त भन्ने छलफल जनस्तरमै चलेको छ। चाखलाग्दो कुरा के छ भने अन्य दलका सदस्यसमेत कांग्रेसलाई सल्लाह र सुझाव दिन उत्सुक देखिएका छन ्। सचेत मतदाता र सर्वसाधारण नागरिकसमेतको ध्यान कांग्रेस महाधिवेशनतिरै सोझिएको छ। त्यति मात्र होइन, उनीहरूले कांग्रेसबाट निकै अपेक्षासमेत गरेका छन्। आफ्ना कमजोरी हटाएर आधुनिक व्यवस्थापनद्वारा सुदृढ भएको सर्वाधिक पुरानो लोकतान्त्रिक दल कांग्रेसले देश चलाओस् र मुलुकमा व्याप्त राजनीतिक अन्योल हटोस् भन्ने चाहना पनि उत्तिकै बोकेका छन्। अपवादबाहेक हरेक मानिसको पारिवारिक जीवनका निश्चित कर्तव्य हुन्छन्। लामो समयसम्म परिवार चलाएको घरमूलीले सन्तान बढेर योग्य भएपछि जिम्मेवारी बाँडफाँट गर्नुपर्छ। अझ आफ्नो चढ्दो उमेर र वृद्धावस्थाको ख्याल गर्दै घरको तालाचाबी योग्य सन्तानलाई सुम्पनुपर्छ। यस्तो सुझबुझ समयमै नदेखाउने हो र सबै बोझ आफ्नो थाप्लोमा लिइरहने हो भने त्यो घरपरिवार तहसनहस हुन कुनै बेर लाग्दैन। कुनै संस्था, देश र राजनीतिक दलको सन्दर्भमा पनि यो कुरा लागू हुन्छ। लामो समयसम्म पार्टी र देश चलाएका नेताहरूले आफ्ना सुयोग्य उत्तराधिकारीलाई पार्टीको बागडोर सुम्पन ढिलाइ गर्नु हुँदैन। आफूभन्दा व्यवहार कुशल भइसकेका साथीहरूलाई जिम्मेवारी हस्तान्तरण गर्न ढिलाइ गर्नु हुँदैन। कांग्रेसको चौधौं महाधिवेशनका सन्दर्भमा यो विषय जोडतोडले उठिरहेको यथार्थलाई नजरअन्दाज गर्नु हँुदैन। यो समयको माग र राष्ट्रिय आवश्यकता पनि हो। बीपीले आफ्नो जीवनकालमै पार्टीको बागडोर आफ्ना उत्तराधिकारीलाई सुम्पनुभएको थियो। नेपाली कांग्रेस प्रतिबन्धित अवस्थामा रहेकै बेला किसुनजीलाई पार्टीको कार्यवाहक सभापति तोक्नुभएको ऐतिहासिक घटनाका साक्षी अहिलेका नेताहरू स्वयं हुनुहुन्छ। यो नेतृत्व हस्तान्तरणको सुनौलो उदाहरण थियो। त्यतिबेला बीपी मात्र होइन, पार्टीका अर्का नेता सुवर्णशमशेरसमेत जीवितै हुनुहुन्थ्यो। त्यस्तै गणेशमान सिंह र सूर्यप्रसाद उपाध्यायसमेत अग्रणी र सम्मानित नेताका रूपमा हुनुहुन्थ्यो। सबै अग्रज नेताहरूले पार्टीको बागडोर आफ्ना साथीहरूलाई सुम्पनुभयो। पदप्रतिको आसक्ति र मोह राख्नुभएन। यी घटनालाई विस्मृतिमा धकेल्नु हँुदैन। बीपीले आफ्नो जीवनकालमै गणेशमानजी, किसुनजी र गिरिजाबाबुलाई पार्टी जिम्मा लगाउनुभयो। आफ्नो शेषपछिको पार्टी पद्धति बसाउनुभयो। यो नेतृत्वको अनिवार्य दायित्व हो। किसुनजीले आफ्नो जीवनकालमै गिरिजाबाबुका लागि पार्टी सभापति बन्न मार्गप्रशस्त गरिदिनुभयो। छपन्न सालको संसदीय निर्वाचनमा गिरिजाबाबुले किसुनजीलाई भावी प्रधानमन्त्रीका रूपमा प्रस्तुत गर्नुभयो। छयालीस सालमै गणेशमानजीले आफूलाई प्राप्त प्रधानमन्त्री पद किसुनजीलाई सुम्पिसक्नुभएको थियो। यस्तो आपसी सद्भाव भएको राजनीतिक दल हो, नेपाली कांग्रेस। पन्ध्र सालमै संसदीय निर्वाचन जितेपछि बीपीले सुवर्णलाई र सुवर्णले बीपीलाई प्रधानमन्त्रीका रूपमा प्रस्ताव गरेको घटना विश्व राजनीतिकै दुर्लभ घटना थियो। त्यसैले आजको आम सरोकार कांग्रेसको चौधौं महाधिवेशनले कसरी नेतृत्व चयन गर्ला र कसलाई गर्ला भन्ने नै रहेको छ। यस सन्दर्भमा पार्टी नेतृत्वले गहिरो सुझबुझ राख्न सक्नुपर्छ। यसलाई समकालीन समाजको चेतनशील जगत्ले सूक्ष्मरूपमा अवलोकन गरिरहेको छ। कांग्रेसले नेपालको राजनीतिक इतिहासमा धेरै परीक्षा दिनुपर्यो। हरेक परीक्षामा सन्तोषजनक परिणाम प्राप्त भयो पनि। अहिले फेरि त्यो घडी आएको छ। सिंगो लोकतान्त्रिक जनमतलाई चित्तबुझ्दो जवाफ दिएर युवा पुस्तालाई आश्वस्त पार्ने। त्यसैले अहिले कांग्रेसको काँधमा आफ्ना अगाडि उपस्थित डरलाग्दा चुनौतीसँग मुकाबिला गर्न सक्ने आत्मविश्वास पैदा गरेर वर्तमान शासन प्रणालीमार्फत नेपाललाई समृद्ध र नेपाली जनतालाई सम्पन्न बनाउने प्रमुख दायित्व छ। हेरौं यस परीक्षामा कांग्रेसले आफूलाई कस्तो सावित गर्छ ?"
प्राधिकरणको प्रगति,"सार्वजनिक संस्थान स्थापनाअघि एउटै मात्र मन्त्र उच्चारण गरिन्छ यसले दिने सेवा आम नागरिकका हित र कल्याणसँग जोडिनुपर्छ। व्यावसायिक मर्मभन्दा पनि जनकल्याणमा ध्यान दिनु संस्थानको उद्देश्य हो। नेपालका अधिकांश संस्थानले यो मर्म आत्मसात गर्न सकेका छैनन्। केही वर्ष अघिसम्म नेपाल विद्युत् प्राधिकरण पनि संस्थानको व्यावसायिक धर्म र नागरिकको कल्याणसँग सम्बन्धित दायित्वबाट विमुख थियो। संस्था वार्षिक करोडौं रुपैयाँ घाटामा गएको त थियो नै, अत्यासलाग्दो लोडसेडिङका कारण जनता वर्षौंदेखि अँध्यारोमा बस्न विवश थिए। उनीहरू निराश थिए। केही वर्षका बीचमा प्राधिकरणले आशातीत प्रगति गरेको छ। यो प्रगति प्राधिकरणको व्यवस्थापकीय कुशलताको परिणाम हो। बहुसंख्यक जनताको दैनिकीसँग जोडिएको विद्युत् सेवा प्रवाह गर्ने प्राधिकरणको प्रगति अन्य संस्थानका लागिसमेत लोभलाग्दो र अनुसरणयोग्य छ। आर्थिक वर्ष ०७२७३ मा आठ अर्ब ८९ करोड रुपैयाँ घाटामा रहेको प्राधिकरणले आव २०७६७७ मा चार अर्ब ८७ करोड रुपैयाँ नाफा कमाएको छ। कुलमान घिसिङ कार्यकारी निर्देशक बनेयता प्राधिकरण निरन्तर नाफामा छ। यो अवधिमा प्राधिकरणको वित्तीय विवरण सकारात्मक मात्रै बनेको छैन, जनताले वर्षौंदेखि भोग्दै आएको लोडसेडिङ समस्या पनि अन्त्य भएको छ। चार वर्षअघि करिब २८ प्रतिशत रहेको विद्युत् चुहावट घटेर १५ प्रतिशतमा झरेको छ। यो अवधिमा आठ अर्ब रुपैयाँ फाइदा भएको छ। भारतबाट नेपालमा हुने विद्युत् आयात घटेको छ भने भारततर्फ निर्यात बढेको छ। ९० प्रतिशत जनतामा ऊर्जाको पहुँच पुगेको छ। नेपालका सार्वजनिक संस्थानहरू विभिन्न समस्या भोग्दै आएका छन्। उच्च राजनीतिक हस्तक्षेप, निर्णयमा स्वायत्तता र लचकताको कमी, प्रविधि प्रयोग, अनुसन्धान, विश्वव्यापी परिवर्तनबारे सरोकारवालामा ज्ञानको कमी छ। त्योभन्दा ठूलो समस्या व्यवस्थापनले उचित समयमा निर्णय लिन नसक्नु र उच्च ट्रेड युनियनवाद पनि सार्वजनिक संस्थानभित्रका कमजोरी हुन्। तर प्राधिकरण नेतृत्व यी सबै समस्यासँग जुध्दै कुशलतापूर्वक जिम्मेवारी वहन गर्न सफल भयो। स्वायत्तता, नियन्त्रण र उत्तरदायित्वबीच सन्तुलन ल्याउन सक्नु प्राधिकरणको सफलता हो। राज्यलाई प्रतिफल दिनुको सट्टा उल्टै झन्झट बेहोर्नुपर्ने अवस्थामा पुगेको प्राधिकरण यो अवस्थामा आउन सक्नु पक्कै पनि प्रशंसनीय कर्म हो। नेपालमा ३९ वटा संस्थान अस्तित्वमा छन्। तीमध्ये ३६ वटा मात्रै सञ्चालनमा छन्। राजस्वमा संस्थानको योगदान १३ प्रतिशत हाराहारी छ। सञ्चालनमा रहेका संस्थानहरू पनि विविध समस्यासँग जुधिरहेका छन्। वर्षौंदेखि जरा गाडेर बसेका यस्ता समस्या उखेलेर फाल्न चानचुने नेतृत्वले नसक्ने अवस्थामा संस्थान पुगेका छन्। सरकारी हस्तक्षेप थामिनसक्नु छ। सरकार परिवर्तन भएसँगै नेतृत्व पनि परिवर्तन हुन्छ। यसकारण निश्चित योजना र मार्गदर्शन बनाएर अघि बढेका व्यवस्थापकीय समूह बीचैमा बाहिरिनुपर्छ। ज्ञान, सीप र प्रविधि आत्मसात गर्न नसक्ने कर्मचारीको बोलवाला छ। दलैपिच्छे ट्रेड युनियन छ। यी युनियनलाई उच्च राजनीतिक नेतृत्वको संरक्षण मिलेको छ। यसकारण व्यवस्थापनले स्वतन्त्रतापूर्वक कर्मचारी सरुवा गर्न सक्दैन। अनुकूल कार्यालयमा काम गर्न पाएनन् भने नेतृत्व नै परिवर्तन गर्न सक्ने ल्याकत ती कर्मचारीमा छ। तर प्राधिकरणले नयाँ नेतृत्व आउनेबित्तिकै एकपटक ठूलो संख्यामा कर्मचारी सरुवा गर्यो। कर्मचारीका असन्तुष्टिलाई नेतृत्वले डटेर सामना गर्यो। जनताका दैनिकीलाई प्राथमिकतामा राखेर काममा जुट्दा परिणाम देखिएको छ। नेतृत्वको उक्त कदम यतिखेर सही रहेछ भन्ने साबित भएको छ। तर यत्तिमै चित्त बुझाएर बस्ने अवस्था छैन। विद्युत् प्राधिकरणाई मात्रै होइन, आमनागरिकका दैनिक जीवनसँग प्रत्यक्ष सम्बन्ध रहेका वस्तुलाई सर्वसुलभरूपमा उपलब्ध गराएर जीवनयापन सहज बनाउन स्थापना गरिएका सार्वजनिक संस्थानको व्यवस्थापन शैलीमा परिवर्तन आवश्यक छ। कर्मचारीलाई निरन्तर तालिम व्यवस्था गर्नुपर्छ। ज्ञान, सीप र प्रविधि आत्मसात गर्न नसक्ने जनशक्तिलाई ससम्मान बिदाइ गर्नुपर्छ। सरकारी हस्तक्षेप रोकिनुपर्छ। दलअनुसारको ट्रेड युनियन बन्द हुनुपर्छ। सेवा आयोग बनाएर सोही आयोगमार्फत कर्मचारी छनोटको व्यवस्था गर्नुपर्छ। नेतृत्वलाई स्वतन्त्ररूपमा काम गर्न दिनुपर्छ। निश्चित अवधिमा उनीहरूको कार्यप्रगतिको समीक्षा गर्नुपर्छ। सरकार परिवर्तनसँगै नेतृत्व पनि फेरिने प्रवृत्ति अन्त्य गर्नुपर्छ। सार्वजनिक लेखा परीक्षण कार्य समयमै सम्पन्न गर्नुपर्छ। यति गर्न सकियो भने संस्था बचाउन मात्रै होइन, समृद्ध नेपाली, सुखी नेपाली बनाउने राज्यको दीर्घकालीन लक्ष्य हासिल गर्न संस्थानको भूमिका अब्बल बनाउन सकिन्छ।"
लथालिंग विश्वविद्यालय,"काठमाडौं : बर्सेनि अर्बौं रकम लगानी भइरहेका मुलुकका अधिकांश विश्वविद्यालय लथालिंग हालतमा छन्। सरकारले पदाधिकारी नियुक्त नगर्दा विश्वविद्यालयहरू चलायमान बन्न सकेका छैनन्। जसका कारण लगानीको सदुपयोग हुन सकेको छैन। चितवनस्थित कृषि तथा वन विज्ञान, नेपाल संस्कृत र पोखरा विश्वविद्यालय एक वर्षदेखि नेतृत्वविहीन छन्। यी विश्वविद्यालयमा उपकुलपति, शिक्षाध्यक्ष, रजिस्ट्रार, डिन, क्याम्पस प्रमुखलगायत पदाधिकारीहरू नियुक्त हुन सकेका छैनन्। मूल नेतृत्व भएका अन्य विश्वविद्यालयमा पनि तालाबन्दी र आन्दोलनका कारण नतिजामुखी काम हुन सकेको छैन। त्यसमाथि कोभिड १९ संक्रमण त्रासका कारण लकडाउन गरिएपछि समस्या भएको छ। कोरोना प्रभाव र पदाधिकारी अभावको पीडा विश्वविद्यालयले भोगिरहेका छन्। सत्ताधारी दल नेकपाका दुई अध्यक्षबीच भागबन्डा नमिल्दा विश्वविद्यालयको नियुक्ति रोकिएको हो। त्यसमाथि विपक्षी कांग्रेसले पनि भाग खोजेपछि समस्या थप जटिल बनेको छ। यसले सबै विश्वविद्यालयका शैक्षिक, प्रशासनिक तथा आर्थिक गतिविधि प्रभावित भएको छ। कृषि तथा वन विज्ञानमा प्राडा शारदा थपलिया एक वर्षदेखि निमित्त छिन्। उनी पशु विज्ञान, पशु चिकित्सा र मत्स्य विज्ञान संकायकी डिन थिइन्। त्यसको पदावधि गत जेठमै सकिए पनि उनी निमित्त प्रमुखकै जिम्मेवारीमा छिन्। उनी उपकुलपतिको प्रतिस्पर्धामा देखिएकी छन्। उनले प्रधानमन्त्री एवं नेकपा अध्यक्ष केपी शर्मा ओलीको साथ पाएकी छन्। नेकपाकै अर्का अध्यक्ष पुष्पकमल दाहाल पक्षले भने आफ्नै गुटनिकट व्यक्तिलाई नियुक्त गर्नुपर्ने अडान लिएको छ। कृषिमा तीन जना डिनमध्ये दुई जनाले कायममुकायमका रूपमा काम गरिरहेका छन्। विश्वविद्यालयको नीति निर्माणमा महत्वपूर्ण निर्णय गर्ने कार्यकारी परिषद् पनि अपूर्ण छ। विश्वविद्यालय जीवित छ वा मृत भन्ने बुझ्न कठिन छ, विश्वविद्यालयका सहप्राध्यापक डा ईश्वरी कडरियाले भने। विश्वविद्यालयभित्रको समस्या भनिसाध्य छैन। कहाँबाट सुरु गरेर कसरी अन्त्य गर्ने भन्ने नै अन्योल छ। अधिकांश विभाग, संकाय लथालिंग छन्। कर्मचारी आन्दोलन र तालाबन्दी पनि जारी छ। यो विश्वविद्यालयमा निजी क्याम्पसलाई सम्बन्धन दिएको विषयमा विवाद भएपछि अघिल्लो दुई वर्ष आन्दोलन र तालाबन्दीमै बितेको थियो। यहाँ वार्षिक ८० करोड रुपैयाँ हाराहारी सरकारी लगानी छ। पोखरा विश्वविद्यालयमा गत असोज ६ गते तत्कालीन उपकुलपति र ७ गते रजिस्ट्रारको पदावधि सकिएको थियो। उनीहरू त्यसको दुई महिनाअघि नै अन्य व्यक्तिलाई निमित्त तोकेर बिदा बसेका थिए। त्यसपछि विज्ञान तथा प्रविधि अध्ययन संस्थानका डिन बुद्धिराज जोशीलाई दैनिक प्रशासन चलाउने गरी कायममुकायमको जिम्मेवारी दिइएको थियो। जोशी उमेर हदका कारण अवकाशमा गइसकेका छन्। यो विश्वविद्यालयमा उपकुलपति, रजिस्ट्रार, परीक्षा नियन्त्रक, तीन संकायका डिन, तीन कार्यकारी निर्देशक, तीन स्कुल निर्देशकलगायत पद रिक्त छन्। शिक्षक, कर्मचारीले गत वैशाखदेखि तलब पाएका छैनन्। बाहिर हेर्दा विश्वविद्यालय सग्लो देखिन्छ तर भित्री संरचना भताभुंग छ, विश्वविद्यालयका प्राध्यापक संघका अध्यक्ष हेमराज पाण्डेले भने, सरकारी बेवास्ताका कारण विश्वविद्यालय ध्वस्त भएको छ। उनका अनुसार यो विश्वविद्यालयमा वार्षिक सरकारी लगानी एक अर्ब रुपैयाँभन्दा बढी छ। कोभिडको समयमा अनलाइनबाट पढाउन तयार पारिएको कार्यविधि स्वीकृत भएको छैन। लकडाउनअघि रोकिएको परीक्षा सञ्चालन तथा अन्य व्यवस्थापकीय काम अघि बढेको छैन। एक वर्ष अवधिमा विश्वविद्यालयमा के भयो भनेर कसैले सोध्यो भने देखाउने एउटा पनि उपलब्धि छैन, पाण्डेले भने, सम्बन्धित निकायमा दर्जनौ पटक भेटेर गुनासो राखिसकेका छौं। दर्जनौं पटक ज्ञापनपत्र बुझाइसकेका छौं। तैपनि सुनुवाइ भएन। नेपाल संस्कृतको हालत उस्तै खराब छ। तत्कालीन उपकुलपति कुलप्रसाद कोइरालाको पदावधि गत वर्ष सकिएपछि पूर्वरेक्टर निमित्तको हैसियतमा छन्। तर, दैनिकबाहेक उनको नेतृत्वमा विश्वविद्यालयको उन्नतिको काम भएको देखिँदैन। रेक्टर, सेवा आयोग, विश्वविद्यालय सभा रिक्त छन्। १४ वटा आंगिक क्याम्पसमध्ये सबैमा प्रमुख रिक्त रहेको विश्वविद्यालयका निमित्त रजिस्ट्रार माधव अधिकारीले बताए। दुईवटामा पनि पूर्ण अधिकार प्राप्त क्याम्पस प्रमुख छैनन्। कतिसम्म भने यो विश्वविद्यालयले नौ वर्षदेखि विद्यार्थीको दीक्षान्त समारोह गर्न सकेको छैन। दीक्षान्त समारोहसमेत नगरेर विश्वविद्यालयले विद्यार्थीको योग्यतालाई नै अपमान गरेको वाल्मीकि क्याम्पसका उपप्राध्यापक नवराज खतिवडाले बताए। दीक्षान्त नहुँदा विद्यार्थीले थप अध्ययनको लागि विदेश जाँदा चाहिने मूल प्रमाणपत्र पाएका छैनन्। क्याम्पसहरू लथालिंग तरिकाले चलेका छन्। शिक्षक, कर्मचारीलाई नियन्त्रण र अनुशासनमा बाँध्ने अधिकांश निकाय आफैं बेसहारा भएका छन्। यहाँ राज्यले वार्षिक ५० करोड हाराहारी लगानी गरिरहेको छ। तर नियमित तलबभत्ता निकासाबाहेकका उपलब्धि नरहेको खतिवडाको भनाइ छ। निमित्त रजिस्ट्रार अधिकारीले उपकुलपतिको संयोजकत्वमा रहने कार्यकारी परिषद् गठन नहुँदा विश्वविद्यालयलाई पूर्ण क्षमतामा काम गराउन नसकिने बताए। प्रधानमन्त्री यी विश्वविद्यालयका कुलपति रहने व्यवस्था छ। सहकुलपति रहेका शिक्षामन्त्री गिरिराजमणि पोखरेलले पनि पदाधिकारी नियुक्त गर्न दबाब दिन सकेका छैनन्। शिक्षा मन्त्रालयले गठन गर्ने सर्च कमिटीको सिफारिसका आधारमा कुलपतिले उपकुलपति नियुक्त गर्ने कानुनी व्यवस्था छ। गत वर्ष सातवटा विश्वविद्यालयमा उपकुलपति रिक्त भएपछि नियुक्तिलाई पारदर्शी र प्रतिस्पर्धी बनाउन भन्दै आवेदन मागिएको थियो। सोही आवेदनका आधारमा थुप्रै व्यक्तिले नियुक्तिको दाबी गरे पनि कार्यान्वयन भएको छैन। गत वर्ष नै उपकुलपति नियुक्त गरिएका त्रिवि, सुदूरपश्चिम, मध्यपश्चिम र पूर्वाञ्चल विश्वविद्यालयमा सर्च कमिटीको सिफारिसलाई आधार मानिएको थियो। मुलुकभर ११ विश्वविद्यालय सञ्चालित छन्। मैले नबोल्दा राम्रो : शिक्षामन्त्री शिक्षा विज्ञान तथा प्रविधिमन्त्री गिरिराजमणि पोखरेलले विश्वविद्यालयमा पदाधिकारी नियुक्त नभएको विषयमा आफू बोल्न उपयुक्त नभएको बताएका छन्। आफ्नो तर्फबाट सबै काम सकिसकेको उनको भनाइ छ। अहिले यहाँभन्दा बढी नबोलौं। मैले नबोल्दा नै उपयुक्त हुन्छ, एवम् विश्वविद्यालयका सहकुलपतिसमेत रहेका मन्त्री पोखरेलले भने, सबै कुरा तपाईंहरूले बुझ्नु भएकै छ नि ! यसअघि चारवटा विश्वविद्यालयमा उपकुलपति नियुक्त गर्दा पनि सहकुलपतिको हैसियतले पोखरेलले प्रस्ताव गरेको नाममा प्रधानमन्त्री ओलीले असहमति जनाउँदै आफूखुसी निर्णय गरेका थिए। कोभिडसँग जुधेर कसरी पठनपाठनलगायत शैक्षिक गतिविधि सञ्चालन गर्ने भन्नेमा विश्वविद्यालयहरू अलमलमा देखिएपछि हालै मन्त्री पोखरेलले तत्काल ६ महिने शैक्षिक कार्यतालिका बनाउन हालै निर्देशन दिएका छन्।"
जोखिमयुक्त ठाउँम लाप्राकवासी,"लाप्राक : २०७२ सालको भूकम्प र त्यसपछिको पहिरोले ध्वस्त बन्यो गोरखाको लाप्राक गाउँ। भूगर्भविद्ले त्यहाँका ६ सय १६ घरधुरीलाई स्थानान्तरण गर्नुपर्ने निष्कर्ष निकाले। स्थानीय सरकारको माग र राष्ट्रिय पुनर्निर्माण प्राधिकरणको सिफारिसलाई सम्बोधन गर्दै सरकारले गुप्सी पाखाको १८३२ हेक्टर वन क्षेत्र लाप्राकवासीलाई पुनःस्थापित गर्न दिने निर्णय गर्यो। गैरआवासीय नेपाली संघ (एनआरएनए)ले त्यहाँ ५ सय ७३ घर बनाउने प्रतिबद्धता जनायो। प्राधिकरण, संघ र सहरी विकास मन्त्रालयबीच गुप्सी पाखामा एकीकृत बस्ती बसाल्ने सम्बन्धमा तत्काल हस्ताक्षर पनि भयो। सम्झौताको पाँच वर्षपछि संघले गुप्सी पाखामा एकीकृत नमुना बस्ती निर्माण सम्पन्न गरेको छ। गोला प्रथाद्वारा घर बाँडफाँट पनि गरिसकेको गाउँपालिकाका अध्यक्ष सन्तोष गुरुङले बताए। तर, लाप्राकका बासिन्दा जोखिम मोल्दै पुरानै बस्तीमा बसिरहेका छन्। सित्तैमा पाएको घरको परवाह नगरी उनीहरूले पुरानै थलोमा लाखौं खर्चेर पुरानै शैलीका घर बनाइसकेका छन्। पुरानो घर नछाड्ने लाप्राकीको अडान छ। हामी खेती गरेर खाने मान्छे। खेतीपाती सबै तल्लो गाउँनजिकै छ। माथि त जाँदैनौं, स्थानीय सूर्य गुरुङले भने, दिनभरि बारीमा काम गरी भारी बोकेर गुप्सी पुग्न हामीलाई पायक पर्दैन। गुप्सी पाखा २ हजार ७ सय मिटर उचाइमा पर्छ। यहाँ दुई महिना हिमपात हुन्छ। हिउँदमा त हिउँ परेर गुप्सीमा बस्न कोही पनि सक्दैनन्, उनले भने। भूकम्पले सबै घर माटोमा मिलेपछि लाप्राकका बासिन्दा गुप्सी पाखामा टहरो हालेर बसेका थिए। संघले एक वर्षभित्र नयाँ घर बनाइदिने आश्वासन दिएर गुप्सीबाट हटायो। तर, पाँच वर्षसम्म घर निर्माण सम्पन्न नगरेपछि स्थानीय आफ्नो घर आफैं बनाएर बसेका अर्का स्थानीय चम्सिङ गुरुङले बताए। एनआरएनलाई पर्खिंदा पर्खिंदै वर्षौं बित्यो। अहिलेसम्म टहरोमा बसिरहन त कोही पनि सक्दैन। त्यसैले सबैले सानो ठूलो घर बनाइसके, उनले भने, अब सबै यतै बस्छन्। कोही पनि जाँदैनन्। संघले घर बनाउन लामो समय लगाएकाले पुरानो गाउँमै घर बनाएर बस्न बाध्य भएको गाउँलेको भनाइ छ। गुप्सी पाखामा निर्माण भएको घर सानो भएको अर्का स्थानीय सन्तवीर गुरुङले बताए। साथै हिमपात हुने भएकाले बूढापाका र बालबच्चा त्यहाँ बस्न कठिन हुने उनको भनाइ छ। ६०७० वर्ष कटेका बूढापाका गुप्सीमा बस्न जाँदैनन्, उनले भने, एनआरएनएले बनाएको घर राखनधरनका लागि सानो पनि भयो। सबै परिवार अट्ने पनि छैन। कसैको छोराहरू छुट्टिएर बस्न चाहिँ जालान्। पुरानो गाउँमा पहिलेजस्तै ठूलो घर बनाइसकेको उनको भनाइ छ। खानेपानी र ढलको व्यवस्था गरिसकेकाले अब यहीं बस्ने उनले बताए। मर्ने बेला भएकाले जन्मेको थलो नछोड्ने अर्का स्थानीय पुरबहादुर गुरुङको भनाइ छ। अब एकैचोटि डाँडा (चिहान)मा जाने, गुप्सीमा त नजाने, उनले भने, गुप्सीमा चिहानडाँडा पनि छैन। मरेपछि फर्काएर यहींको चिहानडाँडामा ल्याउनुपर्छ। लाप्राकलाई बस्न अयोग्य घोषणा गरिसकेकाले सरकारले विकास पूर्वाधार बनाएको छैन। स्वास्थ्य चौकी, विद्यालयलगायत संरचना गुप्सी पाखानजिकै निर्माण गरिएको छ। सरकारको योजनाअनुसार गाउँलेहरू गुप्सीमा जानै पर्ने स्थानीय मार्सिङ गुरुङको भनाइ छ। सरकारले दुईदुई फेरसम्म लाप्राकको बस्ती बस्न अयोग्य भनिरहँदा पनि अझै यहीँ बस्छन् भने हामी के गर्न सकिन्छ र ? , उनले भने, भीरमा जानेलाई रामराम भन्न सकिन्छ, काँध थाप्न सकिँदैन। निरन्तर पानी पर्न र पहिरो जान थालेपछि गाउँलेहरू सर्छौं भन्ने तर रोकिएपछि यहीँ बस्छौं भन्ने प्रवृत्ति रहेको स्थानीय किसान गुरुङको तर्क छ। गुप्सीमा घर बनाइए पनि शौचालय भने प्रत्येकमा नरहेको गाउँपालिकाका अध्यक्ष गुरुङले सुनाए। शौचालय सबै घरमा निर्माण भइसकेको छैन। झ्यालढोका पनि कमजोर भयो भन्ने गाउँलेको गुनासो छ, उनले भने, सबै घरमा शौचालय बनेपछि र झ्यालढोका पक्की बनिसकेपछि सबै जना सर्छन्। १५ घर मात्र सरेको उनले बताए। सात परिवार विस्थापित पहिरोले घरै लैजाने जोखिम बढेपछि चुमनुब्री गाउँपालिका३ देवलका ७ घरपरिवार विस्थापित भएका छन्। उनीहरू मनिचेतमा त्रिपाल टाँगेर बसेका छन्। गाउँपालिका उपाध्यक्ष कुमारी गुरुङका अनुसार विस्थापित हुनेमा कान्छा गुरुङ, रिमा गुरुङ, दलबहादुर गुरुङ, कुस्मान गुरुङ, हर्क गुरुङ, रामकुमार गुरुङ र पलमान गुरुङका परिवार छन्। उनीहरूलाई आइतबार गाउँपालिकाले त्रिपाल दिएको उपाध्यक्ष गुरुङको भनाइ छ। ब्लक्सिकङको पहिरो गाउँसम्म पुगेको र धमाधम घर चर्किन थालेको वडाध्यक्ष रामकुमार गुरुङले बताए। यो पहिरोले ब्लक्सिकङ, नासिवाला र लोक्पा गाउँका २१ घर र फिलिम प्रावि स्कुल बगाइसकेको छ। पीडित स्थानीयलाई मनिचेतमा पुनर्वास गराइसकिएको छ, वडाध्यक्ष गुरुङले भने, अब यसपालि पनि सात घरपरिवार विस्थापित भए। ११ घर उच्च जोखिममै छन्। उनीहरूलाई पनि मनिचेतमै जग्गा व्यवस्था गरिने उनले बताए। बूढीगण्डकीको बाढीले तानेर नाग्चेत गाउँलाई पनि जोखिम बनाएको वडाध्यक्ष गुरुङको भनाइ छ। नाग्चेतमा २५ घर जोखिममा छन्। तीमध्ये ६ घर उच्च जोखिममा छन्, उनले भने, घरमुनि बूढीगण्डकीले तानेको पहिरो छ। घरमाथि पहिरोले ठूलो ढुंगो अड्काएर राखेको छ। घट्टेखोला पनि पूरै गाउँ जोखिममा रहेको उनले बताए।"
१३ खर्ब ४६ अर्ब ऋण,"काठमाडौं : सरकारले गत आर्थिक वर्षसम्म आन्तरिक र बाह्य गरी १३ खर्ब ४६ अर्ब ऋण उठाएको छ। अर्थ मन्त्रालयका अनुसार गत वर्षसम्म ६ खर्ब १३ अर्ब आन्तरिक ऋण र ७ खर्ब ३३ अर्ब वैदेशिक ऋण पुगेको हो। कुल गार्हस्थ्य उत्पादन जीडीपीको ३० प्रतिशत हाराहारी ऋण रहने गरेको अर्थ मन्त्रालयका सहसचिव श्रीकृष्ण नेपाले बताए। ३४ वर्षसम्म जीडीपीको ३० प्रतिशत हाराहारी ऋण रहेकोमा गत वर्ष अपेक्षित रूपमा आर्थिक वृद्घि नभएकोे र कोरोनाका कारण बढेर ३६ प्रतिशत पुगेको उनले बताए। सरकारले द्विपक्षीय र बहुपक्षीय सहायतालाई बजेटरी सहायताका रूपमा लिएर खर्च गर्ने नीति लिएकोमा पछिल्लो वर्ष बजेट बाहिरको सहायता (अफ बजेट) सहायता घटाएर बजेटरी सहायता (अन बजेट) सहायता बढ्दै गएको अर्थ मन्त्रालयको अन्तर्राष्ट्रिय आर्थिक सहायता समन्वय महाशाखा प्रमुख नेपालले बताए। नेपाल आर्थिक पत्रकार समाज (सेजन) ले राखेको सेजन अर्थनीति वेबिनार अन्तक्र्रियामा बजेटरी सहायता वृद्घि हुने क्रममा रहेको उनको भनाइ थियो। उनका अनुसार गत आर्थिक वर्षमा ८९ अर्ब रुपैयाँको बजेट सहायता आएको छ। यस्तो सहायता आर्थिक वर्ष २०७५७६ मा ३४ अर्ब रुपैयाँ थियो। आर्थिक वर्ष २०७४७५ मा २१ अर्ब थियो। बजेटरी सहायता बढेसँगै प्राविधिक सहायतामा अर्थात अफ बजेट सहायता घट्दै गएको तथ्यांकमा देखिएको छ। आर्थिक वर्ष २०७६७७ मा प्राविधिक सहायता २१० मिलियन डलर आएको छ। आर्थिक वर्ष २०७५७६ मा २६३ मिलियन डलर सहायता आएको थियो। ऋण कति लिने भन्नेमा निश्चित मापदण्ड नभए पनि ऋणको सही उपयोग गर्ने गरी अघि बढ्न आवश्यक रहेको उनले बताए। सरकारले समृद्घि सहयोग पुग्ने गरी विकास सहायता परिचालन गर्ने नीति लिएको उनको भनाइ छ। कतिपय विकास सहायता कार्यान्वयनमा समस्या देखिएकोमा क्रमशः सुधार गर्दै लैजानुपर्ने उनको भनाइ छ। खर्चको प्राथमिकीकरण गरेर जाने, आर्थिक पुनरूत्थानमा सहयोग पुर्याउने आयोजनामा जोड दिने हो, नेपालले भने, आर्थिक सुधार, रोजगारी र दीगोपन सुनिश्चितता सहितको विकास सहायता परिचालन गरेर अघि बढ्ने नीति छ। नेपालले ऋण तिर्ने क्षमता र नेपालको आन्तरिक आम्दानी सही दिशामा अघि बढेको उनको भनाइ छ। गत वर्ष ८३ अर्ब बराबरको दायित्व भुक्तानी गरिएको उनको भनाइ छ।"
फेरियो जोमसोम विमानस्थल,"जोमसोम : हिमाली जिल्लामध्ये भौतिक पूर्वाधार पनि समृद्ध मुस्ताङको एकमात्र जोमसोम विमानस्थलको फ्रन्ट स्वरूपमा परिवर्तन आएको छ। विश्वव्यापी माहामारीको रूपमा फैलिएको कोरोना भाइरसले बन्द जोमसोम विमानस्थलमा जोमसोम नागरिक उड्डयन कार्यालयले आतिथ्य र विमानस्थलको सौन्दर्यका लागि विभिन्न साजसज्जा गरिएको पाइएको छ। पोखरादेखि मुस्ताङ घुम्न जाने आन्तरिक तथा बाह्य पर्यटकले जोमसोम विमानस्थलमा ओर्लिएपछि विमानस्थलको साविक स्वरूपभन्दा नयाँ अनुभूति गर्न सक्ने जोमसोम नागरिक उड्डयन कार्यालयका प्रमुख दिपक विकले जानकारी दिए। जोमसोम विमानस्थलमा ओर्लिएका पर्यटकले कालोपत्रे धावनमार्ग नजिकै ढुंगा र सिमेन्टले बनाइएको कलात्मक अक्षर वेलकम टू जोमसोम लेखिएको आकृति देख्न सक्नेछन्। जसमा नेपालको राष्ट्रिय झन्डासहित विभिन्न रङका ७ वटा झन्डा राखिएको कार्यालय प्रमुख विकले बताए। अब कोरोना भाइरस सामान्य भई पोखराजोमसोम उडान सञ्चालन भएपछि विमानस्थल उत्रने पर्यटकले वेककम टू जोमसोम र ७ वटा झन्डाको ब्याकग्राउन्ड प्रोफाइल राखेर तस्बिर खिच्न मिल्ने व्यवस्था मिलाइएको छ। यस्तै विमानस्थलको उत्तरतर्फ आउने बाटोमा दुर्लभ हिमचितुवाको कलात्मक तस्बिर सजाइएको छ। हिमचितुवा हिमाली जिल्लाको महत्त्वपूर्ण वन्यजन्तु भएकाले यहाँको जैविक सम्पदाको परिचय प्रवाह गर्न विमानस्थलले सानो प्रयास गरेको कार्यालय प्रमुख विकको भनाइ छ। कार्यालयले लकडाउनको अवस्थालाई सदुपयोग गर्दै विमानस्थलको आन्तरिक सजावटमा पहल गरेको जनाएको छ। यस्तै, कार्यालयले विमानस्थल कालोपत्रे धावनमार्ग मुख्यद्वार आसपास धुपीका रुखको कटिङ र साजसज्जा सहित त्यस आसपास दुबोसमेत लगाइएको छ। जोमसोम नागरिक उड्डयन कार्यालयले लकडाउनको ४ महिने अवधिमा विमानस्थलको आन्तरिक सजावट सम्पन्न गरेको जनाएको छ। यसअघि जोमसोम विमानस्थलको स्तरोन्नति भई पूरै रनवे कालोपत्रे भएको थियो भने विमानस्थलमा ढल व्यवस्थापन गरिएको थियो। जोमसोम विमानस्थलमा नागरिक उड्डयन कार्यालयले गत वर्ष एक थान वारुणयन्त्रसमेत उपलब्ध गराइसकेको छ।"
विवादमा गेलुङ हाइड्रोपावर,"काठमाडौं : अनुमतिबिनै प्रसारणलाइन निर्माण सुरु गर्दा सिन्धुपाल्चोकको एक हाइड्रोपावर कम्पनी विवादमा तानिएको छ। जिल्लाको गेलुङ खोला हाइड्रोपावर कम्पनीले अनुमति बेगर हाइटेन्सन लाइनको निर्माण सुरु गरेको थियो। गेलुङ खोला हाइड्रोपावर कम्पनीले स्थानीय बासिन्दाको निजी सम्पत्ति दुरुपयोग गरेको भन्दै सिन्धुपाल्चोकको चौतारासाँगा चोकगढी नगरपालिका२ का बासिन्दा आन्दोलित बनेका हुन्। जुगल गाउँपालिकास्थित गेलुङ खोला पावर हाउसबाट चौतारा सबस्टेसनसम्मको १० किलोमिटरको दूरीमा २ सय १० वटा विद्युत् पोल गाड्ने योजना कम्पनीले सुरु गरेको थियो। स्थानीय बासिन्दासँग समन्वय नगरी बलजफ्ती योजना सुरु गरिएको उनीहरूको आरोप छ। राजनीतिक पहुँचका आधारमा निजी विद्युत् कम्पनीले प्राकृतिक सम्पदाको दोहन गरी स्थानीयको जग्गा मिचेर जोखिममा पारेको स्थानीय बासिन्दाको आरोप छ। अनुमतिबेगर पोल गाड्ने योजना सुरु गरिँदा करिब ६० घरधुरी जोखिममा परेको स्रोतले जनाएको छ। कम्पनीले भने प्रमुख जिल्ला अधिकारीको रोहवरमा नियमअनुसार पोल गाड्ने काम सुरु गरेको दाबी गरेको छ। कम्पनीका अध्यक्ष चूर्णप्रसाद श्रेष्ठले प्रतिपोल बराबर १५ हजारका दरले स्थानीय बासिन्दा र वन उपभोक्ता समितिलाई मुआव्जा दिइएको बताए। हालसम्म मुआव्जामा ३० लाख रुपैयाँ वितरण भइसकेको छ, श्रेष्ठले भने, दुईतीन पोल गाड्ने विषयमा मात्रै समस्या आएको हो। सरकारी बाटोमा पोल गाड्ने काम सुरु भएकाले कसैलाई पनि असर नगर्ने उनले दाबी गरे। श्रेष्ठले दाबी गरे पनि केही स्थानीय बासिन्दाको जग्गा हाइटेन्सन लाइनमुनि परेको छ। हाइटेन्सन लाइनमुनि जग्गा परेको मलेफी गाउँपालिका १ की हरिदेवी श्रेष्ठले कम्पनीविरुद्ध जिल्ला अदालतमा मुद्दा हालेकी छन्। श्रेष्ठले जग्गा अतिक्रमण गरी पोल गाडेको भन्दै तीन करोड रुपैयाँ क्षतिपूर्तिको माग गरेकी छन्। कम्पनीले पनि विकासको काममा अवरोध पुर्याएको भन्दै उनीसहित १४ जना स्थानीयविरुद्घ मुद्दा दर्ता गराएको छ। ३२ मेगावाट क्षमताको गेलुङ खोला आयोजनाले प्रसारणलाइन निर्माणका क्रममा अनुमतिबिनै पोल गाड्ने काम सुरु गरेको विद्युत् विकास विभागका इन्जिनियर दुर्गा नारायण भुसालले जानकारी दिए। यो आयोजनाले हालसम्म प्रसारणलाइन निर्माणको अनुमति नै पाएको छैन, भुसालले भने, अनुमति नपाएको अवस्थामा कुनै पनि काम अघि बढाउन पाइँदैन। अनुमतिबेगर प्रसारणलाइन निर्माणको काम अघि बढाएको भन्दै विभागले विद्युत् ऐनअनुसार आयोजनाबाट ५ लाख रुपैयाँ जरिवानाको सिफारिस गरेको छ। विद्युत् ऐन २०४९ ले विद्युत्को प्रसारणलाइन निर्माणका लागि पनि विद्युत् विकास विभागमा छुट्टै आवेदन दिनुपर्ने व्यवस्था गरेको छ। आवेदन दिँदा आवेदन शुल्कबापत प्रतिवर्ष १० हजार रुपैयाँ बुझाउनुपर्छ। अहिले विभागमा एकैपटक दुई वर्षको २० हजार रुपैयाँ शुल्कसहित आवश्यक कागजात बुझाउनुपर्ने व्यवस्था छ। विवादित उक्त आयोजनाले शुल्क नबुझाएकाले गत चैतमै विभागले आवेदन खारेज गरेको थियो। अघिल्लो पटकको आवेदन खारेजमा परेपछि गत साउनको अन्तिम साता आवश्यक प्रक्रिया पूरा गरी प्रसारणलाइन निर्माणका लागि पुनः यो आयोजनाले आवेदन दिएको भुसालले जानकारी दिए। आयोजनाको विवाद अदालतसम्म पुगेकाले प्रसारणलाइन निर्माणका लागि अनुमति दिने बाटो तत्कालका लागि अवरुद्घ भएको छ, भुसालले भने। पावर हाउसदेखि सबस्टेसनसम्मको १२ किलोमिटरभित्र बन्ने प्रसारणलाइनका लागि अनुमति लिन नपर्ने प्राप्त जानकारीको आधारमा आफूले काम सुरु गरेको अध्यक्ष श्रेष्ठको दाबी छ। पावर हाउसबाट चौतारा सबस्टेसनको दूरी करिब १० किलोमिटर भएको हुँदा विभागकै जानकारीअनुसार काम सुरु गरिएको श्रेष्ठले बताए। स्थानीय बासिन्दाको चर्को विरोध, कोभिड १९ र अनुमति प्रक्रियाका कारण आयोजनाले हाल पोल गाड्ने काम स्थगित गरेको छ। २०६५ सालमा कम्पनी दर्ता भएको गेलुङखोला आयोजनाले २०७१ मा निर्माण कार्य सकेर उत्पादन गर्ने लक्ष्य राखेको थियो। ५५ करोड लागतमा आयोजनाको निर्माण कार्य सुरु गरिएको भए पनि अहिले आयोजनाको लागत करिब ८० करोड रुपैयाँ पुगेको छ। बैंक ब्याज मात्रै करिब २२ करोड रुपैयाँ पुगेको कम्पनीले जनाएको छ। अनुमतिबेगर निर्माण सुरु गर्दा ६० घरधुरी जोखिममा परेका छन्।"
प्याकेजमै सहमति हुँदैछ : प्रचण्ड (भिडियोसहित),"काठमाडौं : सत्तारूढ नेकपाका अध्यक्ष पुष्पकमल दाहाल 'प्रचण्ड'ले प्रधानमन्त्री केपी ओलीसँग प्याकेज सहमति हुन लागेको बताएका छन्। महासचिव विष्णु पौडेल नेतृत्वको कार्यदललाई सोही आधारमा सुझाव प्रस्ताव ल्याउने कार्यादेश दिइएको उनले खुलाए। अन्नपूर्ण मिडिया ग्रुपको एपीवान एचडी टेलिभिजनको कार्यक्रम द बाभ्रो डेल्टा सो मा भूषण दाहालसँगको अन्तर्वार्तामा अध्यक्ष दाहालले संघीय सरकारको मन्त्रिपरिषद् पुनर्गठन, प्रदेश सरकार पुनर्गठन, थपघट, ठूला राजनीतिक नियुक्ति, स्थायी समिति एजेन्डामा साझा सहमति हुने बताएका हुन्। उनका अनुसार अधिकार बाँडफाँट, प्रतिपक्षी दलसमेतको साथमा संवैधानिक नियुक्तिलगायत विषय पनि प्याकेजमा टुंग्याइने छन्। दुइटा अध्यक्षबीच पनि समझदारी बनाएर टुंगो लगाउने भन्नेमा हामी सबै सहमत छौं। त्यसकारण अब एक एक व्यक्तिका निम्ति झगडा भएर बस्दैन भन्ने मेरो विश्वास छ, उनले भने। नेकपामा पौडेल नेतृत्वको कार्यदलले सुझाव प्रस्ताव ल्याएपछि स्थायी समितिबाट पारित गर्ने र केन्द्रीय समिति हुँदै महाधिवेशनमा जाने तयारी छ। स्थायी समितिबाट प्रस्ताव पारित गर्ने र केन्द्रीय समितिबाट महाधिवेशनमा जाने भनेपछि अब पदको कुरा छैन। यो विषय हामो मुख्य हिजो पनि थिएन। मान्छेले बुझ्दा यो हाम्रो बहस पदकै लागि भएको हो कि भन्ने नेगेटिभ (नकारात्मक) अलि बढी गयो। यथार्थ त्यस्तो होइन, दाहालले भने, पार्टी एकताको कुरा गर्दा होस् या गठबन्धन गरेर चुनावमा जाँदा हामी पदको बार्गेनिड गरेर गएका थिएनौं, पदको बार्गेनिड गरेर गएका हुन्थ्यौं भने पार्टी एकता नै हुँदैनथ्यो। नेकपाका दुई अध्यक्ष केपी ओली र दाहालले गत शुक्रबार महासचिव पौडेलको नेतृत्वमा शंकर पोखरेल, पम्फा भुसाल, जनार्दन शर्मा, भीम रावल र सुरेन्द्र पाण्डे रहेको ६ सदस्यीय कार्यदल गठन गरेका थिए। यो कार्यदलले काम गरिरहेको छ। प्रधानमन्त्री ओलीले गत साता ५ दिनभित्रै पार्टीमा नयाँ सिनारियो देखिने बताएका थिए। दाहालले पनि तत्काल नयाँ परिस्थिति निर्माण हुने बताए। प्रधानमन्त्रीले ५ दिन नै भन्नुभएछ भनेर पछि उहाँ (प्रधानमन्त्री) सँग कुरा भयो। त्यो कसरी भन्नुभयो ? भन्दा एउटा आत्मविश्वास व्यक्त गरेको भन्नुभयो, दाहालले भने, हामीले कार्यदल बनाएका छौं। कार्यदलले काम गरिरहेको छ। मलाई लाग्छ, हप्ता, दस दिनभित्र नयाँ निष्कर्षसहित अगाडि जाने वातावरण बन्छ भन्ने लाग्छ। नेकपाभित्र चर्काे विवादमा रहेको अमेरिकी सहयोग नियोग एमसीसी (मिलेनियम च्यालेन्ज कर्पाेरेसन) का विषयमा पनि समझदारी निर्माण हुने दाहालले संकेत गरे। एमसीसीमा पनि समझदारी बन्ने दिशातिर अगाडि बढ्यो भनेर बुझ्दा हुन्छ, दाहालले भने, सम्भव हुने जति संशोधन गरेर अगाडि बढाउन उचित हुन्छ भन्ने मत प्रभावी छ। दाहालले पार्टी एकता गरेर आफू निरीह नबनेको कताए। प्रचण्डले आफ्ना लागि, देशका लागि, जनताका लागि जटिल परिस्थितिमा पनि ठाउँ बनाउँदै आएको छ। जसरी प्रचण्ड निरीह भएको हो कि भन्ने देखिन्छ। नातागोतादेखि पार्टीका समर्थक शुभचिन्तकदेखि बुद्धिजीवीले पनि त्यो भनेको सुन्ने गरेको छु। तर मेरो सोच्ने तरिका अलिक फरक रहेछ। यसरी हेर्दा म निरास छैन। दाहालले १० वर्षे युद्धको नेतृत्व गरेर संघीय लोकतान्त्रिक गणतन्त्र, संघीयता, धर्मनिरपेक्षता, समानुपातिक समावेशिताका परिवर्तनका एजेन्डा स्थापित गर्न, शान्तिको त्यो वातावरण बनाउन, रूपान्तरण र परिवर्तनको वातावरण बनाउन खेलेको भूमिकामा कुनै हीनताबोध नभएको बताए। भिडियो"
त्यसरी होओस् मरण,"सांसारिक मायादेखि अलग भएर भगवान्को सभामा सहभागी हुने सपना देखेका घिमिरे अन्ततः कसैलाई थाहै नदिई सुटुक्क विलीन भएका छन्। काठमाडौं : दार्शनिक रजनिशले मृत्युलाई उत्सवको रूपमा मनाउनुपर्ने वकालत जीवनभर गरे। राष्ट्रकवि माधवप्रसाद घिमिरे पनि मृत्युलाई एउटा उत्सवका रूपमा मनाउन चाहन्थे। कहीँकतै पीडा नभई, कसैलाई दुःख नपुर्याई मर्न पाइयोस् भन्ने उनको चाहना थियो। नभन्दै सोचेजस्तै सहज भइदियो उनको मृत्युवरण पनि। राष्ट्रकवि बोल्दाबोल्दै सुस्ताए। ऋतम्भरा महाकाव्य लेख्दालेख्दै अवसान लिए। मृत्युप्रति कुनै गुनासो नराखी चिर निद्रामा विलीन भए। मंगलबार साँझ साढे ५ बजे उनको शरीरले धर्तीबाट बिदा लियो। जिन्दगीमा लामो समय साहित्य लेखनमै खर्चिएका घिमिरे नेपाली साहित्यको एक ओजिलो खम्बा थिए। ऋतम्भरा महाकाव्य अधुरै रह्यो तर उनले दुई दर्जनभन्दा बढी कृति नेपाली साहित्यलाई छाडेर गएका छन्। यी कृतिकै माध्यमबाट उनी जुगौंजुग बाँचिरहने छन्। विसं २००३ मा पहिलो धर्मपत्नी गौरीको मृत्युपछि उनले गौरी शोककाव्य लेखेका थिए। गौरीलाई नेपाली साहित्यकै कालजयी रचना मानिन्छ। मृत्युलाई नजिकबाट देखेका घिमिरेले आफ्नो मरणको पनि कल्पना गरेका थिए। उनले त्यसरी होओस् मरण भन्ने सपना देख्दै एउटा गीत लेखे। आधुनिक सेलो लयको यो गीत उनले २०१६ साल असोज १ गते रचना गरेका थिए। यो गीत किन्नर किन्नरी पुस्तकमा समावेश छ। गीत आफ्नो मृत्युपछि बजाइयोस् भन्ने चाहन्थे उनी। उनलाई थाहै नदिई दुई वर्षअघि परिवारका सदस्यले गीत रेकर्ड गराएका थिए। उनकी जेठी छोरी शान्ति अधिकारीका अनुसार मृत्युपछि बजाइयोस् भन्ने इच्छा राखेकाले पनि उनलाई गीत सुनाइएको थिएन। कर्णदासको स्वर रहेको सो गीतमा आशिष अविरलको संगीत छ। त्यस्तै बाँसुरी वादनमा गोपाल घटानी, सारंगीमा हेमन्त कान्छा रसाइली, गितारमा सञ्जीव बराइली एवं डम्फु, मादल र तबलामा भुवन गन्धर्वको ताल रहेको छ। मंगलबार घिमिरेको मृत्यु भएको केही समयमै सार्वजनिक यो गीतमा मृत्युप्रतिको आकांक्षा राखिएको छ। मृत्यु सत्य हो भन्ने स्वीकारेर राष्ट्रकवि मानसिक रूपमा तयार रहेको भान हुन्छ। त्यसरी होओस् मरण, त्यसरी होओस् मरण धेरैपटक दोहोर्याएर सुरु गरिएको यो गीत निकै सुन्दर र मीठो छ। गीत सुन्दै गर्दा पर कतै शून्यतामा विलीन भएको महसुस हुन्छ। चराचुरुंगीको कल्याङमल्याङ आवाजसँगै निस्किएको मीठो धुन सुन्दै गरेको आभास हुन्छ। गीतका शब्दमा कर्णदासको स्वर कर्णप्रिय छ। गीतको शब्द र संगीतमा गजब तालमेल छ। त्यसैले गीत सुन्दा जोकोहीलाई पनि आत्मसन्तुष्टि पैदा हुन्छ। गीतका शब्दमा घिमिरे भन्छन् जसरी सुत्छन् तारमा गीतका चारु चरण हिमालचुली देशमा, दिनको शान्त भेषमा जसरी गर्छन् वि श्राम, सूर्यका स्वर्ण किरण त्यसरी होओस् मरण। सुन्दर सृष्टि निहारी, सुखैले चिम्लूँ नयन बिहानीपख रातको, कुसुम पारिजातको जसरी जान्छ झरेर, भुइँमा विनापवन त्यसरी होओस् मरण।। मृत्युबारे पनि कति मीठो कल्पना। कति सानदार मृत्युको कामना। लेखनमा भएको यही मिठासले उनलाई कालजयी बनाएको हो। हिमालचुली मुनि रहेको सुन्दर देशमा, दिनको शान्त समयमा वि श्राम लिन चाहन्थे उनी। जसरी सूर्य चालै नपाई अस्ताउँछ, त्यसरी नै यो भौतिक संसारबाट अस्ताउन चाहन्थे उनी। सानदार मृत्युको रहर थियो। उनी सुन्दर संसार हेरेर, आनन्दका साथ अन्तिम सास फेर्न चाहन्थे। हावा नलागीकन सटुक्क भुइँमा झर्ने पारिजातको फूलजस्तै झरेर पनि बास्नादार बन्न चाहन्थे। यही भावलाई उनले गीतमा पोखे। मरण सहज होस् भन्ने उनको अन्तरआत्माको चाहना अन्ततः पूरा भएको छ। उनलाई बुधबार पशुपति आर्यघाटमा राष्ट्रिय सम्मानका साथ अन्तिम बिदाइ गरिएको छ। मुटुमा चोट नपरी, टुटेर जाओस् बन्धन बादलको सेतो रासमा, दुइटा मूर्ति पासमा जसरी शिर नुहाई, आफैंमा हुन्छन् अर्पण त्यसरी होओस् मरण। अमरापुरी सभामा आफैंलाई गरूँ वरण त्यसरी होओस् मरण। लामो समयदेखि दुःख पाएर आफू मर्दै छु भन्ने थाहा पाएपछि मायाका बन्धनहरू छाड्न गाह्रो हुने कुरा बुझेका थिए उनले। मनमा भारी पीडा लिएर बिदा हुन चाहन्नथे। यसैले उनले गीतमार्फत आफ्नो मृत्युको चाहना राखे। मायाका सम्बन्धहरूले जीवनलाई सार्थक तुल्याउने हो खासमा। यो कसिलो बन्धन टुटाउन हर कोही चाहन्न। अझ आफ्नो मृत्युको कल्पनासमेत गर्न चाहन्न मान्छे। यसैले पनि होला, राष्ट्रकविले आफू मरिरहेको महसुस गर्नै नपाई प्राण त्याग्ने रहर गरेका थिए। सांसारिक मायादेखि अलग भएर भगवान्को सभामा सहभागी हुने सपना देखेका घिमिरे अन्ततः कसैलाई थाहै नदिई सुटुक्क विलीन भएका छन्।"
कोरोना कहर : कर्मचारीलाई आलोपालो,"काठमाडौं : देशभर कोरोना संक्रमण फैलिन थालेपछि सरकारले वर्क फ्रम होम अवधारणा ल्याई एक तिहाइ कर्मचारीलाई मात्रै कार्यालय बोलाउने भएको छ। अन्य कर्मचारीलाई घरबाटै काम लगाउन वर्क फ्रम होम अवधारणा ल्याइएको हो। प्रधानमन्त्री तथा मन्त्रिपरिषद् कार्यालयका प्रवक्ता राजेन्द्रप्रसाद पौडेलले न्यून कर्मचारीको उपस्थितिमा काम चलाउने प्रयास भइरहेको बताए। ५० प्रतिशतबाट काम चलाउने निर्णय त भइसकेको छ, कर्मचारीका कारण कोरोना नफैलियोस् भनेर एक तिहाइले काम चलाउने प्रयास गरिरहेका छौं, उनले भने। अहिले कार्यालयको प्रगतिको समीक्षा, रिपोर्टिङ, नयाँ कार्यक्रम, योजना बनाउने समय हो। प्रदेश र स्थानीय तहको वर्षभरिको कामको रिपोर्टिङ पनि यही बेला हुन्छ। कर्मचारीका लागि अहिलेको समय महत्वपूर्ण भएकाले केही दिन चाप हुन सक्ने पौडेलले बताए। उनका अनुसार तीन अधिकृत भएका शाखाका एक जनालाई कार्यालय बोलाउने र अन्य दुईलाई घरैबाट काम चलाउने अभ्यास सुरु भइसकेको छ। अधिकृत १५१५ दिनमा कार्यालय आउनुपर्ने र सोभन्दा माथिका कर्मचारी भने कार्यालय नै आउनुपर्ने निर्णय भएको पौडेलले जानकारी दिए। लकडाउनपछि लागू भएको सिफ्ट सिस्टम प्रभावकारी नभएपछि सरकारले यो अवधारण ल्याएको हो। यसअघि बिहान ८ देखि दिउँसो १ बजे र १ देखि साँझ ६ बजेसम्मको सिफ्ट थियो। कोरोना संक्रमित दुई सयभन्दा बढी भएका जिल्ला र काठमाडौं उपत्यकाका सरकारी तथा गैरसरकारी निकाय, बैंक, सहकारी, लघुवित्त एवं वित्तीय संघसंस्थाको सेवा विद्युतीय माध्यमबाट प्रवाह गर्ने व्यवस्था मिलाउन सरकारले निर्देशन दिएको छ। वर्क फ्रम होमको कार्य सम्पादन सम्बन्धित कार्यालय प्रमुखले मिलाउने छन्। कोरोना संक्रमणका बेला आलोपालो प्रणाली अवलम्बन गरिएको बताउँदै प्रवक्ता पौडेलले भने, घरमा रहे पनि कर्मचारीले सक्नेजति काम गर्नुपर्छ। कार्यान्वयन मोडालिटी भने अझै तयार नभएको उनले बताए। भीडभाड हुने मालपोत, नापी, यातायातलगायत बढी जनसम्पर्क हुने कार्यालयको सेवा प्रवाह भने स्थगित गरिएको छ। भदौ १५ सम्मका लागि नापी र मालपोतको सेवा बन्द गरिएको हो। कोरोना संक्रमण बढेपछि काठमाडौं उपत्यकाका मालपोत कार्यालयले भदौ १५ सम्म सेवा बन्द गरेका हुन्। मन्त्रीस्तरीय निर्णयबाट बुधबारदेखि नापी र मालपोतका सेवा बन्द गर्दै उपत्यकाका अधिकांश सरकारी कार्यालयको सेवा कटौती गरिएको छ। तर, उपत्यकाबाहिर भने प्रदेश सरकारस्थानीय प्रशासनको समन्वयमा स्वास्थ्य सुरक्षा मापदण्ड अवलम्बन गरेर सेवा प्रवाह गराउन निर्देशन दिइएको छ। आलोपालो प्रणालीमा कार्यालयबाट जारी परिचयपत्रका आधारमा कर्मचारी कार्यालय जान आउन पाउने व्यवस्था गरिएको काठमाडौंका प्रमुख जिल्ला अधिकारी जनकराज दाहालले बताए। वर्क फ्रम होम कति प्रभावकारी ? प्रशासनविद् भीमदेव भट्ट घरबाट सेवा दिन कठिन रहेको बताउँछन्। काठमाडौं उपत्यकाभित्रै सम्भव नहुने यो अभ्यास दुर्गम भेगमा प्रभावकारी बन्न नसक्ने उनको ठहर छ। हाम्रा कर्मचारी यस्तो अभ्याससँग अभ्यस्त छैनन्, न प्रविधि त्योअनुसार छ, इन्टरनेटको अवस्था सबैलाई थाहै छ, तलब त्यसै खान दिन हुँदैन भनेर सरकारले यसो गरेको होला, भट्टले भने। सरकारले प्रविधिमा धेरै खर्च गरे पनि त्यसअनुसार अझै नतिजा नआएको उनले बताए। सरकार र कर्मचारी छिटोछरितो र सहज सेवा दिने विषयमा गम्भीर नभएका भट्टको आरोप छ। आधिकारिक ट्रेड युनियनका कार्यवाहक अध्यक्ष भोलानाथ पोखरेल कोरोनासँग लड्न कर्मचारीले विश्व स्वास्थ्य संगठनको मापदण्ड र सरकारका निर्णय पालना गर्नुको विकल्प नरहेको बताउँछन्। कर्मचारीले घरैबाट काम गर्नुपर्ने र यो समयलाई सिर्जनात्मक र रचनात्मक बनाउनुपर्ने उनको सुझाव छ। अनलाइनबाट धेरै काम गर्न सकिन्छ, त्यो चिन्तन कर्मचारीमा हुनु पर्यो, उनले भने, यो महामारीमा भीडभाड, बैठक, गोष्ठी लगायतका भत्तामा ध्यान दिनु भएन। आफूलाई रचनात्मक बनाउनु पर्यो।"
संक्रमण नियन्त्रणमा अनियमितता,"सिरहा : कोरोना रोकथाम तथा नियन्त्रणमा भएको खर्च विवरणमा अनियमितता भएको गुनासो बढेपछि अख्तियार दुरुपयोग अनुसन्धान आयोगको टोलीले आइतबार औरही गाउँपालिकामा छापा मार्यो। कोरोना रोकथामसम्बन्धी कागजातको प्रमाणित प्रतिलिपि छानबिनमा लगेको अख्तियारले यसअघि साउन २५ सिरहा नगरपालिकामा पनि अनुगमन गर्यो। दुवै स्थानीय निकायमाथि छानबिन भइरहेको बर्दिवासस्थित अख्तियारका सूचना अधिकारी मनिराम ज्ञवालीले जानकारी दिए। कोरोना संक्रमणका विभिन्न शीर्षकमा सिरहामा ९ गाउँपालिका र ८ नगरपालिकाले २७ करोड १३ लाख २९ हजार ५ सय ४ रुपैयाँ खर्च गरेका छन्। मास्क, पञ्जा, सेनिटाइजरलगायत क्वारेन्टाइन व्यवस्थापनसामग्री बजार भाउभन्दा बढी मूल्यमा खरिद गरिएको स्थानीयको गुनासो छ। कोरोना रोकथाम नियन्त्रणमा फ्रन्टलाइनमा खटिने स्वास्थ्यकर्मीभन्दा जनप्रतिनिधिले बढी जोखिम भत्ता लिएको विवरण सार्वजनिक भएको छ। जोखिम भत्ताको सम्पूर्ण विवरण कानुनी आधारसहित तीन दिन भित्रमा बुझाउन प्रशासनले स्थानीय तहलाई निर्देशन दिएको छ। तीन दिनभित्र बुझाउन माग गरेको छ। कुनकुन क्वारेन्टाइन, आइसोलेसन र कन्ट्याक्ट टेसिङ गर्ने काममा कुन समयमा कति खर्च भएको हो त्यसको विस्तृत विवरण माग गरिएको प्रमुख जिल्ला अधिकारी प्रदीपराज कँडेलले जानकारी दिए। ५४ लाखको झुल औरही गाउँपालिकाले कोभिड १९ नियन्त्रण र रोकथामका लागि २ करोड २० लाख ८० हजार ९ सय २९ रूपैयाँ खर्च गरेको छ। सो गाउँपालिकाले ५४ लाखको झुल खरिद गरेको छ। आर्थिक वर्ष २०७६०७७ मा विपत् व्यवस्थापन कोषबाट झुल किनिएको गाउँपालिकाले जनाएको छ। त्यसैगरी ८३ लाख ४२ हजार ३ सय ३२ रुपैयाँ राहतमा खर्च भएको छ। गाउँपालिकाका सम्पूर्ण घरधुरीलाई झुल वितरण गर्न ५३ लाख ६९ हजार एकसय ९५ रुपैयाँ खर्च भएको बताइएको छ। कोरोना रोकथामका लागि गाउँपालिकाले झुल खरिदमा गरेको खर्च अहिले जिल्लाभर चर्चाको विषय बनेको छ। झुल अहिले गाउँपालिकाको स्टोरमा थन्किएको छ। औरही गाउँपालिकाका निमित्त प्रशासकीय अधिकृत लक्ष्मण साहले कोभिड नियन्त्रण गर्न झुल खरिद गरिएको स्वीकार्दै भने, ६५ सय थान झुल खरिद गरेका छौँ, केही दिनमा वितरण हुन्छ। यसैबीच कोरोना रोकथामका लागि फ्रन्टलाइनमा खटिएका स्वास्थ्यकर्मी र कर्मचारीले भन्दा जनप्रतिनिधिले बढी भत्ता बुझेका छन्। गाउँपालिकाले स्वास्थ्यकर्मीलाई ८ लाख २ हजार ७ सय २३ रुपैयाँ वितरण गरेको छ। अन्य कर्मचारीलाई २ लाख ९४ हजार ४ सय भत्ता वितरण गरिएको छ। तर, गाउँपालिकाका जनप्रतिनिधिले भने ११ लाख ९६ हजार ६ सय जोखिम भत्ता बुझेका छन्। औरही गाउँपालिकामा २९ सदस्यीय सभा र १३ सदस्यीय कार्यपालिका रहेको छ। गाउँपालिकाले कार्यविधि बनाएर जनप्रतिनिधि, कर्मचारी र स्वास्थ्यकर्मीलाई जोखिम भत्ता उपलब्ध गराएको निमित्त प्रशासकीय अधिकृत साहले बताए। संक्रमण रोकथामका लागि सिरहा नगरपालिकाले ५ करोड ९१ लाख १९ हजार २ सय ९७ रुपैयाँ खर्च गरेको छ। १८ लाख २५ हजार ५ सय ९७ रुपैयाँमा ८६ हजार ८ सय ५० थान साधारण मास्क खरिद गरेको विवरण सार्वजनिक भएको छ। जसअनुसार प्रतिमास्कको २१ रुपैयाँ परेको देखिन्छ। सोही नगरपालिकाले ६ लाख ८८ हजार ८ सय ६० रुपैयाँमा ३७ हजार ७० थान पञ्जा खरिद गरेको छ। एक जोडी पञ्जा किन्न ३७ रुपैयाँ खर्च गरिएको छ। नगरका २२ वटै वडा कार्यालयमार्फत १ करोड ४ लाख ८४ हजार ९ सय १६ रुपैयाँको मास्क, पञ्जा, सेनिटाइजर र साबुन खरिद गरेर वितरण गरिएको नगरपालिकाले जनाएको छ। बजारभन्दा बढीमा यस्ता सामग्री किनिएको एक स्वास्थ्यकर्मीले बताए। यो नगरपालिकाले स्वास्थ्यकर्मी, कर्मचारी र जनप्रतिनिधिलाई एकमुष्ट ५८ लाख ६० हजार ५ सय ५२ रुपैयाँ भता वितरण गरेको छ। घुस लिन पठाउँदा तानिए मेयर असार ३१ गते घुस रकमसहित पक्राउ परेका कल्याणपुर नगरपालिकाका मेयर र उनका छोराविरुद्ध अख्तियारले विशेष अदालतमा मुद्दा दायर गरेको छ। मेयर सूर्यनाथ मण्डल धानुक र उनका छोरा सन्तकुमार मण्डलविरुद्ध ५ लाख विगो कायम गरी गत बुधबार भ्रष्टाचारसम्बन्धी आरोपपत्र दायर गरिएको छ। डीपीआर कार्य सम्पन्न गरे पनि सूर्यनाथले भुक्तानी दिएका थिएनन्। भुक्तानी दिनुअघि घुस लिन उनले छोरा सन्तकुमारलाई पठाएका थिए। सोही सूचनाको आधारमा अख्तियारको बर्दिवास कार्यालयको टोलीले सन्तकुमारलाई ५ लाख रुपैयाँसहित लहानबाट पक्राउ गरेको थियो। घुस नदिएसम्म उनीहरूले चेक रोकेको अनुसन्धानबाट खुलेको अख्तियारले जनाएको छ। उनीहरू माथि विशेष अदालत काठमाडौंमा आरोपपत्र दायर गरिएको छ।"
पार्टी एकता पदको बार्गेनिङका लागि भएको होइन,"वाम गठबन्धन देश, पार्टी, कम्युनिस्ट आन्दोलन र जनताको हितकै लागि पार्टी एकता गरिएको दाबी गर्छन् नेकपाका अध्यक्ष पुष्पकमल दाहाल प्रचण्ड। यसबीचमा विधि र पद्धतिको पालना कोबाट भयोभएन भन्ने विषयमा पार्टीभित्र विवाद भएको उनी स्वीकार्छन्। जनतामा केपी, प्रचण्ड, माधव झलनाथ या अरू सबै नेता पदका लागि झगडा गरेका हुन् भन्ने पर्न गयो, जुन सत्य नभएको उनको भनाइ छ। केही समयअघि प्रधानमन्त्री तथा अध्यक्ष केपी ओली र उनीबीच बोलचालसमेत बन्द भयो। पार्टी टुक्रिने भयो भन्ने अड्कल पनि काटिए। विवाद समाधानका लागि महासचिव विष्णु पौडेलको संयोजकत्वमा ६ सदस्यीय कार्यदल बनेपछि मत्थर भएको छ। कार्यदलको कार्यादेश, महाधिवेशन, सरकार पुनर्गठन, पार्टीभित्र विकसित विवाद समाधानलगायतका विषयमा अन्नपूर्ण मिडिया गुप्रको एपीवान एचडी टेलिभिजनको कार्यक्रम द बाभ्रो डेल्टा शो मा पत्रकार भूषण दाहालले प्रचण्डसँग गरेको कुराकानीको सम्पादित अंश : अध्यक्षज्यू, २५ वर्षअगाडि एउटा सोच र गन्तव्यसहित गरिबी र निमुखा जनताको साथ लिएर युद्ध गर्नुभयो। तर जो जनता यहाँहरूले देखाएको राजनीतिक आशाका भरमा बन्दुक समात्न युद्धमा होमिएका थिए, उनीहरूका मुखको कलेटी २५ वर्ष बितिसक्दा पनि हराएको देखिन्न। केही नेताको कलेबर परिवर्तन भयो। मैले अन्यायपूर्ण प्रश्न गरेजस्तो लाग्छ ? (मुन्टो हल्लाउँदै सहमति जनाउँदै) सबभन्दा पहिला शुभकामना भन्न चाहन्छु नयाँ सन्दर्भमा नयाँ प्रक्रियामा प्रवेश गर्नुभएको छ। कान्तिपुरमा हुँदा फायरसाइडमा एउटा पहिचान व्यक्तित्व बनाउनुभएको थियो। त्यसले नेपालको लोकतान्त्रिक आन्दोलनलाई ठूलो योगदान गरेको छ। फेरि नयाँ सन्दर्भसहित आउनुभएको छ, मेरो तपाईंलाई सफलताको शुभकामना छ। जहाँसम्म प्रश्न छ, यो गम्भीर र संवेदनशील छ। मैले असाध्यै धेरै सोच्ने गरेको विषय प्रश्नभित्रै छ। पक्कै पनि हामीले २०५२ सालमा राज्यविरुद्ध विद्रोहको उद्घोष गरेर नेपालमा सबै उत्पीडित वर्ग, जाति, क्षेत्र, लिंग र समुदायको मुक्ति र समान आत्मसम्मानका लागि भनेर जुन विद्रोह गर्यौं, त्यो १० वर्षसम्म चल्यो। त्यसले नेपाली समाजलाई धेरै उद्वेलित, तरंगित र आकर्षित पनि गरायो। नयाँ राजनीतिक वातावरण पनि बनायो। त्यो राजनीतिक वातावरण बनेकै कारणले नेपालमा एउटा ठूलो र दूरगामी राजनीतिक परिवर्तनको आधार पनि बनायो। विश्वभरिका घटनाक्रमको त्यतिबेला पनि अध्ययन गर्थें कसरी गइरहेको छ विश्वको राजनीति र वर्गसंघर्ष ? अध्ययनपछि त्यो विद्रोहलाई केही निश्चित उपलब्धिका साथ सामाजिक तथा राजनीतिक रूपान्तरणमा लैजान र शान्तितिर जान आवश्यक देखें। नेपालमा अब गणतन्त्र, संविधानसभा, शान्तिको निम्ति सकारात्मक सोच राख्ने सबै शक्तिसँग हातेमालो गरेर जानुपर्छ भन्ने परिस्थिति बन्यो। हाम्रो पार्टी नेतृत्वले पनि सोच्यो र नयाँ परिस्थिति बन्यो। त्यो धेरै युगीन महत्वको थियो त्यतिबेलाको परिस्थिति, चाहे बाह्रबुँदे समझदारीका कुरा गरौं, चाहे जनयुद्ध र जनआन्दोलनसँगसँगै बढ्ने परिस्थिति, शान्तिप्रक्रिया र शान्तिसम्झौता, संविधानसभाको पहिलो बैठकबाट नेपालमा संघीय लोकतान्त्रिक गणतन्त्र घोषणा गर्ने कुरा गरौं, यी सबै आफैंमा दूरगामी महत्व र ऐतिहासिक राजनीतिक परिघटना हुन्, जसलाई तत्कालीन माओवादीको मुख्यरूपमा म नेतृत्व गर्थें। त्यसको अध्यक्षको हैसियतमा भनौं या तत्कालीन जनमुक्ति सेनाको सुप्रिम कमान्डरको हैसियतमा पनि शान्तिको वातावरण बनाउन जे भूमिका खेल्ने अवसर प्राप्त भयो, त्यसमा मलाई गर्व छ। किनकि नेपालमा ठूलो परिवर्तनसहित शान्तिनिम्ति काम गर्ने अवसर प्राप्त गरें। मैले जुन मुद्दा त्यतिबेला मुख्यरूपमा अगाडि ल्याउन नेतृत्व गरेको थिएँ, तत्कालीन माओवादीले जे गरेको थियो, चाहे, त्यो गणतन्त्र, संघीयता, समावेशी र समानुपातिक सबै उत्पीडितको राज्यमा अवसर प्राप्त हुनुपर्छ भनेर जे भनिएको थियो, त्यो र यो धर्मनिरपेक्षताकै कुरा गरिएको थियो, यो सबै मुद्दा अन्ततोगत्वा राष्ट्रिय मुद्दाका रूपमा स्थापित भए। संविधानसभाको निर्वाचन गर्ने विषयमा तत्कालीन सात दल र माओवादीका बीचमा जुन समझदारी बन्यो त्यसअनुसार संविधानसभा चुनाव पनि भयो। यहाँसम्म आउँदा जति आर्थिक रूपान्तरण, जनताले आफ्नो घरदैलोमा गणतन्त्रबाट पाउनुपर्ने उज्यालो या राहत सुविधा जुन हो, त्यो सन्तोषजनक छैन भन्नेमा सम्भवतः सबै राजनीतिक दल र नेतामध्ये सबैभन्दा बढी चिन्तित म नै छु। आम जनतासामु हामीले जुन सपना बोकेर विद्रोह गरेका हौं, शान्तिसम्झौतामा आएका हौं, संविधानसभासहित संघीय गणतन्त्रको घोषणा गरिएको छ, ती सपना पूरा भएका छैनन्। यो राजनीतिक परिवर्तनलाई जनताको जीवनमा सकारात्मकरूपमा रूपान्तरण गर्न बाँकी नै छ। जबसम्म जनताको जीवनमा परिवर्तनको अनुभूति हुँदैन, तबसम्म राजनीतिक परिवर्तन दिगो भन्न सकिन्न। त्यस अर्थमा पटकपटक भनेको छु अबको मेरो सम्पूर्ण मेहनत या प्रयास जे भने पनि त्यो सामाजिक तथा आर्थिक रूपान्तरणका निम्ति हुन्छ। नेपालको आर्थिक समृद्धिको निम्ति हुन्छ र हुनुपर्छ भन्नेमा प्रतिबद्ध र चिन्तित पनि छु। पक्कै पनि यो राजनीतिक परिवर्तनले गाउँघरमा सामान्य खेती गरेर बसेका महिला र पुरुषको ठूलो संख्यालाई राज्यसत्ताको मूलधारमा ल्याएको छ। दुईचारजना नेता मात्र आए र अरू सबै छुटे भन्ने सत्य होइन। यो परिवर्तन हुँदैनथ्यो भने एउटा स्कुलको सामान्य शिक्षकका रूपमा स्कुल जान पनि नसक्ने, महिलाहरू सामान्य गृहिणीभन्दा माथि आउन गाह्रो पर्ने अवस्थाबाट हजारौंको संख्यामा आएका छन्। त्यो माओवादी आन्दोलनमा लागेकाहरू मात्र आएका छन् भन्ने अर्थमा होइन। यो परिवर्तनको उद्घोष र त्यसमा एकीकृत भएको जनसमुदायका आशा र अहिले देखिएको प्रतिफलका बीचमा कसरी खाडल पर्यो ? नेपालको इतिहासमा हामीले हेर्नुपर्ने के हो भने जहानियाँ राणाशासनविरोधी आन्दोलनदेखि २०६२०६३ सम्म आउँदा गुणात्मक राजनीतिक परिवर्तन अथवा क्रान्तिकारी परिवर्तन नेपालमा भएको छैन। ठूलाठूला परिवर्तन भएका छन्, तर ती सबै सम्झौता र सहमतिद्वारा मात्र भएका छन्। ००७ सालकै हेर्नुभयो भने त्यो परिवर्तन राणासँग सम्झौता गरेर मोहनशमशेरलाई प्रधानमन्त्रीका रूपमा स्वीकार गरेर प्रजातन्त्र आयो भनियो। ठूलै परिवर्तन भयो पनि तर त्यो सम्झौताभन्दा बाहिर थिएन। त्यसको परिणाम त्यसले जे भोग्नुपथ्र्यो १० वर्ष त्यस्तै भोग्यो। जोसँग सम्झौता गरेर अगाडि बढ्नुपथ्र्याे होला सायद, त्यसलाई फालेर वा बाहिर राखेर एउटा नयाँ व्यवस्था प्रतिपादन गरेर अगाडि बढ्न हामी थाल्यौं संघीय लोकतान्त्रिक गणतन्त्रमा। तर अहिले अप्ठ्यारो मानीमानी सोधिरहेको छु, तपाईं दुईचोटि प्रधानमन्त्री हुनुभयो। तपाईंका मित्र बाबुराम भट्टराई एकपटक प्रधनमन्त्री हुनुभयो। व्यवस्थापिकामा तीनजना नेताहरूले त्यसको नेतृत्व गर्नुभयो। मुलुकको दोस्रो बरियताको उपराष्ट्रपति पदमा तपाईंकै सहयोद्धा हुनुहुन्छ। दर्जनौं मन्त्रीहरू भए। राजनीति आखिर त्यही पावरमा त घुम्दो रहेछ। एउटा आम जीवनको अब्जर्बेसन संघीय लोकतान्त्रिक गणतन्त्रको वीजारोपण भयो, तर एकैछिनलाई हेरौं न, अहिले जति श्रमिक दाजुभाइ तथा दिदीबहिनी विश्वका कठिन ठाउँमा कार्यरत हुनुहुन्छ, ती देश सायद गणतान्त्रिक मुलुक छैनन्, प्रायः छैनन्। प्रायः प्रायः छन् भन्न पनि मिल्छ। प्रायः प्रायः छैनन् अध्यक्षज्यू, अरब क्षेत्रका अधिकांश मुलुक गणतान्त्रिक छैनन्, मलेसिया पनि होइन। जापान पनि होइन। साउदी अरेबिया त हुँदै होइन। अब मैले सोध्न खोजेको मुलुकमा संघीय लोकतान्त्रिक गणतन्त्र आशैआश तर जीविकोपार्जनका लागि संघीय लोकतान्त्रिक गणतन्त्र कता हो कता छाडेर अरबको बालुवामा पसिना बगाएर ५० डिग्रीमा जीवनयापन गर्न अझै पनि बाध्य छन् त ? जे सपना हो, त्यो पूरा भएको छैन। हामी अझै त्यसका निम्ति प्रयत्नशील छौं। तर तपाईंले जुन पूरै चित्रलाई नकारात्मक मात्रै बढी छ जस्तो गरी सोध्नुभयो, म त्यसमा सहमत छैन। किनभने पहिलो संघीय लोकतान्त्रिक गणतन्त्र ००७ र ०४६ सालको परिवर्तनभन्दा गुणात्मक रूपले फरक छ। फरक हुँदाहुँदै पनि केही विशेषता हिजो आपसमा संघर्षरत पक्षहरू सहमत भएर पनि यो परिवर्तन आएको छ। दोस्रो हिजो संघर्षरत पक्षहरू नै आपसमा समझदारी गरेर निरंकुशताविरुद्ध लडेर यो गणतन्त्र आएको हो। यति ठूलो परिवर्तन आएकाले यसलाई संस्थागत गर्न नयाँ तरिकाले जति संविधान बने, ती सबैभन्दा लोकतान्त्रिक, जनपक्षीय र बढीभन्दा बढी जनताको सहभागितासहित संविधान बन्नुपथ्र्यो। त्यो आन्दोलनको एउटा मुख्य माग पनि थियो। त्यसले केही वर्ष लियो। सम्पूर्ण रूपले आर्थिक तथा सामाजिक रूपान्तरण तपाईंले भनेजस्तो अरबमा जान सुरुआत गणतन्त्र आएपछि भएको होइन। नेपालीहरू विदेशमा जाने सुरुआत राजतन्त्रअगाडिदेखिकै हो। गणतन्त्र आएपछि रोकिनुपथ्र्यो भन्नुभयो। हामीले संविधानसभाबाटै संविधान बनाउनुपथ्र्यो। यो गणतान्त्रिक प्रणालीलाई संस्थागत गर्न अन्य कुनै विधिबाट संविधान बनाएर परिवर्तनका भावनालाई लाकेतान्त्रिक ढंगले प्रतिनिधित्व गर्न सकिँदैनथ्यो। हामीले धेरै समय त्यहाँ लियौं। धेरै समय लिनुपर्ने अवस्था आइलाग्यो पहिलो। दोस्रो यसबीचमा केही पनि सकारात्मक भएनन् भन्नुभयो भने त्यो पनि पूरै सत्यचाहिँ होइन। त्यसलाई मैले अँध्यारो र नकारात्मक दृष्टिकोण राखेको पनि होइन, तर एउटा आम जीवनका घरमा उब्जिएको पुञ्जबाट झिकेर मैले यहाँलाई राखेको हुँ। मैले तपाईंले भन्न खोजेको कुरा बुझेरै सुरुमा जस्तो सपना देखेको थियो, त्यो पूरा भएको छैन। हामी त्यो दिशातिर जान प्रयत्नशील छौं। पहिलो संविधानसभा निर्वाचनपछि या त्यसताका तपाईंले नेतृत्व गर्नुभएको तत्कालीन माओवादीको राजनीतिक वर्चस्व जुन किसिमले हासिल भएको थियो, यो प्रोसेस अगाडि बढ्दै जाँदा पार्टी टुक्रिने, मन कुँडिने, पार्टीगत वर्चश्व पनि प्रत्येक चुनावमा घट्दै जाने र राजनीतिमा अप्राकृतिक देखिने जोडघटाउ गर्नुपर्ने तत्कालीन अवस्था आयो नि, कहिले त्तकालीन एमालेको पछि लाग्नुपर्ने, कहिले कांग्रेसको पछि लाग्नुपर्नेजस्तो स्थिति देखियो नि। त्यो राजनीतिक ह्रास १० वर्षमा धेरै पहिरो बग्यो नि ? यो कुरालाई पनि म अलिक भिन्न ढंगले भन्न चाहन्छु। म प्रचण्ड, ०४६ सालको ऐतिहासिक जनआन्दोलनभन्दा अगाडि एउटा सानो समूहको महामन्त्री बनें। त्यहाँदेखि अहिलेसम्म म पार्टीको नेतृत्वमा कुनै न कुनै रूपमा छु। म सानो एउटा समूह जसलाई त्यति धेरै नेपालको मूलधारको राजनीतिले चिन्दैनथ्यो, जान्दैनथ्यो। त्यस्तो पार्टीको नेताका रूपमा काम सुरु गरेर मैले एकता केन्द्र हुँदै माओवादी हुँदै, जनयुद्ध हुँदै शान्ति प्रक्रिया हुँदै आउने क्रम तपाईंले हेर्नुभयो भने तपाईंले एउटा ग्राफ देख्नुहुन्छ। मैले देश, जनता, आन्दोलन र आफूले नेतृत्व गरेको विचारका पक्षमा जनमत बनाउन गुणात्मक ढंगले सोचेको छु। पहिला त्यो एउटा समूहका लागि हुन्थ्यो, शान्ति सम्झौतापछि त्यो राष्ट्रका लागि रूपान्तरण भयो भन्ने छ मेरो। यसमा सबैको ध्यान जाओस् भन्ने मेरो आग्रह छ। आन्दोलन जनयुद्धहुँदै शान्तिप्रक्रियामा आउँदा जनताले अनुभूत गरेर एउटा ठूलो परिवर्तनको वाहक शक्तिका रूपमा, त्यसको प्रमुख नेताका रूपमा मैले जे जनताका भावना अनुभूत गरें, त्यो एउटा आन्दोलनका रूपमा आँधीहुरीका रूपमा पहिलोपटकको चुनाव भयो। मैले नेतृत्वको गरेको पार्टी हामी आफैंले सोचेभन्दा निर्वाचनमा अझ बढी शक्ति प्राप्त गरेको पार्टी भयो। मैले तत्कालीन एमालेसँग मिलेर तपाईंले माओवादी कहिले कसको पछि कसको भन्नुभयो नि, यसलाई एमाले पनि कहिले माओवादीको पछि भन्न सकिन्छ। पहिलो चुनावपछि माओवादी र तत्कालीन एमाले मेरो नेतृत्वमा सरकारमा सहभागी भएर सरकार गठन भयो। पक्कै पनि पछि त्यहाँ केही त्रुटि भए भन्ने समीक्षा गर्छु। किनकि कुनै पनि नयाँ राजनीतिक प्रक्रियामा नेतृत्वले अनुभवबाट सिक्नुपर्ने हुन्छ। किताबबाट मात्र सिकेर हुँदैन। जीवनबाट सिक्नुपर्ने हुन्छ। त्यो विन्दुमा प्रचण्डको नेतृत्वमा भएको क्रान्ति भनिन्थ्यो, त्यही बुझ्थे मान्छेले, त्यसैका आधारमा सायद भोट रूपान्तरण पनि भयो। तर त्यो क्रान्ति अधकल्चै बिसाइदिनुभयो नि? मैले बिसाउने र नबिसाउने कुरासँग त्यो सम्बन्धित छैन। नेपालमा शान्तिसम्झौता आवश्यक थियो कि थिएन ? यो कुरा हेर्नुपर्ने हुन्छ। शान्तिसम्झौता आवश्यक थियो भने मैले नेतृत्व गरेको क्रान्ति सम्पूर्णरूपले सफल भएको होइन। मैले सम्झौता गरेर केही आंशिक उपलब्धि लिने र त्यसमा टेकेर अगाडि जाने उद्देश्यसँग जोडिएर गरेको शान्तिसम्झौता। यो कुरालाई ठीक ढंगले कतिले बझे, कतिले बुझेनन्, प्रश्न त्यहाँ हो। यो कुरा सोच्दै गर्दा पहिला हामीले पूरै सत्ता कब्जा गर्ने लक्ष्य राखेका थियौं। पोखरामा आउने, पोखराबाट काठमाडौंसम्म अभियान चलाएर जाने भन्नेसम्मका हामीले जे रणनीति सोच्ने गथ्र्यौं, परिस्थितिले त्यो दिएन भन्ने निष्कर्षमा हामी पुग्यौं। अहिलेको विश्व परिस्थिति, देशको र क्षेत्रीय परिस्थितिले पनि हामीले सीधै लडाइँ जितेर काठमाडौं कब्जा गर्न अनुमति दिँदैन। बरु त्यसो गर्न खोजियो भने अझ ठूलो क्षति राष्ट्र र जनताले पनि बेहोर्ने अवस्था आउँथ्यो। तर जनमतलाई नै विश्वास गरेर मूलधारको राजनीतिमा प्रवेश गरेपछि मतकै आधारमा पनि त्यो चिज हासिल गर्न सकिन्थ्यो होला नि ? जनमत तपाईंहरूसँग थियो। जनमत पक्कै पनि थियो। तर त्यो जनमत पनि तपाईंले भनेजस्तो पुरानो मूलधारमा आएको जस्तो होइन। त्यो नयाँ मूलधार खोज्ने परिस्थितिको जनमत हो। जनमतलाई पनि यथास्थितिलाई कायम राखेर भएको निर्वाचन पनि थिएन। तर त्यही नयाँ मूलधार खोज्ने प्रयास जुन बेला प्रचण्डको नेतृत्वमा सुरु भयो, तत्कालीन नेकपा माओवादी विभिन्न टुक्रामा विभाजन हुन थाल्यो इतिहासलाई हेर्ने हो भने। किरणजी बाहिर बस्नुभयो। बाबुराम आजभोलि कम्युनिस्ट पद्धतिकै औचित्य छैन भन्नेजस्ता कुरा गर्न थाल्नुभएको छ। विप्लवजी बन्दुक अझै छाड्नु हुन्न, कता हुनुहुन्छ थाहा छैन। यो इन्ट्रायक राख्न नसकेको ग्लानि प्रचण्डमा छ ? कि भन्छन् नि मानिसहरू प्रचण्डलाई ग्लानि छैन, उनी आफैं यी सबै विभक्त पुराना कमरेडहरूका मुखिया हुन्। उनले यी सब विभिन्न समयमा विभक्त भएका पूर्वमाओवादीलाई योजनाअनुसार नै सञ्चालन गरिरहेका छन्। कुनचाहिँ सत्य हो ? यो पछिल्लो कुरा सत्य होइन। प्रचण्डकै योजना र उसैको नेतृत्वमा विभाजन भएको र विभिन्नलाई विभिन्न टास दिएर राखिएको भन्ने कुरा सत्य होइन। किनभने पार्टी धेरै ठूलो रूपमा संविधानसभाबाट देखा पर्यो। अनि पार्टीभित्र विवाद बहस हुन्छन्। त्यो स्वाभाविक हो। किरणजीको आफ्नै प्रवृत्ति र स्वभाव थियो। उहाँले आन्दोलनलाई, क्रान्ति, शान्तिसम्झौता, बाह्रबुँदेलाई एक ढंगले हेर्नुहुन्थ्यो। अरू युवा साथीहरूले एक ढंगले हेर्नुहुन्थ्यो। त्यो हाम्रो विजय पहिलो संविधानसभामा भयो। त्यो विजयले सबैलाई आआफ्नो सोचअनुसार अलिक बढी मनोगत बनायो। प्रचण्डले यो सम्झौता नगरेको भए हामीले क्रान्ति नै जित्ने थियौं भन्ने केही साथीहरूलाई लाग्यो। अहिलेसम्म जितिसकिन्थ्यो, प्रचण्डले बाह्रबुँदे सम्झौता, शान्तिसम्झौता गरेर विजय हुन लागेको क्रान्ति विजय हुन पाएन भन्ने सोच बने। साथीहरू त्यसकारण आआफ्नो ढंगले जानुभयो। तर तपाईंको प्रश्नभित्र बडो विचित्रको सत्य के छ भने चाहे किरणजी अहिले अर्काे समूहमा हुनुहुन्छ, अर्काे समूहमा या विप्लवजी अर्काे समूहमा अर्काे धारणा र बाबुरामजी कहाँ पुग्नुभएको छ। हामी सबै एउटै स्कुलका हौं। किरणजी पनि चिन्तित नै हुनुहुन्छ भन्ने लाग्छ मलाई। भेटघाट छैन ? भेटघाट कहिलेकाहीं हुन्छ। किरणजीसँग नहुने कुरा होइन। बाबुरामजी पनि चिन्तित हुनुहुन्छ। मलाई लाग्छ विप्लवजी पनि चिन्तित हुनुहुन्छ। र, अब फेरि एकपटक समय आउन खोजेको देख्छु। तपाईंले भनेजस्तै हामी यसो गरेर गल्ती गर्यौं कि ? विभाजित भएर गल्ती भयो कि ? यसले प्राप्त उपलब्धि पनि जोखिममा पर्ने हो कि भन्ने चिन्ता छ, अब विस्तारै किरणजी, बाबुराम, विप्लवजीलाई र अरू साथीहरूलाई पनि बढ्दै गएको छ। यद्यपि मेरो विप्लवसँग कुराकानी छैन। बाबुराम र किरणजीसँग बेलाबेला कुराकानी हुन्छ। तर त्यसबाट मैले अनुभूत गर्ने कुरा सबैलाई हामी विभाजित हुनु सही होइन भन्ने निश्कर्षतिर डोर्याइरहेको छ देशको परिस्थितिले। त्यहाँसम्म सत्य हो। यति खुलस्त तपाईंले आफ्ना मनका कुरा बताइरहनुभएको छ, यही म अर्काे धृष्टता गर्ने प्रयास गर्छु। तपाईंको हालको मनोदशालाई एकैछिन गिजोल्न प्रयास गर्छु। अहिले जुन पावर सेयरिडमा तपाईंहरू मुलुकमा यत्रो ठूलो स्वास्थ्यसँग गाँसिएको कहर छ, पछिल्लो पार्टीको नीतिगत एकतामा जुट्नुभयो, त्यो जुटाइमा तपाईंले आफ्नो स्थान खोजिरहनुभएको छ। त्यो स्थितिमा पुगेको प्रचण्डले अहिले तपाईंले बताउनुभएको बेला आयो कि ? सबैको रियलाइजेसन एकै ठाउँमा आउने बेला आयो कि ? यसले निर्देश गरेको मनोदशा हो कि तपाईं जोड्दै आइरहनुभएको छ पुराना डट्सहरूलाई ? प्रचण्डले आफ्नो लागि, देशका लागि, जनताका लागि जटिल परिस्थितिमा पनि ठाउँ बनाउँदै आएको छ भन्ने छ मलाई। धेरै प्रतिकूल स्थितिबाट अनुकूलतमा बदल्दै आएको छ भन्ने मेरो एउटा विश्लेषण छ। तपाईंले भन्नुभयो प्रचण्डले अहिले आफ्नो स्थानको खोजी भनेर, त्यो म त्यसरी मान्दिनँ। तपाईंले देख्दा त्यस्तो देखिएको होला। अरूले पनि मलाई त्यो कुरा भन्छन् पनि। त्यसभित्रको तात्पर्य के हो ? मर्म के हो भन्ने मैले बुझेको छु भन्ने लाग्छ। तर नेपालको कम्युनिस्ट आन्दोलन, यो राजनीतिक परिवर्तनको आन्दोलन या यो संघीय लोकतान्त्रिक गणतन्त्र रक्षाका लागि एउटा नयाँ परिस्थिति निर्माण गर्नुपर्छ भनेर म लागेको छु। तपाईंले देख्दा पार्टी फुट्यो, कमजोर भयो, प्रचण्ड पनि कमजोर भयो भन्नेजस्तो देख्नुभयो। मैले त झन् दुईतिहाइ नजिक पार्टी पुर्याएँ। आन्दोलनलाई पुर्याएँ, देशलाई पुर्याएँ भन्ने छ मलाई। किनभने मैले जहिले पनि आफ्ना लागि भनेर धेरै सोचेको छैन। मैले राष्ट्रका लागि, जनताका लागि केचाहिँ कतिबेला गर्दा हुन्छ भन्ने रूपमा नै हेर्ने गरेको छु। ठोस परिस्थितिको ठोस विश्लेषण गरेर अघि बढेको छु। राजनीतिक दलका बीचमा समझदारी बनाएर संविधान बनायौं संविधान बनेपछि फेरि देशमा पहिलाकै जस्तो अस्थिरता आउने र कुनै पनि पार्टी बहुमतमा नआउने हो कि भन्ने सबैभन्दा बढी चिन्ता मलाई भयो। संविधान बनाउने, शान्ति प्रक्रिया टुंग्याउने र एउटा स्थायित्व दिनका लागि मैले नै पार्टी एकताको प्रस्ताव गरेको हुँ। अबको राज्य समाजवादउन्मुख हुनुपर्छ भनेरै संविधानमा लिपिबद्ध गरेपछि मुख्य कम्युनिस्ट पार्टी एक ठाउँमा हुनुपर्छ भन्ने मेरो राजनीतिक आइडिया हो। जहाँसम्म आफ्नो पहिचानको खोजीमा छु भन्ने तर्क छ, म त्यो मनस्थितिमा छैन। बरु म के सोचिरहेको छु भने मैले त विभाजित भएको माओवादीबाट एउटा शक्तिशाली कम्युनिस्ट आन्दोलन निर्माण गर्ने एउटा आर्किटेक्चरका रूपमा भूमिका खेल्ने अवसर पाएँ भन्ने छ। तपाईहरूले सोचेजस्तो म चिन्तित भएर बर्बाद भएँ भन्ने छैन। एउटा शक्तिशाली कम्युनिस्ट पार्टीको नेतृत्व गर्ने र देशमा आर्थिक विकासको नयाँ सूत्रपात गर्ने प्रक्रियामा आइपुगें भन्ने छ मेरो कुरा । अब आएर यो परिवर्तनको रक्षा गर्ने, सुढृढ गर्ने र समाजवादको दिशातिर अगाडि बढ्ने भूमिका खेल्नुपर्छ भन्नेमा छु। यसरी हेर्नुभयो भने तपाईंले सोध्दै गरेको प्रश्नबाट जसरी प्रचण्डलाई निरीह भएको हो कि भन्ने देखिन्छ। मलाई मेरो नजिकका नातागोतादेखि पार्टीका समर्थक शुभचिन्तकदेखि बुद्धिजीवीले पनि त्यो भन्ने गरेको सुन्ने गरेको छु। तर मेरो सोच्ने तरिका अलिक फरक रहेछ। यसरी हेर्दा म निराश छैन। तर घटनाक्रम केलाउने हो भने यो पछिल्लो एकीकरणको प्रयासमा पनि विभिन्न सम्झौता भए, प्रत्येक सम्झौताबाट दुई स्टेप अगाडि एक स्टेप पछाडि भएजस्तो पनि देखिन्छ। त्यो हिसाबले अहिले अर्का प्रधानमन्त्रीले पाँच दिन कुर्नुस् भन्नुभएको थियो, अब अर्काे सहयात्रीका रूपमा त्यो पाँच दिन नै ठीक छ कि यहाँलाई अर्काे हप्ता, दस दिन थप लाग्छ ? पहिलो कुरा अघिल्लोपटक प्रधानमन्त्रीले तपाईंसँगको अन्तर्वार्तामा जे भन्नुभयो, त्यसको अगाडि नै हामी दुईजनाका बीचमा अलिक धेरै छलफल भएर हामी एउटा नयाँ समझदारी विकास गर्नेतिर लाग्नुपर्छ भन्ने भइसकेको थियो। प्रधानमन्त्रीले त्यही समझदारी हुँदै गरेको वरिपरिबाट पैदा भएको अलिकति आत्मविश्वास र उत्साह व्यक्त गर्नुभएको होला। पाँचै दिन भन्नुभयो उहाँले। पाँच दिन नै भन्नुभएछ भनेर पछि उहाँसँग कुरा पनि भयो। (हाँस्दै) त्यो कसरी भन्नुभयो ? भन्दा एउटा आत्मविश्वास व्यक्त गरेको भन्नुभयो। मलाई लाग्छ पाँचसात दिनभित्र पक्कै पनि एउटा नयाँ परिस्थिति बन्छ। सचिवालयको बैठक बस्यौं, अब अर्का अध्यक्ष तथा प्रधानमन्त्री कमरेडले तपाईं सञ्चालन गर्नुस् भन्नुभयो, मैले सञ्चालन गरें। हामीले कार्यदल बनाएका छौं, कार्यदलले काम गरिरहेको छ। मलाई लाग्छ हप्ता दस दिनभित्र नयाँ निष्कर्षसहित अगाडि जाने वातावरण बन्छ। कुतूहलता छँदै छ, कार्यदलको काम के हो ? हामी स्थायी समितिको बैठकमै छौं अहिले पनि। त्यो बैठक जारी छ। जारी बैठकका केही एजेन्डा छन्। जस्तो जनतासँग सम्बन्धित केही एजेन्डा छन् कोभिडसँग सम्बन्धित। सीमा समस्या र समाधानको विषय पनि छँदै छन्। पार्टी र सरकारका कामको समीक्षा, एमसीसीलगायतका विषय पनि एजेन्डाकै रूपमा छन्। आउने दिनमा पार्टी र सरकारका काम कसरी प्रभावकारी बनाएर जाने भन्ने प्रश्न पनि उठेका छन्। कोरोनाले नयाँ परिस्थिति बनाएको छ, नयाँ चुनौती थपेको छ। हाम्रो बुद्धि पुग्यो भने यो चुनौतीलाई ऐतिहासिक अवसरमा परिणत गर्न सकिन्छ। यस विषयमा स्थायी समिति बैठकमा बहस गरेका छौं। कार्यदलमा अरू पनि नेताहरू भएकाले यस विषयमा उहाँहरू पनि जानकार हुनुहुन्छ। हामीले (दुई अध्यक्ष) यी विषयलाई व्यवस्थित सुझावका रूपमा पेस गर्न कार्यदललाई भनेका छौं अनि हामी सचिवालयमा लगेर त्यो विषयमा बहस गरी टुंगोमा पुग्नेछौं। एकीकृत पार्टीका दुई अध्यक्ष एकीकृत लिडरसिपभन्दा पनि फ्याक्सनल लिडरसिपमा अघि बढेजस्तो छ। प्रधानमन्त्रीलाई दुवै पदबाट राजीनामा गराउनेसम्मको माग अगाडि सारिएको थियो। त्यो मत्थर भएको हो कि ती माग अझै वरकरार नै छन् ? त्यो विषयमै छलफल जारी छ। यत्तिकै सकियो भन्ने होइन। देश र जनतालाई केन्द्रविन्दुमा राखेर पार्टीभित्रको विवाद सकारात्मक ढंगले समाधान गर्ने हिसाबले काम भइरहेको छ। जीवित पार्टीभित्र बहसविवाद हुन्छ। यो खालि केपीजी र मेरो बीचमा मात्र भएको विवाद भनेर बुझ्नुभएन। यस्तो विवाद र बहस नभएका पार्टी नै छैनन्। कांग्रेसभित्र पनि यही अवस्था छ। अन्य पार्टीमा पनि त्यस्तै छ। झन्डै दुईतिहाइ जनमत प्राप्त गरेको पार्टीभित्रको बहस भएकाले सबैको ध्यान जानु स्वाभाविक हो। प्रधानमन्त्री र मेराबीच अब यो विषयलाई त्यो रूपमा भन्दा पनि पार्टी एकता सुदृढ बनाउने गरी सकारात्मक ढंगले सम्बोधन गर्ने भनेर कार्यदल बनाउने निर्णय गरेका हौं। निर्वाचनका बेला हामीले जे भनेका थियौं त्यहीअनुरूप अघि बढ्नुपर्छ भन्ने हाम्रो चाहना पनि हो। त्यसो भए विवाद समाधानको सूत्र फेला परेको हो ? सबै तयार भई नै सकेको भन्ने होइन। कार्यदलले आफ्नो कार्यादेशअनुसार सझुाव दिएपछि त्यसलाई औपचारिक रूपले स्थायी समिति बैठकमा लैजान्छौं। समितिबाट निर्णय भइसकेपछि मात्रै त्यो देखिने परिणामका रूपमा आउँछ। फेरि समझदारी, सहमतिका प्रक्रिया सुुरु गरेका छौं र पार्टी र सरकारका कामलाई प्रभावकारी बनाएर जानुपर्छ भन्ने रियालाइजेसन मा हामी पुगेका छौं। स्थायी समिति बैठकबाट एउटा रिजुलेसन पास गरेर उपयुक्त समयमा केन्द्रीय समितिको बैठकमा लैजाने हाम्रो कार्यक्रम छ। अहिले साढे चार सयजनाको बैठक बस्न व्यावहारिक रूपमा सम्भव छैन। कोरोनाको प्रकोप घटेपछि केन्द्रीय समिति बैठक बसी महाधिवेशनमा जाने भन्ने हो। अहिलेको विवादबहसको राजनीतिक, सैद्धान्तिक, व्यावहारिक, सांगठनिक र सांस्कृतिक समाधान हामीले चाहेका हौं। त्यसो भए अब फेरि क्याबिनेट रिसफल होला, त्यसमा मेरा यति मान्छे, तिम्रा यति मान्छे भन्ने हिसाबकिताब हुँदैन नि ? क्याबिनेट पुनर्गठन र प्रदेश सरकारमा थपघटका विषयबारेको कुराकानी प्रतिपक्ष दलका नेता शेरबहादुर देउवाजी, म र प्रधानमन्त्रीको छोटो बैठकमा पनि भएको थियो संवैधानिक नियुक्तिका विषयलाई लिएर। ठूला राजनीतिक नियक्तिका विषयमा पनि प्याकेजमा सहमति गर्ने हाम्रो सोचाइ छ। यी सबै विषयमा सचिवालयको समझदारीमा दुईटा अध्यक्षले टुंगो लगाउने भन्नेमा हामी सहमत छौं। अब त्यस किसिमको हिसाबकिताब हुँदैन भन्नेमा म विश्वस्त छु। तपाईंका तर्फबाट त्यो झगडाको सुरुआत हुँदैन ? हुँदैन। यो कथातिर अहिले म जान पनि चाहन्न। यसलाई एउटा प्रक्रियामा लगेर टुग्याउँछौं। त्यसो भए ओलीले प्रधानमन्त्री र अध्यक्ष दुवै पद छाड्नु पर्दैन ? अब महाधिवेशनमा जाने भन्ने कुरा भएपछि पदका कुरा गौण भए। हिजो पनि हाम्रो विवाद पदका लागि भएको थिएन। पार्टी एकताका कुरा गर्दा या गठबन्धनसहित निर्वाचनमा जाँदा र पार्टी एकता गर्दा पनि हामीबीच पदको बार्गेनिङ भएको थिएन। पार्टीभित्र च्याँखे थापिएका थिए नि ? पदका लागि हुन्थ्यो भने पार्टी एकता नै हुँदैनथ्यो। वाम गठबन्धन देश, पार्टी एकता, कम्युनिस्ट आन्दोलन र जनताका लागि पनि आवश्यक छ भन्ने ठानेरै एकता गरेका हौं। यस एकताको सैद्धान्तिक र राजनीतिक आधार बनाइएको छ। राजनीतिक प्रतिवेदन र विधान छ दुइटा अध्यक्षले कसरी चल्ने भन्नेबारेमा। आचारसंहिता पनि बनाइएको छ। विधि र पद्धतिको पालना कोबाट भयो वा भएन भन्ने विषयमा विवाद भएकै हो, लुकाउनुपर्ने विषय नै छैन। हामीले ठीक ढंगले त्यसलाई प्रस्तुत गर्न सकेनौं कि ? जनतामा केपी, प्रचण्ड, माधव झलनाथ या अरू सबै पदका लागि झगडा गरेका हुन् कि भन्ने पर्न गयो। जुन सत्य होइन। कोभिड कहरभन्दा अगाडि एमसीसी बहस चलेको थियो, पार्टीभित्रै फरक मत प्रस्तुत भए। यो विषयमा पार्टी, सरकार र संसद्ले गर्नुपर्ने काममा एकरूपता आउन थाल्यो भनेर बुझौं ? एमसीसीबारे पनि समझदारी बन्छ भनेर बुझ्दा हुन्छ। यस विषयमा पार्टीभित्र छलफलबहस चल्यो। केन्द्रीय समितिबाट कार्यदल बन्यो। उसले दुई अध्यक्षसमक्ष प्रतिवेदन पेस गरेको छ। त्यो प्रतिवेदन स्थायी समितिमा प्रस्तुत गरिएको छ। सम्भव हुनेजति परिमार्जन गर्न र कतिपय बुँदा संशोधन गरेर अगाडि बढाउन उचित हुन्छ कि भन्ने मत प्रभावी भएको छ। भिडियो हेर्नुहोस्"
"नआत्तिऊँ, सावधानी अपनाऊँ !","काठमाडौं : कोरोना भाइरसविरुद्ध साझा लडाइँ लड्नुपर्ने खाँचो औंल्याउँदै विज्ञले सावधानीका साथ स्वास्थ्य मापदण्ड पालना गर्न सुझाव दिएका छन्। कोरोनाको उपचार नभएकाले संक्रमण हुनबाटै जोगिनुपर्ने चिकित्सक बताउँछन्। हाच्छिउँ गर्दा, खोक्दा निस्कने छिटाबाट संक्रमण सर्न सक्ने भएकाले सधैं मास्क लगाउन र ज्वरो आएका, खोकी लागेका तथा अन्य स्वास्थ्य समस्या भएका व्यक्तिबाट टाढा रहन उनीहरूले सुझाएका छन्। संक्रमित व्यक्तिले छोएको वस्तु, ढोकाको चुकुल, कुर्सी छोएमा निरोगी व्यक्तिलाई सर्न सक्छ, यी कुराबाट जोगिन सके धेरै हदसम्म संक्रमणबाट बच्न सकिन्छ, मुटु शल्य चिकित्सक डा अनिल भट्टराईले भने। त्रिवि शिक्षण अस्पताल महाराजगन्जका वरिष्ठ छातीरोग विशेषज्ञ डा निरज बम अत्यावश्यक कामबाहेक घरबाट बाहिर ननिस्कन आग्रह गर्छन्। उनी भन्छन्, घरभित्रै पनि भौतिक दूरी कामय राख्नुपर्छ। कोरोनाको लक्षण देखिए तुरुन्तै नजिकैको चिकित्सकसँग परामर्श गर्नुपर्छ। घरबाहिर जानुपर्ने व्यक्तिले घर छिर्नेबित्तिकै साबुनपानीले हात धुने, लुगा बाहिरै खोल्ने र नुवाइधुवाइ गरेर मात्र परिवारका सदस्यसँग कुराकानी गर्नुपर्ने सुझाव उनको छ। घरमा दीर्घ रोगी भए छुट्टै कोठा र छुट्टै बाथरुमको व्यवस्था गर्दा संक्रमण हुन पाउँदैन। अहिले युवामा बढी संक्रमण देखिएकाले वृद्धवृद्धासँग धेरै नजिक जानु हुँदैन। सेनिटाइजरको नियमित प्रयोग गर्नुपर्छ। संक्रमण भइहाल्यो भने आत्तिन नहुने वरिष्ठ मनोचिकित्सक डा कपिलदेव उपाध्याय बताउँछन्। तनावले मानसिक समस्या निम्त्याउन सक्छ। कोरोना लाग्दैमा मरिहाल्ने पनि होइन। संक्रमणपछि निको हुन्छ भन्ने उच्च मनोबल राख्नुपर्छ, उनले भने। अहिले कोरोनाबाहेक अन्य आपत्कालीन अवस्थाका बिरामीलाई अप्रेसन गर्नुअघि अनिवार्य पीसीआर परीक्षण गराइन्छ। स्वास्थ्यकर्मीले पीपीई लगाएर अप्रेसन गर्छन्। अप्रेसन गरेका बिरामीको नियमित पीसीआर परीक्षण गराउँछन्। नसा काटिएर क्षतविक्षत भएका बिरामीको पीसीआर नगरीकनै पीपीई लगाएर अप्रेसन गरेँ। ज्यान जोगियो। पछि पीसीआर गर्दा नेगेटिभ आयो। यसरी काम गर्नु परिरहेको छ। डाक्टर, नर्स देखेपछि तर्सने वा दुव्र्यवहार नगरौं, उपाध्यायले भने। कोरोना संक्रमणपछि सिकिस्त बिरामीलाई अस्पतालको सेटअपमै भेन्टिलेटरमा राखेर उपचार गर्नुपर्छ। अहिले बाग्मती प्रदेशमा ६ जना संक्रमित भेन्टिलेटरमा उपचाररत छन्। बेड छुट्ट्याउन मन्त्रालयको अनुरोध संक्रमितको संख्या वृद्धि भइरहँदा स्वास्थ्य तथा जनसंख्या मन्त्रालयले मेडिकल कलेजले एक तिहाइ र निजी अस्पतालले २० प्रतिशत बेड छुट्ट्याउनुपर्ने सूचना जारी गरेको छ। मन्त्रालयका प्रवक्ता डा जागेश्वर गौतमले भने, अस्पतालले एकदुई वर्ष कोभिड बाहेकको मात्र उपचार गर्छु भन्ने सम्भव छैन। संक्रमण बढेपछि ननकोभिड बिरामी पनि कोभिड संक्रमित हुन पुग्छन्। मेडिकल कलेज एवं निजी अस्पतालले कोरोना संक्रमितलाई उपचार गर्नुपर्ने उल्लेख गर्दै गौतमले भने, निजी अस्पतालले संक्रमित बिरामीको उपचार गर्न आफ्नो जनशक्तिलाई तालिम दिई बेड छुट्ट्याउनु पर्छ। निजी अस्पताल र मेडिकल कलेजले बेड नछुट्ट्याएको पाइए पीसीआर परीक्षण गर्न दिइएको अनुमति खारेज गरिने उनले बताए। २८ हजार नाघे संक्रमित नेपालमा कोरोना संक्रमितको संख्या २८ हजार नौ सय ३८ पुगेको छ। बुधबार मुलुकभर ६ सय ८१ जना नयाँ संक्रमित थपिएका छन्। तीमध्ये पुरुष चार सय ६५ र महिला दुई सय १६ छन्। संक्रमितमध्ये एक सय ३१ जनाको आईसीयूमा उपचार भइरहेको छ। काठमाडौं उपत्यकामा पछिल्लो चौबीस घण्टामा एक सय ५९ जना संक्रमित थपिएका छन्। योसँगै उपत्यकामा कुल संक्रमितको संख्या दुई हजार पाँच सय पुगेको छ। हाल ११ हजार एक सय १८ संक्रमित आइसोलेसनमा छन्। त्यस्तै १३ हजार पाँच सय ७१ जना क्वारेन्टाइनमा छन्। हालसम्म एक सय २० जनाको कोरोना संक्रमणबाट ज्यान गएको छ।"
म हाँसुँ कसरी !,"काठमाडौं : राष्ट्रकवि माधवप्रसाद घिमिरे हरेक वर्ष कुसे औंसीको बिहानै जुरुक्क उठ्नासाथ श्रीमती महाकालीलाई भन्थे, ल तिमीलाई उपहार के चाहिन्छ ? अनि, आँगनमा फुलेका फूल सुम्सुम्याउन पुग्थे। मन परेको फूल टिप्थे र भन्थे, ल लेऊ जन्मदिनको उपहार ! तर यो जन्मदिनमा सधैंझैं फूल दिने उही प्रियलाई महाकाली अन्तिमपटक फूलका गुच्छाले श्रद्धाञ्जली दिन बाध्य भइन्। फूलसँग अन्तरंग कुराकानी गर्ने राष्ट्रकविले लेखेकै छन्, फूलको थुँगा बहेर गयो गंगाको पानीमा। उनलाई श्रद्धाञ्जली दिन पुगेकाहरूले अन्तिम विदाई गरेका फूलहरू पनि बागमती नदीमा बगिरहेका थिए, कहिल्यै नफर्कने गरी जसरी गए राष्ट्रकवि सदाका लागि। नहाँसुँ भने सखीलाई पीर मै हाँसुँ कसरी रोउँला राति भनेर आँसु मै साँचूँ कसरी। राष्ट्रकविले लेखेको गीतका यी लाइन उनकै पत्नी महाकालीका लागि लेखिदिए जस्तो भयो बुधबार। आफ्नो ८५औं जन्मदिनमा उनी पति माधवलाई पशुपति आर्यघाटस्थित १ नम्बर चिताछेउको ब्रह्मनालमा श्रद्धाञ्जली दिइरहेकी थिइन्। लैनचौरस्थित अलकाबस्तीमा रहेको राष्ट्रकविको घरमा प्रत्येक वर्षको यो दिन हर्षोउल्लास हुन्थ्यो। बिहानै छोराछोरी, बुहारी र ज्वाइँहरू उपहार बोकेर पुग्थे। आमालाई जन्मदिनको शुभकामना भन्थे अनि बुबालाई मुख हेयौं भन्थे। अनि भेला भएका छोरीहरू एकै स्वरमा गायत्री मन्त्र उच्चारण गर्थे। बुबा हामीले यो मन्त्रोच्चारण गरिरहँदा जहिले पनि खुसीले गद्गद् हुनुहुन्थ्यो र वाचनपछि भन्नुहुन्थ्यो अहो ! कस्तो शुद्ध कति मिठो स्वरमा वाचन ! मेरो त मनै गद्गद् हुन्छ, छोरी पूर्वसचिव डा किरण रेग्मीले अन्नपूर्णसँग भनिन्। महाकालीले ब्रह्मनालमा सुताइएका पति माधवलाई जल अर्पण गरिन् र ढोगिन्। २००४ मा गौरीको निधन भएपछि २०१३ मा राष्ट्रकविले महाकालीसँग विवाह गरेका थिए। उनले जेठी पत्नीका नाममा गौरी शोक काव्य लेखेका थिए। राष्ट्रकवि घिमिरे महिना दिनपछि असोज ६ गते १०२ औं जन्म दिन मनाउने तयारीमा थिए। समयले छेकबार लगाइदियो। शताब्दि पूरा गरेको अघिल्लो असोज ६ मा भने उनको जन्मदिन भव्य रूपमा मनाइएको थियो। पत्नी महाकालीले पतिको जन्मदिनमा केक काटिदिएकी थिइन्। त्यसपछि उनले पतिलाई विवाहमा झैं दुबो र बत्तुको माला पहिल्याइदिएकी थिइन् भने राष्ट्रकविले पनि महाकालीलाई त्यस्तै माला लगाइदिएका थिए। छोरी किरण सम्झन्छिन्, अघिल्लो वर्षको बुबाको जन्मदिनको रौनक आँखाभरि छ, शताब्दि पुग्नु हुँदा पनि बुबा उत्तिकै रसिलो हँसिलो हुनुहुन्थ्यो। हामी उहाँहरूलाई रोमान्टिक जोडी मान्थ्यौं। नेपाल पञ्चांग निर्णायक समितिका पूर्वअध्यक्ष प्राडा माधव भट्टराई पत्नीको जन्मदिनमा पतिलाई अन्तिम श्रद्धाञ्जली दिनुलाई दैवको लिला ठान्छन्। स्वीकार्नैपर्ने विकल्पको दिन भन्दै उनले थपे, वास्तवमा आज कुसे औंसी, बुबाको मुख हेर्ने दिन अनि उता महाकालीको जन्म दिन पनि रहेछ। तर महाकालीका लागि यही दिन रित्तो भयो। संसारै विचित्रको छ भनेको यही रहेछ। पाँच दिनेदेखि स्वास्थ्यमा समस्या बढ्दै गएपछि राष्ट्रकविको मंगलबार साँझ ५ बजेर ५५ मिनेटमा निजी निवासमै निधन भएको थियो। लमजुङको पुस्तुन गाउँस्थित बाहुन गाउँमा १९७६ असोज ७ गते जन्मिएका उनको १०१ वर्षको उमेरमा निधन भएको हो। बुधबार बिहानै उपप्रधानमन्त्री ईश्वर पोखरेल लैनचौरस्थित घरैमा पुगेर उनको पार्थिव शरीरमा नेपालको झण्डा ओढाएका थिए। आर्यघाटमा भने संस्कृति, पर्यटन तथा नागरिक उड्ड्यनमन्त्री योगेश भट्टराई पुगेका थिए। राष्ट्रकविलाई पशुपति आर्यघाटको १ नम्बर चितामा छोराद्धय इन्दिवर र राजीवले दागबत्ती दिएका थिए। आर्यघाट पुगेका शुभचिन्तक भन्दै थिए, बुबाको मुख हेर्ने दिनमा मुखमा दागबत्ती दिनुपर्ने लेख्या रैछ। १० बजे ल्याउने भनिए पनि सवा ११ मा सेनाले नेपाली हामी रहुँला कहाँ नेपालै नरहे बोलको गीतको धुन बजाउँदै आर्यघाट ल्याएका थिए। संस्कृतिमन्त्री योगेश भट्टराईले राष्ट्रकविलाई अन्तिम श्रद्धाञ्जली दिएर सदाका लागि विदाई गरे पनि कालजयी कृतिहरूले उहाँ युगयुग बाँचिरहने बताए। उनले अन्नपूर्णसँग भने, सरकारका तर्फबाट उहाँलाई उच्च राष्ट्रिय सम्मान दिएका छौं। युगको प्रतिनिधित्व गर्नु हुने उहाँलाई जीवन्त राख्न सरकारले पहल र प्रयास गर्नेछ। सर्जक भनेको नदीजस्तै हुनुपर्छ, सधैं बगिरहनु पर्छ, राष्ट्रकविले पनि १०१औं जन्मदिन मनाउँदा युवा स्रष्टालाई भनेका थिए, नयाँ युगको थालनी भएको छ, देशको छवि विश्वमा चिनाउने यो ठूलो अवसर हो, युवा स्रष्टा सिर्जनामा समर्पित भएर लाग्नुपर्छ। कोरोना महामारीका कारण आर्यघाटमा सञ्चारकर्मी र सुरक्षाकर्मीको मात्र उपस्थिति थियो। राष्ट्रकवि घिमिरेले आफ्नो निधनपछि मात्र सार्वजनिक गर्ने गरी रेकर्ड गराएको गीत कर्णदासको स्वरमा छ। उनले लेखेको यो गीतजस्तै उनको मरण भएको आभास आर्यघाट पुग्नेहरूले गरेको बताए, त्यसरी होओस् मरण, जसरी सुत्छन् तारमा गीतका चारु चरण। हिमालचुली देशमा, दिनको शान्त भेषमा, जसरी गर्छन् विश्राम, सूर्यका स्वर्ण किरण त्यसरी होओस् मरण।"
कोरोना विरुद्धको संघर्षमा संयम रहन सरकारलाई कांग्रेसको अपील,"काठमाडौं : प्रमुख प्रतिपक्षी दल नेपाली कांग्रेसले कोरोना भाइरस (कोभिड१९) विरुद्धको संघर्षमा संयम रहन सरकारलाई अपील गरेको छ। बिहीबार विज्ञप्ति सार्वजनिक गर्दै कांग्रेस प्रवक्ता विश्वप्रकाश शर्माले यस्तो अपील गरेका हुन् । विज्ञप्तिमा राजधानीमा निषेधाज्ञाको पहिलो दिनको अवस्थाले जनजीवन कष्टकर बनाए पनि जनताले कोरोनाविरुद्धको लडाईंमा साथ दिएको उल्लेख गर्दै कांग्रेसले यस्तो बताएको हो। देशको राजधानी काठमाडौ उपत्यका निषेधाज्ञाका कारण एक ढंगले ठप्प स्थितिमा छ र यसले समग्र जन जीवनलाई कष्टकर बनाएको छ। नियमित जीवनमा ब्यवधान ब्यहोरेर जनताले कोरोना विरुद्धको संघर्षलाई साथ दिइरहेका छन्, विज्ञप्तिमा भनिएको छ, सरकारमा संगै नरहेर पनि संकटमा संगै लड्न सकिन्छ भन्ने मान्यता पुनः दोहोर्याउंदै नेपाली कांग्रेस कोरोना विरुद्धको संघर्षमा संयम, सशक्तता र एकताका लागि सरकार र समुदायमा हार्दिक अपील गर्दछ। सँगै कांग्रेसले कोरोना नियन्त्रणका लागि लकडाउन या निषेधाज्ञा आफैमा समाधान नभएको भन्दै यी रक्षात्मक रणनीति मात्रै भएकाले विगतका गल्तीलाई सच्याएर अगाडि बढ्न सरकारलाई अग्रह गरेको छ। लकडाउन या निषेधाज्ञा आफैँमा समाधान होइनन्, भन्ने पुष्टि हाम्रै निकट अतीतको एक सय बीस दिन लामो लकडाउनले गरिसकेकै छ, विज्ञप्तिमा थप भनिएको छ, विगतमा गरिएका कमजोरी र गल्तीबाट पाठ सिकेर युद्धस्तरमा कार्य गर्ने स्थितिको विकास हाल जारी निषेधाज्ञाको समयमा गरियोस्। त्यसैगरी प्रतिपक्षी कांग्रेले देशले अब कोरोना विरुद्धको संघर्ष भन्दा सत्ताको द्वन्द्व, भ्रष्टाचार र प्रधानमन्त्रीका हलुका एवं विवादास्पद अभिव्यक्ति सुन्नु परेको भन्दै आपत्ति जनाएको छ। उसले फ्रन्ट लाइनमा कार्य गरिरहेका स्वास्थकर्मीदेखि सफाइकर्मीसम्म अनि सुरक्षा ब्यवस्थापन सम्हालिरहेका सुरक्षाकर्मी सम्मलाई उच्च सम्मान गर्नुपर्नेमा जोड दिएको छ। निषेधाज्ञा लम्बिन सक्ने स्थितिमा श्रमिक, विद्यार्थी, बेरोजगार युवा, एकल महिला, अपांगता भएका नागरिक आदिलाई हातमुख जोर्न संकट पर्न सक्ने अवस्थाकोसमेत सरकारले ख्याल गर्नुपर्नेमा जोड दिएको छ।"
"कर्णाली प्रदेश स्थापनाका पाँच वर्ष : भूगोल मिल्यो, समृद्धि अधुरै","सुर्खेतः पाँच वर्षअघि दलहरु प्रदेशको सिमांकन गर्दै थिए । तत्कालिन मध्यपश्चिमका केही जिल्लाहरु सुदूरुपश्चिममा गाभिए । त्यसैको विरोधमा अखण्ड मध्यपश्चिमको मागसहित आन्दोलन भयो ।त्यही क्रममा २०७२ साउनमा सुर्खेतमा तीन र जुम्लामा एक जना मारिए । सिमाकंनविरुद्धको आन्दोलन दबाउन प्रहरीले चलाएको गोली लागेर सुर्खेतका यामबहादुर विसी, टिकाराम गौतम र गोपालसिंह रजवारको ज्यान गयो ।जुम्लामा हरिबहादुर कुवँर मारिए ।आन्दोलनपछि तत्कालिन शिर्ष नेतृत्व सुदूरपश्चिममा गाभिएका जिल्ला फिर्ता गर्न तयार भयो । १३ दिनसम्म चलेको त्यही आन्दोलनको बलमा २०७२ भदौ ४ गते छैठौं प्रदेश घोषणा भयो । नागरिकको संघर्षबाट कर्णाली प्रदेश स्थापना भएको आज (बिहीबार) पाँच वर्ष पुग्यो। प्रदेशको नाम अहिले कर्णाली राखिएको छ । आन्दोलनबाट कर्णालीको छुट्टै भौगोलिक र राजनीतिक अस्तित्व कायम भयो । तर प्रदेश सरकार र राजनीतिक नेतृत्वले अपेक्षा अनुसार काम गर्न नसकेको गुनासो बढेको छ । यो अवधिमा न सहिदका सपना पूरा भए, न त सहिद परिवार र नागरिकलाई सन्तुष्ट बनाउने गरी प्रदेश सरकारले प्रयास नै गरेको छ । सहिद पार्क निर्माण र भदौ ४ गतेलाई सहिद दिवसको रुपमा मनाउने बाहेक अन्य माग सम्बोधन भएका छैनन् । 'प्रदेश प्राप्तिका लागि हाम्रा आफन्तले रगत बगाए, तर प्रदेश सरकारबाट रगतको सम्मान भएको छैन,' सहिद यामबहादुर विसीकी बहिनी भगवती विसी भन्छिन्, 'प्रदेशका प्राप्तिका लागि भएको आन्दोलनमा हाम्रा आफन्त ढले, तर अब हाम्रो विकास र समृद्धिका सपना नढलून् ।' उनले शालिक निर्माण, सहिदगेट निर्माण, सहिदको नाममा चोकको नामांकरण र परिवारलाई रोजगारी दिनेजस्ता महत्वपूर्ण मागहरुको प्रदेश सरकारले सुनुवाइन नगरेको गुनोसो गरिन् । सोही आन्दोलनमा भाइ हरिबहादुर कुँवरलाई गुमाएका जुम्लाका राजबहादुर कुँवरले सहिदका सपना पूरा नभएको गुनासो गरे । 'आन्दोलनबाट प्रदेश त प्राप्त भयो, तर समृद्ध कर्णालीको सपना अधुरै छ', उनी भन्छन्, 'सहिदको रगतले भूगोल त प्राप्त भयो, तर आम नागरिकका सपना पुरा हुन सकेनन् ।' सहिदको बलिदानबाट प्रदेश जन्मिए पनि कर्णालीले गरिवी र अभावको परिभाषा बदल्न नसकेको उनको तर्क छ ।आन्दोलन चर्किएपछि त्यसबेला दलहरुले१० जिल्लालाई मिलाएर २०७२ भदौ ४ गते छुट्टै प्रदेश घोषणा गरेका थिए । जीवनस्तर बदलिएन आन्दोलनमा सहभागी अगुवाहरु पनि समृद्ध कर्णालीको सपना पूरा हुन नसकेको बताउँछन् । प्रदेश सरकारले आन्दोलनको मर्म अनुसार काम गर्न नसकेको उनीहरुको आरोप छ । 'भूगोल प्राप्तिका लागि नागरिकले ज्यान गुमाए, आन्दोलनकै बलमा प्रदेश पनि प्राप्त भयो,' तत्कालिन अखण्ड मध्यपश्चिम आन्दोलन नागरिक संघर्ष समितिका संयोजक तेजविक्रम वस्नेत भन्छन, 'त्यो आन्दोलनको मर्म प्रदेश प्राप्त गर्नु मात्रै थिएन, जनताको जीवनस्तर नै बदल्नु थियो । तर अपेक्षाअनुसार काम हुन सकेन ।' तत्कालिन जुम्ला आन्दोलन परिचालन कमिटीका सदस्य सुरबहादुर सिंह प्रदेश सरकार आन्दोलनको मर्म अनुसार चल्न नसकेको बताउँछन् । 'साविकको कर्णालीलाई विशेष अधिकार दिलाउन जुम्लावासी आन्दोलनमा होमिएका थिए,' उनी भन्छन्, 'प्रदेश प्राप्त भएपनि विकासमा साविक कर्णाली प्राथमिकतामा परेन ।' सपना पूरा गर्छौं प्रदेश सरकारले भने नागरिकको विकास र समृद्धिको सपना पूरा गरिने जनाएको छ । 'समृद्ध कर्णाली, सुखारी कर्णालीवासी' को सपना पूरा गर्ने प्रयास भइरहेको प्रदेश सरकारको भनाइ छ । प्रदेश सरकारका प्रवत्ता एवम् भूमी व्यवस्था, कृषि तथा सहकारी मन्त्री विमला केसीले भनिन्, 'सहिदको उच्च सम्मान गर्नकै लागि प्रदेश सरकारले सहिद स्मृति प्रतिष्ठान गठन गर्ने योजना बनाएको छ ।' सहिदको योगदानकै कारण प्रदेश प्राप्ति भएको भन्दै उनले सहिदको सम्मान गरिने जनाइन् । सहिद परिवारले उठाएका मागहरु पूरा गर्न सहिद पार्क निर्माण भएपछि सहिदका शालिक र सहिद गेट बनाइने प्रदेश सरकारको भनाइ छ ।"
कोरोना कहर : कर्मचारीलाई आलोपालो,"काठमाडौं : देशभर कोरोना संक्रमण फैलिन थालेपछि सरकारले वर्क फ्रम होम अवधारणा ल्याई एक तिहाइ कर्मचारीलाई मात्रै कार्यालय बोलाउने भएको छ। अन्य कर्मचारीलाई घरबाटै काम लगाउन वर्क फ्रम होम अवधारणा ल्याइएको हो। प्रधानमन्त्री तथा मन्त्रिपरिषद् कार्यालयका प्रवक्ता राजेन्द्रप्रसाद पौडेलले न्यून कर्मचारीको उपस्थितिमा काम चलाउने प्रयास भइरहेको बताए। ५० प्रतिशतबाट काम चलाउने निर्णय त भइसकेको छ, कर्मचारीका कारण कोरोना नफैलियोस् भनेर एक तिहाइले काम चलाउने प्रयास गरिरहेका छौं, उनले भने। अहिले कार्यालयको प्रगतिको समीक्षा, रिपोर्टिङ, नयाँ कार्यक्रम, योजना बनाउने समय हो। प्रदेश र स्थानीय तहको वर्षभरिको कामको रिपोर्टिङ पनि यही बेला हुन्छ। कर्मचारीका लागि अहिलेको समय महत्वपूर्ण भएकाले केही दिन चाप हुन सक्ने पौडेलले बताए। उनका अनुसार तीन अधिकृत भएका शाखाका एक जनालाई कार्यालय बोलाउने र अन्य दुईलाई घरैबाट काम चलाउने अभ्यास सुरु भइसकेको छ। अधिकृत १५१५ दिनमा कार्यालय आउनुपर्ने र सोभन्दा माथिका कर्मचारी भने कार्यालय नै आउनुपर्ने निर्णय भएको पौडेलले जानकारी दिए। लकडाउनपछि लागू भएको सिफ्ट सिस्टम प्रभावकारी नभएपछि सरकारले यो अवधारण ल्याएको हो। यसअघि बिहान ८ देखि दिउँसो १ बजे र १ देखि साँझ ६ बजेसम्मको सिफ्ट थियो। कोरोना संक्रमित दुई सयभन्दा बढी भएका जिल्ला र काठमाडौं उपत्यकाका सरकारी तथा गैरसरकारी निकाय, बैंक, सहकारी, लघुवित्त एवं वित्तीय संघसंस्थाको सेवा विद्युतीय माध्यमबाट प्रवाह गर्ने व्यवस्था मिलाउन सरकारले निर्देशन दिएको छ। वर्क फ्रम होमको कार्य सम्पादन सम्बन्धित कार्यालय प्रमुखले मिलाउने छन्। कोरोना संक्रमणका बेला आलोपालो प्रणाली अवलम्बन गरिएको बताउँदै प्रवक्ता पौडेलले भने, घरमा रहे पनि कर्मचारीले सक्नेजति काम गर्नुपर्छ। कार्यान्वयन मोडालिटी भने अझै तयार नभएको उनले बताए। भीडभाड हुने मालपोत, नापी, यातायातलगायत बढी जनसम्पर्क हुने कार्यालयको सेवा प्रवाह भने स्थगित गरिएको छ। भदौ १५ सम्मका लागि नापी र मालपोतको सेवा बन्द गरिएको हो। कोरोना संक्रमण बढेपछि काठमाडौं उपत्यकाका मालपोत कार्यालयले भदौ १५ सम्म सेवा बन्द गरेका हुन्। मन्त्रीस्तरीय निर्णयबाट बुधबारदेखि नापी र मालपोतका सेवा बन्द गर्दै उपत्यकाका अधिकांश सरकारी कार्यालयको सेवा कटौती गरिएको छ। तर, उपत्यकाबाहिर भने प्रदेश सरकारस्थानीय प्रशासनको समन्वयमा स्वास्थ्य सुरक्षा मापदण्ड अवलम्बन गरेर सेवा प्रवाह गराउन निर्देशन दिइएको छ। आलोपालो प्रणालीमा कार्यालयबाट जारी परिचयपत्रका आधारमा कर्मचारी कार्यालय जान आउन पाउने व्यवस्था गरिएको काठमाडौंका प्रमुख जिल्ला अधिकारी जनकराज दाहालले बताए। वर्क फ्रम होम कति प्रभावकारी ? प्रशासनविद् भीमदेव भट्ट घरबाट सेवा दिन कठिन रहेको बताउँछन्। काठमाडौं उपत्यकाभित्रै सम्भव नहुने यो अभ्यास दुर्गम भेगमा प्रभावकारी बन्न नसक्ने उनको ठहर छ। हाम्रा कर्मचारी यस्तो अभ्याससँग अभ्यस्त छैनन्, न प्रविधि त्योअनुसार छ, इन्टरनेटको अवस्था सबैलाई थाहै छ, तलब त्यसै खान दिन हुँदैन भनेर सरकारले यसो गरेको होला, भट्टले भने। सरकारले प्रविधिमा धेरै खर्च गरे पनि त्यसअनुसार अझै नतिजा नआएको उनले बताए। सरकार र कर्मचारी छिटोछरितो र सहज सेवा दिने विषयमा गम्भीर नभएका भट्टको आरोप छ। आधिकारिक ट्रेड युनियनका कार्यवाहक अध्यक्ष भोलानाथ पोखरेल कोरोनासँग लड्न कर्मचारीले विश्व स्वास्थ्य संगठनको मापदण्ड र सरकारका निर्णय पालना गर्नुको विकल्प नरहेको बताउँछन्। कर्मचारीले घरैबाट काम गर्नुपर्ने र यो समयलाई सिर्जनात्मक र रचनात्मक बनाउनुपर्ने उनको सुझाव छ। अनलाइनबाट धेरै काम गर्न सकिन्छ, त्यो चिन्तन कर्मचारीमा हुनु पर्यो, उनले भने, यो महामारीमा भीडभाड, बैठक, गोष्ठी लगायतका भत्तामा ध्यान दिनु भएन। आफूलाई रचनात्मक बनाउनु पर्यो।"
प्याकेजमै सहमति हुँदैछ : प्रचण्ड (भिडियोसहित),"काठमाडौं : सत्तारूढ नेकपाका अध्यक्ष पुष्पकमल दाहाल 'प्रचण्ड'ले प्रधानमन्त्री केपी ओलीसँग प्याकेज सहमति हुन लागेको बताएका छन्। महासचिव विष्णु पौडेल नेतृत्वको कार्यदललाई सोही आधारमा सुझाव प्रस्ताव ल्याउने कार्यादेश दिइएको उनले खुलाए। अन्नपूर्ण मिडिया ग्रुपको एपीवान एचडी टेलिभिजनको कार्यक्रम द बाभ्रो डेल्टा सो मा भूषण दाहालसँगको अन्तर्वार्तामा अध्यक्ष दाहालले संघीय सरकारको मन्त्रिपरिषद् पुनर्गठन, प्रदेश सरकार पुनर्गठन, थपघट, ठूला राजनीतिक नियुक्ति, स्थायी समिति एजेन्डामा साझा सहमति हुने बताएका हुन्। उनका अनुसार अधिकार बाँडफाँट, प्रतिपक्षी दलसमेतको साथमा संवैधानिक नियुक्तिलगायत विषय पनि प्याकेजमा टुंग्याइने छन्। दुइटा अध्यक्षबीच पनि समझदारी बनाएर टुंगो लगाउने भन्नेमा हामी सबै सहमत छौं। त्यसकारण अब एक एक व्यक्तिका निम्ति झगडा भएर बस्दैन भन्ने मेरो विश्वास छ, उनले भने। नेकपामा पौडेल नेतृत्वको कार्यदलले सुझाव प्रस्ताव ल्याएपछि स्थायी समितिबाट पारित गर्ने र केन्द्रीय समिति हुँदै महाधिवेशनमा जाने तयारी छ। स्थायी समितिबाट प्रस्ताव पारित गर्ने र केन्द्रीय समितिबाट महाधिवेशनमा जाने भनेपछि अब पदको कुरा छैन। यो विषय हामो मुख्य हिजो पनि थिएन। मान्छेले बुझ्दा यो हाम्रो बहस पदकै लागि भएको हो कि भन्ने नेगेटिभ (नकारात्मक) अलि बढी गयो। यथार्थ त्यस्तो होइन, दाहालले भने, पार्टी एकताको कुरा गर्दा होस् या गठबन्धन गरेर चुनावमा जाँदा हामी पदको बार्गेनिड गरेर गएका थिएनौं, पदको बार्गेनिड गरेर गएका हुन्थ्यौं भने पार्टी एकता नै हुँदैनथ्यो। नेकपाका दुई अध्यक्ष केपी ओली र दाहालले गत शुक्रबार महासचिव पौडेलको नेतृत्वमा शंकर पोखरेल, पम्फा भुसाल, जनार्दन शर्मा, भीम रावल र सुरेन्द्र पाण्डे रहेको ६ सदस्यीय कार्यदल गठन गरेका थिए। यो कार्यदलले काम गरिरहेको छ। प्रधानमन्त्री ओलीले गत साता ५ दिनभित्रै पार्टीमा नयाँ सिनारियो देखिने बताएका थिए। दाहालले पनि तत्काल नयाँ परिस्थिति निर्माण हुने बताए। नेकपा फुट्दैन, ५ दिनमै देख्नु हुनेछ : प्रधानमन्त्री ओली (भिडियोसहित) एकता जोगाउन म चुप लागेको छु प्रधानमन्त्रीले ५ दिन नै भन्नुभएछ भनेर पछि उहाँ (प्रधानमन्त्री) सँग कुरा भयो। त्यो कसरी भन्नुभयो ? भन्दा एउटा आत्मविश्वास व्यक्त गरेको भन्नुभयो, दाहालले भने, हामीले कार्यदल बनाएका छौं। कार्यदलले काम गरिरहेको छ। मलाई लाग्छ, हप्ता, दस दिनभित्र नयाँ निष्कर्षसहित अगाडि जाने वातावरण बन्छ भन्ने लाग्छ। नेकपाभित्र चर्काे विवादमा रहेको अमेरिकी सहयोग नियोग एमसीसी (मिलेनियम च्यालेन्ज कर्पाेरेसन) का विषयमा पनि समझदारी निर्माण हुने दाहालले संकेत गरे। एमसीसीमा पनि समझदारी बन्ने दिशातिर अगाडि बढ्यो भनेर बुझ्दा हुन्छ, दाहालले भने, सम्भव हुने जति संशोधन गरेर अगाडि बढाउन उचित हुन्छ भन्ने मत प्रभावी छ। दाहालले पार्टी एकता गरेर आफू निरीह नबनेको कताए। प्रचण्डले आफ्ना लागि, देशका लागि, जनताका लागि जटिल परिस्थितिमा पनि ठाउँ बनाउँदै आएको छ। जसरी प्रचण्ड निरीह भएको हो कि भन्ने देखिन्छ। नातागोतादेखि पार्टीका समर्थक शुभचिन्तकदेखि बुद्धिजीवीले पनि त्यो भनेको सुन्ने गरेको छु। तर मेरो सोच्ने तरिका अलिक फरक रहेछ। यसरी हेर्दा म निरास छैन। दाहालले १० वर्षे युद्धको नेतृत्व गरेर संघीय लोकतान्त्रिक गणतन्त्र, संघीयता, धर्मनिरपेक्षता, समानुपातिक समावेशिताका परिवर्तनका एजेन्डा स्थापित गर्न, शान्तिको त्यो वातावरण बनाउन, रूपान्तरण र परिवर्तनको वातावरण बनाउन खेलेको भूमिकामा कुनै हीनताबोध नभएको बताए। भिडियो"
बालुवाटारमा मन्त्रिपरिषद बैठक,काठमाडौं : प्रधानमन्त्रीको सरकारी निवास बालुवाटारमा मन्त्रिपरिषद् बैठक जारी छ । प्रधानमन्त्रीको निजी सचिवालय स्रोतका अनुसार नियमित मन्त्रिपरिषद् बैठक केहीबेर अघि सुरु भएको हो । विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण र नियन्त्रणका लागि सरकारले काठमाडौं उपत्यकामासमेत एक साताका लागि निषेधाज्ञा गरेको छ । बुधबार निषेधाज्ञाको पहिलो दिन उपत्यकामा दुई सय जनामा कोरोना संक्रमण पुष्टि भएको छ । सरकारले कोरोना संक्रमण नियन्त्रणका लागि कसरी अगाडि बढ्ने भन्ने विषयमा छलफललाई तिब्र पारेको छ । बुधबार कोभिड१९ क्राइसिस म्यानेजमेन्ट सेन्टर (सीसीएमसी)को बैठक बालुवाटारमा बसेको थियो ।
लिदी पहिरामा पुरिएका ३० को शव भेटियो : ९ अझै बेपत्ता,"काठमाडौं : गत शुक्रबार बिहान सिन्धुपाल्चोकको जुगल गाउँपालिका२ लिदीको लामागाउँ पहिरोमा बेपत्ता भएकामध्ये थप पाँचको शव बिहीबार भेटिएको छ । तीन महिला, एक पुरुष र एक बालकको शव बिहीबार भेटिएको जिल्ला प्रहरी कार्यालय सिन्धुपाल्चोकका प्रहरी नायव उपरीक्षक माधवप्रसाद काफ्लेले जानकारी दिए । हिरा दोङ, सानुकान्छा दोङ, बिबिरानी दोङ, ललिता दोङ र सङ ल्हामु पाख्रीन दोङको शव बिहीबार फेला परेको जिल्ला प्रहरी कार्यालय सिन्धुपाल्चोकका प्रहरी नायव उपरीक्षक काफ्लेले जानकारी दिए। यससँगै पहिरोमा ज्यान गुमाउनेको संख्या ३० पुगेको छ । ९ जना अझै बेपत्ता छन् । हालसम्म शव फेला परेकामध्ये १६ पुरूष र १४ महिला छन् । तीमध्ये १४ बालबालिका मात्रै छन् । बेपत्ताको खोजीमा नेपाली सेना, नेपाल प्रहरी र स्थानीयवासी जुटेका छन् । रासस"
तेजाब आक्रमणका अभियुक्तलाई थुनामा पठाउन आदेश,काठमाडौं : जिल्ला अदालत काठमाडौँले स्थानीय बाफलकी एक युवतीमाथि तेजाब आक्रमण गर्ने अभियुक्तद्वयलाई पुर्पक्षका थुनामा पठाउन आदेश जारी गरेको छ। न्यायाधीश कृष्णजङ्ग शाहको आजको इजलासले तेजाब आक्रमण गर्ने भनिएका मोहम्मद आलम र फैयाज आलमलाई पुर्पक्षका लागि थुनामा पठाउने आदेश जारी गरेको अदालतका फैसला कार्यान्वयन अधिकारी सञ्जीव पोखरेलले जानकारी दिए। आदेशमा तेजाब पीडित ओखलढुङ्गाकी पवित्रा कार्कीलाई पीडित राहत कोषबाट दुई लाख राहत दिनसमेत भनिएको छ। अभियुक्तलाई गत साउन ८ गते कार्कीलाई काठमाडौँको बाफलमा सँगै खाजा खान बोलाएर तेजाब प्रहार गरी गम्भीर घाइते बनाएको अभियोग लागेको छ । कार्कीको हाल उपचार भइरहेको छ। रासस
दैलेखमा ८२ घन्टा निषेधाज्ञा,"दैलेख : कर्णाली प्रदेशको दैलेख जिल्लाभर ८२ घण्टासम्म लागु हुनेगरी निषेधाज्ञा गरिएको छ । जिल्ला प्रशासन कार्यालय दैलेखले बिहीबार दिउँसो २ बजेदेखि भदौ ७ गते राती १२ गतेसम्म निषेधाज्ञा गरेको हो । कोरोना भाइरस (कोभिड१९) संक्रमण नियन्त्रण तथा रोकथामलाई थप प्रभावकारी बनाउन निषेधाज्ञा जारी गर्नु परेको दैलेखका प्रमुख जिल्ला अधिकारी सन्तबहादुर सुनारले बताए। संक्रमण फैलिन नदिन सजगता अपनाउन सचेतनामुलक कार्यक्रम र प्रवद्र्धनात्मक कार्यक्रम सञ्चालन गर्न जरुरी रहेको प्रमुख जिल्ला अधिकारी सुनारको भनाइ छ । संक्रमण बढ्दै गएकाले निषेधाज्ञा जारी गर्नु परेको प्रमुख जिल्ला अधिकारी सुनारले बताए। नेपालीको मुख्य चार्डपर्व खासगरी तीज पर्व नजिकिँदै गर्दा हुने भीडभाडका कारण कोरोना भाइरसको संक्रमण फैलिन नदिन निषेधाज्ञा जारी गरिएको प्रमुख जिल्ला अधिकारी सुनारले बताए । निषेधाज्ञा अवधीभर औषधि पसल, अस्पताल तथा स्वास्थ्य संस्था सञ्चालन सम्बिन्ध सेवा, खानेपानी तथा विद्युत सञ्चालन, फोहोरमैला व्यवस्थापन बाहेकका सबै सेवाहरु बन्द गरिएको जिल्ला प्रशासन कार्यालय दैलेखले जनाएको छ । प्रशासनका अनुसार दैलेखको पूर्वमा पर्ने जाजरकोट जिल्लाको सिमाना, पश्चिममा कालिकोट, अछामको सिमाना र दक्षिणमा सुर्खेत जिल्लाको सिमानाबाट दैलेख जिल्ला प्रवेशमा रोक लगाईएको प्रशासनले जनाएको छ । स्थानीय प्रशासनले कोरोना भाइरसको महामारीबाट थप सजग र सुरक्षित रहन आग्रह गरेको छ । दैलेखमा हालसमम कोरोना संक्रमितको संख्या ९ सय ८३ पुगेको स्वास्थ्य सेवा कार्यालय दैलेखले जनाएको छ । ती मध्ये ९ सय ३८ जना निको भएर घर फर्केका छन् । जिल्लामा कोरोना संक्रमणबाट तीन जनाको मृत्यु भइसकेको छ ।"
भक्तपुरमा निषेधाज्ञा तोड्ने २३६ जना नियन्त्रणमा,"भक्तपुर : बुधबार रातिदेखि जारी गरिएको निषेधाज्ञा अवज्ञा गरी अनावश्यक रुपमा सडकमा निस्किने २ सय ३६ जनालाई प्रहरीले नियन्त्रणमा लिएको छ । त्यस्तै ८० वटा दुईपांग्रे सवारीसाधन नियन्त्रणमा लिइएको छ । बिना काम निषेधाज्ञा उल्लंघन गरी सडकमा निस्किएका सर्वसाधारणलाई प्रहरीले सडकमै उभ्याउने गरेका छन् । त्यस्तै दुईपांग्रे सवारीसाधनलाई पनि नियन्त्रणमा लिएर त्यसमा सवार व्यक्तिलाई होल्ड गरिएको छ । महानगरीय प्रहरी परिसर भक्तपुरकी प्रमुख प्रहरी उपरीक्षक तारादेवी थापाका अनुसार बिहीबार बिहान १० बजेसम्म विनाकाम सडकमा निस्किने २ सय ३६ जनालाई नियन्त्रणमा लिइएको जानकारी दिइन् । काठमाडौं उपत्यकामा निषेधाज्ञा जारी भएपछि बिहीबार बिहानैदेखि प्रहरीले सडक तथा नाकाहरुमा कडा चेकजाँच गरेको थियो । त्यस्तै सहरबजारका मुख्य मुख्य चोकहरुमा समेत प्रहरी परिचालन गरी निषेधाज्ञा पालना गराइरहेका छन् । निषेधाज्ञामा अत्यावश्यक काममा बाहेक सर्वसाधारणलाई यताउता हिँडडुल गर्न बन्देज लगाइएको छ । त्यस्तै अत्यावश्यक काममा जाने भनी तोकिएका व्यक्तिहरुबाहेक अरु कसैले सवारीसाधन चलाउन पाइँदैन । यसरी कडा व्यवस्था गरिँदा पनि अनावश्यक रुपमा सडकमा आउनेलाई नियन्त्रणमा लिएर कारबाही गरिएको प्रहरी उपरीक्षक थापाले बताइन् । यसरी नियन्त्रणमा लिइएकाहरुलाई बिहीबार पहिलो दिन भएकाले दुई घन्टाभन्दा बढी नियन्त्रणमा राखी छोडिएको उनको भनाइ छ।बिहानैदेखि नियन्त्रणमा लिएर होल्ड गरिएकालाई बिहान १० बजेमात्रै छोडिएको छ, प्रहरी उपरीक्षक थापाले भनिन्, आज पहिलो दिन भएकाले सचेत गरेर छाडेका छौं । पछि नियन्त्रणमा लिएर कारवाही गर्छाैँ । प्रहरी र नगरपालिकाहरुले दुईतीन दिनदेखि निषेधाज्ञाबारे माइकिङ गरेर जानकारी दिँदा पनि अटेर गरेर सडकमा निस्कने क्रम रोकिएको छैन । उनले सर्वसाधारण अटेरी भएरै अनावश्यक रुपमा सडकमा निस्किएको दाबी गरिन् ।निषेधाज्ञाबारे थाहै नभएको भएका १०१५ जना सडकमा आउलान्, उनले भनिन्, यसरी सयौं मानिस सडकमा आउँदैनन् । उनका अनुसार अत्यावश्यक काममा आएकालाई आवश्यक सोधपुछ गरेर छोडिएको छ ।"
"उदयपुरमा प्रहरीसहित तीन जनामा कोरोना, संक्रमितको संख्या ११० पुग्यो","उदयपुर : उदयपुरमा बिहीबार ११ वर्षीया बालिका र नेपाल प्रहरीका जवानसहित तीन जनामा कोरोना पुष्टि भएको छ। प्रादेशिक अस्पताल विराटनगरको कोरोना प्रयोगशालामा गरिएको परीक्षणबाट त्रियुगा नगरपालिका १० का ११ वर्षीया बालिका, ३२ वर्षीय प्रहरी जवान र ४२ वर्षीय शिक्षकमा कोरोना पोजेटिभ देखिएको हो। प्रहरी जवान साउन २८ गते सुनसरीबाट सरुवा भएर जिल्ला प्रहरी कार्यालयमा आएका हुन भने त्रिनपा ९ घर भएका शिक्षक त्रिनपा १० स्थित बालमन्दिर माध्यमिक बिद्यालयका बोक्सेका शिक्षक हुन्। साउन २८ गते जिप्रकामा आईपुगेका जवान अन्यसँग भेटघाट नै नगरी सोही दिन प्रहरी परिषर भित्र रहेको क्वारेन्टाईनमै बस्दै आएको एसपी भिमबहादुर दाहालले बताए। उनले भने, संक्रमण फैलन नदिन सरुवा भएर आएका सबैलाई अनिवार्य क्वारेन्टाईनमा राख्ने र पाँच दिनपछि पिसिआर टेष्ट गर्ने व्यवस्था मिलाएका छौ। प्रहरी परिषर भित्रै क्वारेन्टाइन र आइसोलेसनको व्यवस्था गरिएकाले संक्रमणबाट सुरक्षित रहेको उनको भनाई छ। यो सँगै उदयपुरमा संक्रमितको संख्या एक सय १० पुगेको छ। त्यसमध्ये ३० जना महिला ७९ जना पुरुष र एक जना बालिका रहेको जिल्ला स्वास्थ्य कार्यालयका प्रमुख मोहन सुवेदीले जानकारी दिए। साउन १६ गते मालपोत कार्यालयका खरिदारमा कोरोना देखिएपछि कन्ट्रायाकसेसनका आधारमा ४२ वर्षीय शिक्षकमा कोरोना देखिएको हो। कर्मचारीमा संक्रमण देखिएसँगै समुदाय स्तरमा कोरोना फैलिएको भन्दै स्थानीय प्रशासनले सदरमुकाम रहेको त्रियुगा, चौदण्डिगढी र बेलका नगरपालिका क्षेत्रमा निषेधाज्ञा र कटारी नगरपालिकामा लकडाउन गरिएको छ। जिल्लामा कोरोना संक्रमित देखिएकामध्ये त्रियुगा नगरपालिकामा ६४ जना, बेलका नगरपालिकामा ३२ जना, कटारी नगरपालिकामा ७ जना, चौदण्डीगढी नगरपालिकामा २ जना, उदयपुरगढी गाउँपालिकामा २ जना र ताप्ली गाउँपालिकामा तीन जनामा कोरोना संक्रमण देखिएको छ। जिल्लामा हालसम्म एक हजार सात सय २३ महिलासहित ६ हजार ६ सय ५७ जनाको पिसीआर परीक्षणका लागि स्वाव संकलन गरिएकोमा एक हजार ६ सय ५८ महिलासहित ६ हजार चार सय १६ जनाको रिर्पोट आईसकेको र बाँकी दुई सय ४१ जनाको आउनेक्रम जारी रहेको स्वास्थ्य कार्यालयले जनाएको छ। कार्यालयले दिएको जानकारीअनुसार हाल ७ जना महिलासहित एक सय ३७ जना क्वारेन्टाइनमा छन् भने १८ महिला सहित चार सय ७२ जना होम क्वारेन्टाईनमा छन्।"
विप्लव समूहकी नेतृ भुजेल रिहालगत्तै पक्राउ,"राजविराज : नेत्र विक्रम चन्द विप्लव समूहकी नेतृ ४१ वर्षीया उमा भुजेल शिलुपुनः पक्राउ परेकी छन्। भुजेलसँगै विप्लव समूहका अर्का नेता ३१ वर्षीय सुमनसिंह पौडेलसमेत पक्राउ परेको जिल्ला प्रहरी कार्यालय सप्तरीका डिएसपी तिलक भारतीले बताए। इलाका प्रहरी कार्यालय कञ्चनरुप, सप्तरीले उनीहरुविरुद्ध अभद्र व्यवहारमा मुद्दा चलाएको छ। प्रहरीले भुजेल र पौडेलमाथि सप्तरीको भारदहमा प्रहरीसँग अभद्र व्यवहार गरेको आरोप लगाएको छ। पूर्व पोलिटव्युरो सदस्य भुजेल र नेता पौडेललाई जिल्ला अदालत सुनसरीले मङ्गलबार पुर्पक्षका लागि साधारण तारखेमा रिहा गरेको थियो। सुनसरीमा दुवै जनालाई तीनवटा मुद्दा चलाएकोमा अदालतले सबैमा साधारण तारखेमा रिहा गर्ने आदेश गरेको थियो। सुनसरी जिल्ला अदालत बाहिर निक्लने बितिक्कै प्रहरीले पक्राउ गरेको पौडेलको पारिवारिक स्रोतले बताएको छ। पक्राउ परेलगत्तै दुवै जनालाई सुनसरी प्रहरीले नियन्त्रणमा लिएर सप्तरी प्रहरीलाई बुझाएको जनाइएको छ। सात महिनाको अवधिमा भुजेल पक्राउ परेको यो १२औं पटक हो। सरकारले नेकपामाथि ०७५ फागुन २८ गतेदेखि प्रतिबन्ध लगाएको छ।"
निषेधाज्ञा उलंघन गर्ने १२ सय 'होल्ड'मा,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण रोकथामका लागि उपत्यकामा लागू गरिएको निषेधाज्ञा उलंघन गर्नेलाई कारवाही गरिएको छ। आवश्यक नपरी बाहिर निस्किएका करिब १२ सयलाई होल्ड गरेर छाडिएको प्रहरीले जनाएको छ। यसरी होल्ड गरिएकामध्ये ललितपुरमा करिब पाँच सय छन्। त्यसैगरी काठमाडौंमा साढे चार सय कारवाहीमा परेका छन् भने भक्तपुरमा साढे दुई सयजति कारवाहीमा परेका छन्। निषेधाज्ञाको पहिलो दिन भएकाले उनीहरुलाई केही समय होल्ड गरेर छोडिएको प्रहरीले जनाएको छ। बुधबार राति १२ बजेदेखि नै निषेधाज्ञा लागू भएकाले अति आवश्यक नपरी निस्किएका ११ सय ७० जना कारवाहीमा परेका हुन्। महानगरीय ट्राफिक प्रहरी महाशाखाका अनुसार सबैभन्दा धेरै ललितपुरमा ४ सय ९८, काठमाडौंमा ४ सय ३७ र भक्तपुरमा २ सय ३५ जना कारवाहीमा परेका हुन्। सँगै निषेधाज्ञा उल्लघंन गरेका ६ सय ९८ दुई पाङ्ग्रे र १ सय ९५ चार पाङ्ग्रे सवारी साधन कारवाहीमा परेका छन्। कोरोना संक्रमण रोकथामका लागि सरकारले भदौ १० गते राति १२ बजेसम्म उपत्यकामा निषेधाज्ञा जारी गरेको छ। भक्तपुरमा निषेधाज्ञा तोड्ने २३६ जना नियन्त्रणमा निषेधाज्ञाको समयमा अत्यावश्यक कामबाहेक हिँड्नेलाई प्रहरीले रोकेको छ। मर्निङ वाक र इभिनिङ वाकमा ननिस्किइ घरमै बस्नसमेत सुझाव दिएको छ। अनावश्यक काममा निस्किएको पाइए सङ्क्रामक रोग ऐन २०२० अनुसार कारवाही हुनेछ। ऐनमा एक महिनासम्म कैद वा एक सय रुपैयाँसम्म जरिवाना वा दुवै सजाय हुने व्यवस्था छ।"
छोराले मोबाइल चलाएर बस्दा बाँचियो,"अछाम : मंगलबार राती निकै ठुलो पानी परिरहेको थियो। मीनबहादुर सुनारको परिवार खाना खाएर सुतिसकेका थिए। मीनबहादुर सैनीबजारमा विगत १० वर्षदेखि सुनचाँदी व्यवसाय गर्छन्। पसल र बस्नका लागि टिनको छानो बनाईएका थियो। मुसलधारे पानी परेकाले टिनमा असिना परेको जस्तै आवाज आईरहेको थियो। मीनबहादुरको माईलो छोरा रोशन बाहेक सबै सुतिसकेका थिए। मीनबहादुरको ६ जनाको परिवार त्यही थियो। रोशन नसुतेर मोबाइल चलाएर बसेका थिए। रोशन नसुतेका कारणले मीनबहादुरको ६ जानको परिवारको ज्यान जोगिएको छ। छिमेकी धनादेवी साउदको होटलमा पानी पसेको हल्ला रोशनले सुनेपछि सुतिरहेका सबैलाई हतार हतार उठाए। उनले भने हामी सबै सुतिसकेका थियौँ, छिमेकीको पसलमा पानी पसेपछि भएको हल्ला सुनेर छोरो करायो हत्तपत्त ब्यूझिँदा त आफ्नो पसलमा पनि दुई फिट जति पानी पुगिसकेको थियो, शरिरमा लगाएका लुगा समेत ल्याउन पाएनौं। मीनबहादुर छिमेकीले दिएको एकसरो लुगासहित ६ जनाको परिवार बोकेर बुधबार राती १ बजे रित्तो हात बान्नीगढी जयगढ गाउँपालिका२ जनालीकोट फर्किएका छन। मीनबहादुरले भने हल्लाखल्ला सुन्नासाथै सबै भागेर ज्यान जोगायौ, पसलमा रहेको नगद, गरगहना र अरु सामान सबै बगे पनि भाग्यले सपरिवारको ज्यान जोगियो। मुसलधारे पानी परिरहेका बेला पसलभन्दा केहीमाथि पुगेर ज्यान जोगाएको उनले बताए। मंगलबार राति कैलाश खोलामा आएको बाढीले अछामको रामारोशन गाउँपालिका५ सैनीबजार बगाएको छ। अहिले कैलाश सैनीबजार रहेको ठाउँमा कैलाश खोला बगेको छ। बाढीले स्थानीय नन्दसिंह साउदको सात जनाको परिवार पुरै बगेको छ। नन्दबहादुर सहित पत्नी गंगा,बुहारी कविता साउद, छोरा नविन, रुपेश, नातिनी प्राप्ति, र उनकी सासुआमा (नाम नखुलेको)लाई बाढीले बगाएको छ। यसैगरी अम्मर शाह,शाहकी पत्नी पबित्रा,छोरा समिरलाई पनी बाढीले बगाएको हो। चन्द्र साउद,साउदकी पत्नी बसु साउद, अन्य स्थानीयहरुमा गौरी शाह,सम्झना शाह,जोगा साउद,लालसरा शाही र उनका छोरा बसन्त रहेका छन्। बाढीले बगाएका मध्ये ६ जनाको शव बुधबार दिउँसो फेला परेको छ। ६ जना मध्ये ३ सैनीबजारका १५ वर्षीया नवीन साउद, ३२ वर्षीया गौरी शाह र ४८ वर्षीया चन्द्र साउद छन। अन्य तीन जनाको सनाखत हुन बाँकी छ। ११ जना अझै बेपत्ता छन्। जिल्ला प्रहरी कार्यालय अछामका प्रमुख डीएसपी योगेन्द्रसिंह थापाका अनुसार ४ जनाको शव बान्नीगढी जयगढ गाउँपालिका६ दर्नाको कोसेडा क्षेत्र र २ जनाको शव मंगलसेन नगरपालिका३ रलेको लमतणा र सेरीमा भेटिएको हो। अहिले पनी खोजी कार्य जारी रहेको उनले बताए। बाढीले सैनीबजारका २२ घर, रामारोशन क्षेत्रका ९ झोलुगे पुल, एउटा पक्की पुल, गाउँपालिकाको एउटा एम्बुलेन्स, ५ वटा लघु जलविद्युतका पावर हाउस र ४ वटा मोटरसाइकल बगाएको जिल्ला प्रहरी कार्यालय अछामले जनाएको छ।"
"कोरोना कहर : यसपालिको तीजमा न माइत, न मन्दिर","गुलरिया : यसपालिको तीजमा, म माइत गइन्। कोरोना कहरले, छेक्यो बरिलै । स्वस्थ रहे अर्को साल, आउँला मेरा बाबै छोरी आइन भनेर, नरोए बरिलै ।। अवस्था सामान्य भइदिएको भए यतिबेला चेलीबेटीहरु तीज मनाउने तरखरमा हुन्थे। कोही माइत जाँदै हुन्थे भने कोही दर पकाउनमै व्यस्त हुन्थे। तर परिस्थित फरक भइदिँदा चेलिबेटीहरु यतिबेला घरभित्र बस्न बाध्य भएका छन्। विश्वव्यापीरुपमा फैलिएको कोरोना (भाइरस कोभिड१९) का कारण चाडपर्वदेखि सबै कुरा अस्तव्यस्त छ। समुदायमा कोरोना फैलिएपछि धेरैजसो स्थानमा निषेधाज्ञा जारी गरिएको छ। यतिबेला कोरोनाले तीजका चेलीहरुलाई घरभित्र थुनिदिएको छ। तैपनि महिला दिदिबहिनीहरु घरमै तीज मनाउने सुसारमा छन्। हेरौं बर्दियाका चेलीहरुको तीज तयारी। सधैं तीज पर्वमा माइत जान रहर गर्ने गुलरिया नगरपालिका ६ निवासी अञ्जु शर्मा यसपटक माइत गएकी छैनन् । जान्ने भएदेखि सधै मनाएको तीज कोरोना भाइरस (कोभिड१९) महामारीको जोखिमले घरमै मनाउने उनको बिचार छ । जिल्लामा मात्रै होइन क्लस्टर स्तरमा समेत व्यापक कोरोना संक्रमित देखिन थालेपछि घरपरिवारमै रमाउँदै तीजको ब्रत बस्ने तयारी उनको छ ।तीजमा माइत नगएपछि तीज आएजस्तै लाग्दैनथ्यो । यतिखेर कोरोना महामारीको चारैतिर त्रास छ । त्यसैले यस वर्ष माइत जाने मनसाय बनाएन,' शर्माले भनिन्,' सधै एकनास कहाँ हुन्छ र । ज्यानै जोखिममा पारेर चाडपर्व मनाउनुको अर्थ पनि छैन । स्वास्थ्य सुरक्षित रहे अर्को वर्ष रमाइलो गरी तीज मनाइ हालिन्छ नि ।' परम्परा धान्ने मनसायमा छु, शर्माले थपिन्, 'मन्दिरमा पनि भीडभाड हुन्छ, ब्रत बसेको दिन घरमै पूजा गर्छु । आफै सुरक्षित हुनुपर्ने अवस्था आएको छ ।' जताततै कोरोना संक्रमित देखिन थालेपछि सबै दिदी, बहिनीहरुलाई सजग रहन उनले सुझाव दिइन् । उनी मात्र होइन यस वर्ष धेरै महिला दिदी बहिनी माइत नगई घरमै तीज मनाउने तयारीमा छन् । कोरोना कहरले गर्दा तीजको अघिल्लो दिन चेलीबेटीलाई खुवाइने दर खाने कार्यक्रम पनि धेरैले कटौती गरेका छन् । जिल्लामा स्थानीय प्रशासनले निषेधाज्ञा जारीपछि यातायातका सवारी साधनहरु पनि चलेका छैनन् । तीजका दिन मन्दिरमा पूजाका लागि आउने भक्तजनलाई सामाजिक दुरी कायम राख्न अनुरोध गरिएको वगलामुखी मन्दिर गुलरियाका पुजारी डील्लीप्रसाद उपाध्यायले बताए । शिवालयमा पूजाअर्चना गर्न आउने भक्तजनले अनिवार्यरुपमा मास्क लगाएर आउनु जरुरी छ । उनले भने,' कोरोना महामारीका बेला यसको नियन्त्रण गर्न सबैको ऐक्यवद्धता हुनुपर्छ ।' तीज पर्वका अवसरमा गरिने भीडभाडले कोरोना संक्रमण फैलिने भएकाले भीडभाड नगर्न स्थानीय प्रशासनले अनुरोध गरेको छ । कोरोना संक्रमणका कारण यस वर्ष दिदी बहिनीलाई घरमै बसेर तीज मनाउन आग्रह गरिएको प्रमुख जिल्ला अधिकारी लिलाधर अधिकारीले बताए । 'तीज पर्वको अवधिमा निषेधाज्ञा जारी गरिएकाले अत्यावश्यक कामबाहेक घरबाहिर निस्कनु उचित छैन । पर्वमा बेला असहज महशुस भएपनि केही दिनपछि अवस्था सामान्य हुन्छ,' उनले भने,' बर्दियामा कोरोना भाइरस संक्रमितको संख्या ३ सय नाघेकाले सबैजना सजग हुनुपर्ने अवस्था छ । सबैले मिलेर कोरोना महामारीलाई परास्त गर्नुपर्ने बेला आएको छ।'"
पेस्तोल सहित दुई पक्राउ,काठमाडौं : हातहतियर ओसारपसार गर्ने दुईजनालाई प्रहरीले पक्राउ गरेको छ। पक्राउ पर्नेमा नुवाकोटका विकेश पण्डित र अमर तामाङलाई छन्। महा नगरीय प्रहरी अपराध महाशाखाको टोलीले पण्डिलाई माछापोखरीबाट दुईथान पेस्तोल र १० राउण्ड गोलीसहित पक्राउ गरेको महानगरीय प्रहरी अपराध महाशाखाका प्रमुख एसएसपी दीपक थापाले बताए। पण्तिलाई समातेपछि सोधपुछबाट नुवाकोटका अमर तामाङले ओसार पसारको काममा लगाएको खुलेको थियो। तामाङलाई जिल्ला प्रहरी कार्यलय नुवाकोटको समन्वयमा पक्राउ गरेर महानरीय प्रहरी अपराध महाशाखाले आवश्यक कारवाहीका लागि महानगरीय प्रहरी कार्यलय टेकु पठाइएको छ। पक्राउ पर्ने तामाङ यस अघि डाका मुद्दामा ६ वर्ष जेल बसेको खुलेको छ। प्रारम्भिक अनुसन्धान अनुसार उनले जेल बस्दा त्यहाँ सजाय भोगिरहेका राजकुमार गुरुङले बालाजुमा लुकाई राखेको थाहा पाएको र सोही हतियार ओसारपसार गरेको खुलेको छ। यस कार्यमा संलग्न अन्यको खोजी भइरहेको महाशाखा प्रमुख दीपक थापाले बताए।
काठमाडौं उपत्यकामा थपिए २ सय कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप २०० जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप २०० जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। बुधबार मात्रै १५९ जनामा कोरोना संक्रमण पुष्टि भएको थियो। काठमाडौंका १७४ जना, भक्तपुरका ८ जना र ललितपुरका १८ जनामा कोरोना भाइरस संक्रमण पुष्टि भएको मन्त्रालयका प्रवक्ता डागौतमले जानकारी दिए। पछिल्लो २४ घण्टामा ७०७ जनामा कोरोना भाइरस (कोभिड१९) संक्रमण पुष्टि भएको छ। बिहीबार कोरोना संक्रमण पुष्टि भएकामध्ये १९२ महिला र ५१४ पुरुष रहेका छन् । योसहित संक्रमितको संख्या २९ हजार ६४५ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। पछिल्लो २४ घण्टामा २६३ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १७ हजार ९६४ पुगेको छ। नेपालमा कोरोनाबाट १२६ जनाको मृत्यु भएको छ।"
पर्सामा ५५ संक्रमित थपिए,"वीरगन्ज : पर्सामा बिहीबार थप ५५ जनामा कोरोना संक्रमण पुष्टि भएको छ। वीरगन्जस्थित नारायणी अस्पतालको प्रयोशगालामा बिहीबार दिउँसो गरिएको परीक्षणमा पर्साका ४५ पुरुष र १० महिला गरेर ५५ जनामा संक्रमण पुष्टि भएको हो। जिल्ला प्रशासन कार्यालय पर्साका प्रशासकीय अधिकृत विनय श्रीवास्तवका अनुसार, बिहीबार संक्रमण पुष्टि भएका ५५ मध्ये ३२ जना वीरगन्ज महानगरपालिकाका विभिन्न वडाका बासिन्दा छन्। यस्तै पर्साको पोखरीया नगरपालिकाका १ वडा अध्यक्षसहित १५ जनामा कोरोना संक्रमण पुष्टि भएको श्रीवास्तवले जानकारी दिए। उनका अनुसार पोखरीया नगरपालिकाका एम्बुलेन्स चालकसहित ७ जना कर्मचारी, नगरपालिकाको वडा नम्बर ४ का ४, वडा नम्बर ५ का २, वडा नम्बर १, २ र ९ का ११ जना गरेर १५ जनामा बिहीबार संक्रमण पुष्टि भएको हो। यस्तै धोबिनी गाउँपालिकाका ३ जना र पकहाँमैनपुर गाउपालिकाका५ जनामा पनि संक्रमण पुष्टि भएको हो। बिहीबार थप ५५ जनामा संक्रमण पुष्टि भएसंगै पर्सा जिल्लामा संक्रमितको संख्या १ हजार ६ सय ६१ पुगेको छ। ती मध्ये वीरगन्ज बस्ने २२ जना भारतीय नागरिक, १०६ जना स्वास्थ्यकर्मी, ४८ जना अस्पतालका कर्मचारी, ८० जना सुरक्षाकर्मी, ६ पत्रकार र ८९ कैदी थुनुवा हुन्। पर्सामा साउन यता मात्रै १ हजार ५ सय ४ जनामा संक्रमण पुष्टि भएको छ। जिल्ला प्रशासन कार्यालय पर्साका अनुसार भदौ ३ गते साँझसम्म ३ सय ३८ जना कोरोना जितेर घर फर्किएका छन्।"
निषेधाज्ञा उल्लंघन गर्ने ५ सय ३५ नियन्त्रणमा,"भक्तपुर : निषेधाज्ञा अवज्ञा गरी अनावश्यक रुपमा सडकमा निस्किने ५ सय ३५ जनालाई भक्तपुर प्रहरीले नियन्त्रणमा लिएको छ। त्यस्तै एकसय ८४ वटा सवारीसाधन नियन्त्रणमा लिइएको छ। काठमाडौं उपत्यकाका तीन जिल्ला भक्तपुर, काठमाडौं र ललितपुरमा बुधबार रातीदेखि निषेधाज्ञा जारी गरिएको छ। सरकारी निषेधाज्ञा उल्लंघन गरी विनाकाम सडकमा निस्किएका सर्वसाधारणलाई प्रहरीले सडकमै होल्ड गरेर उभ्याउने गरेका छन्। त्यस्तै सवारीसाधनलाई पनि नियन्त्रणमा लिएर त्यसमा सवार व्यक्तिलाई सडकमै होल्ड गरिएको छ। महानगरीय प्रहरी परिसर भक्तपुरकी प्रमुख प्रहरी उपरीक्षक तारादेवी थापाले निषेधाज्ञाको पहिलो दिन भक्तपुरमा विनाकाम सडकमा निस्किने ५ सय ३५ जनालाई नियन्त्रणमा लिइएको जानकारी दिइन्। उनका अनुसार एकसय ८४ सवारीसाधनमध्ये दुई पांग्रे एकसय ६१ वटा र २३ वटा चार पांग्रे नियन्त्रणमा लिइएको थियो। प्रहरी उपरीक्षक थापाले अत्यावश्यक काममा आएकालाई भने आवश्यक सोधपुछ गरेर छोडिएको बताइन्। काठमाडौं उपत्यकामा निषेधाज्ञा जारी भएपछि बिहीबार बिहानैदेखि प्रहरीले सडक तथा नाकाहरुमा कडा चेकजाँच गरेको थियो। त्यस्तै सहरबजारका मुख्य मुख्य चोकहरुमा समेत प्रहरी परिचालन गरी निषेधाज्ञा पालना गराइरहेका छन्। निषेधाज्ञामा अत्यावश्यक काममा बाहेक सर्वसाधारणलाई यताउता हिँडडुल गर्न बन्देज लगाइएको छ। त्यस्तै अत्यावश्यक काममा जाने भनी तोकिएका व्यक्तिहरुबाहेक अरु कसैले सवारीसाधन चलाउन पाइँदैन। यसरी कडा व्यवस्था गरिँदा पनि अनावश्यक रुपमा सडकमा आउनेलाई नियन्त्रणमा लिएर कारबाही गरिएको प्रहरी उपरीक्षक थापाले बताइन्। यसरी नियन्त्रणमा लिइएकाहरुलाई बिहीबार पहिलो दिन भएकाले दुई घन्टाभन्दा बढी सयम नियन्त्रणमा राखी छोडिएको उनले जानकारी दिइन्। प्रहरी र नगरपालिकाहरुले दुईतीन दिनदेखि निषेधाज्ञाबारे माइकिङ गरेर जानकारी दिँदा पनि अटेर गरेर सडकमा निस्कने क्रम रोकिएको छैन। उनले सर्वसाधारण अटेरी भएरै अनावश्यक रुपमा सडकमा निस्किएको दाबी गरिन्। निषेधाज्ञाबारे थाहै नभएको भए १०१५ जना सडकमा आउलान्, उनले भनिन्, यसरी सयौं मानिस सडकमा आउँदैनन्।"
संक्रमितको उपचारमा खटिएका सबै स्वास्थ्यकर्मीको पीसीआर रिपोर्ट नेगेटिभ,"वीरगन्ज : वीरगन्जको गण्डक बहुअरीस्थित वीरगन्ज हेल्थकेयर अस्थायी कोभिड अस्पतालमा कोरोना संक्रमितको उपचारमा खटिएका डाक्टर, नर्स र सफाइकर्मी सबैको कोरोनो रिपोर्ट नेगेटिभ आएको छ। कोभिड अस्पतालमा संक्रमितको उपचारमा १५ दिन खटिएका सबै स्वास्थ्यकर्मी र सफाइकर्मीको पीसीआर रिपोर्ट नेगेटिभ आएको अस्पतालका सन्चालक डाक्टर अबुल हैस अन्सारीले जानकारी दिए। कोभिड अस्पतालमा १५ दिन खटिएका ३२ जनाको बुधबार स्वाब संकलन गरेर पीसीआर जाँचका लागि नारायणी अस्पतालको प्रयोगशालामा पठाइएको थियो। बिहीबार साँझ प्राप्त रिपोर्टमा ती सबै ३२ जनाको रिपोर्ट नेगेटिभ आएको अन्सारीले जानकारी दिए। संक्रमितको उपचारमा खटिएका ४ जना डाक्टर, नर्स, अनमी र अहेब १६ जना तथा १२ जना सफाइकर्मी गरेर ३२ जनाको पीसीआर रिपोर्ट नेगेटिभ आएको अन्सारीले बताए। पीसीआर रिपोर्ट नेगेटिभ आएपछि ३२ जना सबै बिहीबारदेखि नै होम क्वारेन्टिनमा पठाइएको छ। अस्पतालले १५ दिन काम गरेका कर्मचारीको स्वाब परीक्षण गराएर होम क्वारेन्टाइनमा पठाएको हो। अर्को १४ दिनपछि सबै कर्मचारी काममा फर्किने छन्।"
कोरोना संक्रमित तीन दिनदेखि क्वारेन्टाइनमै,"खाँदबारी : संखुवासभाका ३ जनामा कोरोना पोजिटिभ देखिएपनि ३ दिन वित्दा पनि उनीहरुको उपचारको टुंगो लागेको छैन । कोरोना भाइरस संक्रमितको उपचारमा आइसोलेसन अभावपछि उनीहरुलाई क्वारेन्टाइनमा नै राखिएको छ । मंगलबार एक प्रहरीसहित तीनजनामा कोरोना पुष्टि भएको थियो । संखुवासभामा सरकारी र निजीसहित २० वार्डको आइसोलेसन वार्ड भएपनि स्थानीयले अवरोध गरेपछि संक्रमितलाई क्वारेनटाइनमा राखिएको स्वास्थ्य कार्यालयका प्रमुख रमेश बाह्रकोटी जानकारी दिए । प्रदेश सरकारले निर्माण गरेका सबै आइसोलेसन वार्ड भरिएपछि जिल्लामै राखेर उपचार गर्न भने पनि संक्रमित क्वारेन्टाइनमै बस्न बाध्य छन् । स्वास्थ्य कार्यालय संखुवासभाका अनुसार जिल्ला प्रहरी कार्यालयका २२ वर्षीय पुरुष, धर्मदेवी नगरपालिका४ का ४३ वर्षीय पुरुष र चैनपुर नगरपालिका११ का २४ वर्षीय पुरुषमा कोरोना पोजेटिभ देखिएको हो । जिल्ला अस्पतालले हिमालय किरण क्याम्पसमा बनाएको १० बेडको आइसोलेसन प्रयोगका स्थानीयको विरोध पछि प्रयोगमा आउन नसकेको हो । सरकारले साउन २५ विद्यालय तथा क्याम्सबाट क्वारेन्टाइन तथा आइसोलेसन हटाउने निर्णय गरेपछि आइसोलेसन प्रयोगमा स्थानीले अवरोध गरेका हुन् । तयारी गरीएको आइसोलसन प्रयोगमा अवरोध भएपछि जिल्ला अस्पतालले खाँदबारी नगरपालिका९ ढुङ्गे विसौनाको प्राथिमक विद्यालयमा आइसोलेसन निर्माण लगेको थियो । ढुङ्गेविसौनाका स्थानीयले समेत विरोध गरेपछि आइसोलेसन बनाउने स्थागित भएको छ । सरकारको निर्णय र स्थानीयको अवरोधका कारण अस्पतालले लाखौं खर्चेर खाँदबारीको हिमालय किरण क्याम्पसमा बनाएको आइसोलेसन वार्ड भने प्रयोगबिहीन छ । बरुण बहुमुखी क्याम्पसम निर्माण गरिएको क्वारेन्टाइन समेत हटाउन क्याम्पस प्रशासनले माग गरेको छ । विद्यालय, क्याम्पस र सामुदायिक भवनमा सरकारले आइसोलेसन नराख्ने निर्णय गरेपछि हिमालय किरण क्याम्पसमा बनाइको आइसोलेसन हटाउने तयारी गरीएको जिल्ला अस्पतालले जनाएको छ ।"
भक्तपुरमा कोरोना हटस्पट बन्दै मध्यपुर थिमि,"भक्तपुर : मध्यपुर थिमि नगरपालिका क्षेत्र भक्तपुरमा कोरोना भाइरस संक्रमणको हटस्पट बन्ने खतरा बढेको छ। यहाँका चार नगरपालिकामध्ये मध्यपुर थिमिका बासिन्दा सबैभन्दा बढी कोरोना भाइरस संक्रमित भएका छन्। बिहीबारसम्म मध्यपुर थिमिका ७१ जनालाई कोरोना भाइरस संक्रमण भएको छ। बिहीबार भक्तपुरका ८ जनामा कोरोना भाइरस संक्रमण पुष्टि हुँदा मध्यपुर थिमि नगरपालिका मात्रै ६ जना रहेका छन्। बाँकी दुईजना भने सूर्यविनायक नगरपालिकाका रहेका छन्। मध्यपुर थिमि नगरपालिका अनुसार नगरका नौ वडामा संक्रमित भेटिएका छन्। बुधबारसम्म वडा नम्बर ३ र १ का सबैभन्दा बढी संक्रमित छन्। वडा नम्बर ३ का ३२ जना संक्रमित हुँदा १ वडाका १३ जना रहेको मध्यपुर थिमि नपा १ का वडा अध्यक्ष सुरज खड्का बताउँछन्। उनका अनुसार वडा नम्बर ५ मा ७, वडा नम्बर ७ मा ५, वडा नम्बर ९ का ४, वडा नम्बर २ का २ र वडा नम्बर ४, ६ र ८ का ११ जना संक्रमित भएका छन्। संक्रमितमध्ये ८ जना कोरोना भाइरसलाई जितेर घर फर्किएका छन्। २९ जना होम आइसोलेसनमा बसेको वडा अध्यक्ष खड्काले जानकारी दिए। त्यस्तै २० जनाको राजधानीका विभिन्न अस्पतालको आइसोलेसनमा उपचार भइरहेको छ। मध्यपुर थिमिका ३ जना संक्रमित भने सम्पर्क बाहिर छन्, उनले भने, दुई जनाको सम्पर्क माध्यम नै छैन। एकजनाको मोबाइल अफ छ। उनका अनुसार नगर क्षेत्रका संक्रमितहरुको उपचारको लागि नगरपालिकाले नेपाल कोरिया मैत्री नगरपालिका अस्पतालमा २४ शैय्याको आइसोलेसन वार्ड बनाएको छ। तर मध्यपुर थिमि नगरपालिकाले सञ्चालन गरेको उक्त अस्पताल नै नगरको समुदायमा कोरोना भाइरसको संक्रमण फैलाउन जिम्मेवार रहेको नगरवासीले भनाइ रहेको छ। उक्त अस्पतालमा कोरोना भाइरस संक्रमणको पीसीआर परीक्षण हुन्छ। त्यसैले उक्त अस्पतालमा उपचार गराउन पुगेका बिरामी तथा बिरामीका आफन्तलाई पीसीआर परीक्षण गराउन अस्पताल पुगेका संक्रमितहरुले संक्रमण सारेको नगरवासी बताउँछन्। स्थानीय रमेश प्रजापतिले पीसीआर परीक्षण गर्ने अस्पतालले जनस्वास्थ्यसम्बन्धी मापदण्ड पूरा गर्ने तथा सामाजिक एवं भौतिक दूरी कायम गर्ने जस्ता सामान्य कुरामा ख्याल नगर्दा सिंगो नगरभर संक्रमण फैलिएको आरोप लगाए। उक्त अस्पतालकै चार जना स्टाफ नर्स र चार जना सहयोगी कर्मचारीहरुलाई कोरोना भाइरस संक्रमण हुनु यसैको उदाहरण हो, प्रजापतिले भने, संक्रमित एक महिला कर्मचारीले आफ्नै बुबालाई समेत कोरोना भाइरस सारिन्। मध्यपुर थिमि नपा ७ नगदेशकी २७ वर्षीय उक्त अस्पतालकी ल्याबकी कर्मचारीलाई कोरोना भाइरस संक्रमण पुष्टि भएपछि कन्ट्याक्ट ट्रेसिङको आधारमा परीक्षण गर्दा उनका ५६ वर्षीय बाबुलाई पनि संक्रमण पुष्टि भएको हो। अहिले दुवै होम आइसोलेसनमा रहेका छन्। चार जना स्टाफ नर्स र चारै जना सहयोगी कर्मचारी संक्रमित भइसकेपछि अस्पतालको आकस्मिक सेवाबाहेक सबै बन्द गरिसकिएको छ। तैपनि उक्त अस्पताल पुगेकाहरुमा संक्रमण पुष्टि हुने क्रम रोकिएको छैन। मध्यपुर थिमि बस्ने तर निजी अस्पतालमा काम गर्ने ५ जनालाई कोरोना भाइरस संक्रमण पुष्टि भएको छ। त्यस्तै महानगरीय प्रहरी वृत्त ठिमीमा कार्यरत एकजना प्रहरी जवानलाई कोरोना संक्रमण पुष्टि भयो। उनलाई संक्रमण भएपछि कन्ट्याक्ट ट्रेसिङको आधारमा कोरोना परीक्षण गर्दा वृत्तसँगैका एक पुरुष र दुई महिला गरी तीन् स्थानीयलाई पनि संक्रमण पुष्टि भयो। मध्यपुर थिमि नगरपालिका ३ कौशलटारका एकै परिवारका दुई दिदीबहिनीलाई संक्रमण पुष्टि भएको थियो। मध्यपुर थिमि नपाको समुदायस्तरमै कोरोना भाइरस संक्रमण फैलिइसकेको स्वास्थ्यकर्मीहरु दावी गर्छन्। घरमै बस्ने गृहिणी महिलाहरुलाई समेत संक्रमण पुष्टि हुन थालेको भन्दै स्वास्थ्य कार्यालय भक्तपुरले मध्यपुर थिमि नपाको समुदायस्तरमै संक्रमण फैलिएको दावी गरेको हो। कार्यालयका प्रमुख कृष्ण मिजारले समुदायस्तरमै कोरोना भाइरस संक्रमण फैलिएकोले मध्यपुर थिमि र सूर्यविनायक नपाको बढी संक्रमित भेटिएका वडामा समुदायस्तरमै कोरोना भाइरस परीक्षण गर्ने योजना बनाएको जानकारी दिए। तर सम्बन्धित नपाले अहिल्यै समुदायस्तरमा कोरोना परीक्षण गर्दा स्थानीयमा नकारात्मक सन्देश जाने र उनीहरुमा थप त्रास बढ्ने प्रतिक्रिया दिएको उनले जानकारी दिए।"
"कोरोनाले बुवाको मृत्यु भएपछि उच्च अदालतमा रिट, उपस्थित हुन आदेश","विराटनगर : सरकारी हेलचेक्राइका कारण कोरोना भाइरसको संक्रमणबाट आफ्ना बुवाले ज्यान गुमाउनु परेको भन्दै किरियामा बसेकी छोरीले उच्च अदालत विराटनगरमा रिट दायर गरेकी छन्। उपचारका क्रममा साउन २८ गते कोशी अस्पताल कोभिड१९ उपचार केन्द्रमा मृत्यु भएका विराटनगर महानगरपालिका३ का ५७ वर्षीय सीताराम दाहालकी छोरी २२ वर्षीया निलिमा दाहालले रिट दायर गरेका हुन्। संक्रमण पुष्टि भएपछि साउन २६ मा उपचारका लागि अस्पताल भर्ना भएका सीताराम विद्युत प्राधिकरण विराटनगर वितरण केन्द्रका प्राविधिक हुन्। निलिमाले संक्रमण रोकथाम, नियन्त्रण र उपचारमा हेलेचेक्राइ र लापरवाही गरेको भन्दै प्रदेश १ सरकार, महानगरपालिका र उपचारमा संलग्न कोशी अस्पताल, बीपी कोइराला स्वास्थ्य विज्ञान प्रतिष्ठानसमेत आठा सरकारी निकायलाई विपक्षी बनाएर परमादेशको माग गर्दै रिट दायर गरेकी हुन्। बाबुको ककिरियामा बसिरहेकी निलिमाले विराटनगर१५ का ललन मण्डल वारेसमार्फत बुधबार रिट दर्ता गरेकी हुन्। सीतारामको मृत्यु भेन्टिलेटर, आईसीयू र अक्सिजनको अभावमा भएको उपचारमा संलग्न चिकित्सकले बताएका थिए। थप उपचारका लागि बीपी कोइराला स्वास्थ्य विज्ञान प्रतिष्ठान पठाउन खोजिएको थियो। बेड खाली नभएको भन्दै प्रतिष्ठानले अस्वीकार गर्दा उनको मृत्यु भएको जनाइएको छ। रिट निवेदक निलिमाले नेपालको संविधानको धारा ४६ र १४४ मुलुकी देवानी संहिता २०७४ को दफा २० र मुलुकी देवानी संहितको दफा १९ अनुसार व्यक्तिगत र सार्वजनिक स्वास्थ्य उपचारको अधिकार प्राप्त हुनुपर्ने माग दाबी गरेकी छन्। रिट निवेदन उपर अन्तिम टुंगो नलागेसम्म ज्वरो आएका र श्वासप्रश्वासका बिरामीलाई तुरुन्त अस्पतालमा उपचार गर्न पाउने प्रबन्ध मिलाउन पनि उनले माग गरेकी छन्। ३० वर्षदेखि प्राधिकरण विराटनगर शाखामा कार्यरत दाहाल लकडाउनको समयमा निरन्तर विद्युत विस्तार र मर्मतमा फ्रन्टलाइनमा खटिएका थिए। त्यही क्रममा उनलाई संक्रमण भएको थियो। २६ साउनमा अस्पताल भर्ना भएका उनको २८ साउनमा आईसीयू, भेन्टिलेटर र अक्सिजन नहुँदा ज्यान गएको थियो। सरकारलाई उपस्थित हुन आदेश रिट निवेदनको पहिलो सुनुवाइ गर्दै उच्च अदालत विराटनगरले कोरोना संक्रमण नियन्त्रणको कार्य प्रगतिसहित छलफलका लागि उपस्थित हुन प्रदेश र स्थानीय सरकारका नाममा बिहीबार आदेश जारी गरेको छ। अदालतले प्रदेश १ को सामाजिक विकास मन्त्रालय र विराटनगर महानगरपालिका सहितका विपक्षीलाई छलफलका लागि बोलाएको हो। प्राकृतिक न्यायको सिद्धान्त अनुसार दुवै पक्षको कुरा सुन्नका लागि मुख्यन्यायाधीश तिलप्रसाद श्रेष्ठको इजलासबाट विपक्षीलाई भदौ ८ गते उपस्थित हुन आदेश भएको उच्च अदालत विराटनगरका रजिस्ट्रार जितेन्द्रबाबु थपलियाले जानकारी दिए। कोरोना संक्रमण रोकथाम नियन्त्रण गर्न तत्काल प्रभावकारी काम कार्यान्वयनको माग गर्दै परेको रिट निवेदनमाथि भएको सुनुवाइमा कानुन व्यवसायी दुर्गाप्रसाद पोखरेल, प्रमोदराज आचार्य, हरिकुमार मण्डल ,मधुसुदन चौधरी, किशोरकुमार माझी, जनकबहादुर पुरी र राजकुमार राजवंशीले बहस गरेका थिए। अदालतबाट जारी आदेशमा निवेदकको निवेदन बमोजिम के भएको हो र माग बमोजिम आादेश जारी गर्नु पर्ने हो होइन भन्ने विषयका कारण खुलाई प्रदेश सरकारका तर्फबाट मुख्य न्यायाधीवक्ताको कार्यालयमार्फत र अन्यको हकमा आफ्नो कानुनी प्रतिनिधिमार्फत जवाफ पेश गर्न भनिएको छ।"
"निषेधाज्ञा, कर्फ्यु जस्तै हो त ?","भक्तपुर : काठमाडौं उपत्यकामा बुधबार रातिदेखि एक साताको लागि निषेधाज्ञा जारी गरिएको छ। तीन जिल्ला (काठमाडौं, भक्तपुर, ललितपुर) का प्रमुख अधिकारीसहित जिल्ला सुरक्षाको प्रमुखको मंगलबार बसेको बैठकको निर्णयअनुसार अत्यावश्यक बाहेकका सबै गतिविधिमा निषेध गरिएको छ। यसलाई धेरैले कर्फ्र्युको संज्ञा दिएका छन् तर निषेधाज्ञा कर्फ्यु नै चै नभएको भक्तपुरकी प्रमुख जिल्ला अधिकारी हुमकला पाण्डेले बताइन्। उनले कोरोना भाइरस संक्रमण नियन्त्रण एवं व्यवस्थापन गर्न जनस्वास्थ्य सुरक्षाको लागि निषेधाज्ञामात्रै लगाइएको स्पष्ट पारिन्। निषेधाज्ञामा अति आवश्यकीय क्रियाकलाप गर्न तथा उक्त क्रियाकलाप गर्ने निश्चित व्यक्तिहरु घर बाहिर निस्कन पाइने बताइन्। निषेधाज्ञामा सर्वसाधारण घर बाहिर निस्कनै पाइँदैन भन्ने छैन तर अनावश्यक रुपमा घरबाट लखरलखर हिँड्न भएन।, प्रजिअ पाण्डेले थपिन्, तर कर्फ्युमा कोही पनि घरबाहिर निस्कन पाइँदैन। शान्ति सुरक्षा नियन्त्रणमा लिन सेना परिचालन गरिन्छ। सर्वसाधारणले गर्न हुने र गर्न नहुने काम तथा गतिविधि किटान गरिएकाले निषेधाज्ञा कर्फ्युभन्दा धेरै नरम बन्देजात्मक व्यवस्था भएको उनको भनाइ थियो। निषेधाज्ञामा तोकिएको कर्मचारी, स्वास्थ्यकर्मी, बिरामीलगायत अत्यावश्यकीय कार्यमा खटिने व्यक्तिहरु घरबाट सम्बन्धित गन्तव्यमा जान पाउँछन्, उनले भनिन्, आकस्मिक एवं अत्यावश्यक वस्तु तथा उत्पादन बोक्ने सवारीसाधन चल्छन्। कर्फ्युमा सबै ठप्प हुन्छ। प्रजिअ पाण्डेले कर्फ्युभन्दा निषेधाज्ञा नरम भएपनि कोरोना भाइरस संक्रमण नियन्त्रण तथा व्यवस्थापन गर्न कडा कदम चालिने स्पष्ट पारिन्। बिहीबार निषेधाज्ञाको पहिलो दिन भएकाले केही खुकुलो भएपनि शुक्रबारदेखि कडा हुने उनको संकेत थियो।निषेधाज्ञा अवज्ञा गरी विनाकाम लखरलखर हिँड्ने सर्वसाधारणलाई नियन्त्रणमा लिएर कारबाही गर्छौं, उनले भनिन्, आवश्यक परे जेल पनि हाल्छौं।निषेधाज्ञाको पहिलो दिन सुनसान भक्तपुर नपाको मुख्य बजार क्षेत्र। उनले समाजमा प्रतिष्ठित र ठूलावडा भनिएकाहरु नै निषेधाज्ञा उल्लंघन गरी अनावश्यक रुपमा सडकमा आएको पाइएको गुनासो गरिन्। निषेधाज्ञा भन्दाभन्दै जबरजस्ती विनाकाम लखरलखर सडकमा आउनेलाई कारबाही गरेरै छाडिने उनको भनाइ थियो। समाजमा प्रतिष्ठित र ठूलावडा नै विनाकाम निषेधाज्ञा उल्लंघन गरी सडकमा आएका छन्, उनले भनिन्, तपाईंजस्तो व्यक्ति विनाकाम किन सडकमा आउनुभएको भनेर सोध्दा यसरी कडा होला भन्ने थाहै छैन भन्नुहुन्छ। यो त अटेरीपनको हद हो। त्यसैले अटेरी गर्नेलाई आवश्यक परे जेल नै हाल्छौं। पाँच महिना लकडाउनमा बस्दा पनि निषेधाज्ञा के हो भन्नेबारे थाहा नहुने कुरै नहुने प्रजिअ पाण्डेको जिकिर थियो। उनका अनुसार सर्वसाधारण अटेरीसँगै बुझेर पनि बुझ पचाउन माहिर भइरहेका छन्। पाँच महिनासम्म लकडाउनमा बस्दा पनि निषेधाज्ञा के हो थाहा छैन भन्ने हुन्छ ?, उनले भनिन्, यो बुझेर पनि बुझ पचाएको हो। आफैँ कोरोना भाइरसको संक्रमित नभएसम्म बुझ्न चाहँदैनन्।उनले एकसाताको निषेधाज्ञाले पनि उपत्यकामा कोरोना भाइरस संक्रमण नियन्त्रण नभए योभन्दा कडा व्यवस्था गरिने सुनाइन्। काठमाडौं उपत्यकामा निरन्तर रुपमा कोरोना संक्रमित बढिरहेका छन्। बुधबार १५९ जना, मंगलबार २०५ जना, सोमबार १६८ जनामा कोरोना भाइरस (कोभिड१९) संक्रमण पुष्टि भएको थियो। कोरोना नियन्त्रणलाई थप प्रभावकारी बनाउन संक्रामक रोग ऐन, २०२० को दफा २ एवं स्थानीय प्रशासन ऐन, २०२८ को दफा ६ (३) बमोजिम भदौ १० गते राति १२ बजेसम्म निषेधाज्ञाको निर्णय भएको हो। निषेधाज्ञाको पहिलो दिन सुनसान भक्तपुर नपास्थित सुकुलढोका बजार क्षेत्र। तस्बिर : ईश्वरकाजी खाइजु कोरोना कहर : उपत्यकामा सात दिन निषेधाज्ञा (यस्तो छ निर्णय) निषेधाज्ञामा के गर्न पाइन्छ, के गर्न पाइदैन ? निषेधको समयमा सञ्चार गृहका सवारी साधन चलाउने सम्बन्धी यस्तो छ सूचना रामेछापमा आजदेखि निषेधाज्ञा काठमाडौं उपत्यकामा निषेधाज्ञा : आवतजावतमा कडाइ निषेधाज्ञापछि देखिएका काठमाडौंका सडक भक्तपुरमा निषेधाज्ञा तोड्ने २३६ जना नियन्त्रणमा"
सप्तरीमा कोरोनाले थप एकजनाको मृत्यु,राजविराज : सप्तरीमा मृत्यु भएका युवकमा कोरोना संक्रमण पुष्टि भएको छ ।गजेन्द्रनारायण सिंह अस्पताल राजविराजस्थित प्रयोगशालामा गरिएको परीक्षणमा मंगलबार मृत्यु भएका राजविराज नगरपालिका४ का २८ वर्षीय युवकमा कोरोना संक्रमण देखिएको अस्पतालले जनाएको छ । निमोनियाले ग्रस्त भइ राजविराजस्थित छिन्नमस्ता अस्पताल भर्ना भएका युवकको थप उपचारका लागि बीपी कोइराला स्वास्थ्य विज्ञान प्रतिष्ठान धरान पुग्ने वित्तिकै मंगलबार मृत्यु भएको थियो । धरानबाट राजविराज ल्याएपछि मंगलबार राति कोरोना संक्रमणको आशंकामा अस्पतालले उनको स्वाब संकलन गरेको थियो । स्वाब संकलनपछि अन्तिम संस्कारका लागि परिवारको जिम्मा लगाएको थियो। राजविराजमा शवको अन्त्येष्टि गरिएको थियो। बुधबार राती उनको परीक्षण रिपोर्ट पोजिटिभ आएको र प्रत्यक्ष सम्पर्कमा रहेका परिवारका सदस्य होम क्वारेन्टाइनमा रहेको परिवारका सदस्यले बताएका छन् । योसँगै सप्तरीमा कोरोनाका कारण मृत्यु हुनेको सङ्ख्या ४ पुगेको छ ।बिहीबार संक्रमण पुष्टि हुने सप्तरीका थप ३२ जना संक्रमितमध्ये राजविराज ४ का २२ वर्षीय पुरुष र ३५ वर्षीया महिला मृतकका नजिकका नातेदार रहेको छिमेकीले जानकारी दिए। कोरोनाकै लक्षण देखिएपछि स्वाब दिएका कञ्चनरुप नगरपालिका८ का ४५ वर्षीय पुरुषको मृत्यु भएपछि बुधबार उनका परिवारले सप्तकोशी व्यारेजमा अन्तिम संस्कार गरेका छन् । स्वास्थ्य कार्यालय र स्थानीय तहलाई जानकारी नदिइ दाह संस्कार भएपछि मात्र जानकारी पाएको स्वास्थ्य कार्यालयका निमित्त प्रमुख दुनियालाल यादवले बताए । दमका बिरामी रहेका उनको उपचारकै क्रममा साउन ३० गते स्वाब संकलन गरिए पनि पीसीआर परीक्षणको रिपोर्ट आएको छैन् ।
सुदूरपश्चिम प्रदेशमा थप ४७ जनामा कोरोना संक्रमण पुष्टि,डडेल्धुरा : बिहीबार सुदूरपश्चिम प्रदेशमा थप ४७ जनामा कोरोना भाइरस संक्रमण पुष्टि भएको छ। पछिल्लो २४ घण्टामा तीन सय ७० जनाको कोरोना परीक्षण भएकोमा ४७ जनामा संक्रमण पुष्टि भएको डडेल्धुरा अस्पतालले जारी गरेको विज्ञप्तिमा उल्लेख गरिएको छ । बिहीबार डडेल्धुरा अस्पतालको प्रयोगशालामा गरिएको परीक्षणमा अछाम मेल्लेख गाउँपालिका र साँफेवगर नगरपालिकाका १५र१५ जना गरी ३० जनामा संक्रमण पुष्टि भएको छ। डोटीको आदर्श गाउँपालिकाका १६ जना र डडेल्धुराको गन्यापधुरा गाउँपालिकाका एकजनामा संक्रमण भएको प्रयोगशाला इन्चार्ज इश्वरी प्रशाद भूषालले वताए ।
पीसीआर रिपोर्ट नहुँदा डायलासिस गर्न नपाएका बिरामीको मृत्यु,"जनकपुरधाम : नियमित डायलाकिो बिरामीको उपचार नपाएर मृत्यु भएको छ। बुद्ध आमा बुवासँगै एम्बुलेन्समा प्रादेशिक अस्पताल जनकपुरमा डायलासिसका लागि पुगेका युवाको उपचार नपाएर मृत्यु भएको हो। मिर्गौला सम्बन्धि समस्याबाट पीडित धनुषाको सबैला नगरपालिका२ का प्रमोद महतोको डायलासिस अभावमा बुधबार मृत्यु भएको हो। डायलासिसका लागि अस्पताल आएपनि उपचार नपाउँदा मृत्यु भएको परिवारको आरोप छ। मंगलबार सिकिस्त भएका प्रमोद हिँडन् बोल्न सक्ने अवस्थामा समेत थिएनन्। आङ सिरिङ हुने उनको चिच्याहटले अस्पतालमा आउजाउ गर्ने स्वस्थ्यकर्मीसँगै अन्य सबैको ध्यान खिचेका थिए। अवस्था यतिसम्म नाजुक थियो कि उनलाई बोल्न सक्ने समेत जिउमा तागत थिएन्। आमाबुवाले काँधमा राखेर जसोतसो उनलाई सम्हालेका थिए। अस्पताल पुग्नसाथ डायलासिस कक्षतर्फ जाँदा सुरक्षा गार्डले रोकेका थिए। छोराको अवस्थाबारे त्यहाँ भएका चिकित्सकलाई हारगुहार लगाउँदै सुनाए पनि कसैले नसुनेको उनीहरुको गुनासो छ। कोरोनाको जोखिम रहेको भन्दै चिकित्सकले पहिले पीसीआर रिर्पोट लिएर आउन लगाए। तर तत्काल पहुँच नभएका प्रमोदका बुवा आमाको लागि पीसीआर रिपोर्ट तत्काल सम्भव भएन्। प्रमोदको पीडा झन बढ्दै थियो। हामीले बिन्ती लगायौं, तर तर जतिभन्दा पनि उपचार गर्न मानेनन्, प्रमोदका बुबा जोगेन्द्र महतोले भने, कोरोनाको कारण हामी भर्ना लिदैनौँ। यहाँबाट बिरामी लानुहोस् भनेर डाक्टरले फर्काइदिए। जति गुहार गरे पनि चिकित्सकले भित्र प्रवेश नदिएको महतोको भनाइ छ। गेटबाट भित्र पनि पस्नै दिएन, उनले भने, छोराको उपचारको लागि त्यहाँका डाक्टरलाई घण्टौ बसेर हारगुहार लगाएँ तर कसैले सुनेन्। प्रमोद करिब एक वर्षदेखि मिर्गौलाको उपचार गराइरहेका थिए। एकसाता अघि काठमाडौँको टिचिङ अस्पतालबाट प्रमोद घर फर्केका थिए। त्यसयता उनी औषधि सेवन गरेपनि उनको अवस्था बिग्रिदै गएको फुफु ललिता देवीले बताइन्। मंलवार दिउँसो ३ बजे प्रमोदसहित प्रादेशिक अस्पताल पुगेका आमाबुवा साँझ सात बजेसम्म उपचारको कुनै उपाय नदेखेपछि गम्भीर अवस्थामा रहेका छोरालाई घर ल्याउन एम्बुलेन्स चहारे। तर कुनै एम्बुलेन्सले घर ल्याउन नमानेपछि अटो भाडा गरेर राति ८ बजेमात्र उपचार बिनै घर फर्किए। यता घटना सम्बन्धन्मा प्रादेशिक अस्पताल जनकपुरले बिहीबार प्रेस विज्ञप्ति जारी गरी मृतक प्रमोदको आमाबुवाले उनलाई बलपूर्वक डायलासिस वार्डमा प्रवेश गराएको आरोप लगाएको छ। बिरामीलाई ड्युटीमा रहेका स्टाफ नर्सले फिजिसियन चिकित्सक तथा डायलसिस विभागको प्रमुख चिकित्सक दुबै जनालाई बोलाएर बिरामीको चेकजाँच गरेको दाबी गरेका छन्। बिरामीले कुनै प्रकारको चिकित्सकीय कागजात लिएर नआएको साथै चिकित्सकले लेखेको कुनै जाँच समेत नगराएको अस्पताल प्रशासनले बिना हस्ताक्षर जारी विज्ञप्तिमा भनिएको छ।"
