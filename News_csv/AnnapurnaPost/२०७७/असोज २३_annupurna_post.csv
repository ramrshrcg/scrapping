शीर्षक,विवरण
सप्तरीमा कोरोना संक्रमितको मृत्यु,राजविराज : सप्तरीमा कोरोना संक्रमित थप एक जनाको मृत्यु भएको छ। रुपनी गाउँपालिका१ का ३३ वर्षीय पुरुषको उपचारका क्रममा मृत्यु भएको स्वास्थ्य कार्यालय सप्तरीका निमित्त प्रमुख दुनियालाल यादवले बताए। रुपनी१ का ३३ वर्षीय पुरुषको उपचारका क्रममा काठमाडौं मेडिकल काँलेज (केएमसी) मा मृत्यु भएको रुपनी गाउँपालिकाका स्वास्थ्य संयोजक रामनारायण यादवले जानकारी दिए। उनी पेशाले सव इन्जिनियर हुन्। बिपी कोइराला स्वास्थ्य विज्ञान प्रतिष्ठान धरानमा रिपोर्ट नेगेटिभ आएका उनको केएमसी अस्पतालमा उपचारका क्रममा पीसीआर रिपोर्ट पोजिटिभ आएको परिवारका सदस्यले जानकारी दिए। केएमसी अस्पतालमा भर्ना भएका उनको उपचारकै क्रममा मृत्यु भएको रुपनी गाउँपालिका१ का सन्तोष यादवले जानकारी दिए। यससँगै सप्तरी जिल्लामा मृत्यु हुने कोरोना संक्रमितको सङ्ख्या २० पुगेको छ।
राजश्व धेरै उठाउने वडा पुरस्कृत,"ओखलढुंगाः सुनकोसी गाउँपालिकाले १० वडामध्ये बढी राजश्व उठाउने वडालाई अनुदानबाट पुरस्कृत गरेको छ । गत आर्थिक वर्षमा सबैभन्दा बढी राजश्व उठाउने तीन वडा वडालाई थप अनुदान दिएर पुरस्कृत गरेको हो । गाउँपालिकाले सबैभन्दा बढी राजश्व उठाउने वडालाई ५ लाख, ३ लाख र २ लाख थप अनुदान दिएको छ । गाउँपालिकाको गत वर्षको नीति तथा कार्यक्रममा उक्त घोषणा गरिएको थियो । सबैभन्दा बढी ९ नं वडाबाट १ लाख ६६ हजार ५ सय ५९ रुपैंया राजश्व संकलन भएको थियो । सो वडाले ५ लाख थप अनुदान पाएको वडा अध्यक्ष झनक कार्कीले बताए । त्यस्तै ३ नं वडाले १ लाख १९ हजार ६ सय ५८ राजश्व उठाएर ३ लाख थप अनुदान पाएको छ । वडा नं ४ ले २ लाख थप अनुदान पाएको हो । विकासमा प्रतिस्पर्धा गराउन पनि अनुदानले प्रोत्सान गर्ने र पुरस्कार वापत् थपिएको ५ लाख अनुदान वडाको आन्तरिक स्रोतवृद्धि र व्यवसाय प्रवद्र्धनमा खर्च हुने ९ नं वडाका वडा अध्यक्ष कार्कीले बताए । गत वर्ष वडा नम्बर १ ले बढी राजश्व संकलन गरेर ५ लाख थप अनुदान पाएको थियो । सुनकोशी गाउँपालिकाले गत आर्थिक वर्षमा २० लाख २० हजार ८ सय १९ रुपैयाँ राजश्व उठाएको छ । राजश्वको दायरालाई फराकिलो बनाउँदै करदातालाई नियमानुसार करको दायरामा ल्याउने, स्थानीय तहको आयस्रोत बढाउने नीति लिएको गाउँपालिकाले जनाएको छ ।"
डिएसपीसहित पाँच जना कोरोना संक्रमित,"राजविराज : जिल्ला प्रहरी कार्यालय सप्तरीका डिएसपीलाई शुक्रबार कोरोना संक्रमण देखिएके छ। राजविराजस्थित गजेन्द्रनारायण सिंह अस्पतालको प्रयोगशालामा गरिएको परीक्षणमा उनीसहित पाँच जनामा कोरोना पोजिटिभ देखिएको हो। दुई साता अघि मात्र डिएसपीको जिम्मेवारी निर्वाहका लागि सरुवा भई आएका ३६ वर्षीय डिएसपीसहित पाँच जनामा शुक्रबार कोरोना संक्रमण देखिएको स्वास्थ्य कार्यालय सप्तरीले जनाएको छ। उनी आउनु अघि सरुवा भएर असोज ११ गते काठमाडौं गएका डिएसपी तिलक भराती कोरोना संक्रमणबाट मुक्त भएपछि उनी नयाँ डिएसपीका रुपमा राजविराज आएका हुन्। यसैगरी शुक्रबार अन्य संक्रमित हुनेमा राजविराज नगरपालिकाका ५६ वर्षीया महिला, ५६ वर्षीय र ६५ वर्षीय पुरुष तथा सुरुङ्गा नगरपालिकाका ४५ वर्षीय पुरुषमा समेत संक्रमण देखिएको स्वास्थ्य कार्यालय सप्तरीका निमित्त प्रमुख दुनियालाल यादवले बताए। योसँगै सप्तरीमा संक्रमित हुनेको सङ्ख्या १ हजार ३६३ पुगेको छ। जसमध्ये १ हजार १०३ जना निको भएका छन्। हाल सप्तरीमा सक्रिय संक्रमित २ सय ४० जना रहेका छन्।"
"गायिका नेहा कक्कडले प्रेमीको फोटो राख्दै सम्बन्ध खुलाइन्, बिहेको तयारी","नयाँदिल्ली : गायिका नेहा कक्कडको विवाहको खबरले बलिउडको बजार पछिल्लो समय तातेको छ । इन्डियन आइडल प्रतिस्पर्धाको क्रममा आदित्य झासँग उनको नाम जोडेर गस्सिप बनाइए पनि नेहा आफैँले भने गायक रोहनप्रित सिंहसँगको तस्बिर सार्वजनिक गर्दै धेरैलाई चकित तुल्याइदिएकी छन् । भारतीय मिडियाका अनुसार अचेल पन्जाबी गायक रोहनप्रितसँग नै उनको विवाहको खबर आउन थालेको छ । रोहनप्रितसँगको तस्बिर सामाजिक सञ्जालमा पोस्ट गर्दै नेहाले आफ्नो सम्बन्धबारे खुलेर लेखेकी छन् । नेहाले इन्स्टाग्राममा एक तस्बिर राख्दै उनले लेखेकी छन्, 'तिमी मेरो हो' । यस्तो क्याप्सनसहित नेहाले दुईजनाको नामबाट 'नेहुप्रित' ह्यास्ट्याग समेत गरेकी छन् । मिडियामा आएका खबर अनुसार नेहा र रोहनले दिल्लीमा आगामी अक्टोबर २४ मा विवाह गर्नेछन् । नेहा इन्डियन आइडलको जजसँगै बलिउडमा रुचाइएकी लोकप्रिय गायिका हुन् ।"
बहराइनको राजपरिवारको नाममा गोरखाली डाँडाको नामाकरण,"गोरखा : चुमनुब्री गाउँपालिका १ सामागाउँको एउटा डाँडालाई स्थानीयबासीले बहराइनको राजपरिवारको नामबाट नामाकरण गरेका छन् । बहराइनका राजकुमार सेख मोहम्मद हमाद मोहम्मद अल खलिफाको भ्रमणको अवसर पारेर सामागाउँका बासिन्दाले पङ्बोछे डाँडालाई रोयल बहराइन पिक नामाकरण गरेका हुन् । बहराइनका राजपरिबारका सदस्य भ्रमणमा आउँदा दिने महत्वपूर्ण कोसेलीको रुपमा पहाडको नाम दिएको वडा सदस्य मिङ्मार लामाले बताए । हामीले कोसेलीस्वरुप पैसा दिन सक्दैनौँ । पैसा उहाँहरुसँगै छ । हामीले दिने त्यस्तो नयाँ सामान पनि छैन । जे चाहे पनि उहाँहरुसंगै छ । माया र सद्भाव देखाउन हामीसंग जे छ, त्यही कोशेली दिने हो, त्यसैले हाम्रो एउटा पहाडको नाम दिएका हौँ, वडासदस्य मिङ्मार लामाले भने, राजकुमार आउनुभन्दा अघि गाउँ भेला गरेर पहाडलाई बहराइनको नाम दिने निर्णय गरेका थियौँ । राजपरिवारको नाम दिएपछि राजकुमार अत्यन्त खुसी भएको उनले बताए । उहाँको स्वागत कार्यक्रममा वडाअध्यक्ष वीरबहादुर लामाले पहाडको नाम दिएको औपचारिक जानकारी गराएपछि उहाँ धेरै खुशी हुनुभयो अनि हेलिकोप्टर लिएर पहाड हेर्न जानु भयो, वडासदस्य लामाले भने, अनि फर्केर आएर हामीलाई धेरै धन्यवाद दिनुभयो । सामागाउँको सुखदुखमा सँधै साथ दिने वचन दिनुभयो । राजा वीरेन्द्र सामागाउँको भ्रमणमा आउँदा पनि गाउँलेले एउटा महत्पूर्ण तालको नाम वीरेन्द्रलाई दिएका थिए । पहिले राजा वीरेन्द्र यहाँ भ्रमण गर्न आउँदा पनि हामीले यहाँको सबैभन्दा ठूलो तालको वीरेन्द्र तालको नाम दिएका थियौँ, उनले बताए यो हाम्रो ठूला पाहुनालाई सम्मान गर्ने परम्परा हो । राजाको नामको ताल छ भनेपछि यहाँसम्म आइपुग्ने जो कोही पनि वीरेन्द्र ताल हेर्न भनेर जाने गरेकाले सो पहाडसम्म पनि पर्यटन विकास हुने विश्वास लिएको उनले बताए । पछि भविष्यलाई राम्रो हुन्छ, पर्यटन विकास हुन्छ भनेर त्यसो गरेका हौं, उनले भने । साविकको पङ्वोछे डाँडा ५,१६० मिटर अग्लो छ । झलक्क हेर्दा हाम्रो पङ्वोछे डाँडा नुर्बु(डायमण्ड) जस्तो देखिन्छ । गुरु मेलारेप्पा गुफा पनि छ, उनी भन्छन्, गण्डकी खोलापारि पर्ने त्यहाँ हरसाल हिउँदका बेला गाउँलेले याकचौरीको गोठ राख्ने मुख्य ठाउँ हो । राजकुमार सेख मोहम्मद अहिले ८,१६३ मिटर अग्लो मनास्लु हिमालको आधार शिविरमा छन् । उनीसहितको टोलीलाई मनास्लु आरोहणका लागि सेभेन सम्मिट ट्रेक्स प्रालिले बन्दोबस्त गरिरहेको ट्रेकिङ कम्पनीका कार्यकारी निर्देशक पासाङ फुर्बु शेर्पाले जानकारी दिए । टिमको नेतृत्व विश्वका आठ हजार मिटर भन्दा अग्ला १४ वटा हिमाल आरोहण गरेका छाङ धावा शेर्पा र कान्छा सगरमाथा आरोही टासी लाक्पा शेर्पाले गरिरहेका छन् । सो टिममा २४ पटक सगरमाथा आरोहण गरेर विश्व रेकर्ड कायम गरेका कामी रिता शेर्पा गाइडको भूमिकामा छन् । सेभेन सम्मिट ट्रेक्स प्रालिका अध्यक्ष मिङ्मा शेर्पा पनि टिममा छन् । अक्टोबर १५ देखि २० तारिखभित्र मनास्लु हिमाल आरोहण गरिसक्ने कार्यक्रम रहेको शेर्पाले बताए । यसअघि राजकुमारको टोलीले गत शनिबार सोलुखुम्बु जिल्लाको ६,११९ मिटर अग्लो लुबुचे हिमालको आरोहण गरेका थिए ।"
नीजि विद्यालयका शिक्षक र कर्मचारीलाई राहत वितरण,"धरान : धरान उपमहानगरपालिकाभित्र सञ्चालनमा रहेका नीजि विद्यालयमा कार्यरत शिक्षक तथा कर्मचारीहरुलाई राहत वितरण गरिएको छ। पदम मेमोरियल बोर्डिङ स्कृलका सहायक प्रिन्सिपल पुष्पा फोम्बोको पहलमा शुक्रबार ८२ जनलाई राहत वितरण गरिएको हो। कोरोना भाइरसको संक्रमणका कारण विद्यालय बन्द रहेको र विद्यालयले शिक्षक तथा कर्मचारीलाई तलब नदिए पश्चात केही राहत स्वरुप रकम संकलन गरेर उनीहरुलाई राहत वितरण गरिएको राहत पहलकर्ता फोम्बोले बताइन्। उनले आफुसँगै बेलायतमा रहेका आफन्त र साथीभाइहरुलाई अनुरोध गरि २ लाख रकम संकलन गरि समस्यामा परेका शिक्षक कर्मचारीहरुलाई राहत वितरण गरिएको बताइन्। नीजि विद्यालयमा काम गर्ने शिक्षक तथा कर्मचारीहरुलाई २५ केजी चामल, ३ लिटर तेल, २ केजी दाल, ३ केजी चिउरा, दुई दर्जन विस्कुट वितरण गरिएको छ। यस्तो महामारीको बेलामा निजि विद्यालयमा काम गर्ने शिक्षक तथा विद्यार्थीहरुलाई राहत वितरण गरिनुले केहि राहत मिलेको इष्टु सुनसरीका सचिव शम्भु रेग्मीले बताए। कोरोनाका कारण धरानका विद्यालयहरुले अनलाईकन कक्षा सञ्चालन गरि अभिभावकबाट शुल्क उठाएको भएपनी शिक्षक तथा कर्मचारीलाई भने तलब दिएका छैनन्।"
सुनसरीमा भयावह बन्दै कोरोना,"धरान : सुनसरीमा चरम लापरवाहीले समुदायमा कोरोना संक्रमण फैलिएको छ। १२ स्थानीय तह रहेको सुनसरीको धरान र इटहरीमा बढि कोरोनाका संक्रमित विरामी देखा परेका छन्। दैनिक रुपमा कोरोना संक्रमितहरुको सख्या बढिरहेको भए पनि यसको नियन्त्रणमा सम्बन्धित सबैले चासो देखाएका छैनन्। पहिलो लकडाउन पश्चात सुनसरीमा कोरानाको संक्रमण भयावह रुपमा देखा परेको छ। धरानका जनप्रतिनिधिहरु नै कोरोना संक्रमित हुन थालेपछि धरान उपमहानगरपालिकाकाले २० वटै वार्ड कार्यालय बन्द गरेको छ। सुनसरीमा कोरोनाको संक्रमणका कारण २६ जनाको मृत्यु भइसकेको सुनसरीका प्रमुख जिल्ला अधिकारी फडिन्द्रमणि पोखरेलले बताए। सुनसरीमा कोरोनाको संक्रमण भयावह रुपमा फैलिएकाले सबैले साबधानी अपनाउनु बाहेक अर्को उपाय नभएको उनको भनाई छ। सुनसरीमा कोरोना संक्रमितको संख्या २ हजार ४ सय ५३ पुगेको छ। जसमध्य एक हजार ४ सय १२ जना निको भइसकेको प्रजिअ पोखरेलले बताए। पछिल्लो समय सुनसरीमा शिक्षित व्यक्तिहरुबाटै चरम लापरवाही गर्दा कोरोनाको संक्रमणले भयावह रुप लिएको जानकारहरु बताउँछन्। सुनसरीमा कोरोनालाई सामान्य सम्झेर चरम लापरवाही गर्नेहरुमा बीपी कोइराला स्वास्थय विज्ञान प्रतिष्ठानका चिकित्सक, नेकपा र कांग्रेसका स्थानीय नेता, कार्यकर्ता, जनप्रतिनिधिहरु, पत्रकार, व्यापारी र सर्बसाधारणहरु छन्। शिक्षित व्यक्तिबाटै नै विश्व स्वास्थ्य संगठनको नियम विपरित चरम लापरवाही गर्न थालेपछि उनीहरु संक्रमित भएर अस्पताल र होम क्वारेनटाइनमा बसेका छन्। पत्रकार महासंघ सुनसरीका पदाधिकारी र सदस्यहरुले संक्रमित व्यक्तिहरुसँग सँगै बसेर चिया खाने र सेल्फी खिचेका फोटोहरु फेसबुकमा पोस्ट गरेका छन्। लापरवाही गर्नेहरु नै पछिल्लो समय संक्रमित हुने गरेका छन्। शिक्षित व्यक्तिहरुकै लापरवाहीले गर्दा कोरोना नियन्त्रणमा थप चुनौति थपेको बीपी कोइराला स्वास्थ्य विज्ञान प्रतिष्ठान धरानका मेडिसिन विभाग प्रमुख प्राडा संजिवकुमार शर्मा बताउँछन्। सबैले स्वास्थय प्रटोकल अनुसार नियम पालना गरे कोरोना नियन्त्रणमा थप सहज हुने उनको भनाई छ। यस्तै नेकपा र कांग्रेस सुनसरीले पनि जिल्लामा चरम लापरवाही गर्दै माक्स नलगाएर र सामाजिक दुरी कायम नगरी कार्यकर्ता भेला गरी पार्टी प्रवेश गराई रहेका छन्। कांग्रेस सुनसरीका सभापति राजिव कोइरालाले कोरोना माहामारीकै बीचमा एक हजार ५ सय बढि कार्यर्ताहरु नेकपा र राप्रपा परित्याग गरी कांग्रेसमा प्रवेश गराएको बताए। नेकपाका सुनसरी अध्यक्ष पप्पु मण्डलले कांग्रेस र जनता समाजवादी पार्टी परित्याग गरी ७ सय कार्यकर्ताहरु नेकपा प्रवेश गरेको बताए। १५ दिन अगाडी बीपी कोइराला स्वास्थय विज्ञान प्रतिष्ठान धरानका उपकुलपती डा ज्ञानेन्द्र गिरीलाई कोरोनाको संक्रमण देखा पर्यो। संक्रमित भए पश्चात उनी होम क्वारेनटाइनमा बसे पनि कार्यालयको दैनिक काम काज भने गरिरहे। गिरीले संक्रमित भएकै बेला दुई दर्जन कर्मचारीलाई अबैध नियुक्ति, विभिन्न कर्मचारीको सरुवा गरेका पत्र सम्बन्धित व्यक्तिहरुलाई थमाइयो। यसरी संक्रमित भएको व्यक्तिले कार्यालयको दैनिक कामकाज गरेको भन्दै प्रतिष्ठानकै चिकित्सकहरुले विरोध जनाए। संक्रमित भएका उपकुलपतीबाटै अबैध काम नरोकिए पश्चात हाल प्रतिष्ठानका दर्जनौं चिकित्सक, नर्स र कर्मचारीहरु संक्रमित भएका छन्। चिकित्सक र नर्सहरु नै संक्रमित भएपछि प्रतिष्ठानको स्वास्थय सेवा समेत प्रभावित भएको छ। नेपाल चिकित्सक संघ धरानका अध्यक्ष डा राजु रिजालले सामाजीक दुरी कायम नगरि बढाईको भीडभाडका कारण कोरोना संक्रमितहरुको संख्या वृद्धि भएको बताउँछन्। सरकराले भीडभाडलाई नियन्त्रण गर्न नसकेका कारण भयावह स्थिति सिर्जना गरेको उनको भनाई छ।"
सुन चोर्दाचोर्दै पक्राउ,विराटनगर : पसलबाट सुन चोर्न खोज्दै गर्दा मोरङको उर्लाबारी नगरपालिका७ बाट प्रहरीले एक जनालाई पक्राउ गरेको छ। प्रहरीले शुक्रबार दिउँसो पथरीशनिश्चरे नगरपालिकाका विशाल लिम्बूलाई पक्राउ गरेको छ। दिनेश शाहीले सञ्चालन गरेको पाथीभरा अस्मिता ज्वेलर्सबाट सोकेश फुटाएर सुन चोर्न खोज्दै गर्दा लिम्बूलाई पक्राउ गरिएको इलाका प्रहरी कार्यालय उर्लाबारीका प्रहरी निरीक्षक उद्धव पोख्रेलले जानकारी दिए। उनका अनुसार तिलहरी राखिएको फुटाएर चोरी गर्ने प्रयास गरिएको पाइएको छ। लिम्बूलाई नियन्त्रणमा लिएर घटनाको थप अनुसन्धान सुरु गरिएको प्रहरीले जनाएको छ। प्रहरी उनी लागूऔषधका सेवनकर्ता भएको हुन सक्ने अनुमान गरेको छ।
होटलमा बलात्कार गरेर भागेका अन्सारी आठ महिनापछि पक्राउ,विराटनगर : मोरङको सुन्दरहरैँचा नगरपालिका१० मा एक महिलालाई बलात्कार गरेर भागेका पुरुष आठ महिनापछि पक्राउ परेका छन्। सुनसरीको इटहरी उपमहानगरपालिका१ हलगडाका ३५ वर्षीय निरज शर्मा भनिने नजाम अन्सारीलाई प्रहरीले घटनाको लामो समयपछि पक्राउ गरेको हो। प्रहरीका अनुसार सुन्दरहरैँचाको पिनाकी होटलमा २०७६ साल माघ ११ गते २६ वर्षीया महिलामाथि बलात्कार गरेर उनी फरार भएका थिए। काम लगाइदिन्छु भन्दै नजिक्याएर र प्रलोभन देखाएर उनले महिलामाथि बलात्कार गरेको खुलेको इलाका प्रहरी कार्यालय बेलबारीका प्रहरी निरीक्षक ऋषिराज ढकालले जानकारी दिए। महिलाले प्रहरीमा जाहेरी दिएको थाहा पाएपछि फरार भएका अन्सारीलाई इटहरीस्थित घरमा आएको मौका छोपेर प्रहरीले पक्राउ गरेको हो। उनीविरुद्ध जबरजस्ती करणी मुद्दा चलाउन प्रहरीले शुक्रबार अदालतबाट म्याद थप गरेर घटनाका बारेमा अनुसन्धान अघि बढाएको छ। अन्सारी फरार भएपछि प्रहरीले घटनाको अनुसन्धान गर्न पाएको थिएन।
बालिका बलात्कार गर्नेलाई ११ वर्ष कैद,"उदयपुर : १६ वर्षीया बालिकालाई बलात्कार गरेको आरोपमा पक्राउ परेका उदयपुरको रौतामाई गाउँपालिका ८ का २४ वर्षीय भरत रानामगरलाई जिल्ला अदालतले ११ वर्ष ६ महिना कैद फैसला सुनाएको छ । जिल्ला न्यायाधिश दिपक खनालको एकल इजालसले बिहीबार कसुर ठहर गर्दै कैदसँगै पीडितलाई शारीरिक र मानसिक क्षतिपूर्ति वापत ५० हजार उपलब्ध गराउन आदेश दिएको हो । अदालतको आदेशसँगै रानालाई बिहीबार जिल्ला कारागार पठाइएको जिल्ला अदालतका सूचना अधिकारी राजकुमार आचार्यले जानकारी दिए । २०७६ मंसिर १ गते बलात्कार गरेको भन्दै पीडित पक्षले कसुरदारविरुद्ध मंसिर ५ गते जिल्ला प्रहरी कार्यालयमा जाहेरी दर्ता गराएका थिए । लगत्तै उनी पक्राउ परेका थिए । पीडितको निवेदन, प्रहरीको घटना मुचुल्का, प्रमाण र वयानका आधारमा सरकारी वकिल कार्यालयले कसुरदार विरुद्ध कैद सजाय र क्षतिपूर्तिको दावी गर्दै मंसिर २९ गते अदालतमा मुद्दा दाएर गरेको थियो । सकारी वकिलको माग दावीअनुसार अदालतले थप प्रमाण बुझ्दै जाँदा ठहर हुने गरी कारवाही प्रक्रिया अघि बढाउने भन्दै मंसिर ३० गते पुर्पक्षका लागि थुनामा राख्ने आदेश दिएको थियो।"
'दसैंमा बुढापाकासँग टीका लगाएर आर्शिवाद नलिनू',"काठमाडौं : सरकारले कोरोना संक्रमण फैलिने डर भएकाले यस वर्षको दसैंमा बुढापाकासँग गएर टीका नलगाउन आग्रह गरेको छ। शुक्रबार स्वास्थ्य तथा जनसंख्या मन्त्रालय प्राडा जागेश्वर गौतमले दसैंमा बुढापाकासँग गएर टीका लगाएर आर्शिवाद नलिन आग्रह गरेका हुन्। 'धेरै बुढापाकासँग गएर यस पटक टीका नलगाउँ' प्रवक्ता गौतमले भने 'बरु अनलाइन वा फोनबाट आर्शिवाद लिउँ। ' त्यस्तै प्रवक्ता गौतमले धेरै भीडभाडमा गएर टीका लगाउने र खाने काम नगर्न आग्रह गरेका छन्। 'तपाइँ हामीले आफ्नो पाका सदस्यहरुसँग आर्शिवाद लिने क्रममा संक्रमण सारेर के दुर्घटना त निम्त्याउने योजनामा छैनौं ?' प्रवक्ता गौतमले भने 'त्यसो नगरौं, समयमै सचेत बनौं ।' त्यस्तै उनले दसैंमा भीडभाडमा गएर किनमेल नगर्न भनेका छन्। 'दसैंमा भीडभाडमा गएर सपिङ नगरी भएकै लुगा कपडा र सरसमानको उपयोग गरी पुरानै लुगा लगाउँ' उनले भने 'घरमै बनाएको खाने कुरा घरकै सदस्य मिलेर मात्रै खाउँ।' नेपालमा कोरोना संक्रमण हुनेको संख्या एक लाख नाघेको छ। पछिल्लो २४ घण्टामा नेपालमा २ हजार ५९ जनामा कोरोना पुष्टि भएसँगै संक्रमितको संख्या एक लाख ६ सय ७६ पुगेको छ। नेपालमा अहिले सक्रिय संक्रमितको संख्या २६ हजार ६ सय ८४ पुगेको छ। यस्तै मन्त्रालयका अनुसार संस्थागत आइसोलेसनमा ११ हजार १ सय ७६ जना रहेका छन् भने होम आइसोलेसनमा १५ हजार ८ सय ७७ जना छन्। गौतमका अनुसार २४ घण्टामा १० जनाको मृत्यु भएको छ । योसँगै नेपालमा कोरोनाले मृत्यु हुनेको संख्या ६ सय पुगेको छ।"
अस्पताल भर्ना हुन नपाउँदै २० वर्षीय कोरोना संक्रमित बन्दीको मृत्यु,विराटनगर : उपचारका लागि कोभिड अस्पतालमा भर्ना हुन नपाउँदै कोरोना भाइरसको संक्रमण पुष्टि भएका एक बन्दीको शुक्रबार बिहान विराटनगरमा मृत्यु भएको छ । जिल्ला कारागार मोरङमा बन्दी जीवन बिताइरहेका सुनसरीको इटहरी उपमहानगरपालिका४ का २० वर्षीय पुरुषको कोशी अस्पतालमा उपचारका क्रममा मृत्यु भएको हो । कारागारका जेलर सुवास लामिछानेका अनुसार लागुऔषध मुद्दामा महरा थरका युवालाई अदालतले पूर्पक्षका लागि थुनामा राख्न आदेश दिएको हो । अदालतको आदेशपछि २०७६ साल माघ २१ गतेबाट थुनामा रहेका युवाको मुद्दाको फैसला हुन नपाउँदै कोरोनाका कारण ज्यान गएको उनले बताए । अचानक स्वास्थ्यमा समस्या देखिएपछि उनलाई उपचारका लागि बिहीबार बिहान ७ बजे कोशी अस्पताल लगिएको लामिछानेको भनाइ छ । उपचारका लागि अस्पतालको आइसोलेसनमा भर्ना गर्दै स्वाब संकलन गरेर पीसीआर परीक्षण गराउँदा रिपोर्ट राति ९ बजे पोजेटिभ आएको थियो । त्यसपछि उनलाई थप उपचारका लागि कोशी अस्पताल कोभिड१९ उपचार केन्द्रमा पठाउन खोजियो । तर कोभिड अस्पतालले बेड खाली नभएको बताएपछि उनलाई अस्पतालकै आइसोलेसनमा राखेर थप उपचार थालिएको थियो । युवाको मृत्यु शुक्रबार बिहान १०ः१५ बजेतिर भएको अस्पतालका आइसोलेसन संयोजक एवं बरिष्ठ फिजिसियन डा लक्ष्मीनारायण यादवले बताए । चिकित्सकका अनुसार श्वासप्रश्वासमा धेरै समस्या रहेको र स्वास्थ्य अवस्था नाजुक बनेर गएका कारण बन्दी युवालाई तत्काल कोभिड अस्पतालमा भर्ना गर्दै अक्सिजन दिएर उपचार गर्नु पर्ने अवस्था थियो । तर कोशीमा बेड खाली नभएको र अन्यत्रका कोभिड अस्पतालमा लैजान नपाउँदै उनको मृत्यु भएको अस्पतालले जनाएको छ । कोशी अस्पतालको आइसोलेसनमा भने शंकास्पद बिरामीलाई प्रारम्भिक उपचारका लागि मात्रै राखेर स्वाब संकलन गर्दै पीसीआर परीक्षणका लागि पठाउने गरिएको छ । रिपोर्ट पोजिटिभ आएमा त्यहाँबाट कोभिड अस्पतालमा थप उपचारका लागि रेफर गर्ने गरिएको छ । यसअघि असोज १५ गते कारागारमै बन्दी जीवन बिताइरहेका २७ वर्षीय कोरोना संक्रमित पुरुषको मृत्यु भएको थियो । उनको पनि उपचारकै क्रममा कोशी अस्पतालमा मृत्यु भएको हो ।
तुलसीपुर १३ का वडा अध्यक्ष न्यौपानको निधन,दाङ : दाङको तुलसीपुर उपमहानगरपालिका १३ का वडाध्यक्ष डम्मरबहादुर न्यौपानेको निधन भएको छ । ६५ वर्षीय न्यौपानेको शुक्रबार बिहान साढे ९ बजेतिर राप्ती प्रादेशिक अस्पताल तुलसीपुर ल्याउँदै गर्दा बाटोमै मृत्यु भएको पारिवारिक स्रोतले जनाएको छ । निमुनिया भएको आशंकामा उनलाई परिवारका सदस्यले गाडीमा राखेर तुलसीपुरस्थित राप्ती प्रादेशकि अस्पताल ल्याउँदै गर्दा बाटोमै मृत्यु भएको छोरा पोषण न्यौपानेले जानकारी दिए । छोरा पोषणका अनुसार उनलाई विगत केही दिनदेखि सामान्ने खोकी लागेको भएपनि अन्य कुनै समस्या थिएन । सामान्ने खोकी देखिएपछि तीन चार दिन अगाडि तुलसीपुरस्थित सिटी हस्पिटलबाट उपचार पछि घर गएका थिए । त्यसपछि घरमै वडाध्यक्ष न्यौपानेले आराम गर्दै आएका थिए । शुक्रबार बिहान अलि अप्ठेरो हुन थालेपछि बुवालाई गाडीमा राखेर तुलसीपुर ल्याउने क्रममा बाटोमै मृत्यु भएको छोरा पोषणले जानकारी दिए । स्थानीयका बीच निकै लोकप्रिय वडाध्यक्ष न्यौपाने स्थानीय निर्वाचनमा नेपाली काँग्रेसबाट अत्यधिक मतसहित निर्वाचित भएका थिए ।
कर्मचारीमा कोरोना देखिएपछि पाटन नगरपालिका सिल,"बैतडी : बैतडीको पाटन नगरपालिकाका २ जना कर्मचारीमा कोरोना पुष्टि भएको छ । डडेल्धुरा अस्पतालको प्रयोगशालामा गरिएको परीक्षणमा २ जना कर्मचारीमा कोरोना पुष्टि भएको पाटन नगरपालिकाका स्वास्थ्य शाखा प्रमुख मदनसिंह महराले जानकारी दिए । दुवै जनालाई अहिले आइसोलेसनमा राखिएको छ भने स्वास्थ्य अवस्था समान्य रहेको उनले बताए । यसैबीच नगरपालिकामा कार्यरत दुईजना कर्मचारीमा कोरोना पुष्टि भएपछि पाटन नगरपालिका एक हप्ताका लागि सिल गरिएको नगरपालिकाका प्रमुख प्रशासकीय अधिकृत नारायणदत्त पन्तले जानकारी दिए । एक हप्ताका लागि नगरपालिका सिल गरिएको उनले बताए । उनले भने, 'यही असोज ३० गते सम्मका लागि नगरपालिका र वडाबाट प्रदान गरिने सबै सेवाहरु बन्द गरिएका छन् । कोरोनाको जोखिम बढ्दै गएकाले यस्तो निर्णय गरेका हौं ।' यस्तै संक्रमित कर्मचारीको सम्पर्कमा रहेका नगरपालिकाका कर्मचारी, जनप्रतिनिधि र अन्यको स्वाब संकलन गरी कोरोना परीक्षण गरिने पाटन नगरपालिकाका स्वास्थ्य शाखा प्रमुख महराले जानकारी दिए । बैतडीका थप दुईजनामा कोरोना पुष्टि भएसँगै जिल्लामा संक्रमतिको संख्या ४२० पुगेको छ । संक्रमित मध्ये ३९७ जना निको भएर घर फर्किसकेका छन् भने एकजनाको मृत्यु भइसकेको छ । अहिले जिल्लामा सक्रिय संक्रमितको संख्या २२ रहेको स्वास्थ्य कार्यालयका कोभिड १९ सम्पर्क व्यक्ति भुवनप्रसाद जोशीले जानकारी दिए । जोखिमयुक्त क्षेत्रबाट फर्केकाहरुको पीसीआर परीक्षण गरिने बैतडीको पाटन नगरपालिकाले भारत तथा नेपालका जोखिमयुक्त क्षेत्रबाट फर्केका नागरिकको पीसीआर परीक्षण गर्ने भएको छ । काठमाडौंबाट फर्केका दुईजनामा कोरोना पुष्टि भएपछि देशका जोखिमयुक्त क्षेत्रबाट फर्केका नागरिकको पीसीआर परीक्षण गरिने स्वास्थ्य शाखा प्रमुख मदनसिंह महराले जानकारी दिए । जोखिमयुक्त क्षेत्रबाट फर्केका नागरिकका बारेमा वडाले जानकारी राख्ने र उनीहरुलाई अनिवार्य रुपमा क्वारेन्टाइनमा बसाउने स्वास्थ्य शाखा प्रमुख महराले जानकारी दिए । कोरोना भाईरसको जोखिम न्यूनीकरणका लागि पीसीआर परीक्षणको रिपोटको आधारमा मात्रै घर पठाइने उनले बताए । नेपालका जोखिमयुक्त क्षेत्रबाट आएका नागरिकलाई पनि क्वारेन्टाइनमा बस्न लगाइने बताइएको छ । दसैंतिहार नजिक आएसँगै काठमाडौंलगायतका क्षेत्रबाट नागरिकहरु घर फर्कने क्रम बढेकाले कोरोना संक्रमणको जोखिम पनि बढ्दै गएको छ । यस्तै तिहारसम्म नगरपालिका क्षेत्रभित्र सबै प्रकारका तालिम, गोष्ठीलगायत भीडभाड हुने खालका कार्यक्रम बन्द गरिएको स्वास्थ्य शाखा प्रमुख महराले जानकारी दिए ।"
राष्ट्रसंघीय कार्यक्रम 'डब्लूएफपी'लाई नोबेल शान्ति पुरस्कार,"जेनेभा : संयुक्त राष्ट्रसंघको विश्व खाद्य कार्यक्रम (डब्लूएफपी)लाई नोबेल शान्ति पुरस्कार प्रदान गरिएको छ । डब्लूएफपी अन्तर सरकारी संस्था हो जसले आपतकालमा खाद्य सहायता गर्नुका साथै समुदायसँग मिलेर पोषणयुक्त खानाको विकासमा काम गर्छ । १९६१ मा सुरु भएको यस कार्यक्रम २०३० सम्म भोकमरी अन्त्य, खाद्य सुरक्षाको उपलब्धि र पोषणमा सुधार गर्ने काममा प्रतिवद्ध छ । २०१९ मा मात्रै डब्लूएफपीले ९ करोड ७० लाख मानिसलाई सहायता गरेको थियो । यस पटक नोबेल पुरस्कार समितिले उक्त कार्यक्रमलाई भोकमरीविरुद्धको प्रयासका लागि पुरस्कार प्रदान गरेको जनाएको छ । साथै द्धन्द्धग्रस्त क्षेत्रमा शान्ति स्थापनाका लागि यस कार्यक्रमले योगदान दिएको बताइएको छ । यमन, कंगो, नाइजेरिया, साउथ सुडान, बुर्किना फासो लगायत देशमा यस कार्यक्रमले भोकमरी तथा शान्ति स्थापनाका लागि काम गरेको छ । डब्लूएफपीले भने विश्वभर भोकमरीमा परेका महिला, बालबालिका लगायत द्धन्द्धग्रस्त क्षेत्रमा काम गर्दा जीवन गुमाएका आफ्ना कर्मचारीहरुका लागि यस पुरस्कार एक सम्मान भएको जनाएको छ ।"
अमेरिकी पर्यटकले थाइ होटलसँग माफी मागेपछि मुद्दा फिर्ता,"बैंकक : थाइल्याण्डको एक होटलले आफ्नो नकारात्मक टिप्पणी गरेको भन्दै अमेरिकी पर्यटकमाथि दायर गरेको मुद्दा फिर्ता लिएको छ । थाइल्याण्डको को चाङ टापुमा रहेको एउटा होटलबारे वेस्ले बान्र्स नामका अमेरिकी पर्यटकले नकारात्मक रिभ्यु लेखेपछि होटलले उनीमाथि मुद्दा दायर गरेको थियो । तर शिक्षण पेशामा रहेका वेस्लेले हालै माफी मागेपछि होटलले शुक्रबार मुद्दा फिर्ता लिएको हो । स्थानीय मिडियाका अनुसार ती शिक्षकले उक्त होटलबारे झुटो र मानहानी हुने टिप्पणी लेखेको भन्दै होटलले गत अगस्टमा कम्प्युटर अपराध कानुन अनुसार मुद्दा दायर गरेको थियो । साथै प्रहरीले उनलाई पक्राउ समेत गरेको थियो । तर पछिल्लो समय माफी मागेपछि होटलले उनीविरुद्धको मुद्दा फिर्ता लिएको हो । सी भ्यु को चाङ नामको त्यस होटलले विज्ञप्ति निकाल्दै भनेको छ, त्यस घटनाबाट जस्तो परिस्थिति उत्पन्न भयो त्यसप्रति मन्र्सले आफ्नो संवेदनशीलता र जिम्मेवारी देखाएकोमा उनीविरुद्धको मुद्दा फिर्ता लिन पाएकोमा हामी खुसी छौँ । अमेरिकी शिक्षमकाथि उक्त होटलले लगाएको मुद्दामा यदी उनले हारेको भए १ लाख भाट अर्थात ३ हजार २ सय अमेरिकी डलर जरिवाना तिर्नुका साथै ५ वर्ष जेल सजाय भोग्नुपर्ने थियो ।"
"बैतडीमा जिप दुर्घटना, १० जना घाइते",बैतडी : बैतडीमा शुक्रबार जिप दुर्घटना हुँदा १० जना घाइते भएका छन्। पञ्चेश्वर गाउँपालिकाको आम्चोराबाट कुलाउतर्फ जाँदै गरेको से १ ज ८८८ नम्बरको जिप दुर्घटना हुँदा १० जना सामान्य घाइते भएको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए। घाइतेहरुलाई आम्चोरा स्वास्थ्यचौकीमा सामान्य उपचारपछि थप उपचारका लागि डडेल्धुरा रेफर गरिएको उनले बताए। जिप सडकबाट करिब ५० मिटर तल खसेको बताइएको छ। घटनाको कारण खुल्न नसकेको प्रहरीले जनाएको छ। दुर्घटना बिहान १० बजेतिर भएको हो।
"उपत्यकामा कोरोनाबाट तीनको मृत्यु, १४ सय ९ जनामा संक्रमण","काठमाडौं : पछिल्लो २४ घण्टामा कोरोनाबाट काठमाडौं उपत्यकाका ३ जनाको मृत्यु भएको छ भने १ हजार ४०९ जनामा संक्रमण देखिएको छ। काठमाडौंकी ८७ वर्षीया महिला,७१ वर्षीय पुरुष र ललितपुरमा ८४ वर्षीय पुरुषको कोरोनाबाट मृत्यु भएको स्वास्थ्य मन्त्रालयले जनाएको छ। यस्तै काठमाडौंका ११ सय १६, ललितपुर १ सय ६३ र भक्तपुरका १ सय ३० जनामा संक्रमण देखिएको मन्त्रालय प्रवक्ता डा जागेश्वर गौतमले जानकारी दिए। नेपालमा कोरोना भाइरस (कोभिड१९) संक्रमितको संख्या एक लाख नाघेको छ। पछिल्लो २४ घण्टामा २ हजार ५९ जनामा संक्रमण देखिएसँगै संक्रमितको संख्या १ लाख ६७६ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। २७ सय ५३ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ११ हजार १७६ जना रहेका छन् भने होम आइसोलेसनमा जना १५ हजार ९७७ छन्। यस्तै क्वारेन्टाइनमा ४ हजार ७०३ जना रहेका छन्। मन्त्रालयका अनुसार पछिल्लो २४ घन्टामा १३ हजार २७९ नमूनाको पीसीआर परीक्षण भएको छ। मंगलबार १६ सय ८० जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या ७३ हजार २३ पुगेको छ। आइसीयूमा ३१८ र ७५ जनाको भेन्टिलेटरमा उपचार भइरहेको छ। नेपालमा कोरोनाबाट ६०० जनाको मृत्यु भएको छ। शुक्रबार मात्रै उपत्यकाका ३ सहित १० जनाको मृत्यु भएको मन्त्रालयले पुष्टि गरेको छ।"
कोरोना संक्रमण समुदायमा फैलिएपछि एन्टिबडी परीक्षण सुरु,"काठमाडौं : सरकारले कोभिड १९ को संक्रमण समुदायस्तरमा फैलिएको बारेमा एन्टिबडी परीक्षण गर्न थालेको छ। स्वास्थ्य तथा जनसङ्ख्या मन्त्रालयको इपिडिमियोलोजी तथा सरुवा रोग नियन्त्रण महाशाखाले विश्व स्वास्थ्य सङ्गठनको सहयोगमा एन्टिबडी परीक्षणका लागि विज्ञसहितको प्राविधिक टोली आजदेखि सातवटै प्रदेशमा खटाएको छ। काठमाडौँमा तालीमपश्चात टोलीलाई आज प्रदेश खटाइएको हो। महाशाखाका निर्देशक डा वासुदेव पाण्डेले कोभिड१९ को संक्रमण समुदायस्तरमा फैलिएको छ वा छैन भन्ने अध्ययन गर्न टोली परिचालन गरिएको बताए। अध्ययनबाट नेपालमा समुदायस्तरमा संक्रमण फैलिएका छ वा छैन र फैलिएको रहेछ भन्ने कुन तहमा रहेको छ भन्ने पनि पत्ता लगाउने उनले जानकारी दिए। एन्टिबडी परीक्षणका लागि समुदायमा सेरो प्रिभिलेन्स अध्ययन गरिने छ। टोली आज सम्बन्धित स्थानीय तहमा पुगेर शनिबार स्थानीय प्राविधिकसँग तालीमपश्चात आइतबारबाट रगतको नमूना सङ्कलन गर्नेछ। नेपाल अहिले संक्रमणको दोस्रो चरणमा रहेको छ। सङ्क्रमित भएको व्यक्तिबाट अर्को व्यक्तिमा संक्रमण सर्नुलाई दोस्रो चरण मानिन्छ। गत चैतमा विदेशबाट कैलाली घरमा आएका एक जनामा व्यक्तिबाट घरमै रहेका अर्को स्थानीय व्यक्तिमा संक्रमण सरेपछि मन्त्रालयले नेपालमा दोस्रो चरणमा प्रवेश गरेको घोषणा गरेको थियो। संक्रमणको तेस्रो चरण भनेको समुदायमा संक्रमण फैलिएको भन्ने हुन्छ तर नेपालमा कुनै खासखास ठाउँमा (क्लस्टर) मा संक्रमण फैलिएको मन्त्रालयले जनाएको छ। 'नेपालमा अहिले केही जिल्लाका खासखास ठाउँमा (क्लस्टरं)मा संक्रमण फैलिएको छ', उनले भने, 'अब समुदायको कुन तहसम्म फैलिएको छ भन्ने त अध्ययनबाट थाहा हुन्छ।' गत माघ १० गते नेपालमा पहिलो पटक संक्रमण देखिएको थियो। अहिलेसम्म नेपालमा ९८ हजार ६१७ जनामा संक्रमण देखिएको छ। यस्तै ७१ हजार ३४३ जना संक्रमणबाट निको भएको, ५९० जनाको निधन र २६ हजार ६८४ जना सक्रिय सङ्क्रमित रहेका छन्। यस्तै अहिलेसम्म २३५ जना आइसियु र ४२ जना भेन्टिलेटरमा उपचार गराइरहेका छन्। महाशाखाले एन्टिबडी परीक्षणका लागि प्रत्येक प्रदेशमा छ समूह परिचालन गरेको छ। ती समूहले बच्चा, वृद्धा, महिला, युवालगायत विभिन्न उमेर तथा समूहका ट्राभल हिस्ट्री भएका र नभएका मानिसको रगत सङ्कलनबाट एन्टिबडी परीक्षण गर्ने छन्। यस्तै सङ्क्रमित भएका र नभएकाको पनि एन्टिबडी परीक्षण गर्नेछ। महाशाखाका जनस्वास्थ्य अधिकृत रामकुमार महतोले प्रत्येक प्रदेशका ३० वडामा रहेका मानिसको रगत नमूना परीक्षण गरिने बताउनुभयो। उहाँका अनुसार एक वडामा १५ जनाको दरले नमूना परीक्षण गरिने छ। यसरी प्रत्येक प्रदेशमा ४५० जनाको दरले तीन हजार १५० जनाको नमूना सकलन गरी परीक्षण गरिने छ। उनले दसैं अगाडि सबै नमूना सङ्कलन गरेर नमूना राष्ट्रिय जनस्वास्थ्य प्रयोगशालामा परीक्षण गरिने बताए। कोभिड१९ को संक्रमण सबै समूहका मानिसमा देखिरहेको र ट्राभल हिस्ट्रीमा नदेखिएका व्यक्तिमा पनि संक्रमण देखिन थालेपछि मन्त्रालयले समुदायस्तरमा संक्रमण फैलिएको भन्नेबारेमा अध्ययन शुरु गरेको हो। अध्ययनका क्रममा जति प्रतिशतलाई संक्रमण देखियो त्यतिप्रतिशत नै नेपालमा संक्रमण फैलिएको भन्ने अनुमान गर्न सकिने महाशाखाका जनस्वास्थ्य अधिकृत महतोले जानकारी दिए। 'संक्रमणको सूचक हेर्दा अहिले समुदायस्तरमा नै हो कि भन्ने देखाउँछ', महाशाखाका निर्देशक डा पाण्डेले भने, 'तर अब अध्ययन गरेपछि मात्र समुदायमा संक्रमण छ वा छैन भन्ने पुष्टि गर्दछ।' रासस"
"भारतीय टिभी च्यानलको हर्कत: टीआरपी बढाउन धन्धा चलाइँदै, प्रहरीको अनुसन्धान सुरु",नयाँदिल्ली : भारतका केही टेलिभिजन च्यानलले अवैध तरिकाले आफ्नो टीआरपी बढाउने गरेको भन्दै मुम्बइ प्रहरीले अनुसन्धान थालेको जनाएको छ । प्रहरीले फल्स टीआरपी गिरोहको भण्डाफोर गरिने पनि घोषणा गरेको छ । प्रहरीका अनुसार अर्नव गोस्वामी प्रधान सम्पादक रहेको रिपब्लिक टिभीसहित अरु तीन टिभी च्यानल पनि अनुसन्धानको घेरामा छन् । प्रहरीले चार जनालाई पक्राउ गरी सोधपुछ गर्न थालिसकेको छ । प्रहरी कमिस्नर परमवीर सिंहले ती टिभी च्यानलले टीआरपी बढाउन दर्शकहरुलाई पैसा बाँड्ने गरेको अनुसन्धानबाट थाहा भएको बताए । रिपब्लिक टिभीले भने प्रहरीले आफूहरुमाथि गलत आरोप लगाएको दावी गरेको छ । हिरासतमा रहेका व्यक्तिले भने पैसा दिएर रिपब्लिक टिभीले टीआरपी किन्ने गरेको आरोप सही भएको बयान दिए । प्रहरीका अनुसार ती टिभी च्यानलले टीआरपी बढाउन केही घरलाई दुरुपयोग गर्दैआएका छन् । जहाँ उनीहरुले घरमालिकलाई पैसा तिरेर दिनभरी एउटै च्यानल हेर्न लगाएका थिए। साथै टीआरपी मिटर जडान गरी केही खाली घरमा दिनभर टिभी च्यानल खोलेर छाडिदिने गरेको पनि पाइयो । यसरी घर प्रयोग गरेवापत र टिभी च्यानल हेर्न लगाए वापत घरमालिकलाई टिभी च्यानलका मालिक वा एजेन्सीले केही रकम दिने गरेको पनि खुलासा भएको छ । मुम्बइमा हन्सा नामक एजेन्सीका मान्छेहरुले च्यानलसँग मिलेर यस्तो धन्धा चलाउने गरेको प्रहरीले खुलासा गरेको हो । केही रिपोर्टले बताए अनुसार भारतमा पछिल्लो समय टीआरपी बढाउन मूलधारका टिभी च्यानलले गम्भीर र संवेदनशील प्रकृतिका विषयमा पनि सौदावाजी गर्ने गरेका छन् । हालैको एक रिपोर्ट अनुसार आजतक च्यानललाई रिपब्लिक टिभीले पछि पारेको थियो । रिपब्लिक च्यानल थुप्रै विषयमा असन्तुलित अभिव्यक्ति दिएर विवादित च्यानल बनेको छ । भारतको ३४ हजार करोडको विज्ञापन बजारमा टीआरपीको महत्व आर्थिक आम्दानीका हिसावले प्राथमिकतामा पर्ने गर्छ । व्यवसायीले टिभीमा विज्ञापन दिनुअघि त्यस टिभीको 'टेलिभिजन रेटिङ प्वाइन्ट' (टीआरपी) हेर्ने भएकाले टिभी सञ्चालकलाई विज्ञापन प्राप्त गर्न टीआरपी बलियो आधार मानिन्छ ।
"नेकपा : दामरेड, नामरेड र कामरेडहरुको चंगुलमा","२००६ सालमा स्थापित नेपाल कम्युनिस्ट पार्टी (नेकपा)ले विभिन्न अरोहअवरोह पार गर्दै टुटफुट, एकता, ध्रबिकरण हुँदै विविध संघर्षहरु, २०२८ को झापा विद्रोह, २०४६ को जनआन्दोलन २०५२२०६२ को जनयुद्ध र २०६२०६३ को जनआन्दोलन समेत नेतृत्व गर्यो। सामाजिकआर्थिक रुपान्तरणको नेतृत्वसमेत राष्ट्रिय स्वतन्तत्रता, राष्ट्रिय स्वाभिमान र राष्ट्रियताको सवालमा अग्रणी भूमिका पनि निर्भाह गर्यो। हिजोको प्रतिवन्धित राजनीतिक अवस्थालाई चकनाचुर पार्दै देशको बढे शासकहरु राणा, पञ्चे, राजा र सामान्ती वर्गका नाइकेहरुको शासनलाई समेत धुलो चटाउँदै आजकै नेकपा र प्रगतिशिल शक्तिहरुको जोडमा संघीय लोकतान्त्रिक गणतन्त्रात्मक संविधानसमेत निर्माण भयो। आज अगाडिका सबै राजनीतिक मुद्धाहरु पूरा भयो? भन्ने प्रश्न पनि हामीबीच बहसमा छ। अबको बाटो कता भन्ने पनि गहन प्रश्न छ। हामीले जे जति उपलब्धीहरु हासिल गर्यौं त्यसलाई संस्थागत गर्दै संविधानले अविलम्व गरेको समाजवाद उन्मुख सामाजिक आर्थिक रुपान्तरणलाई पनि आफ्नै पोल्टामा पार्ने दाउमा छ नेकपा। पार्टीका इमान्दार र सक्रिय नेता कार्यकर्ताको प्रतिष्ठामाथि नै ठेस पुर्याउन पछि पर्दैन। पैसाकै आडमा सामाजिक, आर्थिक, राजनीतिक सबै खाले बेइमानीसमेत गर्न भ्याउँछ। त्यस्तै पर्दा टिकेट किनबेचको दलालीसमेत गर्न खोज्छ र पार्टीको सर्वेसर्वा आफु नै भएको बताउँदै हिड्ने कमरेडहरुलाई अवसरवादीदामरेडको रुपमा लिन सकिन्छ। यी सबै संघर्षहरु कम्युनिष्टकै नेतृत्वमा सफल भयो। तर, अब बाँकी परिस्थितिको नेतृत्व कतै दलाल पूँजीपति वर्गको हातमा पुग्ने त होइन भन्ने खतरा बढेकोले आज दुई ठूला कम्युनिष्ट पार्टीहरुको एकता सम्भव भएको हो। र कम्युनिष्ट केन्द्र निर्माणको अभियानमा निरन्तर अघी बढिरहेको पार्टी नेकपा समान न्याय र समान अवसरसहितको समाजवाद स्थापनाको लागि निरन्तर दृढताका साथ लागि रहेन आजको नेतृत्वको भनाई छ। तर, हामी यी अभियानहरुको परिकल्पना गरि रहँदा भने नेकपामा प्रमुख तीन मनोविज्ञान राख्ने कमरेडहरुको प्रतिस्पर्धा चलिरहेको छ। हामीले परिकल्पना गरेको समाज निर्माणको लागि हामी सच्चिन जरुरी छ र नेकपा असल कमरेडहरुको केन्द्रको रुपमा स्थापित गर्न जरुरी छ। नेकपाका प्रमुख तीन मनोविज्ञान भएका कार्यकर्ताहरु निम्नानुसार रहेको छ। आशावादीकामरेड : हामी कहाँ धेरै लामो समयदेखि आजसम्मका विविध खाले क्षमता र बुझाइका साथ कम्युनिष्ट आन्दोलनमा लाग्ने धेरै कमरेडहरु हुनुहुन्छ। यस मध्ये आशावादी कमरेडहरुले पार्टी निर्णयको पालना गर्दै दृढताका साथ कार्यन्वयन गर्दछ। कहिलेकाहीँ पार्टीको अन्तरसंघर्षमा आफ्नो मत सम्बन्धित निकायमा स्पष्ट राख्दछ। पार्टीको धारणालाई जनतासँग स्पष्ट पार्दछ। नेतृत्वको सकरात्मक आलोचना गर्छ र आफू पनि आत्मआलोचना गर्न तयार हुन्छ। जताको गुनासालाई पार्टीसँग प्रभावकारी समन्वय पनि गर्छ। नेतृत्व, सहयोद्धा मतदाता, शुभेच्छुक र शुभचिन्तकहरुको संरक्षण र्गछ। आफू पनि केन्द्रमा राखेर बहस कहिल्यै गर्दैन र सँधै पार्टीमा नै विश्वास र आशा राख्दछ हो। उनै हाम्रो आशावादी कमरेडहरु हो। निराशावादीनामरेड : अहिले नेकपामा एउटा प्रवृति राम्रैसँग देख्न सकिन्छ। पार्टीको कामप्रति जिम्मेवार छैन तर कमिटी नै पिच्छे विभागै पिच्छे आफ्नो नाम खोज्दछ। अरुको कुरा सुन्न रुची राख्दैन तर आफ्नो मात्रै कुरा राखिरहन्छ। पार्टीको नकरात्मक टिकाटिप्पणी गरेर कहिल्यै थाक्दैन। पार्टीले उपेक्षा गर्यो, पार्टी सकिन्छ जस्ता मनगणन्ते कुराहरु खुलेआम भट्टी, पसल र चोकहरुमा भन्दै हिँड्छ। पार्टीको आधिकारिक छलफलमा भाग नलिने र पार्टी नेतृत्वको कुरा काटेर कहिल्यै मनभर्न नसक्ने कमरेडलाई चाहि निराशावादी नामरेडको रुपमा लिन सकिन्छ। अवसरवादीदामरेड : अहिले नेकपाभित्र एक जत्थाको राम्रै उपस्थिती छ जो सबै हिसाब किताब पैसासँग मात्र राख्दछ। दलाल पूँजीपतीहरुको नजानिँदो पाराले संरक्षण गर्छ, नेता र नेतृत्वलाई प्रलोभनमा पारेर निर्वाचनमा पैसासँग मोलमोलाई गर्छ। पार्टीको कार्यक्रमहरुमा अस्वभाविक पाराले खर्च गर्छ र पद खरिद गर्न खोज्छ। श्रोत र साधनहरु आफ्नो नियन्त्रणमा राख्छ र पार्टीको ठेक्का मैले लिएको छु भन्ने देखाउन खोज्छ। पार्टीका इमान्दार र सक्रिय नेता कार्यकर्ताको प्रतिष्ठामाथि नै ठेस पुर्याउन पछि हट्दैन। पैसाकै आडमा सामाजिक, आर्थिक, राजनीतिक सबै खाले बेइमानीसमेत गर्न भ्याउँछ। त्यस्तै पर्दा टिकट किनबेचको दलालीसमेत गर्न खोज्छ र पार्टीको सर्वेसर्वा आफु नै भएको बताउँदै हिड्ने कमरेडहरुलाई अवसरवादीदामरेडको रुपमा लिन सकिन्छ। यो नेपाली राजनीतिको एउटा उदाङ्गो चित्र हो। हामीले हाम्रो राजनीति संस्कारहरुलाई सही मार्गमा ल्याउन नसक्ने हो भने नेपाली राजनीति माफियाहरुको कब्जामा पर्ने खतरा बढेको छ। हामीले कतै गलत प्रवृतिहरुलाई टेवा पुर्याइरहेका त छैनौं? अब आउने नयाँ पुस्ताले के सिक्दै होलान? यो प्रश्नहरु भने जरुर गम्भीर बनेको छ। कामरेड, नामरेड र दामरेडको प्रतिस्पर्धाले पार्टीलाई पक्कै असर पुर्याउछ नै होला। पार्टीलाई असर पुर्याउँदा देश, समाज र सबै निकायहरुमा स्वतः प्रभाव पार्ने नै छ। अब हामी गलत प्रवृतिको नियोजन र सही प्रवृतिलाई प्रोत्साहन गर्न सक्दैनौं भने हामी माथि पनि प्रश्न चिन्ह खडा हुनेवाला छ। सचेत, सक्षम र राजनीतिक संस्कार भएका कार्यकर्ता निर्माणमा लागौं। भविष्य संगिन मोडमा छ , हामी सबै सकारात्मक सोचको साथ अगाडी बढौं, चुनौति भन्दा सम्भावना बढी छ। यो देश र समाज बदल्न हामी आफैं बदलिनुको विकल्प छैन्। (लेखक नेकपा सिन्धुपाल्चोकका जिल्ला सदस्य एवम् पूर्व विद्यार्थी नेता हुन।)"
मुस्ताङमा भेडाच्यांग्राको भाउ महंगियो,"जोमसोम : विश्वव्यापी महामारीको रुपमा उत्पन्न कोरोना भाइरसको जोखिम यथावत रहिरहेको अवस्थामा हिमाली जिल्ला मुस्ताङमा दसैं लक्षित भेडाच्याङ्ग्रा खरिदबिक्रीको व्यापार बुधबारदेखि गर्मिन थालेको छ । भेडाच्याङ्ग्रा खरिद गर्न जिल्ला बाहिरका व्यापारी यसवर्ष पशुपालक किसानको खोर खोरमै धाउन थालेका छन् । बिहीबारसम्म करिब ३ दर्जन बढी भेडाच्याङ्ग्रा मुस्ताङ आएको पाइएको छ । पोखराकाठमाडौंलगायतका सहरमा पुर्याउने उद्देश्यले भेडाच्याङ्ग्रा खरिद गर्न व्यापारी जोमसोमदेखि उपल्लो मुस्ताङको लोमान्थाङसम्म पुगेका छन् । कोरोना माहामारीका कारण उत्तरी कारलानाकाबाट तिब्बती भेडाच्याङ्ग्रा नआएपछि मुस्ताङका पशुपालक किसानले पालेको स्थानीय भेडाच्याङ्ग्राको मुल्य गर्मिएको हो । उपल्लो मुस्ताङका विभिन्न ग्रामिण भेकमा पालन गरिएका भेडाच्याङ्ग्रा स्थानीयले जोमसोम ल्याएर व्यापारीलाई बिक्री गर्दै आइरहेकोमा यसवर्ष भने व्यापारीहरु पशुपालकको खोरमा पुगेर खरित्ने गरिएकाले स्थानीय भेडाच्याङ्ग्राको भाउ बढेको हो । भेडाच्याङ्ग्रा खरिद गर्न पोखराकाठमाडौं,पर्वत,तनहुँ ,स्याङ्जा ,बाग्लुङ र म्याग्दीलगायतका जिल्लाबाट मुस्ताङ आएका हुन् । गतवर्ष मुस्ताङमा २३ हजार भेडाच्याङ्ग्रा जिल्ला बाहिरिएको थियो । तर, यसवर्ष कोरोना कहरका कारण गतवर्षको तुलनामा ३३ प्रतिशत मात्र भेडाच्याङ्ग्रा मुस्ताङबाट बाहिरिने सम्भावना रहेको जोमसोमका स्थानीय पशुपालक किसान भुपेन्द्र शेरचनले जानकारी दिए । यसवर्ष तिब्बतबाट भेडाच्याङग्रा नआएकाले मुस्ताङमा च्याङ्ग्राको भाउ महंगिएको उनले बताए । उनका अनुसार यसवर्ष ९ हजार भन्दा बढी च्याङ्ग्रा जिल्लाबाट नजाने उल्लेख गरे । 'यो वर्ष एकदमै न्युन संख्यामा भेडाच्याङ्ग्रा जोमसोम झरेको छ ।मुस्ताङको ३ स्थानीय तहबाट करिब ७ हजार र डोल्पाबाट करिब १५ सय भेडाच्याङ्ग्रा आउन सक्छ,' शेरचनले भने । हिमाली जिल्लाको चिसो हावापानीमा हुर्काइएको भेडाच्याङ्ग्राको मासु स्वास्थ्य प्रर्वधक र स्वादिलो हुने शेरचनले जानकारी दिए । उनले हिमाली लेकमा पालन गरिएका भेडाच्याङ्ग्रा लगायतका चौपायाले हिमाली वन्य जटिबुटी सेवन गर्ने भएकाले स्वादिलो र स्वास्थ्य उपयोगी मानिएको हो । उनले यसवर्ष किसानले कोरोना कहरकै कारण पशुपालकले भेडाच्याङग्राको सुहाउँदो मुल्य पाएको बताए ।' गत वर्ष जोमसोममै खरिद बिक्री गर्ने प्रचलनले बिचौलियाले नाफा खाने चलन थियो , उनले भने, 'तर ,यस वर्ष व्यापारी किसानको खोरमै पुगेकाले बिचौलियाले खाने नाफा किसानलेनै पाएका छन् ।' काठमाडौं नयाँ बसपार्कबाट भेडाच्याङ्ग्रा खरिद गर्न मुस्ताङ आएका अर्जुन ठकुरी भन्छन्, 'तिब्बतबाट भेडाच्याङ्ग्रा आएन ,यहाँका किसानको खोरमा ७८ हजार मात्रै च्याङ्ग्रा रहेछन् , उनले भने, 'पशुपालकको खोरमै च्याङ्ग्राको मुल्य २७ देखि २८ हजार सम्म तिर्नु पर्यो । ढुवानी जोडेर काठमाडौं पुर्याउँदा छोइसक्नु हुँदैन ।' उनले मुस्ताङमा काठमाडौंका खसी बोका व्यापारीसग समन्वय गरी यहाँ आएको भएपनि यही च्याङ्ग्राको मुल्य बढी परेकाले काठमाडौंमा बिक्री गर्न समस्या पर्ने बताए ।जोमसोमका स्थानीयका अनुसार शुक्रबारसम्म जोमसोमबाट करिब ३ हजार भेडाच्याङ्ग्रा झरेको जनाएका छन् । अब उपल्लो मुस्ताङबाट बढीमा ५ हजारको संख्यामा भेडाच्याङ्ग्रा झर्ने अनुमान उनीहरको ठम्याइ छ ।म्याग्दी घाराका च्याङ्ग्रा व्यापारी बलबहादुर बडुवालले मुस्ताङमै पर्याप्त भेडाच्याङ्ग्रा नभएको बताए । उनले गत वर्ष १९ हजारमा रोजा च्याङ्ग्रा खरिद गरेको भएपनि यसवर्ष च्याङ्ग्राको मुल्य सुन्दै सातो गएको जानकारी दिए ।उनले भने, 'गतवर्ष ९० गोटा भेडा च्याङ्ग्रा लिएको थिए । तर, च्याङ्ग्राको मुल्य चर्को भएकाले अहिले ४५ गोटा च्याङ्ग्रा मात्र खरिद गरेको छु ।' कोरोना कहरले गालेको यसवर्षको दसैंमा सहरबजारमा एकदमै न्युन भेडाच्याङग्रा पुग्ने संकेत गरिएको छ । मुस्ताङबाट झरेका भेडा च्याङग्रा पनि केही म्याग्दी,पर्वत र बाग्लुङ र करिब १५ सय भेडाच्याङग्रा काठमाडौं र पोखराका लागि ३ हजार मात्र भेडाच्याङग्रा पुग्ने लोघेकर दामोदरकुण्ड गापाको अध्यक्ष लोप्साङ छोम्फेल बिष्टले आकंलन गरे । उपल्लो मुस्ताङको लोमान्थाङमा ३ हजार ,लोघेकरबाट २ हजार र वारागुङ मुक्तिक्षेत्रबाट २ हजार भेडाच्याङग्रा बिक्री भएको अध्यक्ष बिष्टको अनुमान छ । यसवर्ष चिनियाँ पक्ष र नेपाल पक्षले सीमानाका कडाइ गरेकाले तिब्बतबाट भेडाच्याङ्ग्रा नझरेको उनको भनाई छ । कोरोना कहरका कारण पर्यटन व्यवसाय सुस्ताएपनि मुस्ताङका कृषि तथा पशुपालक किसानले भेडाच्याङग्रा,स्याउ र आलु लगायतका कृषि जन्य वस्तुको बिक्रीबाट राम्रो आम्दानी लिएको अध्यक्ष बिष्टले बताए । उनले मुस्ताङका ३ स्थानीय तहको करिव ३ दर्जन गाउहरुमा भेडाच्याङग्रा पालन गरेको जनाए । पशुपंक्षीजन्य पदार्थको आन्तरिक ओसारपोसार तथा बिक्री वितरणका लागि पशु निरोगिताको भेटनरी प्रमाणपत्र आवश्यकता पर्छ । यसवर्ष स्याउ परियोजना इकाइ जोमसोम र धौलागिरि प्राविधिक शिक्षालयका पशु चिकित्सकले भेटेनरी प्रमाणपत्र उपलब्ध गराएको वरिष्ठ पशु चिकित्सक सुरेश थापाले जानकारी दिए । उनले प्रति गोटा भेडाच्याङ्ग्राको रु २० का दरले प्रमाणपत्र दिएको उल्लेख गरे । सेवाग्राहीको स्वास्थ्यमा प्रतिकुल असर पर्न सक्ने भएकाले सरकारले भेटेनरी परिक्षण अनिवार्य गराएको पशु चिकित्सक डा थापाको भनाइ छ । यस्तै ,लोघेरक दामोदरकुण्ड गापाले भेडाच्याङ्ग्रा बिक्री गरे वापतको कर पशुपालकबाट प्रति गोटा ५ रुपैयाको दरले उठाएको छ । वारागुङ मुक्तिक्षेत्रले भेडाच्याङग्रा निकासी करका लागि १ लाख ५० हजारमा टेन्डर गरेको गापाले जनाएको छ । मुस्ताङमै भेडाच्याङग्राको मुल्य महकिएपछि मुस्ताङीले भेडाच्याङ्ग्रा किनेका छैनन् ।"
"राजदूत नियुक्ति, विदेशी अभ्यास र नेपाल","कूटनीति र अन्तर्राष्ट्रिय सम्बन्धका सिद्धान्त घोकेको तर अभ्यास गर्ने सीप र चातुर्य नभएको व्यक्ति राजदूत हुन सक्दैन। नेपाली बृहत् शब्दकोशका अनुसार राजदूतको अर्थ एक मित्रराष्ट्रको प्रतिनिधि भएर अर्को मित्रराष्ट्रमा आवासीय वा अनावसीय स्तरमा खटिएको व्यक्ति, प्राचीनकालमा एक राजाको सन्देश अर्को राजाकहाँ पुर्याउने दूत। अंग्रेजीमा पनि यस्तै अर्थ लाग्छ। प्राचीनकालमा जब राजा नै संविधानभन्दा माथि हुन्थे, देश, सरकार राजाकै स्वविवेकमा अडिन्थ्यो। ती राजाको दूतलाई राजदूत भनिन्थ्यो। अहिले सरकारको दूत, सरकार जनताबाट निर्वाचित हुने हुँदा राजदूत मुलुकको दूत अथवा जनताको दूत। राजदूत एक व्यक्ति मात्र हैन, सिंगो राष्ट्रको प्रतिनिधि हो, मुलुकको ऐना हो। नेपालीको मुहार हो, आवाज, अन्तर्राष्ट्रिय छाया हो। हाम्रो राजदूत पृथ्वीको छानो सगरमाथाको अग्लाइ हो। विश्व शान्तिका प्रतीक बुद्धको दूत हो। अन्तर्राष्ट्रिय मञ्चमा मुलुकको छवि, राष्ट्रको गौरव, नेपाल र नेपालीको शिर माथि उठाउने क्रेन हो, सिलेक्टिभ ब्रेन हो। नेपाल विश्व कूटनीतिक मञ्चमा प्रवेश गरेको चार बीसभन्दा बढी वर्ष भएको छ। यो भूमण्डलीकरणको युगमा इतिहास रटेर भन्दा वर्तमानसँग डटेर, कर्तव्यमा खटेर अन्तर्राष्ट्रिय कूटनीतिक मञ्चमा देश र जनताको शिर उँचो राख्ने अन्तर्राष्ट्रिय सम्बन्धसँग गाँसिएको गहन पद हो राजदूत। विगत र वर्तमान पृथ्वीनारायण शाहले नेपाल एकीकरण गरेपछि मात्र विदेश मामिला हेर्ने विभाग गठन गरिएको पाइन्छ। सन् १७६९ मा पृथ्वीनारायणले स्थापना गरेको जैसीकोठा नै विदेश मामला हेर्ने पहिलो संस्था मानिन्छ। पृथ्वीनारायण शाहलाई पहिलो परराष्ट्रमन्त्री मान्न सकिन्छ। त्यो बेला राजा नै सर्वेसर्वा हुने हुँदा अहिलेजस्तो परराष्ट्र मन्त्रालय र परराष्ट्रमन्त्री हुने व्यवस्था थिएन। पृथ्वीनारायण विदेश मामलामा चतुर थिए। त्यो बेला नै नेपाल दुई ढुंगाको तरुल हो भन्ने परराष्ट्र नीति बनाएका थिए, जुन अहिले पनि त्यत्तिकै सान्दर्भिक र व्यावहारिक छ। विदेश मामिला स्वयं राजा र पछि राणाकालमा राणा शासकले हेर्दथे। राजदूतको औपचारिक व्यवस्था थिएन। राणा प्रधानमन्त्री जुद्धशमशेरका पालामा पहिलोपटक सन् १९३४ अप्रिल ६ अर्थात् विसं १९९० चैत २४ गते बेलायतका लागि राजदूत नियुक्त गरियो। जुद्धशमशेरका छोरा बहादुरशमशेर विदेशका लागि पहिलो नेपाली राजदूत हुन्। त्यो बेला बेलायतमा प्रधानमन्त्री राम्स म्याकडोनाल्ड थिए। नेपालले दोस्रो राजदूतावास भारतको दिल्लीमा खोल्नुअघि १३ वर्षसम्ममा बहादुरशमशेर पछाडि राणा प्रधानमन्त्री चन्द्रशमशेर राणाका तीन छोरा कृष्णशमशेर, सिंहशमशेर र केशरशमशेर पालैपालो राजदूत बनेर लन्डन पुगेका थिए। अंग्रेज उपनिवेशबाट भारत स्वतन्त्र भएपछि नेपालले दिल्लीमा १९४७ मा राजदूतवास खोलेको थियो। भारतका लागि पहिलो नेपाली राजदूत सिंहशमशेरलाई नियुक्त गरिएको थियो। दोस्रो राजदूत सन् १९५१ मा विजयशमशेरलाई नियुक्त गरिएको थियो। जो अन्तिम राणा प्रधानमन्त्री मोहनशमशेरका छोरा र वर्तमानमा राप्रपाका नेता पशुपतिशमशेरका पिता हुन्। सन् १८१६ मा नेपालको पहिलो कूटनीतिक सम्बन्ध बेलायतसँग भए पनि त्यसपछिका १३१ वर्षसम्म नेपालले अन्य मुलुकसँग कूटनीतिक सम्बन्ध स्थापना गर्न सकेन। विसं २००७ सालको प्रजातन्त्र आगमनसँगै नेपालको बाह्य मुलुकसँगको कूटनीतिक सम्बन्ध तीव्र गतिमा विस्तार भयो। अहिले नेपालको कूटनीतिक सम्बन्ध विश्वका १६८ देशसँग स्थापित भएको छ भने ३० मुलुकमा दूतावास, तीन स्थानमा राष्ट्रसंघीय स्थायी नियोग र चार मुलुकका ६ सहरमा महावाणिज्य दूतावास छन्। बढ्दो अन्तर्राष्ट्रिय सम्बन्धका कारण अहिले विभिन्न देशका लागि नेपाली राजदूत नियुक्ति गरिएका छन्। द्वैध जिम्मेवारी राजदूतसँग आफूले काम गर्नुपर्ने मुलुक र आफ्नो मुलुकका द्वैध जिम्मेवारी हुन्छन्। पठाइने मुलुकको दूत भए पनि आफ्नो मुलुक र सेवारत रहने मुलुकको जिम्मेवारी लिनपर्ने द्वैध प्रकृतिको पद हो राजदूत। त्यसैले व्यक्ति पठाइने मुलुकले पनि पत्याउने हुनुपर्छ। एकातिर आफ्नो देशको आन्तरिक राजनीति, छिमेक नीति, रणनीति आदिको ज्ञान हुनुका साथै सम्बन्धित देशमा आफूले गर्नुपर्ने कामको स्पष्ट खाका हुनुपर्छ। सम्बन्धित देशको आन्तरिक राजनीति, भूराजनीति, भूगोल, प्राकृतिक स्रोतसाधन, वातावरण, धर्म, संस्कृति, कूटनीति, आर्थिक, व्यापारिक, प्राविधिक विकासक्रम र गतिका साथै सम्बन्धित देशको भेषभूषा, चालचलन, रीतिरिवाजबारेमा समेत थोरैधेरै जानकार हुनुपर्छ। विश्व रंगमञ्चमा चम्किएका दुई विशाल देशका बीचमा रहेको सानो मुलुक नेपालको कूटनीतिक चातुर्य तीक्ष्ण हुनुपर्छ। अर्कातिर परराष्ट्र मन्त्रालयको कूटनीति शीतयुद्धकालीन छायाबाट मुक्त हुन सकेको छैन। परिवर्तित विश्व राजनीतिअनुसार यसको पनि पुनर्संरचना आवश्यक छ। अंग्रेजी भाषामा कूटनीतिक किसिमले बोल्न र लेख्न सक्ने हुनुपर्ने अनिवार्य आवश्यकताका अतिरिक्त सकेसम्म सम्बन्धित देशको भाषामा पनि दक्खल राख्ने व्यक्ति चयन गरिनुपर्छ। सम्बन्धित देशमा रहेर काम गर्दा स्वदेशको स्वार्थ हरदम शिरमा राख्नुपर्छ। विदेशी अभ्यास राजदूत नियुक्ति विदेशमा बढी महत्वका साथ लिइन्छ। बेलायतमा राजदूत पद खाली हुनुभन्दा एक वर्षअघिबाटै राजदूतको खोजी गरिन्छ। सम्बन्धित बाह्य मुलुकका बारेमा कति ज्ञान छ, त्यहाँ गएर के काम गर्ने, किन जाने, राष्ट्रलाई लाभ हुने केके काम गर्ने, दुई देशबीचको सम्बन्ध कुन उचाइमा कसरी पुर्याउने, सम्बन्ध बिग्रिन लागेको छ भने कसरी सुधार्ने आदि विषयमा प्रस्ताव मागेर स्वतन्त्र निकायको अध्ययन र मूल्यांकन गरेर राजदूतमा सिफारिस गरिन्छ। छिमेकी मुलुक भारतमा राजनीतिकभन्दा बढी क्यारियर डिप्लोम्याटलाई प्राथमिकता दिइन्छ। चयन गरिने व्यक्तिलाई कूटनीतिक प्रशिक्षण दिइन्छ। कूटनीतिक सेवामा प्रवेश गरेपछि एक वर्ष सम्बन्धित मुलुकको भाषा, संस्कृति, इतिहास, आन्तरिक र भूराजनीतिको ज्ञान प्राप्त गर्नुपर्ने र त्यसपछि कूटनीति सेवा सम्बन्धित एक वर्ष अध्ययन गर्नुपर्ने र क्यारियर डिप्लोम्याटका रूपमा सेवा प्रवेश गर्ने व्यवस्था छ। सिंगापुरले भने विषयगत वार्ता गर्न सो मुलुकबाटै सम्बन्धित मन्त्रालयका विज्ञ व्यक्तिलाई राजदूत तोक्ने गर्छ। धेरै देशले कुनै विषय वा मुद्दाले बाटो बिराउन थालेको अवस्थामा सो विषयविज्ञ, निर्णय क्षमता र चातुर्य राख्ने व्यक्ति खोजेर सम्बन्धित मुलुकमा राजदूत बनाई पठाइन्छ। सम्बन्धित मुलुकसँग आफ्नो राष्ट्रको कति सहकार्य छ, कति कुरा आफ्नो राष्ट्रहितका पक्षमा ल्याउनु छ, उक्त मुलुकसँग सहकार्य गर्दा अन्तर्राष्ट्रिय पहुँचको वृद्धि कति हुन्छ आदि विश्लेषण गरेर मात्र दूतावास खोलिन्छ। विषयगतविज्ञलाई राजदूत बनाई पठाइन्छ। हरेक राष्ट्रमा राजदूत चयनको एक मापदण्ड हुन्छ र त्यसलाई संवेदनशील किसिमले अवलम्बन गरिन्छ। नेपाल सन्दर्भ नेपालमा करियर डिपलोम्याटभन्दा राजनीतिक व्यक्ति बढी राजदूत नियुक्त गरिन्छ। औपचारिक रूपमा राजदूत नियुक्ति गर्न थालेको ८६ वर्षको अवधिमा सयौंपटक राजदूत नियुक्ति गरिएको छ। नियुक्ति हुनेमा कूटनीतिक सेवाका भन्दा राजनीतिक क्षेत्रका व्यक्ति करिब दोब्बर छन्। दोहोरिनेको संख्या पनि त्यत्तिकै छ। चारपटकसम्म चार छुट्टाछुट्टै देश (रूस, भारत, इजिप्ट र बेलायत) का लागि राजदूत बन्ने व्यक्ति हुन् झरेन्द्रनारायण सिंह, तीनपटक हुने यदुनाथ खनाल, पदमबहादुर खत्री, डा भेषबहादुर थापालगायतका छन् भने दुईपटक हुने दुई दर्जनभन्दा बढी छन्। प्रधानमन्त्री भइसकेर पनि अमेरिकाका लागि राजदूत हुने व्यक्ति हुने मातृकाप्रसाद कोइराला। मन्त्री वा परराष्ट्रमन्त्री बनेर पछि राजदूत बन्ने हालसम्म १५ जना छन् भने उच्च संवैधानिक पदमा बसेर पनि पछि राजदूत हुने पाँचजना छन्। राजदूत भएपछि मन्त्री हुने पनि एक दर्जनभन्दा बढी छन्। नेपालको पहिलो महिला राजदूत विन्देश्वरी शाह हुन्। उनी परराष्ट्रको सहसचिव हुँदा २०४५ सालमा भारतका लागि राजदूत नियुक्त भएकी थिइन्। कार्यकाल पूरा हुन एक वर्ष बाँकी हँुदै २०४८ सालमा तत्कालीन प्रधानमन्त्री गिरिजाप्रसाद कोइरालाले उनलाई फिर्ता बोलाएर चक्रप्रसाद बास्तोलालाई राजदूत नियुक्ति गरेका थिए। २०४६ सालअघि सबैजसो राजदूतले आफ्नो कार्यकाल पूरा गर्न पाउँथे भने बहुदलीय व्यवस्थामा राजदूत फिर्ता बोलाउने क्रम बढेर गयो। २००७ सालपछि र पञ्चायती व्यवस्थामा जम्मा तीनजना राजदूतलाई फिर्ता बोलाइएको पाइन्छ। त्यो पनि राजदूत स्वयं र उनका परिवार सदस्यका कारणले। राजनीतिक कारणले होइन। फिर्ता बोलाइएकामा ०१२ सालमा महेन्द्रविक्रम शाह (भारतबाट) ( वाणिज्यका कोटा विवादले, ०४४ मा विश्व प्रधान (अमेरिकाबाट), ( पुस्तकालयबाट पुस्तक चोरेको अभियोगमा, प्रकाशचन्द्र ठाकुर (जापानबाट) (स्वयंको छोराले गलत काम गरेकाले। ०४६ पछिका अस्थिर सरकार फेरिनासाथ राजदूत फिर्ता बोलाउने चलन विकास भयो। आफ्नै पार्टीमा पनि गुट मिलेन भने राजदूत फिर्ता डाक्नेजस्तो विकृतिको थालनी भयो। तत्कालीन प्रधानमन्त्री गिरिजाप्रसाद कोइरालाले आफ्नै पार्टीका तर अर्को गुटसँग नजिक रहेका योगप्रसाद उपाध्यायलाई अमेरिकाबाट फिर्ता बोलाएका थिए। राजदूत नियुक्ति सोर्स, फोर्स, ब्रिफकेस, नातावाद, फरियावाद र राजनीतिक भागबन्डाका आधारमा गरिन थाले। पार्टीमा लामो समय झोला बोकेको तर कुनै पद दिन नसकिएकालाई पनि राजदूत बनाएर चित्त बुझाउने गर्न थालियो। अहिले पनि त्यसैको निरन्तरता छ। राजनीतिक भागबन्डा, नातागोता, चाकडी, चाप्लुसीका आधारमा राजदूत नियुक्त गरिनाले अधिकांश राजदूतमा देशको दूत भएर जिम्मेवारी वहन गर्ने क्षमताको कमी छ। अन्त्यमा मुलुकको प्रतिनिधि राजदूत व्यक्तिको योग्यता र कार्यसम्पादन क्षमता हेरेर नियुक्त गरियोस्। व्यक्तिको शारीरिक, मानसिक, आचार, विचार र जीवन पृष्ठभूमिको समेत स्वास्थ्यता पनि ख्याल गरियोस्। कुनै बेला नेपालका राजदूतलाई खारिएका कूटनीतिज्ञ भनिन्थ्यो। अमेरिकाका अब्बल कूटनीतिज्ञ हेनरी कसिन्जरले समेत आफ्नो पुस्तक द वोल्र्ड अडर मा नेपाली कूटनीतिज्ञको प्रशंसा गरेको पाइन्छ। राजदूत सधैं सक्रिय र स्मार्ट रहनुपर्ने पद भएकाले मानसिक मात्र नभई शारीरिक सक्रियताको खाँचो पर्छ। त्यसैले ७० वर्षमाथिका वृद्धलाई कम प्राथमिकतामा राखियोस्। ख्याल गर्नुपर्ने कुरा, शारीरिक दुर्बलतासँगै मानसिक दुर्बलता पनि बढ्दै जान्छ। राजदूत एक अर्थमा विदेशमन्त्री हो। त्यसैले आधुनिक विश्व राजनीति, भूराजनीति, आन्तरिक राजनीति, सम्बन्धित देशमा रहेका नेपालीको सुरक्षा र स्थानीय सस्थासँगको कुनै विवाद कूटनीतिक किसिमले सुल्झाउन सक्ने क्षमता र चातुर्य आवश्यक हुन्छ। दुई देशबीचको कूटनीतिक सम्बन्ध अझै बलियो गराउन र स्वदेशका लागि लाभ लिने कूटनीतिक योजना माग गरी स्वतन्त्र निकायबाट छनोट गर्न सके राम्रो हुन्छ। नातावाद, कृपावाद, गुटवाद, गाँठवाद बन्द गरी व्यक्तिको योग्यता, प्रशासनिक क्षमता, कूटनीतिक ज्ञान र चतुर्याइँका आधारमा खाली भएका ठाउँमा समयमै राजदूत नियुक्त गरियोस्। नवनियुक्त राजदूतहरूलाई सम्बन्धित देशबारेमा अतिरिक्त ज्ञान दिनुका साथै कूटनीतिक मर्यादा, आचरण, बोली, व्यवहार, लेखन, डिजिटल मिडिया, सञ्चार मिडियामा प्रस्तुति, सामाजिक सञ्जाल प्रयोग, पोसाक, हिँडाइडुलाइ, घुमफिरजस्ता मसिना विषयमा समेत ज्ञान र तालिम दिएर मात्र सम्बन्धित देशमा पठाउनु राम्रो हुन्छ। विश्व रंगमञ्चमा चम्किएका दुई विशाल देशको बीचमा रहेको सानो मुलुक नेपालको कूटनीतिक चातुर्य तीक्ष्ण हुनुपर्छ। अर्कातिर परराष्ट्र मन्त्रालयको कूटनीति शीत युद्धकालीन छायाबाट मुक्त हुन सकेको छैन। परिवर्तित विश्व राजनीतिअनुसार यसको पनि पुनर्संरचना आवश्यक छ। ख्याल गरियोस्, कूटनीति र अन्तर्राष्ट्रिय सम्बन्धका सिद्धान्त घोकेको तर अभ्यास गर्ने सीप र चातुर्य नभएको व्यक्ति पनि सफल राजदूत हुन सक्दैन। कूटनीति एउटा कला हो, विज्ञान होइन।"
कांग्रेसका पूर्वकोषाध्यक्ष प्रसाईंको कोरोना सङ्क्रमणबाट निधन,"झापा : नेपाली कांग्रेसका पूर्वकेन्द्रीय कोषाध्यक्ष एवम् प्रजातान्त्रिक योद्धा रामबाबु प्रसाईँको कोभिड १९ को सङ्क्रमणबाट आज निधन भएको छ। काठमाडौंको ओम अस्पतालमा आज अपराह्न १:३० बजेतिर ९९ वर्षका उमेरमा उनको निधन भएको हो। श्वासप्रश्वासमा समस्या आएपछि खनुपरुदेलाई छ दिनअघि उपचारका लागि अस्पताल भर्ना गरिएको कांग्रेसका प्रवक्ता विश्वप्रकाश शर्माले बताए। विसं २०४८ को आठौं महाधिवेशनपछि केन्द्रीय कोषाध्यक्ष भएका उनी विसं २०४४मा पार्टीको झापा जिल्ला कार्यसमितिका सभापतिसमेत थिए। विसं १९७८ माघ १५ गते जन्मिएका उनी पञ्चायती निरङ्कुश शासनविरुद्ध सङ्घर्षका क्रममा जेलनेल र भारत निर्वासित हुनुपरेको थियो। विसं २०३३ कात्तिक १६ गते मेलमिलापको नीति लिएर कांग्रेसका संस्थापक नेता बिपी कोइरालासँगै प्रसार्इँ निर्वासनबाट स्वदेश फर्किएका थिए। विसं २०१५ को प्रथम आमनिर्वाचनमा कांग्रेसबाट टिकट नपाएपछि उनी झापामा स्वतन्त्र उम्मेद्वार बने। त्यसबेला कांग्रेसका उम्मेद्वार फत्तेबहादुर बुढाथोकीसँग उहाँ पराजित भएका थिए। कांग्रेस लोकतान्त्रिक गणतन्त्रको बाटातिर लागेपछि उनले बाटो बिराएको जनाउँदै पार्टी परित्याग गरे। उाका पत्नी, तीन छोरा टोरुप, डोजुप र गिसुप तथा दुई छोरी पनेखम र खेतिम छन्। कांग्रेस झापाका सभापति उद्धव थापाले आइतबारदेखि पार्टीको जिल्ला कार्यालयमा शोकपुस्तिका राखिने बताए। उनको निधनमा कांग्रेसका प्रवक्ता शर्माले शोक व्यक्त गर्दै ट्वीट गरेका छन्। 'अलग्गै स्वभाव, विचार र शैलीले परिचित उनी जमानाको क्रान्तिकारी, वीपी कोइरालाप्रति निष्ठावान् अनि किसुनजीको कार्यसमितिमा केन्द्रीय कोषाध्यक्ष हुनुहुन्थ्यो', कांग्रेसका प्रवक्ता शर्माको ट्वीटमा लेखिएको छ, 'शान्ति मिलोस् उहाँको आत्मालाई स्वर्गमा ।' रासस"
कोरोना संक्रमितको संख्या लाख नाघ्यो : पछिल्लो २४ घण्टामा दुई हजार ५९ जनालाई संक्रमण,"काठमाडौं : नेपालमा कोरोना भाइरस (कोभिड१९) संक्रमण हुनेको संख्या एक लाख नाघेको छ। पछिल्लो २४ घण्टामा नेपालमा २ हजार ५९ जनामा कोरोना भाइरस (कोभिड१९) संक्रमण पुष्टि भएको छ। योसँगै नेपालमा एक लाख ६ सय ७६ जनामा कोरोना संक्रमण पुष्टि भएको छ। नेपालमा अहिले सक्रिय संक्रमितको संख्या २७ हजार ५३ पुगेको छ। यस्तै मन्त्रालयका अनुसार संस्थागत आइसोलेसनमा ११ हजार १ सय ७६ जना रहेका छन् भने होम आइसोलेसनमा १५ हजार ८ सय ७७ जना छन्। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार २४ घण्टामा १० जनाको मृत्यु भएको छ । योसँगै नेपालमा कोरोनाले मृत्यु हुनेको संख्या ६ सय पुगेको छ। काठमाडौं उपत्यकामा बिहीबार मात्र १ हजार १ सय १६ जनामा संक्रमण पुष्टि भएको छ। जसमध्ये काठमाडौं जिल्लामा मात्र दुई ८५, ललितपुरमा १६३ र भक्तपुरमा १३० जनामा संक्रमण पुष्टि भएको हो।"
सन्दीप लामिछाने लङ्का प्रिमियर लिगको छनोट प्रक्रियामा,काठमाडौं : नेपाली लेग स्पिनर सन्दीप लामिछाने लङ्का प्रिमियर लिग (एलपीएल) क्रिकेटको छनोट प्रक्रिया (ड्राफ्ट) मा परेका छन्। ड्राफ्टमा परेका सन्दीप रहेको श्रेणीका खेलाडीले न्युनतम ५० हजारदेखि ६० हजार अमेरिकी डलर पारिश्रमिक पाउने छन्। सन्दीप हाल इन्डियन प्रिमियर लिग (आईपीएल) खेल्ने क्रममा युनाइटेड अरब इमिरेट्स (युएई) मा छन्। यसैगरी अर्का नेपाली खेलाडी सुमन गौतम पनि एलपीएलको ड्राफ्टमा परेको छ। सुमन हाल अष्ट्रेलियामा छन्। गौतम रहेको श्रेणीका खेलाडीले १५ हजारदेखि २५ हजार अमेरिकी डलरसम्म पारिश्रमिक पाउने छन्। आज हुने अक्सनबाट सन्दीप र सुमनको छनोटबारे टुंगो लाग्ने नेपाली राष्ट्रिय टोलीका प्रविधि विश्लेषक रमन शिवाकोटीले जानकारी दिन्भयो। लङ्का लिग नोभेम्बर २१ तारिखदेखि सुरु हुनेछ। श्रीलङ्का क्रिकेट बोर्डले पहिलो पटक लङ्का प्रिमियर लिग आयोजना गर्दैछ। उक्त लिगमा २८ विदेशी खेलाडीले स्थान पाउनेछन्। रासस
कोरोना संक्रमणका बावजुद चुनावी अभियान गर्दै ट्रम्प,"वासिङटन : अमेरिकी राष्ट्रपति डोनल्ड ट्रम्पले फ्लोरिडामा यही शनिबार चुनावी अभियान चलाउन चाहेको बताएका छन् । कोरोनाभाइरसको संक्रमणबाट पूर्ण रुपमा निको नभइसक्दा नै ट्रम्पले अभियानको तयारी गरेका हुन् । फक्स न्युजका लागि दिएको अन्तर्वार्तामा उनले यस्तो बताए । मलाई लाग्छ कि, यदी हामीसँग समय भयो भने शनिबार राति र्यालीको तयारी गरौँ कि भनेर । तर हामी शनिबार नै फ्लोरिडामा सम्भवत आमसभा गर्न चाहन्छौँ, ट्रम्पले भनेका छन् । साथै उनले आइतबार नै पेनसिल्भेनियामा पनि अर्को र्याली आयोजना गर्ने बताइएको छ । कोरोना संक्रमति ट्रम्पलाई यस साताको अन्त्यमा मात्रै सार्वजनिक गतिविधि गर्न चिकित्सकले अनुमति दिएका थिए । दुई दिनको अस्पताल बसाइपछि ट्रम्प ह्वाइटहाउस फर्किएका हुन् । उनकी पत्नी मेलानियालाई पनि कोरोना संक्रमण पुष्टि भएको छ । अमेरिकामा आगामी नोभेम्बर ३ देखि राष्ट्रपतीय निर्वाचन हुँदैछ । यसका लागि रिपब्लिकन पार्टीको तर्फबाट वर्तमान राष्ट्रपति डोनल्ड ट्रम्प उम्मेदवार छन् भने प्रतिपक्षी दल डेमोक्रेटिकको तर्फबाट जो बाइडेन उम्मेदवार छन् ।"
पर्वतमा मध्यपहाडी लोकमार्ग निर्माण सुरु,"कुश्मा : कोरोना भाइरसको सन्त्राससँगै गरिएको लकडाउनका कारण बन्द भएको मध्यपहाडी लोकमार्गको पर्वत खण्डको निर्माण पुनः सुरु भएको छ। गएको चैत्रको दोस्रो सातादेखि अबरुद्ध बनेको निर्माण कार्य असोजको दोस्रो सातादेखि थालिएको हो। पर्वत खण्डको निर्माणको जिम्मा लिएको लामा कन्स्ट्रक्सन कम्पनीले वर्षा रोकिएपछि निर्माण सुरु गरेको जनाएको छ। गत भदौमै निर्माण कार्य सक्नुपर्ने सम्झौता रहे पनि लामो समयको बन्दाबन्दीका कारण मजदुर घर फर्किंदा निर्माण कार्य रोकिएको थियो। सडकको अहिलेसम्म ६० प्रतिशतभन्दा बढी मात्रै काम सकिएको छ। लक डाउनलगायतका कारण रोकिएको भए पनि अब काम तीव्र गतिमा अघिबढ्ने निर्माण कम्पनीका परियोजना प्रबन्धक गोविन्द भुसालले जानकारी दिए। दसैंपछि कालोपत्रेको काम सुरु हुने उनको भनाइ छ। निर्माण कम्पनीका अनुसार आयोजनाको पर्वतको प्रवेशद्वारदेखि मालढुंगासम्मको करिब २४ किलोमिटर स्तरोन्नतिको कम्पनीले ८३ करोड ९८ लाख रुपैयामा ठेक्का लिएको हो। पर्वत खण्डको २३ किलोमिटर मध्ये स्टक्चरको काम ९५ सकिएको छ। वागलुडको सिमाना मालढुंगादेखि नयाँ पुलसम्म करिब ५ किलोमिटर कालोपत्रे गरिएको छ। बाढी र पहिरोका कारण त्यो खण्डमा केही ठाउँमा सडक बिग्रेका कारण फेरि कालोपत्रे गर्नुपर्ने अवस्था छ। अहिले बाँकी रहेको स्टक्चरको काम र बेस राखेको ठाउँमा वर्षाका कारण बिग्रेको खण्डलाई रेडी गराउने काम सुरु भएको छ। परियोजना प्रबन्धक भुसालले भने, बाँकी काम पनि यसै आर्थिक वर्ष पूरा गर्ने तयारीसहित काम अघि बढाएका छौं। पहिले जस्तो विभिन्न कारणले काम रोकिने अवस्था नभएको र अब निरन्तर काम हुने भुसालको भनाइ छ। मध्यपहाडी लोकमार्ग आयोजना कार्यालय पर्वतका प्रमुख आशीष थापा मगरले काम सुरु गरेको व्यवस्थापनलाई सहयोग गर्न थप जनशक्ति तथा स्रोतसाधनसमेत परिचालित भएकाले आगामी असारसम्ममा नै काम सकिने बताए।"
नाम र राजधानी : अलमलमै २ नं प्रदेश,"जनकपुरधाम : प्रदेश सरकार गठन भएको तीन वर्ष पूरा हुन लागेको छ । तर प्रदेश राजधानी र नामबारे प्रदेश २ अझै अलमलमा छ । दलहरूका आआफ्नै अडानले यो विषय जटिल बन्दै गएको छ । हाल अस्थायी राजधानी रहेको जनकपुरलाई स्थायी राजधानी बनाउने विषयमा सत्तासीन मधेसवादी दलसहित प्रमुख तीन दल सहमत छन् । नामको विषय टुंगो लाग्न सकेको छैन । प्रदेशको नाम र राजधानी निर्धारण गर्न गत वर्ष भदौ ५ गते प्रदेशसभामा दलहरूले छुट्टाछुट्टै प्रस्ताव दर्ता गराएका थिए । सत्तापक्ष जनता समाजवादी पार्टीले प्रदेशको नाम मधेस र राजधानी जनकपुर हुने प्रस्ताव दर्ता गरायो । प्रमुख प्रतिपक्षी दल नेकपाले नाम जानकी र राजधानी धनुषा को प्रस्ताव राख्यो । अर्को दल नेपाली कांग्रेस भने प्रदेशको नाम मिथिलाभोजपुरा र राजधानी जनकपुरधाम राख्ने पक्षमा प्रस्ताव दर्ता गराएको छ । केही सांसदले प्रदेशको राजधानी वीरगन्ज राख्ने प्रस्ताव पनि दर्ता गराए । दलहरूको प्रस्तावमा सहमति नजुटेपछि गत चैत ४ मा प्रदेशसभामा सबै प्रस्तावमाथि छुट्टाछुट्टै मतदान पनि भयो । तर, कुनै पनि प्रस्तावले दुई तिहाइ मत नपाएपछि सबै अस्वीकृत भए । प्रदेशको नाम र राजधानीको टुंगो लगाउन संसदको दुई तिहाइ मत आवश्यक हुने संवैधानिक व्यवस्था छ । सत्तापक्ष जसपाले प्रदेशको नाम मधेस कायम नगरे राजधानी जनकपुर नदिने अडान राखेपछि राजधानीको पनि टुंगो लाग्न सकेको छैन । राजधानी जनकपुरलाई दिएर मधेसवादी दलले मधेस प्रदेश नाम राख्न खोजेको छ । तर, त्यो न त कांग्रेसलाई स्वीकार्य छ न त कम्युनिस्टलाई नै । नेकपा सांसद रामचन्द्र मण्डल भन्छन् ।"
"अदालतको आदेश नै विवादित, बलात्कार स्वीकार्ने धरौटीमा छुटे, पीडित गाउँमै असुरक्षित","विराटनगर : घटना स्वीकार गर्दागर्दै बलात्कारसम्बन्धी मुद्दामा जिल्ला अदालत मोरङले दिएको पछिल्लो एउटा आदेश विवादमा परेको छ । पीडकलाई धरौटीमा छाड्नलाई दिएको आदेश विवादित बनेको हो । उक्त आदेशले न्याय निरुपणमा अदालतको निस्पक्षतामाथि प्रश्न खडा गरिदिएको छ । 'पीडकले घटनामा संलग्नता स्वीकार गर्दागर्दै र पीडितले बलात्कृत भएँ भन्दाभन्दै प्रतिवादीलाई धरौटीमा छाड्ने आदेश आउँदा हामीनै आश्चर्यमा पर्यौं,' एक कानुन व्यवसायीले भने, 'पीडकलाई नै उन्मुक्ती मिल्ने खालको आदेशले निस्पक्षताका सवालमा अदालत गम्भीर छैन भन्ने पुष्टि गर्छ ।' २३ वर्षीया दलित महिलामाथि बलात्कार गरेको आरोपमा प्रतिवादी बनाइएका मोरङको रतुवामाई नगरपालिका८ कुखुरेडाँडाका काजी भनिने काजीमान श्रेष्ठ प्रहरीले पक्राउ गरेको २२ दिनपछि अदालतले मागेको धरौटी बुझाएर छुटेका हुन् । अनुसन्धानका क्रममा र अदालतमै बयान दिने क्रममा उनले 'एक हजार रुपैयाँ' दिन्छु भनेर सहमतिमै करणी गरेको स्वीकार गरेका छन् । श्रेष्ठले शारीरिक सम्पर्क भएको स्वीकार गरेको र प्रहरीको घटनास्थल मुचुल्कामा पनि जबरजस्ती करणी गरेको भनेर उल्लेख छ । तर अदालतका न्यायाधीश राजकुमार कोइरालालको इजलासले उनलाई असोज १६ गते पुर्पक्षका लागि एक लाख रुपैयाँ धरौटी लिएर छाड्न दिएको आदेश विवादमा परेको हो । तीन पेजको उक्त आदेशपछि श्रेष्ठ धरौटी रकम बुझाएर छुटेका छन् । घाँस काट्न खेतमा गएकी महिलालाई हात बाँधेर भदौ २३ गते उनले बलात्कार गरेको अनुसन्धानका क्रममा खुलेको थियो । आदेशमा भनिएको छ,' प्रतिवादीले अदालत तथा अधिकार प्राप्त अधिकारीसमक्ष बयान गर्दा जाहेरवालाले एक हजार मागेकोमा दिन्न भन्दा करणी गर्न दिन्छु, भरे भोलि पैसा दिँदा हुन्छ भनेकाले करणी गरेको हो, भरे भोलि पैसा माग्न नआएकोमा जबरजस्ती करणीमा जाहेरी दिइन भन्ने उल्लेख गरेका छन् । पीडितको स्वास्थ्य परीक्षण प्रतिवेदनमा शरीरमा चोटपटक नदेखिएको उल्लेख रहेकाले पछि थप प्रमाण बुझ्दै जाँदा ठहरे बमोजिम हुनेगरी हाल यी प्रतिवादीलाई एक लाख धरौटी लिइ तारेखमा राखी मुद्दाको पूर्पक्ष गर्नु ।' उधारोमा करणी गरेको बयान दिएका प्रतिवादी छुटेर घर पुगेपछि आफूलाई छिमेकीले चरित्रहीनको आरोप लगाएर कुटपिटसमेत गरेको पीडितले बताइन् । उनले पारिवारिक आर्थिक अवस्था कमजोर भएकाले अरुकोमा बनिबुतो गरेर गुजारा चलाउँदै आएको बताइन् । उनका अनुसार घाँस काट्न खेत पुगेका बेला त्यहीँ रहेका श्रेष्ठले 'ओइ कान्छी' भन्दै बोलाए । 'नसुनिकन घाँस काट्नतर्फ जाँदा पछाडिबाट समात्दै भुँइमा लडाएर हात बाँध्दै मुख थुने, 'उनले भनिन्, 'घिसार्दै केही पुर्याएपछि बाँसघारी घेउमा लगेर बलात्कार गरे ।' खुकुरी बोकेका श्रेष्ठले कसैलाई सुनाए मारिदिने धम्की दिएको पीडितले बताइन् । 'साना दुई छोराछोरी छन् । कसैलाई सुनाए मारिदिन्छु भनेपछि डर लाग्यो,' उनले भनिन्, 'श्रीमानलाई सबै घटना सुनाएपछि उहाँकै सल्लाह र गाउँकै अगुवाको सहयोगमा प्रहरीमा गएर भोलिपल्ट जाहेरी दिएँ । तर अहिले ममाथि अन्याय गर्ने व्यक्ति छुटेर आएपछि झन् समस्यामा परेकी छु ।' एक लाख रुपैयाँ लिएर घटना मिलाउनु पर्छभन्दै पैसा लिएर आफू र श्रीमानसम्म पनि दबाब दिनेहरु आइपुगेको पीडितको भनाइ छ । 'श्रीमानले पैसामा श्रीमती बेच्दिन भनेर उनीहरुको प्रस्ताव अस्वीकार गरिदिनुभयो,'उनले भनिन्, 'मैले पनि अपराधमा पैसासँग तुलना गर्न हुँदैन भनेर अडान लिएपछि उनीहरु फर्किएर गए ।' 'मैले न्याय पाउँछु भन्ने लागेको थियो । तर आज प्रतिवादी छुटेर आएका छन्,' उनले भनिन्, 'पैसा लिएर घटना नमिलाएको भन्दै अरु सबैले मलाई नै उस्तो देख्न थाले । अब म न्याय माग्न कहाँ जाउँ सरकार?' गरिब भएकाले आफूले न्याय नपाएको उनको गुनासो छ । स्थानीय एक अगुवाले महिलाले अस्वीकार गरेपछि एक लाख लिएर मिल्न दबाब दिनेहरु आफूसम्म पनि आइपुगेको बताए । 'मैले अपराधमा संलग्नलाई कारबाही हुनु पर्छ र घटना पैसामा मिलाउन हुँदैन भने,' उनले भने, 'तर धरौटीमा छुटेका आरोपी गाउँमा छात्ती फुलाएर हिँडिरहेका छन् ।' उनका अनुसार पीडक छुटेर आएपछि केही स्थानीयले सोमबार कुटपिटसमेत गरेर गाउँ निकाला गर्ने धम्की दिएसँगै महिला थप असुरक्षित बनेकी छन् । इज्जतभन्दा पैसा ठूलो हैन भनेर न्यायका लागि भौतारिएकी महिला पहुँचका भरमा पीडक छुटेर आएपछि भने झन् तनावमा परेको बताइन्। भदौ २४ गते किटानी जाहेरी परेपछि प्रहरीले श्रेष्ठलाई पक्राउ गरेर जबरजस्ती करणी मुद्दामा अनुसन्धान थालेको थियो । छाड्न र घटना मिलाउन केही नेता र श्रेष्ठ परिवारको दवाब झेलेको प्रहरीले अनुसन्धान सकेर असोज १२ गते सरकारी वकिल कार्यालयमा मिसिल बुझायो । वकिल कार्यालयले अभियोगपत्र तयार गर्दै १५ गते श्रेष्ठविरुद्ध अदालतमा मुद्दा दर्ता गरेको भोलिपल्ट थुनछेक बहसपछि उनलाई धरौटीमा छाड्ने आदेश भएको हो । पीडित नेपाल सरकारका तर्फबाट सहायक जिल्ला न्यायाधीवक्ता मनिषबाबु पोखरेल तथा पीडकका तर्फबाट अधिवक्ताहरु भोजराज श्रेष्ठ र मुक्तीनाथ सुवेदीले बहस गरेका थिए । एक कानुन व्यवसायीका अनुसार बलात्कार एवं बलात्कार प्रयासका घटना एकान्त ठाउँ वा कसैले नदेखिकन हुने भएकाले पीडितले दिएको बयानलाई नै बलियो प्रमाण मान्नुपर्छ । तर, पीडकको बयानलाई आधार मानेर आदेश दिँदा बलात्कार स्वीकार गर्ने प्रतिवादी पैसा बुझाएर छुटेको उनले बताए । पीडकले भनेको जस्तै महिलाले लेनदेनमा शारीरिक सम्बन्ध राखेको मान्ने हो भने यस बारेमा केही नबोलिएका कारण आदेश विवादमा तानिएको उनको भनाइ छ । अदालतका स्रेस्तेदार राजकुमार दाहाल मुद्दामा आदेश मात्रै भएको र यसको फैसला हुन बाँकी रहेको बताउँछन् । 'आदेश अनुसार प्रतिवादी अहिले धरौटी बुझाएर तारेखमा छुटेका छन्, 'उनले भने, 'फैसला आउनै बाँकी रहेकाले प्रतिवादीलाई पछि कैद पनि हुनसक्छ वा सफाई पनि पाउन सक्छन्।' एक हजार दिने गरी करणी गरेको प्रतिवादीको बयान, पीडितमा चोटपटक नदेखिएको स्वास्थ्य परीक्षण रिपोर्ट र झारपात नमाडिएको तथा जबरजस्ती कुनै कार्य भएको संकेत नदेखिएको घटनास्थलको मुचुल्कालाई आधार मान्दै अदालतबाट आदेश आएको हुनसक्ने दाहालको भनाइ छ । सरकारी वकिल कार्यालय मोरङले भने यस मुद्दामा पीडितकोभन्दा पनि पीडकको कुराको सुनुवाई भएको जनाएको छ । चित्त नबुझेपछि उक्त आदेश बदरको माग गर्दै उच्च सरकारी वकिल कार्यालयमार्फत उच्च अदालत विराटनगरमा मुलुकी फौजदारी कार्यविधि संहिताको २०७४ को दफा ७३ नम्बर बमोजिम निवेदन दिएको छ । जिल्ला न्यायाधीवक्ता मनोज आचार्यले धरौटीमा छाड्ने आदेश बदरको माग गर्दै प्रतिवादीलाई थुनामै राखेर मुद्दाको पूर्पक्ष गरी पाउँ भनी उच्च अदालतमा निवेदन दर्ता भएको बताए । 'पीडकले भने पनि पीडितले एक हजार लिएर सहमतिमा यौन सम्पर्क भयो भनेकै छैन, 'उनले भने, 'सहमतिमा भएको भए पीडित आफ्नो इज्जत दाउमा राखेर बलात्कृत भएँ भन्दै जाहेरी लिएर न्यायका लागि आउने नै थिइनन् ।' पीडितले न्याय खोजिरहँदा सहमतिमा शारीरिक सम्पर्क भयो भन्न नमिल्ने आचार्यको तर्क छ । 'दुईजनाले सहमतिमा करणी लिनुदिनु गरे भने खोजेर कारबाही गर्ने विषय हैन,' एक कानुन व्यवसायीले भने, 'पीडितको पनि सहमति हो भने आफ्नो इज्जत हुर्मत जाने खालको काम गरेर जाहेरी दिँदै घटनालाई सार्वजनिक गर्ने विषय हुने थिएन ।' उनका अनुसार न्यायाधीशले स्वविवेकले गर्ने यस्ता निर्णय कहिले काहीँ घातक बन्ने गरेको छ । 'न्यायाधीशको के दृष्टिकोणले आदेश भयोको हो भन्ने थाहा भएन,' ती कानुन व्यवसायीले भने, 'तर कसैको निजी दृष्टिकोणले नहुने भएकाले मुद्दाको आदेश वा फैसलामा कानुनी दृष्टिकोण महत्वपूर्ण हुन्छ ।' प्रतिवादीको तर्फबाट बहस गरेका अधिवक्तामध्ये भोजराज श्रेष्ठले साधारण तारेखमै छुट्नु पर्ने व्यक्तिसँग धरौटी माग गरिएको दाबी गरे । 'जनप्रतिनिधिलाई रहोवरमा नराखिकन प्रहरीले गरेको अनुसन्धान नै फितलो छ, 'उनले भने, 'चिकित्सकको रिपोर्टले बलात्कार भएको देखाउँदैन ।' जबरजस्ती गर्दा बल प्रयोग हुने र घटना हेर्दा सहमतिमै सम्पर्क भएको देखिने भएकाले बलात्कार भन्न नमिल्ने श्रेष्ठको तर्क छ । पछि ठहरे बमोजिम हुनेभनेर आदेशमै भनिएका कारण यसमा धेरै विवाद गर्न नपर्ने उनको दाबी छ । पीडितबाहेक सबैले सुनेको बयान दिएका कारण घटना प्रत्यक्ष देख्ने कोही पनि नभएको श्रेष्ठको जिकिर छ । न्यायाधीशको सरुवा विवादस्पद आदेश दिने न्यायाधीश कोइरालाको भने बुधबार मोरङबाट सरुवा भएको छ । न्याय परिषद्ले निकालेको न्यायाधीशको सरुवा सूचीमा उनको नाम छ । उनको सरुवा जिल्ला अदातल काठमाडौंमा भएको हो ।"
रसुवागढी नाका नाका अवलोकन,"नुवाकोट : परराष्ट्रमन्त्री प्रदीप ज्ञवालीले रसुवागढी नाका देशको मेरुदण्ड भएको बताएका छन् । नाका व्यवस्थापन तथा सञ्चालन अवस्थाको जानकारी दिन बिहीबार सुरक्षा टोलीसहित रसुवागढी नाका पुगेका ज्ञवालीले यसलाई थप प्रभावकारी बनाइने बताए । नेपालको विकासका लागि रसुवागढी नाकाको व्यववस्थापन जरुरी रहेका कारण यसको समाधानका लागि सरकारले कूटनीतिक पहल गरिरहेको समेत मन्त्री ज्ञवालीको भनाइ छ । नेपालचीन प्रवेशका लागि छोटो दूरीको र त्रिदेशीय मार्गका रुपमा रहेको रसुवागढी नाकालाई चीनलेसमेत तीन वर्ष अगाडि नै अन्तर्राष्ट्रिय नाकाको मान्यता दिइसकेको छ । मन्त्री ज्ञवालीले गल्छीत्रिशूलीरसुवागढीकेरुङमार्गको निरीक्षण गर्दै यस नाकाबाटै नेपालको आर्थिक विकास हुनेसमेत बताए । सरकारले चीनको सिगात्सेवाट यहि नाकाबाटै रेल ल्याउन लागेका कारण यसले प्रभावकारिता हासिल गर्नेसमेत उनले बताए । मन्त्री ज्ञवालीका साथमा सडक विभागका प्रमुख, भन्सार विभागका महानिर्देशक, टिमुरेस्थित सुक्खा बन्दरगाहका प्रतिनिधि तथा जनप्रतिनिधिको सहभागिता थियो । मन्त्री ज्ञवालीले बिहीबार नै चीन सरकारले निर्माण गर्न लागेको स्याफ्रुबेसीटिमुरे सडक अबलोकन, निर्माणाधीन एकीकृत भन्सार कार्यालय तथा सुक्खा बन्दरगाह निर्माणमा देखा परेका समस्या तथा समाधानका उपायसम्बन्धी धारणा राख्नुका साथै रसुवागढी नाका निरन्तरताका लागि पहल गरिने प्रतिबद्धतासमेत जनाए । रसुवागढी नाका काठमाडौदेखि एक सय ५२ किलोमिटर उत्तर भोटेकोसी नदी किनारामा छ ।"
डेंगुका बिरामी ओझेलमा,"कोरोना महामारीका बेला स्क्रब टाइफस र डेंगुका बिरामी बढेका छन्। भरतपुर अस्पतालमा विगत दुई महिनामा ६९ स्क्रब टाइफस र २४ डेंगुका बिरामी पुष्टि भए। गण्डकी प्रदेशका ११ जिल्लामा सबैभन्दा बढी म्याग्दीमा डेंगुका ६४ र स्क्रब टाइफसका ४३ बिरामी फेला परेका छन्। के सुदूरपूर्व के सुदूरपश्चिम चारैतिर डेंगुका बिरामीमा बढोत्तरी छ। एउटा भनाइ छ, लन्डन नजलेसम्म बाँकी बेलायत पूरै डढे पनि कसैले वास्ता गर्दैन। हाम्रो नेपालमा पनि काठमाडौंलाई नदुखुञ्जेल बाँकी मुलुकको पीडा कसैले महसुस गर्दैन। त्यसैले काठमाडौंमा डेंगुको महामारी नदेखिँदासम्म उपत्यका बाहिर संक्रमण हँुदा पनि काठमाडौं तात्दैन, जुन हरेक रोगमा देखिँदै आएको छ। जहाँ पिउने पानी अभाव छ, त्यहाँ फोहोरमैलाको उचित व्यवस्थापन छैन, पानी नछोपेर सञ्चित गर्नाले लामखुट्टे र डेंगुका बिरामी बढेका छन्। डेंगु : एक भाइरल रोग डेंगु विषाणुको टाइप १, टाइप २, टाइप ३ र ४ भाइरसको तीव्र संक्रमणले डेंगु रोग लाग्छ। लोकभाषामा हाडतोड ज्वरो भनिने डेंगु रोग तीन दिनमै नरम हुने भएकाले तीनदिने ज्वरो पनि भनिन्न्छ। चिकित्साशास्त्रका अनुसार जीवनकालमा यसको संक्रमण एकपटक मात्र हुन्छ। विषाणुको संक्रमणपश्चात् लक्षण नदेखाउने वा छुट्ट्याउन नसकिने ज्वरो, डेंगु ज्वरो (डीएफ), डेंगु हेमोरेजिक ज्वरो (डीएचएफ) वा रगतको प्लाज्मा बाहिरिएर डेंगु शक सिन्ड्रोम (डीएसएस) प्रकारको हुन्छ। भाइरसले प्लेटलेटलाई आक्रमण गरी रगत जम्ने प्रक्रिया अव्यस्थित गराई बाह्य तथा आन्तरिक रक्तस्राव बनाउँछ। क्लासिक डेंगु सामान्य प्रकारको हो र आफंै निको हुन्छ भने डेंगु हेमोरेजिक ज्वरो वा डेंगु शक सिन्ड्रोममा उचित उपचार नगरे मृत्यु हुन्छ। डेंगु ज्वरो सबैभन्दा पहिले सन् १७८५ मा दक्षिण अफ्रिकामा पाइएको थियो। बितेको ५० वर्षमा रोगको संक्रमण ३० गुणाले बढेको छ। नेपालमा पनि विगत पाँच वर्षमा १३ गुणाले संक्रमण बढेको छ। संसारका १२८ बढी देशका ३९ अर्ब मानिस रोगको जोखिममा छन्। हरेक वर्ष झनडै ३९ करोडमा रोगको संक्रमण हुन्छ र २० हजार बढीको मृत्यु हुने गर्छ। सार्ने माध्यम : भीआईपी लामखुट्टे डेंगु विषाणुबाट संक्रमित पोथी लामखुट्टे एडिस एजिप्टी र एडिज अल्वोपिक्टसको टोकाइबाट डेंगु लाग्छ। कृत्रिम स्थानमा पाइने एडिज एजेप्टाइको टोकाइ नै प्रमख कारक, कृत्रिम र प्राकृतिक दुवै स्थानमा पाइने एडिस अल्वोपिकटस लामखुट्टेको टोकाइबाट पनि कहींकतै सरेको पाइन्छ। सफा पानीमा बस्ने भएकाले यस लामखुट्टेलाई भीआईपी लामखुट्टे भनिन्छ। लामखुट्टेबिना मानिसबाट मानिसमा डेंगु रोग सर्दैन र सबै लामखुट्टेले टोक्दैमा पनि रोग लाग्दैन। बाघजस्तै टाटेपाटे देखिने भएकाले एसियन टाइगर पनि भनिने यस लामखुट्टेले सूर्योदय भएको दुई घन्टापछि मध्यान्तरसम्म वा दिउँसो टोक्छ। डेगुं फैलाउने लामखुट्टेले जिका, चिकनगुनिया, यलो फिवरसमेत सार्छ। लामखुट्टेले टोकेपछि मानिसलाई टोकेको स्थानमा चिलाउँछ। संक्रमित मच्छरको आयु ३० दिनको हुन्छ भने जमेको सङ्लो पानीमा अन्डा, लार्भा र प्युपा हुन १० दिन लाग्छ। पानी सुके पनि अन्डा वर्ष दिनसम्म रहिरहने भएकाले रोग नियन्त्रण गर्न मुस्किल पर्छ। जापनिज इन्सेफलाइटिस गराउने लामखुट्टेले कसैलाई टोके मर्छ भने डेगुं सार्ने लामखुट्टेले धेरै कम्तीमा १० जनालाई टोकेपछि अघाउँछ। लक्षण आर्थिक, सामाजिक र शैक्षिक रूपले विपन्न वर्ग अत्यधिक पीडित हुने यस रोगमा लामखट्टेले टोकेको अर्थात् भाइरस पसेको पाँचदेखि आठ दिनमा अल्छी लाग्ने, टाउको दुख्ने, आँखा पाक्ने, रुघाखोकी लाग्ने लक्षण देखिन्छन्। ज्वरो, बिमिरा र टाउको वा शरीर दुख्ने डेंगुका त्रिभूज हुन्। बढी पीडित हुनेमा बालबालिका र वृद्धवृद्धा हुन्। एक्कासि चिसोको अनुभूतिका साथ कम्पन हुने, उच्च ज्वरो आउने, तीव्र टाउको दुख्ने, आँखाको पछाडिको भाग, खुट्टा, मांसपेसी र जोर्नी दुख्न थाल्छ। टाउको र आँखा दुख्ने, टाउको तथा आँखाका नानीको चालले सुरु गराउने तथा बढाउने गर्छ। आँसु आउने, निद्रा नलाग्ने, भोक नलाग्ने, मुख नमीठो हुने, स्वाद हराउने, तीतो स्वाद आउने, वाकवाकी लाग्ने, बान्ता हुने, चक्कर लाग्ने र कमजोरी महसुस हुन्छ। मुटुको चाल कम, मानिस चिन्तित, छालामा राता दाना, बिमिरा, फोका र डाबर देखिन्छ र क्रमशः हराउँछ। नाक, गिँजा, योनि र आन्द्राबाट रक्तस्राव हुने गर्छ। डेंगु रोग सार्ने प्रमुख कारण संक्रमित लामखुट्टेको टोकाइ भएकाले यसको टोकाइबाटै जोगिन तथा लामखुट्टे निर्मूल गर्न जरुरी छ। संक्रमणको कडारूपमा ज्वरो आएको एक सातासम्म निको नभई रक्तस्रावका लक्षण देखा पर्छन्, जसलाई डीएचएफ भनिन्छ। रक्तस्राव भई रक्तस्रावका धब्बा देखिने रगतको कमी भई अनुहार फुस्रो देखिने, पेट असाध्यै दुख्ने, पसिना आउने, पेट दुख्ने, ढाड दुख्ने, मुख नीलो हुने, शरीरमा पानी जम्मा हुने, रगतमा अल्बुमिनको मात्रा घट्ने, दिसा कालो हुने र कलेजोमा असर पर्न सक्छ। जीवन्त अंगमा असर परी डीएसएस हुन सक्छ। प्लाज्मा लिकेजका कारणले यस फेजमा पेट, छातीमा पानी जम्ने, कडा रक्तस्राब हुने, कलेजो, मिर्गौला, मुटु, स्नायु प्रणालीजस्ता अंगमा नकारात्मक प्रभाव पार्छ। तीनदेखि सात दिनमा देखिने पहिलो २४ देखि ४८ घन्टाको अवधि डेगुं संक्रमितका लागि सबैभन्दा उच्च जोखिमको समय भएकाले यसलाई क्रिटिकल फेज भनिन्छ। यस फेजमा बिरामीको उपचार नभए मृत्युसमेत हुन सक्छ। समयमै उपचार पाएमा मृत्युदर एक प्रतिशतभन्दा कम हुन्छ। उपचार स्वास्थ्यलाभ गरिरहेका सामान्य डेगुंका बिरामीले हरेक चार घन्टामा पिसाब लाग्ने गरी पानीलगायत झोल पदार्थ सेवन गर्दा रोगको लक्षणमा धेरै राहत मिल्छ। उपचारको गाइडलाइनमा रगतमा प्लेटलेटको संख्या ५० हजारभन्दा कममा भएपछि प्लेटलेट चढाउने गरिन्छ। आन्तरिक रक्तस्रावको जोखिमका कारणले एस्प्रिन, आइबुप्रोफेन प्रयोग गर्न सल्लाह दिइँदैन। निर्जलीकरण रोक्न बढी मात्रामा कम्तीमा पाँच चिया गिलास पानी, झोलिलो खानेकुरा, तरल पदार्थ र आराम गर्न लगाउनुपर्छ। संक्रमण भाइरल भएकाले यसको रामवाण औÈधि र उपचार हुँदैन। दुई हप्तामा आफंै निको हुन्छ। जटिलता रोक्न लाÔणिक उपचार मात्र गरिन्छ। रोकथाम कुनै किसिमको पानी जम्ने ठाउँ, प्राकृतिकअप्राकृतिक भाँडालाई बग्ने बनाउने, पुर्ने, सुकाउने, गाड्ने वा जलाउने गर्नुपर्छ। घरका झ्यालढोकामा मसिनो जालीको प्रयोग गर्ने, सुत्दा कीटनाशक झुलको प्रयोग गर्ने, पंखा, एयरकुलर, एयरकन्डिसन प्रयोग गर्नुपर्छ। जाली र झुलको व्यवस्था हुन नसक्ने ठाउँमा लामखुट्टे भगाउने धूप, झोलको प्रयोग गर्ने, घरबाहिर जाँदा शरीरको खुला भागमा लामखुट्टे धपाउने मलम प्रयोग गर्ने वा तोरीको तेल, निमको तेल वा लामखुट्टे रिपेलेन्ट दलेर बस्ने र सुत्ने र प्रभावित क्षेत्रमा जाँदा वा बस्दा पूरै शरीर ढाकिने गरी लामो बाहुला भएको सेतो हलुका रङको कमिज र पैन्ट लगाउनुहोस्। जनचेतनामा अभिवृद्धि गर्नुपर्छ। अन्त्यमा, डेंगुको खोप विकसित देशमा उपलब्ध भए पनि हामीकहाँ छैन। मानिसबाट मानिसमा नसर्ने भएकाले डेंगु रोग सार्ने प्रमुख कारण संक्रमित लामखुट्टेको टोकाइ भएकाले लामखुट्टेको टोकाइबाटै जोगिनु तथा लामखुट्टे निर्मुल गर्नुपर्ने समग्रमा रोकथाम हो। तसर्थ धन र जनको क्षति न्यूनीकरण गर्न सरसफाइ र जनचेतना लिन र दिन तीनै तहका सरकार र हामी आफैं विभिन्न तह र तप्काबाट लाग्नुपर्छ।"
सुटिङमा व्यस्त आलिया,मुम्बई : बलिउड अभिनेत्री आलिया भट्ट कोरोना कहरमा पनि सुटिङमा व्यस्त भएकी छन्। सञ्जय लीला भन्साली निर्देशित फिल्म गंगुवाई काठियावान्डीको प्रमुख भूमिकामा आलिया छिन्। यसको सुटिङ मुम्बईको फिल्म सिटीमा धमाधम भइरहेको छ। निर्माण पक्षका अनुसार जनवरीसम्म फिल्मको सुटिङ पूरा गर्ने लक्ष्य छ। सुटिङमा कलाकार र प्राविधिकले धेरै समय दिन नपरोस् भनेर सेटमा विशेष तरिका अपनाइएको छ। त्यस्तै धेरैजसो दृश्यको सुटिङ रातको समयमा हुने गरेको छ। प्राविधिक तथा कलाकारहरू पूरै रात सुटिङ गरेपछि बिहान घर जान्छन् अनि पूरै दिन आराम गरेर फेरि फर्कन्छन्। फिल्म युनिटले कमाठिपुराको दुनियाँलाई रातको समयमा क्यामेरामा कैद गर्न चाहेको छ। सुटिङका दौरान केही व्यक्तिमा कोरोना पोजिटिभ देखिएपछि उनीहरूलाई बिदा दिइएको छ। गंगुवाई काठियावान्डी फिल्ममा अजय देवगन पनि छोटो रोलमा देखिँदै छन्। यद्यपि उनको भागको सुटिङ अहिलेसम्म भएको छैन।
स्वास्थ्य सुविधा कटौती,विराटनगर : प्रदेश १ को सबैभन्दा ठूलो सरकारी अस्पताल कोसी अस्पतालमा ज्येष्ठ नागरिकलाई स्वास्थ्य सेवामा दिँदै आएको सुविधा कटौती गरिएको छ । विगतमा अस्पतालले ६० वर्षदेखि ७० वर्षसम्म ५० प्रतिशत र ७० वर्षमाथिलाई निःशुल्क स्वास्थ्य सेवा प्रदान गर्दै आएको थियो । अस्पतालको असोज ४ गतेको बैठकले ज्येष्ठ नागरिकलाई दिँदै आएको स्वास्थ्य सेवा कटौतीको निर्णय गरेको हो । बैठकले बिरामीको अवस्था हेरेर मात्र छुट गर्न सकिने र ज्येष्ठ नागरिकलाई ओपीडी टिकट मात्र निःशुल्क गर्ने निर्णय गरेको छ । अस्पतालले सेवा कटौती गरे पनि अस्पतालमा ज्येष्ठ नागरिकका लागि चार वटा बेड स्थापना गरेको छ । अस्पतालका मेसु डा चुमनलाल दासले सामाजिक सेवाअन्तर्गतका मापदण्डअनुसार निर्णय गरेर सेवा दिने बताए । उनले अस्पतालले दिँदै आएको सुविधा निरन्तर दिए कर्मचारीलाई तलब खुवाउनसमेत अप्ठ्यारो हुने भएकाले निर्णय गरेरे सुविधा कटौती गरिएको बताए । गत वर्ष मात्रै झन्डै करिब डेढ करोड समाजिक तथा सेवाको शीर्षकमा उपचार खर्च भएको थियो । चाहिने व्यक्तिलाई सेवामा कुनै कमी हुन नदिने र सुविधाका नाममा हुने अत्यधिक खर्चलाई रोकेर अस्पतालको विकासमा लगाउने लागेको उनले बताए । राज्यले निःशुल्क सेवाका लागि बजेट नपठाएको उनले दाबी गरे । अस्पतालले स्थानीय तहको सिफारिसअनुसार सामाजिक सेवा एकाइले छुटसम्बन्धी निर्णय गर्ने प्रावधान गरिएको जनाएको छ । मेसु दासका अनुसार लामो समयदेखि अस्पतालको आम्दानी घटेको छ । अस्पतालमा विकास समितिका २ सय ६७ जना र दरबन्दीका २ सय ४९ जना कर्मचारी छन् । प्रदेश १ का १४ जिल्लासहित प्रदेश २ का सप्तरी र सिरहाका बिरामी दैनिक हजारको सख्यामा आउने गरेका छन् अस्पतालले हरेक सुविधा दिन थालेपछि बिरामीको चाप बढेको थियो ।
भूमिहीनलाई बेलका मोडल,"इटहरी :असोज पहिलो साता मकवानपुरको मनहरी नगरपालिकाको एउटा टोली उदयपुरको बेलका नगरपालिका आइपुग्यो। कोरोनाको कहर अनि भीषण वर्षा भइरहेको समयमा त्यो टोलीलाई सुनसरी तान्ने कारक थियो, बेलका मोडल। भूमिहीनलाई पुर्जा बाँड्न र अव्यवस्थित बसोबासको समस्या समाधान गर्न बेलका नगरपालिकाले थालेको अभियान अन्य स्थानीय तहका लागि मोडल बनेको छ। प्रत्येक साता कुनै न कुनै टोली यसबारेमा चासो राख्दै देशभरबाट त्यहाँ पुग्छन्। बेलका नगरपालिकाले अपनाएको प्रक्रिया सफल भएमा देशभरका भूमिहीनलाई पुर्जा बाँड्न र बसोबासलाई व्यवस्थित बनाउन यसैलाई मोडलका रूपमा अघि बढाउने सरकारी तयारी छ। ९ वटा वडामा १२ हजार १ सय ३३ घरधुरी भएको बेलका त्यस्तो नगरपालिका हो जहाँ ६५ प्रतिशतभन्दा बढी स्थानीय सुकुमबासी छन्। आफ्नो नाममा पुर्जा नहुँदा बेलकावासी वर्षौंदेखि समस्यामा छन्। न सन्तानलाई सम्पत्ति दिन सक्छन्, न त जग्गा धितो राखेर ऋण लिन नै। पक्की घर बनाउन सकेको छैन, भोलि के हुने हो भन्ने अन्योल छ, स्थानीय हिमा मगर भन्छिन्, पुर्जा भयो भने यहीँको बासिन्दा हुन पाइन्थ्यो। कृषि, पर्यटन तथा उद्योगका लागि उर्वर भूमि बेलकामा पुर्र्जा अभावमा उद्योग खोल्नदेखि निजी वन लगाउनसमेत समस्या छ। अरू त अरू खेती गर्दा नोक्सान भयो भने किसानले क्षतिपूर्ति पाउने गरी बीमाको पनि व्यवस्था गर्न सकिँदैन, यही नगरमा नेपालमै पहिलो पटक नियुक्त भएका कृषि इन्जिनियर बुद्धिनाथ तिम्सिना भन्छन्, धेरैजसो किसान भएको र उद्योगको समेत सम्भावना भएको बेलकामा सुकुमबासी र अव्यवस्थित बसोबास विकासको बाधक बनेको छ। पुर्जा प्राप्त गर्ने स्थानीयवासीको वर्षौंको सपना पूरा गर्ने सँघारमा छ बेलका यति बेला। आधुनिक प्रविधिको प्रयोगले काममा छिटोछरितोपना छ। ३ वर्षको मेहनत, करिब १ करोड रुपैयाँको खर्चपछि आगामी पुस महिनासम्ममा प्रतिवेदन तयार हुँदैछ। यो पटकचाहिँ पुर्जा पाइन्छ भन्ने आशा छ, हिमा भन्छिन्। मेयर र जनप्रतिनिधि पनि सुकुमबासी २०२८ सालसम्म जंगल रहेको यो क्षेत्रमा विभिन्न राजनीतिक घटनाक्रमसँगै बस्ती बस्न थाल्यो। सप्तकोसी नदी उकासको जग्गासमेत ओगटेर पूर्वी पहाडबाट आउनेले यो ठाउँमा घर बनाए, खेती गरे। देशका धेरै ठाउँमा यसरी नै बसेका बस्तीमा पुर्जा वितरण गरिए पनि अहिलेसम्म कुनै पनि आयोगले बेलकावासीलाई पुर्जा दिन सकेको छैन। साबिकका ४ वटा गाविस मिलेर नगरपालिका बनेपछि बसोबास व्यवस्थित हुनुपर्छ भन्ने कुरो अझ जोडतोडका साथ उठ्न थाल्यो। स्थानीय तहको निर्वाचनमा यो विषय नै मुख्य चुनावी ऐजेन्डा बन्यो। नगरका अधिकांश जनप्रतिनिधि सुकुमबासी छन्। मेयर दुर्गाकुमार थापा पनि जग्गाको पुर्जा छैन। ३४ सालमा आएर बस्नुभएको मेरो बुवा पछि वडाध्यक्ष पनि हुनुभयो, ६ कट्ठा जग्गा उपभोग गरिरहेका थापाले भने, तर बुवादेखि सुरु भएको पुर्जाको लडाइँ म मेयर हुँदासम्म चलिरहेको छ। बेलकावासीलाई जग्गाको पुर्जा दिलाउनु मेयर थापाका लागि ठूलो सपना हो। २०७४ असोजमा भएको नगर सभाले सुकुमबासीलाई जग्गा वितरण गर्ने, अनौपचारिक बस्तीलाई औपचारिक बनाउने लगायतका निर्णय गर्यो। त्यसपछि भूमि अधिकार तथा बसोबासको क्षेत्रमा काम गरिरहेका विभिन्न संघसंस्था जोडिए। नापी विभागले पनि चासो दियो। २०७६ मा भूमिसम्बन्धी ऐन आयो अनि आयोग पनि बन्यो। त्यसपछि यो अभियानको औचित्य झनै दरिलो बनेको नगरपालिकाका शाखा अधिकृत चेतनाथ गौतम बताउँछन्। यसरी भइरहेको छ काम गुगल नक्सा र ड्रोनबाट लिइएको फोटो प्रयोग गरेर सामाजिक नक्सांकनको पद्धतिबाट काम भइरहेको छ। सुरुमा गुगल म्यापबाट नक्सा निकालियो। त्यसपछि स्थानीयवासीले पनि आफ्नो जग्गाको चार किल्लासहितको नक्सा कोरे। अन्य आवश्यक विवरण पनि दिए। स्थानीयको सूचनालाई कम्प्युटर सफ्टवेयरमा जीपीएस प्वाइन्टसहित प्रविष्टि गर्ने काम अहिले अन्तिम चरणमा छ। परम्परागत नापी गर्दा निकै समय लाग्ने भएकाले गुगल म्यापका आधारमा गर्दा निकै छिटो काम अघि बढेको छ, भूमि व्यवस्थापन कार्यक्रम संयोजक निशा राई भन्छिन्। भूमिसम्बन्धी समस्या समाधान आयोगका विज्ञ सदस्य जगत देउजा यस्तो नक्सांकनमा स्थानीय र अगुवाहरूको सहभागिता बढी हुने हुँदा विवाद र त्रुटि कम देखिएको बताउँछन्। यो कामका लागि यूएन ह्याविट्याट र लामो समयदेखि भूमि अधिकारको क्षेत्रमा काम गरिरहेको सामुदायिक आत्मनिर्भर सेवा केन्द्रको प्राविधिक सहयोग छ। पुससम्म अन्तिम प्रतिवेदन नगरपालिकाले गरेको सामाजिक नक्सांकनलाई केही दिनअघि मात्र भूमि समस्या समाधान आयोग र नापी विभागका अधिकृत र सर्वेक्षकको संयुक्त टोलीले क्रस चेक गरेको थियो। सरकारी जग्गा र बाटो छुट्याउने सुझाव संकलन भएको बताउँदै मेयर थापाले भने, म्यापमा स्पष्ट नभएका ठाउँको लागि ड्रोनबाट जमिन खिच्ने योजनामा छौं। प्राविधिक टोलीले ससाना त्रुटि सच्याएर पुससम्ममा अन्तिम प्रतिवेदन बुझाउने छ। त्यसपछि आयोगले आफ्नो काम गर्नेछ। ऐन र नियमावलीले जिम्मेवारी दिएअनुसार स्थानीय सरकारले भूमिहीन र अव्यवस्थित बसोबास पहिचान गर्ने र उपभोग गरिरहेको जग्गाको नक्सांकन गर्ने काम गरेको देउजाले बताए। उनले भने, त्यति गरेर प्रतिवेदन हामीलाई पठाउँछ, अनि हामीले निर्णय गरेपछि जिल्ला समितिले नापी र मालपोतबाट पुर्जा, नक्सा, स्रेस्ताको काम गर्छ। भूमि आयोगमा मालपोत र वनको अधिकारसमेत रहेकाले समस्या समाधान हुनेमा मेयर थापा आशावादी छन्। नगरपालिकाले जग्गाका पुर्जा दिन्छ र भन्ने शंका धेरैमा छ, उनी भन्छन्, राजस्व उठाउन मात्र तथ्यांक संकलन गरेको होला भन्ने नगरवासीको भ्रम चिर्न पनि आयोगले पुर्जा दिने विश्वास छ। भूमिहीनलाई कति जग्गा कसरी दिने भन्ने व्यवस्था नियमावलीमा समेटिनेछ। तर, कम्तीमा डेढ बिघासम्म जग्गा दिने व्यवस्था गर्नुपर्ने थापाको सुझाव छ।"
आफन्तले बुझेनन् शव,"जाजरकोट : जुनीचाँदेमा जिप दुर्घटनामा मृत्यु भएका वडाध्यक्षसहित सात जनाको शव आफन्तले बुझ्न मानेका छैनन् । चालकको लापरबाही र मापदण्डविपरीतको सडकमा दुर्घटना भएको भन्दै आफन्त र स्थानीय आन्दोलनमा उत्रिएका छन् । आक्रोशित स्थानीयले बिहीबार जिप चालक गोरख बस्नेतको जुनीचाँदे५ मटेलास्थित घर र छेडागाड६ सुवानाउलीस्थित पसलमा आगजनी गरेका छन् । प्रहरीले पीडित पक्षसँग शव बुझ्न गरेको आग्रह र वार्ता असफल भएको छ । मृतकका आफन्तले प्रमुख जिल्ला अधिकारी, जिल्ला प्रहरी प्रमुख र जनप्रतिनिधिको रोहबरमा मात्र वार्तामा बस्ने अडान लिएका छन् । जाजरकोट सदरमुकाम खलंगाबाट जुनीचाँदेतर्फ गइरहेको भे १ ज ९३५ नम्बरको जिप बुधबार दिउँसो जुनीचाँदे गाउँपालिका१ स्थित औलभीरमा दुर्घटना भएको थियो । दुर्घटनामा जुनीचाँदे११ का वडाध्यक्ष अमरबहादुर शाहीसहित सात जनाको मृत्यु भएको छ । गम्भीर घाइते भएका नरबहादुर बुढाको सुर्खेतमा उपचार भइरहेको छ । औलभीरबाट खसेको जिप सडकबाट करिब दुई सय मिटर तल मजकोट खोलामा परेको थियो । घटनालगत्तै गाडी चालक गोरख बस्नेत फरार छन् । उनको मोबाइल भने गाडीमै फेला परेको छ । घटनास्थल सदरमुकाम खलंगादेखि २० कोस पश्चिममा पर्छ । घटनालगत्तै आक्रोशित स्थानीयले प्रहरी र जनप्रतिनिधि लक्षित ढुंगामुढा र नाराबाजी गरेका छन् । बडाबन र पञ्चाला इलाका प्रहरी कार्यालयबाट खटिएको प्रहरी टोलीले स्थानीयलाई नियन्त्रण गर्न नसकेपछि सदरमुकाम खलंगाबाट सशस्त्र प्रहरी र नेपाल प्रहरीको थप फोर्स पठाइएको थियो । सडकको ग्रेड नमिलेको, थोत्रा गाडी सञ्चालन गर्न दिइएको र चालकको लापरवाहीले दुर्घटना भएको स्थानीयको आरोप छ । आक्रोशित स्थानीयले जुनीचाँदे गाउँपालिकाकी कार्यवाहक अध्यक्ष शिवा आचार्यलगायतका जनप्रतिनिधिलाई ढुंगामुढा गरेपछि सशस्त्र र नेपाल प्रहरी घटनास्थलमा खटिएको छ ।"
यसरी गरौं पठनपाठन,"शिक्षा, विज्ञान तथा प्रविधि मन्त्रालयले विद्यार्थी सिकाइ सहजीकरण निर्देशिका, २०७७ भदौ १९ गते जारी गरेको छ। निर्देशिकाको दफा ३३ को २ मा यस निर्देशिकामा अन्यत्र जुनसुकै लेखिएको भए पनि कुनै क्षेत्रविशेषमा नियमित विद्यालय सञ्चालन हुनसक्ने अवस्था भएमा प्रत्यक्ष शिक्षण सिकाइ क्रियाकलाप सञ्चालन गर्न बाधा पर्ने छैन भन्ने अधिकार दिएको छ। संक्रमण कम भएका ठाउँमा विद्यालय पूर्ववत् ढंगमै सञ्चालन गर्नसमेत सकिने भएको छ। असोज १ गतेबाट कुनै न कुनै विधिबाट विद्यालयले पठनपाठन सञ्चालन गर्नैपर्ने व्यवस्था यो निर्देशिकाले गरेको हो। साथै उक्त निर्देशिकाको दफा ३५ को २ मा वैकल्पिक प्रणालीबाट विद्यार्थीको सिकाइ सहजीकरण निर्देशिका, २०७७ बमोजिम भएगरेका कामकारबाही यस निर्देशिकाबमोजिम भए गरेको मानिनेछ भन्ने व्यवस्था छ। त्यही व्यवस्थालाई मूल आधार मानी विद्यालयले सिकाइ सहजीकरण कार्ययोजना तयार गर्नुपर्ने हुन्छ। यसले विद्यार्थीले वैकल्पिक माध्यमबाट हासिल गरेका पूर्वज्ञान, सीप र क्षमताको मापन गर्दै अबको शैक्षिक गतिविधिलाई दिशानिर्देश गर्ने रोडम्याप तयार गर्नुपर्छ। निर्देशिकाको दफा १० मा रहेको १, २ र ३ बुँदामा उल्लिखित विद्यालयले निर्माण गरेको पाठ्यवस्तु समायोजन ढाँचामा स्थानीय शिक्षा शाखाको समन्वयमा विद्यालय आफंैले निर्माण गर्न सक्नुपर्नेछ। उक्त आधारमा रही पाठ्यवस्तु समायोजन गर्न सकिने व्यवस्था छ। अर्कातर्फ, आगामी मंसिरमा एउटा परीक्षा र चैतमा अन्तिम परीक्षा लिनुपर्ने निर्णयसमेत आइसकेको छ। पाठ्यक्रम विकास केन्द्रले समायोजित पाठ्यवस्तुसमेत सार्वजनिक गरिसकेको छ। यो सन्दर्भले अहिले सबैको ध्यान विद्यालयको पठनपाठनतिर केन्द्रित छ। एकथरी मान्छे यो शैक्षिक सत्र नै खारेज नगरेर मन्त्रालयले गल्ती गरेको आरोप लगाउँदैछन् भने अर्काथरी सम्पूर्ण जिम्मेवारी प्रदेश तथा स्थानीय तहलाई दिएर केन्द्र हाइसञ्चो मानेर बसेको, जिम्मेवारी बोध नलिएको भनी टिप्पणी गरिरहेका छन्। यसै प्रसंगमा केही शिक्षकले सामाजिक सञ्जाललगायत अन्य छलफलका सन्दर्भमा यो निर्देशिका कोरोना भिœयाउने खेल हो, त्यसको जिम्मेवारी कसले लिन्छ ? यसरी हँुदैन, सकिँदैन, गाह्रो छ भन्ने गरेको पनि सुनिएको छ। त्यति मात्र होइन, रेडियोमा पढाएर हुन्छ; कहाँ अहिलेको जमानामा रेडियो सुन्छन् विद्यार्थीले पढ्दैनन् ? अनलाइनमा कसैको पहुँचै छैन अनि कसरी हुन्छ ? के रेडियो वा अन्य वैकल्पिक माध्यमबारेमा हामीले वैज्ञानिक ढंगले सोचेका छौं ? केही अपवादबाहेक छैनौं। यसरी देखिएकाजबर्जस्ती देखाइएका नकरात्मक चरित्रले हामी कहाँ पुग्छौं ? एकपटक सोच्ने कि ? तर यही भीडमा गर्नुपर्छ, सकिन्छ, रेडियो, टेलिभिजन, अनलाइन, अफलाइन जुन विधि वा प्रक्रियाबाट हुन्छ; त्यसैगरी शिक्षण सिकाइ क्रियाकलाप सञ्चालन गर्नुपर्छ भनेर कार्ययोजना निर्माणमा जुटिरहेको शैक्षिक सरोकारवालाको जमात पनि ठूलै छ। यहाँ प्रश्न जागिरको मात्र होइन, क्षमता अभिवृद्धिको हो। पेसागत विकासको हो। नैतिकताको हो। समस्याको चाङमा परेर पनि आफ्नो गन्तव्यको बाटो पहिल्याउन सक्नुचाहिँ महानता हो। यो हाम्रा लागि सकारात्मक सुरुवातको संकेत हो। त्यसैले म त भन्छु यो समय सिर्जनशीलताको हो। विचार निर्माणको हो। अवसर खोजीको हो। विकल्पको विनिमयको हो नकि आलोचना, आरोप, र अतिरञ्जनाको। नीति तथा निर्देशिका ल्याउने काम मन्त्रालयको हो, ढिलै भए पनि ल्याएकै छ। तर अध्यापन गराउने काम त शिक्षकको हो। शिक्षक तयार छन् कि छैनन् ? डराएका छन् कि छैनन् ? विद्यालयमै आएर पढाउन तयार छन् वा छैनन् ? कुन विधि वा पद्धतिमा रहेर पढाउन तयार छन् ? आफ्ना छोराछोरीलाई यो अवस्थामा विद्यालय पठाउन अभिभावक राजी छन् कि छैनन् ? र विद्यार्थी कसरी पढ्न चाहन्छन् ? कि त्रास, भयमा छन् ? कुन माध्यमबाट पढ्दा वा पढाउँदा सबैको मनोविज्ञानमा सकारात्मक छाप पर्छ। यो पहिचान गरेर मात्र शिक्षण सिकाइ क्रियाकलापका प्रक्रिया, ढाँचा र विधि निर्माण गर्नु पहिलो काम हो। जसलाई जेमा सहज र डर, त्रास हुँदैन त्यही विधि निर्माण गरी पठनपाठनको मूल बाटो खोल्नुपर्छ। किताबको पाठ पढेर विद्यार्थीलाई सुनाउँदैमा शिक्षण भयो भन्ने बुझाइ अहिल्यै त्यागौं। आफ्नो शिक्षणमा अडियो, भिडियोलगायत मल्टिमिडिया प्रयोग गरौं। दोस्रो विकल्प, विद्यालयमा कुन माध्यमबाट अध्ययनअध्यापनको बाटो तय गर्ने हो सोको यकिन गर्नुपर्छ। तेस्रो, गाउँघरमा, टोलटोलमा, समुदाय स्तरमा कोरोनाको वास्तविक विवरण सामग्री मात्र सम्पे्रषणको सुनिश्चितता हुने गरी जनचेतनामूलक कार्यक्रम लिएर घरदैलो गर्नुपर्छ। अझै पनि मास्क गोजीमा बोकेर हिँड्ने, बोल्दा मास्क खोल्ने मानिसको जमात छँदैछ। बालबालिकालाई स्वास्थ्य सावधानीका उपायबारेमा प्रत्यक्ष भेटेर वा विभिन्न लिखितअलिखित सामग्रीबाट सुझाऔं। अभिभावकलाई तयार पारौं। त्यसका लागि शिक्षकको नेतृत्व तथा अभिभावकको समन्वयमा टोलमा समूहसमूह गठन गरी पर्चा, पमप्लेट, ब्रोसरलगायतका सामग्री निर्माण गरी विद्यालय तथा स्थानीय तहमार्फत वितरणको व्यवस्था गर्नुपर्छ। चौथो, शिक्षण सिकाइ प्रक्रियामा सामेल हुने सबैलाई आफ्नो मनोविज्ञानमा सकारात्मकता निर्माण गर्नु पहिलो प्राथमिकतामा पर्ने कार्य हो। सावधानी अपनाउँदा सुरक्षित हुन सक्छौं भन्ने तवरले परामर्श गर्नु उत्तम विकल्प हो। सम्भव भएमा विद्यालयमा एकजना स्वास्थ्यकर्मीलाई परामर्शदाताका रूपमा राख्नु शिक्षण सिकाइमा थप ऊर्जा र टेवा पुर्याउनु हो। त्यसबाहेक पाठ्यक्रमका आधारमा कक्षागत वर्क सिट निर्माण गरी आवश्यकीय न्यूनतम विषयवस्तुको मात्र पठनपाठन गराउनुपर्छ। विद्यार्थीलाई विभिन्न किसिमका प्रोजेक्ट वर्कमार्फत उनीहरूका सिकाइ दिगो बनाउन सकिन्छ। विद्यार्थीको व्यक्तिगत अभिलेखका लागि पोर्टफोलियो निर्माण गर्नुपर्छ। शिक्षणको विधिमा व्यापक सुधार ल्याउनुपर्छ। शिक्षकको प्रस्तुति रचनात्मक र कलात्मक हुन जरुरी छ। तर के आजका हामी शिक्षक विद्यालय जानुअघि आफूले पढाउने पाठको तयारी गर्नुहुन्छ ? के आजका शिक्षक साँच्चिकै सिर्जनात्मक छन् त ? घरको कामलाई फुलटाइम र शिक्षणलाई पार्टटाइम बनाउने शिक्षक पनि हामी नै होइनौं र ? किताबका पाठ पढेर विद्यार्थीलाई सुनाउँदैमा शिक्षण भयो भन्ने बुझाइ अहिल्यै त्यागौं। आफ्नो शिक्षणमा अडियो, भिडियोलगायत मल्टिमिडिया प्रयोग गरौं। अरू केही नभएमा आफूसँग भएको मोबाइल फोन प्रयोगमा ल्याऔं।"
दलीय दलदलमा देशदुनियाँ,"यथास्थितिमा चलिरहेको समाजलाई अशिक्षा, अभाव र अन्धविश्वास मुक्त गर्दै समृद्ध बनाउने दलहरूले हो कथा धेरै पुरानो होइन, चार वर्षअघिको हो। चलनचल्तीका पुराना राजनीतिक दलहरूबाट वाक्क जनताको संवेदनालाई उपयोग गर्ने भूत सवार भएछ, एकजना ठूलै पार्टीका ठूलै नेतालाई। अनि नयाँ स्वादको पार्टी बनाउन कस्सिएछन्। कहलिएका विज्ञविशेषज्ञहरूसमेत पार्टी निर्माणमा सक्रिय भए। विशेष खालको कम्पोजिसन बन्यो। परम्परागत शैलीले पार्टी नचल्ने र नयाँ शैली विकास गर्ने उद्घोषले धेरैको ध्यान खिच्यो। विभिन्न पेसाव्यवसायीदेखि फरकफरक पार्टी चाहार्ने बानी परेकासम्म र लामो समय योगदान गरिएको पुरानो पार्टीमा अवसर नपाएकादेखि राजनीतिको नयाँ रङ चढेका बेरोजगारसम्मले खुट्टा उचाल्दै थिए। देशभरबाट आएका हजारौं समर्थक, कार्यकर्ता र नेताहरूको उपस्थितिमा २०७३ साल जेठको अन्तिम हप्ता धुमधामका साथ नयाँ पार्टीको भव्य उद्घाटन पनि भयो। नयाँ पार्टीका पुराना नेताले हरेक कुरामा नयाँ प्रयोग गर्ने भन्दै आमनेपालीले खासै नचिनेको नामधारी खानेकुराको तयारी गरे, बिरयानी। सामाजिक सञ्जालदेखि समाचार पत्रसम्ममा नेताज्यूले बिरयानी खुवाउने कुराले खुब चर्चा पायो। धेरैले केके न होला भनेको वीरयानी, खाँदा त भुटेको बासी भात पो रहेछ। कार्यकर्तामध्ये सक्नेले त्यसलाई छाडेर बाहिर होटलमा गएर खाए भने नसक्नेले त्यसैमा व्यंग्य गर्दै चित्त बुझाएर बसे। भुटेको भातमा दुई टुक्रा मासु उपयुक्त नभएको कुरा आएपछि अर्को दिन पुरानै खानातर्फ फर्किइयो। भोजमा दाल, भात, तरकारी र गाजरको सलाद राखियो। त्यहींबाट देखियो बडो तामझामका साथ खोलिएको नयाँ पार्टीको मति र गति। तुफान बनेर आयो, अनि आफैं हावा खाएर गयो। अहिले त्यो पार्टी निर्माणमा सक्रियहरू तितरवितर छन्। वैकल्पिक राजनीतिका अवधारणाकारहरूले अझै कति हो कति विकल्पको अभ्यास गरिसके। मूल नेता भने अर्कै पार्टीमा सपरिवार समाहित छन्। आज पनि अनेकानेक विषय र सन्दर्भ भने उठाइरहन्छन्। नेपालमा सर्वप्रथम विसं १९९३ साल जेठ २० मा प्रजापरिषद्को जन्म भएसँगै औपचारिक रूपमा राजनीतिक दलको इतिहास प्रारम्भ भएको मानिन्छ। यसबाटै यहाँ लोकतन्त्रको सिरसिरे हावा चल्न थालेको हो। त्यसपछिका दिनमा हजारौं दलहरू पलाउँदै र ओइलाउँदै गए। विसं २००५०६ सालतिर स्थापित कांग्रेस र कम्युनिस्ट मूलधारमा अझै टिकिरहेका छन्। यी दलहरू आम सर्वसाधारणको साथले कठोर मेहनत, संघर्ष र बलिदानबाटै स्थापित र विस्तार भएका हुन्। देशदुनियाँ रूपान्तरणको सपना देखाएर शक्ति आर्जन गरेपछि भने दलहरूका शैली नेताका थैली भर्न लाग्दा र सपनाको नाम नयाँ तर परिणाम पुरानै हुँदा भने जमाना हैरान भो। अनि फेरि यस्तै उपाय गर्दै पुरानाको ठाउँमा नयाँ नारा वा नयाँ शक्तिको बजार केही क्षण चल्दै परिणाम दोहारिइरहे। यसले नेपालमा भएका भनिएका कुनै पनि क्रान्ति वा परिवर्तन सार्थक भएनन्। व्यवस्था वा सत्ता फेरिएपछि सीमित व्यक्तिहरूको वर्ग मात्र रूपान्तरण हुँदा परिवर्तनको व्यवस्थापन र उपलब्धिहरूको संरक्षण हुन सकेन। नीति र सिद्धान्तका नाममा हुने बहस सहमति, सहकार्य र एकताका नाममा आपसी लेनदेन र भागबन्डासहित हवस् मा पुगेर टुंगिए। ठूला दलका कार्यसूची सत्तारुढ नेकपामा विवादको पराकाष्ठा छ। दिनहुँ आउने फुट्योफुट्यो र मिल्योमिल्यो का समानान्तर समाचारले दुनियाँ आजित छ। पार्टी कार्यकर्ता र समर्थकहरूको शुभेच्छा केवल नेताहरू मिलिदिए हुन्थ्यो, पार्टी नटुक्रिए हुन्थ्यो भन्नेमा छ। नेताहरू केका लागि लडिरहेका छन्, के आधारमा मिल्ने हुन्, धेरैलाई थाहा छैन वा चासो छैन। संसारभरका कम्युनिस्ट पार्टीहरूमा विवाद र फुटको आवरणीय कारण नीति, कार्यनीतिहरूमा हुने बेमेललाई देखाइने परम्परा छ। तर यहाँ त आवरणमा समेत वैचारिक वा सैद्धान्तिक विषयमा छलफल भइरहेको पाइँदैन। करिब दुईतिहाइको मतसहित सरकारमा रहँदा पनि चुनावी घोषणापत्रको कार्यान्वयन, मुलुकको समृद्धि र समग्र पार्टीको सांगठनिक सुदृढीकरणका एजेन्डा कार्यसूचीबाहिर छन्। आपसी लेनदेनमा विवाद र छलफल केन्द्रित छन्। कामरेडहरूको दामरेट मिलाउने झगडाले पार्टी र सरकार हायलकायल छन्। अख्तियार दुरुपयोग अनुसन्धान आयोगले भ्रष्टाचारी लुकाउँछ, अदालतले घुस खान्छ र प्रहरीले अपराधीको संरक्षण गर्छ भने शासन प्रणाली कस्तो रहला ? देशदुनियाँ कोभिड १९ ले आहत बनिरहेको समयमा जनतालाई राहत दिने र भ्रष्टाचारका शृंखला रोक्ने विषयमा अग्रमोर्चाका झगडियाको दाबी जिकिर छैन। पदीय भागबन्डा र राज्यस्रोतमाथिको दोहनमा साझेदारीको सौदा गरी मुलुकलाई भ्रष्टाचारमा चुर्लुम्म डुबाउने खेलमा उद्यत् छन्। सचिवालय र स्थायी कमिटीको बैठकका लुकामारीमै दिनरात कटिरहेका छन्। छिटोछिटो महाधिवेशनमागई कार्यकर्ताबाट अनुमोदन भई आउनुपर्नेमा आपसी बलमिच्याइँ, घुक्र्याइँ र छलछामबाट नेतृत्व लिने र त्यसमा टिकिरहने दाउमा छन् कामरेडहरू। यसका लागि वाञ्छितअवाञ्छित गतिविधि र पवित्रअपवित्र गठबन्धनमा एकसेएक प्रतिस्पर्धा छ। प्रमुख प्रतिपक्षका रूपमा रहेको लोकतान्त्रिक आन्दोलनको मियो नेपाली कांग्रेस अहिले इतिहासकै कठिन मोडमा छ। उसले स्थापनाकालका आफ्ना मौलिकता गुमाउँदै गइरहेको छ। आफैंभित्र दन्केको अलोकतन्त्रीकरणको आगोको राप ताप्नेहरूको अगेनो घेराइ र पोलाइको पीडा सहन नसक्नेहरूको पानी फेराइबीच आगो र कांग्रेसमध्ये कुन पहिले निभ्ने हो, अनिश्चित छ। सरकारको अकर्मण्यताले स्वतः आफ्नो पालो आउँछ भन्ने आशा भने निभेको छैन। कुनै विशेष अफ्ठेरो परिस्थिति उत्पन्न नभई कार्यकाल लम्ब्याएको कांग्रेसको महाधिवेशन आगामी फागुनका लागि तोकिएको छ। पार्टीका जिम्वालहरू महाधिवेशनको सुनिश्चितताभन्दा गुट प्रवद्र्धन र उम्मेदवारी घोषणामा व्यस्त रहँदा समयमै सम्पन्न हुने सम्भावना क्षीण छ। भ्रातृसंस्थाहरूमा बन्ध्याकरण गराई, स्वार्थको ओथारोमा एनजीओ कोरलेर गुट विस्तारमा गुटाधीशहरू व्यस्त छन्। संस्थापन पक्षले सत्तासँग सौदाबाजी र कार्यकर्ताको भावनासँग घपलाबाजीमा आफ्नो जित सम्झिन्छ। सत्तास्वादका छिटा चाख्न घुटुक्क थुक निल्दै सुटुक्क बालुवाटार छिर्ने मूल नेता आफ्ना आलोचक र कार्यकर्तालाई सत्ताको विरोध गर्न अह्राउँदा लाजसमेत लज्जित छ। मधेसमाथिको विभेद र उत्पीडनविरुद्ध उभिएर उदाएको मधेसकेन्द्रित दल जनता समाजवादी पार्टी तेस्रो राष्ट्रिय दलका रूपमा रहेको छ। उसले हतारमा गरेको एकीकरणलाई व्यवस्थित गर्न सकिरहेको छैन। विविध पृष्ठभूमि बोकेका सत्तानुरागीहरूको जमघटले पार्टी त बनेको छ, तर सत्तारोहणको सम्भावना अगाडि आएमा आफ्ना मूल मुद्दा अलपत्र पारी एकता भत्काएर को कता लाग्ने हो यसै भन्न सकिँदैन। अन्यका दाउ विद्रोहमार्गी कम्युनिस्टहरू हाल देखिएको विकृति र विसंगतिबीच विगतको सशस्त्र संघर्षको जगमा क्रान्तिको महल बनाउने सोचमा छन्। संघर्षको पुरानो जग र त्यसका मूल मिस्त्रीले निर्माण गरेको विरूप संरचनाले घरेलु जोडबलबाट तत्काललाई यसको सम्भावना टरेको छ। पुराना राजनीतिक शक्तिलाई सत्तोसराप गर्दै उदाएका स्वघोषित वैकल्पिक राजनीतिको लय समातेका सहरी उच्चमध्यम वर्गका केही पठित मानिस यसैबेला पुराना दलहरूप्रतिको जनआकर्षण घट्न गई सजिलै सत्ता मिल्ने आशामा तरंगित छन्। उकालीओरालीको यात्रा र निम्नवर्गीय समाजसँग त्यति संगत नगरेका तथा अनुकूलताको तेर्सो र चिल्लो बाटो मात्र हिँड्न सक्ने यिनीहरूबाट आफूलाई पूर्ण लोकतन्त्रका पक्षमा उभ्याउने र प्रतिकूलतामा वैयक्तिक स्वतन्त्रताको रक्षार्थ उभिनेमा विश्वसनीयता देखिन्न। राजनीतिको कठिन यात्रामा यी शनिश्चरेहरूको रहर दुईचार दिन रंगिने, शनिबार माइतीघरमा जंगिने अनि टुटफुटमै टुंगिने खालको छ। सीधासाधा राजभक्तहरूको सहानुभूतिमा आफ्नो अभीष्ट पूरा गर्न राजतन्त्रको मुद्दा बोकेका, आफूलाई सच्चा देशभक्त ठान्नेहरू स्वयं राजाप्रति इमानदार छैनन्। अहिले पुनस्र्थापना गर्न खोजिएका व्यक्ति राजाभन्दा पनि वैश्य प्रवृत्तिका देखिन्छन्। २००७ सालपछि राजाको भोगविलास र दलहरूको अनुभवहीनताले शासन नचल्ने र आफैं फर्कने सपना राणाहरूले पनि देख्थे। २०१७ मा महेन्द्रले दलहरूबाटै शासन सत्ता खोस्दा उनीहरू ब्युँझिए र आफ्नो पुनरुत्थानको आशा छाडी आफैंले बनाएको गोरखा परिषद् विनाशर्त कांग्रेसमा मिलाए। हल्का खुजमुजिएको नयाँ लुगामा दोष देखाई फाटेको पुरानो चलाउने निरर्थक आत्मरति राजावादीमा छ। गुटको गजाइँ दलहरूमा गुटका पसलहरू भने राम्रै चलेका छन्। गुटाधीशहरूको चुरीफुरीले दल स्थिर छन्, गुट चलायमान छन्। कुनै पनि जीवन्त लोकतान्त्रिक दलमा गुटहरू रहनुलाई त्यति अस्वाभाविक मानिँदैन। संस्थापनलाई सैद्धान्तिक विचलन र स्वेच्छाचारिताबाट रोक्न हरेक पार्टीमा वैकल्पिक धार आवश्यक पनि छ। संस्थापन पक्षले प्रस्तुत गरेका तात्कालिक वा दीर्घकालीन कार्यक्रमिक, सांगठनिक तथा सैद्धान्तिक प्रस्तावहरूमा रहेका त्रुटि औंल्याई उपयुक्त परिमार्जनमा योगदान गर्ने, आवश्यक परे फरक प्रस्ताव पेस गर्ने, संस्थापनलाई पथ भ्रष्टीकरणबाट रोक्ने र पार्टीलाई जनभावनाअनुरूप चल्न आम कार्यकर्ताप्रति जवाफदेही बनाउने काम पार्टीभित्रको प्रतिपक्षी गुटको हुनुपर्छ। नेतैपिच्छेका गुट र गुटैपिच्छेका अभीष्ट पूरा गर्न छलकपटका पर्याय बन्दैछन् दलहरू। पार्टी निर्माणका लागि देश, गुट निर्माणका लागि पार्टी र व्यक्तिगत स्वार्थपूर्तिका लागि गुटलाई उपयोग गर्दैछन्। गुटको आकार बढाउन सिंगो पार्टीको आकार घटाउँदै छन्। संस्थापनले स्वेच्छाचारिताको निर्बाध अभ्यासलाई दलीय अनुशासन ठान्दछन्। प्रतिपक्षी गुटहरूको भूमिका संस्थापनले नसमेटेका मुद्दा र विषयवस्तुमा होइन, अवसरले अतृप्त स्वार्थीहरूको झुन्डमा सीमित छन्। आफ्नो गुटको आकार बढाई बार्गेनिङ पावर बढाउन तथा दलभित्र आफ्ना विरोधीमाथि हावी हुन डन, तस्कर र माफियाहरूसँगको सान्निध्यको प्रतिस्पर्धाले दलहरू गाँजिएका छन्। कार्यकर्ताको कर्तव्य र दैनिकी पार्टी सुधारभन्दा विवेकहीन गुटाधिपतिहरूको पक्षपोषणमा सीमित छ। गुटहरू गिरोहमा परिणत हुँदैछन्। पदहरूको खरिदबिक्रीले दलहरूमा डन र व्यापारीहरूको प्रवेश र आधिपत्य बढ्दै छ। यसबाट दलीय मौलिक अस्तित्वसमेत संकटोन्मुख छ। तात्कालिक लाभ र निहित स्वार्थभन्दा माथि उठ्न दलहरूमा निश्चित दृष्टिकोण र सिद्धान्त हुन आवश्यक छ। दीर्घकालीन राष्ट्रिय हितका लागि काम गर्नका लागि स्थायी, समावेशी र विस्तृत सञ्जाल हुनुपर्छ। लोकतन्त्रको सफलता राजनीतिक संस्था र तिनीहरूले प्रतिनिधित्व गर्ने नागरिकबीचको दैनिक अन्तरक्रियाले निर्धारण गर्छ। नागरिकको सहभागिता र नियमित अन्तरक्रियाले राजनीतिक दलहरू र व्यक्तिहरूको जीवनलाई असर गर्ने प्रक्रियामा भाग लिन अनुपम अवसर जुटाउँछ। नागरिक समाज तथा सरकार र संसद्जस्ता निर्णय गर्ने निकायबीच मध्यस्तकर्ता पनि दल नै हुन्। प्रभावकारी दलहरूले नागरिकसँग संवाद गर्न र उनीहरूको आवश्यकता सुन्न सक्षम सञ्जाल समाजका सबै भागमा संगठित सञ्जाल निर्माण गर्नुपर्ने हो। तर गुटले गाँजिएका हाम्रा दलहरूको नागरिकसँग संवाद र अन्तरक्रियामा संलग्नता शून्यजस्तै छ। अन्त्यमा, माटोले बीउ पचायो र मान्छेले बुझ पचायो भने कहिल्यै उन्नति हुँदैन। बुटवलभैरहवा चल्ने एउटा लोकल बसका भित्रीभित्तामा भेटिएको यो भनाइको अर्थ खोजौं। अख्तियार दुरुपयोग अनुसन्धान आयोगले भ्रष्टाचारी लुकाउँछ, अदालतले घुस खान्छ र प्रहरीले अपराधीको संरक्षण गर्छ भने शासन प्रणाली कस्तो रहला ? देशदुनियाँको हालत के होला ? यस प्रवृत्तिको प्रवद्र्धकका रूपमा दलहरू देखा पर्दैछन्। देशको समग्र समृद्धिको नाराले सत्तामा पुगेकाहरूबाट डन, तस्कर र माफियालाई पोस्ने कामकारबाहीले सबैभन्दा उत्तम भनिएको प्रणाली लोकतन्त्र नै बदनाम गरिँदै छ। लोकतान्त्रिक प्रणालीका जीवनआधार दलहरू नै हुन्। यिनको अनुपस्थितिमा लोकतन्त्रले श्वास फेर्दैन। समुन्नत लोकतन्त्रले दलीय अस्तित्वलाई स्वीकार र संवद्र्धन गर्छ। यथास्थितिमा जेनतेन चलिरहेको समाजलाई अशिक्षा, अभाव र अन्धविश्वासको भुमरीबाट मुक्त गर्दै समृद्ध बनाउने दलहरूले हो। लोकतन्त्रको हावाले समाजलाई उचित गन्तव्यसहितको नयाँ दिशा दिनुपर्छ। दलको व्यवहारले नै लोकतन्त्र र देशको भविष्य निर्धारण गर्छ। तसर्थ, दलहरूलाई नयाँ नाममा उही बासी भात चलाउने होइन, साँच्चिकै स्वस्थ संगठन, स्पष्ट विचार र स्वच्छ व्यवहारसहितको नयाँ स्वरूप दिन जुटौं।"
मुद्दा फिर्ता लिन दबाब,"जनकपुरधाम : जबरजस्ती करणी मुद्दामा पीडितलाई विभिन्न पक्षबाट मुद्दा फिर्ता लिन प्रलोभन आउन थालेको छ । महोत्तरीको भंगहा नगरपालिका ९ की एक दलित महिलालाई जबरजस्ती करणी गर्न खोजेको आरोपमा वडा सचिवविरुद्ध जिल्ला प्रहरी कार्यालय महोत्तरीमा अभियोग दर्ता भएपछि विभिन्न प्रलोभन आउन थालेको छ । भंगहा नगरपालिका९ का वडा सचिव मिथिलेश यादवले गत बुधबार साँझ हरिनमरी बजारबाट साँझ ढकिया बेचेर फर्किंदै गरेको महिलालाई बाटोमै रोकेर पोखरी नजिक लगी लछारपछार गर्दै जबरजस्ती करणीको प्रयास गरेको महिलाको आरोप छ । पैसा लिएर मिलापत्र गर्न धेरै किसिमको मलाई धम्की आइरहेको छ, पहिले दुई लाख दिन्छु भन्थे, नमानेपछि १० लाख दिन्छु भन्छन् । १० कठ्ठा जग्गा तेरो नाममा गरिदिन्छु तर मुद्दा फिर्ता लिइहाल । हैन भने मारिदिन्छु भनेर धम्की दिन्छन् पीडित जबरजस्ती करणी पीडित महिलाले भनिन्, स्थानीय जनप्रतिनिधि नै पटकपटक पैसाको लोभ देखाउँदै मुद्दा फिर्ता नलिए ज्यान मार्नेसम्मको धम्की दिन थालेको उनको भनाइ छ । यादव छुटेर आए परिवारै सिध्याउने धम्की आउने गरेको पीडित महिलाको भनाइ छ । चारैतिरबाट धम्की आउछ, मुद्दा फिर्ता लि नत्र तेरो घरमा कसैलाई छोडदिन भन्छन्, पीडित महिलाले भनिन्, बिहान बेलुका मेरो माइतमा समेत छोरीलाई सम्झाईं हाल नभए ठीक हुँदैन, भनेर धम्क्याउँछन, अब त एक्लै घरमा बस्नसमेत डर लाग्छ ।"
सरकारी पक्ष र डा केसीका प्रतिनिधि आन्तरिक गृहकार्यमा,"काठमाडौं : डा गोविन्द केसीका मागको सम्बन्धमा सरकारी पक्ष र डा केसीका प्रतिनिधि आन्तरिक गृहकार्यमा जुटेका छन्। बिहीबार सरकारी वार्ता टोलीका संयोजक एवं शिक्षा मन्त्रालयका सचिव गोपीनाथ मैनाली डा केसी पक्षले राखेका मागबारे माथिल्लो तहसँग छलफल गर्ने भन्दै वार्ता चलिरहेका बेला बाहिरिएका थिए। त्यसपछि डा केसी पक्ष पनि बैठक स्थलबाट बाहिरिएको थियो। डा केसी पक्षले बालुवाटार जग्गा काण्ड, वाइडबडी, सेक्युरिटी प्रेस, यती, ओम्नी समूहको औषधि खरिदलगायत भ्रष्टाचार काण्डका दोषी र तिनलाई उन्मुक्ति दिने अख्तियारका बहालवाला र पूर्वपदाधिकारीलाई कारबाही गर्नुपर्ने अडान राखेको छ। उक्त माग र दुई पक्षबीच भएका छलफल एवम् वार्ताका प्रारम्भिक मस्यौदाका विषयमा प्रधानमन्त्री केपी ओलीसँग छलफल गर्न सरकारी पक्ष बालुवाटार पुगेको छ। यता डा केसी पक्ष पनि बिहीबार छलफलमा उठेका विषयवस्तु जानकारी गराउन डा केसी समक्ष पुगेर छलफलमा जुटेका छन्। पहिलो दिन सहमति नभएपछि आन्तरिक छलफल गरी पुनः शुक्रबार वार्तामा बस्ने बताइएको छ। पहिलो चरणको वार्तामा बुँदागत रूपमा छलफल भएको छ, डा केसी पक्षको वार्ता टोलीका संयोजक डा जीवन क्षेत्रीले भने,शुक्रबार हुने वार्ता निष्कर्षमा पुग्ने आशा लिएको छु। डा केसीले कर्णाली स्वास्थ्य विज्ञान प्रतिष्ठानमा एमबीबीएसलगायत कार्यक्रम सञ्चालन र स्नातकोत्तर तहको अनुमति तत्काल प्रदान गरिनुपर्ने माग अघि सारेका छन्। गेटा मेडिकल कलेज र राप्ती स्वास्थ्य विज्ञान प्रतिष्ठानमा पठनपाठन सुरु गर्न पनि उनको माग छ। त्यस्तै प्रदेश २ र गण्डकी प्रदेश तथा डोटीडडेलधुरा, उदयपुर र इलामपाँचथरमा सरकारी मेडिकल कलेज तथा अस्पताल सञ्चालनको प्रक्रिया तुरुन्त अघि बढाउनुपर्नेलगायत माग वार्ता टोलीले प्राथमिकताका साथ राखेको थियो। त्यस्तै डा केसीसँग २०७५ साउन १० गते भएको सम्झौताअनुसार चिकित्सा शिक्षा ऐनमा संशोधन गर्नुपर्ने उनीहरूको माग छ। त्रिवि चिकित्साशास्त्र अध्ययन संस्थानमा वरिष्ठता मिचेर भएको नियुक्ति सच्याउनुपर्ने, विश्वविद्यालय, काउन्सिल र प्रतिष्ठानमा निष्पक्ष र पारदर्शी ढंगले पदाधिकारी नियुक्तिको कानुनी व्यवस्था गर्नुपर्नेलगायत माग छन्। बुधबार सरकारले शिक्षा, विज्ञान तथा प्रविधि मन्त्रालयका सचिव गोपीनाथ मैनालीको नेतृत्वमा तीन सदस्यीय समिति गठन गरेको थियो। समितिमा स्वास्थ्य तथा जनसंख्या मन्त्रालयका सहसचिव डा गुणराज लोहनी र चिकित्सा शिक्षा आयोगका निर्देशक दिलिप शर्मा सदस्य छन्। सरकारले वार्ता टोली गठन गरे लगत्तै डा केसीको तर्फबाट वार्ता गर्न चार सदस्यीय समिति गठन भएको थियो। केसीको तर्फबाट डा जीवन क्षेत्रीको संयोजकत्वमा डा अंजनीकुमार झा, डा लोचन कार्की र ओमप्रकाश अर्याल सदस्य छन्। भदौ २९ गते जुम्लाको एक धर्मशालाबाट १९ औं अनशन सुरु गरेका केसीलाई असोज ५ गते नेपालगञ्ज ल्याइएको थियो। स्वास्थ्य अवस्था गम्भीर बनेको भन्दै नेपालगञ्जबाट हेलिकप्टरमा असोज ६ गते काठमाडौं ल्याइएपछि उनी त्रिवि शिक्षण अस्पतालमा अनशनरत छन्। शिक्षा मन्त्रालयमा सरकारी टोली र डा केसीका प्रतिनिधिबीच वार्ता सुरु फेरि बस्नेगरी सरकारी टोली र डा केसी प्रतिनिधिको वार्ता स्थगित डा केसी पक्ष र सरकारी टोलीबीच वार्ता जारी : छलफल सकारात्मक गृहकार्य आवश्यक भएको भन्दै डा केसी र सरकारी पक्षको वार्ता रोकियो डा केसी पक्षसँग चरणबद्ध वार्ता"
पहिरोपीडितलाई राहत,"बेनी : म्याग्दीको धवलागिरि र मालिका गाउँपालिकाका पहिरो पीडितलाई गण्डकी प्रदेशले राहत वितरण गरेको छ । गत असार २५ र २६ को पहिरोमा परी ज्यान गुमाएका परिवारका आफन्तलाई १० लाख रुपैयाँ प्रदान गरिएको हो । १३ परिवारका मृतकका २० जना हकदारलाई जनही ५० हजार रुपैयाँका दरले नगद वितरण गरिएको प्रमुख जिल्ला अधिकारी उमाकान्त अधिकारीले बताए । विदेशमा भएका चार जना मृतकका हकदार र कार्यक्रममा उपस्थित नभएका तीन जना हकदारलाई जिल्ला प्रशासन कार्यालयले पछि नगद उपलब्ध गराउनेछ, उनले भने । गण्डकी प्रदेश सरकारका आन्तरिक मामिला तथा कानुन मन्त्री हरिबहादुर चुमान, सामाजिक विकास मन्त्री नरदेवी पुनलगायतले मंगलबार राहत वितरण गरेका हुन् । मन्त्रीद्वयले संघ, प्रदेश र स्थानीय सरकार मिलेर पुनस्र्थापना तथा पुनर्निर्माणको काम गर्ने बताए । सुरक्षित ठाउँ पहिचान गरी बस्ती बसाउन उपयुक्त हुनेनहुने विषयमा भूगर्वविद्को टोलीले अध्ययन गर्ने बताइको छ । गण्डकी प्रदेशका मुख्य मन्त्री पृथ्वीसुब्बा गुरुङसहितको टोलीले पहिरोलगत्तै प्रभावित क्षेत्रको स्थलगत निरीक्षणका साथै प्रभावित परिवारलाई खाद्यान्न र अन्य सामग्री ढुवानी गरेको थियो । यसअघि २३ जना मृतकका परिवारलाई गृह मन्त्रालयले पठाएको ३५ लाख रुपैयाँ वितरण गरिएको थियो । राम्चेमा २५ केजी तौलको ७३ बोरा चामल, ४ प्याकेट खाने तेल, ५० केजी नुन, ३ क्वाइल पाइप र ३ वटा शौचालय बनाउने सामग्री लगिएको थियो । त्यसैगरी आरवाङमा ७२ बोरा चामल, ५ प्याकेट खाने तेल, १ सय केजी नुन, ४ क्वायल पाइप र ३ वटा शौचालय बनाउने सामग्री पठाइएको छ । बाइन्दफाँटमा ८३ बोरा चामल, ७ प्याक खाने तेल, १ सय केजी नुन र २० थान त्रिपाल पठाइएको छ । पहिरोले मराङको रिख, राम्चे, कल्लेनी, ठूलोगाउँ र कुम्रीमा १९ जनाको मृत्यु हुनुका साथै दुई जना बेपत्ता भएका थिए । बिममा आठ जनाको मृत्यु र एक जना बेपत्ता भएका थिए । त्यसैगरी दुखुखोलाको बाढीले बगाएर एक जना बेपत्ता भएका थिए । मालिका गाउँपालिकामा पहिरोबाट ६२ वटा घर भत्किएका र १४ परिवारको कुनै पनि ठाउँमा जग्गा नभएको प्रशासकीय अधिकृत सूर्य विश्वकर्माले जानकारी दिए । धवलागिरि ६ मा २४, वडा नं ७ मा ४२ र ५ मा ४ घर पूर्ण रूपमा क्षति भएका अध्यक्ष थमसरा पुनले बताइन् ।"
शृंखलाको थारूमोह,"काठमाडौं : हाल मोरङमा रहेकी पूर्वमिस नेपाल शृंखला खतिवडाले त्यहाँको भ्रमणलाई एक काज दुई पन्थ तुल्याइरहेकी छन्। मानव सेवा आश्रम र ज्येष्ठ नागरिक आश्रमको भवन डिजाइनका क्रममा शृंखला पूर्वी मोरङको ग्रामथान पुगेकी हुन्। यसै क्रममा उनलाई त्यहाँको थारू गाउँको सुन्दरताले तान्यो। त्यसपछि उनले थारूहरूको रहनसहनबारे जानकारी लिइन्। ग्रामथानका चिनजानको घरमा पुगेर थारू पोसाक लगाउने मनसुवा पनि पूरा गरिन्। शृंखलाले मोरङिया थारू महिलाले लगाउने ड्रेस अचरा खर्कीका साथै चाँदीबाट बनेका गहना हौसली, चनर हार र मनटीका लगाएर स्थानीय महिलासँग भलाकुसारी पनि गरेकी छन्। साथै शृंखलाले थारू परिकारको पनि मजाले स्वाद लिन पाइरहेको बताएकी छन्। उनले भनिन्, थारू परिकार ओलको तरकारी, बगिया, घोंघीदेखि गँगटोको तरकारीको स्वाद पनि थाहा पाइयो। थारू परम्परागत पोसाकमै शृंखलाले स्थानीय आमाको बच्चालाई काखमा लिएर फुल्याइन्। ग्रामथानका थारू आमाहरूसँग कुराकानीमा झ्याम्मिँदा उनी त्यहीँकी बुहारीजस्तो देखिइन्। यस्तै उनले थारू महिलाले ट्याटु खोप्ने चलनबारे जानकारी लिइन्। भन्छिन्, थारू महिलामा थरीथरीका ट्याटु खोप्ने चलन रहेछ। थरीथरीका फूलबुट्टायुक्त ट्याटु हजुरआमाहरूको हातदेखि गोडासम्म देखिन्छ। उहाँहरूले परम्परादेखि नै आफ्नो कला र संस्कृति जोगाएर राख्नुभएको रहेछ तर युवाहरूले यसलाई निरन्तरता दिन सकिरहेका छैनन्। मिस नेपाल २०१८ शृंखलाले थारू बालबालिकालाई उनीहरूकै थारू भाषामा गीत गाउन र नाच्न लगाउँदै रमाइलो गरिन्। उनले ट्विटरमा गाउँ तथा धान खेतको एक भिडियो दृश्य पोस्ट् गर्दै लेखेकी छन्, ग्रामथान, मोरङमा केही सातादेखि यस्तै दृश्यसँग काम गर्दै छु। स्थानीय अध्येता रामसागर चौधरी भन्छन्, शृंखलाजस्ता स्वदेशीदेखि विदेशी सेलिब्रिटीसम्म थारू गाउँ घुम्न आउँछन्। स्थानीयवासीसँग दुईचार दिन रमाउँछन्। स्थानीय परिकार चाख्छन्। तर यहाँका आदिवासीको वास्तविक समस्या बुझेर दीर्घकालीन समाधानका लागि पहल गर्दैनन्।"
सार्कस्तरका शिक्षामन्त्रीबीच कोभिड१९ पछिको शिक्षाबारे समीक्षा,"काठमाडौं : दक्षिण एशियाली क्षेत्रीय सहयोग सङ्गठन (सार्क) स्तरका शिक्षामन्त्रीले कोभिड१९ पछि शिक्षा क्षेत्रमा प्रभाव र सूचना तथा सञ्चारको प्रयोगबाट सिकाइ निरन्तरता पहलबारे अनुभव आदानप्रदान गरेका छन्। शिक्षा, विज्ञान तथा प्रविधि मन्त्रालयले परराष्ट्र मन्त्रालय र सार्क सचिवालयको सहकार्यमा बिहीबार आयोजित भर्चुअल बैठकमा मुलतः दुर्गम क्षेत्रमा सिकाइ सहजीकरण, शैक्षिक संस्था पुनःसञ्चालन, शैक्षिकसत्रको कार्यान्वयन, शिक्षण सिकाइ सामग्री विकास, सार्वजनिक परीक्षाको व्यवस्थापन तथा शिक्षामा सूचना तथा सञ्चार प्रविधिको प्रयोगजस्ता विषयमा छलफल भएको शिक्षा मन्त्रालयका प्रवक्ता दीपक शर्माले जानकारी दिए। शिक्षासम्बन्धी दिगो विकासको लक्ष्य र सार्क कार्ययोजना खाकाको कार्यान्वयनको विषयमा पनि छलफल भएको बैठकमा कोभिड१९ लगायत सबै प्रकारका महामारीमा आगामी दिनमा पारस्परिक सहयोग अझ मजबुत गराउने तथा सार्क सदस्य राष्ट्रबाट विकास गरिएका विद्युतीय सामग्रीको प्रयोग र उच्च शिक्षामा फ्याकल्टी विकासजस्ता कार्यहरूमा सहकार्य गर्न सकिने जनाइएको थियो। बैठकको अध्यक्षता गर्दै शिक्षा, विज्ञान तथा प्रविधिमन्त्री गिरिराजमणि पोखरेलले कोभिड१९ जस्ता महामारीबाट शिक्षा क्षेत्रले व्यहोर्नुपर्ने चुनौतीको सामना गर्न यस प्रकारको बैठकले क्षेत्रीयस्तरमा सामूहिक तत्परताको विकास गर्ने कुरामा जोड दिए।"
सुनसरीमा कोरोनाबाट थप तीनजना पुरुषको मृत्यु,"धरान : कोरोना भाइरस (कोभिड१९) बाट सुनसरीका तीनजनाको मृत्यु भएको छ । बीपी कोइराला स्वास्थ्य विज्ञान प्रतिष्ठान धरानमा दुई र नोवेल मेडिकल कलेज विराटनगमा उपचारका क्रममा शुक्रबार मृत्यु भएको हो । मृत्यु हुनेहरुमा सुनसरीको धरान उपमहानगरपालिका, इटहरी उपमहानगरपालिका र दुहबी नगरपालिकाका एकएक जना पुरुष रहेको सुनसरीका प्रमुख जिल्ला अधिकारी फडिन्द्रमणि पोखरेलले बताए। बीपी कोइराला स्वास्थ्य विज्ञान प्रतिष्ठानको कोभिड अस्पतालमा उपचारका क्रममा इटहरी उपमहानगरपालिका ६ का ६८ वर्षीय पुरुष र दुहबी नगरपालिकाका ५२ वर्षीय पुरुषको निधन भएको सहायक प्रवक्ता आशिष श्रेष्ठले बताए । मृत्यु हुने दुबैमा मृगौला समबन्धी रोग रहेको उनको भनाइ छ । त्यस्तै धरान उपमहानगरपालिका१२ का ५० वर्षीय पुरुषको पनि शुक्रबार उपचारका क्रममा निधन भएको छ । उनको नोवेल मेडिकल कलेज विराटनगरमा मृत्यु भएको हो । मृतकको दाहसंस्कारका लागि शव व्यवस्थापनको काम भइरहेको इलाका प्रहरी कार्यालय धरानका डिएसपी ज्ञानेन्द्र बस्नेतले बताए। सुनसरीमा कोरोनाबाट मृत्यु हुनेको संख्या २६ पुगेको छ ।"
अस्पताल लैजाने क्रममा बाटोमै गर्भवतीको मृत्यु,बाजुरा : जिल्लाको बुढिनन्दा नगरपालिका ४ कुरुमा उपचारका लागि स्वास्थ्य संस्था लैजाँदै गर्दा गर्भवतीको मृत्यु भएको छ । घरमा सुत्केरी हुन नसकेर कोल्टी प्राथमिक स्वास्थ्य केन्द्र लैजाँदै गर्दा बुढीनन्दा नगरपालिका ४ कुररुकी २३ वर्षीया अम्बकला रोकायाको बिहीबार राती मृत्यु भएको बुढीनन्दा नारपालका ४ कावडा अध्यक्ष राजन रोकायाले जानकारी दिए। गाउँमा प्रसूति सेवा केन्द्र नभएपछि आफन्तले बोकेर ५ घण्टा टाढा रहेको कोल्टि प्राथमिक स्वास्थ्य केन्द्र लैजाँदै गर्दा बाटोमा मृत्यु भएको अध्यक्ष रोकायाले बताए । दिउँसो सुत्केरी व्यथाले च्यापेकी अम्बकलालाई गाउँमा रहेको सामुदायिक स्वास्थ्य केन्द्रमा लगिएको थियो । त्यहाँ स्वास्थ्यकर्मी नभएपछि आफन्तले बोकेर कोल्टि ल्याउँदै गर्दा मृत्यु भएको आफन्तले बताए। कुरु गाउँमा प्रसूति केन्द्र नहुँदा त्यहाँका महिलाले विकरालमा ज्यान गुमाउन बाध्य छन्। कुरुमा यो वर्ष २ जनाले कोल्टि प्रथामिक स्वास्थ्य केन्दै ल्याउँदै गर्दा बाटोमै शिशुलाई जन्म दिएको वडा अध्यक्ष रोकायाले बताए।
पलिस्था सम्मानित,काठमाडौं : मुवाँथाई खेलाडी पलिस्था कक्षपति बिहीबार नगदसहित सम्मानित भएकी छन्। पलिस्थालाई अस्ट्रेलियामा बस्दै आएका पूर्वखेलाडी एवं युवा व्यवसायी प्रफुल श्रेष्ठको प्रायोजनमा नगद १५ हजार रुपैयाँबाट सम्मान गरिएको हो। पलिस्थाले सन् २०१९ मा थाइल्यान्डको बैंककमा भएको १६औं मुवाँथाई विश्व च्याम्पियनसिपमा स्वर्ण पदक जितेकी थिइन्। १३ वर्षीया पलिस्थाले ३० केजी तौल समूहमा स्वर्ण पदक जितेकी थिइन्। पलिस्थाले नेपालमै विभिन्न समयमा भएको तीन फरक संस्करणको इन्डोनेपाल च्याम्पियनसिपमा पनि तीन स्वर्ण जितेकी थिइन्। पलिस्थालाई नेपाल राष्ट्रिय तथा अन्तर्राष्ट्रिय खेलाडी संघका अध्यक्ष दीपक श्रेष्ठले सम्मान गरे। सो अवसरमा नेपाल राष्ट्रिय मुवाँथाई संघका अध्यक्ष गणेशलाल कक्षपतिलगायतको उपस्थिति थियो। अध्यक्ष श्रेष्ठले अन्तर्राष्ट्रिय पदक विजेता खेलाडीलाई निश्चित मापदण्ड बनाएर विवादरहित ढंगले पुरस्कृत गर्नुपर्नेमा जोड दिए। नेपाल राष्ट्रिय मुवाँथाई संघका अध्यक्ष कक्षपतिले पूर्वखेलाडी श्रेष्ठलाई खेलाडीको हौसला बढाउने कार्य गरेकोमा धन्यवाद दिँदै सानै सम्मानले पनि खेलाडीमा ऊर्जा सञ्चार गर्न महत्वपूर्ण भूमिका खेल्ने धारणा राखे। सम्मानित पलिस्थाले भविष्यमा अझ राम्रो प्रदर्शन गर्न मनोबल उच्च बनाएको बताउँदै सम्मानले अन्य खेलाडीलाई पनि खेलकुदमा लाग्न प्रेरणा दिने बताइन्।
अस्ट्रेलियामा आमा,"काठमाडौं : फिल्म आमा अस्ट्रेलियामा प्रदर्शन हुने भएको छ। निर्देशक दीपेन्द्र के खनालका अनुसार दसैंको छेको पारेर आगामी कात्तिक ४ र ५ गते अस्ट्रेलियाको तासमानिया हलमा फिल्म प्रदर्शन हुनेछ। अस्ट्रेलिया सरकारले हालै सामाजिक सुरक्षाको मापदण्ड आत्मसात् गर्दै हलहरू सञ्चालन गर्ने निर्णय गरेको थियो। खनालले भने, अन्य धेरै देशमा पनि प्रदर्शनका लागि कुरा भइरहेको छ। केही दिनभित्र टुंगो लाग्ला। आमाको अस्ट्रेलिया प्रदर्शनको व्यवस्थापन हाल अस्ट्रेलियामै रहेका फिल्मका सहनिर्माता सन्तोष अधिकारीले मिलाएका हुन्। शर्मिला पाण्डे निर्माता रहेको आमाको लेखन पनि निर्देशक खनालकै रहेको छ। काठमाडौं र रामेछापमा छायांकन गरिएको फिल्म आमाछोरीको भावनात्मक सम्बन्धको कथामा बनेको छ। सुरक्षा पन्त र मिथिला शर्माको प्रमुख भूमिका रहेको फिल्ममा देशभक्त खनाल, सरिता गिरी, लक्ष्मी भुसाल, टीका पहारीलगायतका कलाकारको अभिनय छ। निर्देशक खनाल आमापछि फिल्म चिसो मान्छे निर्माणको तयारीमा छन्। कोरोना कहर सकिनासाथ फिल्मको छायांकन गर्ने योजना रहेको उनले बताए।"
नेपाली ठग्ने नेपाली,"वैदेशिक रोजगारका क्रममा बिदेसिएका नेपालीलाई विभिन्न बहानामा ठग्ने दलालको धन्दा स्वदेशमा मात्रै नभएर विदेशमा पनि मौलाएको छ। पछिल्लो समय वैदेशिक रोजगारमा रहेका नेपालीलाई अपहरण गरेर बन्धक बनाउने र परिवारका सदस्यलाई फोनबाट धम्क्याएर फिरौती उठाउने काममा आपराधिक गिरोह सक्रिय भएका छन्। दलालीलाई विभिन्न चरणमा कमिसन बुझाएर विदेशी भूमिमा पसिना बगाउन पुगेका नेपाली आपराधिक क्रियाकलापमा संलग्न समूहका कारण ज्यानलाई दाउमा राखेर बाँच्नुपर्ने अवस्थामा पुगेका छन्। विदेशी भूमिमा दुःख विराम वा कुनै आपत् पर्दा सहयोग आदानप्रदान गर्नुपर्नेमा थर्काएर रकम उठाउने र आफूले भनेजति रकम नदिएमा ज्यानै लिनेसम्मका काम हुनु दुःखद् हो। यस गिरोहको पहिचान गरेर कडा कारबाही नगर्ने हो भने यस्तो धन्दा नेपाली पुगेका हरेक मुलुकमा फेसनको रूपमा मौलाउनेछ। श्रम गर्न विदेश पुगेका नेपाली कामदारले कहिले रोजगारदाता कम्पनीले कबुल गरेअनुसारको काममा नलगाउने त कहिले सम्झौतापत्रमा तोकिएअनुसारको सेवासुविधा नपाउनेजस्ता समस्या भोगिरहेका छन्। त्यसैमाथि सात समुद्रपारि पुगेर पनि आफ्नै दाजुभाइबाट ठगिनुपर्ने र कहिलेकाहीं त ज्यानकै जोखिम मोल्नुपर्ने कठिन परिस्थति आउनुले उनीहरूको सुरक्षामा चिन्ता थपेको छ। हालै मलेसियाको टप ग्लोभ कम्पनीमा क्यान्टिन सञ्चालन गरिरहेका मोरङका सुन्दरबहादुर श्रेष्ठले मलेसियामै दाङका मध्म रैदासलाई बन्धक बनाएर नेपालमा १६ लाख रुपैयाँ फिरौती उठाएको रहस्य खुलेको छ। मलेसियामा बन्धक रहेका पति छुटाउन मध्मकी पत्नी अनिताले दुईपटक गरेर श्रेष्ठको हिमालयन बैंकमा रहेको खातामा पैसा जम्मा गरेकी थिइन्। विगतमा खासै कारोबार नभएको बैंक खातामा दुईपटकमा मोटो रकम जम्मा भएको तर उक्त रकमको स्रोत नखुलेका कारण बैंकका कर्मचारीले अनितासँग सोधपुछ गरेपछि मात्रै घटना बाहिर आएको हो। घटनाबारे बैंकबाटै प्रहरीको केन्द्रीय अनुसन्धान ब्युरोमा समेत खबर आएपछि सुन्दर नेपालबाट पक्राउ परेका छन्। विदेशमा पत्नी धनमाया श्रेष्ठ र चालक श्याम नेपालीको सहयोगमा मध्मलाई मलेसियामा ६ दिन बन्धक राख्ने योजना बनाएर नेपालमा फिरौती उठाउन उनी नेपाल आएका थिए। नेपालीले नेपालीलाई ठग्ने क्रम खाडी मुलुक मात्रै नभएर अन्य राष्ट्रमा पनि फैलिएको छ। नेपालीको सेवा गर्ने नाममा राजनीतिक दलैपिच्छे सम्पर्क समिति गठन गर्ने, नेपाली सेवा समाजका नाममा सञ्जाल बनाउने र नेपालीबाट सहयोग तथा लेबी उठाएर कुस्त कमाउने नेपाली गिरोह युरोप, अमेरिका, अस्ट्रेलियालगायतका मुलुकमा समेत सक्रिय छन्। यस्ता सञ्जालले केहीसँग स्वेच्छिक रूपमा चन्दा उठाए पनि निम्छरासँग भने जबर्जस्ती सहयोग माग्ने र कहिलेकाहीं त धम्की दिने, नेपाली समुदायबाट एक्ल्याइदिनेजस्ता गतिविधि पनि गर्ने गरेका छन्। कतिपय अवस्थामा संस्थाका पदाधिकारी त लेबी तथा अन्य प्रकारको सहयोग नदिने कामदारको मालिकसँगै साँठगाँठ गरेर उक्त व्यक्तिलाई रोजगारबाटै निकालिदिने हैसियतमा समेत पुगेका छन्। कुनैकुनै मुलुकमा त दैनिक रोजगारमा लाग्नुको सट्टा यस्तै गतिविधिमा लागेर गुजारा टार्नेहरूको बिगबिगी नै छ। सम्बन्धित मुलुकमा रहेका नेपाली दूतावास, गैरआवासीय नेपाली संघलगायतका जिम्मेवार संस्थाले यस्तो काम रोक्न विशेष पहल गर्नुपर्छ। कामदार ठगिएपछि ठगलाई पक्रेर कानुनी कारबाही गर्नु एउटा पक्ष भए पनि यस्ता गतिविधि निरुत्साहित गर्नेतर्फ सबैको शक्ति परिचालन गर्नुपर्छ। कामै नगरी अरूका कमाइमा मोजमस्ती गर्न पल्केकालाई निरुत्साहित गर्नुपर्छ। आफू काम नगर्ने तर अरूका कमाइमा गिद्धे नजर लगाउनेलाई श्रम गर्न सिकाउनुपर्छ।"
कालोबजारीको हालीमुहाली,"काठमाडौं : घटना १ वाणिज्य, आपूर्ति तथा उपभोक्ता संरक्षण विभागको टोलीले गत शुक्रबार कलंकी र बाफलका केही घरमा छापा मार्यो। त्यस क्रममा उपभोग्य म्याद (प्रयोग गर्नुपर्ने मिति) सकिएका सामानमा री लेबलिङ गर्दै गरेको भेटियो। टोलीले उपभोग्य म्याद सकिएका करिब ४ करोड मूल्यको ओरियो बिस्कुट, स्निकर्स, मार्स चकलेट, वर्नभिटा, प्रिङल्स, चिप्स, ट्यांक, हार्पिक, परफुमलगायत दर्जनौं ब्रान्डका वस्तु फेला पार्यो। जिल्ला प्रशासन काठमाडौं र महानगरीय प्रहरी अपराध महाशाखाको सहयोगमा खटिएको टोलीले यस्ता वस्तुसहित केही घर सिल गरेको छ। घटना २ सरकारी टोलीले गत वर्ष असोज १६ गते सतुंगलस्थित एक गोदाममा छापा मार्यो। व्यवसायी विनीत अग्रवालका नाममा रहेको सुयश इन्टरनेसनलले आयात गरेको चकलेट, पेस्ट्री केक, निमकिन, बिस्कुट, कफीलगायत वस्तुको प्याकेटमा पुनः उपभोग्य मिति लेबलिङ गर्दै गरेको भेटियो। भारत र इन्डोनेसियाबाट आयातीत १५ भन्दा बढी ब्रान्डको १५ ट्रक सामग्रीसहित गोदाममा सिलबन्दी गरियो। घटना ३ सरकारका एक राज्यमन्त्रीकै स्वामित्वमा रहेको एक कम्पनीले अनुमति नलिई नुन आयात गरी चर्को मूल्यमा बिक्री गर्दै आएको पाइएको छ। उनको कम्पनीले उत्पादन गरेको नुनको मूल्य प्रतिसय ग्राम ३५ रुपैयाँ तोकिएको छ। घटना ४ गरिमा एफवान हाइब्रिड नामको नक्कली धानको बीउका कारण किसान घाटामा गए। तर, उक्त बीउको मुख्य आयातकर्ता सनराइज एग्रिकल्चर रिसर्चलाई ३ लाख जरिवाना गरी उन्मुक्ति दिइयो। घटना ५ सरकारले एकै प्रकारको कसुरमा खाद्य व्यवस्था तथा व्यापार कम्पनीलाई उन्मुक्ति र निजी क्षेत्रलाई लाखौं रुपैयाँ जरिवाना गरेको छ। यसले आफ्नालाई संरक्षण र निजीलाई कारबाही गर्ने नीति रहेको देखाएको छ। घटना ६ गुणस्तरहीन फलामे छड उत्पादन गरेको अभियोगमा गुणस्तर तथा नापतौल विभागले ठूलो व्यापारिक घरानाबाट सञ्चालित एक कम्पनीको इजाजत ६ महिना रद्द गर्यो। अर्का एक ठूला व्यापारिक घरानाको कम्पनीबाट उत्पादित फलामे डन्डी र सिमेन्टसमेत गुणस्तरहीन भेटियो। विभागले फलामे रडको हकमा इजाजत रद्द गर्यो भने सिमेन्टको हकमा बिक्रीवितरणमा रोक लगाइयो। ००० हाम्रो बजार र उत्पादन कस्तो छ ? यी ६ घटनाले प्रस्ट पार्छन्। तर, मानव स्वास्थ्यलाई नै जोखिममा पार्ने गरी उत्पादन र बजारीकरण भइरहँदा पनि सरकार कडा कारबाहीभन्दा सामान्य जरिवाना गर्नमा केन्द्रित देखिन्छ। कोभिड१९ महामारीबाट पिल्सिएका उपभोक्ताको घाउमा कालोबजारी, गुणस्तरहीन सामग्री र महँगी नामको धमिराले नुनचुक थप्ने काम गरिरहेको छ। राहत दिनुपर्ने उपभोक्तालाई चौतर्फी चरम सास्ती व्यहोर्न बाध्य बनाइएको छ। यति बेला उपभोक्ताको नैसर्गिक अधिकार खोसिएको छ। बजारमा कालोबजारीको हालीमुहाली छ। निर्माण सामग्री, खाद्य पदार्थ, पेयजन्य पदार्थ, लुगाफाटो, बीउबिजन, मेसिनरी उपकरण, औषधी, विद्युतीय उपकरण, सौन्दर्य प्रसाधनलगायत कुनै क्षेत्र कालोबजारी र गुणस्तरहीन उत्पादनबाट अछुतो छैन। उपभोक्ता संरक्षण ऐन २०७५ र कालोबजार तथा केही अन्य सामाजिक अपराध तथा सजाय ऐनलाई पूर्ण रूपमा कार्यान्वयनमा नल्याइँदा कालोबजारी गर्नेहरूको मनोबल बढ्दो देखिन्छ। उपभोक्ता संरक्षण ऐनलाई तोडमोड गरी ठूला व्यापारिक घरानालाई कारबाही नहुने व्यवस्थासमेत बनाइयो। पहुँच, प्रभाव, आर्थिक लेनदेनका आधारमा ऐनको आफुखुसी व्याख्या र त्यसका आधारमा गरिने अमिल्दो कारबाहीका कारण कारबाही प्रक्रिया पनि न्यायसंगत देखिँदैन। यस्ता समस्याका कारण मुख्य दोषी सजिलै उम्किने र सामान्य अवस्थाका व्यक्ति कारबाहीको भागीदार बनिरहेका छन्। व्यापारिक घरानाले कालोबजारी र गुणस्तरहीन सामग्रीको सवालमा कडा कारबाही व्यहोरेका छैनन्। यसकै दुष्परिणाम हो, बजारमा कालोबजारी र गुणस्तरहीन सामग्रीको जगजगी घटना १ मा म्याद नाघेको अखाद्य वस्तुमा नयाँ लेबलिङ गरी बजार पठाउने अभियोगमा पक्राउ परेका ८ जनामध्ये ७ जनालाई सरकारले छाडेको छ। वाणिज्य, आपूर्ति तथा उपभोक्ता संरक्षण विभागले झापा चन्द्रगढीका पुष्पादेवी अग्रवाललाई १ करोड धरौटीमा छाडेको हो। महोत्तरी घर भई काठमाडौं बस्ने श्यामप्रसाद सिंह, रौतहटको गौर घर भई काठमाडौं बस्ने मुन्ना ठाकुर र पप्पुकुमार ठाकुर, धादिङ घर भई काठमाडौं बस्ते रामबहादुर बयलकोटी र सीताराम उपरकोटी, दिलीप थापा मगर साधारण तारेखमा छुटे। भारतको राजस्थान घर भई काठमाडौं बस्दै आएका रोनक बोथ्रालाई हिरासतमै राखिएको छ। म्याद नाघिसकेको पुरानो खाद्य वस्तुको प्याकेटमा उपभोग गर्ने नयाँ म्यादसहितको लेबलिङ गरेको अभियोगमा गत शुक्रबार वाफल र कलंकीबाट उनीहरू पक्राउ परेका थिए। उनीहरूले सञ्चालन गरेको गोदामबाट ४ करोड मूल्यबराबरको म्याद नाघेको गुणस्तरहीन सामग्री फेला पारिएको थियो। उक्त घटनामा ठूला घरानिया उद्योगपतिको संलग्नता रहेकाले सरकारको उच्च तहबाटै संरक्षण रहेको स्रोत बताउँछ। विभागका महानिर्देशक नेत्रप्रसाद सुवेदीले उक्त घटनाको थप अनुसन्धान भइरहेको बताए। मुख्य दोषीहरूको खोजी भइरहेकाले तत्कालै सामान्य कारबाही भयो भनेर टिप्पणी गर्न नहुने महानिर्देशक सुवेदीको भनाइ छ। हामी अनुसन्धान गर्दै छौं। मुख्य दोषीको खोजबिनमा लागेका छौं, सुवेदीले भने, ठूलालाई चैन र सानालाई ऐन भन्ने दिन मेरो कार्यकालमा आउँदैन। हेर्दै जानुस्, कारबाहीको दायरामा कोको पर्दै छन्। घटना २ मा विभागले गम्भीर प्रकृतिको कारबाही नगरी ३ लाख रुपैयाँ जरिवाना गरी सजिलै उन्मुक्ति दिएको थियो। उक्त घटनामा कालोबजार तथा केही अन्य सामाजिक अपराध तथा सजाय ऐनअन्तर्गत हदैसम्मको कारबाही गर्न सकिन्थ्यो। घटना ३ लाई हेरौं। राज्यमन्त्रीले नै खाद्य अनुज्ञापत्र नलिई आफुखुसी नुन आयात गरेर उत्पादन गरेको र एक सय ग्रामलाई ३५ रुपैयाँसम्म उपभोक्ताबाट असुल गरेको फेला परेको छ। यस्तै प्रकृतिका घटनामा सामान्य व्यापारीलाई कडा कानुनी दायरामा ल्याइएका घटना थुप्रै छन्। तर, राज्यमन्त्रीलाई उन्मुक्ति दिइएको छ। कानुनी राज्यको जग बसाल्ने हो भने गैरकानुनी रूपमा नुन उत्पादन र अत्यधिक मूल्य असुल गर्ने राज्यमन्त्रीलाई कारबाहीको दायरामा तत्कालै ल्याउनुपर्छ, राष्ट्रिय उपभोक्ता मञ्चका अध्यक्ष प्रेमलाल महर्जनले भने। मञ्चले यसविरुद्ध प्रधानमन्त्री तथा मन्त्रिपरिषद् कार्यालयमा उजुरी दर्ता गरेको छ। गैरकानुनी तवरबाट नुन आयात, उत्पादन र प्याकेजिङ गरी बिक्रीवितरण गर्ने राज्यमन्त्रीको उद्योगलाई कडा कारबाही माग गरेको जनाइएको छ। घटना ५ मा नक्कली बीउ आयात गर्ने सनराइज एग्रिकल्चरलाई सामान्य कारबाही गरी उन्मुक्ति दिइएको छ। २३ करोडको धानबाली नष्ट प्रकरणमा ३ लाख मात्रै जरिवाना गराइयो। नक्कली बीउ प्रयोग गरिएका कारण १३ जिल्लाको १७ हजार ८ सय ६ हेक्टरको धानबालीमा गत वर्ष बाला लागेको थिएन। विभागले उक्त घटनामा उपभोक्ता संरक्षण ऐन २०७५ को दफा ३८ को (ङ) अनुसार कसुर गरेको भन्दै दफा ३९ को (१) को खण्ड (ख) बमोजिम जरिवाना मात्रै तिराएको थियो। दफा ३९ को (१) को (ख) ले वस्तु वा सेवाको वास्तविक गुणस्तर, परिमाण, मूल्य, नापतौल, ढाँचा वा बनावटलगायतमा ढाँटेर, लुकाइछिपाई वा झुक्याएर त्यस्तो वस्तु वा सेवा बिक्री वा प्रदान गर्नेबाट २ लाखदेखि ३ लाख रुपैयाँसम्मको जरिवाना गराउन सक्ने व्यवस्था गरेको छ। उपभोक्ता हित संरक्षण मञ्चका अध्यक्ष ज्योति बानियाँका अनुसार नक्कली बीउ आयातकर्ताको हकमा विभागले दफा १७ र १८ आकर्षित गरी थप जरिवानासहित कैद सजाय दिन सक्थ्यो। दफा १७ ले लागत र तोकिए बमोजिमभन्दा बढी मुनाफा लिएर बिक्रीवितरण गर्न नपाउने व्यवस्था गरेको छ। यो व्यवस्थाअनुसार थप ५० हजारदेखि १ लाख रुपैयाँ जरिवाना गराउन सकिन्थ्यो, बानियाँले भने, तर, विभागले यो व्यवस्थाको प्रयोग गर्न सकेन। प्रतिकिलो २ सय ६० परेको उक्त बीउ किसानलाई ४ सय ५० मा बिक्री गरिएको कृषि मन्त्रालयको अध्ययन प्रतिवेदनमा उल्लेख छ। यस्तै दफा १८ (क) ले जानीजानी कमसल वस्तुको उत्पादन, बिक्री वा पैठारी गर्न नपाउने व्यवस्था गरेको छ। (ख) मा कुनै वस्तु वा सेवालाई अर्को वस्तु वा सेवा हो भनी वा न्यून स्तरको वस्तु वा सेवालाई उच्चस्तरको वस्तु वा सेवा हो भनी ढाँटेर वा झुक्याएर बिक्री गर्नेको हकमा तीन महिनादेखि एक वर्षसम्म कैद वा एक लाखदेखि तीन लाखसम्म जरिवाना वा दुवै सजाय हुन सक्ने व्यवस्था छ। कसुरको आधारमा यो दफाको व्यवस्थाअनुसार विभागका महानिर्देशकले सजाय तोक्न पाउने व्यवस्था छ। तर, यस्ता व्यवस्थालाई कार्यान्वयनमा ल्याउन सकेको देखिँदैन। घटना ६ लाई हेरौं। उपभोक्ता संरक्षण ऐनको प्रयोग गरी सरकारले मातहतका निकायले गल्ती गर्दा पनि उन्मुक्ति दिने र निजीलाई कारबाही गर्ने गलत अभ्यासको परिपाटी सुरु गरेको छ। वर्षौंदेखि नागरिकलाई लेबलबिना (उत्पादन मिति, उपभोग्य मिति, तौल, मूल्य)को चामल, सिमी, फापरलगायत दैनिक उपभोग्य वस्तु बिक्री गर्ने खाद्य व्यवस्था तथा व्यापार कम्पनीलाई कुनै कारबाही गरिएन। तर, त्यस्तै प्रकृतिको घटनामा प्रशोधित पानी उत्पादन गर्ने एक कम्पनीलाई विभागीय मन्त्री र सचिवको निर्देशनमा विभागले १ लाख रुपैयाँ जरिवाना गर्यो। सिंहदरबारमा बस्ने मन्त्री र सचिवले प्रयोग गर्ने पानीको बोतल लेबलबिना भेटिँदा निजी क्षेत्रलाई कारबाही गर्ने विभागले अरू उपभोक्ताले लेबलबिनाकै सरकारी स्वामित्वको कम्पनीको दैनिक उपभोग्य वस्तु उपभोग गर्दा कुनै कारबाही गर्न सकेन। उपभोक्ता ऐनमै खेलाँची ! जघन्य अपराध गर्ने ठूला उद्योगपति र व्यापारीलाई सरकारले सजिलै उन्मुक्ति दिने व्यवस्था नयाँ उपभोक्ता संरक्षण ऐनमा छ। त्यसअनुसार जघन्य अपराध गर्ने उद्योग, व्यापारिक प्रतिष्ठान र संस्थाका सञ्चालक वा मालिकलाई कुनै कारबाही हुनेछैन। उद्योगपति र ठूला व्यापारिक घरानाको चलखेलका आधारमा ऐनको दफा ५५ मार्फत उन्मुक्ति दिने व्यवस्था गरिएको हो। दफा ५५ को संस्थाको दायित्वअन्तर्गत व्यापारिक संस्थाले ऐनबमोजिम कसुर हुने कुनै कार्य गरेमा त्यस्तो कार्यको जिम्मेवारी र दायित्व त्यस्तो संस्थाको मुख्य प्रशासकीय अधिकारीको हैसियतमा काम गर्ने अधिकारीको हुनेछ भनेर उल्लेख छ। सोही दफाको उपदफा २ मा भने जुनसुकै कुरा लेखिएको भए तापनि आफू मुख्य प्रशासकीय अधिकारी हुनुभन्दा अगावै भएका कसुरको सम्बन्धमा त्यस्तो व्यक्तिले सजायको दायित्व व्यहोर्नुपर्ने छैन भन्ने अर्को पनि उन्मुक्ति दिने व्यवस्था छ।"
कल्पना तामाङको गजल अवसर सार्वजनिक (भिडियो),"काठमाडौं : गजलकार कल्पना तामाङ प्रकृतिको गजल अवसर सार्वजनिक भएको छ। तामाङद्वारा लिखित गजलमा राज सागरले संगीत तथा स्वर दिएका छन्। नयन सिँहले निर्देशन गरेको गीतको भिडियोमा रोजेन सुन्दास र सलिना पुनमगरको अभिनय रहेको छ। साहित्य क्षेत्रमा क्रियाशील रामेछापकी कल्पनाको मुक्तकसंग्रह हिउँको आगो सार्वजनिक भइसकेको छ। त्यसैगरी पल्लवी रातहरु (संयुक्त मुक्तक संग्रह ), हैसियत ३ (संयुक्त गजल संग्रह), शब्द शिविर (संयुक्त गजल संग्रह) मा आफ्ना रचना प्रकाशित गर्नुका साथै विभिन्न साहित्यिक पत्रपत्रिकामा गजल, मुक्तक, कविता प्रकाशन गरिसकेकी छन्। उनी हाल हमल कन्सास सिटी मिजौरी, अमेरिका बस्दै आएकी छन्। अवसर गजलका यस्ता छन् शब्द : सधैँ यो दिल खुसी हुने अवसर हुँदैन तिम्रो नजिक हुने मौका अक्सर हुँदैन तिम्रो साथ पाएपछि आज यस्तो लाग्यो मजस्तो कोहि भाग्यमानी सकभर हुँदैन। केहीपल भएपनि यो मन खुब रमायो तिम्लाई भेट्दा छुट्ने किन रहर हुँदैन। जब तिमी छुट्यौ मनमा प्रश्न यो आयो किन फेरि हाम्रो मिलन भर्खर हुँदैन। भिडियो हेर्नुहोस्"
आनन्दमय जीवन,"देवराज इन्द्रले आफ्नो दरबारबाट भूलोकको कुनै गाउँमा हेर्दै छक्क परिरहेको देवर्षि नारदले देखे। छेउमा आएर नारदले सोधे, हे देवराज, तपाईं अघिदेखि नै कहिले हाँस्नुहुन्छ, कहिले अनुहार खुम्च्याउनुहुन्छ त कहिले मुन्टो हल्लाउनुहुन्छ, के देख्नुभयो ? एउटै समाजभित्रका मानिसका चालामाला हेर्नुस् न, प्रत्येकको फरकफरक छ। कोही हरिकीर्तन सुनिरहेका छन्। कोही ध्यानस्थ छन्। कोही वेद, रामायण, गीता पढिरहेका छन्। कोही बाँच्नका लागि कृषि कर्म गरिरहेका छन्। यिनीहरूका कर्म हेर्दा आनन्द आउँछ। कोही गरिबको श्रम शोषण गरिरहेका, कोही ठगिरहेका, कोही तास खेलिरहेका, कोही झगडा गरिरहेका, कोही मातिरहेका अनि घरमा पत्नी र छोराछोरीलाई गालीगलौज र कुटपिट गरिरहेका छन्। कोही भोकभोकै छन् र घरघरमा पुगेर मागिरहेका छन्। यस्ता मानिस देख्दा नरमाइलो लाग्छ। कतिपय बाउआमा छोराछोरीलाई माया गर्छन् तर छोराछोरी भने बाउआमासँग झर्किन्छन्। अराएको काम गर्दैनन्। बटारिएर हिँड्छन् अनि दिनभरि बरालिन्छन्। काममा पनि सघाउँदैनन्। गलत मानिसको संगत गर्दागर्दै छोरो बिग्रिसकेछ भनेर रुन्छन्। यस्तो देख्दा नरमाइलो लाग्छ। हे दवर्षि, यिनीहरूलाई भगवद् मार्गतिर मोड्ने उपाय छैन ? हे दवराज, भूलोकका जनताको अधोगति देखेर तपाईं धेरै चिन्तित हुनुभएछ। भगवान्ले लोक हितका निम्ति उपाय पनि देखाइदिनुभएको छ। जजसले हरिकीर्तन सुनिरहेका छन्, उनीहरूको जीवन कति सुन्दर छ हेर्नुस् त ? उनीहरू शान्त स्वभावका छन्। मीठो बोली छ। हेर्ने दृष्टिकोण पनि सकारात्मक छ। सात्विक भोजन गर्छन्। दिएर मात्र खान जानेका छन्। यिनीहरू गलत बाटोमा लागेका छन् त ? छैनन्। चासो नै दिएका छैनन्, इन्द्रले भने। हे देवराज, अधोगतिमा लागेका र हरिकीर्तन सुन्नेहरुको एउटै विवेक हो, केही फरक हुँदैन। हरिकीर्तन सुन्दा आनन्दमय जीवन बिताउन सकिन्छ भन्ने बुझ्न सक्ने उनीहरूसँग क्षमता छ, जुन उनीहरूले उपयोग नै गरेनन्। मनुष्यले आफ्नो रक्षा आफैंले गर्नुपर्छ। आनन्दमय जीवन पाउन त आजैदेखि हरिकीर्तन सुरु गर्नुपर्यो नि।"
वैदेशिक रोजगारीमा जाने कामदारको स्वास्थ्य परीक्षण गर्ने ३५ स्वास्थ्य संस्थाको सूचीकरण खारेज,"काठमाडौं : सरकारले वैदेशिक रोजगारीमा जाने कामदारको स्वास्थ्य परीक्षण गर्दै आएका ३५ वटा स्वास्थ्य संस्थालाई सूचीकरणबाट हटाएको छ। नियमानुसार धरौटी नबुझाएकाले ती संस्थाको सूचीकरण खारेज गरिएको श्रम, रोजगार तथा सामाजिक सुरक्षा मन्त्रालयले जनाएको छ। वैदेशिक रोजगार नियमावली २०६४ को नियम ४५ (क)को उपनियम ६ र ७ बमोजिम वैदेशिक रोजगारीमा जाने कामदारको स्वास्थ्य परीक्षण गर्न ५ लाख धरौटी राख्नुपर्छ। २०७६ भदौ १ अघि मन्त्रालयमा सूचीकरण भइसकेका ती स्वास्थ्य संस्थाले तीन महिनाभित्र बाँकी २ लाख रुपैयाँ वैदेशिक रोजगार विभागमा जम्मा गर्न नसकेको मन्त्रालयले जनाएको छ। निर्धारित समयमा बाँकी धरौटी बुझाउन नसकेको र पेस भएको सफाइसमेत सन्तोषजनक नभएकाले यही असोज २० गतेको मन्त्रीस्तरीय बैठकले खारेज गरेको हो। नियम ४६ बमोजिम विशेषज्ञ समितिको सिफारिसमा खारेज गरिएको सूचनामा उल्लेख छ। वैदेशिक रोजगारमा जाने कामदारको स्वास्थ्य परीक्षण गर्ने स्वास्थ्य संस्था सूचीकरण, नवीकरण तथा अनुगमनसम्बन्धी कार्यविधि २०७२ अनुसार ३५ वटा स्वास्थ्य संस्था खारेजीको सूचना जारी गरिएको मन्त्रालयले जनाएको छ। सूचीकरण खारेजीमा परे पनि जम्मा गरेको धरौटी रकम फिर्ता नलिएको भए फिर्ता पाउने जनाइएको छ। मन्त्रालयका अनुसार बसुन्धाराको ढोरपाटन मेडिकल सेन्टर, गोंगबुको हेल्पिङ हेल्थ मेडिकल सेन्टर, बालाजुको नेपाल जनस्वास्थ्य केन्द्र र कोटेश्वरको सृजनशील हेल्थ केयर खारेजीमा परेका छन्। सिनामंगलको एमभी पोलिक्लिनिक एन्ड डायग्नोस्टिक सेन्टर, धनगढीको नवजीवन अस्पताल, धरानको मञ्जुश्री पोलिक्लिनक एन्ड डायग्नोस्टिक सेन्टर, सिनामंगलको हेल्थ केयर डाइग्नोस्टिक, पुरानो बानेश्वरको नमुना मेडिकल सेन्टर, इटहरीको कान्तिपुर मेडिकल सेन्टर, कालिमाटीको रिलिफ हेल्थ केयर खारेजीमा परेका हुन्। यस्तै, काठमाडौंको भेनस अस्पताल, ललितपुरको गोदावरी मिडसिटी अस्पताल, बुटवलको नेसनल प्याथ ल्याब एन्ड रिसर्च सेन्टर, इटहरी मेडिकल एन्ड स्वास्थ्य उपचार क्लिनिक, अन्नपूर्ण न्युरो अस्पताल, मेघा अस्पताल, मध्यपुर अस्पताल, चितवन मेडिकल कलेज, रामचन्द्र मेमोरियल हेल्थ केयर सेन्टर, समर्पित अस्पताल, ग्रिनसिटी अस्पताल, हेल्पिङ हेन्ड सामुदायिक अस्पतालले अब वैदेशिक रोजगारीमा जाने कामदारको स्वास्थ्य परीक्षण गर्न पाउने छैनन्। नारायणी सेन्टर डायग्नोस्टिक ल्याबोरेटरी, लालगढ मोडेल अस्पताल, विजयपुर अस्पताल, ओम हस्पिटल एन्ड रिसर्च सेन्टर, न्युरो कार्डियो एन्ड मल्टिस्पेसियलिटी, नोबेल अस्पताल, किस्ट मेडिकल कलेज एन्ड शिक्षण हस्पिटल, म्याक्स इन्टरनेसनल हस्पिटल एन्ड ट्रमा सेन्टर, बीपी स्मृति सामुदायिक सहकारी अस्पताल र सिद्धि पोलिक्निक एन्ड डाइग्नोस्टिक सेन्टरलाई मन्त्रालयले सूचीकरणबाट हटाएको हो।"
११ वर्षेको आँटले खुल्यो घटना,"विराटनगर : शिक्षकबाटै बालिका बलात्कार घटना ११ वर्षीय बालकको चलाखीका कारण परिवारले पत्तो लगाएको छ। विराटनगर महानगरपालिका१६ मा अभिभावकसँगै बस्दै आएका ती बालक ५ वर्षे बहिनी, ४ वर्षे भाइ र अर्का एक ९ वर्षे बालकसँगै घरमा ट्युसन पढ्थे। स्थानीय २१ वर्षीय गौरव साहले उनीहरूलाई वैशाखदेखि पढाउन थालेका थिए। ती बालकका अनुसार साहले एक सातायता आफू र अर्का ९ वर्षे बालकलाई पिट्दै खाटमुनि पोको पर्दै बस्न लगाए। आफूले बाहिर आउन नभनेसम्म खाटमुनि रहन साहले भन्थे। ४ वर्षे बालकलाई भने १०१५ मिनेटजति पढाएर बाहिर पठाउँथे। ५ वर्षीया नाबालिकालाई भने खाटमै राख्थे। जब दुई बालक खाटमुनि पस्थे अनि सुरु हुन्थ्यो बहिनीको चित्कार। बहिनीले चिच्याएको उनीहरू सुनिरहन्थे। सुरुमा पढ्न नजानेर सरले कुटेर बहिनी रोएको होला भन्ने लख काटे। तर, दैनिक त्यही क्रम दोहोरिएपछि चियाएर हेर्दा बहिनी र साहलाई सबै कपडा खोलेको अवस्थामा देखेको ती बालकले सुनाए। त्यही कुरा सुनाउँदा अभिभावकले सरविरुद्ध कुरा लगाएको हुन सक्ने अड्कल गरे। बालकले घटनाको भिडियो नै बनाएर दिने कुरा गरेपछि उनकी आमाले एक छिमेकीसँग मोबाइल मागेर ल्याइन्। उनले शनिबार कपडाले छोप्दै भिडियो खिच्ने गरी क्यामेरा अन गरेर कोठामा मोबाइल फिट गरिन्। दिउँसो ३ बजेतिर आइपुगेका साहले पढाउने क्रममा त्यो दिन पनि पुरानै हर्कत दोहोर्याए। उनी ४ बजेतिर निस्किएर गए। ती बालकले त्यस दिनको भिडियोसहितको मोबाइल आमालाई दिए। छोराछोरी पढाउने शिक्षकको रौद्र रूप भिडियोमा हेर्दा तत्काल आमाले केही सोच्नै सकिनन्। टेलिभिजन हेर्दा कतिपय घटनामा यसरी नै लुकाएर भिडियो बनाएको देखेको थिएँ, ती बालकले भने, आमाले विश्वास नगरेका कारण बहिनीमाथि भइरहेको नराम्रो काम देखाउन मैले नै जिद्दी गरेको हुँ। एक सातादेखि बालिका नयाँ मान्छे देख्दा डराउने, खाना खान नमान्ने, राति निद्रामा तर्सिने, ट्युसन जान नमान्ने गरिरहे पनि आफूले वास्ता गर्न नपाएको उनकी आमाले बताइन्। छोरोले सुनाएको कुरामा विश्वासै थिएन। नानीहरूलाई पढाउने सरले यसो गर्छन् भन्दा कसलाई विश्वास लाग्छ होला र ?, उनले भनिन्, तर, अहिले सबै प्रस्ट भइसक्यो। उनका अनुसार साहलाई देखेपछि नाबालिका छोरी चिच्याउँदै रुने गर्थिन्। समस्या बुझ्न नसक्दा छोरीलाई उनीसँगै पढ्नलाई जबरजस्ती पठाइरहेको उनको भनाइ छ। प्रहरीले सबुत प्रमाणका रूपमा भिडियोलाई पनि लिएर घटनाको अनुसन्धान गरिरहेको छ। पीडित बालिकालाई उपचार र स्वास्थ्य परीक्षणका लागि कोसी अस्पतालमा लगिएको थियो। प्रारम्भिक रिपोर्टले बालिका बलात्कृत भएको देखाएको प्रहरी स्रोतले जनाएको छ। इलाका प्रहरी कार्यालय रानीका प्रहरी निरीक्षक दीपक थापाले साहले एक सातादेखि बालिकालाई बलात्कार गरेको खुलेको बताए। साहलाई पक्राउ गरी जबरजस्ती करणी मुद्दा चलाउन गत आइतबार म्याद थप गरी घटनाको बाँकी अनुसन्धान गरिरहेको उनको भनाइ छ। बलात्कार पीडित पाँच वर्षीयाको अवस्था नाजुक : खाना खान्नन्, नयाँ मान्छे देख्दा चिच्याउँछिन्"
विराटनगरको नोबेल अस्पतालमा दुई कोरोना संक्रमितको मृत्यु,विराटनगर : विराटनगरको नोबेल शिक्षण अस्पतालमा उपचाररत कोरोना भाइरस संक्रमित दुई पुरुषको मृत्यु भएको छ। मोरङको रंगेली एक वृद्ध र धरानका एक जना पुरुष मृत्यु भएको अस्पताल प्रबन्धक नारायण दाहालले जानकारी दिए। उनका अनुसार धरान उपमहानगरपालिका१२ का ४५ वर्षीय कोरोना संक्रमित पुरुषको उपचारका क्रममा शुक्रबार बिहान ७ बजे मृत्यु भएको हो। श्वास फेर्न गाह्रो हुने र फोक्सोमा संक्रमणको समस्या रहेका पुरुषलाई असोज १७ गते उपचारका लागि भर्ना गरिएको थियो। त्यही दिन राति कोरोना परीक्षण रिपोर्ट पोजेटिभ आएपछि उनलाई १८ गते बिहान आइसोलेसनमा भर्ना गरेर उपचार थालिएको थियो। पछिल्लो समय श्वासप्रश्वास र फोक्सोमा समस्या देखिए पनि पुरुषमा कुनै दीर्घ रोग रहेको जानकारी नभएको चिकित्सकलाई उद्रित गर्दै दाहालले बताए। त्यस्तै मोरङको रंगेली नगरपालिका४ का ७२ वर्षीय संक्रमित वृद्धको उपचारका क्रममा आइसोलेसनमै बिहीबार राति ९:३० बजेतिर मृत्यु भएको जानकारी उनले दिए। वृद्धलाई उपचारका लागि बुधबार बिहान अस्पताल ल्याइएको थियो। दाहालका अनुसार श्वासप्रश्वासमा समस्या भएको भन्दै गम्भीर अवस्थामा ल्याइएका वृद्धलाई तत्काल आईसीयूमा भर्ना गरेर उपचार थाल्दै पीसीआर परीक्षणका लागि स्वाब संकलन गरिएको थियो। नोबेलकै प्रयोगशालाबाट बुधबार राति रिपोर्ट पोजेटिभ आएपछि उपचारका लागि आईसोलेसनमा भर्ना गरिएको प्रबन्धक दाहालले बताए। मृतकमा थाइराइड र फोक्सो सम्बन्धी पुरानै समस्या रहेको चिकित्सकलाई उद्रित गर्दै उनले जानकारी दिए। मृतक दुवै जनाको शवको व्यवस्थापन नियम अनुसार हुने उनले बताए।
आमा जलाएर खुलेआम,"इलाम : माङसेबुङ गाउँपालिका६ की ५८ वर्षीया चन्द्राकुमारी राई र उनका माइला छोरा अम्बिका भनिने पूर्णकुमार राई वैशाख १० गते जलेर घाइते भए। त्यही साँझ दुवै जनालाई उपचार गर्न झापाको दमक झारियो। त्यहाँ उपचार नभएपछि विराटनगर पुर्याइयो। तर, शरीर जलेका कारण चन्द्राकुमारीका दुवै मिर्गौलाले काम नगरेको भन्दै अस्पतालले फर्कायो। त्यसको केही दिनमा अम्बिका घाइते अवस्थामै फर्किए। एक स्थानीयका अनुसार आफूलाई पैसा नदिएको झोंकमा अम्बिकाले आमालाई पेट्रोल छर्केर जलाएका हुन्। तत्काल घटना थाहा पाएर कान्छी छोरीज्वाइँले आमाको उद्धार गरेका थिए। नत्र घरै खरानी हुने रहेछ, ती स्थानीयले भने। तर, चन्द्राकुमारी बाँचिनन्, वैशाख २२ मा उनको मृत्यु भयो। उक्त घटनाको जाहेरी नपरेको भनेर प्रहरी अनुसन्धानबाट पछि हटेको पाइएको छ। घटनाको अनुसन्धान गर्न इलाका प्रहरी मंगलबारेका तत्कालीन प्रहरी निरीक्षक राजकिशोर यादव खटिए। आरोपित व्यक्ति घाइते अवस्थामा रहेको भन्दै उनी दुई वर्षसम्म म्याद नजानेर फर्किएको स्थानीय सुनाउँछन्। तर, अम्बिका साउनमै निको भएर पनि खुलेआम डुलघुम गरिरहेका छन्, एक स्थानीयले भने, कसैले वास्तै गरेका छैनन्। इलामबाट सरुवा भइसकेका प्रहरी निरीक्षक यादवले घटनाबारे उजुरी नआएकाले मुद्दा अघि बढ्न नसकेको बताए। हामी पुग्दा आमाछोरा नै जलेका थिए। दुवै जनाको बाँच्ने अवस्था दिएन, उनले अन्नपूर्णसँग भने। स्थानीयले पनि भवितव्य भनेर सर्जमिन मुचुल्का गरेको उनले सुनाए। जिल्ला प्रहरी कार्यालय इलामका डीएसपी लालध्वज सुवेदीले किटानी उजुरीका लागि परिवारलाई भनेको जानकारी दिए। स्थानीयको सहयोगबिना केसलाई स्थापीत गर्न सकिँदैन, डीएसपी सुवेदीले भने। उनले दुई वर्षसम्म कारबाहीको प्रक्रिया बन्द नहुने बताए। वडाध्यक्ष प्रदीप साङपाङले आरोपितलाई पक्राउ गर्न प्रहरीलाई अनुरोध गरिएको जानकारी दिए। परिवार र स्थानीयले किटानी जाहेरी नदिएसम्म पक्राउ गर्न नमिल्ने प्रहरीको भनाइ छ, वडाध्यक्ष साङपाङले भने। आरोपित भने निको भएर गाउँघरमा डुलघुम गरिरहेको खबर स्थानीयले दिएको उनको भनाइ छ। चन्द्राकुमारी गम्भीर अवस्थामा रहेकै बेला उनका जेठा खगेन्द्र किटानी जाहेरी दिन जिल्ला प्रहरी कार्यालय इलाम हिँडेका थिए। आमाको मृत्यु भएपछि उनी जाहेरी नदिई फर्किएको वडाध्यक्ष साङपाङले बताए। त्यसपछि जाहेरी दिन भने पनि उनले भाइलाई सोध्नुपर्छ भनेर आलटाल गरिरहेको स्थानीयको भनाइ छ। स्थानीय प्रहरीलाई घटनाको जानकारी दिँदा पनि जिल्लाको आदेश चाहिने भन्दै पन्छिने गरेको स्थानीयको भनाइ छ। एक स्थानीयका अनुसार घाइते अवस्थामा उपचार गर्न जाँदा दमकमा प्रहरीले उनीहरूलाई भेटेको थियो। लकडाउनका बेला कुनै पनि निकायको सिफारिसबिना गाडी चढेको भेटिएपछि स्थानीय प्रहरीले जिल्ला प्रहरी कार्यालय इलाममा खबर गरेको थियो। जिल्ला प्रहरीले खटाएपछि स्थानीय चौकीका प्रहरी र स्थानीय जनप्रतिनिधि पुगी घटनाको प्रारम्भिक अनुसन्धान गरिएको थियो। त्यही बेला चन्द्राकुमारीलाई उद्धार गर्नेले घटना विवरण खुलस्त बताएको स्थानीय सुनाउँछन्।"
जाजरकोटमा कोरोना खर्च साढे ६ करोड,"जाजरकोट : कोरोना भाइरसको महामारी रोकथाम तथा नियन्त्रणका लागि जाजरकोटका सात स्थानीय तहले असार मसान्तसम्म साढे ६ करोड रुपैयाँ खर्च गरेका छन् । चैतदेखि असारसम्म क्वारेन्टाइन व्यवस्थापन, स्वास्थ्य सामग्री खरिद र राहत वितरणमा स्थानीय सरकारले ६ करोड ६८ लाख ६६ हजार दुई सय ६६ रुपैयाँ खर्च गरेका हुन् । कोरोना भाइरसको महामारी नियन्त्रण तथा रोकथामका नाममा छेडागाड नगरपालिकाले दुई करोड २५ लाख ७२ हजार चारसय ९५ रुपैयाँ, भेरी नगरपालिकाले एक करोड ४४ लाख ८७ हजार ६ सय ९८ रुपैयाँ र नलगाड नगरपालिकाले ५८ लाख १ सय ७३ रुपैयाँ खर्च गरेका हुन् । त्यस्तै शिवालय गाँउपालिकाले ७० लाख, बारेकोट गाउँपालिकाले ७५ लाख ६० हजार ९ सय, जुनीचाँदे गाउँपालिकाले ५४ लाख ४५ हजार र कुसे गाउँपालिकाले ४० लाख खर्च गरेका छन् । जिल्ला समन्वय समिति जाजरकोटले आयोजना गरेको गत आर्थिक वर्षको वार्षिक प्रगति समीक्षा कार्यक्रममा पालिकाले उक्त खर्च विवरण पेस गरेका हुन् । जाजरकोटका सातवटै पालिकाले जथाभावी बजेट खर्च गरेको भन्दै स्थानीयले खर्च विवरण पारदर्शी तरिकाले सार्वजनिक गर्न माग गरेका छन् । स्थानीय सरकारले कोरोना भाइरसको नाममा अव्यवस्थितरूपमा ठूलो मात्रामा रकम खर्च गरेको पाइएको नागरिक अगुवा राजेन्द्रविक्रम शाहले बताए । कोरोना महामारी नियन्त्रण तथा रोकथामको नाममा फजुल खर्च गरिएको, केही सामग्रीको मूल्य तथा परिणामसमेत बढी राखेको पाइएको छ, नागरिक अगुवा शाहले भने जनप्रतिनिधिसँगको मिलेमतोमा केही कर्मचारीका लागि महामारी कमाउने माध्यम भएको छ ।"
डा केसी पक्षसँग चरणबद्ध वार्ता,"काठमाडौं : सरकारले डा गोविन्द केसी पक्षसँग बिहीबार तीन चरणमा वार्ता गरेको छ। पहिलो दिन सहमति नभएपछि आन्तरिक छलफल गरी पुनः शुक्रबार वार्ता गर्ने गरी छुटेको वार्ता टोलीका सदस्यहरूले बताएका छन्। २६ दिनदेखि अनशनरत डा केसीको स्वास्थ्य कमजोर हुँदै गए पनि सरकारी टोलीका कारण वार्ता टुंगो नलागेको हो। पहिलो चरणको वार्तामा बुँदागत रूपमा छलफल भएको छ, डा केसी पक्षको वार्ता टोलीका संयोजक डा जीवन क्षेत्रीले भने, शुक्रबार हुने वार्ता निष्कर्षमा पुग्ने आशा लिएको छु। सरकारी वार्ता टोलीका संयोजक एवं शिक्षा मन्त्रालयका सचिव गोपीनाथ मैनाली डा केसी पक्षले राखेका मागबारे माथिल्लो तहसँग छलफल गर्ने भन्दै वार्ता चलिरहेका बेला बाहिरिएका थिए। त्यसपछि डा केसी पक्ष पनि बैठक स्थलबाट बाहिरिएको थियो। पहिलो चरणको वार्ता बिहीबार बिहान साढे १० बजे भएको थियो। तीन चरणमा भएको वार्ता बेलुका पौने ९ बजे बिनानिष्कर्ष टुंगिएको थियो। सरकारी वार्ता टोलीका एक सदस्यका अनुसार डा केसी पक्षले बालुवाटार जग्गा काण्ड, वाइडबडी, सेक्युरिटी प्रेस, यती, ओम्नी समूहको औषधि खरिदलगायत भ्रष्टाचार काण्डका दोषी र तिनलाई उन्मुक्ति दिने अख्तियारका बहालवाला र पूर्वपदाधिकारीलाई कारबाही गर्नुपर्ने अडान राखेको छ। डा केसीले कर्णाली स्वास्थ्य विज्ञान प्रतिष्ठानमा एमबीबीएसलगायत कार्यक्रम सञ्चालन र स्नातकोत्तर तहको अनुमति तत्काल प्रदान गरिनुपर्ने माग अघि सारेका छन्। गेटा मेडिकल कलेज र राप्ती स्वास्थ्य विज्ञान प्रतिष्ठानमा पठनपाठन सुरु गर्न पनि उनको माग छ। त्यस्तै प्रदेश २ र गण्डकी प्रदेश तथा डोटीडडेलधुरा, उदयपुर र इलामपाँचथरमा सरकारी मेडिकल कलेज तथा अस्पताल सञ्चालनको प्रक्रिया तुरुन्त अघि बढाउनुपर्नेलगायत माग वार्ता टोलीले प्राथमिकताका साथ राखेको थियो। त्यस्तै डा केसीसँग २०७५ साउन १० गते भएको सम्झौताअनुसार चिकित्सा शिक्षा ऐनमा संशोधन गर्नुपर्ने उनीहरूको माग छ। त्रिवि चिकित्साशास्त्र अध्ययन संस्थानमा वरिष्ठता मिचेर भएको नियुक्ति सच्याउनुपर्ने, विश्वविद्यालय, काउन्सिल र प्रतिष्ठानमा निष्पक्ष र पारदर्शी ढंगले पदाधिकारी नियुक्तिको कानुनी व्यवस्था गर्नुपर्नेलगायत माग छन्। ६ बुँदे माग राख्दै अनशनमा बसेका डा केसीको एउटा बुँदा भने यसअघि सम्बोधन भइसकेको सरकारी वार्ता टोलीका एक सदस्यले बताए। लकडाउन र निषेधाज्ञा हटाएर अनिवार्य मास्क लगाउने, हात धुने र भौतिक दूरी कायम गर्नेतिर जोड दिइयोस् भन्ने रहेको छ, ती सदस्यले भने।"
स्वास्थ्यकर्मीमा कोरोना संक्रमण देखिएपछि जिल्ला अस्पताल रामेछाप बन्द,"काठमाडौं : स्वास्थ्यकर्मीमा कोरोना संक्रमण देखिएपछि जिल्ला अस्पताल रामेछापमा अत्यावश्यकबाहेकका सम्पुर्ण सेवा बन्द गरिएको छ। बिरामीको उपचारमा अहोरात्र खटिएका डाक्टर लगायत स्वास्थ्यकर्मीमा कोरोना संक्रमण देखिएपछि आकस्मिक सेवाबाहेकका सबै सेवाहरु बन्द गरिएको अस्पतालका निमित्त मेडिकल सुपरिटेण्डेन्ट डा रोशन ग्वाछाले जानकारी दिए। अस्पतालमा कार्यरत चिकित्सक लगाएतको स्वास्थ्यकर्मीहरुमा कोभिड१९ सँग मिल्दो जुल्दो लक्षणहरु देखा परेपछि परीक्षणको लागि २० गते स्वाब संकलन गरी प्रदेश जनस्वास्थ्य प्रयोगशाला धुलिखेल पठाइएको थियो। बिहीबार ७ जना चिकित्सक एवं स्वास्थ्यकर्मीहरुको नतिजा पोजेटिभ आएपछि अर्को सूचना नभएसम्मको आकस्मिक सेवाबाहेकका सबै सेवाहरु बन्द गरिएको उनले बताए। मालपोत कार्यालय बन्द कर्मचारीमा कोरोना भाइरस पुष्टि भएपछि जिल्ला मालपोत कार्यालय रामेछाप शुक्रबारबाट असोज २९ गतेसम्म बन्द हुने भएको छ। आज एक सूचना जारी गर्दै आन्तरिक प्रशासनिक कार्यबाहेक सबै सेवा बन्द गरिएको छ। कार्यालयमा सेवाग्राहीको चाप बढी हुने र संक्रमण देखिएका कर्मचारीको सम्पर्कमा आएका अन्य कर्मचारी क्वारेन्टाइनमा बस्नुपर्ने भएकाले सेवा बन्द गरिएको सूचनामा उल्लेख छ। जिल्ला स्वास्थ्य कार्यालय रामेछापका अनुसार बिहीबार एकैदिन ५ महिला र १५ पुरुष गरी २० जनामा कोरोना पुष्टि भएको छ। कार्यालयका अनुसार जिल्ला अस्पतालमा कार्यरत सात स्वास्थ्यकर्मी, रामेछाप नगरपालिकाका ६ जना, मन्थली नगरपालिकाका सात जनामा कोरोना भाइरस पुष्टि भएको हो। संक्रमण पुष्टि भएकामध्ये मालपोत कार्यालय, मन्थली नगरपालिका, राष्ट्रिय वाणिज्य बैंक मन्थली, र कृषि विकास बैंकका एकएक जना कर्मचारी पनि छन्। रामेछापमा सात स्वास्थ्यकर्मीसहित थप २० जनामा कोरोना संक्रमण"
भयावह बन्दै उपत्यका,"काठमाडौं : नेपालमा बिहीबार कोरोना भाइरसबाट ४ हजार ३ सय ६४ जना संक्रमित भएका छन्। यीमध्ये आधाभन्दा बेसी २ हजार ५ सय ४० जना काठमाडौं उपत्यकाका छन्। पछिल्लो १० दिनमा कोरोना संक्रमण झन्डै तेब्बरले बढेको हो। जब कि यही असोज १३ गते ९ सय ३४ जना संक्रमित भएका थिए। यसले झन्डै ५० लाख व्यक्तिको बसोबास रहेको उपत्यकामा कोरोना संक्रमणको अवस्था भयावह उन्मुख देखाउँछ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले बिहीबार काठमाडौंमा २ हजार ८५, ललितपुरमा ३ सय २० र भक्तपुरमा १ सय ३५ जना संक्रमित थपिएको जानकारी दिए। यही दरमा संक्रमण बढे उपत्यकाका अस्पतालमा शय्या र भेन्टिलेटर अभाव हुने देखिएको छ। प्रवक्ता डा गौतमका अनुसार उपत्यकाका अस्पतालमा आईसीयू शय्या १ सय ८१ उपलब्ध रहेकामा ४५३ प्रतिशत भरिएको छ। आईसीयूका ८२ वटा शय्यामा संक्रमितको उपचार भइरहेको छ। गम्भीर अवस्थाका बिरामीको उपचारमा प्रयोग गरिने भेन्टिलेटरको पनि अभाव हुने सम्भावना बढेको छ। ७६ वटा भेन्टिलेटर उपलब्ध रहेकामा २७ वटा संक्रमितको उपचारमा प्रयोग भएको मन्त्रालयले जनाएको छ। प्रवक्ता डा गौतमका अनुसार कोभिड अस्पताललाई पूर्ण तयारी अवस्थामा राखिएको छ। आकस्मिक उपचारका लागि चौबीसै घण्टा सेवा खुला गरिएको छ। यद्यपि, जटिल अवस्था नहुँदासम्म घरमै बस्न मन्त्रालयले आग्रह गरेको छ। लक्षणविहीन वा सामान्य लक्षण भएका संक्रमितलाई तोकिएको मापदण्ड पूरा गरी घरमै आइसोलेसनमा बस्न अनुरोध गर्दछु, उनले भने। मन्त्रालयले घरमा बस्न सम्भव नभए टोल फ्रि नम्बर ११३३ मा सम्पर्क गर्न आग्रह गरेको छ। स्वास्थ्यमा कुनै समस्या आए तुरुन्तै अस्पतालमा गएर सेवा लिन अनुरोध गरिएको छ। थप सहयोग आवश्यक परे टोल फ्रि नम्बर ११२२ वा मोबाइल नम्बर ९८५१२५५८३७, ९८५१२५५८३९ मा चौबिसै घण्टा सम्पर्क गर्न सकिने मन्त्रालयले जनाएको छ। आफ्नो वा परिवारको स्वास्थ्य अवस्थाबारे शंका वा चिन्ता लागे वा परामर्श चाहिए ११६६ नम्बरमा सम्पर्क गर्न मन्त्रालयले आग्रह गरेको छ। जनस्वास्थ्यविद् डा बाबुराम मरासिनीले चाडबाडका निहुँमा सुरक्षा मापदण्ड नअपनाउँदा संक्रमणदर बढेको बताए। बजार क्षेत्रमा भौतिक दूरी पालना नै भएको देखिँदैन, डा मरासिनीले भने, किनमेल गर्नेहरू ठेलमठेल गरेको देखिन्छ। अब कसरी जोगिने ? प्रवक्ता डा गौतमले संक्रमणदर बढिरहेकाले क्षमता भएका व्यक्तिलाई अनलाइनबाट सामग्री खरिद गर्न आग्रह गरे। सामग्री खरिदका लागि बाहिर निस्कन परे अनिवार्य मास्क प्रयोग गर्न पनि उनले सुझाव दिए। सकेसम्म उपभोग्य सामग्री नजिकैको पसलबाट खरिद गरौं, उनले भने, भीड नभएका बेला पारेर जाने गरौं। भौतिक दूरी कायम गरौं। उनले एक साता पुग्ने गरी उपभोग्य सामग्री खरिद गर्न आग्रह गरे। भुक्तानी गर्दा पनि विद्युतीय पद्धति वा कार्ड प्रयोग गर्न र सकभर खुद्रा पैसा लिएर किनमेल गर्न उनको अनुरोध छ। बाहिरबाट घर पुगेपछि सकभर नुहाउने र सम्भव नभए हातगोडा साबुनपानीले मिचिमिची धुनुपर्ने डा गौतमको सल्लाह छ। घरमा परिवारका सदस्यसँग सकेसम्म भौतिक दूरी कायम गर्ने गरौं, उनले भने। आफूले प्रयोग गर्ने सवारी साधनको बढी प्रयोग हुने ठाउँहरूमा नियमित रूपमा क्लोरिन झोल वा स्यानिटाइजरले सफा गर्न पनि उनले सुझाव दिए। व्यापारीले पनि सबेरैदेखि राति अबेलासम्म पसल खुला राख्न र सेवाग्राहीलाई फरकफरक समयमा आई खरिद गर्न सक्ने भएकाले भीड घटाउन सहयोग पुग्ने बताए। उनले चाडपर्व नजिकिंदै गएको बेला संक्रमणदर वृद्धि भइरहेको बताए। आफ्नो क्षेत्रमा कोरोना संक्रमण फैलन नदिन व्यक्ति एवं संस्थाहरू तुरुन्तै सक्रिय बन्नुपर्छ, उनले भने। चाडपर्वमा मन्दिरमा पूजाआजा गर्दा सावधानी अपनाउन पनि उनले आग्रह गरे। उनले सार्वजनिक स्थानमा लिंगे र रोटे पिङ नहाल्न र अनावश्यक रूपमा घरबाट बाहिर ननिस्कन पनि आग्रह गरे। निस्कनै परे भौतिक दूरी कायम गरी मास्कको उचित प्रयोग गरौं। बेलाबेलामा साबुनपानीले बीस सेकेन्ड हात धोऊँ। घरमै चाडपर्व मनाऊँ। कोरोनाबाट आफू बचौं र अरूलाई पनि बचाऊँ, डा गौतमले भने। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेलले सरकारले विपन्न जनतालाई निःशुल्क मास्क वितरण गर्नुपर्ने बताए। कोरोना संक्रमणका बेला रोजगारीसमेत गुमाएका गरिब परिवारसँग मास्क खरिद गर्ने पैसा पनि नभएको उनको भनाइ छ।साँझबिहान हातमुख जोड्ने समस्या छ। मास्क खरिद गरेर परिवारलाई दिन गाह्रो हुने परिवारलाई राज्यले निःशुल्क उपलब्ध गराउनुपर्छ, डा प्याकुरेलले भने। प्रवक्ता डा गौतमका अनुसार सक्रिय संक्रमितको संख्या २६ हजार ६ सय ८४ पुगेको छ। यीमध्ये घरमै आइसोलेसनमा बस्नेको संख्या १४ हजार ९ सय ६७ छ। संस्थागत आइसोलेसनमा ११ हजार ७ सय १७ जना रहेको मन्त्रालयले जनाएको छ। कुल संक्रमितको संख्या ९८ हजार ६ सय १७ पुगेको छ। कोरोना संक्रमणबाट निको भई बिहीबार २ हजार ६ सय ७५ जना डिस्चार्ज भएका छन्। कुल निको हुनेको संख्या ७१ हजार ३ सय ४३ पुगेको छ। पछिल्लो २४ घण्टा (बिहीबार अपराह्नसम्म)मा कोरोनाबाट १२ जनाको मृत्यु भएको छ। योसँगै नेपालमा कोरोनाले मृत्यु हुनेको संख्या ५ सय ९० पुगेको छ।"
५ वर्ष बुटवलबाटै काम,"बुटवल : लुम्बिनी प्रदेशको राजधानी तोकिएको दाङको राप्ती उपत्यका (देउखुरी)मा स्थायी संरचना नबन्दासम्म मुकाम बुटवलमै रहने भएको छ। यसका लागि सरकारको लेटरहेडमा लुम्बिनी प्रदेश, मुकाम बुटवल राखिएको छ। सरकारका प्रवक्ता एवं भौतिक पूर्वाधार विकासमन्त्री बैजनाथ चौधरीले राजधानी तोकिँदैमा संरचना नसर्ने बताए। रुपन्देहीमा अहिले कैयौं संरचनामा त सरकारलाई पुगिरहेको छैन। अब अस्थायी संरचनामै दाङ जाने कुरा हुँदैन, मन्त्री चौधरीले भने, राजधानी तोकिएको स्थानमा स्थायी पूर्वाधार बनेपछि मात्रै सरकार त्यहाँ सर्छ। देउखुरी उपत्यकामा शून्य संरचनाबाट काम थाल्नुपर्ने देखिएको छ। त्यसका लागि करोडौं बजेट आवश्यक हुन्छ। मुख्यमन्त्री शंकर पोखरेलले विस्तृत सहरको गुरुयोजना बनेपछि मात्रै संरचना निर्माण थालिने बताएका छन्। यो ५० वर्षपछिको पुस्ताले पनि गर्व गर्नलायक स्थान बनाउने हो, मुख्यमन्त्री पोखरेलले भनेका छन्, त्यसैले भर्जिन ल्यान्ड खोजिएको हो। अर्काे काठमाडौं बनाउने होइन। प्रदेश सरकारले राजधानीका लागि आगामी दुई वर्षभित्र गुरुयोजना निर्माणको काम सक्ने आकलन गरेको छ। त्यसपछि पूर्वाधार निर्माणको काम सुरु हुने प्रवक्ता चौधरीले बताए। हाम्रो यो कार्यकाल त बुटवलमै सकिन्छ। अर्को सरकारको कार्यकालको अन्तिमतिर संरचना तयार होला, उनले भने। प्रदेशले नमुना राजधानी बनाउने योजना बनाएकाले पूर्वाधार निर्माणमा केही समय लाग्ने उनको भनाइ छ। अझै ५६ वर्ष बुटवल मुकामबाटै सरकारले काम गर्छ, उनले भने। प्रदेश मुकाममा संसद् भवन, संसदीय दलका कार्यालय, समितिका कार्यालय बनाउनुपर्छ। कम्तीमा सात मन्त्रालय, प्रदेश प्रमुखको कार्यालय, मन्त्रालयमातहतका दर्जनौं आयोग, निर्देशनालयका लागि पूर्वाधार बनाउनुपर्छ। मुख्यमन्त्री, सभामुख, मन्त्रीहरूका आवास गृहसहितका संरचना नभई मुकाम स्थानान्तरण हुँदैन। यी संरचनाका लागि पर्याप्त बजेट विनियोजन भए कम्तीमा ५ वर्षमा पूर्वाधार तयार हुन सक्ने अपेक्षा गरिएको छ। रुपन्देहीका नयाँ पुराना करिब ४० वटा भवनमा मन्त्रालयका विभिन्न निकायहरू छन्। राजपत्रका विषयमा विवाद सरकारले राजधानी तोकिएको स्थान र नाम उल्लेख गरी प्रकाशन गरेको राजपत्रको विषयमा विवाद भएको छ। सांसददेखि नागरिकसम्मले सरकारले झुक्याएको भन्दै आलोचना गरेका छन्। प्रदेशसभाले प्रदेशको राजधानी दाङको राप्ती, गढवा र अर्घाखाँचीको शीतगंगा नगरपालिकाको दुईवटा वडामा रहने प्रस्ताव दुई तिहाइले पारित गरेको थियो। तर, राजपत्रमा भने राजधानी राप्ती उपत्यका (देउखुरी) मात्रै उल्लेख गरिएको छ। अर्घाखाँचीका सांसद रामजी घिमिरेले तीनवटै पालिकाको नाम उल्लेख गरेर राजपत्र प्रकाशन गर्नुपर्ने बताए। यो राजपत्रले जनतामा भ्रम हुन्छ, उनले भने। मुख्यमन्त्री पोखरेलले राजपत्रमा स्पष्टै राप्ती उपत्यका भन्ने उल्लेख भएको बताए। त्यो भनेको तीन वटा पालिकासमेत हुन्। मुख्यमन्त्री कार्यालयका कर्मचारीलाई निर्देशन दिँदै उनले राप्ती उपत्यकामा जग्गा कारोबार र अतिक्रमण रोक्न निर्देशन दिएका छन्। उनले गुरुयोजनाको टुंगो नलाग्दासम्म घर बन्न पनि रोक्नुपर्ने बताए। सरकारले यसअघि नै सो क्षेत्रमा कित्ताकाट गर्न रोक लगाएको छ। राजधानी भएपछि जग्गा खरिदबिक्री बढ्ने र व्यवस्थित सहर बन्न कठिन हुने बुझाइ सरकारको छ।"
नेपाली ठग्ने नेपाली,"वैदेशिक रोजगारका क्रममा बिदेसिएका नेपालीलाई विभिन्न बहानामा ठग्ने दलालको धन्दा स्वदेशमा मात्रै नभएर विदेशमा पनि मौलाएको छ। पछिल्लो समय वैदेशिक रोजगारमा रहेका नेपालीलाई अपहरण गरेर बन्धक बनाउने र परिवारका सदस्यलाई फोनबाट धम्क्याएर फिरौती उठाउने काममा आपराधिक गिरोह सक्रिय भएका छन्। दलालीलाई विभिन्न चरणमा कमिसन बुझाएर विदेशी भूमिमा पसिना बगाउन पुगेका नेपाली आपराधिक क्रियाकलापमा संलग्न समूहका कारण ज्यानलाई दाउमा राखेर बाँच्नुपर्ने अवस्थामा पुगेका छन्। विदेशी भूमिमा दुःख विराम वा कुनै आपत् पर्दा सहयोग आदानप्रदान गर्नुपर्नेमा थर्काएर रकम उठाउने र आफूले भनेजति रकम नदिएमा ज्यानै लिनेसम्मका काम हुनु दुःखद् हो। यस गिरोहको पहिचान गरेर कडा कारबाही नगर्ने हो भने यस्तो धन्दा नेपाली पुगेका हरेक मुलुकमा फेसनको रूपमा मौलाउनेछ। श्रम गर्न विदेश पुगेका नेपाली कामदारले कहिले रोजगारदाता कम्पनीले कबुल गरेअनुसारको काममा नलगाउने त कहिले सम्झौतापत्रमा तोकिएअनुसारको सेवासुविधा नपाउनेजस्ता समस्या भोगिरहेका छन्। त्यसैमाथि सात समुद्रपारि पुगेर पनि आफ्नै दाजुभाइबाट ठगिनुपर्ने र कहिलेकाहीं त ज्यानकै जोखिम मोल्नुपर्ने कठिन परिस्थति आउनुले उनीहरूको सुरक्षामा चिन्ता थपेको छ। हालै मलेसियाको टप ग्लोभ कम्पनीमा क्यान्टिन सञ्चालन गरिरहेका मोरङका सुन्दरबहादुर श्रेष्ठले मलेसियामै दाङका मध्म रैदासलाई बन्धक बनाएर नेपालमा १६ लाख रुपैयाँ फिरौती उठाएको रहस्य खुलेको छ। मलेसियामा बन्धक रहेका पति छुटाउन मध्मकी पत्नी अनिताले दुईपटक गरेर श्रेष्ठको हिमालयन बैंकमा रहेको खातामा पैसा जम्मा गरेकी थिइन्। विगतमा खासै कारोबार नभएको बैंक खातामा दुईपटकमा मोटो रकम जम्मा भएको तर उक्त रकमको स्रोत नखुलेका कारण बैंकका कर्मचारीले अनितासँग सोधपुछ गरेपछि मात्रै घटना बाहिर आएको हो। घटनाबारे बैंकबाटै प्रहरीको केन्द्रीय अनुसन्धान ब्युरोमा समेत खबर आएपछि सुन्दर नेपालबाट पक्राउ परेका छन्। विदेशमा पत्नी धनमाया श्रेष्ठ र चालक श्याम नेपालीको सहयोगमा मध्मलाई मलेसियामा ६ दिन बन्धक राख्ने योजना बनाएर नेपालमा फिरौती उठाउन उनी नेपाल आएका थिए। नेपालीले नेपालीलाई ठग्ने क्रम खाडी मुलुक मात्रै नभएर अन्य राष्ट्रमा पनि फैलिएको छ। नेपालीको सेवा गर्ने नाममा राजनीतिक दलैपिच्छे सम्पर्क समिति गठन गर्ने, नेपाली सेवा समाजका नाममा सञ्जाल बनाउने र नेपालीबाट सहयोग तथा लेबी उठाएर कुस्त कमाउने नेपाली गिरोह युरोप, अमेरिका, अस्ट्रेलियालगायतका मुलुकमा समेत सक्रिय छन्। यस्ता सञ्जालले केहीसँग स्वेच्छिक रूपमा चन्दा उठाए पनि निम्छरासँग भने जबर्जस्ती सहयोग माग्ने र कहिलेकाहीं त धम्की दिने, नेपाली समुदायबाट एक्ल्याइदिनेजस्ता गतिविधि पनि गर्ने गरेका छन्। कतिपय अवस्थामा संस्थाका पदाधिकारी त लेबी तथा अन्य प्रकारको सहयोग नदिने कामदारको मालिकसँगै साँठगाँठ गरेर उक्त व्यक्तिलाई रोजगारबाटै निकालिदिने हैसियतमा समेत पुगेका छन्। कुनैकुनै मुलुकमा त दैनिक रोजगारमा लाग्नुको सट्टा यस्तै गतिविधिमा लागेर गुजारा टार्नेहरूको बिगबिगी नै छ। सम्बन्धित मुलुकमा रहेका नेपाली दूतावास, गैरआवासीय नेपाली संघलगायतका जिम्मेवार संस्थाले यस्तो काम रोक्न विशेष पहल गर्नुपर्छ। कामदार ठगिएपछि ठगलाई पक्रेर कानुनी कारबाही गर्नु एउटा पक्ष भए पनि यस्ता गतिविधि निरुत्साहित गर्नेतर्फ सबैको शक्ति परिचालन गर्नुपर्छ। कामै नगरी अरूका कमाइमा मोजमस्ती गर्न पल्केकालाई निरुत्साहित गर्नुपर्छ। आफू काम नगर्ने तर अरूका कमाइमा गिद्धे नजर लगाउनेलाई श्रम गर्न सिकाउनुपर्छ।"
कालोबजारीको हालीमुहाली,"काठमाडौं : घटना १ टोलीले उपभोग्य म्याद सकिएका करिब ४ करोड मूल्यको ओरियो बिस्कुट, स्निकर्स, मार्स चकलेट, वर्नभिटा, प्रिङल्स, चिप्स, ट्यांक, हार्पिक, परफुमलगायत दर्जनौं ब्रान्डका वस्तु फेला पार्यो। जिल्ला प्रशासन काठमाडौं र महानगरीय प्रहरी अपराध महाशाखाको सहयोगमा खटिएको टोलीले यस्ता वस्तुसहित केही घर सिल गरेको छ।घटना २सरकारी टोलीले गत वर्ष असोज १६ गते सतुंगलस्थित एक गोदाममा छापा मार्यो। व्यवसायी विनीत अग्रवालका नाममा रहेको सुयश इन्टरनेसनलले आयात गरेको चकलेट, पेस्ट्री केक, निमकिन, बिस्कुट, कफीलगायत वस्तुको प्याकेटमा पुनः उपभोग्य मिति लेबलिङ गर्दै गरेको भेटियो। भारत र इन्डोनेसियाबाट आयातीत १५ भन्दा बढी ब्रान्डको १५ ट्रक सामग्रीसहित गोदाममा सिलबन्दी गरियो। घटना ३सरकारका एक राज्यमन्त्रीकै स्वामित्वमा रहेको एक कम्पनीले अनुमति नलिई नुन आयात गरी चर्को मूल्यमा बिक्री गर्दै आएको पाइएको छ। उनको कम्पनीले उत्पादन गरेको नुनको मूल्य प्रतिसय ग्राम ३५ रुपैयाँ तोकिएको छ। घटना ४गरिमा एफवान हाइब्रिड नामको नक्कली धानको बीउका कारण किसान घाटामा गए। तर, उक्त बीउको मुख्य आयातकर्ता सनराइज एग्रिकल्चर रिसर्चलाई ३ लाख जरिवाना गरी उन्मुक्ति दिइयो। घटना ५सरकारले एकै प्रकारको कसुरमा खाद्य व्यवस्था तथा व्यापार कम्पनीलाई उन्मुक्ति र निजी क्षेत्रलाई लाखौं रुपैयाँ जरिवाना गरेको छ। यसले आफ्नालाई संरक्षण र निजीलाई कारबाही गर्ने नीति रहेको देखाएको छ। घटना ६गुणस्तरहीन फलामे छड उत्पादन गरेको अभियोगमा गुणस्तर तथा नापतौल विभागले ठूलो व्यापारिक घरानाबाट सञ्चालित एक कम्पनीको इजाजत ६ महिना रद्द गर्यो। अर्का एक ठूला व्यापारिक घरानाको कम्पनीबाट उत्पादित फलामे डन्डी र सिमेन्टसमेत गुणस्तरहीन भेटियो। विभागले फलामे रडको हकमा इजाजत रद्द गर्यो भने सिमेन्टको हकमा बिक्रीवितरणमा रोक लगाइयो। ०००हाम्रो बजार र उत्पादन कस्तो छ ? यी ६ घटनाले प्रस्ट पार्छन्। तर, मानव स्वास्थ्यलाई नै जोखिममा पार्ने गरी उत्पादन र बजारीकरण भइरहँदा पनि सरकार कडा कारबाहीभन्दा सामान्य जरिवाना गर्नमा केन्द्रित देखिन्छ। कोभिड१९ महामारीबाट पिल्सिएका उपभोक्ताको घाउमा कालोबजारी, गुणस्तरहीन सामग्री र महँगी नामको धमिराले नुनचुक थप्ने काम गरिरहेको छ। राहत दिनुपर्ने उपभोक्तालाई चौतर्फी चरम सास्ती व्यहोर्न बाध्य बनाइएको छ। यति बेला उपभोक्ताको नैसर्गिक अधिकार खोसिएको छ। बजारमा कालोबजारीको हालीमुहाली छ। निर्माण सामग्री, खाद्य पदार्थ, पेयजन्य पदार्थ, लुगाफाटो, बीउबिजन, मेसिनरी उपकरण, औषधी, विद्युतीय उपकरण, सौन्दर्य प्रसाधनलगायत कुनै क्षेत्र कालोबजारी र गुणस्तरहीन उत्पादनबाट अछुतो छैन। उपभोक्ता संरक्षण ऐन २०७५ र कालोबजार तथा केही अन्य सामाजिक अपराध तथा सजाय ऐनलाई पूर्ण रूपमा कार्यान्वयनमा नल्याइँदा कालोबजारी गर्नेहरूको मनोबल बढ्दो देखिन्छ। उपभोक्ता संरक्षण ऐनलाई तोडमोड गरी ठूला व्यापारिक घरानालाई कारबाही नहुने व्यवस्थासमेत बनाइयो। पहुँच, प्रभाव, आर्थिक लेनदेनका आधारमा ऐनको आफुखुसी व्याख्या र त्यसका आधारमा गरिने अमिल्दो कारबाहीका कारण कारबाही प्रक्रिया पनि न्यायसंगत देखिँदैन। यस्ता समस्याका कारण मुख्य दोषी सजिलै उम्किने र सामान्य अवस्थाका व्यक्ति कारबाहीको भागीदार बनिरहेका छन्। व्यापारिक घरानाले कालोबजारी र गुणस्तरहीन सामग्रीको सवालमा कडा कारबाही व्यहोरेका छैनन्। यसकै दुष्परिणाम हो, बजारमा कालोबजारी र गुणस्तरहीन सामग्रीको जगजगी घटना १ मा म्याद नाघेको अखाद्य वस्तुमा नयाँ लेबलिङ गरी बजार पठाउने अभियोगमा पक्राउ परेका ८ जनामध्ये ७ जनालाई सरकारले छाडेको छ। वाणिज्य, आपूर्ति तथा उपभोक्ता संरक्षण विभागले झापा चन्द्रगढीका पुष्पादेवी अग्रवाललाई १ करोड धरौटीमा छाडेको हो। महोत्तरी घर भई काठमाडौं बस्ने श्यामप्रसाद सिंह, रौतहटको गौर घर भई काठमाडौं बस्ने मुन्ना ठाकुर र पप्पुकुमार ठाकुर, धादिङ घर भई काठमाडौं बस्ते रामबहादुर बयलकोटी र सीताराम उपरकोटी, दिलीप थापा मगर साधारण तारेखमा छुटे। भारतको राजस्थान घर भई काठमाडौं बस्दै आएका रोनक बोथ्रालाई हिरासतमै राखिएको छ। म्याद नाघिसकेको पुरानो खाद्य वस्तुको प्याकेटमा उपभोग गर्ने नयाँ म्यादसहितको लेबलिङ गरेको अभियोगमा गत शुक्रबार वाफल र कलंकीबाट उनीहरू पक्राउ परेका थिए। उनीहरूले सञ्चालन गरेको गोदामबाट ४ करोड मूल्यबराबरको म्याद नाघेको गुणस्तरहीन सामग्री फेला पारिएको थियो। उक्त घटनामा ठूला घरानिया उद्योगपतिको संलग्नता रहेकाले सरकारको उच्च तहबाटै संरक्षण रहेको स्रोत बताउँछ। विभागका महानिर्देशक नेत्रप्रसाद सुवेदीले उक्त घटनाको थप अनुसन्धान भइरहेको बताए। मुख्य दोषीहरूको खोजी भइरहेकाले तत्कालै सामान्य कारबाही भयो भनेर टिप्पणी गर्न नहुने महानिर्देशक सुवेदीको भनाइ छ। हामी अनुसन्धान गर्दै छौं। मुख्य दोषीको खोजबिनमा लागेका छौं, सुवेदीले भने, ठूलालाई चैन र सानालाई ऐन भन्ने दिन मेरो कार्यकालमा आउँदैन। हेर्दै जानुस्, कारबाहीको दायरामा कोको पर्दै छन्। घटना २ मा विभागले गम्भीर प्रकृतिको कारबाही नगरी ३ लाख रुपैयाँ जरिवाना गरी सजिलै उन्मुक्ति दिएको थियो। उक्त घटनामा कालोबजार तथा केही अन्य सामाजिक अपराध तथा सजाय ऐनअन्तर्गत हदैसम्मको कारबाही गर्न सकिन्थ्यो। घटना ३ लाई हेरौं। राज्यमन्त्रीले नै खाद्य अनुज्ञापत्र नलिई आफुखुसी नुन आयात गरेर उत्पादन गरेको र एक सय ग्रामलाई ३५ रुपैयाँसम्म उपभोक्ताबाट असुल गरेको फेला परेको छ। यस्तै प्रकृतिका घटनामा सामान्य व्यापारीलाई कडा कानुनी दायरामा ल्याइएका घटना थुप्रै छन्। तर, राज्यमन्त्रीलाई उन्मुक्ति दिइएको छ। कानुनी राज्यको जग बसाल्ने हो भने गैरकानुनी रूपमा नुन उत्पादन र अत्यधिक मूल्य असुल गर्ने राज्यमन्त्रीलाई कारबाहीको दायरामा तत्कालै ल्याउनुपर्छ, राष्ट्रिय उपभोक्ता मञ्चका अध्यक्ष प्रेमलाल महर्जनले भने। मञ्चले यसविरुद्ध प्रधानमन्त्री तथा मन्त्रिपरिषद् कार्यालयमा उजुरी दर्ता गरेको छ। गैरकानुनी तवरबाट नुन आयात, उत्पादन र प्याकेजिङ गरी बिक्रीवितरण गर्ने राज्यमन्त्रीको उद्योगलाई कडा कारबाही माग गरेको जनाइएको छ। घटना ५ मा नक्कली बीउ आयात गर्ने सनराइज एग्रिकल्चरलाई सामान्य कारबाही गरी उन्मुक्ति दिइएको छ। २३ करोडको धानबाली नष्ट प्रकरणमा ३ लाख मात्रै जरिवाना गराइयो। नक्कली बीउ प्रयोग गरिएका कारण १३ जिल्लाको १७ हजार ८ सय ६ हेक्टरको धानबालीमा गत वर्ष बाला लागेको थिएन।विभागले उक्त घटनामा उपभोक्ता संरक्षण ऐन २०७५ को दफा ३८ को (ङ) अनुसार कसुर गरेको भन्दै दफा ३९ को (१) को खण्ड (ख) बमोजिम जरिवाना मात्रै तिराएको थियो। दफा ३९ को (१) को (ख) ले वस्तु वा सेवाको वास्तविक गुणस्तर, परिमाण, मूल्य, नापतौल, ढाँचा वा बनावटलगायतमा ढाँटेर, लुकाइछिपाई वा झुक्याएर त्यस्तो वस्तु वा सेवा बिक्री वा प्रदान गर्नेबाट २ लाखदेखि ३ लाख रुपैयाँसम्मको जरिवाना गराउन सक्ने व्यवस्था गरेको छ। उपभोक्ता हित संरक्षण मञ्चका अध्यक्ष ज्योति बानियाँका अनुसार नक्कली बीउ आयातकर्ताको हकमा विभागले दफा १७ र १८ आकर्षित गरी थप जरिवानासहित कैद सजाय दिन सक्थ्यो। दफा १७ ले लागत र तोकिए बमोजिमभन्दा बढी मुनाफा लिएर बिक्रीवितरण गर्न नपाउने व्यवस्था गरेको छ।यो व्यवस्थाअनुसार थप ५० हजारदेखि १ लाख रुपैयाँ जरिवाना गराउन सकिन्थ्यो, बानियाँले भने, तर, विभागले यो व्यवस्थाको प्रयोग गर्न सकेन। प्रतिकिलो २ सय ६० परेको उक्त बीउ किसानलाई ४ सय ५० मा बिक्री गरिएको कृषि मन्त्रालयको अध्ययन प्रतिवेदनमा उल्लेख छ। यस्तै दफा १८ (क) ले जानीजानी कमसल वस्तुको उत्पादन, बिक्री वा पैठारी गर्न नपाउने व्यवस्था गरेको छ। (ख) मा कुनै वस्तु वा सेवालाई अर्को वस्तु वा सेवा हो भनी वा न्यून स्तरको वस्तु वा सेवालाई उच्चस्तरको वस्तु वा सेवा हो भनी ढाँटेर वा झुक्याएर बिक्री गर्नेको हकमा तीन महिनादेखि एक वर्षसम्म कैद वा एक लाखदेखि तीन लाखसम्म जरिवाना वा दुवै सजाय हुन सक्ने व्यवस्था छ। कसुरको आधारमा यो दफाको व्यवस्थाअनुसार विभागका महानिर्देशकले सजाय तोक्न पाउने व्यवस्था छ। तर, यस्ता व्यवस्थालाई कार्यान्वयनमा ल्याउन सकेको देखिँदैन। घटना ६ लाई हेरौं। उपभोक्ता संरक्षण ऐनको प्रयोग गरी सरकारले मातहतका निकायले गल्ती गर्दा पनि उन्मुक्ति दिने र निजीलाई कारबाही गर्ने गलत अभ्यासको परिपाटी सुरु गरेको छ। वर्षौंदेखि नागरिकलाई लेबलबिना (उत्पादन मिति, उपभोग्य मिति, तौल, मूल्य)को चामल, सिमी, फापरलगायत दैनिक उपभोग्य वस्तु बिक्री गर्ने खाद्य व्यवस्था तथा व्यापार कम्पनीलाई कुनै कारबाही गरिएन। तर, त्यस्तै प्रकृतिको घटनामा प्रशोधित पानी उत्पादन गर्ने एक कम्पनीलाई विभागीय मन्त्री र सचिवको निर्देशनमा विभागले १ लाख रुपैयाँ जरिवाना गर्यो। सिंहदरबारमा बस्ने मन्त्री र सचिवले प्रयोग गर्ने पानीको बोतल लेबलबिना भेटिँदा निजी क्षेत्रलाई कारबाही गर्ने विभागले अरू उपभोक्ताले लेबलबिनाकै सरकारी स्वामित्वको कम्पनीको दैनिक उपभोग्य वस्तु उपभोग गर्दा कुनै कारबाही गर्न सकेन। उपभोक्ता ऐनमै खेलाँची !जघन्य अपराध गर्ने ठूला उद्योगपति र व्यापारीलाई सरकारले सजिलै उन्मुक्ति दिने व्यवस्था नयाँ उपभोक्ता संरक्षण ऐनमा छ। त्यसअनुसार जघन्य अपराध गर्ने उद्योग, व्यापारिक प्रतिष्ठान र संस्थाका सञ्चालक वा मालिकलाई कुनै कारबाही हुनेछैन। उद्योगपति र ठूला व्यापारिक घरानाको चलखेलका आधारमा ऐनको दफा ५५ मार्फत उन्मुक्ति दिने व्यवस्था गरिएको हो। दफा ५५ को संस्थाको दायित्वअन्तर्गत व्यापारिक संस्थाले ऐनबमोजिम कसुर हुने कुनै कार्य गरेमा त्यस्तो कार्यको जिम्मेवारी र दायित्व त्यस्तो संस्थाको मुख्य प्रशासकीय अधिकारीको हैसियतमा काम गर्ने अधिकारीको हुनेछ भनेर उल्लेख छ। सोही दफाको उपदफा २ मा भने जुनसुकै कुरा लेखिएको भए तापनि आफू मुख्य प्रशासकीय अधिकारी हुनुभन्दा अगावै भएका कसुरको सम्बन्धमा त्यस्तो व्यक्तिले सजायको दायित्व व्यहोर्नुपर्ने छैन भन्ने अर्को पनि उन्मुक्ति दिने व्यवस्था छ।"
५ वर्ष बुटवलबाटै काम,"बुटवल : लुम्बिनी प्रदेशको राजधानी तोकिएको दाङको राप्ती उपत्यका (देउखुरी)मा स्थायी संरचना नबन्दासम्म मुकाम बुटवलमै रहने भएको छ। यसका लागि सरकारको लेटरहेडमा लुम्बिनी प्रदेश, मुकाम बुटवल राखिएको छ। सरकारका प्रवक्ता एवं भौतिक पूर्वाधार विकासमन्त्री बैजनाथ चौधरीले राजधानी तोकिँदैमा संरचना नसर्ने बताए। रुपन्देहीमा अहिले कैयौं संरचनामा त सरकारलाई पुगिरहेको छैन। अब अस्थायी संरचनामै दाङ जाने कुरा हुँदैन, मन्त्री चौधरीले भने, राजधानी तोकिएको स्थानमा स्थायी पूर्वाधार बनेपछि मात्रै सरकार त्यहाँ सर्छ। देउखुरी उपत्यकामा शून्य संरचनाबाट काम थाल्नुपर्ने देखिएको छ। त्यसका लागि करोडौं बजेट आवश्यक हुन्छ। मुख्यमन्त्री शंकर पोखरेलले विस्तृत सहरको गुरुयोजना बनेपछि मात्रै संरचना निर्माण थालिने बताएका छन्। यो ५० वर्षपछिको पुस्ताले पनि गर्व गर्नलायक स्थान बनाउने हो, मुख्यमन्त्री पोखरेलले भनेका छन्, त्यसैले भर्जिन ल्यान्ड खोजिएको हो। अर्काे काठमाडौं बनाउने होइन। प्रदेश सरकारले राजधानीका लागि आगामी दुई वर्षभित्र गुरुयोजना निर्माणको काम सक्ने आकलन गरेको छ। त्यसपछि पूर्वाधार निर्माणको काम सुरु हुने प्रवक्ता चौधरीले बताए। हाम्रो यो कार्यकाल त बुटवलमै सकिन्छ। अर्को सरकारको कार्यकालको अन्तिमतिर संरचना तयार होला, उनले भने। प्रदेशले नमुना राजधानी बनाउने योजना बनाएकाले पूर्वाधार निर्माणमा केही समय लाग्ने उनको भनाइ छ। अझै ५६ वर्ष बुटवल मुकामबाटै सरकारले काम गर्छ, उनले भने। प्रदेश मुकाममा संसद् भवन, संसदीय दलका कार्यालय, समितिका कार्यालय बनाउनुपर्छ। कम्तीमा सात मन्त्रालय, प्रदेश प्रमुखको कार्यालय, मन्त्रालयमातहतका दर्जनौं आयोग, निर्देशनालयका लागि पूर्वाधार बनाउनुपर्छ। मुख्यमन्त्री, सभामुख, मन्त्रीहरूका आवास गृहसहितका संरचना नभई मुकाम स्थानान्तरण हुँदैन। यी संरचनाका लागि पर्याप्त बजेट विनियोजन भए कम्तीमा ५ वर्षमा पूर्वाधार तयार हुन सक्ने अपेक्षा गरिएको छ। रुपन्देहीका नयाँ पुराना करिब ४० वटा भवनमा मन्त्रालयका विभिन्न निकायहरू छन्। राजपत्रका विषयमा विवाद सरकारले राजधानी तोकिएको स्थान र नाम उल्लेख गरी प्रकाशन गरेको राजपत्रको विषयमा विवाद भएको छ। सांसददेखि नागरिकसम्मले सरकारले झुक्याएको भन्दै आलोचना गरेका छन्। प्रदेशसभाले प्रदेशको राजधानी दाङको राप्ती, गढवा र अर्घाखाँचीको शीतगंगा नगरपालिकाको दुईवटा वडामा रहने प्रस्ताव दुई तिहाइले पारित गरेको थियो। तर, राजपत्रमा भने राजधानी राप्ती उपत्यका (देउखुरी) मात्रै उल्लेख गरिएको छ। अर्घाखाँचीका सांसद रामजी घिमिरेले तीनवटै पालिकाको नाम उल्लेख गरेर राजपत्र प्रकाशन गर्नुपर्ने बताए। यो राजपत्रले जनतामा भ्रम हुन्छ, उनले भने। मुख्यमन्त्री पोखरेलले राजपत्रमा स्पष्टै राप्ती उपत्यका भन्ने उल्लेख भएको बताए। त्यो भनेको तीन वटा पालिकासमेत हुन्। मुख्यमन्त्री कार्यालयका कर्मचारीलाई निर्देशन दिँदै उनले राप्ती उपत्यकामा जग्गा कारोबार र अतिक्रमण रोक्न निर्देशन दिएका छन्। उनले गुरुयोजनाको टुंगो नलाग्दासम्म घर बन्न पनि रोक्नुपर्ने बताए। सरकारले यसअघि नै सो क्षेत्रमा कित्ताकाट गर्न रोक लगाएको छ। राजधानी भएपछि जग्गा खरिदबिक्री बढ्ने र व्यवस्थित सहर बन्न कठिन हुने बुझाइ सरकारको छ।"
नाम र राजधानी : अलमलमै २ नं प्रदेश,"जनकपुरधाम : प्रदेश सरकार गठन भएको तीन वर्ष पूरा हुन लागेको छ । तर प्रदेश राजधानी र नामबारे प्रदेश २ अझै अलमलमा छ । दलहरूका आआफ्नै अडानले यो विषय जटिल बन्दै गएको छ । हाल अस्थायी राजधानी रहेको जनकपुरलाई स्थायी राजधानी बनाउने विषयमा सत्तासीन मधेसवादी दलसहित प्रमुख तीन दल सहमत छन् । नामको विषय टुंगो लाग्न सकेको छैन । अर्को दल नेपाली कांग्रेस भने प्रदेशको नाम मिथिलाभोजपुरा र राजधानी जनकपुरधाम राख्ने पक्षमा प्रस्ताव दर्ता गराएको छ । केही सांसदले प्रदेशको राजधानी वीरगन्ज राख्ने प्रस्ताव पनि दर्ता गराए । दलहरूको प्रस्तावमा सहमति नजुटेपछि गत चैत ४ मा प्रदेशसभामा सबै प्रस्तावमाथि छुट्टाछुट्टै मतदान पनि भयो । तर, कुनै पनि प्रस्तावले दुई तिहाइ मत नपाएपछि सबै अस्वीकृत भए । प्रदेशको नाम र राजधानीको टुंगो लगाउन संसदको दुई तिहाइ मत आवश्यक हुने संवैधानिक व्यवस्था छ । सत्तापक्ष जसपाले प्रदेशको नाम मधेस कायम नगरे राजधानी जनकपुर नदिने अडान राखेपछि राजधानीको पनि टुंगो लाग्न सकेको छैन । राजधानी जनकपुरलाई दिएर मधेसवादी दलले मधेस प्रदेश नाम राख्न खोजेको छ । तर, त्यो न त कांग्रेसलाई स्वीकार्य छ न त कम्युनिस्टलाई नै । नेकपा सांसद रामचन्द्र मण्डल भन्छन् ।"
भयावह बन्दै उपत्यका,"काठमाडौं : नेपालमा बिहीबार कोरोना भाइरसबाट ४ हजार ३ सय ६४ जना संक्रमित भएका छन्। यीमध्ये आधाभन्दा बेसी २ हजार ५ सय ४० जना काठमाडौं उपत्यकाका छन्। पछिल्लो १० दिनमा कोरोना संक्रमण झन्डै तेब्बरले बढेको हो। जब कि यही असोज १३ गते ९ सय ३४ जना संक्रमित भएका थिए। यसले झन्डै ५० लाख व्यक्तिको बसोबास रहेको उपत्यकामा कोरोना संक्रमणको अवस्था भयावह उन्मुख देखाउँछ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले बिहीबार काठमाडौंमा २ हजार ८५, ललितपुरमा ३ सय २० र भक्तपुरमा १ सय ३५ जना संक्रमित थपिएको जानकारी दिए। यही दरमा संक्रमण बढे उपत्यकाका अस्पतालमा शय्या र भेन्टिलेटर अभाव हुने देखिएको छ। प्रवक्ता डा गौतमका अनुसार उपत्यकाका अस्पतालमा आईसीयू शय्या १ सय ८१ उपलब्ध रहेकामा ४५३ प्रतिशत भरिएको छ। आईसीयूका ८२ वटा शय्यामा संक्रमितको उपचार भइरहेको छ। गम्भीर अवस्थाका बिरामीको उपचारमा प्रयोग गरिने भेन्टिलेटरको पनि अभाव हुने सम्भावना बढेको छ। ७६ वटा भेन्टिलेटर उपलब्ध रहेकामा २७ वटा संक्रमितको उपचारमा प्रयोग भएको मन्त्रालयले जनाएको छ। प्रवक्ता डा गौतमका अनुसार कोभिड अस्पताललाई पूर्ण तयारी अवस्थामा राखिएको छ। आकस्मिक उपचारका लागि चौबीसै घण्टा सेवा खुला गरिएको छ। यद्यपि, जटिल अवस्था नहुँदासम्म घरमै बस्न मन्त्रालयले आग्रह गरेको छ। लक्षणविहीन वा सामान्य लक्षण भएका संक्रमितलाई तोकिएको मापदण्ड पूरा गरी घरमै आइसोलेसनमा बस्न अनुरोध गर्दछु, उनले भने।मन्त्रालयले घरमा बस्न सम्भव नभए टोल फ्रि नम्बर ११३३ मा सम्पर्क गर्न आग्रह गरेको छ। स्वास्थ्यमा कुनै समस्या आए तुरुन्तै अस्पतालमा गएर सेवा लिन अनुरोध गरिएको छ। थप सहयोग आवश्यक परे टोल फ्रि नम्बर ११२२ वा मोबाइल नम्बर ९८५१२५५८३७, ९८५१२५५८३९ मा चौबिसै घण्टा सम्पर्क गर्न सकिने मन्त्रालयले जनाएको छ। आफ्नो वा परिवारको स्वास्थ्य अवस्थाबारे शंका वा चिन्ता लागे वा परामर्श चाहिए ११६६ नम्बरमा सम्पर्क गर्न मन्त्रालयले आग्रह गरेको छ। जनस्वास्थ्यविद् डा बाबुराम मरासिनीले चाडबाडका निहुँमा सुरक्षा मापदण्ड नअपनाउँदा संक्रमणदर बढेको बताए। बजार क्षेत्रमा भौतिक दूरी पालना नै भएको देखिँदैन, डा मरासिनीले भने, किनमेल गर्नेहरू ठेलमठेल गरेको देखिन्छ। अब कसरी जोगिने ?प्रवक्ता डा गौतमले संक्रमणदर बढिरहेकाले क्षमता भएका व्यक्तिलाई अनलाइनबाट सामग्री खरिद गर्न आग्रह गरे। सामग्री खरिदका लागि बाहिर निस्कन परे अनिवार्य मास्क प्रयोग गर्न पनि उनले सुझाव दिए। सकेसम्म उपभोग्य सामग्री नजिकैको पसलबाट खरिद गरौं, उनले भने, भीड नभएका बेला पारेर जाने गरौं। भौतिक दूरी कायम गरौं। उनले एक साता पुग्ने गरी उपभोग्य सामग्री खरिद गर्न आग्रह गरे। भुक्तानी गर्दा पनि विद्युतीय पद्धति वा कार्ड प्रयोग गर्न र सकभर खुद्रा पैसा लिएर किनमेल गर्न उनको अनुरोध छ। बाहिरबाट घर पुगेपछि सकभर नुहाउने र सम्भव नभए हातगोडा साबुनपानीले मिचिमिची धुनुपर्ने डा गौतमको सल्लाह छ। घरमा परिवारका सदस्यसँग सकेसम्म भौतिक दूरी कायम गर्ने गरौं, उनले भने। आफूले प्रयोग गर्ने सवारी साधनको बढी प्रयोग हुने ठाउँहरूमा नियमित रूपमा क्लोरिन झोल वा स्यानिटाइजरले सफा गर्न पनि उनले सुझाव दिए। व्यापारीले पनि सबेरैदेखि राति अबेलासम्म पसल खुला राख्न र सेवाग्राहीलाई फरकफरक समयमा आई खरिद गर्न सक्ने भएकाले भीड घटाउन सहयोग पुग्ने बताए। उनले चाडपर्व नजिकिंदै गएको बेला संक्रमणदर वृद्धि भइरहेको बताए। आफ्नो क्षेत्रमा कोरोना संक्रमण फैलन नदिन व्यक्ति एवं संस्थाहरू तुरुन्तै सक्रिय बन्नुपर्छ, उनले भने। चाडपर्वमा मन्दिरमा पूजाआजा गर्दा सावधानी अपनाउन पनि उनले आग्रह गरे। उनले सार्वजनिक स्थानमा लिंगे र रोटे पिङ नहाल्न र अनावश्यक रूपमा घरबाट बाहिर ननिस्कन पनि आग्रह गरे। निस्कनै परे भौतिक दूरी कायम गरी मास्कको उचित प्रयोग गरौं। बेलाबेलामा साबुनपानीले बीस सेकेन्ड हात धोऊँ। घरमै चाडपर्व मनाऊँ। कोरोनाबाट आफू बचौं र अरूलाई पनि बचाऊँ, डा गौतमले भने। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेलले सरकारले विपन्न जनतालाई निःशुल्क मास्क वितरण गर्नुपर्ने बताए। कोरोना संक्रमणका बेला रोजगारीसमेत गुमाएका गरिब परिवारसँग मास्क खरिद गर्ने पैसा पनि नभएको उनको भनाइ छ।साँझबिहान हातमुख जोड्ने समस्या छ। मास्क खरिद गरेर परिवारलाई दिन गाह्रो हुने परिवारलाई राज्यले निःशुल्क उपलब्ध गराउनुपर्छ, डा प्याकुरेलले भने। प्रवक्ता डा गौतमका अनुसार सक्रिय संक्रमितको संख्या २६ हजार ६ सय ८४ पुगेको छ। यीमध्ये घरमै आइसोलेसनमा बस्नेको संख्या १४ हजार ९ सय ६७ छ। संस्थागत आइसोलेसनमा ११ हजार ७ सय १७ जना रहेको मन्त्रालयले जनाएको छ। कुल संक्रमितको संख्या ९८ हजार ६ सय १७ पुगेको छ। कोरोना संक्रमणबाट निको भई बिहीबार २ हजार ६ सय ७५ जना डिस्चार्ज भएका छन्। कुल निको हुनेको संख्या ७१ हजार ३ सय ४३ पुगेको छ। पछिल्लो २४ घण्टा (बिहीबार अपराह्नसम्म)मा कोरोनाबाट १२ जनाको मृत्यु भएको छ। योसँगै नेपालमा कोरोनाले मृत्यु हुनेको संख्या ५ सय ९० पुगेको छ।"
भूमिहीनलाई बेलका मोडल,"इटहरी :असोज पहिलो साता मकवानपुरको मनहरी नगरपालिकाको एउटा टोली उदयपुरको बेलका नगरपालिका आइपुग्यो। कोरोनाको कहर अनि भीषण वर्षा भइरहेको समयमा त्यो टोलीलाई सुनसरी तान्ने कारक थियो, बेलका मोडल। भूमिहीनलाई पुर्जा बाँड्न र अव्यवस्थित बसोबासको समस्या समाधान गर्न बेलका नगरपालिकाले थालेको अभियान अन्य स्थानीय तहका लागि मोडल बनेको छ। प्रत्येक साता कुनै न कुनै टोली यसबारेमा चासो राख्दै देशभरबाट त्यहाँ पुग्छन्। बेलका नगरपालिकाले अपनाएको प्रक्रिया सफल भएमा देशभरका भूमिहीनलाई पुर्जा बाँड्न र बसोबासलाई व्यवस्थित बनाउन यसैलाई मोडलका रूपमा अघि बढाउने सरकारी तयारी छ। ९ वटा वडामा १२ हजार १ सय ३३ घरधुरी भएको बेलका त्यस्तो नगरपालिका हो जहाँ ६५ प्रतिशतभन्दा बढी स्थानीय सुकुमबासी छन्। आफ्नो नाममा पुर्जा नहुँदा बेलकावासी वर्षौंदेखि समस्यामा छन्। न सन्तानलाई सम्पत्ति दिन सक्छन्, न त जग्गा धितो राखेर ऋण लिन नै। पक्की घर बनाउन सकेको छैन, भोलि के हुने हो भन्ने अन्योल छ, स्थानीय हिमा मगर भन्छिन्, पुर्जा भयो भने यहीँको बासिन्दा हुन पाइन्थ्यो। कृषि, पर्यटन तथा उद्योगका लागि उर्वर भूमि बेलकामा पुर्र्जा अभावमा उद्योग खोल्नदेखि निजी वन लगाउनसमेत समस्या छ। अरू त अरू खेती गर्दा नोक्सान भयो भने किसानले क्षतिपूर्ति पाउने गरी बीमाको पनि व्यवस्था गर्न सकिँदैन, यही नगरमा नेपालमै पहिलो पटक नियुक्त भएका कृषि इन्जिनियर बुद्धिनाथ तिम्सिना भन्छन्, धेरैजसो किसान भएको र उद्योगको समेत सम्भावना भएको बेलकामा सुकुमबासी र अव्यवस्थित बसोबास विकासको बाधक बनेको छ। पुर्जा प्राप्त गर्ने स्थानीयवासीको वर्षौंको सपना पूरा गर्ने सँघारमा छ बेलका यति बेला। आधुनिक प्रविधिको प्रयोगले काममा छिटोछरितोपना छ। ३ वर्षको मेहनत, करिब १ करोड रुपैयाँको खर्चपछि आगामी पुस महिनासम्ममा प्रतिवेदन तयार हुँदैछ। यो पटकचाहिँ पुर्जा पाइन्छ भन्ने आशा छ, हिमा भन्छिन्। मेयर र जनप्रतिनिधि पनि सुकुमबासी २०२८ सालसम्म जंगल रहेको यो क्षेत्रमा विभिन्न राजनीतिक घटनाक्रमसँगै बस्ती बस्न थाल्यो। सप्तकोसी नदी उकासको जग्गासमेत ओगटेर पूर्वी पहाडबाट आउनेले यो ठाउँमा घर बनाए, खेती गरे। देशका धेरै ठाउँमा यसरी नै बसेका बस्तीमा पुर्जा वितरण गरिए पनि अहिलेसम्म कुनै पनि आयोगले बेलकावासीलाई पुर्जा दिन सकेको छैन। साबिकका ४ वटा गाविस मिलेर नगरपालिका बनेपछि बसोबास व्यवस्थित हुनुपर्छ भन्ने कुरो अझ जोडतोडका साथ उठ्न थाल्यो। स्थानीय तहको निर्वाचनमा यो विषय नै मुख्य चुनावी ऐजेन्डा बन्यो। नगरका अधिकांश जनप्रतिनिधि सुकुमबासी छन्। मेयर दुर्गाकुमार थापा पनि जग्गाको पुर्जा छैन। ३४ सालमा आएर बस्नुभएको मेरो बुवा पछि वडाध्यक्ष पनि हुनुभयो, ६ कट्ठा जग्गा उपभोग गरिरहेका थापाले भने, तर बुवादेखि सुरु भएको पुर्जाको लडाइँ म मेयर हुँदासम्म चलिरहेको छ। बेलकावासीलाई जग्गाको पुर्जा दिलाउनु मेयर थापाका लागि ठूलो सपना हो। २०७४ असोजमा भएको नगर सभाले सुकुमबासीलाई जग्गा वितरण गर्ने, अनौपचारिक बस्तीलाई औपचारिक बनाउने लगायतका निर्णय गर्यो। त्यसपछि भूमि अधिकार तथा बसोबासको क्षेत्रमा काम गरिरहेका विभिन्न संघसंस्था जोडिए। नापी विभागले पनि चासो दियो। २०७६ मा भूमिसम्बन्धी ऐन आयो अनि आयोग पनि बन्यो। त्यसपछि यो अभियानको औचित्य झनै दरिलो बनेको नगरपालिकाका शाखा अधिकृत चेतनाथ गौतम बताउँछन्। यसरी भइरहेको छ काम गुगल नक्सा र ड्रोनबाट लिइएको फोटो प्रयोग गरेर सामाजिक नक्सांकनको पद्धतिबाट काम भइरहेको छ। सुरुमा गुगल म्यापबाट नक्सा निकालियो। त्यसपछि स्थानीयवासीले पनि आफ्नो जग्गाको चार किल्लासहितको नक्सा कोरे। अन्य आवश्यक विवरण पनि दिए। स्थानीयको सूचनालाई कम्प्युटर सफ्टवेयरमा जीपीएस प्वाइन्टसहित प्रविष्टि गर्ने काम अहिले अन्तिम चरणमा छ। परम्परागत नापी गर्दा निकै समय लाग्ने भएकाले गुगल म्यापका आधारमा गर्दा निकै छिटो काम अघि बढेको छ, भूमि व्यवस्थापन कार्यक्रम संयोजक निशा राई भन्छिन्। भूमिसम्बन्धी समस्या समाधान आयोगका विज्ञ सदस्य जगत देउजा यस्तो नक्सांकनमा स्थानीय र अगुवाहरूको सहभागिता बढी हुने हुँदा विवाद र त्रुटि कम देखिएको बताउँछन्। यो कामका लागि यूएन ह्याविट्याट र लामो समयदेखि भूमि अधिकारको क्षेत्रमा काम गरिरहेको सामुदायिक आत्मनिर्भर सेवा केन्द्रको प्राविधिक सहयोग छ। पुससम्म अन्तिम प्रतिवेदन नगरपालिकाले गरेको सामाजिक नक्सांकनलाई केही दिनअघि मात्र भूमि समस्या समाधान आयोग र नापी विभागका अधिकृत र सर्वेक्षकको संयुक्त टोलीले क्रस चेक गरेको थियो। सरकारी जग्गा र बाटो छुट्याउने सुझाव संकलन भएको बताउँदै मेयर थापाले भने, म्यापमा स्पष्ट नभएका ठाउँको लागि ड्रोनबाट जमिन खिच्ने योजनामा छौं। प्राविधिक टोलीले ससाना त्रुटि सच्याएर पुससम्ममा अन्तिम प्रतिवेदन बुझाउने छ। त्यसपछि आयोगले आफ्नो काम गर्नेछ। ऐन र नियमावलीले जिम्मेवारी दिएअनुसार स्थानीय सरकारले भूमिहीन र अव्यवस्थित बसोबास पहिचान गर्ने र उपभोग गरिरहेको जग्गाको नक्सांकन गर्ने काम गरेको देउजाले बताए। उनले भने, त्यति गरेर प्रतिवेदन हामीलाई पठाउँछ, अनि हामीले निर्णय गरेपछि जिल्ला समितिले नापी र मालपोतबाट पुर्जा, नक्सा, स्रेस्ताको काम गर्छ। भूमि आयोगमा मालपोत र वनको अधिकारसमेत रहेकाले समस्या समाधान हुनेमा मेयर थापा आशावादी छन्। नगरपालिकाले जग्गाका पुर्जा दिन्छ र भन्ने शंका धेरैमा छ, उनी भन्छन्, राजस्व उठाउन मात्र तथ्यांक संकलन गरेको होला भन्ने नगरवासीको भ्रम चिर्न पनि आयोगले पुर्जा दिने विश्वास छ। भूमिहीनलाई कति जग्गा कसरी दिने भन्ने व्यवस्था नियमावलीमा समेटिनेछ। तर, कम्तीमा डेढ बिघासम्म जग्गा दिने व्यवस्था गर्नुपर्ने थापाको सुझाव छ।"
वैदेशिक रोजगारीमा जाने कामदारको स्वास्थ्य परीक्षण गर्ने ३५ स्वास्थ्य संस्थाको सूचीकरण खारेज,"काठमाडौं : सरकारले वैदेशिक रोजगारीमा जाने कामदारको स्वास्थ्य परीक्षण गर्दै आएका ३५ वटा स्वास्थ्य संस्थालाई सूचीकरणबाट हटाएको छ। नियमानुसार धरौटी नबुझाएकाले ती संस्थाको सूचीकरण खारेज गरिएको श्रम, रोजगार तथा सामाजिक सुरक्षा मन्त्रालयले जनाएको छ। वैदेशिक रोजगार नियमावली २०६४ को नियम ४५ (क)को उपनियम ६ र ७ बमोजिम वैदेशिक रोजगारीमा जाने कामदारको स्वास्थ्य परीक्षण गर्न ५ लाख धरौटी राख्नुपर्छ। २०७६ भदौ १ अघि मन्त्रालयमा सूचीकरण भइसकेका ती स्वास्थ्य संस्थाले तीन महिनाभित्र बाँकी २ लाख रुपैयाँ वैदेशिक रोजगार विभागमा जम्मा गर्न नसकेको मन्त्रालयले जनाएको छ। निर्धारित समयमा बाँकी धरौटी बुझाउन नसकेको र पेस भएको सफाइसमेत सन्तोषजनक नभएकाले यही असोज २० गतेको मन्त्रीस्तरीय बैठकले खारेज गरेको हो। नियम ४६ बमोजिम विशेषज्ञ समितिको सिफारिसमा खारेज गरिएको सूचनामा उल्लेख छ। वैदेशिक रोजगारमा जाने कामदारको स्वास्थ्य परीक्षण गर्ने स्वास्थ्य संस्था सूचीकरण, नवीकरण तथा अनुगमनसम्बन्धी कार्यविधि २०७२ अनुसार ३५ वटा स्वास्थ्य संस्था खारेजीको सूचना जारी गरिएको मन्त्रालयले जनाएको छ। सूचीकरण खारेजीमा परे पनि जम्मा गरेको धरौटी रकम फिर्ता नलिएको भए फिर्ता पाउने जनाइएको छ। मन्त्रालयका अनुसार बसुन्धाराको ढोरपाटन मेडिकल सेन्टर, गोंगबुको हेल्पिङ हेल्थ मेडिकल सेन्टर, बालाजुको नेपाल जनस्वास्थ्य केन्द्र र कोटेश्वरको सृजनशील हेल्थ केयर खारेजीमा परेका छन्। सिनामंगलको एमभी पोलिक्लिनिक एन्ड डायग्नोस्टिक सेन्टर, धनगढीको नवजीवन अस्पताल, धरानको मञ्जुश्री पोलिक्लिनक एन्ड डायग्नोस्टिक सेन्टर, सिनामंगलको हेल्थ केयर डाइग्नोस्टिक, पुरानो बानेश्वरको नमुना मेडिकल सेन्टर, इटहरीको कान्तिपुर मेडिकल सेन्टर, कालिमाटीको रिलिफ हेल्थ केयर खारेजीमा परेका हुन्। यस्तै, काठमाडौंको भेनस अस्पताल, ललितपुरको गोदावरी मिडसिटी अस्पताल, बुटवलको नेसनल प्याथ ल्याब एन्ड रिसर्च सेन्टर, इटहरी मेडिकल एन्ड स्वास्थ्य उपचार क्लिनिक, अन्नपूर्ण न्युरो अस्पताल, मेघा अस्पताल, मध्यपुर अस्पताल, चितवन मेडिकल कलेज, रामचन्द्र मेमोरियल हेल्थ केयर सेन्टर, समर्पित अस्पताल, ग्रिनसिटी अस्पताल, हेल्पिङ हेन्ड सामुदायिक अस्पतालले अब वैदेशिक रोजगारीमा जाने कामदारको स्वास्थ्य परीक्षण गर्न पाउने छैनन्। नारायणी सेन्टर डायग्नोस्टिक ल्याबोरेटरी, लालगढ मोडेल अस्पताल, विजयपुर अस्पताल, ओम हस्पिटल एन्ड रिसर्च सेन्टर, न्युरो कार्डियो एन्ड मल्टिस्पेसियलिटी, नोबेल अस्पताल, किस्ट मेडिकल कलेज एन्ड शिक्षण हस्पिटल, म्याक्स इन्टरनेसनल हस्पिटल एन्ड ट्रमा सेन्टर, बीपी स्मृति सामुदायिक सहकारी अस्पताल र सिद्धि पोलिक्निक एन्ड डाइग्नोस्टिक सेन्टरलाई मन्त्रालयले सूचीकरणबाट हटाएको हो।"
सरकारी पक्ष र डा केसीका प्रतिनिधि आन्तरिक गृहकार्यमा,"काठमाडौं : डा गोविन्द केसीका मागको सम्बन्धमा सरकारी पक्ष र डा केसीका प्रतिनिधि आन्तरिक गृहकार्यमा जुटेका छन्। बिहीबार सरकारी वार्ता टोलीका संयोजक एवं शिक्षा मन्त्रालयका सचिव गोपीनाथ मैनाली डा केसी पक्षले राखेका मागबारे माथिल्लो तहसँग छलफल गर्ने भन्दै वार्ता चलिरहेका बेला बाहिरिएका थिए। त्यसपछि डा केसी पक्ष पनि बैठक स्थलबाट बाहिरिएको थियो। डा केसी पक्षले बालुवाटार जग्गा काण्ड, वाइडबडी, सेक्युरिटी प्रेस, यती, ओम्नी समूहको औषधि खरिदलगायत भ्रष्टाचार काण्डका दोषी र तिनलाई उन्मुक्ति दिने अख्तियारका बहालवाला र पूर्वपदाधिकारीलाई कारबाही गर्नुपर्ने अडान राखेको छ। उक्त माग र दुई पक्षबीच भएका छलफल एवम् वार्ताका प्रारम्भिक मस्यौदाका विषयमा प्रधानमन्त्री केपी ओलीसँग छलफल गर्न सरकारी पक्ष बालुवाटार पुगेको छ। यता डा केसी पक्ष पनि बिहीबार छलफलमा उठेका विषयवस्तु जानकारी गराउन डा केसी समक्ष पुगेर छलफलमा जुटेका छन्। पहिलो दिन सहमति नभएपछि आन्तरिक छलफल गरी पुनः शुक्रबार वार्तामा बस्ने बताइएको छ। पहिलो चरणको वार्तामा बुँदागत रूपमा छलफल भएको छ, डा केसी पक्षको वार्ता टोलीका संयोजक डा जीवन क्षेत्रीले भने,शुक्रबार हुने वार्ता निष्कर्षमा पुग्ने आशा लिएको छु। डा केसीले कर्णाली स्वास्थ्य विज्ञान प्रतिष्ठानमा एमबीबीएसलगायत कार्यक्रम सञ्चालन र स्नातकोत्तर तहको अनुमति तत्काल प्रदान गरिनुपर्ने माग अघि सारेका छन्। गेटा मेडिकल कलेज र राप्ती स्वास्थ्य विज्ञान प्रतिष्ठानमा पठनपाठन सुरु गर्न पनि उनको माग छ। त्यस्तै प्रदेश २ र गण्डकी प्रदेश तथा डोटीडडेलधुरा, उदयपुर र इलामपाँचथरमा सरकारी मेडिकल कलेज तथा अस्पताल सञ्चालनको प्रक्रिया तुरुन्त अघि बढाउनुपर्नेलगायत माग वार्ता टोलीले प्राथमिकताका साथ राखेको थियो। त्यस्तै डा केसीसँग २०७५ साउन १० गते भएको सम्झौताअनुसार चिकित्सा शिक्षा ऐनमा संशोधन गर्नुपर्ने उनीहरूको माग छ। त्रिवि चिकित्साशास्त्र अध्ययन संस्थानमा वरिष्ठता मिचेर भएको नियुक्ति सच्याउनुपर्ने, विश्वविद्यालय, काउन्सिल र प्रतिष्ठानमा निष्पक्ष र पारदर्शी ढंगले पदाधिकारी नियुक्तिको कानुनी व्यवस्था गर्नुपर्नेलगायत माग छन्। बुधबार सरकारले शिक्षा, विज्ञान तथा प्रविधि मन्त्रालयका सचिव गोपीनाथ मैनालीको नेतृत्वमा तीन सदस्यीय समिति गठन गरेको थियो। समितिमा स्वास्थ्य तथा जनसंख्या मन्त्रालयका सहसचिव डा गुणराज लोहनी र चिकित्सा शिक्षा आयोगका निर्देशक दिलिप शर्मा सदस्य छन्। सरकारले वार्ता टोली गठन गरे लगत्तै डा केसीको तर्फबाट वार्ता गर्न चार सदस्यीय समिति गठन भएको थियो। केसीको तर्फबाट डा जीवन क्षेत्रीको संयोजकत्वमा डा अंजनीकुमार झा, डा लोचन कार्की र ओमप्रकाश अर्याल सदस्य छन्। भदौ २९ गते जुम्लाको एक धर्मशालाबाट १९ औं अनशन सुरु गरेका केसीलाई असोज ५ गते नेपालगञ्ज ल्याइएको थियो। स्वास्थ्य अवस्था गम्भीर बनेको भन्दै नेपालगञ्जबाट हेलिकप्टरमा असोज ६ गते काठमाडौं ल्याइएपछि उनी त्रिवि शिक्षण अस्पतालमा अनशनरत छन्। शिक्षा मन्त्रालयमा सरकारी टोली र डा केसीका प्रतिनिधिबीच वार्ता सुरु फेरि बस्नेगरी सरकारी टोली र डा केसी प्रतिनिधिको वार्ता स्थगित डा केसी पक्ष र सरकारी टोलीबीच वार्ता जारी : छलफल सकारात्मक गृहकार्य आवश्यक भएको भन्दै डा केसी र सरकारी पक्षको वार्ता रोकियो डा केसी पक्षसँग चरणबद्ध वार्ता"
रसुवागढी नाका नाका अवलोकन,"नुवाकोट : परराष्ट्रमन्त्री प्रदीप ज्ञवालीले रसुवागढी नाका देशको मेरुदण्ड भएको बताएका छन् । नाका व्यवस्थापन तथा सञ्चालन अवस्थाको जानकारी दिन बिहीबार सुरक्षा टोलीसहित रसुवागढी नाका पुगेका ज्ञवालीले यसलाई थप प्रभावकारी बनाइने बताए । नेपालको विकासका लागि रसुवागढी नाकाको व्यववस्थापन जरुरी रहेका कारण यसको समाधानका लागि सरकारले कूटनीतिक पहल गरिरहेको समेत मन्त्री ज्ञवालीको भनाइ छ । नेपालचीन प्रवेशका लागि छोटो दूरीको र त्रिदेशीय मार्गका रुपमा रहेको रसुवागढी नाकालाई चीनलेसमेत तीन वर्ष अगाडि नै अन्तर्राष्ट्रिय नाकाको मान्यता दिइसकेको छ । मन्त्री ज्ञवालीले गल्छीत्रिशूलीरसुवागढीकेरुङमार्गको निरीक्षण गर्दै यस नाकाबाटै नेपालको आर्थिक विकास हुनेसमेत बताए । सरकारले चीनको सिगात्सेवाट यहि नाकाबाटै रेल ल्याउन लागेका कारण यसले प्रभावकारिता हासिल गर्नेसमेत उनले बताए । मन्त्री ज्ञवालीका साथमा सडक विभागका प्रमुख, भन्सार विभागका महानिर्देशक, टिमुरेस्थित सुक्खा बन्दरगाहका प्रतिनिधि तथा जनप्रतिनिधिको सहभागिता थियो । मन्त्री ज्ञवालीले बिहीबार नै चीन सरकारले निर्माण गर्न लागेको स्याफ्रुबेसीटिमुरे सडक अबलोकन, निर्माणाधीन एकीकृत भन्सार कार्यालय तथा सुक्खा बन्दरगाह निर्माणमा देखा परेका समस्या तथा समाधानका उपायसम्बन्धी धारणा राख्नुका साथै रसुवागढी नाका निरन्तरताका लागि पहल गरिने प्रतिबद्धतासमेत जनाए । रसुवागढी नाका काठमाडौदेखि एक सय ५२ किलोमिटर उत्तर भोटेकोसी नदी किनारामा छ ।"
कांग्रेसका पूर्वकोषाध्यक्ष प्रसाईंको कोरोना सङ्क्रमणबाट निधन,"झापा : नेपाली कांग्रेसका पूर्वकेन्द्रीय कोषाध्यक्ष एवम् प्रजातान्त्रिक योद्धा रामबाबु प्रसाईँको कोभिड १९ को सङ्क्रमणबाट आज निधन भएको छ। काठमाडौंको ओम अस्पतालमा आज अपराह्न १:३० बजेतिर ९९ वर्षका उमेरमा उनको निधन भएको हो। श्वासप्रश्वासमा समस्या आएपछि खनुपरुदेलाई छ दिनअघि उपचारका लागि अस्पताल भर्ना गरिएको कांग्रेसका प्रवक्ता विश्वप्रकाश शर्माले बताए। विसं २०४८ को आठौं महाधिवेशनपछि केन्द्रीय कोषाध्यक्ष भएका उनी विसं २०४४मा पार्टीको झापा जिल्ला कार्यसमितिका सभापतिसमेत थिए। विसं १९७८ माघ १५ गते जन्मिएका उनी पञ्चायती निरङ्कुश शासनविरुद्ध सङ्घर्षका क्रममा जेलनेल र भारत निर्वासित हुनुपरेको थियो। विसं २०३३ कात्तिक १६ गते मेलमिलापको नीति लिएर कांग्रेसका संस्थापक नेता बिपी कोइरालासँगै प्रसार्इँ निर्वासनबाट स्वदेश फर्किएका थिए। विसं २०१५ को प्रथम आमनिर्वाचनमा कांग्रेसबाट टिकट नपाएपछि उनी झापामा स्वतन्त्र उम्मेद्वार बने। त्यसबेला कांग्रेसका उम्मेद्वार फत्तेबहादुर बुढाथोकीसँग उहाँ पराजित भएका थिए। कांग्रेस लोकतान्त्रिक गणतन्त्रको बाटातिर लागेपछि उनले बाटो बिराएको जनाउँदै पार्टी परित्याग गरे। उाका पत्नी, तीन छोरा टोरुप, डोजुप र गिसुप तथा दुई छोरी पनेखम र खेतिम छन्। कांग्रेस झापाका सभापति उद्धव थापाले आइतबारदेखि पार्टीको जिल्ला कार्यालयमा शोकपुस्तिका राखिने बताए। उनको निधनमा कांग्रेसका प्रवक्ता शर्माले शोक व्यक्त गर्दै ट्वीट गरेका छन्। 'अलग्गै स्वभाव, विचार र शैलीले परिचित उनी जमानाको क्रान्तिकारी, वीपी कोइरालाप्रति निष्ठावान् अनि किसुनजीको कार्यसमितिमा केन्द्रीय कोषाध्यक्ष हुनुहुन्थ्यो', कांग्रेसका प्रवक्ता शर्माको ट्वीटमा लेखिएको छ, 'शान्ति मिलोस् उहाँको आत्मालाई स्वर्गमा ।' रासस"
राजश्व धेरै उठाउने वडा पुरस्कृत,"ओखलढुंगाः सुनकोसी गाउँपालिकाले १० वडामध्ये बढी राजश्व उठाउने वडालाई अनुदानबाट पुरस्कृत गरेको छ । गत आर्थिक वर्षमा सबैभन्दा बढी राजश्व उठाउने तीन वडा वडालाई थप अनुदान दिएर पुरस्कृत गरेको हो । गाउँपालिकाले सबैभन्दा बढी राजश्व उठाउने वडालाई ५ लाख, ३ लाख र २ लाख थप अनुदान दिएको छ । गाउँपालिकाको गत वर्षको नीति तथा कार्यक्रममा उक्त घोषणा गरिएको थियो । सबैभन्दा बढी ९ नं वडाबाट १ लाख ६६ हजार ५ सय ५९ रुपैंया राजश्व संकलन भएको थियो । सो वडाले ५ लाख थप अनुदान पाएको वडा अध्यक्ष झनक कार्कीले बताए । त्यस्तै ३ नं वडाले १ लाख १९ हजार ६ सय ५८ राजश्व उठाएर ३ लाख थप अनुदान पाएको छ । वडा नं ४ ले २ लाख थप अनुदान पाएको हो । विकासमा प्रतिस्पर्धा गराउन पनि अनुदानले प्रोत्सान गर्ने र पुरस्कार वापत् थपिएको ५ लाख अनुदान वडाको आन्तरिक स्रोतवृद्धि र व्यवसाय प्रवद्र्धनमा खर्च हुने ९ नं वडाका वडा अध्यक्ष कार्कीले बताए । गत वर्ष वडा नम्बर १ ले बढी राजश्व संकलन गरेर ५ लाख थप अनुदान पाएको थियो । सुनकोशी गाउँपालिकाले गत आर्थिक वर्षमा २० लाख २० हजार ८ सय १९ रुपैयाँ राजश्व उठाएको छ । राजश्वको दायरालाई फराकिलो बनाउँदै करदातालाई नियमानुसार करको दायरामा ल्याउने, स्थानीय तहको आयस्रोत बढाउने नीति लिएको गाउँपालिकाले जनाएको छ ।"
५ वर्ष बुटवलबाटै काम,"बुटवल : लुम्बिनी प्रदेशको राजधानी तोकिएको दाङको राप्ती उपत्यका (देउखुरी)मा स्थायी संरचना नबन्दासम्म मुकाम बुटवलमै रहने भएको छ। यसका लागि सरकारको लेटरहेडमा लुम्बिनी प्रदेश, मुकाम बुटवल राखिएको छ। सरकारका प्रवक्ता एवं भौतिक पूर्वाधार विकासमन्त्री बैजनाथ चौधरीले राजधानी तोकिँदैमा संरचना नसर्ने बताए। रुपन्देहीमा अहिले कैयौं संरचनामा त सरकारलाई पुगिरहेको छैन। अब अस्थायी संरचनामै दाङ जाने कुरा हुँदैन, मन्त्री चौधरीले भने, राजधानी तोकिएको स्थानमा स्थायी पूर्वाधार बनेपछि मात्रै सरकार त्यहाँ सर्छ। देउखुरी उपत्यकामा शून्य संरचनाबाट काम थाल्नुपर्ने देखिएको छ। त्यसका लागि करोडौं बजेट आवश्यक हुन्छ। मुख्यमन्त्री शंकर पोखरेलले विस्तृत सहरको गुरुयोजना बनेपछि मात्रै संरचना निर्माण थालिने बताएका छन्। यो ५० वर्षपछिको पुस्ताले पनि गर्व गर्नलायक स्थान बनाउने हो, मुख्यमन्त्री पोखरेलले भनेका छन्, त्यसैले भर्जिन ल्यान्ड खोजिएको हो। अर्काे काठमाडौं बनाउने होइन। प्रदेश सरकारले राजधानीका लागि आगामी दुई वर्षभित्र गुरुयोजना निर्माणको काम सक्ने आकलन गरेको छ। त्यसपछि पूर्वाधार निर्माणको काम सुरु हुने प्रवक्ता चौधरीले बताए। हाम्रो यो कार्यकाल त बुटवलमै सकिन्छ। अर्को सरकारको कार्यकालको अन्तिमतिर संरचना तयार होला, उनले भने। प्रदेशले नमुना राजधानी बनाउने योजना बनाएकाले पूर्वाधार निर्माणमा केही समय लाग्ने उनको भनाइ छ। अझै ५६ वर्ष बुटवल मुकामबाटै सरकारले काम गर्छ, उनले भने। प्रदेश मुकाममा संसद् भवन, संसदीय दलका कार्यालय, समितिका कार्यालय बनाउनुपर्छ। कम्तीमा सात मन्त्रालय, प्रदेश प्रमुखको कार्यालय, मन्त्रालयमातहतका दर्जनौं आयोग, निर्देशनालयका लागि पूर्वाधार बनाउनुपर्छ। मुख्यमन्त्री, सभामुख, मन्त्रीहरूका आवास गृहसहितका संरचना नभई मुकाम स्थानान्तरण हुँदैन। यी संरचनाका लागि पर्याप्त बजेट विनियोजन भए कम्तीमा ५ वर्षमा पूर्वाधार तयार हुन सक्ने अपेक्षा गरिएको छ। रुपन्देहीका नयाँ पुराना करिब ४० वटा भवनमा मन्त्रालयका विभिन्न निकायहरू छन्। राजपत्रका विषयमा विवाद सरकारले राजधानी तोकिएको स्थान र नाम उल्लेख गरी प्रकाशन गरेको राजपत्रको विषयमा विवाद भएको छ। सांसददेखि नागरिकसम्मले सरकारले झुक्याएको भन्दै आलोचना गरेका छन्। प्रदेशसभाले प्रदेशको राजधानी दाङको राप्ती, गढवा र अर्घाखाँचीको शीतगंगा नगरपालिकाको दुईवटा वडामा रहने प्रस्ताव दुई तिहाइले पारित गरेको थियो। तर, राजपत्रमा भने राजधानी राप्ती उपत्यका (देउखुरी) मात्रै उल्लेख गरिएको छ। अर्घाखाँचीका सांसद रामजी घिमिरेले तीनवटै पालिकाको नाम उल्लेख गरेर राजपत्र प्रकाशन गर्नुपर्ने बताए। यो राजपत्रले जनतामा भ्रम हुन्छ, उनले भने। मुख्यमन्त्री पोखरेलले राजपत्रमा स्पष्टै राप्ती उपत्यका भन्ने उल्लेख भएको बताए। त्यो भनेको तीन वटा पालिकासमेत हुन्। मुख्यमन्त्री कार्यालयका कर्मचारीलाई निर्देशन दिँदै उनले राप्ती उपत्यकामा जग्गा कारोबार र अतिक्रमण रोक्न निर्देशन दिएका छन्। उनले गुरुयोजनाको टुंगो नलाग्दासम्म घर बन्न पनि रोक्नुपर्ने बताए। सरकारले यसअघि नै सो क्षेत्रमा कित्ताकाट गर्न रोक लगाएको छ। राजधानी भएपछि जग्गा खरिदबिक्री बढ्ने र व्यवस्थित सहर बन्न कठिन हुने बुझाइ सरकारको छ।"
भूमिहीनलाई बेलका मोडल,"इटहरी :असोज पहिलो साता मकवानपुरको मनहरी नगरपालिकाको एउटा टोली उदयपुरको बेलका नगरपालिका आइपुग्यो। कोरोनाको कहर अनि भीषण वर्षा भइरहेको समयमा त्यो टोलीलाई सुनसरी तान्ने कारक थियो, बेलका मोडल। भूमिहीनलाई पुर्जा बाँड्न र अव्यवस्थित बसोबासको समस्या समाधान गर्न बेलका नगरपालिकाले थालेको अभियान अन्य स्थानीय तहका लागि मोडल बनेको छ। प्रत्येक साता कुनै न कुनै टोली यसबारेमा चासो राख्दै देशभरबाट त्यहाँ पुग्छन्। बेलका नगरपालिकाले अपनाएको प्रक्रिया सफल भएमा देशभरका भूमिहीनलाई पुर्जा बाँड्न र बसोबासलाई व्यवस्थित बनाउन यसैलाई मोडलका रूपमा अघि बढाउने सरकारी तयारी छ। ९ वटा वडामा १२ हजार १ सय ३३ घरधुरी भएको बेलका त्यस्तो नगरपालिका हो जहाँ ६५ प्रतिशतभन्दा बढी स्थानीय सुकुमबासी छन्। आफ्नो नाममा पुर्जा नहुँदा बेलकावासी वर्षौंदेखि समस्यामा छन्। न सन्तानलाई सम्पत्ति दिन सक्छन्, न त जग्गा धितो राखेर ऋण लिन नै। पक्की घर बनाउन सकेको छैन, भोलि के हुने हो भन्ने अन्योल छ, स्थानीय हिमा मगर भन्छिन्, पुर्जा भयो भने यहीँको बासिन्दा हुन पाइन्थ्यो। कृषि, पर्यटन तथा उद्योगका लागि उर्वर भूमि बेलकामा पुर्र्जा अभावमा उद्योग खोल्नदेखि निजी वन लगाउनसमेत समस्या छ। अरू त अरू खेती गर्दा नोक्सान भयो भने किसानले क्षतिपूर्ति पाउने गरी बीमाको पनि व्यवस्था गर्न सकिँदैन, यही नगरमा नेपालमै पहिलो पटक नियुक्त भएका कृषि इन्जिनियर बुद्धिनाथ तिम्सिना भन्छन्, धेरैजसो किसान भएको र उद्योगको समेत सम्भावना भएको बेलकामा सुकुमबासी र अव्यवस्थित बसोबास विकासको बाधक बनेको छ। पुर्जा प्राप्त गर्ने स्थानीयवासीको वर्षौंको सपना पूरा गर्ने सँघारमा छ बेलका यति बेला। आधुनिक प्रविधिको प्रयोगले काममा छिटोछरितोपना छ। ३ वर्षको मेहनत, करिब १ करोड रुपैयाँको खर्चपछि आगामी पुस महिनासम्ममा प्रतिवेदन तयार हुँदैछ। यो पटकचाहिँ पुर्जा पाइन्छ भन्ने आशा छ, हिमा भन्छिन्। मेयर र जनप्रतिनिधि पनि सुकुमबासी २०२८ सालसम्म जंगल रहेको यो क्षेत्रमा विभिन्न राजनीतिक घटनाक्रमसँगै बस्ती बस्न थाल्यो। सप्तकोसी नदी उकासको जग्गासमेत ओगटेर पूर्वी पहाडबाट आउनेले यो ठाउँमा घर बनाए, खेती गरे। देशका धेरै ठाउँमा यसरी नै बसेका बस्तीमा पुर्जा वितरण गरिए पनि अहिलेसम्म कुनै पनि आयोगले बेलकावासीलाई पुर्जा दिन सकेको छैन। साबिकका ४ वटा गाविस मिलेर नगरपालिका बनेपछि बसोबास व्यवस्थित हुनुपर्छ भन्ने कुरो अझ जोडतोडका साथ उठ्न थाल्यो। स्थानीय तहको निर्वाचनमा यो विषय नै मुख्य चुनावी ऐजेन्डा बन्यो। नगरका अधिकांश जनप्रतिनिधि सुकुमबासी छन्। मेयर दुर्गाकुमार थापा पनि जग्गाको पुर्जा छैन। ३४ सालमा आएर बस्नुभएको मेरो बुवा पछि वडाध्यक्ष पनि हुनुभयो, ६ कट्ठा जग्गा उपभोग गरिरहेका थापाले भने, तर बुवादेखि सुरु भएको पुर्जाको लडाइँ म मेयर हुँदासम्म चलिरहेको छ। बेलकावासीलाई जग्गाको पुर्जा दिलाउनु मेयर थापाका लागि ठूलो सपना हो। २०७४ असोजमा भएको नगर सभाले सुकुमबासीलाई जग्गा वितरण गर्ने, अनौपचारिक बस्तीलाई औपचारिक बनाउने लगायतका निर्णय गर्यो। त्यसपछि भूमि अधिकार तथा बसोबासको क्षेत्रमा काम गरिरहेका विभिन्न संघसंस्था जोडिए। नापी विभागले पनि चासो दियो। २०७६ मा भूमिसम्बन्धी ऐन आयो अनि आयोग पनि बन्यो। त्यसपछि यो अभियानको औचित्य झनै दरिलो बनेको नगरपालिकाका शाखा अधिकृत चेतनाथ गौतम बताउँछन्। यसरी भइरहेको छ काम गुगल नक्सा र ड्रोनबाट लिइएको फोटो प्रयोग गरेर सामाजिक नक्सांकनको पद्धतिबाट काम भइरहेको छ। सुरुमा गुगल म्यापबाट नक्सा निकालियो। त्यसपछि स्थानीयवासीले पनि आफ्नो जग्गाको चार किल्लासहितको नक्सा कोरे। अन्य आवश्यक विवरण पनि दिए। स्थानीयको सूचनालाई कम्प्युटर सफ्टवेयरमा जीपीएस प्वाइन्टसहित प्रविष्टि गर्ने काम अहिले अन्तिम चरणमा छ। परम्परागत नापी गर्दा निकै समय लाग्ने भएकाले गुगल म्यापका आधारमा गर्दा निकै छिटो काम अघि बढेको छ, भूमि व्यवस्थापन कार्यक्रम संयोजक निशा राई भन्छिन्। भूमिसम्बन्धी समस्या समाधान आयोगका विज्ञ सदस्य जगत देउजा यस्तो नक्सांकनमा स्थानीय र अगुवाहरूको सहभागिता बढी हुने हुँदा विवाद र त्रुटि कम देखिएको बताउँछन्। यो कामका लागि यूएन ह्याविट्याट र लामो समयदेखि भूमि अधिकारको क्षेत्रमा काम गरिरहेको सामुदायिक आत्मनिर्भर सेवा केन्द्रको प्राविधिक सहयोग छ। पुससम्म अन्तिम प्रतिवेदन नगरपालिकाले गरेको सामाजिक नक्सांकनलाई केही दिनअघि मात्र भूमि समस्या समाधान आयोग र नापी विभागका अधिकृत र सर्वेक्षकको संयुक्त टोलीले क्रस चेक गरेको थियो। सरकारी जग्गा र बाटो छुट्याउने सुझाव संकलन भएको बताउँदै मेयर थापाले भने, म्यापमा स्पष्ट नभएका ठाउँको लागि ड्रोनबाट जमिन खिच्ने योजनामा छौं। प्राविधिक टोलीले ससाना त्रुटि सच्याएर पुससम्ममा अन्तिम प्रतिवेदन बुझाउने छ। त्यसपछि आयोगले आफ्नो काम गर्नेछ। ऐन र नियमावलीले जिम्मेवारी दिएअनुसार स्थानीय सरकारले भूमिहीन र अव्यवस्थित बसोबास पहिचान गर्ने र उपभोग गरिरहेको जग्गाको नक्सांकन गर्ने काम गरेको देउजाले बताए। उनले भने, त्यति गरेर प्रतिवेदन हामीलाई पठाउँछ, अनि हामीले निर्णय गरेपछि जिल्ला समितिले नापी र मालपोतबाट पुर्जा, नक्सा, स्रेस्ताको काम गर्छ। भूमि आयोगमा मालपोत र वनको अधिकारसमेत रहेकाले समस्या समाधान हुनेमा मेयर थापा आशावादी छन्। नगरपालिकाले जग्गाका पुर्जा दिन्छ र भन्ने शंका धेरैमा छ, उनी भन्छन्, राजस्व उठाउन मात्र तथ्यांक संकलन गरेको होला भन्ने नगरवासीको भ्रम चिर्न पनि आयोगले पुर्जा दिने विश्वास छ। भूमिहीनलाई कति जग्गा कसरी दिने भन्ने व्यवस्था नियमावलीमा समेटिनेछ। तर, कम्तीमा डेढ बिघासम्म जग्गा दिने व्यवस्था गर्नुपर्ने थापाको सुझाव छ।"
नाम र राजधानी : अलमलमै २ नं प्रदेश,"जनकपुरधाम : प्रदेश सरकार गठन भएको तीन वर्ष पूरा हुन लागेको छ । तर प्रदेश राजधानी र नामबारे प्रदेश २ अझै अलमलमा छ । दलहरूका आआफ्नै अडानले यो विषय जटिल बन्दै गएको छ । हाल अस्थायी राजधानी रहेको जनकपुरलाई स्थायी राजधानी बनाउने विषयमा सत्तासीन मधेसवादी दलसहित प्रमुख तीन दल सहमत छन् । नामको विषय टुंगो लाग्न सकेको छैन । प्रदेशको नाम र राजधानी निर्धारण गर्न गत वर्ष भदौ ५ गते प्रदेशसभामा दलहरूले छुट्टाछुट्टै प्रस्ताव दर्ता गराएका थिए । सत्तापक्ष जनता समाजवादी पार्टीले प्रदेशको नाम मधेस र राजधानी जनकपुर हुने प्रस्ताव दर्ता गरायो । प्रमुख प्रतिपक्षी दल नेकपाले नाम जानकी र राजधानी धनुषा को प्रस्ताव राख्यो । अर्को दल नेपाली कांग्रेस भने प्रदेशको नाम मिथिलाभोजपुरा र राजधानी जनकपुरधाम राख्ने पक्षमा प्रस्ताव दर्ता गराएको छ । केही सांसदले प्रदेशको राजधानी वीरगन्ज राख्ने प्रस्ताव पनि दर्ता गराए । दलहरूको प्रस्तावमा सहमति नजुटेपछि गत चैत ४ मा प्रदेशसभामा सबै प्रस्तावमाथि छुट्टाछुट्टै मतदान पनि भयो । तर, कुनै पनि प्रस्तावले दुई तिहाइ मत नपाएपछि सबै अस्वीकृत भए । प्रदेशको नाम र राजधानीको टुंगो लगाउन संसदको दुई तिहाइ मत आवश्यक हुने संवैधानिक व्यवस्था छ । सत्तापक्ष जसपाले प्रदेशको नाम मधेस कायम नगरे राजधानी जनकपुर नदिने अडान राखेपछि राजधानीको पनि टुंगो लाग्न सकेको छैन । राजधानी जनकपुरलाई दिएर मधेसवादी दलले मधेस प्रदेश नाम राख्न खोजेको छ । तर, त्यो न त कांग्रेसलाई स्वीकार्य छ न त कम्युनिस्टलाई नै । नेकपा सांसद रामचन्द्र मण्डल भन्छन् ।"
डा केसी पक्षसँग चरणबद्ध वार्ता,"काठमाडौं : सरकारले डा गोविन्द केसी पक्षसँग बिहीबार तीन चरणमा वार्ता गरेको छ। पहिलो दिन सहमति नभएपछि आन्तरिक छलफल गरी पुनः शुक्रबार वार्ता गर्ने गरी छुटेको वार्ता टोलीका सदस्यहरूले बताएका छन्। २६ दिनदेखि अनशनरत डा केसीको स्वास्थ्य कमजोर हुँदै गए पनि सरकारी टोलीका कारण वार्ता टुंगो नलागेको हो। पहिलो चरणको वार्तामा बुँदागत रूपमा छलफल भएको छ, डा केसी पक्षको वार्ता टोलीका संयोजक डा जीवन क्षेत्रीले भने, शुक्रबार हुने वार्ता निष्कर्षमा पुग्ने आशा लिएको छु। सरकारी वार्ता टोलीका संयोजक एवं शिक्षा मन्त्रालयका सचिव गोपीनाथ मैनाली डा केसी पक्षले राखेका मागबारे माथिल्लो तहसँग छलफल गर्ने भन्दै वार्ता चलिरहेका बेला बाहिरिएका थिए। त्यसपछि डा केसी पक्ष पनि बैठक स्थलबाट बाहिरिएको थियो। पहिलो चरणको वार्ता बिहीबार बिहान साढे १० बजे भएको थियो। तीन चरणमा भएको वार्ता बेलुका पौने ९ बजे बिनानिष्कर्ष टुंगिएको थियो। सरकारी वार्ता टोलीका एक सदस्यका अनुसार डा केसी पक्षले बालुवाटार जग्गा काण्ड, वाइडबडी, सेक्युरिटी प्रेस, यती, ओम्नी समूहको औषधि खरिदलगायत भ्रष्टाचार काण्डका दोषी र तिनलाई उन्मुक्ति दिने अख्तियारका बहालवाला र पूर्वपदाधिकारीलाई कारबाही गर्नुपर्ने अडान राखेको छ। डा केसीले कर्णाली स्वास्थ्य विज्ञान प्रतिष्ठानमा एमबीबीएसलगायत कार्यक्रम सञ्चालन र स्नातकोत्तर तहको अनुमति तत्काल प्रदान गरिनुपर्ने माग अघि सारेका छन्। गेटा मेडिकल कलेज र राप्ती स्वास्थ्य विज्ञान प्रतिष्ठानमा पठनपाठन सुरु गर्न पनि उनको माग छ। त्यस्तै प्रदेश २ र गण्डकी प्रदेश तथा डोटीडडेलधुरा, उदयपुर र इलामपाँचथरमा सरकारी मेडिकल कलेज तथा अस्पताल सञ्चालनको प्रक्रिया तुरुन्त अघि बढाउनुपर्नेलगायत माग वार्ता टोलीले प्राथमिकताका साथ राखेको थियो। त्यस्तै डा केसीसँग २०७५ साउन १० गते भएको सम्झौताअनुसार चिकित्सा शिक्षा ऐनमा संशोधन गर्नुपर्ने उनीहरूको माग छ। त्रिवि चिकित्साशास्त्र अध्ययन संस्थानमा वरिष्ठता मिचेर भएको नियुक्ति सच्याउनुपर्ने, विश्वविद्यालय, काउन्सिल र प्रतिष्ठानमा निष्पक्ष र पारदर्शी ढंगले पदाधिकारी नियुक्तिको कानुनी व्यवस्था गर्नुपर्नेलगायत माग छन्। ६ बुँदे माग राख्दै अनशनमा बसेका डा केसीको एउटा बुँदा भने यसअघि सम्बोधन भइसकेको सरकारी वार्ता टोलीका एक सदस्यले बताए। लकडाउन र निषेधाज्ञा हटाएर अनिवार्य मास्क लगाउने, हात धुने र भौतिक दूरी कायम गर्नेतिर जोड दिइयोस् भन्ने रहेको छ, ती सदस्यले भने।"
सुनसरीमा भयावह बन्दै कोरोना,"धरान : सुनसरीमा चरम लापरवाहीले समुदायमा कोरोना संक्रमण फैलिएको छ। १२ स्थानीय तह रहेको सुनसरीको धरान र इटहरीमा बढि कोरोनाका संक्रमित विरामी देखा परेका छन्। दैनिक रुपमा कोरोना संक्रमितहरुको सख्या बढिरहेको भए पनि यसको नियन्त्रणमा सम्बन्धित सबैले चासो देखाएका छैनन्। पहिलो लकडाउन पश्चात सुनसरीमा कोरानाको संक्रमण भयावह रुपमा देखा परेको छ। धरानका जनप्रतिनिधिहरु नै कोरोना संक्रमित हुन थालेपछि धरान उपमहानगरपालिकाकाले २० वटै वार्ड कार्यालय बन्द गरेको छ। सुनसरीमा कोरोनाको संक्रमणका कारण २६ जनाको मृत्यु भइसकेको सुनसरीका प्रमुख जिल्ला अधिकारी फडिन्द्रमणि पोखरेलले बताए। सुनसरीमा कोरोनाको संक्रमण भयावह रुपमा फैलिएकाले सबैले साबधानी अपनाउनु बाहेक अर्को उपाय नभएको उनको भनाई छ। सुनसरीमा कोरोना संक्रमितको संख्या २ हजार ४ सय ५३ पुगेको छ। जसमध्य एक हजार ४ सय १२ जना निको भइसकेको प्रजिअ पोखरेलले बताए। पछिल्लो समय सुनसरीमा शिक्षित व्यक्तिहरुबाटै चरम लापरवाही गर्दा कोरोनाको संक्रमणले भयावह रुप लिएको जानकारहरु बताउँछन्। सुनसरीमा कोरोनालाई सामान्य सम्झेर चरम लापरवाही गर्नेहरुमा बीपी कोइराला स्वास्थय विज्ञान प्रतिष्ठानका चिकित्सक, नेकपा र कांग्रेसका स्थानीय नेता, कार्यकर्ता, जनप्रतिनिधिहरु, पत्रकार, व्यापारी र सर्बसाधारणहरु छन्। शिक्षित व्यक्तिबाटै नै विश्व स्वास्थ्य संगठनको नियम विपरित चरम लापरवाही गर्न थालेपछि उनीहरु संक्रमित भएर अस्पताल र होम क्वारेनटाइनमा बसेका छन्। पत्रकार महासंघ सुनसरीका पदाधिकारी र सदस्यहरुले संक्रमित व्यक्तिहरुसँग सँगै बसेर चिया खाने र सेल्फी खिचेका फोटोहरु फेसबुकमा पोस्ट गरेका छन्। लापरवाही गर्नेहरु नै पछिल्लो समय संक्रमित हुने गरेका छन्। शिक्षित व्यक्तिहरुकै लापरवाहीले गर्दा कोरोना नियन्त्रणमा थप चुनौति थपेको बीपी कोइराला स्वास्थ्य विज्ञान प्रतिष्ठान धरानका मेडिसिन विभाग प्रमुख प्राडा संजिवकुमार शर्मा बताउँछन्। सबैले स्वास्थय प्रटोकल अनुसार नियम पालना गरे कोरोना नियन्त्रणमा थप सहज हुने उनको भनाई छ। यस्तै नेकपा र कांग्रेस सुनसरीले पनि जिल्लामा चरम लापरवाही गर्दै माक्स नलगाएर र सामाजिक दुरी कायम नगरी कार्यकर्ता भेला गरी पार्टी प्रवेश गराई रहेका छन्। कांग्रेस सुनसरीका सभापति राजिव कोइरालाले कोरोना माहामारीकै बीचमा एक हजार ५ सय बढि कार्यर्ताहरु नेकपा र राप्रपा परित्याग गरी कांग्रेसमा प्रवेश गराएको बताए। नेकपाका सुनसरी अध्यक्ष पप्पु मण्डलले कांग्रेस र जनता समाजवादी पार्टी परित्याग गरी ७ सय कार्यकर्ताहरु नेकपा प्रवेश गरेको बताए। १५ दिन अगाडी बीपी कोइराला स्वास्थय विज्ञान प्रतिष्ठान धरानका उपकुलपती डा ज्ञानेन्द्र गिरीलाई कोरोनाको संक्रमण देखा पर्यो। संक्रमित भए पश्चात उनी होम क्वारेनटाइनमा बसे पनि कार्यालयको दैनिक काम काज भने गरिरहे। गिरीले संक्रमित भएकै बेला दुई दर्जन कर्मचारीलाई अबैध नियुक्ति, विभिन्न कर्मचारीको सरुवा गरेका पत्र सम्बन्धित व्यक्तिहरुलाई थमाइयो। यसरी संक्रमित भएको व्यक्तिले कार्यालयको दैनिक कामकाज गरेको भन्दै प्रतिष्ठानकै चिकित्सकहरुले विरोध जनाए। संक्रमित भएका उपकुलपतीबाटै अबैध काम नरोकिए पश्चात हाल प्रतिष्ठानका दर्जनौं चिकित्सक, नर्स र कर्मचारीहरु संक्रमित भएका छन्। चिकित्सक र नर्सहरु नै संक्रमित भएपछि प्रतिष्ठानको स्वास्थय सेवा समेत प्रभावित भएको छ। नेपाल चिकित्सक संघ धरानका अध्यक्ष डा राजु रिजालले सामाजीक दुरी कायम नगरि बढाईको भीडभाडका कारण कोरोना संक्रमितहरुको संख्या वृद्धि भएको बताउँछन्। सरकराले भीडभाडलाई नियन्त्रण गर्न नसकेका कारण भयावह स्थिति सिर्जना गरेको उनको भनाई छ।"
नीजि विद्यालयका शिक्षक र कर्मचारीलाई राहत वितरण,"धरान : धरान उपमहानगरपालिकाभित्र सञ्चालनमा रहेका नीजि विद्यालयमा कार्यरत शिक्षक तथा कर्मचारीहरुलाई राहत वितरण गरिएको छ। पदम मेमोरियल बोर्डिङ स्कृलका सहायक प्रिन्सिपल पुष्पा फोम्बोको पहलमा शुक्रबार ८२ जनलाई राहत वितरण गरिएको हो। कोरोना भाइरसको संक्रमणका कारण विद्यालय बन्द रहेको र विद्यालयले शिक्षक तथा कर्मचारीलाई तलब नदिए पश्चात केही राहत स्वरुप रकम संकलन गरेर उनीहरुलाई राहत वितरण गरिएको राहत पहलकर्ता फोम्बोले बताइन्। उनले आफुसँगै बेलायतमा रहेका आफन्त र साथीभाइहरुलाई अनुरोध गरि २ लाख रकम संकलन गरि समस्यामा परेका शिक्षक कर्मचारीहरुलाई राहत वितरण गरिएको बताइन्। नीजि विद्यालयमा काम गर्ने शिक्षक तथा कर्मचारीहरुलाई २५ केजी चामल, ३ लिटर तेल, २ केजी दाल, ३ केजी चिउरा, दुई दर्जन विस्कुट वितरण गरिएको छ। यस्तो महामारीको बेलामा निजि विद्यालयमा काम गर्ने शिक्षक तथा विद्यार्थीहरुलाई राहत वितरण गरिनुले केहि राहत मिलेको इष्टु सुनसरीका सचिव शम्भु रेग्मीले बताए। कोरोनाका कारण धरानका विद्यालयहरुले अनलाईकन कक्षा सञ्चालन गरि अभिभावकबाट शुल्क उठाएको भएपनी शिक्षक तथा कर्मचारीलाई भने तलब दिएका छैनन्।"
डिएसपीसहित पाँच जना कोरोना संक्रमित,"राजविराज : जिल्ला प्रहरी कार्यालय सप्तरीका डिएसपीलाई शुक्रबार कोरोना संक्रमण देखिएके छ। राजविराजस्थित गजेन्द्रनारायण सिंह अस्पतालको प्रयोगशालामा गरिएको परीक्षणमा उनीसहित पाँच जनामा कोरोना पोजिटिभ देखिएको हो। दुई साता अघि मात्र डिएसपीको जिम्मेवारी निर्वाहका लागि सरुवा भई आएका ३६ वर्षीय डिएसपीसहित पाँच जनामा शुक्रबार कोरोना संक्रमण देखिएको स्वास्थ्य कार्यालय सप्तरीले जनाएको छ। उनी आउनु अघि सरुवा भएर असोज ११ गते काठमाडौं गएका डिएसपी तिलक भराती कोरोना संक्रमणबाट मुक्त भएपछि उनी नयाँ डिएसपीका रुपमा राजविराज आएका हुन्। यसैगरी शुक्रबार अन्य संक्रमित हुनेमा राजविराज नगरपालिकाका ५६ वर्षीया महिला, ५६ वर्षीय र ६५ वर्षीय पुरुष तथा सुरुङ्गा नगरपालिकाका ४५ वर्षीय पुरुषमा समेत संक्रमण देखिएको स्वास्थ्य कार्यालय सप्तरीका निमित्त प्रमुख दुनियालाल यादवले बताए। योसँगै सप्तरीमा संक्रमित हुनेको सङ्ख्या १ हजार ३६३ पुगेको छ। जसमध्ये १ हजार १०३ जना निको भएका छन्। हाल सप्तरीमा सक्रिय संक्रमित २ सय ४० जना रहेका छन्।"
बहराइनको राजपरिवारको नाममा गोरखाली डाँडाको नामाकरण,"गोरखा : चुमनुब्री गाउँपालिका १ सामागाउँको एउटा डाँडालाई स्थानीयबासीले बहराइनको राजपरिवारको नामबाट नामाकरण गरेका छन् । बहराइनका राजकुमार सेख मोहम्मद हमाद मोहम्मद अल खलिफाको भ्रमणको अवसर पारेर सामागाउँका बासिन्दाले पङ्बोछे डाँडालाई रोयल बहराइन पिक नामाकरण गरेका हुन् । बहराइनका राजपरिबारका सदस्य भ्रमणमा आउँदा दिने महत्वपूर्ण कोसेलीको रुपमा पहाडको नाम दिएको वडा सदस्य मिङ्मार लामाले बताए । हामीले कोसेलीस्वरुप पैसा दिन सक्दैनौँ । पैसा उहाँहरुसँगै छ । हामीले दिने त्यस्तो नयाँ सामान पनि छैन । जे चाहे पनि उहाँहरुसंगै छ । माया र सद्भाव देखाउन हामीसंग जे छ, त्यही कोशेली दिने हो, त्यसैले हाम्रो एउटा पहाडको नाम दिएका हौँ, वडासदस्य मिङ्मार लामाले भने, राजकुमार आउनुभन्दा अघि गाउँ भेला गरेर पहाडलाई बहराइनको नाम दिने निर्णय गरेका थियौँ । राजपरिवारको नाम दिएपछि राजकुमार अत्यन्त खुसी भएको उनले बताए । उहाँको स्वागत कार्यक्रममा वडाअध्यक्ष वीरबहादुर लामाले पहाडको नाम दिएको औपचारिक जानकारी गराएपछि उहाँ धेरै खुशी हुनुभयो अनि हेलिकोप्टर लिएर पहाड हेर्न जानु भयो, वडासदस्य लामाले भने, अनि फर्केर आएर हामीलाई धेरै धन्यवाद दिनुभयो । सामागाउँको सुखदुखमा सँधै साथ दिने वचन दिनुभयो । राजा वीरेन्द्र सामागाउँको भ्रमणमा आउँदा पनि गाउँलेले एउटा महत्पूर्ण तालको नाम वीरेन्द्रलाई दिएका थिए । पहिले राजा वीरेन्द्र यहाँ भ्रमण गर्न आउँदा पनि हामीले यहाँको सबैभन्दा ठूलो तालको वीरेन्द्र तालको नाम दिएका थियौँ, उनले बताए यो हाम्रो ठूला पाहुनालाई सम्मान गर्ने परम्परा हो । राजाको नामको ताल छ भनेपछि यहाँसम्म आइपुग्ने जो कोही पनि वीरेन्द्र ताल हेर्न भनेर जाने गरेकाले सो पहाडसम्म पनि पर्यटन विकास हुने विश्वास लिएको उनले बताए । पछि भविष्यलाई राम्रो हुन्छ, पर्यटन विकास हुन्छ भनेर त्यसो गरेका हौं, उनले भने । साविकको पङ्वोछे डाँडा ५,१६० मिटर अग्लो छ । झलक्क हेर्दा हाम्रो पङ्वोछे डाँडा नुर्बु(डायमण्ड) जस्तो देखिन्छ । गुरु मेलारेप्पा गुफा पनि छ, उनी भन्छन्, गण्डकी खोलापारि पर्ने त्यहाँ हरसाल हिउँदका बेला गाउँलेले याकचौरीको गोठ राख्ने मुख्य ठाउँ हो । राजकुमार सेख मोहम्मद अहिले ८,१६३ मिटर अग्लो मनास्लु हिमालको आधार शिविरमा छन् । उनीसहितको टोलीलाई मनास्लु आरोहणका लागि सेभेन सम्मिट ट्रेक्स प्रालिले बन्दोबस्त गरिरहेको ट्रेकिङ कम्पनीका कार्यकारी निर्देशक पासाङ फुर्बु शेर्पाले जानकारी दिए । टिमको नेतृत्व विश्वका आठ हजार मिटर भन्दा अग्ला १४ वटा हिमाल आरोहण गरेका छाङ धावा शेर्पा र कान्छा सगरमाथा आरोही टासी लाक्पा शेर्पाले गरिरहेका छन् । सो टिममा २४ पटक सगरमाथा आरोहण गरेर विश्व रेकर्ड कायम गरेका कामी रिता शेर्पा गाइडको भूमिकामा छन् । सेभेन सम्मिट ट्रेक्स प्रालिका अध्यक्ष मिङ्मा शेर्पा पनि टिममा छन् । अक्टोबर १५ देखि २० तारिखभित्र मनास्लु हिमाल आरोहण गरिसक्ने कार्यक्रम रहेको शेर्पाले बताए । यसअघि राजकुमारको टोलीले गत शनिबार सोलुखुम्बु जिल्लाको ६,११९ मिटर अग्लो लुबुचे हिमालको आरोहण गरेका थिए ।"
सुनसरीमा कोरोनाबाट थप तीनजना पुरुषको मृत्यु,"धरान : कोरोना भाइरस (कोभिड१९) बाट सुनसरीका तीनजनाको मृत्यु भएको छ । बीपी कोइराला स्वास्थ्य विज्ञान प्रतिष्ठान धरानमा दुई र नोवेल मेडिकल कलेज विराटनगमा उपचारका क्रममा शुक्रबार मृत्यु भएको हो । मृत्यु हुनेहरुमा सुनसरीको धरान उपमहानगरपालिका, इटहरी उपमहानगरपालिका र दुहबी नगरपालिकाका एकएक जना पुरुष रहेको सुनसरीका प्रमुख जिल्ला अधिकारी फडिन्द्रमणि पोखरेलले बताए। बीपी कोइराला स्वास्थ्य विज्ञान प्रतिष्ठानको कोभिड अस्पतालमा उपचारका क्रममा इटहरी उपमहानगरपालिका ६ का ६८ वर्षीय पुरुष र दुहबी नगरपालिकाका ५२ वर्षीय पुरुषको निधन भएको सहायक प्रवक्ता आशिष श्रेष्ठले बताए । मृत्यु हुने दुबैमा मृगौला समबन्धी रोग रहेको उनको भनाइ छ । त्यस्तै धरान उपमहानगरपालिका१२ का ५० वर्षीय पुरुषको पनि शुक्रबार उपचारका क्रममा निधन भएको छ । उनको नोवेल मेडिकल कलेज विराटनगरमा मृत्यु भएको हो । मृतकको दाहसंस्कारका लागि शव व्यवस्थापनको काम भइरहेको इलाका प्रहरी कार्यालय धरानका डिएसपी ज्ञानेन्द्र बस्नेतले बताए। सुनसरीमा कोरोनाबाट मृत्यु हुनेको संख्या २६ पुगेको छ ।"
अस्पताल भर्ना हुन नपाउँदै २० वर्षीय कोरोना संक्रमित बन्दीको मृत्यु,विराटनगर : उपचारका लागि कोभिड अस्पतालमा भर्ना हुन नपाउँदै कोरोना भाइरसको संक्रमण पुष्टि भएका एक बन्दीको शुक्रबार बिहान विराटनगरमा मृत्यु भएको छ । जिल्ला कारागार मोरङमा बन्दी जीवन बिताइरहेका सुनसरीको इटहरी उपमहानगरपालिका४ का २० वर्षीय पुरुषको कोशी अस्पतालमा उपचारका क्रममा मृत्यु भएको हो । कारागारका जेलर सुवास लामिछानेका अनुसार लागुऔषध मुद्दामा महरा थरका युवालाई अदालतले पूर्पक्षका लागि थुनामा राख्न आदेश दिएको हो । अदालतको आदेशपछि २०७६ साल माघ २१ गतेबाट थुनामा रहेका युवाको मुद्दाको फैसला हुन नपाउँदै कोरोनाका कारण ज्यान गएको उनले बताए । अचानक स्वास्थ्यमा समस्या देखिएपछि उनलाई उपचारका लागि बिहीबार बिहान ७ बजे कोशी अस्पताल लगिएको लामिछानेको भनाइ छ । उपचारका लागि अस्पतालको आइसोलेसनमा भर्ना गर्दै स्वाब संकलन गरेर पीसीआर परीक्षण गराउँदा रिपोर्ट राति ९ बजे पोजेटिभ आएको थियो । त्यसपछि उनलाई थप उपचारका लागि कोशी अस्पताल कोभिड१९ उपचार केन्द्रमा पठाउन खोजियो । तर कोभिड अस्पतालले बेड खाली नभएको बताएपछि उनलाई अस्पतालकै आइसोलेसनमा राखेर थप उपचार थालिएको थियो । युवाको मृत्यु शुक्रबार बिहान १०ः१५ बजेतिर भएको अस्पतालका आइसोलेसन संयोजक एवं बरिष्ठ फिजिसियन डा लक्ष्मीनारायण यादवले बताए । चिकित्सकका अनुसार श्वासप्रश्वासमा धेरै समस्या रहेको र स्वास्थ्य अवस्था नाजुक बनेर गएका कारण बन्दी युवालाई तत्काल कोभिड अस्पतालमा भर्ना गर्दै अक्सिजन दिएर उपचार गर्नु पर्ने अवस्था थियो । तर कोशीमा बेड खाली नभएको र अन्यत्रका कोभिड अस्पतालमा लैजान नपाउँदै उनको मृत्यु भएको अस्पतालले जनाएको छ । कोशी अस्पतालको आइसोलेसनमा भने शंकास्पद बिरामीलाई प्रारम्भिक उपचारका लागि मात्रै राखेर स्वाब संकलन गर्दै पीसीआर परीक्षणका लागि पठाउने गरिएको छ । रिपोर्ट पोजिटिभ आएमा त्यहाँबाट कोभिड अस्पतालमा थप उपचारका लागि रेफर गर्ने गरिएको छ । यसअघि असोज १५ गते कारागारमै बन्दी जीवन बिताइरहेका २७ वर्षीय कोरोना संक्रमित पुरुषको मृत्यु भएको थियो । उनको पनि उपचारकै क्रममा कोशी अस्पतालमा मृत्यु भएको हो ।
'दसैंमा बुढापाकासँग टीका लगाएर आर्शिवाद नलिनू',"काठमाडौं : सरकारले कोरोना संक्रमण फैलिने डर भएकाले यस वर्षको दसैंमा बुढापाकासँग गएर टीका नलगाउन आग्रह गरेको छ। शुक्रबार स्वास्थ्य तथा जनसंख्या मन्त्रालय प्राडा जागेश्वर गौतमले दसैंमा बुढापाकासँग गएर टीका लगाएर आर्शिवाद नलिन आग्रह गरेका हुन्। 'धेरै बुढापाकासँग गएर यस पटक टीका नलगाउँ' प्रवक्ता गौतमले भने 'बरु अनलाइन वा फोनबाट आर्शिवाद लिउँ। ' त्यस्तै प्रवक्ता गौतमले धेरै भीडभाडमा गएर टीका लगाउने र खाने काम नगर्न आग्रह गरेका छन्। 'तपाइँ हामीले आफ्नो पाका सदस्यहरुसँग आर्शिवाद लिने क्रममा संक्रमण सारेर के दुर्घटना त निम्त्याउने योजनामा छैनौं ?' प्रवक्ता गौतमले भने 'त्यसो नगरौं, समयमै सचेत बनौं ।' त्यस्तै उनले दसैंमा भीडभाडमा गएर किनमेल नगर्न भनेका छन्। 'दसैंमा भीडभाडमा गएर सपिङ नगरी भएकै लुगा कपडा र सरसमानको उपयोग गरी पुरानै लुगा लगाउँ' उनले भने 'घरमै बनाएको खाने कुरा घरकै सदस्य मिलेर मात्रै खाउँ।' नेपालमा कोरोना संक्रमण हुनेको संख्या एक लाख नाघेको छ। पछिल्लो २४ घण्टामा नेपालमा २ हजार ५९ जनामा कोरोना पुष्टि भएसँगै संक्रमितको संख्या एक लाख ६ सय ७६ पुगेको छ। नेपालमा अहिले सक्रिय संक्रमितको संख्या २६ हजार ६ सय ८४ पुगेको छ। यस्तै मन्त्रालयका अनुसार संस्थागत आइसोलेसनमा ११ हजार १ सय ७६ जना रहेका छन् भने होम आइसोलेसनमा १५ हजार ८ सय ७७ जना छन्। गौतमका अनुसार २४ घण्टामा १० जनाको मृत्यु भएको छ । योसँगै नेपालमा कोरोनाले मृत्यु हुनेको संख्या ६ सय पुगेको छ।"
कोरोना संक्रमण समुदायमा फैलिएपछि एन्टिबडी परीक्षण सुरु,"काठमाडौं : सरकारले कोभिड १९ को संक्रमण समुदायस्तरमा फैलिएको बारेमा एन्टिबडी परीक्षण गर्न थालेको छ। स्वास्थ्य तथा जनसङ्ख्या मन्त्रालयको इपिडिमियोलोजी तथा सरुवा रोग नियन्त्रण महाशाखाले विश्व स्वास्थ्य सङ्गठनको सहयोगमा एन्टिबडी परीक्षणका लागि विज्ञसहितको प्राविधिक टोली आजदेखि सातवटै प्रदेशमा खटाएको छ। काठमाडौँमा तालीमपश्चात टोलीलाई आज प्रदेश खटाइएको हो। महाशाखाका निर्देशक डा वासुदेव पाण्डेले कोभिड१९ को संक्रमण समुदायस्तरमा फैलिएको छ वा छैन भन्ने अध्ययन गर्न टोली परिचालन गरिएको बताए। अध्ययनबाट नेपालमा समुदायस्तरमा संक्रमण फैलिएका छ वा छैन र फैलिएको रहेछ भन्ने कुन तहमा रहेको छ भन्ने पनि पत्ता लगाउने उनले जानकारी दिए। एन्टिबडी परीक्षणका लागि समुदायमा सेरो प्रिभिलेन्स अध्ययन गरिने छ। टोली आज सम्बन्धित स्थानीय तहमा पुगेर शनिबार स्थानीय प्राविधिकसँग तालीमपश्चात आइतबारबाट रगतको नमूना सङ्कलन गर्नेछ। नेपाल अहिले संक्रमणको दोस्रो चरणमा रहेको छ। सङ्क्रमित भएको व्यक्तिबाट अर्को व्यक्तिमा संक्रमण सर्नुलाई दोस्रो चरण मानिन्छ। गत चैतमा विदेशबाट कैलाली घरमा आएका एक जनामा व्यक्तिबाट घरमै रहेका अर्को स्थानीय व्यक्तिमा संक्रमण सरेपछि मन्त्रालयले नेपालमा दोस्रो चरणमा प्रवेश गरेको घोषणा गरेको थियो। संक्रमणको तेस्रो चरण भनेको समुदायमा संक्रमण फैलिएको भन्ने हुन्छ तर नेपालमा कुनै खासखास ठाउँमा (क्लस्टर) मा संक्रमण फैलिएको मन्त्रालयले जनाएको छ। 'नेपालमा अहिले केही जिल्लाका खासखास ठाउँमा (क्लस्टरं)मा संक्रमण फैलिएको छ', उनले भने, 'अब समुदायको कुन तहसम्म फैलिएको छ भन्ने त अध्ययनबाट थाहा हुन्छ।' गत माघ १० गते नेपालमा पहिलो पटक संक्रमण देखिएको थियो। अहिलेसम्म नेपालमा ९८ हजार ६१७ जनामा संक्रमण देखिएको छ। यस्तै ७१ हजार ३४३ जना संक्रमणबाट निको भएको, ५९० जनाको निधन र २६ हजार ६८४ जना सक्रिय सङ्क्रमित रहेका छन्। यस्तै अहिलेसम्म २३५ जना आइसियु र ४२ जना भेन्टिलेटरमा उपचार गराइरहेका छन्। महाशाखाले एन्टिबडी परीक्षणका लागि प्रत्येक प्रदेशमा छ समूह परिचालन गरेको छ। ती समूहले बच्चा, वृद्धा, महिला, युवालगायत विभिन्न उमेर तथा समूहका ट्राभल हिस्ट्री भएका र नभएका मानिसको रगत सङ्कलनबाट एन्टिबडी परीक्षण गर्ने छन्। यस्तै सङ्क्रमित भएका र नभएकाको पनि एन्टिबडी परीक्षण गर्नेछ। महाशाखाका जनस्वास्थ्य अधिकृत रामकुमार महतोले प्रत्येक प्रदेशका ३० वडामा रहेका मानिसको रगत नमूना परीक्षण गरिने बताउनुभयो। उहाँका अनुसार एक वडामा १५ जनाको दरले नमूना परीक्षण गरिने छ। यसरी प्रत्येक प्रदेशमा ४५० जनाको दरले तीन हजार १५० जनाको नमूना सकलन गरी परीक्षण गरिने छ। उनले दसैं अगाडि सबै नमूना सङ्कलन गरेर नमूना राष्ट्रिय जनस्वास्थ्य प्रयोगशालामा परीक्षण गरिने बताए। कोभिड१९ को संक्रमण सबै समूहका मानिसमा देखिरहेको र ट्राभल हिस्ट्रीमा नदेखिएका व्यक्तिमा पनि संक्रमण देखिन थालेपछि मन्त्रालयले समुदायस्तरमा संक्रमण फैलिएको भन्नेबारेमा अध्ययन शुरु गरेको हो। अध्ययनका क्रममा जति प्रतिशतलाई संक्रमण देखियो त्यतिप्रतिशत नै नेपालमा संक्रमण फैलिएको भन्ने अनुमान गर्न सकिने महाशाखाका जनस्वास्थ्य अधिकृत महतोले जानकारी दिए। 'संक्रमणको सूचक हेर्दा अहिले समुदायस्तरमा नै हो कि भन्ने देखाउँछ', महाशाखाका निर्देशक डा पाण्डेले भने, 'तर अब अध्ययन गरेपछि मात्र समुदायमा संक्रमण छ वा छैन भन्ने पुष्टि गर्दछ।' रासस"
कोरोना संक्रमितको संख्या लाख नाघ्यो : पछिल्लो २४ घण्टामा दुई हजार ५९ जनालाई संक्रमण,"काठमाडौं : नेपालमा कोरोना भाइरस (कोभिड१९) संक्रमण हुनेको संख्या एक लाख नाघेको छ। पछिल्लो २४ घण्टामा नेपालमा २ हजार ५९ जनामा कोरोना भाइरस (कोभिड१९) संक्रमण पुष्टि भएको छ। योसँगै नेपालमा एक लाख ६ सय ७६ जनामा कोरोना संक्रमण पुष्टि भएको छ। नेपालमा अहिले सक्रिय संक्रमितको संख्या २७ हजार ५३ पुगेको छ। यस्तै मन्त्रालयका अनुसार संस्थागत आइसोलेसनमा ११ हजार १ सय ७६ जना रहेका छन् भने होम आइसोलेसनमा १५ हजार ८ सय ७७ जना छन्। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार २४ घण्टामा १० जनाको मृत्यु भएको छ । योसँगै नेपालमा कोरोनाले मृत्यु हुनेको संख्या ६ सय पुगेको छ। काठमाडौं उपत्यकामा बिहीबार मात्र १ हजार १ सय १६ जनामा संक्रमण पुष्टि भएको छ। जसमध्ये काठमाडौं जिल्लामा मात्र दुई ८५, ललितपुरमा १६३ र भक्तपुरमा १३० जनामा संक्रमण पुष्टि भएको हो।"
सप्तरीमा कोरोना संक्रमितको मृत्यु,राजविराज : सप्तरीमा कोरोना संक्रमित थप एक जनाको मृत्यु भएको छ। रुपनी गाउँपालिका१ का ३३ वर्षीय पुरुषको उपचारका क्रममा मृत्यु भएको स्वास्थ्य कार्यालय सप्तरीका निमित्त प्रमुख दुनियालाल यादवले बताए। रुपनी१ का ३३ वर्षीय पुरुषको उपचारका क्रममा काठमाडौं मेडिकल काँलेज (केएमसी) मा मृत्यु भएको रुपनी गाउँपालिकाका स्वास्थ्य संयोजक रामनारायण यादवले जानकारी दिए। उनी पेशाले सव इन्जिनियर हुन्। बिपी कोइराला स्वास्थ्य विज्ञान प्रतिष्ठान धरानमा रिपोर्ट नेगेटिभ आएका उनको केएमसी अस्पतालमा उपचारका क्रममा पीसीआर रिपोर्ट पोजिटिभ आएको परिवारका सदस्यले जानकारी दिए। केएमसी अस्पतालमा भर्ना भएका उनको उपचारकै क्रममा मृत्यु भएको रुपनी गाउँपालिका१ का सन्तोष यादवले जानकारी दिए। यससँगै सप्तरी जिल्लामा मृत्यु हुने कोरोना संक्रमितको सङ्ख्या २० पुगेको छ।
मुस्ताङमा भेडाच्यांग्राको भाउ महंगियो,"जोमसोम : विश्वव्यापी महामारीको रुपमा उत्पन्न कोरोना भाइरसको जोखिम यथावत रहिरहेको अवस्थामा हिमाली जिल्ला मुस्ताङमा दसैं लक्षित भेडाच्याङ्ग्रा खरिदबिक्रीको व्यापार बुधबारदेखि गर्मिन थालेको छ । भेडाच्याङ्ग्रा खरिद गर्न जिल्ला बाहिरका व्यापारी यसवर्ष पशुपालक किसानको खोर खोरमै धाउन थालेका छन् । बिहीबारसम्म करिब ३ दर्जन बढी भेडाच्याङ्ग्रा मुस्ताङ आएको पाइएको छ । पोखराकाठमाडौंलगायतका सहरमा पुर्याउने उद्देश्यले भेडाच्याङ्ग्रा खरिद गर्न व्यापारी जोमसोमदेखि उपल्लो मुस्ताङको लोमान्थाङसम्म पुगेका छन् । कोरोना माहामारीका कारण उत्तरी कारलानाकाबाट तिब्बती भेडाच्याङ्ग्रा नआएपछि मुस्ताङका पशुपालक किसानले पालेको स्थानीय भेडाच्याङ्ग्राको मुल्य गर्मिएको हो । उपल्लो मुस्ताङका विभिन्न ग्रामिण भेकमा पालन गरिएका भेडाच्याङ्ग्रा स्थानीयले जोमसोम ल्याएर व्यापारीलाई बिक्री गर्दै आइरहेकोमा यसवर्ष भने व्यापारीहरु पशुपालकको खोरमा पुगेर खरित्ने गरिएकाले स्थानीय भेडाच्याङ्ग्राको भाउ बढेको हो । भेडाच्याङ्ग्रा खरिद गर्न पोखराकाठमाडौं,पर्वत,तनहुँ ,स्याङ्जा ,बाग्लुङ र म्याग्दीलगायतका जिल्लाबाट मुस्ताङ आएका हुन् । गतवर्ष मुस्ताङमा २३ हजार भेडाच्याङ्ग्रा जिल्ला बाहिरिएको थियो । तर, यसवर्ष कोरोना कहरका कारण गतवर्षको तुलनामा ३३ प्रतिशत मात्र भेडाच्याङ्ग्रा मुस्ताङबाट बाहिरिने सम्भावना रहेको जोमसोमका स्थानीय पशुपालक किसान भुपेन्द्र शेरचनले जानकारी दिए । यसवर्ष तिब्बतबाट भेडाच्याङग्रा नआएकाले मुस्ताङमा च्याङ्ग्राको भाउ महंगिएको उनले बताए । उनका अनुसार यसवर्ष ९ हजार भन्दा बढी च्याङ्ग्रा जिल्लाबाट नजाने उल्लेख गरे । 'यो वर्ष एकदमै न्युन संख्यामा भेडाच्याङ्ग्रा जोमसोम झरेको छ ।मुस्ताङको ३ स्थानीय तहबाट करिब ७ हजार र डोल्पाबाट करिब १५ सय भेडाच्याङ्ग्रा आउन सक्छ,' शेरचनले भने । हिमाली जिल्लाको चिसो हावापानीमा हुर्काइएको भेडाच्याङ्ग्राको मासु स्वास्थ्य प्रर्वधक र स्वादिलो हुने शेरचनले जानकारी दिए । उनले हिमाली लेकमा पालन गरिएका भेडाच्याङ्ग्रा लगायतका चौपायाले हिमाली वन्य जटिबुटी सेवन गर्ने भएकाले स्वादिलो र स्वास्थ्य उपयोगी मानिएको हो । उनले यसवर्ष किसानले कोरोना कहरकै कारण पशुपालकले भेडाच्याङग्राको सुहाउँदो मुल्य पाएको बताए ।' गत वर्ष जोमसोममै खरिद बिक्री गर्ने प्रचलनले बिचौलियाले नाफा खाने चलन थियो , उनले भने, 'तर ,यस वर्ष व्यापारी किसानको खोरमै पुगेकाले बिचौलियाले खाने नाफा किसानलेनै पाएका छन् ।' काठमाडौं नयाँ बसपार्कबाट भेडाच्याङ्ग्रा खरिद गर्न मुस्ताङ आएका अर्जुन ठकुरी भन्छन्, 'तिब्बतबाट भेडाच्याङ्ग्रा आएन ,यहाँका किसानको खोरमा ७८ हजार मात्रै च्याङ्ग्रा रहेछन् , उनले भने, 'पशुपालकको खोरमै च्याङ्ग्राको मुल्य २७ देखि २८ हजार सम्म तिर्नु पर्यो । ढुवानी जोडेर काठमाडौं पुर्याउँदा छोइसक्नु हुँदैन ।' उनले मुस्ताङमा काठमाडौंका खसी बोका व्यापारीसग समन्वय गरी यहाँ आएको भएपनि यही च्याङ्ग्राको मुल्य बढी परेकाले काठमाडौंमा बिक्री गर्न समस्या पर्ने बताए ।जोमसोमका स्थानीयका अनुसार शुक्रबारसम्म जोमसोमबाट करिब ३ हजार भेडाच्याङ्ग्रा झरेको जनाएका छन् । अब उपल्लो मुस्ताङबाट बढीमा ५ हजारको संख्यामा भेडाच्याङ्ग्रा झर्ने अनुमान उनीहरको ठम्याइ छ ।म्याग्दी घाराका च्याङ्ग्रा व्यापारी बलबहादुर बडुवालले मुस्ताङमै पर्याप्त भेडाच्याङ्ग्रा नभएको बताए । उनले गत वर्ष १९ हजारमा रोजा च्याङ्ग्रा खरिद गरेको भएपनि यसवर्ष च्याङ्ग्राको मुल्य सुन्दै सातो गएको जानकारी दिए ।उनले भने, 'गतवर्ष ९० गोटा भेडा च्याङ्ग्रा लिएको थिए । तर, च्याङ्ग्राको मुल्य चर्को भएकाले अहिले ४५ गोटा च्याङ्ग्रा मात्र खरिद गरेको छु ।' कोरोना कहरले गालेको यसवर्षको दसैंमा सहरबजारमा एकदमै न्युन भेडाच्याङग्रा पुग्ने संकेत गरिएको छ । मुस्ताङबाट झरेका भेडा च्याङग्रा पनि केही म्याग्दी,पर्वत र बाग्लुङ र करिब १५ सय भेडाच्याङग्रा काठमाडौं र पोखराका लागि ३ हजार मात्र भेडाच्याङग्रा पुग्ने लोघेकर दामोदरकुण्ड गापाको अध्यक्ष लोप्साङ छोम्फेल बिष्टले आकंलन गरे । उपल्लो मुस्ताङको लोमान्थाङमा ३ हजार ,लोघेकरबाट २ हजार र वारागुङ मुक्तिक्षेत्रबाट २ हजार भेडाच्याङग्रा बिक्री भएको अध्यक्ष बिष्टको अनुमान छ । यसवर्ष चिनियाँ पक्ष र नेपाल पक्षले सीमानाका कडाइ गरेकाले तिब्बतबाट भेडाच्याङ्ग्रा नझरेको उनको भनाई छ । कोरोना कहरका कारण पर्यटन व्यवसाय सुस्ताएपनि मुस्ताङका कृषि तथा पशुपालक किसानले भेडाच्याङग्रा,स्याउ र आलु लगायतका कृषि जन्य वस्तुको बिक्रीबाट राम्रो आम्दानी लिएको अध्यक्ष बिष्टले बताए । उनले मुस्ताङका ३ स्थानीय तहको करिव ३ दर्जन गाउहरुमा भेडाच्याङग्रा पालन गरेको जनाए । पशुपंक्षीजन्य पदार्थको आन्तरिक ओसारपोसार तथा बिक्री वितरणका लागि पशु निरोगिताको भेटनरी प्रमाणपत्र आवश्यकता पर्छ । यसवर्ष स्याउ परियोजना इकाइ जोमसोम र धौलागिरि प्राविधिक शिक्षालयका पशु चिकित्सकले भेटेनरी प्रमाणपत्र उपलब्ध गराएको वरिष्ठ पशु चिकित्सक सुरेश थापाले जानकारी दिए । उनले प्रति गोटा भेडाच्याङ्ग्राको रु २० का दरले प्रमाणपत्र दिएको उल्लेख गरे । सेवाग्राहीको स्वास्थ्यमा प्रतिकुल असर पर्न सक्ने भएकाले सरकारले भेटेनरी परिक्षण अनिवार्य गराएको पशु चिकित्सक डा थापाको भनाइ छ । यस्तै ,लोघेरक दामोदरकुण्ड गापाले भेडाच्याङ्ग्रा बिक्री गरे वापतको कर पशुपालकबाट प्रति गोटा ५ रुपैयाको दरले उठाएको छ । वारागुङ मुक्तिक्षेत्रले भेडाच्याङग्रा निकासी करका लागि १ लाख ५० हजारमा टेन्डर गरेको गापाले जनाएको छ । मुस्ताङमै भेडाच्याङग्राको मुल्य महकिएपछि मुस्ताङीले भेडाच्याङ्ग्रा किनेका छैनन् ।"
स्वास्थ्य सुविधा कटौती,विराटनगर : प्रदेश १ को सबैभन्दा ठूलो सरकारी अस्पताल कोसी अस्पतालमा ज्येष्ठ नागरिकलाई स्वास्थ्य सेवामा दिँदै आएको सुविधा कटौती गरिएको छ । विगतमा अस्पतालले ६० वर्षदेखि ७० वर्षसम्म ५० प्रतिशत र ७० वर्षमाथिलाई निःशुल्क स्वास्थ्य सेवा प्रदान गर्दै आएको थियो । अस्पतालको असोज ४ गतेको बैठकले ज्येष्ठ नागरिकलाई दिँदै आएको स्वास्थ्य सेवा कटौतीको निर्णय गरेको हो । बैठकले बिरामीको अवस्था हेरेर मात्र छुट गर्न सकिने र ज्येष्ठ नागरिकलाई ओपीडी टिकट मात्र निःशुल्क गर्ने निर्णय गरेको छ । अस्पतालले सेवा कटौती गरे पनि अस्पतालमा ज्येष्ठ नागरिकका लागि चार वटा बेड स्थापना गरेको छ । अस्पतालका मेसु डा चुमनलाल दासले सामाजिक सेवाअन्तर्गतका मापदण्डअनुसार निर्णय गरेर सेवा दिने बताए । उनले अस्पतालले दिँदै आएको सुविधा निरन्तर दिए कर्मचारीलाई तलब खुवाउनसमेत अप्ठ्यारो हुने भएकाले निर्णय गरेरे सुविधा कटौती गरिएको बताए । गत वर्ष मात्रै झन्डै करिब डेढ करोड समाजिक तथा सेवाको शीर्षकमा उपचार खर्च भएको थियो । चाहिने व्यक्तिलाई सेवामा कुनै कमी हुन नदिने र सुविधाका नाममा हुने अत्यधिक खर्चलाई रोकेर अस्पतालको विकासमा लगाउने लागेको उनले बताए । राज्यले निःशुल्क सेवाका लागि बजेट नपठाएको उनले दाबी गरे । अस्पतालले स्थानीय तहको सिफारिसअनुसार सामाजिक सेवा एकाइले छुटसम्बन्धी निर्णय गर्ने प्रावधान गरिएको जनाएको छ । मेसु दासका अनुसार लामो समयदेखि अस्पतालको आम्दानी घटेको छ । अस्पतालमा विकास समितिका २ सय ६७ जना र दरबन्दीका २ सय ४९ जना कर्मचारी छन् । प्रदेश १ का १४ जिल्लासहित प्रदेश २ का सप्तरी र सिरहाका बिरामी दैनिक हजारको सख्यामा आउने गरेका छन् अस्पतालले हरेक सुविधा दिन थालेपछि बिरामीको चाप बढेको थियो ।
तुलसीपुर १३ का वडा अध्यक्ष न्यौपानको निधन,दाङ : दाङको तुलसीपुर उपमहानगरपालिका १३ का वडाध्यक्ष डम्मरबहादुर न्यौपानेको निधन भएको छ । ६५ वर्षीय न्यौपानेको शुक्रबार बिहान साढे ९ बजेतिर राप्ती प्रादेशिक अस्पताल तुलसीपुर ल्याउँदै गर्दा बाटोमै मृत्यु भएको पारिवारिक स्रोतले जनाएको छ । निमुनिया भएको आशंकामा उनलाई परिवारका सदस्यले गाडीमा राखेर तुलसीपुरस्थित राप्ती प्रादेशकि अस्पताल ल्याउँदै गर्दा बाटोमै मृत्यु भएको छोरा पोषण न्यौपानेले जानकारी दिए । छोरा पोषणका अनुसार उनलाई विगत केही दिनदेखि सामान्ने खोकी लागेको भएपनि अन्य कुनै समस्या थिएन । सामान्ने खोकी देखिएपछि तीन चार दिन अगाडि तुलसीपुरस्थित सिटी हस्पिटलबाट उपचार पछि घर गएका थिए । त्यसपछि घरमै वडाध्यक्ष न्यौपानेले आराम गर्दै आएका थिए । शुक्रबार बिहान अलि अप्ठेरो हुन थालेपछि बुवालाई गाडीमा राखेर तुलसीपुर ल्याउने क्रममा बाटोमै मृत्यु भएको छोरा पोषणले जानकारी दिए । स्थानीयका बीच निकै लोकप्रिय वडाध्यक्ष न्यौपाने स्थानीय निर्वाचनमा नेपाली काँग्रेसबाट अत्यधिक मतसहित निर्वाचित भएका थिए ।
"बैतडीमा जिप दुर्घटना, १० जना घाइते",बैतडी : बैतडीमा शुक्रबार जिप दुर्घटना हुँदा १० जना घाइते भएका छन्। पञ्चेश्वर गाउँपालिकाको आम्चोराबाट कुलाउतर्फ जाँदै गरेको से १ ज ८८८ नम्बरको जिप दुर्घटना हुँदा १० जना सामान्य घाइते भएको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए। घाइतेहरुलाई आम्चोरा स्वास्थ्यचौकीमा सामान्य उपचारपछि थप उपचारका लागि डडेल्धुरा रेफर गरिएको उनले बताए। जिप सडकबाट करिब ५० मिटर तल खसेको बताइएको छ। घटनाको कारण खुल्न नसकेको प्रहरीले जनाएको छ। दुर्घटना बिहान १० बजेतिर भएको हो।
"अदालतको आदेश नै विवादित, बलात्कार स्वीकार्ने धरौटीमा छुटे, पीडित गाउँमै असुरक्षित","विराटनगर : घटना स्वीकार गर्दागर्दै बलात्कारसम्बन्धी मुद्दामा जिल्ला अदालत मोरङले दिएको पछिल्लो एउटा आदेश विवादमा परेको छ । पीडकलाई धरौटीमा छाड्नलाई दिएको आदेश विवादित बनेको हो । उक्त आदेशले न्याय निरुपणमा अदालतको निस्पक्षतामाथि प्रश्न खडा गरिदिएको छ । 'पीडकले घटनामा संलग्नता स्वीकार गर्दागर्दै र पीडितले बलात्कृत भएँ भन्दाभन्दै प्रतिवादीलाई धरौटीमा छाड्ने आदेश आउँदा हामीनै आश्चर्यमा पर्यौं,' एक कानुन व्यवसायीले भने, 'पीडकलाई नै उन्मुक्ती मिल्ने खालको आदेशले निस्पक्षताका सवालमा अदालत गम्भीर छैन भन्ने पुष्टि गर्छ ।' २३ वर्षीया दलित महिलामाथि बलात्कार गरेको आरोपमा प्रतिवादी बनाइएका मोरङको रतुवामाई नगरपालिका८ कुखुरेडाँडाका काजी भनिने काजीमान श्रेष्ठ प्रहरीले पक्राउ गरेको २२ दिनपछि अदालतले मागेको धरौटी बुझाएर छुटेका हुन् । अनुसन्धानका क्रममा र अदालतमै बयान दिने क्रममा उनले 'एक हजार रुपैयाँ' दिन्छु भनेर सहमतिमै करणी गरेको स्वीकार गरेका छन् । श्रेष्ठले शारीरिक सम्पर्क भएको स्वीकार गरेको र प्रहरीको घटनास्थल मुचुल्कामा पनि जबरजस्ती करणी गरेको भनेर उल्लेख छ । तर अदालतका न्यायाधीश राजकुमार कोइरालालको इजलासले उनलाई असोज १६ गते पुर्पक्षका लागि एक लाख रुपैयाँ धरौटी लिएर छाड्न दिएको आदेश विवादमा परेको हो । तीन पेजको उक्त आदेशपछि श्रेष्ठ धरौटी रकम बुझाएर छुटेका छन् । घाँस काट्न खेतमा गएकी महिलालाई हात बाँधेर भदौ २३ गते उनले बलात्कार गरेको अनुसन्धानका क्रममा खुलेको थियो । आदेशमा भनिएको छ,' प्रतिवादीले अदालत तथा अधिकार प्राप्त अधिकारीसमक्ष बयान गर्दा जाहेरवालाले एक हजार मागेकोमा दिन्न भन्दा करणी गर्न दिन्छु, भरे भोलि पैसा दिँदा हुन्छ भनेकाले करणी गरेको हो, भरे भोलि पैसा माग्न नआएकोमा जबरजस्ती करणीमा जाहेरी दिइन भन्ने उल्लेख गरेका छन् । पीडितको स्वास्थ्य परीक्षण प्रतिवेदनमा शरीरमा चोटपटक नदेखिएको उल्लेख रहेकाले पछि थप प्रमाण बुझ्दै जाँदा ठहरे बमोजिम हुनेगरी हाल यी प्रतिवादीलाई एक लाख धरौटी लिइ तारेखमा राखी मुद्दाको पूर्पक्ष गर्नु ।' उधारोमा करणी गरेको बयान दिएका प्रतिवादी छुटेर घर पुगेपछि आफूलाई छिमेकीले चरित्रहीनको आरोप लगाएर कुटपिटसमेत गरेको पीडितले बताइन् । उनले पारिवारिक आर्थिक अवस्था कमजोर भएकाले अरुकोमा बनिबुतो गरेर गुजारा चलाउँदै आएको बताइन् । उनका अनुसार घाँस काट्न खेत पुगेका बेला त्यहीँ रहेका श्रेष्ठले 'ओइ कान्छी' भन्दै बोलाए । 'नसुनिकन घाँस काट्नतर्फ जाँदा पछाडिबाट समात्दै भुँइमा लडाएर हात बाँध्दै मुख थुने, 'उनले भनिन्, 'घिसार्दै केही पुर्याएपछि बाँसघारी घेउमा लगेर बलात्कार गरे ।' खुकुरी बोकेका श्रेष्ठले कसैलाई सुनाए मारिदिने धम्की दिएको पीडितले बताइन् । 'साना दुई छोराछोरी छन् । कसैलाई सुनाए मारिदिन्छु भनेपछि डर लाग्यो,' उनले भनिन्, 'श्रीमानलाई सबै घटना सुनाएपछि उहाँकै सल्लाह र गाउँकै अगुवाको सहयोगमा प्रहरीमा गएर भोलिपल्ट जाहेरी दिएँ । तर अहिले ममाथि अन्याय गर्ने व्यक्ति छुटेर आएपछि झन् समस्यामा परेकी छु ।' एक लाख रुपैयाँ लिएर घटना मिलाउनु पर्छभन्दै पैसा लिएर आफू र श्रीमानसम्म पनि दबाब दिनेहरु आइपुगेको पीडितको भनाइ छ । 'श्रीमानले पैसामा श्रीमती बेच्दिन भनेर उनीहरुको प्रस्ताव अस्वीकार गरिदिनुभयो,'उनले भनिन्, 'मैले पनि अपराधमा पैसासँग तुलना गर्न हुँदैन भनेर अडान लिएपछि उनीहरु फर्किएर गए ।' 'मैले न्याय पाउँछु भन्ने लागेको थियो । तर आज प्रतिवादी छुटेर आएका छन्,' उनले भनिन्, 'पैसा लिएर घटना नमिलाएको भन्दै अरु सबैले मलाई नै उस्तो देख्न थाले । अब म न्याय माग्न कहाँ जाउँ सरकार?' गरिब भएकाले आफूले न्याय नपाएको उनको गुनासो छ । स्थानीय एक अगुवाले महिलाले अस्वीकार गरेपछि एक लाख लिएर मिल्न दबाब दिनेहरु आफूसम्म पनि आइपुगेको बताए । 'मैले अपराधमा संलग्नलाई कारबाही हुनु पर्छ र घटना पैसामा मिलाउन हुँदैन भने,' उनले भने, 'तर धरौटीमा छुटेका आरोपी गाउँमा छात्ती फुलाएर हिँडिरहेका छन् ।' उनका अनुसार पीडक छुटेर आएपछि केही स्थानीयले सोमबार कुटपिटसमेत गरेर गाउँ निकाला गर्ने धम्की दिएसँगै महिला थप असुरक्षित बनेकी छन् । इज्जतभन्दा पैसा ठूलो हैन भनेर न्यायका लागि भौतारिएकी महिला पहुँचका भरमा पीडक छुटेर आएपछि भने झन् तनावमा परेको बताइन्। भदौ २४ गते किटानी जाहेरी परेपछि प्रहरीले श्रेष्ठलाई पक्राउ गरेर जबरजस्ती करणी मुद्दामा अनुसन्धान थालेको थियो । छाड्न र घटना मिलाउन केही नेता र श्रेष्ठ परिवारको दवाब झेलेको प्रहरीले अनुसन्धान सकेर असोज १२ गते सरकारी वकिल कार्यालयमा मिसिल बुझायो । वकिल कार्यालयले अभियोगपत्र तयार गर्दै १५ गते श्रेष्ठविरुद्ध अदालतमा मुद्दा दर्ता गरेको भोलिपल्ट थुनछेक बहसपछि उनलाई धरौटीमा छाड्ने आदेश भएको हो । पीडित नेपाल सरकारका तर्फबाट सहायक जिल्ला न्यायाधीवक्ता मनिषबाबु पोखरेल तथा पीडकका तर्फबाट अधिवक्ताहरु भोजराज श्रेष्ठ र मुक्तीनाथ सुवेदीले बहस गरेका थिए । एक कानुन व्यवसायीका अनुसार बलात्कार एवं बलात्कार प्रयासका घटना एकान्त ठाउँ वा कसैले नदेखिकन हुने भएकाले पीडितले दिएको बयानलाई नै बलियो प्रमाण मान्नुपर्छ । तर, पीडकको बयानलाई आधार मानेर आदेश दिँदा बलात्कार स्वीकार गर्ने प्रतिवादी पैसा बुझाएर छुटेको उनले बताए । पीडकले भनेको जस्तै महिलाले लेनदेनमा शारीरिक सम्बन्ध राखेको मान्ने हो भने यस बारेमा केही नबोलिएका कारण आदेश विवादमा तानिएको उनको भनाइ छ । अदालतका स्रेस्तेदार राजकुमार दाहाल मुद्दामा आदेश मात्रै भएको र यसको फैसला हुन बाँकी रहेको बताउँछन् । 'आदेश अनुसार प्रतिवादी अहिले धरौटी बुझाएर तारेखमा छुटेका छन्, 'उनले भने, 'फैसला आउनै बाँकी रहेकाले प्रतिवादीलाई पछि कैद पनि हुनसक्छ वा सफाई पनि पाउन सक्छन्।' एक हजार दिने गरी करणी गरेको प्रतिवादीको बयान, पीडितमा चोटपटक नदेखिएको स्वास्थ्य परीक्षण रिपोर्ट र झारपात नमाडिएको तथा जबरजस्ती कुनै कार्य भएको संकेत नदेखिएको घटनास्थलको मुचुल्कालाई आधार मान्दै अदालतबाट आदेश आएको हुनसक्ने दाहालको भनाइ छ । सरकारी वकिल कार्यालय मोरङले भने यस मुद्दामा पीडितकोभन्दा पनि पीडकको कुराको सुनुवाई भएको जनाएको छ । चित्त नबुझेपछि उक्त आदेश बदरको माग गर्दै उच्च सरकारी वकिल कार्यालयमार्फत उच्च अदालत विराटनगरमा मुलुकी फौजदारी कार्यविधि संहिताको २०७४ को दफा ७३ नम्बर बमोजिम निवेदन दिएको छ । जिल्ला न्यायाधीवक्ता मनोज आचार्यले धरौटीमा छाड्ने आदेश बदरको माग गर्दै प्रतिवादीलाई थुनामै राखेर मुद्दाको पूर्पक्ष गरी पाउँ भनी उच्च अदालतमा निवेदन दर्ता भएको बताए । 'पीडकले भने पनि पीडितले एक हजार लिएर सहमतिमा यौन सम्पर्क भयो भनेकै छैन, 'उनले भने, 'सहमतिमा भएको भए पीडित आफ्नो इज्जत दाउमा राखेर बलात्कृत भएँ भन्दै जाहेरी लिएर न्यायका लागि आउने नै थिइनन् ।' पीडितले न्याय खोजिरहँदा सहमतिमा शारीरिक सम्पर्क भयो भन्न नमिल्ने आचार्यको तर्क छ । 'दुईजनाले सहमतिमा करणी लिनुदिनु गरे भने खोजेर कारबाही गर्ने विषय हैन,' एक कानुन व्यवसायीले भने, 'पीडितको पनि सहमति हो भने आफ्नो इज्जत हुर्मत जाने खालको काम गरेर जाहेरी दिँदै घटनालाई सार्वजनिक गर्ने विषय हुने थिएन ।' उनका अनुसार न्यायाधीशले स्वविवेकले गर्ने यस्ता निर्णय कहिले काहीँ घातक बन्ने गरेको छ । 'न्यायाधीशको के दृष्टिकोणले आदेश भयोको हो भन्ने थाहा भएन,' ती कानुन व्यवसायीले भने, 'तर कसैको निजी दृष्टिकोणले नहुने भएकाले मुद्दाको आदेश वा फैसलामा कानुनी दृष्टिकोण महत्वपूर्ण हुन्छ ।' प्रतिवादीको तर्फबाट बहस गरेका अधिवक्तामध्ये भोजराज श्रेष्ठले साधारण तारेखमै छुट्नु पर्ने व्यक्तिसँग धरौटी माग गरिएको दाबी गरे । 'जनप्रतिनिधिलाई रहोवरमा नराखिकन प्रहरीले गरेको अनुसन्धान नै फितलो छ, 'उनले भने, 'चिकित्सकको रिपोर्टले बलात्कार भएको देखाउँदैन ।' जबरजस्ती गर्दा बल प्रयोग हुने र घटना हेर्दा सहमतिमै सम्पर्क भएको देखिने भएकाले बलात्कार भन्न नमिल्ने श्रेष्ठको तर्क छ । पछि ठहरे बमोजिम हुनेभनेर आदेशमै भनिएका कारण यसमा धेरै विवाद गर्न नपर्ने उनको दाबी छ । पीडितबाहेक सबैले सुनेको बयान दिएका कारण घटना प्रत्यक्ष देख्ने कोही पनि नभएको श्रेष्ठको जिकिर छ । न्यायाधीशको सरुवा विवादस्पद आदेश दिने न्यायाधीश कोइरालाको भने बुधबार मोरङबाट सरुवा भएको छ । न्याय परिषद्ले निकालेको न्यायाधीशको सरुवा सूचीमा उनको नाम छ । उनको सरुवा जिल्ला अदातल काठमाडौंमा भएको हो ।"
"उपत्यकामा कोरोनाबाट तीनको मृत्यु, १४ सय ९ जनामा संक्रमण","काठमाडौं : पछिल्लो २४ घण्टामा कोरोनाबाट काठमाडौं उपत्यकाका ३ जनाको मृत्यु भएको छ भने १ हजार ४०९ जनामा संक्रमण देखिएको छ। काठमाडौंकी ८७ वर्षीया महिला,७१ वर्षीय पुरुष र ललितपुरमा ८४ वर्षीय पुरुषको कोरोनाबाट मृत्यु भएको स्वास्थ्य मन्त्रालयले जनाएको छ। यस्तै काठमाडौंका ११ सय १६, ललितपुर १ सय ६३ र भक्तपुरका १ सय ३० जनामा संक्रमण देखिएको मन्त्रालय प्रवक्ता डा जागेश्वर गौतमले जानकारी दिए। नेपालमा कोरोना भाइरस (कोभिड१९) संक्रमितको संख्या एक लाख नाघेको छ। पछिल्लो २४ घण्टामा २ हजार ५९ जनामा संक्रमण देखिएसँगै संक्रमितको संख्या १ लाख ६७६ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। २७ सय ५३ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ११ हजार १७६ जना रहेका छन् भने होम आइसोलेसनमा जना १५ हजार ९७७ छन्। यस्तै क्वारेन्टाइनमा ४ हजार ७०३ जना रहेका छन्। मन्त्रालयका अनुसार पछिल्लो २४ घन्टामा १३ हजार २७९ नमूनाको पीसीआर परीक्षण भएको छ। मंगलबार १६ सय ८० जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या ७३ हजार २३ पुगेको छ। आइसीयूमा ३१८ र ७५ जनाको भेन्टिलेटरमा उपचार भइरहेको छ। नेपालमा कोरोनाबाट ६०० जनाको मृत्यु भएको छ। शुक्रबार मात्रै उपत्यकाका ३ सहित १० जनाको मृत्यु भएको मन्त्रालयले पुष्टि गरेको छ।"
होटलमा बलात्कार गरेर भागेका अन्सारी आठ महिनापछि पक्राउ,विराटनगर : मोरङको सुन्दरहरैँचा नगरपालिका१० मा एक महिलालाई बलात्कार गरेर भागेका पुरुष आठ महिनापछि पक्राउ परेका छन्। सुनसरीको इटहरी उपमहानगरपालिका१ हलगडाका ३५ वर्षीय निरज शर्मा भनिने नजाम अन्सारीलाई प्रहरीले घटनाको लामो समयपछि पक्राउ गरेको हो। प्रहरीका अनुसार सुन्दरहरैँचाको पिनाकी होटलमा २०७६ साल माघ ११ गते २६ वर्षीया महिलामाथि बलात्कार गरेर उनी फरार भएका थिए। काम लगाइदिन्छु भन्दै नजिक्याएर र प्रलोभन देखाएर उनले महिलामाथि बलात्कार गरेको खुलेको इलाका प्रहरी कार्यालय बेलबारीका प्रहरी निरीक्षक ऋषिराज ढकालले जानकारी दिए। महिलाले प्रहरीमा जाहेरी दिएको थाहा पाएपछि फरार भएका अन्सारीलाई इटहरीस्थित घरमा आएको मौका छोपेर प्रहरीले पक्राउ गरेको हो। उनीविरुद्ध जबरजस्ती करणी मुद्दा चलाउन प्रहरीले शुक्रबार अदालतबाट म्याद थप गरेर घटनाका बारेमा अनुसन्धान अघि बढाएको छ। अन्सारी फरार भएपछि प्रहरीले घटनाको अनुसन्धान गर्न पाएको थिएन।
कर्मचारीमा कोरोना देखिएपछि पाटन नगरपालिका सिल,"बैतडी : बैतडीको पाटन नगरपालिकाका २ जना कर्मचारीमा कोरोना पुष्टि भएको छ । डडेल्धुरा अस्पतालको प्रयोगशालामा गरिएको परीक्षणमा २ जना कर्मचारीमा कोरोना पुष्टि भएको पाटन नगरपालिकाका स्वास्थ्य शाखा प्रमुख मदनसिंह महराले जानकारी दिए । दुवै जनालाई अहिले आइसोलेसनमा राखिएको छ भने स्वास्थ्य अवस्था समान्य रहेको उनले बताए । यसैबीच नगरपालिकामा कार्यरत दुईजना कर्मचारीमा कोरोना पुष्टि भएपछि पाटन नगरपालिका एक हप्ताका लागि सिल गरिएको नगरपालिकाका प्रमुख प्रशासकीय अधिकृत नारायणदत्त पन्तले जानकारी दिए । एक हप्ताका लागि नगरपालिका सिल गरिएको उनले बताए । उनले भने, 'यही असोज ३० गते सम्मका लागि नगरपालिका र वडाबाट प्रदान गरिने सबै सेवाहरु बन्द गरिएका छन् । कोरोनाको जोखिम बढ्दै गएकाले यस्तो निर्णय गरेका हौं ।' यस्तै संक्रमित कर्मचारीको सम्पर्कमा रहेका नगरपालिकाका कर्मचारी, जनप्रतिनिधि र अन्यको स्वाब संकलन गरी कोरोना परीक्षण गरिने पाटन नगरपालिकाका स्वास्थ्य शाखा प्रमुख महराले जानकारी दिए । बैतडीका थप दुईजनामा कोरोना पुष्टि भएसँगै जिल्लामा संक्रमतिको संख्या ४२० पुगेको छ । संक्रमित मध्ये ३९७ जना निको भएर घर फर्किसकेका छन् भने एकजनाको मृत्यु भइसकेको छ । अहिले जिल्लामा सक्रिय संक्रमितको संख्या २२ रहेको स्वास्थ्य कार्यालयका कोभिड १९ सम्पर्क व्यक्ति भुवनप्रसाद जोशीले जानकारी दिए । जोखिमयुक्त क्षेत्रबाट फर्केकाहरुको पीसीआर परीक्षण गरिने बैतडीको पाटन नगरपालिकाले भारत तथा नेपालका जोखिमयुक्त क्षेत्रबाट फर्केका नागरिकको पीसीआर परीक्षण गर्ने भएको छ । काठमाडौंबाट फर्केका दुईजनामा कोरोना पुष्टि भएपछि देशका जोखिमयुक्त क्षेत्रबाट फर्केका नागरिकको पीसीआर परीक्षण गरिने स्वास्थ्य शाखा प्रमुख मदनसिंह महराले जानकारी दिए । जोखिमयुक्त क्षेत्रबाट फर्केका नागरिकका बारेमा वडाले जानकारी राख्ने र उनीहरुलाई अनिवार्य रुपमा क्वारेन्टाइनमा बसाउने स्वास्थ्य शाखा प्रमुख महराले जानकारी दिए । कोरोना भाईरसको जोखिम न्यूनीकरणका लागि पीसीआर परीक्षणको रिपोटको आधारमा मात्रै घर पठाइने उनले बताए । नेपालका जोखिमयुक्त क्षेत्रबाट आएका नागरिकलाई पनि क्वारेन्टाइनमा बस्न लगाइने बताइएको छ । दसैंतिहार नजिक आएसँगै काठमाडौंलगायतका क्षेत्रबाट नागरिकहरु घर फर्कने क्रम बढेकाले कोरोना संक्रमणको जोखिम पनि बढ्दै गएको छ । यस्तै तिहारसम्म नगरपालिका क्षेत्रभित्र सबै प्रकारका तालिम, गोष्ठीलगायत भीडभाड हुने खालका कार्यक्रम बन्द गरिएको स्वास्थ्य शाखा प्रमुख महराले जानकारी दिए ।"
सार्कस्तरका शिक्षामन्त्रीबीच कोभिड१९ पछिको शिक्षाबारे समीक्षा,"काठमाडौं : दक्षिण एशियाली क्षेत्रीय सहयोग सङ्गठन (सार्क) स्तरका शिक्षामन्त्रीले कोभिड१९ पछि शिक्षा क्षेत्रमा प्रभाव र सूचना तथा सञ्चारको प्रयोगबाट सिकाइ निरन्तरता पहलबारे अनुभव आदानप्रदान गरेका छन्। शिक्षा, विज्ञान तथा प्रविधि मन्त्रालयले परराष्ट्र मन्त्रालय र सार्क सचिवालयको सहकार्यमा बिहीबार आयोजित भर्चुअल बैठकमा मुलतः दुर्गम क्षेत्रमा सिकाइ सहजीकरण, शैक्षिक संस्था पुनःसञ्चालन, शैक्षिकसत्रको कार्यान्वयन, शिक्षण सिकाइ सामग्री विकास, सार्वजनिक परीक्षाको व्यवस्थापन तथा शिक्षामा सूचना तथा सञ्चार प्रविधिको प्रयोगजस्ता विषयमा छलफल भएको शिक्षा मन्त्रालयका प्रवक्ता दीपक शर्माले जानकारी दिए। शिक्षासम्बन्धी दिगो विकासको लक्ष्य र सार्क कार्ययोजना खाकाको कार्यान्वयनको विषयमा पनि छलफल भएको बैठकमा कोभिड१९ लगायत सबै प्रकारका महामारीमा आगामी दिनमा पारस्परिक सहयोग अझ मजबुत गराउने तथा सार्क सदस्य राष्ट्रबाट विकास गरिएका विद्युतीय सामग्रीको प्रयोग र उच्च शिक्षामा फ्याकल्टी विकासजस्ता कार्यहरूमा सहकार्य गर्न सकिने जनाइएको थियो। बैठकको अध्यक्षता गर्दै शिक्षा, विज्ञान तथा प्रविधिमन्त्री गिरिराजमणि पोखरेलले कोभिड१९ जस्ता महामारीबाट शिक्षा क्षेत्रले व्यहोर्नुपर्ने चुनौतीको सामना गर्न यस प्रकारको बैठकले क्षेत्रीयस्तरमा सामूहिक तत्परताको विकास गर्ने कुरामा जोड दिए।"
अस्पताल लैजाने क्रममा बाटोमै गर्भवतीको मृत्यु,बाजुरा : जिल्लाको बुढिनन्दा नगरपालिका ४ कुरुमा उपचारका लागि स्वास्थ्य संस्था लैजाँदै गर्दा गर्भवतीको मृत्यु भएको छ । घरमा सुत्केरी हुन नसकेर कोल्टी प्राथमिक स्वास्थ्य केन्द्र लैजाँदै गर्दा बुढीनन्दा नगरपालिका ४ कुररुकी २३ वर्षीया अम्बकला रोकायाको बिहीबार राती मृत्यु भएको बुढीनन्दा नारपालका ४ कावडा अध्यक्ष राजन रोकायाले जानकारी दिए। गाउँमा प्रसूति सेवा केन्द्र नभएपछि आफन्तले बोकेर ५ घण्टा टाढा रहेको कोल्टि प्राथमिक स्वास्थ्य केन्द्र लैजाँदै गर्दा बाटोमा मृत्यु भएको अध्यक्ष रोकायाले बताए । दिउँसो सुत्केरी व्यथाले च्यापेकी अम्बकलालाई गाउँमा रहेको सामुदायिक स्वास्थ्य केन्द्रमा लगिएको थियो । त्यहाँ स्वास्थ्यकर्मी नभएपछि आफन्तले बोकेर कोल्टि ल्याउँदै गर्दा मृत्यु भएको आफन्तले बताए। कुरु गाउँमा प्रसूति केन्द्र नहुँदा त्यहाँका महिलाले विकरालमा ज्यान गुमाउन बाध्य छन्। कुरुमा यो वर्ष २ जनाले कोल्टि प्रथामिक स्वास्थ्य केन्दै ल्याउँदै गर्दा बाटोमै शिशुलाई जन्म दिएको वडा अध्यक्ष रोकायाले बताए।
बालिका बलात्कार गर्नेलाई ११ वर्ष कैद,"उदयपुर : १६ वर्षीया बालिकालाई बलात्कार गरेको आरोपमा पक्राउ परेका उदयपुरको रौतामाई गाउँपालिका ८ का २४ वर्षीय भरत रानामगरलाई जिल्ला अदालतले ११ वर्ष ६ महिना कैद फैसला सुनाएको छ । जिल्ला न्यायाधिश दिपक खनालको एकल इजालसले बिहीबार कसुर ठहर गर्दै कैदसँगै पीडितलाई शारीरिक र मानसिक क्षतिपूर्ति वापत ५० हजार उपलब्ध गराउन आदेश दिएको हो । अदालतको आदेशसँगै रानालाई बिहीबार जिल्ला कारागार पठाइएको जिल्ला अदालतका सूचना अधिकारी राजकुमार आचार्यले जानकारी दिए । २०७६ मंसिर १ गते बलात्कार गरेको भन्दै पीडित पक्षले कसुरदारविरुद्ध मंसिर ५ गते जिल्ला प्रहरी कार्यालयमा जाहेरी दर्ता गराएका थिए । लगत्तै उनी पक्राउ परेका थिए । पीडितको निवेदन, प्रहरीको घटना मुचुल्का, प्रमाण र वयानका आधारमा सरकारी वकिल कार्यालयले कसुरदार विरुद्ध कैद सजाय र क्षतिपूर्तिको दावी गर्दै मंसिर २९ गते अदालतमा मुद्दा दाएर गरेको थियो । सकारी वकिलको माग दावीअनुसार अदालतले थप प्रमाण बुझ्दै जाँदा ठहर हुने गरी कारवाही प्रक्रिया अघि बढाउने भन्दै मंसिर ३० गते पुर्पक्षका लागि थुनामा राख्ने आदेश दिएको थियो।"
सुन चोर्दाचोर्दै पक्राउ,विराटनगर : पसलबाट सुन चोर्न खोज्दै गर्दा मोरङको उर्लाबारी नगरपालिका७ बाट प्रहरीले एक जनालाई पक्राउ गरेको छ। प्रहरीले शुक्रबार दिउँसो पथरीशनिश्चरे नगरपालिकाका विशाल लिम्बूलाई पक्राउ गरेको छ। दिनेश शाहीले सञ्चालन गरेको पाथीभरा अस्मिता ज्वेलर्सबाट सोकेश फुटाएर सुन चोर्न खोज्दै गर्दा लिम्बूलाई पक्राउ गरिएको इलाका प्रहरी कार्यालय उर्लाबारीका प्रहरी निरीक्षक उद्धव पोख्रेलले जानकारी दिए। उनका अनुसार तिलहरी राखिएको फुटाएर चोरी गर्ने प्रयास गरिएको पाइएको छ। लिम्बूलाई नियन्त्रणमा लिएर घटनाको थप अनुसन्धान सुरु गरिएको प्रहरीले जनाएको छ। प्रहरी उनी लागूऔषधका सेवनकर्ता भएको हुन सक्ने अनुमान गरेको छ।
आफन्तले बुझेनन् शव,"जाजरकोट : जुनीचाँदेमा जिप दुर्घटनामा मृत्यु भएका वडाध्यक्षसहित सात जनाको शव आफन्तले बुझ्न मानेका छैनन् । चालकको लापरबाही र मापदण्डविपरीतको सडकमा दुर्घटना भएको भन्दै आफन्त र स्थानीय आन्दोलनमा उत्रिएका छन् । आक्रोशित स्थानीयले बिहीबार जिप चालक गोरख बस्नेतको जुनीचाँदे५ मटेलास्थित घर र छेडागाड६ सुवानाउलीस्थित पसलमा आगजनी गरेका छन् । प्रहरीले पीडित पक्षसँग शव बुझ्न गरेको आग्रह र वार्ता असफल भएको छ । मृतकका आफन्तले प्रमुख जिल्ला अधिकारी, जिल्ला प्रहरी प्रमुख र जनप्रतिनिधिको रोहबरमा मात्र वार्तामा बस्ने अडान लिएका छन् । जाजरकोट सदरमुकाम खलंगाबाट जुनीचाँदेतर्फ गइरहेको भे १ ज ९३५ नम्बरको जिप बुधबार दिउँसो जुनीचाँदे गाउँपालिका१ स्थित औलभीरमा दुर्घटना भएको थियो । दुर्घटनामा जुनीचाँदे११ का वडाध्यक्ष अमरबहादुर शाहीसहित सात जनाको मृत्यु भएको छ । गम्भीर घाइते भएका नरबहादुर बुढाको सुर्खेतमा उपचार भइरहेको छ । औलभीरबाट खसेको जिप सडकबाट करिब दुई सय मिटर तल मजकोट खोलामा परेको थियो । घटनालगत्तै गाडी चालक गोरख बस्नेत फरार छन् । उनको मोबाइल भने गाडीमै फेला परेको छ । घटनास्थल सदरमुकाम खलंगादेखि २० कोस पश्चिममा पर्छ । घटनालगत्तै आक्रोशित स्थानीयले प्रहरी र जनप्रतिनिधि लक्षित ढुंगामुढा र नाराबाजी गरेका छन् । बडाबन र पञ्चाला इलाका प्रहरी कार्यालयबाट खटिएको प्रहरी टोलीले स्थानीयलाई नियन्त्रण गर्न नसकेपछि सदरमुकाम खलंगाबाट सशस्त्र प्रहरी र नेपाल प्रहरीको थप फोर्स पठाइएको थियो । सडकको ग्रेड नमिलेको, थोत्रा गाडी सञ्चालन गर्न दिइएको र चालकको लापरवाहीले दुर्घटना भएको स्थानीयको आरोप छ । आक्रोशित स्थानीयले जुनीचाँदे गाउँपालिकाकी कार्यवाहक अध्यक्ष शिवा आचार्यलगायतका जनप्रतिनिधिलाई ढुंगामुढा गरेपछि सशस्त्र र नेपाल प्रहरी घटनास्थलमा खटिएको छ ।"
विराटनगरको नोबेल अस्पतालमा दुई कोरोना संक्रमितको मृत्यु,विराटनगर : विराटनगरको नोबेल शिक्षण अस्पतालमा उपचाररत कोरोना भाइरस संक्रमित दुई पुरुषको मृत्यु भएको छ। मोरङको रंगेली एक वृद्ध र धरानका एक जना पुरुष मृत्यु भएको अस्पताल प्रबन्धक नारायण दाहालले जानकारी दिए। उनका अनुसार धरान उपमहानगरपालिका१२ का ४५ वर्षीय कोरोना संक्रमित पुरुषको उपचारका क्रममा शुक्रबार बिहान ७ बजे मृत्यु भएको हो। श्वास फेर्न गाह्रो हुने र फोक्सोमा संक्रमणको समस्या रहेका पुरुषलाई असोज १७ गते उपचारका लागि भर्ना गरिएको थियो। त्यही दिन राति कोरोना परीक्षण रिपोर्ट पोजेटिभ आएपछि उनलाई १८ गते बिहान आइसोलेसनमा भर्ना गरेर उपचार थालिएको थियो। पछिल्लो समय श्वासप्रश्वास र फोक्सोमा समस्या देखिए पनि पुरुषमा कुनै दीर्घ रोग रहेको जानकारी नभएको चिकित्सकलाई उद्रित गर्दै दाहालले बताए। त्यस्तै मोरङको रंगेली नगरपालिका४ का ७२ वर्षीय संक्रमित वृद्धको उपचारका क्रममा आइसोलेसनमै बिहीबार राति ९:३० बजेतिर मृत्यु भएको जानकारी उनले दिए। वृद्धलाई उपचारका लागि बुधबार बिहान अस्पताल ल्याइएको थियो। दाहालका अनुसार श्वासप्रश्वासमा समस्या भएको भन्दै गम्भीर अवस्थामा ल्याइएका वृद्धलाई तत्काल आईसीयूमा भर्ना गरेर उपचार थाल्दै पीसीआर परीक्षणका लागि स्वाब संकलन गरिएको थियो। नोबेलकै प्रयोगशालाबाट बुधबार राति रिपोर्ट पोजेटिभ आएपछि उपचारका लागि आईसोलेसनमा भर्ना गरिएको प्रबन्धक दाहालले बताए। मृतकमा थाइराइड र फोक्सो सम्बन्धी पुरानै समस्या रहेको चिकित्सकलाई उद्रित गर्दै उनले जानकारी दिए। मृतक दुवै जनाको शवको व्यवस्थापन नियम अनुसार हुने उनले बताए।
आमा जलाएर खुलेआम,"इलाम : माङसेबुङ गाउँपालिका६ की ५८ वर्षीया चन्द्राकुमारी राई र उनका माइला छोरा अम्बिका भनिने पूर्णकुमार राई वैशाख १० गते जलेर घाइते भए। त्यही साँझ दुवै जनालाई उपचार गर्न झापाको दमक झारियो। त्यहाँ उपचार नभएपछि विराटनगर पुर्याइयो। तर, शरीर जलेका कारण चन्द्राकुमारीका दुवै मिर्गौलाले काम नगरेको भन्दै अस्पतालले फर्कायो। त्यसको केही दिनमा अम्बिका घाइते अवस्थामै फर्किए। एक स्थानीयका अनुसार आफूलाई पैसा नदिएको झोंकमा अम्बिकाले आमालाई पेट्रोल छर्केर जलाएका हुन्। तत्काल घटना थाहा पाएर कान्छी छोरीज्वाइँले आमाको उद्धार गरेका थिए। नत्र घरै खरानी हुने रहेछ, ती स्थानीयले भने। तर, चन्द्राकुमारी बाँचिनन्, वैशाख २२ मा उनको मृत्यु भयो। उक्त घटनाको जाहेरी नपरेको भनेर प्रहरी अनुसन्धानबाट पछि हटेको पाइएको छ। घटनाको अनुसन्धान गर्न इलाका प्रहरी मंगलबारेका तत्कालीन प्रहरी निरीक्षक राजकिशोर यादव खटिए। आरोपित व्यक्ति घाइते अवस्थामा रहेको भन्दै उनी दुई वर्षसम्म म्याद नजानेर फर्किएको स्थानीय सुनाउँछन्। तर, अम्बिका साउनमै निको भएर पनि खुलेआम डुलघुम गरिरहेका छन्, एक स्थानीयले भने, कसैले वास्तै गरेका छैनन्। इलामबाट सरुवा भइसकेका प्रहरी निरीक्षक यादवले घटनाबारे उजुरी नआएकाले मुद्दा अघि बढ्न नसकेको बताए। हामी पुग्दा आमाछोरा नै जलेका थिए। दुवै जनाको बाँच्ने अवस्था दिएन, उनले अन्नपूर्णसँग भने। स्थानीयले पनि भवितव्य भनेर सर्जमिन मुचुल्का गरेको उनले सुनाए। जिल्ला प्रहरी कार्यालय इलामका डीएसपी लालध्वज सुवेदीले किटानी उजुरीका लागि परिवारलाई भनेको जानकारी दिए। स्थानीयको सहयोगबिना केसलाई स्थापीत गर्न सकिँदैन, डीएसपी सुवेदीले भने। उनले दुई वर्षसम्म कारबाहीको प्रक्रिया बन्द नहुने बताए। वडाध्यक्ष प्रदीप साङपाङले आरोपितलाई पक्राउ गर्न प्रहरीलाई अनुरोध गरिएको जानकारी दिए। परिवार र स्थानीयले किटानी जाहेरी नदिएसम्म पक्राउ गर्न नमिल्ने प्रहरीको भनाइ छ, वडाध्यक्ष साङपाङले भने। आरोपित भने निको भएर गाउँघरमा डुलघुम गरिरहेको खबर स्थानीयले दिएको उनको भनाइ छ। चन्द्राकुमारी गम्भीर अवस्थामा रहेकै बेला उनका जेठा खगेन्द्र किटानी जाहेरी दिन जिल्ला प्रहरी कार्यालय इलाम हिँडेका थिए। आमाको मृत्यु भएपछि उनी जाहेरी नदिई फर्किएको वडाध्यक्ष साङपाङले बताए। त्यसपछि जाहेरी दिन भने पनि उनले भाइलाई सोध्नुपर्छ भनेर आलटाल गरिरहेको स्थानीयको भनाइ छ। स्थानीय प्रहरीलाई घटनाको जानकारी दिँदा पनि जिल्लाको आदेश चाहिने भन्दै पन्छिने गरेको स्थानीयको भनाइ छ। एक स्थानीयका अनुसार घाइते अवस्थामा उपचार गर्न जाँदा दमकमा प्रहरीले उनीहरूलाई भेटेको थियो। लकडाउनका बेला कुनै पनि निकायको सिफारिसबिना गाडी चढेको भेटिएपछि स्थानीय प्रहरीले जिल्ला प्रहरी कार्यालय इलाममा खबर गरेको थियो। जिल्ला प्रहरीले खटाएपछि स्थानीय चौकीका प्रहरी र स्थानीय जनप्रतिनिधि पुगी घटनाको प्रारम्भिक अनुसन्धान गरिएको थियो। त्यही बेला चन्द्राकुमारीलाई उद्धार गर्नेले घटना विवरण खुलस्त बताएको स्थानीय सुनाउँछन्।"
भयावह बन्दै उपत्यका,"काठमाडौं : नेपालमा बिहीबार कोरोना भाइरसबाट ४ हजार ३ सय ६४ जना संक्रमित भएका छन्। यीमध्ये आधाभन्दा बेसी २ हजार ५ सय ४० जना काठमाडौं उपत्यकाका छन्। पछिल्लो १० दिनमा कोरोना संक्रमण झन्डै तेब्बरले बढेको हो। जब कि यही असोज १३ गते ९ सय ३४ जना संक्रमित भएका थिए। यसले झन्डै ५० लाख व्यक्तिको बसोबास रहेको उपत्यकामा कोरोना संक्रमणको अवस्था भयावह उन्मुख देखाउँछ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले बिहीबार काठमाडौंमा २ हजार ८५, ललितपुरमा ३ सय २० र भक्तपुरमा १ सय ३५ जना संक्रमित थपिएको जानकारी दिए। यही दरमा संक्रमण बढे उपत्यकाका अस्पतालमा शय्या र भेन्टिलेटर अभाव हुने देखिएको छ। प्रवक्ता डा गौतमका अनुसार उपत्यकाका अस्पतालमा आईसीयू शय्या १ सय ८१ उपलब्ध रहेकामा ४५३ प्रतिशत भरिएको छ। आईसीयूका ८२ वटा शय्यामा संक्रमितको उपचार भइरहेको छ। गम्भीर अवस्थाका बिरामीको उपचारमा प्रयोग गरिने भेन्टिलेटरको पनि अभाव हुने सम्भावना बढेको छ। ७६ वटा भेन्टिलेटर उपलब्ध रहेकामा २७ वटा संक्रमितको उपचारमा प्रयोग भएको मन्त्रालयले जनाएको छ। प्रवक्ता डा गौतमका अनुसार कोभिड अस्पताललाई पूर्ण तयारी अवस्थामा राखिएको छ। आकस्मिक उपचारका लागि चौबीसै घण्टा सेवा खुला गरिएको छ। यद्यपि, जटिल अवस्था नहुँदासम्म घरमै बस्न मन्त्रालयले आग्रह गरेको छ। लक्षणविहीन वा सामान्य लक्षण भएका संक्रमितलाई तोकिएको मापदण्ड पूरा गरी घरमै आइसोलेसनमा बस्न अनुरोध गर्दछु, उनले भने। मन्त्रालयले घरमा बस्न सम्भव नभए टोल फ्रि नम्बर ११३३ मा सम्पर्क गर्न आग्रह गरेको छ। स्वास्थ्यमा कुनै समस्या आए तुरुन्तै अस्पतालमा गएर सेवा लिन अनुरोध गरिएको छ। थप सहयोग आवश्यक परे टोल फ्रि नम्बर ११२२ वा मोबाइल नम्बर ९८५१२५५८३७, ९८५१२५५८३९ मा चौबिसै घण्टा सम्पर्क गर्न सकिने मन्त्रालयले जनाएको छ। आफ्नो वा परिवारको स्वास्थ्य अवस्थाबारे शंका वा चिन्ता लागे वा परामर्श चाहिए ११६६ नम्बरमा सम्पर्क गर्न मन्त्रालयले आग्रह गरेको छ। जनस्वास्थ्यविद् डा बाबुराम मरासिनीले चाडबाडका निहुँमा सुरक्षा मापदण्ड नअपनाउँदा संक्रमणदर बढेको बताए। बजार क्षेत्रमा भौतिक दूरी पालना नै भएको देखिँदैन, डा मरासिनीले भने, किनमेल गर्नेहरू ठेलमठेल गरेको देखिन्छ। अब कसरी जोगिने ? प्रवक्ता डा गौतमले संक्रमणदर बढिरहेकाले क्षमता भएका व्यक्तिलाई अनलाइनबाट सामग्री खरिद गर्न आग्रह गरे। सामग्री खरिदका लागि बाहिर निस्कन परे अनिवार्य मास्क प्रयोग गर्न पनि उनले सुझाव दिए। सकेसम्म उपभोग्य सामग्री नजिकैको पसलबाट खरिद गरौं, उनले भने, भीड नभएका बेला पारेर जाने गरौं। भौतिक दूरी कायम गरौं। उनले एक साता पुग्ने गरी उपभोग्य सामग्री खरिद गर्न आग्रह गरे। भुक्तानी गर्दा पनि विद्युतीय पद्धति वा कार्ड प्रयोग गर्न र सकभर खुद्रा पैसा लिएर किनमेल गर्न उनको अनुरोध छ। बाहिरबाट घर पुगेपछि सकभर नुहाउने र सम्भव नभए हातगोडा साबुनपानीले मिचिमिची धुनुपर्ने डा गौतमको सल्लाह छ। घरमा परिवारका सदस्यसँग सकेसम्म भौतिक दूरी कायम गर्ने गरौं, उनले भने। आफूले प्रयोग गर्ने सवारी साधनको बढी प्रयोग हुने ठाउँहरूमा नियमित रूपमा क्लोरिन झोल वा स्यानिटाइजरले सफा गर्न पनि उनले सुझाव दिए। व्यापारीले पनि सबेरैदेखि राति अबेलासम्म पसल खुला राख्न र सेवाग्राहीलाई फरकफरक समयमा आई खरिद गर्न सक्ने भएकाले भीड घटाउन सहयोग पुग्ने बताए। उनले चाडपर्व नजिकिंदै गएको बेला संक्रमणदर वृद्धि भइरहेको बताए। आफ्नो क्षेत्रमा कोरोना संक्रमण फैलन नदिन व्यक्ति एवं संस्थाहरू तुरुन्तै सक्रिय बन्नुपर्छ, उनले भने। चाडपर्वमा मन्दिरमा पूजाआजा गर्दा सावधानी अपनाउन पनि उनले आग्रह गरे। उनले सार्वजनिक स्थानमा लिंगे र रोटे पिङ नहाल्न र अनावश्यक रूपमा घरबाट बाहिर ननिस्कन पनि आग्रह गरे। निस्कनै परे भौतिक दूरी कायम गरी मास्कको उचित प्रयोग गरौं। बेलाबेलामा साबुनपानीले बीस सेकेन्ड हात धोऊँ। घरमै चाडपर्व मनाऊँ। कोरोनाबाट आफू बचौं र अरूलाई पनि बचाऊँ, डा गौतमले भने। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेलले सरकारले विपन्न जनतालाई निःशुल्क मास्क वितरण गर्नुपर्ने बताए। कोरोना संक्रमणका बेला रोजगारीसमेत गुमाएका गरिब परिवारसँग मास्क खरिद गर्ने पैसा पनि नभएको उनको भनाइ छ।साँझबिहान हातमुख जोड्ने समस्या छ। मास्क खरिद गरेर परिवारलाई दिन गाह्रो हुने परिवारलाई राज्यले निःशुल्क उपलब्ध गराउनुपर्छ, डा प्याकुरेलले भने। प्रवक्ता डा गौतमका अनुसार सक्रिय संक्रमितको संख्या २६ हजार ६ सय ८४ पुगेको छ। यीमध्ये घरमै आइसोलेसनमा बस्नेको संख्या १४ हजार ९ सय ६७ छ। संस्थागत आइसोलेसनमा ११ हजार ७ सय १७ जना रहेको मन्त्रालयले जनाएको छ। कुल संक्रमितको संख्या ९८ हजार ६ सय १७ पुगेको छ। कोरोना संक्रमणबाट निको भई बिहीबार २ हजार ६ सय ७५ जना डिस्चार्ज भएका छन्। कुल निको हुनेको संख्या ७१ हजार ३ सय ४३ पुगेको छ। पछिल्लो २४ घण्टा (बिहीबार अपराह्नसम्म)मा कोरोनाबाट १२ जनाको मृत्यु भएको छ। योसँगै नेपालमा कोरोनाले मृत्यु हुनेको संख्या ५ सय ९० पुगेको छ।"
स्वास्थ्यकर्मीमा कोरोना संक्रमण देखिएपछि जिल्ला अस्पताल रामेछाप बन्द,"काठमाडौं : स्वास्थ्यकर्मीमा कोरोना संक्रमण देखिएपछि जिल्ला अस्पताल रामेछापमा अत्यावश्यकबाहेकका सम्पुर्ण सेवा बन्द गरिएको छ। बिरामीको उपचारमा अहोरात्र खटिएका डाक्टर लगायत स्वास्थ्यकर्मीमा कोरोना संक्रमण देखिएपछि आकस्मिक सेवाबाहेकका सबै सेवाहरु बन्द गरिएको अस्पतालका निमित्त मेडिकल सुपरिटेण्डेन्ट डा रोशन ग्वाछाले जानकारी दिए। अस्पतालमा कार्यरत चिकित्सक लगाएतको स्वास्थ्यकर्मीहरुमा कोभिड१९ सँग मिल्दो जुल्दो लक्षणहरु देखा परेपछि परीक्षणको लागि २० गते स्वाब संकलन गरी प्रदेश जनस्वास्थ्य प्रयोगशाला धुलिखेल पठाइएको थियो। बिहीबार ७ जना चिकित्सक एवं स्वास्थ्यकर्मीहरुको नतिजा पोजेटिभ आएपछि अर्को सूचना नभएसम्मको आकस्मिक सेवाबाहेकका सबै सेवाहरु बन्द गरिएको उनले बताए। मालपोत कार्यालय बन्द कर्मचारीमा कोरोना भाइरस पुष्टि भएपछि जिल्ला मालपोत कार्यालय रामेछाप शुक्रबारबाट असोज २९ गतेसम्म बन्द हुने भएको छ। आज एक सूचना जारी गर्दै आन्तरिक प्रशासनिक कार्यबाहेक सबै सेवा बन्द गरिएको छ। कार्यालयमा सेवाग्राहीको चाप बढी हुने र संक्रमण देखिएका कर्मचारीको सम्पर्कमा आएका अन्य कर्मचारी क्वारेन्टाइनमा बस्नुपर्ने भएकाले सेवा बन्द गरिएको सूचनामा उल्लेख छ। जिल्ला स्वास्थ्य कार्यालय रामेछापका अनुसार बिहीबार एकैदिन ५ महिला र १५ पुरुष गरी २० जनामा कोरोना पुष्टि भएको छ। कार्यालयका अनुसार जिल्ला अस्पतालमा कार्यरत सात स्वास्थ्यकर्मी, रामेछाप नगरपालिकाका ६ जना, मन्थली नगरपालिकाका सात जनामा कोरोना भाइरस पुष्टि भएको हो। संक्रमण पुष्टि भएकामध्ये मालपोत कार्यालय, मन्थली नगरपालिका, राष्ट्रिय वाणिज्य बैंक मन्थली, र कृषि विकास बैंकका एकएक जना कर्मचारी पनि छन्। रामेछापमा सात स्वास्थ्यकर्मीसहित थप २० जनामा कोरोना संक्रमण"
११ वर्षेको आँटले खुल्यो घटना,"विराटनगर : शिक्षकबाटै बालिका बलात्कार घटना ११ वर्षीय बालकको चलाखीका कारण परिवारले पत्तो लगाएको छ। विराटनगर महानगरपालिका१६ मा अभिभावकसँगै बस्दै आएका ती बालक ५ वर्षे बहिनी, ४ वर्षे भाइ र अर्का एक ९ वर्षे बालकसँगै घरमा ट्युसन पढ्थे। स्थानीय २१ वर्षीय गौरव साहले उनीहरूलाई वैशाखदेखि पढाउन थालेका थिए। ती बालकका अनुसार साहले एक सातायता आफू र अर्का ९ वर्षे बालकलाई पिट्दै खाटमुनि पोको पर्दै बस्न लगाए। आफूले बाहिर आउन नभनेसम्म खाटमुनि रहन साहले भन्थे। ४ वर्षे बालकलाई भने १०१५ मिनेटजति पढाएर बाहिर पठाउँथे। ५ वर्षीया नाबालिकालाई भने खाटमै राख्थे। जब दुई बालक खाटमुनि पस्थे अनि सुरु हुन्थ्यो बहिनीको चित्कार। बहिनीले चिच्याएको उनीहरू सुनिरहन्थे। सुरुमा पढ्न नजानेर सरले कुटेर बहिनी रोएको होला भन्ने लख काटे। तर, दैनिक त्यही क्रम दोहोरिएपछि चियाएर हेर्दा बहिनी र साहलाई सबै कपडा खोलेको अवस्थामा देखेको ती बालकले सुनाए। त्यही कुरा सुनाउँदा अभिभावकले सरविरुद्ध कुरा लगाएको हुन सक्ने अड्कल गरे। बालकले घटनाको भिडियो नै बनाएर दिने कुरा गरेपछि उनकी आमाले एक छिमेकीसँग मोबाइल मागेर ल्याइन्। उनले शनिबार कपडाले छोप्दै भिडियो खिच्ने गरी क्यामेरा अन गरेर कोठामा मोबाइल फिट गरिन्। दिउँसो ३ बजेतिर आइपुगेका साहले पढाउने क्रममा त्यो दिन पनि पुरानै हर्कत दोहोर्याए। उनी ४ बजेतिर निस्किएर गए। ती बालकले त्यस दिनको भिडियोसहितको मोबाइल आमालाई दिए। छोराछोरी पढाउने शिक्षकको रौद्र रूप भिडियोमा हेर्दा तत्काल आमाले केही सोच्नै सकिनन्। टेलिभिजन हेर्दा कतिपय घटनामा यसरी नै लुकाएर भिडियो बनाएको देखेको थिएँ, ती बालकले भने, आमाले विश्वास नगरेका कारण बहिनीमाथि भइरहेको नराम्रो काम देखाउन मैले नै जिद्दी गरेको हुँ। एक सातादेखि बालिका नयाँ मान्छे देख्दा डराउने, खाना खान नमान्ने, राति निद्रामा तर्सिने, ट्युसन जान नमान्ने गरिरहे पनि आफूले वास्ता गर्न नपाएको उनकी आमाले बताइन्। छोरोले सुनाएको कुरामा विश्वासै थिएन। नानीहरूलाई पढाउने सरले यसो गर्छन् भन्दा कसलाई विश्वास लाग्छ होला र ?, उनले भनिन्, तर, अहिले सबै प्रस्ट भइसक्यो। उनका अनुसार साहलाई देखेपछि नाबालिका छोरी चिच्याउँदै रुने गर्थिन्। समस्या बुझ्न नसक्दा छोरीलाई उनीसँगै पढ्नलाई जबरजस्ती पठाइरहेको उनको भनाइ छ। प्रहरीले सबुत प्रमाणका रूपमा भिडियोलाई पनि लिएर घटनाको अनुसन्धान गरिरहेको छ। पीडित बालिकालाई उपचार र स्वास्थ्य परीक्षणका लागि कोसी अस्पतालमा लगिएको थियो। प्रारम्भिक रिपोर्टले बालिका बलात्कृत भएको देखाएको प्रहरी स्रोतले जनाएको छ। इलाका प्रहरी कार्यालय रानीका प्रहरी निरीक्षक दीपक थापाले साहले एक सातादेखि बालिकालाई बलात्कार गरेको खुलेको बताए। साहलाई पक्राउ गरी जबरजस्ती करणी मुद्दा चलाउन गत आइतबार म्याद थप गरी घटनाको बाँकी अनुसन्धान गरिरहेको उनको भनाइ छ। बलात्कार पीडित पाँच वर्षीयाको अवस्था नाजुक : खाना खान्नन्, नयाँ मान्छे देख्दा चिच्याउँछिन्"
पहिरोपीडितलाई राहत,"बेनी : म्याग्दीको धवलागिरि र मालिका गाउँपालिकाका पहिरो पीडितलाई गण्डकी प्रदेशले राहत वितरण गरेको छ । गत असार २५ र २६ को पहिरोमा परी ज्यान गुमाएका परिवारका आफन्तलाई १० लाख रुपैयाँ प्रदान गरिएको हो । १३ परिवारका मृतकका २० जना हकदारलाई जनही ५० हजार रुपैयाँका दरले नगद वितरण गरिएको प्रमुख जिल्ला अधिकारी उमाकान्त अधिकारीले बताए । विदेशमा भएका चार जना मृतकका हकदार र कार्यक्रममा उपस्थित नभएका तीन जना हकदारलाई जिल्ला प्रशासन कार्यालयले पछि नगद उपलब्ध गराउनेछ, उनले भने । गण्डकी प्रदेश सरकारका आन्तरिक मामिला तथा कानुन मन्त्री हरिबहादुर चुमान, सामाजिक विकास मन्त्री नरदेवी पुनलगायतले मंगलबार राहत वितरण गरेका हुन् । मन्त्रीद्वयले संघ, प्रदेश र स्थानीय सरकार मिलेर पुनस्र्थापना तथा पुनर्निर्माणको काम गर्ने बताए । सुरक्षित ठाउँ पहिचान गरी बस्ती बसाउन उपयुक्त हुनेनहुने विषयमा भूगर्वविद्को टोलीले अध्ययन गर्ने बताइको छ । गण्डकी प्रदेशका मुख्य मन्त्री पृथ्वीसुब्बा गुरुङसहितको टोलीले पहिरोलगत्तै प्रभावित क्षेत्रको स्थलगत निरीक्षणका साथै प्रभावित परिवारलाई खाद्यान्न र अन्य सामग्री ढुवानी गरेको थियो । यसअघि २३ जना मृतकका परिवारलाई गृह मन्त्रालयले पठाएको ३५ लाख रुपैयाँ वितरण गरिएको थियो । राम्चेमा २५ केजी तौलको ७३ बोरा चामल, ४ प्याकेट खाने तेल, ५० केजी नुन, ३ क्वाइल पाइप र ३ वटा शौचालय बनाउने सामग्री लगिएको थियो । त्यसैगरी आरवाङमा ७२ बोरा चामल, ५ प्याकेट खाने तेल, १ सय केजी नुन, ४ क्वायल पाइप र ३ वटा शौचालय बनाउने सामग्री पठाइएको छ । बाइन्दफाँटमा ८३ बोरा चामल, ७ प्याक खाने तेल, १ सय केजी नुन र २० थान त्रिपाल पठाइएको छ । पहिरोले मराङको रिख, राम्चे, कल्लेनी, ठूलोगाउँ र कुम्रीमा १९ जनाको मृत्यु हुनुका साथै दुई जना बेपत्ता भएका थिए । बिममा आठ जनाको मृत्यु र एक जना बेपत्ता भएका थिए । त्यसैगरी दुखुखोलाको बाढीले बगाएर एक जना बेपत्ता भएका थिए । मालिका गाउँपालिकामा पहिरोबाट ६२ वटा घर भत्किएका र १४ परिवारको कुनै पनि ठाउँमा जग्गा नभएको प्रशासकीय अधिकृत सूर्य विश्वकर्माले जानकारी दिए । धवलागिरि ६ मा २४, वडा नं ७ मा ४२ र ५ मा ४ घर पूर्ण रूपमा क्षति भएका अध्यक्ष थमसरा पुनले बताइन् ।"
