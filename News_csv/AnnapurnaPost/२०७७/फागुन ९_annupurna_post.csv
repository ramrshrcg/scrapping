शीर्षक,विवरण
बसाइसराइ व्यवस्थापन,"जनगणनाको पछिल्लो तथ्यांकअनुसार कुल भूभागको १७ प्रतिशत मात्रै क्षेत्रफल ओगटेको तराईमा ५२ प्रतिशत मानिस बस्छन्। यो संख्या क्रमशः वृद्धि हुँदैछ। शिक्षा, स्वास्थ्य, सडक, यातायातलगायतका सुविधासम्पन्न २७ वटा जिल्लाका मुख्य सहरमा कुल जनसंख्याको ७० प्रतिशत बसोबास छ। बाँकी ५० जिल्लामा ३० प्रतिशत मात्रै जनसंख्या बस्छन्। यो असमान बसोबासको दर अझै बढ्ने क्रममा छ। यो प्रक्रियाले सहरमा जनघनत्व बढ्दै जाने र गाउँका वस्ती रित्तिने अवस्था आएको छ। भौतिक सुखसुविधाको खोजीमा गाउँबाट सहर र लेकबाट बेसी झर्ने परम्पराले यस्तो अवस्था निम्त्याएको हो। असमान बसोबास व्यवस्थापनका लागि संघ, प्रदेश र स्थानीय सरकारले एकीकृत कार्ययोजना ल्याउन ढिलो भइसकेको छ। बसाइसराइ दर बढ्नुमा एउटा मात्रै कारण छैन। यसले निम्त्याएको नकारात्मक असर पनि असीमित छन्। सुखसुविधाको खोजीमा भौंतारिनु मानवीय स्वभावै हो। राम्रो पढाइ हुने विद्यालय, सुविधासम्पन्न स्वास्थ्य संस्था, सडक, सञ्चार, खानेपानीलगायतका सहजैरूपमा दैनिक उपभोग्य वस्तु खरिद गर्न पाउनु र आफूले उत्पादन गरेको अनाजले पनि बजार पाउने अवस्था भएमा बसाइसराइको दरमा कमी ल्याउन सकिन्छ। तर यतिखेर अपवादवाहेक सरकारी लगानीमा सञ्चालित अधिकांश विद्यालयले दिने शिक्षाप्रति आम अभिभावकको विश्वास छैन। सरकारी अस्पताल नै भए पनि पर्याप्त स्वास्थ्य उपकरणदेखि जनशक्ति अभावमा यी संस्थाहरूले नागरिकको स्वास्थ्य समस्या सम्बोधन गर्न सकेका छैनन्। यी सबै सुविधा सहरकेन्द्रित छन्। राम्रो विद्यालय सुगममै छन्, अस्पताल पनि सहरीभेगमै छैन। यी सबै सुविधा खोजीमा भौतारिनुपर्ने नागरिकका लागि एक मात्र विकल्प भनेको बसाइसराइ हो। सहरमा मजदुरी गरेर वा विदेशी भूमिमा रगतपसिना चुहाएर भए पनि नानीबाबुलाई राम्रै स्कुलमा पढाउनुपर्छ भन्ने आम अभिभावकको बुझाइ छ। यो अवस्थाले गाउँको घरमा ताला लगाई जग्गा बाँझो राखेर भए पनि सुगमतिर बस्नेहरूको संख्यामा दैनिकजसो वृद्धि भइरहेको छ। कतिसम्म भने गाउँमा राम्रो उब्जाउ हुने खेतबारी बाँझो राखेर सहरमा अर्काको जग्गा भाडामा लिएर खेती गरी मनग्य आम्दानी गर्ने जमातको संख्या प्रशस्तै छ। आफ्नै वस्तीमा सिँंचाइको पर्याप्त सुविधा, उत्पादन गरेको सामग्रीको बजारसम्म सहज पहुँचलगायतका सुविधा भइदिएको भए यो अवस्था आउने थिएन। यस्ता पक्षमा राज्यले पर्याप्त ध्यान दिन नसक्दा खाद्यान्नको भाउ अकासिएको छ। विदेशबाट आयातित सामग्रीको खपत बढाइरहेको छ। जसले नेपाली मुद्रा विदेशिने दरलाई बढाइरहेको छ। स्थानीय स्तरमै उत्पादित सामग्री प्रयोगका लागि आह्वान गर्नुपर्छ। बजार नपाएर सड्ने अवस्थामा पुग्ने सामग्री स्थानीय सरकार आफैले किनेर जनतालाई सुपथ मूल्यमा उपलब्ध गराउने सुनिश्चितता हुनुपर्छ। यसले रोजगारी वृद्धिमात्रै गर्दैन, असमान बसोबासलाई रोकथाम गर्नपनि मुद्दत पुयाउँछ। शिक्षा, स्वास्थ्यको पहुँचसँगै गाउँमै रोजगारी सिर्जना गर्नुपर्छ। गाउँलाई मानवविहीन बन्न नदिने यी कामलाई अभियानको रूपमा लैजानुपर्छ। तराईसँगै हिमाली र पहाडी क्षेत्रमा पनि पूर्वाधारको विकास खडा गरिनुपर्छ। एकातिर जनसंख्या बढेकोबढ्यै हुने र अर्कोतिर खतीयोग्य जमिन सकिँदै जाँदा बिकराल समस्या निम्तिन सक्छ। यो संकट आउनबाट बच्न बेलैमा तराईबाट पहाड सर्ने गरी सरकारले सेवासुविधा र पूर्वाधारको विकास गर्नुपर्छ। पहाड र हिमाली क्षेत्रका विभिन्न स्थानमा सहर विस्तार गरी त्यहाँ रोजगारी, शिक्षा, स्वास्थ्य र आवासको राम्रो प्रबन्ध गर्नुपर्छ।"
भारतसँग किनेको १० लाख डोज 'कोभिसिल्ड' खोप काठमाडौं ल्याइयो,"काठमाडौं : सरकारले खरिद गरेको 'कोभिसिल्ड' खोपको पहिलो खेप आइतबार ल्याइएको छ । सेरम इन्स्टिच्युट अफ इन्डियासँग २० लाख डोज खरिद गर्ने सहमतिअनुसार पहिलो चरणको १० लाख डोज (मात्रा) खोप ल्याइएको हो । स्वास्थ्य तथा जनसंख्या मन्त्रालयका सहप्रवक्ता डासमिरकुमार अधिकारीले १० लाख डोज (मात्रा) को पहिलो खोप ल्याइएको बताए । दिल्लीबाट एयर इण्डियाको जहाजबाट उक्त खोप काठमाडौं ल्याइएको हो । खोप ल्याएपछि टेकुमा रहेको भण्डारण स्थलमा राखिनेछ । त्यसपछि फागुन २३ देखि कोभिड खोप अभियानअन्तर्गत जिल्ला स्वास्थ्य कार्यालयमार्फत वितरण हुनेछ । यसअघि भारत सरकारले १० लाख डोज कोभिडसिल्ड खोप अनुदानमा उपलब्ध गराएको थियो। उक्त खोप माघ १४ गतेबाट लगाउन थालिएको हो। सरकारले अहिले स्वास्थ्यकर्मी, कर्मचारी र अग्रपङ्क्तिमा काम गरिरहेका कर्मचारीलाई खोप दिइरहेको छ। यसैगरी चीन सरकारले पनि नेपाललाई पाँच लाख मात्रा खोप उपलब्ध गराउने भएको छ। चीनले भेरोसिल नामक खोप उपलब्ध गराउने भनेको छ। उक्त खोप औषधि व्यवस्था विभागले समेत सूचिकृत गरिसकेको छ। तस्बिर : सुनिता डंगोल"
पुनःस्थापना भए विकृति बढ्छ,"विराटनगर : प्रधानमन्त्री केपी शर्मा ओलीले कुनै कारणवश प्रतिनिधिसभा पुनःस्थापना भएमा सांसद किनबेचजस्ता विकृति बढ्ने बताएका छन्। त्यस्ता अवस्थामा सुरु हुने सरकार बनाउने र ढाल्ने खेलले लोकतन्त्रलाई कमजोर बनाउने प्रधानमन्त्रीको भनाइ छ। ओलीले तोकिएको समयमा निर्वाचन हुने उल्लेख गर्दै देश निर्वाचनमा गइसकेको बताए। निर्वाचन गर्नु, नयाँ नेतृत्व छान्नु असंवैधानिक हुँदैन। अहिलेको आवश्यकता निर्वाचन नै हो, शनिबार विराटनगरमा आफू नेतृत्वको नेकपा जनसभालाई सम्बोधन गर्दै प्रधानमन्त्री ओलीले भने, अहिलेको जनमत देखिहाल्नुभयो सभामा, अब मतपत्रमा पनि त्यही हुन्छ। उनले नागरिकको जनमत र संघीयता नचाहनेहरू प्रतिनिधिसिभा पुनःस्थापनाका लागि संवैधानिक निकायमा सेटिङ गर्न दौडिरहेको आरोप लगाए। कुनै सेटिङ फेटिङ भएर प्रतिनिधिसभा विघटन सदर भएन भने आन्दोलनको विकल्प छैन, प्रधानमन्त्री ओलीले भने, अहिले निर्वाचनको चाहना नागरिकको हो। तर, प्रधानमन्त्रीले प्रतिनिधिसभा विघटनबारे सर्वोच्च अदालतले अन्यथा फैसला गर्छ भन्ने कल्पना गर्न नसकिने स्पष्ट पारे। सम्मानित सर्वोच्च अदालतले कुनै दबाबमा अन्यथा फैसला गर्छ भन्ने कल्पना गर्न सकिन्न पनि, उनले भने। उनले निर्वाचन आयोगले चिन्ने नेकपाका अध्यक्ष भनेको आफू र पुष्पकमल दाहाल नै रहेकाले बहकिएर र कड्किएर सडकमा नजान आग्रह गरे। हुन त उहाँ (दाहाल) आउने बाटोभन्दा सकिने बाटोमा जानुभएको देख्छु, उनले भने, म प्रचण्डलाई एक पटकका लागि पार्टीमा आउन चाहने भए मौका दिनेछु। उनले दाहाललाई यहाँसम्म ल्याउन आफ्नो ठूलो योगदान रहेको बताए। आफूले ठूलो जुरो र सिङ लगाइदिएपछि दाहाल हौसिएर हिँडेको आरोप उनले लगाए। सिधिएका प्रचण्डलाई मैले ठूलै जुरो हालिदिएँ। लामो सिङ पनि हालिदिएँ, उनले भने, उहाँमा अहंकार चढ्यो। उहाँ हामीलाई नै सिध्याउँछौँ भनेर लाग्नुभयो। उनले आफूलाई दाहालको निकै माया लाग्ने गरेको सुनाए। पहिला उहाँ (प्रचण्ड)सँग वैद्य थिए, छोडे। उहाँले डाक्टर लिनुभयो, डाक्टरले पनि छोडे, उनले भने, अहिले उहाँले एउटा झाँक्रीको सहारा लिनुभएको छ। उहाँलाई अब झाँक्रीले पनि बचाउन सक्दैन। मलाई माया लागेर अब के गर्नु ! उनले सभामुखले झगडियाको रूप देखाएर पदको इज्जत नगरेको आरोप लगाए। सरकारको झगडियाको रूपमा सभामुख देखिनुभएको छ, उनले भने, सभामुखले किर्ते सनाखत गरेर आफ्नै इज्जत गर्न जान्नुभएन। उनले उपराष्ट्रपतिसँग पनि असन्तुष्टि व्यक्त गर्दै भने, उपराष्ट्रपति सरकारविरुद्ध भाषण गरेर हिँड्नुहुन्छ, यो भएन त्यो भएन भनेर हिँडेको सुहायो र ? बहुमतको सरकारले प्रतिनिधिसभा विघटन गरेको उल्लेख गर्दै उनले भने, हामी झगडिया हैनौँ, मुद्दामामिलाका पछाडि छैनौँ। बहुमतको प्रधानमन्त्रीले प्रतिनिधिसभा विघटन गरेको हो। आफूले प्रतिनिधिसभा विघटन गर्दासम्म ६४ प्रतिशतको सांसद भएको ठूलो दलको नाताले संसद् विघटन भएको हो। उनले देशभरि नै विकासको लहर ल्याएको दाबी गरे। रानीदेखि किमाथांका सडक बनाउन थालेकाले अर्को वर्षसम्म किमाथांका बाटो पुग्ने र त्यसले चीनसँगको यात्रालाई सहज बताउने उनको भनाइ थियो। ताप्लेजुङको ओलाङगचुुङगोला बाटो छिचोल्ने काम गर्दै गएको छ। पूर्वपश्चिम राजमार्ग ४ र ६ लेन बन्दैछ, उनले भने खुट्टा तान्ने काम नभएको भए अझै धेरै गर्ने थियौं। पूर्वपश्चिम रेल मार्ग शिलान्यास तुरुन्तै गर्ने फेहरिस्त सुनाएका उनले मदन भण्डारी राजमार्ग बनाउँदै गरेको र केही दिनमा झापामा नयाँ औद्योगिक क्षेत्रको शिलान्यास तयारी भएको बताए। एकै दिन ३ सय ९ वटा अस्पताल शिलान्यास भएको स्मरण गर्दै उनले यो विश्वमै नयाँ काम नेपाल सरकारले गर्न सफल भएको दाबी गरे। गृहमन्त्री रामबहादुर थापाले प्रतिनिधिसभा विघटन क्रान्तिकारी र अग्रगामी कदम भएको बताए। प्रतिनिधिसभा विघटन क्रान्तिकारी र अग्रगामी कदम हो, सभालाई सम्बोधन गर्दै मन्त्री थापाले भने, यो कदम संवैधानिक पनि छ। मन्त्री थापाले देशको विकास, सुशासन र प्रगतिको निम्ति स्थायित्व अनिवार्य भएकाले त्यसका लागि प्रधानमन्त्रीले प्रतिनिधिसभा विघटन गरेको बताए। संसदीय फोहोरी खेलले देश अस्थिरताको दुष्चक्रमा फसेको र देशमा समस्या भएकाले यो कदम उठाइएको उनको भनाइ थियो। उनले प्रतिनिधिसभा पुनःस्थापना भए फेरि संसदीय फोहोरी खेल हुने भन्दै स्थायित्वका निम्ति सरकारले घोषणा गरेको चुनावमा होमिन अनुरोध गरे। पुरानो संसद् जसले अस्थिरता जन्मायो। सरकारलाई काम गर्न दिएन। सरकारका काममा अवरोध खडा गर्यो, उनले भने, त्यसैले नयाँ प्रतिनिधिसभाको आवश्यकता भयो। त्यही आवश्यकताका लागि पुरानो संसद्को विघटन र नयाँ संसद्ले मात्र यो देशमा स्यायित्व कायम गर्न सक्छ। देशको समृद्धिको यात्रालाई अगाडि बढाउन सक्छ। अदालतको फैसला सकारात्मक आउँछ : नेम्बाङपूर्वसभामुख सुवासचन्द्र नेम्बाङले दुईतिहाइ बहुमत भएको प्रधानमन्त्रीले काम गर्न नपाएपछि प्रतिनिधिसभा विघटन भएको बताए। त्यस क्रममा संविधानबाहिरको कुरा नभएको नेम्बाङले बताए। विश्वभरिका संसदीय प्रणालीमा जनता गुहार्न जाने अधिकार प्रधानमन्त्रीले प्रयोग गरेको उनको भनाइ थियो। उनले फागुन ११ देखि १५ गतेसम्म अदालतको फैसला आउन सक्ने आकलन गरे। जनताले वैशाख १७ र २७ गतेको निर्वाचनलाई अनुमोदन गरेका छन्। यसको भावना अदालतले पक्कै बुझ्नेछ, उनले भने। जनताले निर्वाचनबाट दूधका दूध र पानीको पानी फैसला गर्न चाहेको उनको भनाइ थियो। उनले धेरै कारणले प्रतिनिधिसभा विघटन गर्न सरकार बाध्य भएको बताए। एमसिसी प्रतिनिधिसभामा प्रस्तुत गरिएको थियो, त्यो प्रस्ताव कहाँ गयो ?, उनले भने, नेपाली कांग्रेसले पनि प्रश्न उठायो, दुईतिहाइ सरकारले प्रस्तुत गरेको प्रस्ताव सदनमा किन आएन ? प्रतिनिधिसभामा पुगेको एमसिसी सदनमा प्रस्तुत हुनुपर्ने थियो त्यो नभएको उनको भनाइ थियो। उनले सरकारले दिएको बिजनेसका आधारमा संसद् नचली अरू शक्तिको इसारामा चलेको आरोप लगाए। कार्यक्रममा प्रदेश १ का मुख्यमन्त्री शेरधन राईले दाहाल, नेपाल, खनाल केही दिनभित्र पार्टी दर्ता गरी निर्वाचन चिह्न लिएर चुनावमा जाने बताए। मुख्यमन्त्री राईले विकास र समृद्धिको यात्रामा भाँजो हाल्ने, अराजकता र अस्थिरतातर्फ धकेल्ने काम भएको बताए। सरकार गिराउने र फाल्ने प्रयास आफ्नै पार्टीबाट भएको उनको भनाइ थियो। अर्का नेता बालकृष्ण ढुंगेल अब जनताले आन्दोलनमा साथ नदिने बताए। जनसभामा प्रदेश १ का सबै जिल्लाबाट हजारौं कार्यकर्ता विराटनगर आएका थिए।"
सडक दुई वर्षदेखि थाती,"बेनी : म्याग्दीको सदरमुकाम बेनी बजारको मंगलाघाटदेखि हाडेभीर हुँदै बगरफाँट जोड्ने १४ सय मिटर सडक कालोपत्रे गर्ने योजना दुई वर्षमा पनि सकिएको छैन। सडक कालोपत्रेमा भएको ढिलासुस्तीले नागरिकलाई सास्ती भएको छ। दुई वर्षमा सम्पन्न गर्ने लक्ष्यसहित २०७५ माघ २२ गते ठेक्का सम्झौता भएको म्याग्दीको बेनी नगरपालिका७ मंगलाघाटदेखि हाडेभीर हुँदै बगरफाँट जोड्ने सडक आयोजना अलपत्र परेको छ। २०७७ माघ २२ गतेसम्म म्याद रहेको आयोजनाका ठेकेदारले एक वर्षदेखि काम गरेका छैनन्। सडक विस्तार र कालोपत्रे गर्न बेनी नगरपालिकाको कार्यालय अगाडिदेखि मंगलाघाट जाने सडकमा यसअघि गरिएको पिच उक्साइएको थियो। नयाँ पिच गर्न ढिलाई गर्दा म्याग्दीको पश्चिमी भेगको नाकामा पर्ने मंगलाघाटको सडकको धुलो र हिलोले स्थानीयवासी प्रभावित भएका छन्। मंगलाघाटका बासिन्दा सुवासकुमार श्रेष्ठले सडकको धुलोले हरेक पटक बेनी बजार गएर फर्किएपछि नुहाउनु र कपडा धुनुपर्ने बताए। साँघुरो सडक छेउमा थुपारिएका निर्माण सामग्रीले आवतजावतमा समस्या र दुर्घटनाको जोखिम बढाएको छ, उनले भने, सडक छेउमा अव्यवस्थित राखिएको निर्माण सामग्रीले सवारीसाधन आवतजावतमा असहज हुनुका साथै दुर्घटनाको जोखिम बढेको छ। हाडेभीरबगरफाँट भकिम्ली, सिंगा र बरञ्जालाई सदरमुकाम बेनीसँग जोड्ने सडकको नाका हो। एक हजार चार सय मिटर सडक कालोपत्रे गर्ने लक्ष्य रहेकोमा मंगलाघाटको तल्लो बजार क्षेत्रमा करिब दुई सय मिटर सडक ढलान भने २०७५ साउनमै गरिएको थियो। हाल सहरी विकास मन्त्रालयको सघन सहरी विकास डिभिजन कार्यालय बागलुङले सञ्चालन गरेको यो योजना देव एन्ड सायरबीएनत्रिशक्ति जेभीले पाँच करोड रुपैयाँमा ठेक्का लिएको थियो। हालसम्म दुई करोड रुपैयाँ मात्र भुक्तानी लगेको छ। लकडाउनले रोकिएको कालोपत्रे गर्ने कामलाई चैत महिनाभित्र सक्ने तयारी गरे पनि यसअघि गरिएको कामको समेत भुक्तानी नपाएको र यसपालि पनि ८० लाख रुपैयाँ मात्र बजेट विनियोजन भएको कम्पनीका प्रतिनिधिले बताएका छन्। लकडाउनले रोकिएको कालोपत्रे गर्ने कामलाई चैत महिनाभित्र सक्न प्लान्ट स्थापना गर्न लागेको छु, उनले भने, यसअघि गरिएको कामको समेत भुक्तानी पाएको छैन। यो सडकमा गर्ने भनिएको अक्सपाल्ट प्रविधिको कालोपत्रेका लागि गर्मी मौसम आवश्यक पर्छ। चिसोमा सेटिङ हुँदैन। नाली बनाउने, सडक फराकिलो र पर्खाल लगाउने काम सकिएको छ। बेस र सब बेससमेत राखिसकेका छन्। ६ महिना म्याद थप गर्ने तयारी भएको छ। ठेक्काअनुसार गर्नुपर्ने कामको परिणाम पुर्याउन भेरिएसन अर्डर (भीओ) भइरहेको छ। सघन सहरी कार्यालय, प्रशासन, नगरपालिका र ठेकेदारबीच गत महिना भएको छलफलमा माघ महिनाभित्र अक्सपाल्टको प्लान्ट स्थापना गर्ने सहमति भए पनि अहिलेसम्म कार्यान्वयन नगरेका नगरप्रमुख हरिकुमार श्रेष्ठले बताए। यो योजनाको ठेक्का लिनु भएका नारायण जीसी निर्माण व्यवसायी संघ म्याग्दीका अध्यक्ष हुन्।"
नागरिकता पाउन पाँच वर्ष संघर्ष,"इटहरी : इटहरी४ का २१ वर्षीय कुशल खड्काले पाँच वर्षको संघर्षपछि यो साता वंशजको नागरिकता पाएका छन्। कुशलको नागरिकता बन्दा उनकी मावली हजुरआमा ८० वर्षीया दुर्गामाया कार्कीमा खुसीको सीमा छैन। भनिन्, भगवान्ले मेरो प्रार्थना सुनिदिए। दुर्गामाया छोरीले कमाइदिएको घर नातिका नाममा नामसारी हुनेमा ढुक्क छिन्। अनि, नातिले काम पाएर कमाइ गर्ने भनेर उत्तिकै खुसी छिन्। त्यसपछि उनको चासो रहेछ, काम पाएपछि बिहे गर्छ, उसको परिवार पनि बस्छ नि ! कुशल ०५६ सालमा मोरङको सुनवर्षी नगरपालिकामा जन्मिएका हुन्। उनी जन्मेको दुई वर्षपछि बुवा कुबेरबहादुर खड्का बेपत्ता भए। खेतमा काम गर्दै गरेका बेला केही मानिसले लगेको भन्ने कुशलले सुनेका थिए। त्यसपछि न उहाँको सास भेटियो न त लास नै, कुशलले भने, बुवाको अनुहार नै राम्रो सम्झना छैन। बेपत्ता हुँदासम्म कुबेरको नागरिकता परिवारका कसैले देखेनन्। सोधखोज पनि भएन। न त त्यसपछि उनीपट्टिका कोही आफन्त नै भेटिए। गाउँमा बस्न नसकेपछि हेमकुमारी कार्की छोरो लिएर माइत इटहरी आइन्। माइतीको संरक्षणमा बसेकी हेमकुमारीले दुःख गरेर तीन धुर जग्गा जोडिन्। त्यहीँ सानो घर बनाइन्। छोरोलाई पढाउने र पालनपोषण गर्ने काममा उनी लागिपरिन्। हेमकुमारीलाई ठूलो घिडघिडो बनेको थियो, छोरोको नागरिकता। नागरिकता बनाइदिन उनले दुई वर्ष संघर्ष गरिन्। त्यही बेला बिरामी परिन्। चार वर्षअघि विराटनगरको नोबेल अस्पतालमा अपरेसन गर्ने क्रममा उनको निधन भयो। कुशलको नागरिकता प्राप्तिको बाटो झन् जटिल बन्यो। आमाको नामबाट नागरिकता दिने चर्चा चल्यो। ऐन बन्यो तर कुशल र कुशलजस्तै धेरैले नागरिकता पाउन सकेनन्। आमाले कति दुःख गरेर बनाउनुएको यो घर के होला, अनागरिक भएर मेरो भविष्य के होला भन्ने चिन्ता थियो, कुशलले भने। नातिको नागरिकता नहुँदा दुर्गामायामा छटपटी थियो। उनी बारम्बार वडा कार्यालय धाउँथिन्। आश्वासन लिएर फर्किन्थिन्। बूढीआमाको दुःख, परिवारको समस्या सबै अवस्था बुझेपछि वडाध्यक्ष चन्द्रप्रसाद भट्टराईले पहल गरे। नेपालीमूलका बाबु पुष्टि हुने प्रमाण जुटाउन सकिने अवस्था देखेपछि भट्टराईले डेढ वर्षअघि सनाखत गरिदिए। तर, जिल्ला प्रशासन कार्यालय सुनसरीले नागरिकता दिएन। भट्टराईका अनुसार जिल्ला प्रशासन कार्यालयले नागरिकताका लागि अदालत जान सुझाव दियो। तर, अदालत गएर मुद्दा लड्न सक्ने ज्ञान र हैसियत कुशलको परिवारसँग थिएन। त्यही भएर भट्टराईले जिल्ला प्रशासन कार्यालयसँग निरन्तर समन्वयलाई नै जोड दिए। फेरि फाइल पठाएर पहल गर्दा प्रमुख जिल्ला अधिकारी, सहायक प्रमुख जिल्ला अधिकारीलगायत कर्मचारीले अध्ययन गरेपछि नागरिकता दिन तयार भएको उनले सुनाए। ऐनमै भएको व्यवस्थाअनुसार गर्न पनि प्रशासकहरूले चासो नदिँदा समस्या हुने रहेछ, उनले भने, उहाँहरू सकारात्मक भएपछि एउटा व्यक्तिको उद्धार भयो। सुनसरीका सहायक प्रमुख जिल्ला अधिकारी महेशकुमार पोखरेलले बाबु नेपाली हो भन्ने प्रमाण खुलेकाले नागरिकता दिन सजिलो भएको बताए। आमाको नागरिकता भएको, विवाह दर्ता भएको, जग्गामा पनि पतिको महलमा नाम भएकाले प्रमाणित गर्न सजिलो भएको पोखरेलको भनाइ छ। नेपाली मूलका भएर पनि नागरिकता नबनाई मृत्यु भएकाको हकमा तीन जना सनाखत र पाँच जनाको सर्जमिन गराएर दिन सकिने ऐनकै आधारमा दिइएको हो, उनले भने।"
विप्लव वार्तामा बस्न तयार,"काठमाडौं : नेत्रविक्रम चन्द विप्लव नेतृत्वको नेपाल कम्युनिस्ट पार्टी सरकारसँग वार्ता गर्न तयार देखिएको छ। यससँगै सरकार र उक्त पार्टीबीच औपचारिक वार्ताको ढोका खुल्ने देखिएको छ। विप्लव स्वयंले शनिबार प्रेस विज्ञप्तिमार्फत आमजनसमुदायमा सहज गतिविधि र कार्यक्रम गर्ने वातावरण बन्ने अवस्थामा सरकारसँग वार्ता गर्न सकारात्मक रहेको जनाएका हुन्। विप्लवका नेताले अनौपचारिक संवादका क्रममा वार्ता गर्न प्रतिबन्ध हटाइनुपर्ने, बन्दी नेताकार्यकर्ता रिहाइ गरिनुपर्ने, औपचारिक पत्र पठाइनुपर्ने पूर्वसर्त राखेका थिए। सरकारले पूर्वसर्तमा लचिलो हुने संकेत देखाएपछि औपचारिक वार्ताको वातावरण बन्न लागेको हो। हाम्रो पार्टी क्रान्ति, राष्ट्र, समाज, अग्रगामी रूपान्तरण एवं जनसमुदायको हित र अधिकारका लागि गरिएको सचेत पहल हो, प्रतिबन्धित उक्त पार्टीका महासचिव विप्लवले जारी गरेको विज्ञप्तिमा लेखिएको छ, यसको प्रक्रियामा आम जनसमुदायको सहज गतिविधि र कार्यक्रम गर्ने वातावरण बन्ने अवस्थामा हाम्रो पार्टी सरकारसँग संवाद र वार्ताका लागि सकारात्मक रहेको विषय सबैमा जानकारी गराउँदछौँ। सरकारले विप्लवको यो कदमलाई सकारात्मक भनेको छ। उहाँहरू (विप्लव)ले जुन वक्तव्य पछिल्लो पटक सार्वजनिक गर्नुभएको छ, त्यो सकारात्मक छ। उहाँहरू शान्तिपूर्ण धारमा आउन खोज्नु हुँदा सरकारले त्यसलाई आवश्यक वातावरण बनाउँछ, परराष्ट्रमन्त्री प्रदीप ज्ञवालीले अन्नपूर्ण पोस्ट्सँग भने, त्यसमा इमानदारीपूर्वक प्रक्रिया अगाडि बढोस् भन्ने सरकारको चाहना छ। सरकारले पनि त्यसको प्रतिक्रिया छिट्टै दिन्छ। आवश्यक कुरा हामी छिट्टै मिलाउँछौँ। सम्भवतः अब (सोमबारसम्म) बस्ने मन्त्रिपरिषद् बैठकले विप्लवको वक्तव्यलाई सम्बोधन गरी प्रतिबन्ध फुकुवा र औपचारिक पत्रका विषयमा निर्णय लिने तयारीमा सरकार जुटेको छ। सरकारले ०७५ फागुन २८ गते विप्लवका गतिविधि हिंसात्मक देखिएको भन्दै उनी नेतृत्वको पार्टीमाथि प्रतिबन्ध लगाउने निर्णय गरेको थियो। त्यसयता दुवै पक्षले एकअर्कालाई गलाउने गर्दै वार्तामा ल्याउन अनेक अनौपचारिक प्रयास जारी राख्दै आएका थिए। सरकारले ८ भदौ ०७६ मा पूर्वमन्त्री सोमप्रसाद पाण्डेको नेतृत्वमा वार्ता टोली गठन गरेको थियो। पाण्डेले त्यही बेला विप्लव पक्षका गुणराज लोहनी, अनिल शर्मा, चिरन पुनलगायत नेतासँग छलफल गरेका थिए। (हेर्नुहोस् पाण्डेले विप्लव पक्षका केन्द्रीय नेता अनिल शर्मा विरहीसँग एक रेस्टुरेन्टमा गरेको अनौपचारिक संवादको गोप्य तस्बिर) विप्लवका नेताले पूर्वमन्त्री पाण्डेसहित जनार्दन शर्मा, विष्णु पौडेल, कर्ण थापा र पछिल्लो समय मणि थापासम्मका नेतासँग अनौपचारिक संवाद गर्दै आएका थिए। तर, पूर्वसर्तकै कारण औपचारिक वार्ता हुन सकेको थिएन। विप्लव पक्षले वार्तालाई रणनीतिका रूपमा उपयोग गर्न सक्ने आशंका गरी सरकारले बन्दी रिहाइ र औपचारिक पत्र पठाउन आनाकानी गरिरहेको थियो। पछिल्लो चरण सत्तारुढ पार्टी नै विभाजित हुन पुगेको अवस्थामा विप्लवलाई वार्तामा ल्याउने, सार्थक वार्ता भए त्यसको राजनीतिक लाभ उठाउने निष्कर्षमा सरकार पुगेको थियो। यस्तै, प्रतिबन्ध फुकुवा गरी विचार मिल्ने वाम पार्टीसँग रणनीतिक मोर्चादेखि पार्टी एकतासम्म गरेर अगाडि जाने वातावरण बनाउन वार्ता अनिवार्य देखिएको थियो। त्यसपछि दुवै पक्षका नेता अनौपचारिक संवादमा बाक्लो रूपमा जुटेका थिए। यो बीचमा अर्थमन्त्री विष्णु पौडेल, परराष्ट्रमन्त्री ज्ञवाली, खानेपानीमन्त्री मणि थापालगायत विप्लव पक्षसँग अनौपचारिक संवादमा थिए। वार्ताको वातावरण बनाउनकै लागि अर्थमन्त्री पौडेलसँगको अनौपचारिक संवादपछि नेता अनिल शर्मालाई रिहाइ गरिएको थियो। तर, आफ्नो वार्ता टोलीकै नेता धर्मेन्द्र बाँस्तोला पक्राउ परेपछि विप्लव पक्ष सशंकित बनेको थियो। बाँस्तोला पक्राउ नपरेका भए उनले माघ ३ मा मोहन वैद्य, ऋषि कट्टेललगायत रणनीतिक मोर्चामा आबद्ध पार्टीका नेतासँग भेटवार्ता गर्ने थिए। त्यसको दुईचार दिनमै परराष्ट्रमन्त्री ज्ञवालीसँग संवाद गर्ने गरी बाँस्तोला उपत्यका प्रवेश गर्दै थिए। बालुवाटार र अर्थमन्त्री पौडेलनिकटले अनौपचारिक संवाद र छलफल प्रक्रियाका विषयमा गृहमन्त्रीलाई जानकारी गराउन बाँकी नै रहेको अवस्थामा बाँस्तोला पक्राउ परेको र छिट्टै छुटाइदिने आश्वासन निरन्तर दिइरहेका थिए। तब विप्लवका केही नेता बालुवाटारको सम्पर्कमा पुगेका थिए। त्यही क्रममा सरकारी पक्षबाट वार्ताबारे धारणा बुझ्न विप्लवका नेताहरूलाई गोप्य रूपमा पत्र पठाइएको थियो। विप्लवका एक नेताका अनुसार सरकारले वार्ता गर्ने हो भने आफूहरू तयार रहेको भन्दै केन्द्रीय समितिबाटै वार्ता गर्ने निर्णय गरेको पत्र पठाइएको थियो। तर, सरकारले त्यसलाई विश्वास गरिहाल्न सकेन। विप्लवका पूर्वसर्तमा मन्त्रिपरिषद् बैठकमा मन्त्रीहरूकै बीचमा साझा धारणा बन्न सकेन। विप्लव स्वयंले वार्ताका लागि औपचारिक प्रतिक्रिया दिनुपर्ने सर्त सरकारका तर्फबाट अनौपचारिक संवादका क्रममा राखिएको थियो। सुरुमा अनौपचारिक संवादमा रहेका सरकारका मन्त्रीहरू विप्लवले वार्तालाई तत्कालीन कार्यनीति मात्र बनाएर र समाधानमुखी वार्ता नचाही बन्दी नेताकार्यकर्ता छुटाएर शक्ति सञ्चयमा लाग्न खोजेको हो कि भन्ने बुझाइमा थिए। विप्लवको पार्टीको बैठक केही दिनयता अज्ञात स्थलमा बसिरहेको छ। विप्लवले शनिबार बैठकस्थलबाटै वार्तामा बस्न तयार रहेको वक्तव्य दिएको सम्पर्कमा आएका विप्लवका एक नेताले बताए। हाम्रो पार्टीका महासचिवले वार्ताका विषयमा केही बोल्नुभएको छैन, के हो के भन्ने परेको रहेछ उहाँहरूलाई, अन्नपूर्ण पोस्ट्सँग टेलिफोन सम्पर्कमा आएका नेताले भने, उहाँहरूले पहिले तपाईंको पार्टीका महासचिवबाट वार्ताका लागि तयार रहेको वक्तव्य दिन लगाउनुहोस् भन्ने सन्देश आयो। त्यसपछि हाम्रो तर्फबाट महासचिवले वक्तव्य दिनुभएको हो। विप्लव पक्षको पूर्व सर्तमा सरकार प्रतिबन्ध फुकुवा गर्ने, व्यक्ति हत्या आरोपमै मुद्दा चलेकाबाहेक राजनीतिक मुद्दामा रहेकालाई रिहा गर्ने र वार्ता आह्वानसहितको वक्तव्य दिन तयार भएको छ। वार्तामा उठाइने एजेन्डासरकारले विप्लवको पार्टीलाई अहिलेकै व्यवस्थाभित्र समेट्न खोजेको छ। कुनै समय पुष्पकमल दाहालसँगै रहेका विप्लवलाई वार्तामा ल्याउन सकिए दाहाललगायतको सेखी झार्न सकिनेमा सरकार देखिएको छ। सोही कारण पनि विप्लवसँगको वार्तालाई सरकारले प्राथमिकतामा राखेको हो। अर्काेतिर सरकारले घोषणा गरेको चुनावी वातावरण निर्माण गर्न सहज हुने सरकारको बुझाइ छ। विप्लव पक्षले भने वार्तामा तीन सूत्रीय एजेन्डा उठाउने तयारी गरेको छ। प्रतिबन्ध फुकुवा, वार्ताको आह्वानपत्र सबै सरकारको तहबाट भएपछि बृहत् राजनीतिक समीक्षा, सभा, संयुक्त सरकार र त्यही सरकारको अगुवाइमा संसदीय व्यवस्था (पुँजीवाद)या वैज्ञानिक समाजवाद भन्ने विषयमा जनताको सार्वभौम जनमतबाट निरूपण गर्नुपर्ने गरी एजेन्डा उठाउने तयारी विप्लवको पार्टीले बनाएको छ। फागुन १ मा विप्लवले नै जारी गरेको वक्तव्यमा पनि यो विषय उल्लेख छ। प्रतिनिधिसभा विघटन संसदीय पार्टीहरूको नकारात्मक परिघटना भए पनि त्यसबाट आफ्नो पार्टीले राजनीतिक फाइदा उठाउनुपर्ने विप्लवको निष्कर्ष छ। वैकल्पिक संयुक्त सरकारको विषयमा रणनीतिक संयुक्त मोर्चामा रहेका मोहन वैद्य नेतृत्वको नेकपा क्रान्तिकारी माओवादी, विप्लवको पार्टी, ऋषि कट्टेलको नेकपा र विश्वभक्त दुलाल (आहुति) नेतृत्वको वैज्ञानिक समाजवादी पार्टीबीच पनि समझदारी जुटेको जनाइएको छ। यी चार पार्टीको मोर्चा निर्माणका क्रममा यी राजनीतिक विकल्पबारे पनि छलफल भई समझदारी बनेको स्रोतको भनाइ छ। विप्लवले संसदीय व्यवस्था या वैज्ञानिक समाजवाद भन्ने विषयमा जनताको सार्वभौम जनमतबाट निरूपण गर्नुपर्ने कुरा पनि उठाएका छन्। यो भनेको जनमत संग्रहको प्रस्ताव हो। संसदीय व्यवस्थाले जनअपेक्षाअनुसार निकास दिन नसक्ने भएकाले यसको विकल्पमा वैकल्पिक संयुक्त सरकार गठन गर्नुपर्ने, त्यही सरकारको नेतृत्वमा सार्वभौमसत्ता सम्पन्न जनताको जनमतद्वारा पँुजीवाद कि वैज्ञानिक समाजवादको फैसला गर्नुपर्ने विप्लवले वक्तव्यमा भनेका थिए। सरकारले भने संसदीय व्यवस्थाभित्रै ल्याउन विप्लवका नेताहरूलाई पनि सरकारमा सहभागी गराउने, सकेसम्म आफ्नै पार्टीमा एकता गराउने, नभए पनि संसदीय चुनावमा भाग लिन वातावरण बनाउने गरी संवादमा बस्न चाहेको छ। विप्लवकै पार्टीमा देखापरेको अन्तरविरोधका कारण पनि सरकारले यस्तो रणनीति बनाउन लागिपरेको हो।"
नागढुंगानौबिसे सुरुङमार्गको निरीक्षणमाा प्रधानमन्त्री ओली,काठमाडौं : आइतबार प्रधानमन्त्री केपी ओलीले नागढुङ्गानौबिसे सुरुङमार्गको निरीक्षण गरेका छन् । प्रधानमन्त्री ओलीले नागढुङ्गाको दहचोक टुटेपाखामा पुगेर निर्मार्णाधिन सुरुङमार्गको अवलोकन गरेका हुन् । सुरुङमार्ग निर्माणकार्यको विषयमा प्रधानमन्त्री ओलीलाई आयोजनाका कन्सल्टेन्सी कोअर्डिनेटर रमेशप्रसाद कोइरालले जानकारी गराए । प्रधानमन्त्रीसँगै सुरुङमार्गको निरीक्षण गर्न भौतिक पूर्वाधार तथा यातायात मन्त्री बसन्तकुमार नेम्बाङ सुरुङमार्ग निर्माणस्थलमा पुगेका थिए ।
पुनःस्थापना भए विकृति बढ्छ,"विराटनगर : प्रधानमन्त्री केपी शर्मा ओलीले कुनै कारणवश प्रतिनिधिसभा पुनःस्थापना भएमा सांसद किनबेचजस्ता विकृति बढ्ने बताएका छन्। त्यस्ता अवस्थामा सुरु हुने सरकार बनाउने र ढाल्ने खेलले लोकतन्त्रलाई कमजोर बनाउने प्रधानमन्त्रीको भनाइ छ। ओलीले तोकिएको समयमा निर्वाचन हुने उल्लेख गर्दै देश निर्वाचनमा गइसकेको बताए। निर्वाचन गर्नु, नयाँ नेतृत्व छान्नु असंवैधानिक हुँदैन। अहिलेको आवश्यकता निर्वाचन नै हो, शनिबार विराटनगरमा आफू नेतृत्वको नेकपा जनसभालाई सम्बोधन गर्दै प्रधानमन्त्री ओलीले भने, अहिलेको जनमत देखिहाल्नुभयो सभामा, अब मतपत्रमा पनि त्यही हुन्छ। उनले नागरिकको जनमत र संघीयता नचाहनेहरू प्रतिनिधिसिभा पुनःस्थापनाका लागि संवैधानिक निकायमा सेटिङ गर्न दौडिरहेको आरोप लगाए। कुनै सेटिङ फेटिङ भएर प्रतिनिधिसभा विघटन सदर भएन भने आन्दोलनको विकल्प छैन, प्रधानमन्त्री ओलीले भने, अहिले निर्वाचनको चाहना नागरिकको हो। तर, प्रधानमन्त्रीले प्रतिनिधिसभा विघटनबारे सर्वोच्च अदालतले अन्यथा फैसला गर्छ भन्ने कल्पना गर्न नसकिने स्पष्ट पारे। सम्मानित सर्वोच्च अदालतले कुनै दबाबमा अन्यथा फैसला गर्छ भन्ने कल्पना गर्न सकिन्न पनि, उनले भने। उनले निर्वाचन आयोगले चिन्ने नेकपाका अध्यक्ष भनेको आफू र पुष्पकमल दाहाल नै रहेकाले बहकिएर र कड्किएर सडकमा नजान आग्रह गरे। हुन त उहाँ (दाहाल) आउने बाटोभन्दा सकिने बाटोमा जानुभएको देख्छु, उनले भने, म प्रचण्डलाई एक पटकका लागि पार्टीमा आउन चाहने भए मौका दिनेछु। उनले दाहाललाई यहाँसम्म ल्याउन आफ्नो ठूलो योगदान रहेको बताए। आफूले ठूलो जुरो र सिङ लगाइदिएपछि दाहाल हौसिएर हिँडेको आरोप उनले लगाए। सिधिएका प्रचण्डलाई मैले ठूलै जुरो हालिदिएँ। लामो सिङ पनि हालिदिएँ, उनले भने, उहाँमा अहंकार चढ्यो। उहाँ हामीलाई नै सिध्याउँछौँ भनेर लाग्नुभयो। उनले आफूलाई दाहालको निकै माया लाग्ने गरेको सुनाए। पहिला उहाँ (प्रचण्ड)सँग वैद्य थिए, छोडे। उहाँले डाक्टर लिनुभयो, डाक्टरले पनि छोडे, उनले भने, अहिले उहाँले एउटा झाँक्रीको सहारा लिनुभएको छ। उहाँलाई अब झाँक्रीले पनि बचाउन सक्दैन। मलाई माया लागेर अब के गर्नु ! उनले सभामुखले झगडियाको रूप देखाएर पदको इज्जत नगरेको आरोप लगाए। सरकारको झगडियाको रूपमा सभामुख देखिनुभएको छ, उनले भने, सभामुखले किर्ते सनाखत गरेर आफ्नै इज्जत गर्न जान्नुभएन। उनले उपराष्ट्रपतिसँग पनि असन्तुष्टि व्यक्त गर्दै भने, उपराष्ट्रपति सरकारविरुद्ध भाषण गरेर हिँड्नुहुन्छ, यो भएन त्यो भएन भनेर हिँडेको सुहायो र ? बहुमतको सरकारले प्रतिनिधिसभा विघटन गरेको उल्लेख गर्दै उनले भने, हामी झगडिया हैनौँ, मुद्दामामिलाका पछाडि छैनौँ। बहुमतको प्रधानमन्त्रीले प्रतिनिधिसभा विघटन गरेको हो। आफूले प्रतिनिधिसभा विघटन गर्दासम्म ६४ प्रतिशतको सांसद भएको ठूलो दलको नाताले संसद् विघटन भएको हो। उनले देशभरि नै विकासको लहर ल्याएको दाबी गरे। रानीदेखि किमाथांका सडक बनाउन थालेकाले अर्को वर्षसम्म किमाथांका बाटो पुग्ने र त्यसले चीनसँगको यात्रालाई सहज बताउने उनको भनाइ थियो। ताप्लेजुङको ओलाङगचुुङगोला बाटो छिचोल्ने काम गर्दै गएको छ। पूर्वपश्चिम राजमार्ग ४ र ६ लेन बन्दैछ, उनले भने खुट्टा तान्ने काम नभएको भए अझै धेरै गर्ने थियौं। पूर्वपश्चिम रेल मार्ग शिलान्यास तुरुन्तै गर्ने फेहरिस्त सुनाएका उनले मदन भण्डारी राजमार्ग बनाउँदै गरेको र केही दिनमा झापामा नयाँ औद्योगिक क्षेत्रको शिलान्यास तयारी भएको बताए। एकै दिन ३ सय ९ वटा अस्पताल शिलान्यास भएको स्मरण गर्दै उनले यो विश्वमै नयाँ काम नेपाल सरकारले गर्न सफल भएको दाबी गरे। गृहमन्त्री रामबहादुर थापाले प्रतिनिधिसभा विघटन क्रान्तिकारी र अग्रगामी कदम भएको बताए। प्रतिनिधिसभा विघटन क्रान्तिकारी र अग्रगामी कदम हो, सभालाई सम्बोधन गर्दै मन्त्री थापाले भने, यो कदम संवैधानिक पनि छ। मन्त्री थापाले देशको विकास, सुशासन र प्रगतिको निम्ति स्थायित्व अनिवार्य भएकाले त्यसका लागि प्रधानमन्त्रीले प्रतिनिधिसभा विघटन गरेको बताए। संसदीय फोहोरी खेलले देश अस्थिरताको दुष्चक्रमा फसेको र देशमा समस्या भएकाले यो कदम उठाइएको उनको भनाइ थियो। उनले प्रतिनिधिसभा पुनःस्थापना भए फेरि संसदीय फोहोरी खेल हुने भन्दै स्थायित्वका निम्ति सरकारले घोषणा गरेको चुनावमा होमिन अनुरोध गरे। पुरानो संसद् जसले अस्थिरता जन्मायो। सरकारलाई काम गर्न दिएन। सरकारका काममा अवरोध खडा गर्यो, उनले भने, त्यसैले नयाँ प्रतिनिधिसभाको आवश्यकता भयो। त्यही आवश्यकताका लागि पुरानो संसद्को विघटन र नयाँ संसद्ले मात्र यो देशमा स्यायित्व कायम गर्न सक्छ। देशको समृद्धिको यात्रालाई अगाडि बढाउन सक्छ। अदालतको फैसला सकारात्मक आउँछ : नेम्बाङपूर्वसभामुख सुवासचन्द्र नेम्बाङले दुईतिहाइ बहुमत भएको प्रधानमन्त्रीले काम गर्न नपाएपछि प्रतिनिधिसभा विघटन भएको बताए। त्यस क्रममा संविधानबाहिरको कुरा नभएको नेम्बाङले बताए। विश्वभरिका संसदीय प्रणालीमा जनता गुहार्न जाने अधिकार प्रधानमन्त्रीले प्रयोग गरेको उनको भनाइ थियो। उनले फागुन ११ देखि १५ गतेसम्म अदालतको फैसला आउन सक्ने आकलन गरे। जनताले वैशाख १७ र २७ गतेको निर्वाचनलाई अनुमोदन गरेका छन्। यसको भावना अदालतले पक्कै बुझ्नेछ, उनले भने। जनताले निर्वाचनबाट दूधका दूध र पानीको पानी फैसला गर्न चाहेको उनको भनाइ थियो। उनले धेरै कारणले प्रतिनिधिसभा विघटन गर्न सरकार बाध्य भएको बताए। एमसिसी प्रतिनिधिसभामा प्रस्तुत गरिएको थियो, त्यो प्रस्ताव कहाँ गयो ?, उनले भने, नेपाली कांग्रेसले पनि प्रश्न उठायो, दुईतिहाइ सरकारले प्रस्तुत गरेको प्रस्ताव सदनमा किन आएन ? प्रतिनिधिसभामा पुगेको एमसिसी सदनमा प्रस्तुत हुनुपर्ने थियो त्यो नभएको उनको भनाइ थियो। उनले सरकारले दिएको बिजनेसका आधारमा संसद् नचली अरू शक्तिको इसारामा चलेको आरोप लगाए। कार्यक्रममा प्रदेश १ का मुख्यमन्त्री शेरधन राईले दाहाल, नेपाल, खनाल केही दिनभित्र पार्टी दर्ता गरी निर्वाचन चिह्न लिएर चुनावमा जाने बताए। मुख्यमन्त्री राईले विकास र समृद्धिको यात्रामा भाँजो हाल्ने, अराजकता र अस्थिरतातर्फ धकेल्ने काम भएको बताए। सरकार गिराउने र फाल्ने प्रयास आफ्नै पार्टीबाट भएको उनको भनाइ थियो। अर्का नेता बालकृष्ण ढुंगेल अब जनताले आन्दोलनमा साथ नदिने बताए। जनसभामा प्रदेश १ का सबै जिल्लाबाट हजारौं कार्यकर्ता विराटनगर आएका थिए।"
"प्रदेश १ को संसद् बैठक आज, अविश्वास प्रस्ताव पेश होला ?",विराटनगर : प्रदेश १ को प्रदेशसभा बैठक आइतबार बस्दैछ। हिउँदे अधिवेशन सुरु भएर दुई पटक बसेर पनि सत्ता पक्षकै अवरोधका कारण छोटो समयमा नै सकिएको बैठक आज तेस्रो पटक बोलाइएको हो। नेपाल कम्युनिष्ट पार्टी (नेकपा)कै पुष्पकमल दाहाल प्रचण्ड र माधवकुमार नेपाल समूहले मुख्यमन्त्री शेरधन राईविरुद्ध अविश्वास प्रस्ताव दर्ता गराएपछि सोही विवादले सदन अवरुद्ध सुरु भएको हो। यसअघि पनि बोलाइएको बैठकमा अविश्वासको प्रस्ताव सदनमा पेश गर्ने बताइएको भए पनि सत्तापक्षले अवरोध गर्दा प्रस्ताव समेत पेश हुन पाएको छैन। सदनमा मुख्यमन्त्रीले निलम्बन गरेका सांसद उपस्थित हुन नहुने सत्तापक्षको मागका कारण बैठक स्थगित हुँदै आएको छ। आजको बैठकमा पनि मुख्यमन्त्री राईविरुद्ध दर्ता भएको अविश्वास प्रस्ताव प्रदेशसभा बैठकमा पेश गर्न नदिने रणनीति नेकपा ओली समूहको रहेको छ। निलम्बन गरेका १६ सांसदलाई पनि उपस्थित गराएर अविश्वासको प्रस्ताव जबर्जस्ती अघि बढाइए प्रदेश सभा नै भङ्ग समेत हुन सक्ने चेतावनी मुख्यमन्त्रीले दिइसकेका छन्। औपचारिक रूपमा पार्टी विभाजन भएपछि अर्थात मुख्यमन्त्रीविरुद्ध दर्ता भएको अविश्वासको प्रस्ताव फिर्ता लिएपछि मात्रै प्रदेशसभा बैठक सञ्चालन हुने दिने आफूहरुको रणनीति रहेको नेकपा ओली समूहका प्रमुख सचेतक बुद्धिकुमार राजभण्डारीले बताए।
पूर्वप्रधानमन्त्री भट्टराई स्वास्थ्योपचारका लागि भारत जाँदै,काठमाडौं : पूर्वप्रधानमन्त्री तथा जनता समाजवादी पार्टीका संघीय परिषद् अध्यक्ष बाबुराम भट्टराई स्वास्थ्योपचारका लागि भारतको नयाँ दिल्ली जाँदै छन्। उनी आइतबार नेपाल वायुसेवाको जहाजबाट भारतको नयाँ दिल्ली जाँदै छन्। उनको पेटमा समस्या देखिएपछि लामो समयदेखि काठमाडौंको निदान अस्पतालमा परीक्षण तथा उपचार गराउँदै आएका थिए। अहिले चिकित्सकहरुले न्युरो(इन्डोक्राइनको ट्युमर(   ) भएको आशंका गरी सल्लाह र सिफारिश गरेकाले उनी दिल्लीमा त्यसको उपचारका लागि जान लागेका हुन्। दिल्लीमा उनको उपचार 'इन्स्टिच्युट अफ लिभर एण्ड बिलिअरी साइन्सेस'मा हुनेछ। उपचारका लागि दिल्लीमा रहँदा उनको बसाइ त्यहाँस्थित नेपालको दूतावासमा हुनेछ। उपचारका क्रममा उनीसँग पूर्वमन्त्री तथा नेतृ हिसिला यमी र जनता समाजवादी पार्टीका केन्द्रीय सदस्य तथा उनका प्रेस सल्लाहकार विश्वदीप पाण्डे रहनेछन्।
प्रदेश १ मा अविश्वासको प्रस्ताव : ओली समूहले गर्यो संसद् बैठक बहिष्कार,विराटनगर : मुख्यमन्त्रीविरुद्ध अविश्वासको प्रस्ताव दर्ता हुने भएपछि नेपाल कम्युनिस्ट पार्टी केपी ओली समूहका सांसदले प्रदेश १ प्रदेशसभा बैठक बहिष्कार गर्ने भएका छन् । प्रदेश सचिवालयले मुख्यमन्त्रीविरुद्ध अविश्वासको प्रस्ताव दर्ता हुने कार्यसूची सार्वजनिक गरेपछि ओली समूहका सांसदले प्रदेशसभा बैठक बहिष्कार गर्ने निर्णय गरेका हुन् । सांसद बुद्धिकुमार राजभण्डारीका अनुसार मुख्यमन्त्री कार्यालयमा बसेको बैठकले प्रदेशसभा बैठकमा सहभागी नहुने निर्णय गरेको हो । प्रधानमन्त्री केपी ओली समूहका सांसदले बैठकमा उपस्थित नहुने भनेर संसद सचिवालयमा जानकारी दर्ता गराउने निर्णयसमेत गरेका छन् । पुस ५ गते प्रधानमन्त्री ओलीले प्रतिनिधिसभा विघटन गरेपछि नेकपा दुई समूहमा विभाजित भएको छ । प्रदेश १ मा मुख्यमन्त्री शेरधन राईविरुद्ध अविश्वासको प्रस्ताव दर्ताका लागि हस्ताक्षर गर्ने १६ सांसदलाई यसअघि नै राईले निलम्बन गरेका छन् । सत्तापक्षले मुख्यमन्त्रीले निलम्बन गरेका सांसद सहभागी भएको बैठकमा आफूहरु सहभागी नहुने अडान लिएको छ । प्रजातान्त्रिक प्रक्रियालाई सत्तापक्षले अवरोध गरेको भन्दै सांसदहरुले विरोध जनाएका छन् । शनिबार मात्र नेकपा प्रदेश १ का इन्चार्ज भीम आचार्यले प्रजातान्त्रिक प्रक्रियामाथि अवरोध भए कडा रुपमा प्रस्तुत हुने चेतावनी दिएका थिए । आफूविरुद्ध अविश्वासको प्रस्ताव दर्ता हुन लागेपछि मुख्यमन्त्री राईले यसअघि नै प्रदेशसभा नै भंग गर्नेसम्मको चेतावनी दिएका छन् ।
प्रदेश १ मा मुख्यमन्त्रीविरुद्ध अविश्वासको प्रस्ताव पेश हुँदै,"काठमाडौं : प्रदेश १ को प्रदेश सभा बैठकमा मुख्यमन्त्री शेरधन राईविरुद्ध अविश्वासको प्रस्ताव पेश हुने भएको छ। प्रदेश सचिवालयले जारी गरेको कार्यसूची अनुसार सोमबारको प्रदेश सभा बैठकमा मुख्यमन्त्री राईविरूद्ध अविश्वसको प्रस्ताव पेश हुनेछ। प्रदेश सचिवालयले जारी गरेको कार्यसूचीमा नेपालको संविधानको धारा १८८ (४) तथा प्रदेश सभा नियमावली २०७४ को नियम १२९ (१) बमोजिम दर्ता भएको मुख्यमन्त्री राईविरुद्धको अविश्वासको प्रस्ताव नियमावली १२९ (४) बमोजिम पेश हुने उल्लेख छ । यससअघि आजको संसद् बैठक रोक्न सभामुख प्रदीपकुमार भण्डारीलाई मुख्य मन्त्री राईले दबाब दिएका छन्। तर सभामुख भण्डारीले भने अस्वीकार गर्दै कार्यसूचीसमेत प्रकाशन गरेका छन्। तर, सत्तापक्षको उपस्थिति भने प्रदेशसभामा अहिलेसम्म भएको छैन । सचिवालयले जारी गरेको कार्यसूचीमा अविश्वासको प्रस्तावको विषयमा छलफल हुने उल्लेख छ । सत्तापक्षका सांसदहरु मुख्यमन्त्री कार्यालयमा भेला भएका छन् । हिउँदे अधिवेशन सुरु भएर दुईपटक बसेर सत्ता पक्षकै अवरोधका कारण छोटो समयमा नै सकिएको बैठक आज तेस्रो पटक बोलाइएको हो। नेपाल कम्युनिस्ट पार्टी (नेकपा) कै पुष्पकमल दाहाल प्रचण्ड र माधवकुमार नेपाल समूहले मुख्यमन्त्री शेरधन राईविरुद्ध अविश्वास प्रस्ताव दर्ता गराएपछि सोही विवादले सदन अवरुद्ध सुरु भएको हो। यसअघि पनि बोलाइएको बैठकमा अविश्वासको प्रस्ताव सदनमा पेश गर्ने बताइएको भए पनि सत्तापक्षले अवरोध गर्दा प्रस्ताव समेत पेश हुन पाएको छैन। सदनमा मुख्यमन्त्रीले निलम्बन गरेका सांसद उपस्थित हुन नहुने सत्तापक्षको मागका कारण बैठक स्थगित हुँदै आएको छ। आजको बैठकमा पनि मुख्यमन्त्री राईविरुद्ध दर्ता भएको अविश्वास प्रस्ताव प्रदेशसभा बैठकमा पेश गर्न नदिने रणनीति नेकपा ओली समूहको रहेको छ। निलम्बन गरेका १६ सांसदलाई पनि उपस्थित गराएर अविश्वासको प्रस्ताव जबर्जस्ती अघि बढाइए प्रदेश सभा नै भङ्ग समेत हुन सक्ने चेतावनी मुख्यमन्त्रीले दिइसकेका छन्। औपचारिक रूपमा पार्टी विभाजन भएपछि अर्थात मुख्यमन्त्रीविरुद्ध दर्ता भएको अविश्वासको प्रस्ताव फिर्ता लिएपछि मात्रै प्रदेशसभा बैठक सञ्चालन हुने दिने आफूहरुको रणनीति रहेको नेकपा ओली समूहका प्रमुख सचेतक बुद्धिकुमार राजभण्डारीले बताए।"
रामचन्द्रको खुलासा :ओलीको असंवैधानिक कदमलाई देउवाको साथ,"धरान : नेपाली कांग्रेसका वरिष्ठ नेता रामचन्द्र पौडेलले प्रधानमन्त्री केपी ओलीको अधिनायकवादलाई आफ्नो पार्टीका सभापती शेरबहादुर देउवाको सर्मथनले लोकतन्त्र र संविधान धरापमा परेको बताएका छन् । आइतबार प्रेस युनियन सुनसरीले इटहरीमा आयोजना गरेको पत्रकार सम्मेलनमा बोल्दै पौडलले यस्तो बताएका हुन्। ओलीको असंवैधानिक कदमलाई देउवाले साथ दिएपछि संविधान झन खतरामा परेको पौडेलको भनाइ छ । उनले देउवा ओलीको साथमा हिँडेपनि कांग्रेसले संविधान बचाउने अभियानमा हिँडनुपर्ने आवश्यक रहेको बताउँदै संसद विघटनको विपक्षमा उभिन कार्यकर्तालाई आग्रह गरे । उनले सभापती देउवालाई संसद विघटनको असंवैधानिक कदमविरुद्ध लागौं भन्दा देउवाले अदालतको निर्णय पर्खौ भनेर पन्छिएको पौडलको आरोप छ । नेता पौडेलले प्रधानमन्त्री ओलीले संसद विघटन गरी असंवैधानिक कदम चालेको ओम्नी काण्डदेखि बुढिगण्डकीको नाममा अरबौं भष्ट्राचार गरेको,संसदलाई छलेर संवैधानिक नियुक्ति खारेज गर्नुपर्ने कांग्रेस केन्द्रीय समितिको निर्णय भएपनि देउवाले ओलीलाई बोकेर हिड्न नछाडेको बताए । उनले प्रदेश सरकारविरुद्ध आएको अविश्वासको प्रस्तावविरुद्धमा समेत सभापति देउवा मौन बसेको बताए ।पौडेलले आफू संसद नभएको अवस्थामा समेत संसद पुर्नस्थापना भए लोकतन्त्र र संविधान जिवित हुने भएकाले आफू संसद विघटनको विरुद्धमा उभिएको प्रष्ट पारे। देउवा अदालतमा विचारधीन अवस्थमा रहेको संसद विघटनको मुद्धामा बोल्नु हुँदैन भन्ने, प्रधानमन्त्री ओली अदालतलाई धम्काउँदै हिँडिरहेकाले देशले सहि नेतृत्व गुमाइसकेकेो आभास भएको नेता पौ्रडेलको भनाइ छ । उनले देउवाले आन्दोलन गर्न पैसा नभएको भन्दै दिएको अभिव्यक्तिको समेत विरोध जनाए । नेता पौडेलले भने,' आन्दोलन पैसाले गर्ने होइन । विचार र सिदान्तले आन्दोलन अगाडि बढाइ लोकतन्त्र र संविधान बचाउनु कांग्रेसको दायीत्व हो।' उनले संविधान हेरेर अदालतलाई संसद विघटनको फैसला गर्न समेत आग्रह गरे। 'संविधान मिचेर अदालतबाट मोहि माग्ने र ढुङ्ग्रो लुकाउने काम गरिए देशमा अस्तिरता आउनेछ,' उनले भने।'"
प्रदेश १ मा मुख्यमन्त्रीविरुद्ध अविश्वासको प्रस्ताव पेश : सत्तापक्षबाटै बैठक बहिष्कारको बाहना !,"विराटनगर : प्रदेश १ मा सत्तापक्षका सांसदको अनुपस्थितमै मुख्यमन्त्री शेरधन राईविरुद्ध अविश्वासको प्रस्ताव पेश भएको छ । आइतबारको प्रदेशसभा बैठकमा अविश्वास प्रस्तावका प्रस्तावक इन्द्र आङबोले राईविरुद्ध अविश्वासको प्रस्ताव पेश गरेका हुन् । यता सत्तापक्षले प्रदेशसभा बैठक बहिष्कारका लागि निलम्बिन १६ सांसदलाई बैठकमै उपस्थित हुन दिनु नहुने बहाना बनाएको छ । सरकारका प्रवक्तासमेत रहेका प्रदेश १ का आन्तरिक मामिला तथा कानुनमन्त्री हिक्मतकुमार कार्कीले निलम्बित सांसद उपस्थित भएसम्म बैठक बहिष्कार निर्णय भएको बताए । प्रदेशसभामा दर्ता भएको अविश्वासको प्रस्ताव अगाडि बढेमा सरकार ढल्ने निश्चित भएपछि सत्ता पक्षले निलम्बित सांसदको उपस्थिततिलाई बहाना बनाउँदै बैठक नै बहिष्कार गरेको हो । मुख्यमन्त्री राईले निलम्बन गर्नुभएका १६ जना सांसद बैठकमा उपस्थित भएसम्म हामी सहभागी हुन सक्दैनौँ, बैठक बहिष्कारको कारण बताउँदै प्रवक्ता कार्कीले भने, १६ जना सांसद उपस्थित भएसम्म हामी बैठकमा सहभागी हुन सक्दैनौँ । उनले मुख्यमन्त्रीले गरेको यो निर्णय कानुनी भएको दाबीसमेत गरेका छन् । मुख्यमन्त्री राईले निलम्बन गरेका १६ सांसद उपस्थित भएसम्म सत्ता पक्षले प्रदेश १ प्रदेशसभा बैठक बहिष्कार गर्ने निर्णय केहीबेर अघि सांसदहरुले गरेका हुन् । यो निर्णयबारे संसद सचिवालयमा जानकारी गराएपछि सभामुखले बैठक सुरु गरेका थिए । सत्तापक्षले बहिष्कार गरेको बैठकमा अविश्वासको प्रस्ताव पेश भएको हो । नेपालको संविधानको धारा १८८ (४) तथा प्रदेश सभा नियमावली २०७४ को नियम १२९ (१) बमोजिम दर्ता भएको मुख्यमन्त्री राईविरुद्धको अविश्वासको प्रस्ताव नियमावली १२९ (४) बमोजिम बैठकमा पेश भएको हो । यससअघि बैठक रोक्न सभामुख प्रदीपकुमार भण्डारीलाई मुख्यमन्त्री राईले दबाब दिएका थिए । तर सभामुख भण्डारीले भने अस्वीकार गर्दै कार्यसूचीसमेत प्रकाशन गरेपछि बैठक बहिष्कारको बहाना सत्ता पक्षले बनाएको हो । हिउँदे अधिवेशन सुरु भएर दुईपटक बसेर सत्ता पक्षकै अवरोधका कारण छोटो समयमै सकिएको बैठक तेस्रो पटक बोलाइएको हो। नेपाल कम्युनिस्ट पार्टी (नेकपा) कै पुष्पकमल दाहाल 'प्रचण्ड' र माधवकुमार नेपाल समूहले मुख्यमन्त्री राईविरुद्ध अविश्वास प्रस्ताव दर्ता गराएपछि सोही विवादले सदन अवरुद्ध भएको हो। यसअघि पनि बोलाइएको बैठकमा अविश्वासको प्रस्ताव सदनमा पेश गर्ने बताइएको भए पनि सत्तापक्षले अवरोध गर्दा प्रस्ताव समेत पेश हुन सकेको थिएन। निलम्बन गरेका १६ सांसदलाई पनि उपस्थित गराएर अविश्वासको प्रस्ताव जबर्जस्ती अघि बढाइए प्रदेश सभा नै भङ्ग समेत चेतावनी मुख्यमन्त्रीले दिइसकेका छन्। अविश्वासको प्रस्ताव पेश भएपछि आइतबारको बैठक सकिएको छ। अर्को बैठक फागुन २० गते बस्नेछ । पुस ५ गते प्रधानमन्त्री ओलीले प्रतिनिधिसभा विघटन गरेपछि नेकपा दुई समूहमा विभाजित भएको छ । त्यसको असर प्रदेश १ मा देखिएको हो । प्रजातान्त्रिक प्रक्रियालाई सत्तापक्षले अवरोध गरेको भन्दै सांसदहरुले विरोध जनाएका छन् । शनिबार मात्र नेकपा प्रदेश १ का इन्चार्ज भीम आचार्यले प्रजातान्त्रिक प्रक्रियामाथि अवरोध भए कडा रुपमा प्रस्तुत हुने चेतावनी दिएका थिए ।"
नेकपा ओली समूहको सभास्थलमा जे देखियो,"विराटनगर : प्रधानमन्त्री केपी शर्मा ओली नेतृत्वको नेकपाले शनिबार प्रदेश १ को राजधानी विराटनगरमा जनसभा आयोजना गर्यो। प्रधानमन्त्री ओली, गृहमन्त्री रामबहादुर थापा, पूर्वसभामुख सुवासचन्द्र नेम्बाङ, प्रदेश १ का मुख्यमन्त्री शेरधन राईलगायतले सभालाई सम्बोधन गरे। कार्यक्रमको मञ्चमा ओली २:५६ बजेतिर पुगेका थिए। ओलीले दिउँसो ३:४५ बजेदेखि ४७ मिनेटजति सम्बोधन गरे। ओली समूहले जनसभामा दुई लाख कार्यकर्ता उतार्ने दाबी गर्दै आएको थियो। त्यसअनुरूप सहभागिता भयोभएन भन्दा पनि सभास्थल भने टनाटन देखिन्थ्यो। विराटनगर२ स्थित विराट नर्सिङ होमको पूर्वतर्फ रहेको खुला मैदानमा आयोजित सभास्थल सहभागीले भरिभराउ थियो। विभिन्न जिल्लाबाट आएका नेता तथा कार्यकर्ता बिहान ११ बजेदेखि मैदानमा छिर्न थालेका थिए। ४० हजारभन्दा बढीको क्षमता रहेको मैदान एकै छिनमा भरिएको थियो। त्यसपछि मैदानमा अट्न सक्ने अवस्था नदेखिएको राष्ट्रिय युवा संघ नेपालका केन्द्रीय कोषाध्यक्ष मुकेश बुढाथोकीले सुनाए। विराटनगरमै यसअघि नेकपाको दाहाल र नेपाल समूहले गरेको विरोध सभाभन्दा ओली समूहको जनसभामा सहभागिता तेब्बर बढी रहेको नेताहरूको दाबी छ। दाहालनेपाल समूहले यसअघि विराटनगरको महेन्द्र चोकमा शक्ति प्रदर्शन र सभा आयोजना गरेको थियो। कोसी राजमार्ग र छेउछाउका सडक ढाकेर गरेको विरोधसभामा उपस्थिति ओली समूहको एक चौथाइभन्दा कम रहेको आकलन सुरक्षा निकायको छ। दाहालनेपाल समूहमा १५ हजारजतिको उपस्थिति रहेको सुरक्षा निकायको रिपोर्ट छ। ओली समूहको सभामा ६० हजारभन्दा बढीको उपस्थिति रहेको सुरक्षा निकायले तयार पारेको रिपोर्टले देखाएको छ। मैदानमा नअटेपछि कार्यक्रमका उद्घोषक विनोद ढकालले सहभागीलाई पूर्वदक्षिणतर्फ रहेको अर्को मैदानमा जान आग्रह गर्नुपरेको बुढाथोकीले बताए। दुवै मैदानले नथेगेपछि कार्यक्रममा उपस्थित भएकाहरूले सडक र सार्वजनिक स्थलमा रहेर सहभागिता जनाएको उनको भनाइ छ। बुद्धिजीवी केशव अधिकारीले सभाको उपस्थिति आफूले कल्पना गरेभन्दा अत्यधिक धेरै रहेको बताए। अहिलेसम्म यति जनता विराटनगरमा कसैले उतार्न सकेको मैले देखेको थिइनँ, ५५ वर्षीय अधिकारीले भने, प्रतिनिधिसभा विघटन असंवैधानिक भए पनि त्यसविरुद्ध भइरहेका आन्दोलनलाई एउटा पाठ पनि हो। विराटनगरका चोकचोकमा बिहानदेखि राष्ट्रिय भावनाले ओतप्रोत र ओलीको समर्थनमा बनेका गीत घन्काइएको थियो। नेता ढकालका अनुसार विभिन्न स्थानमा एक हजार पाँच सय बसको व्यवस्था गरिएको थियो। निजी सवारी र मोटरसाइकलमा पनि हजरौंको संख्यामा समर्थक आएको उनले बताए। सभाअघि विराटनगरका कञ्चनबारी, रोडशेष, तीनपैनी, हाटखोलालगायत चोकबाट प्रदर्शन गरिएको थियो। असन्तुष्ट पक्षले विराटनगर विमानस्थल मोडमा ओलीलाई कालोझन्डा देखाउने प्रयास गर्दा सुरक्षाकर्मीले हस्तक्षेप गरेका थिए। मोरङ प्रहरी प्रमुख एसपी सन्तोष खड्काले विराटनगर र आसपासका स्थानको सुरक्षा व्यवस्था कडा पारिएका कारण सभा सञ्चालन अवधि र त्यसअघि तथा पछि कुनै पनि घटना नभएको जानकारी दिए। हामीले सुरक्षा व्यवस्था पहिल्यैदेखि मजबुद बनाएका थियौं, उनले भने, प्रधानमन्त्रीको सवारी हुने भएकाले सुरक्षाका हिसाबले सबै उच्च सतर्कता अपनाइएको हो।"
प्रदेश प्रमुखलाई जनकपुरमा १०१ किलोको मालाले स्वागत,"जनकपुरधाम : प्रदेश २ का नवनियुक्त प्रमुख राजेश झा अहिराज पदभार ग्रहण गर्न जनकपुर आइपुगेका छन्। पत्नी र छोरासँगै जनकपुर आएका झालाई समर्थकले भव्य स्वागत गरे यता प्रदेश २ सरकारकारले आन्तरिक मामिला तथा कानुन राज्यमन्त्री सरोजसिंह कुशवाहालाई स्वागतका लागि पठाएर औपचारिकता मात्र निर्वाह गरेको छ। प्रदेश प्रमुख अहिराजलाई स्वागत गर्न प्रदेश सरकारका मुख्यमन्त्री लालबाबु राउतसहित अन्य ६ जना मन्त्रीमध्ये कोही पनि विमानस्थल गएनन्। यस अघिका प्रदेश प्रमुखलाई मुख्यमन्त्री तथा उनका मन्त्रीलेनै स्वागत गर्ने गरेका थिए। प्रदेश प्रमुख झालाई विमानस्थलमै समर्थकले १ सय १ किलो फूलको माला लगाएका थिए। विमानस्थलको भीआईपी कक्षमा प्रमुख झालाई सञ्चारकर्मीले पदभार सम्हाल्न जनकपुर आउँदा तपाईको रिएक्सन के छ भनेर प्रश्न गरेका थिए। जवाफमा झाले भने, म आफ्नो घर आएको छु र अब रियाक्सन होइन एक्सन हुनेछ। उनको स्वागतमा नेकपाको ओली समूहका युवाले नगरमा मोटरसाइकल र्याली निकालेका थिए।"
विप्लव वार्तामा बस्न तयार,"काठमाडौं : नेत्रविक्रम चन्द विप्लव नेतृत्वको नेपाल कम्युनिस्ट पार्टी सरकारसँग वार्ता गर्न तयार देखिएको छ। यससँगै सरकार र उक्त पार्टीबीच औपचारिक वार्ताको ढोका खुल्ने देखिएको छ। विप्लव स्वयंले शनिबार प्रेस विज्ञप्तिमार्फत आमजनसमुदायमा सहज गतिविधि र कार्यक्रम गर्ने वातावरण बन्ने अवस्थामा सरकारसँग वार्ता गर्न सकारात्मक रहेको जनाएका हुन्। विप्लवका नेताले अनौपचारिक संवादका क्रममा वार्ता गर्न प्रतिबन्ध हटाइनुपर्ने, बन्दी नेताकार्यकर्ता रिहाइ गरिनुपर्ने, औपचारिक पत्र पठाइनुपर्ने पूर्वसर्त राखेका थिए। सरकारले पूर्वसर्तमा लचिलो हुने संकेत देखाएपछि औपचारिक वार्ताको वातावरण बन्न लागेको हो। हाम्रो पार्टी क्रान्ति, राष्ट्र, समाज, अग्रगामी रूपान्तरण एवं जनसमुदायको हित र अधिकारका लागि गरिएको सचेत पहल हो, प्रतिबन्धित उक्त पार्टीका महासचिव विप्लवले जारी गरेको विज्ञप्तिमा लेखिएको छ, यसको प्रक्रियामा आम जनसमुदायको सहज गतिविधि र कार्यक्रम गर्ने वातावरण बन्ने अवस्थामा हाम्रो पार्टी सरकारसँग संवाद र वार्ताका लागि सकारात्मक रहेको विषय सबैमा जानकारी गराउँदछौँ। सरकारले विप्लवको यो कदमलाई सकारात्मक भनेको छ। उहाँहरू (विप्लव)ले जुन वक्तव्य पछिल्लो पटक सार्वजनिक गर्नुभएको छ, त्यो सकारात्मक छ। उहाँहरू शान्तिपूर्ण धारमा आउन खोज्नु हुँदा सरकारले त्यसलाई आवश्यक वातावरण बनाउँछ, परराष्ट्रमन्त्री प्रदीप ज्ञवालीले अन्नपूर्ण पोस्ट्सँग भने, त्यसमा इमानदारीपूर्वक प्रक्रिया अगाडि बढोस् भन्ने सरकारको चाहना छ। सरकारले पनि त्यसको प्रतिक्रिया छिट्टै दिन्छ। आवश्यक कुरा हामी छिट्टै मिलाउँछौँ। सम्भवतः अब (सोमबारसम्म) बस्ने मन्त्रिपरिषद् बैठकले विप्लवको वक्तव्यलाई सम्बोधन गरी प्रतिबन्ध फुकुवा र औपचारिक पत्रका विषयमा निर्णय लिने तयारीमा सरकार जुटेको छ। सरकारले ०७५ फागुन २८ गते विप्लवका गतिविधि हिंसात्मक देखिएको भन्दै उनी नेतृत्वको पार्टीमाथि प्रतिबन्ध लगाउने निर्णय गरेको थियो। त्यसयता दुवै पक्षले एकअर्कालाई गलाउने गर्दै वार्तामा ल्याउन अनेक अनौपचारिक प्रयास जारी राख्दै आएका थिए। सरकारले ८ भदौ ०७६ मा पूर्वमन्त्री सोमप्रसाद पाण्डेको नेतृत्वमा वार्ता टोली गठन गरेको थियो। पाण्डेले त्यही बेला विप्लव पक्षका गुणराज लोहनी, अनिल शर्मा, चिरन पुनलगायत नेतासँग छलफल गरेका थिए। (हेर्नुहोस् पाण्डेले विप्लव पक्षका केन्द्रीय नेता अनिल शर्मा विरहीसँग एक रेस्टुरेन्टमा गरेको अनौपचारिक संवादको गोप्य तस्बिर) विप्लवका नेताले पूर्वमन्त्री पाण्डेसहित जनार्दन शर्मा, विष्णु पौडेल, कर्ण थापा र पछिल्लो समय मणि थापासम्मका नेतासँग अनौपचारिक संवाद गर्दै आएका थिए। तर, पूर्वसर्तकै कारण औपचारिक वार्ता हुन सकेको थिएन। विप्लव पक्षले वार्तालाई रणनीतिका रूपमा उपयोग गर्न सक्ने आशंका गरी सरकारले बन्दी रिहाइ र औपचारिक पत्र पठाउन आनाकानी गरिरहेको थियो। पछिल्लो चरण सत्तारुढ पार्टी नै विभाजित हुन पुगेको अवस्थामा विप्लवलाई वार्तामा ल्याउने, सार्थक वार्ता भए त्यसको राजनीतिक लाभ उठाउने निष्कर्षमा सरकार पुगेको थियो। यस्तै, प्रतिबन्ध फुकुवा गरी विचार मिल्ने वाम पार्टीसँग रणनीतिक मोर्चादेखि पार्टी एकतासम्म गरेर अगाडि जाने वातावरण बनाउन वार्ता अनिवार्य देखिएको थियो। त्यसपछि दुवै पक्षका नेता अनौपचारिक संवादमा बाक्लो रूपमा जुटेका थिए। यो बीचमा अर्थमन्त्री विष्णु पौडेल, परराष्ट्रमन्त्री ज्ञवाली, खानेपानीमन्त्री मणि थापालगायत विप्लव पक्षसँग अनौपचारिक संवादमा थिए। वार्ताको वातावरण बनाउनकै लागि अर्थमन्त्री पौडेलसँगको अनौपचारिक संवादपछि नेता अनिल शर्मालाई रिहाइ गरिएको थियो। तर, आफ्नो वार्ता टोलीकै नेता धर्मेन्द्र बाँस्तोला पक्राउ परेपछि विप्लव पक्ष सशंकित बनेको थियो। बाँस्तोला पक्राउ नपरेका भए उनले माघ ३ मा मोहन वैद्य, ऋषि कट्टेललगायत रणनीतिक मोर्चामा आबद्ध पार्टीका नेतासँग भेटवार्ता गर्ने थिए। त्यसको दुईचार दिनमै परराष्ट्रमन्त्री ज्ञवालीसँग संवाद गर्ने गरी बाँस्तोला उपत्यका प्रवेश गर्दै थिए। बालुवाटार र अर्थमन्त्री पौडेलनिकटले अनौपचारिक संवाद र छलफल प्रक्रियाका विषयमा गृहमन्त्रीलाई जानकारी गराउन बाँकी नै रहेको अवस्थामा बाँस्तोला पक्राउ परेको र छिट्टै छुटाइदिने आश्वासन निरन्तर दिइरहेका थिए। तब विप्लवका केही नेता बालुवाटारको सम्पर्कमा पुगेका थिए। त्यही क्रममा सरकारी पक्षबाट वार्ताबारे धारणा बुझ्न विप्लवका नेताहरूलाई गोप्य रूपमा पत्र पठाइएको थियो। विप्लवका एक नेताका अनुसार सरकारले वार्ता गर्ने हो भने आफूहरू तयार रहेको भन्दै केन्द्रीय समितिबाटै वार्ता गर्ने निर्णय गरेको पत्र पठाइएको थियो। तर, सरकारले त्यसलाई विश्वास गरिहाल्न सकेन। विप्लवका पूर्वसर्तमा मन्त्रिपरिषद् बैठकमा मन्त्रीहरूकै बीचमा साझा धारणा बन्न सकेन। विप्लव स्वयंले वार्ताका लागि औपचारिक प्रतिक्रिया दिनुपर्ने सर्त सरकारका तर्फबाट अनौपचारिक संवादका क्रममा राखिएको थियो। सुरुमा अनौपचारिक संवादमा रहेका सरकारका मन्त्रीहरू विप्लवले वार्तालाई तत्कालीन कार्यनीति मात्र बनाएर र समाधानमुखी वार्ता नचाही बन्दी नेताकार्यकर्ता छुटाएर शक्ति सञ्चयमा लाग्न खोजेको हो कि भन्ने बुझाइमा थिए। विप्लवको पार्टीको बैठक केही दिनयता अज्ञात स्थलमा बसिरहेको छ। विप्लवले शनिबार बैठकस्थलबाटै वार्तामा बस्न तयार रहेको वक्तव्य दिएको सम्पर्कमा आएका विप्लवका एक नेताले बताए। हाम्रो पार्टीका महासचिवले वार्ताका विषयमा केही बोल्नुभएको छैन, के हो के भन्ने परेको रहेछ उहाँहरूलाई, अन्नपूर्ण पोस्ट्सँग टेलिफोन सम्पर्कमा आएका नेताले भने, उहाँहरूले पहिले तपाईंको पार्टीका महासचिवबाट वार्ताका लागि तयार रहेको वक्तव्य दिन लगाउनुहोस् भन्ने सन्देश आयो। त्यसपछि हाम्रो तर्फबाट महासचिवले वक्तव्य दिनुभएको हो। विप्लव पक्षको पूर्व सर्तमा सरकार प्रतिबन्ध फुकुवा गर्ने, व्यक्ति हत्या आरोपमै मुद्दा चलेकाबाहेक राजनीतिक मुद्दामा रहेकालाई रिहा गर्ने र वार्ता आह्वानसहितको वक्तव्य दिन तयार भएको छ। वार्तामा उठाइने एजेन्डासरकारले विप्लवको पार्टीलाई अहिलेकै व्यवस्थाभित्र समेट्न खोजेको छ। कुनै समय पुष्पकमल दाहालसँगै रहेका विप्लवलाई वार्तामा ल्याउन सकिए दाहाललगायतको सेखी झार्न सकिनेमा सरकार देखिएको छ। सोही कारण पनि विप्लवसँगको वार्तालाई सरकारले प्राथमिकतामा राखेको हो। अर्काेतिर सरकारले घोषणा गरेको चुनावी वातावरण निर्माण गर्न सहज हुने सरकारको बुझाइ छ। विप्लव पक्षले भने वार्तामा तीन सूत्रीय एजेन्डा उठाउने तयारी गरेको छ। प्रतिबन्ध फुकुवा, वार्ताको आह्वानपत्र सबै सरकारको तहबाट भएपछि बृहत् राजनीतिक समीक्षा, सभा, संयुक्त सरकार र त्यही सरकारको अगुवाइमा संसदीय व्यवस्था (पुँजीवाद)या वैज्ञानिक समाजवाद भन्ने विषयमा जनताको सार्वभौम जनमतबाट निरूपण गर्नुपर्ने गरी एजेन्डा उठाउने तयारी विप्लवको पार्टीले बनाएको छ। फागुन १ मा विप्लवले नै जारी गरेको वक्तव्यमा पनि यो विषय उल्लेख छ। प्रतिनिधिसभा विघटन संसदीय पार्टीहरूको नकारात्मक परिघटना भए पनि त्यसबाट आफ्नो पार्टीले राजनीतिक फाइदा उठाउनुपर्ने विप्लवको निष्कर्ष छ। वैकल्पिक संयुक्त सरकारको विषयमा रणनीतिक संयुक्त मोर्चामा रहेका मोहन वैद्य नेतृत्वको नेकपा क्रान्तिकारी माओवादी, विप्लवको पार्टी, ऋषि कट्टेलको नेकपा र विश्वभक्त दुलाल (आहुति) नेतृत्वको वैज्ञानिक समाजवादी पार्टीबीच पनि समझदारी जुटेको जनाइएको छ। यी चार पार्टीको मोर्चा निर्माणका क्रममा यी राजनीतिक विकल्पबारे पनि छलफल भई समझदारी बनेको स्रोतको भनाइ छ। विप्लवले संसदीय व्यवस्था या वैज्ञानिक समाजवाद भन्ने विषयमा जनताको सार्वभौम जनमतबाट निरूपण गर्नुपर्ने कुरा पनि उठाएका छन्। यो भनेको जनमत संग्रहको प्रस्ताव हो। संसदीय व्यवस्थाले जनअपेक्षाअनुसार निकास दिन नसक्ने भएकाले यसको विकल्पमा वैकल्पिक संयुक्त सरकार गठन गर्नुपर्ने, त्यही सरकारको नेतृत्वमा सार्वभौमसत्ता सम्पन्न जनताको जनमतद्वारा पँुजीवाद कि वैज्ञानिक समाजवादको फैसला गर्नुपर्ने विप्लवले वक्तव्यमा भनेका थिए। सरकारले भने संसदीय व्यवस्थाभित्रै ल्याउन विप्लवका नेताहरूलाई पनि सरकारमा सहभागी गराउने, सकेसम्म आफ्नै पार्टीमा एकता गराउने, नभए पनि संसदीय चुनावमा भाग लिन वातावरण बनाउने गरी संवादमा बस्न चाहेको छ। विप्लवकै पार्टीमा देखापरेको अन्तरविरोधका कारण पनि सरकारले यस्तो रणनीति बनाउन लागिपरेको हो।"
प्रचण्डनेपाल पक्षको प्रेस संगठनको नेतृत्व चयन : कसले के जिम्मेवारी पाए ?,"काठमाडौं : नेपाल कम्युनिस्ट पार्टी (नेकपा) विभाजन भएसँगै पार्टी निकटका पत्रकारको संगठन प्रेस संगठनको नेतृत्व हेरफेर भएको छ । नेकपा प्रचण्डनेपाल समूहको प्रेस संगठनको नेतृत्वको जिम्मेवारी हेरफेर गरेको हो । योसँगै नेकपा विभाजनपछि पत्रकारको संगठन पनि औपचारिक रूपमा विभाजित भएको छ । महेश्वर दाहाल संयोजकत्वको प्रेस संगठनको कार्यसमिति चयन भएको छ । निर्वाचित प्रतिनिधिको सर्वोच्च थलो संविधानसभाबाट बनेको संविधानविरुद्ध प्रतिनिधिसभा विघटन भएको भन्दै पत्रकारको संगठनसमेत विभाजित भएको हो। प्रेस तथा अभिव्यक्ति स्वतन्त्रताको ग्यारेन्टी गरिएको संविधानविरुद्ध प्रहार गरेको भन्दै दोस्रो राष्ट्रिय भेलाले संगठनको जिम्मेवारी हेरफेर गरेको हो । संगठनको संयोजक महेश्वर दाहाल बनेका छन् भने सहसंयोजक विश्वमणि सुवेदी र विष्णु सापकोटा बनेका छन् । महासचिवको जिम्मेवारी राजेश राईले पाएका छन् । कार्यालय सदस्यमा अमृतनाथ तिम्सिना, कमल गिरी, गंगा बराल, चमिना भट्टराई, देवराम यादव, ध्रुव बुढाथोकी, नरेन्द्र साउद, मनोज घर्तीमगर, मौसम रोकामगर, राजेश राई, रामकुमार एलन, विवेक गौतम, विश्वमणि सुवेदी, विष्णु सापकोटा, सइन्द्र राई, सुरेशचन्द्र अधिकारी, सुरोजंग पाण्डे र हेमकर्ण विक रहेका छन् । प्रेस संगठन, नेपाल प्रेस विज्ञप्ति श्रमजीवी पत्रकारहरुको अग्रणी तथा गौरवशाली संगठन प्रेस संगठन नेपाल श्रमजीवी पत्रकारहरुको पेशागत हकअधिकार र प्रेस तथा अभिव्यक्ति स्वतन्त्रता रक्षाको निम्ति अविचलित रुपमा क्रियाशिल रहदैं आएको यहाँहरुलाई सर्वविदितै छ । निर्वाचित प्रतिनिधिहरूको सर्वोच्च थलो संविधानसभाबाट बनेको संबिधानमाथि प्रहार गर्दै ५ पुस २०७७ मा सरकारले चालेको असंवैधानिक र अलोकतान्त्रिक कदमपछि प्रेस तथा अभिव्यक्ति स्वतन्त्रतामाथि नयाँ चुनौती र खतरा पैदा भएको छ । प्रतिनिधिसभा विघटनको यो कदम २०६२ ०६३ को जनआन्दोलनको बलमा स्थापित संघीय लोकतान्त्रिक गणतान्त्रिक शासन व्यवस्था र संविधानसभाद्वारा जारी संविधानको संवैधानिक व्यवस्थाविरुद्ध रहेको ठहर सहित प्रेस संगठन नेपाल अभियान र आन्दोलनमा छ । प्रेस तथा अभिव्यक्ति स्वतन्त्रताको ग्यारेन्टी गरिएको यो संबिधान विरुद्धको प्रहार प्रेस तथा अभिव्यक्ति स्वतन्त्रता विरुद्धकै कदम हो भन्ने हाम्रो ठहर छ । यही परिवर्तित सन्र्दभमा ६ पुस २०७७ मा सम्पन्न दोस्रो राष्ट्रिय भेलाले निर्देशित गरे बमोजिम प्रेस संगठन नेपालको निम्न अनुसारको जिम्मेवारी हेरफेर गरिएको छ । तपशील : संयोजक : महेश्वर दाहाल सहसंयोजक : विश्वमणि सुवेदी सहसंयोजक : विष्णु सापकोटा महासचिव : राजेश राई कार्यालय सदस्य १) अमृतनाथ तिम्सिना २) कमल गिरी ३) गंगा बराल ४) चमिना भट्टराई ५) देवराम यादव ६) ध्रुव बुढाथोकी ७) नरेन्द्र साउद ८) मनोज घर्तीमगर ९) मौसम रोकामगर १०) राजेश राई ११) रामकुमार एलन १२) विवेक गौतम १३) विश्वमणि सुवेदी १४ विष्णु सापकोटा १५) सइन्द्र राई १६) सुरेशचन्द्र अधिकारी १७) सुरोजंग पाण्डे १८) हेमकर्ण विक (नोट : वर्णानुक्रमको आधारमा) अनुशासन आयोग : (१) संयोजक : सन्तोष पौडेल (२) सहसंयोजक : शिव ढुङाना लेखा आयोग : (१) संयोजक : भवानी कार्की (२) सहसंयोजक : नरेन्द्र केसी प्रदेश कमिटी : प्रदेश नम्बर एक : १) इन्चार्ज : राजन केडी २) सहइन्चार्ज : तिर्थ सिग्देल ३) सहइन्चार्ज : स्मिता निरौला ४) संयोजक : देबेन्द्र कार्की ५) सहसंयोजक : एक्सन राई ६) सहसंयोजक : मुक्ती पौडेल ७) सहसंयोजक : भिम राई ८) सचिव : सुजन तिम्सिना प्रदेश नम्बर दुई : १) इन्चार्ज : प्रकाश खतिवडा २) सहइन्चार्ज : हिरालाल चौधरी ३) संयोजक : किरण कर्ण ४) सहसंयोजक : राघव शाह ५) सहसंयोजक : विदुर खड्का ६) सहसंयोजक : मदन ठाकुर ७) सचिव : व्रिजलाल पासवान बागमती प्रदेश १) इन्चार्ज : रामकुमार एलन २) सहइन्चार्ज : लक्ष्मण खड्का ३) सहइन्चार्ज : शालिकराम नेपाल ४) संयोजक : सुनिल खड्का ५) सहसंयोजक : रामकृष्ण थापा ६) सहसंयोजक : नविनकुमार खतिवडा ७) सहसंयोजक : शान्ता अधिकारी ८) सचिव : ध्रुव रायमाझी गण्डकी प्रदेश १) इन्चार्ज : हरिनारायण गौतम २) सहइन्चार्ज : त्रिभुवन पौडेल ३) सहइन्चार्ज : श्रीराम सिग्देल ४) सहइन्चार्ज : माधव पनेरु ५) संयोजक : अर्जुन काफले ६) सहसंयोजक : उर्मिला कुँवर ७) सहसंयोजक : दिपक जलन ८) सचिव : गणेश पौडेल लुम्बिनी प्रदेश : १) इन्चार्ज : बिकास बन्जाडे २) सहइन्चार्ज : सुशिल पोखरेल ३) सहइन्चार्ज : गोबिन्द शर्मा ४) संयोजक : मानसिंह बिक ५) सहसंयोजक : रुद्रहरि कुँबर ६) सहसंयोजक : विरेन्द्र मिश्र ७) सहसंयोजक : मेनका थापा चौधरी ८) सचिव : नरेश केसी कर्णाली प्रदेश : १) इन्चार्ज : जीवन बिसी २) सहइन्चार्ज : गोबिन्ददेव भारती ३) सहइन्चार्ज : देवीराम देवकोटा ४) संयोजक : प्रतिक इच्छुक शर्मा ५) सहसंयोजक : रमेश एैडी ६) सहसंयोजक : गणेशकञ्चन भारती ७) सहसंयोजक : सुरजकुमार सिंह ८) सचिव : दिपक बुढा सुदूरपश्चिम प्रदेश १) इन्चार्ज : रामसिंह ठगुन्ना २) सहइन्चार्ज : धर्मराज पाध्याय ३) संयोजक : नबराज भण्डारी ४) सहसंयोजक : मिनेन्द्र शाही ५) सहसंयोजक : लिलाजंग शाही ६) सचिव : स्रमाट सिंह उपत्यका प्रदेश : १) इन्चार्ज : सुरोजंग पाण्डे २) सहइन्चार्ज : उपेश मर्हजन ३) संयोजक : नबराज दाहाल ४) सहसंयोजक : उज्वल पहाडी ५) सहसंयोजक : सागर न्यौपाने ६) सचिव : सबिन शर्मा प्रतिष्ठान प्रदेश : १) इन्चार्ज : विदुर खड्का २) सहइन्चार्ज : तेजप्रसाद वाग्ले ३) सहइन्चार्ज : बुद्ध लोप्चन ४) संयोजक : विरेन्द्र ओली ५) सहसंयोजक : रघुनाथ बजगाई ६ ) सहसंयोजक : खेम बम ७) सहसंयोजक : रामकुमार शाही ८) सचिव : कृपा भण्डारी एसोसिएट प्रदेश : १) इन्चार्ज : ध्रुब लम्साल २) सहइन्चार्ज : केशवराज खनाल ३) सहइन्चार्ज : बबिन शर्मा ४) संयोजक : डब्बु क्षेत्री ५) सहसंयोजक : नरेश न्यौपाने ६) सचिव : रोयल आचार्य मिति : ९ फागुन २०७७ ।  संयोजक महेश्वर दाहाल"
सरकारी वकिल कार्यालय नयाँ भवनमा,"विराटनगर : जिल्ला सरकारी वकिल कार्यालय मोरङको काम कारबाही आइतबारदेखि नयाँ र सुविधा सम्पन्न नयाँ भवनबाट सुरु भएको छ। प्रदेश १ को राजधानी विराटनगरमा निर्माण सम्पन्न भएको नयाँ भवनको महान्यायाधीवक्ता अग्नी खरेलले भर्चुअल माध्यमबाट शनिबार उद्घाटन गरेका हुन्। उद्घाटनसँगै कार्यालयको सबै काम कारबाही नयाँ भवनबाट गर्न थालिएको हो। तीन करोड १४ लाख ८२ हजार चार सय २५ रुपैयाँको लागतमा तीन कट्ठा क्षेत्रफलमा भवन बनेको हो। भवनमा २३ वटा सुविधा सम्पन्न र अत्याधुनिक कोठाहरु छन्। जिल्ला न्यायाधीवक्ता मनोजकुमार आचार्यले अत्याधुनिक भवनमा अपाङ्गता र पीडित मैत्री कक्षहरु रहेको जानकारी दिए। साथै पुस्तकालय, अभिलेखालय, सभाहल र कार्यालय प्रमुखको आवाससहितको व्यवस्था रहेको उनको भनाइ छ। कार्यक्रममा महान्यायाधीवक्ता खरेलले तीन वर्षमा मुलुकभर ३९ वटा सरकारी वकिल कार्यालयको भवन निर्माण सम्पन्न भइसकेको बताए। अपराधमुक्त समाज र न्याय सम्पादनमा राज्यको ठूलो लगानी रहेको उनको भनाइ छ। जिल्ला अदालत मोरङका मुख्य न्यायाधीश मेदनीप्रसाद पौडेल, मोरङका प्रमुख जिल्ला अधिकारी कोषहरि निरौला, न्यायाधीश शिशिरराज ढकाल, किशोर घिमिरेलगायतले नवनिर्मित भवनबाट कार्य सम्पादनमा सहजता पुग्ने बताएका छन्।"
राउतलाई खेलकुद पत्रकारिता सम्मान,"काठमाडौं : अन्नपूर्ण पोस्ट् राष्ट्रिय दैनिकका समाचार संयोजक रोशन राउतलाई खेलकुद पत्रकारिता सम्मान प्रदान गरिएको छ। तीन दशकदेखि पत्रकारितामा सक्रिय राउतलाई स्पोर्टस अवार्डको १५ औं संस्करणको अवसरमा सम्मान प्रदान गरेको हो। राष्ट्रिय तथा अन्तर्राष्ट्रिय खेलाडी संघ (एनएनआइपीए)ले राउतलाई नगद २५ हजार रुपैयाँसहित सम्मान गरेको हो। २०४८ सालमा सगरमाथा आवाजमा सप्तरी जिल्ला संवाददाताका रुपमा पत्रकारिता सुरु गरेका राउतले २०५२ देखि २०५४ सम्म श्री सगरमाथा र एभरेष्ट हेराल्र्ड राष्ट्रिय दैनिकमा काम गरे। २०५३ देखि २०५४ मा रेडियो नेपालमा संवाददाताका रुपमा काम गरेका राउतसँग चार वर्षसम्म राष्ट्रिय समाचार समितिमा काम गरेको अनुभव छ। २०५५ सालदेखि २०५९ सालसम्म स्पेश टाइम राष्ट्रिय दैनिकमा खेलकुद ब्यूरो प्रमुखका रुपमा काम गरेका राउत २०५९ सालपछि अन्नपूर्ण पोस्ट् दैनिकमा आवद्ध छन्। अन्नपूर्णमा लामो समय खेलकुद ब्यूरो प्रमुख बनेका राउत विगत एक वर्षदेखि समाचार संयोजकको रुपमा कार्यरत छन्। खेलकुद पत्रकारितामा मात्र दुई दशक बढी कलम चलाएका राउतसँग एसियाली खेलकुद, दक्षिण एसियाली खेलकुद (साग), यू१९ क्रिकेट विश्वकप, एसीसी ट्रफी, अष्ट्रेलियामा भएको विश्वकप छनोट फुटबलको नेपाल र अष्ट्रेलियाबीचको खेललगायतका अन्तर्राष्ट्रियस्तरमा भएका खेलककुद प्रतियोगिताको समाचार संकलन गरेको अनुभव छ। आम सञ्चार तथा पत्रकारितामा स्नातकोत्तर गरेका राउत खेलकुद पत्रकारको छाता संगठन नेपाल खेलकुद पत्रकार मञ्चका सल्लाहकारसमेत हुन्।"
बीपी पदाधिकारीको कार्यकक्षमा लागेको ताला खुल्यो,"धरान : बीपी कोइराला स्वास्थ्य विज्ञान प्रतिष्ठान सुधार लगायतका माग राखेर आन्दोलनमा उत्रिएका चिकित्सकका जायज मागलाई व्यवस्थापन पक्षले पुरा गर्ने लिखित सहमति गरेको छ। आइतवार मेडिकल तथा डेण्डल फ्याकल्टी कल्याण समाजका पदाधिकारी र प्रतिष्ठान व्यवस्थापन पक्षबीच भएको वार्तामा सात बुँदे सहमति गरे पश्चात प्रतिष्ठानका उपकुलपति र शिक्षाध्यक्षको कार्यकक्षमा लगाइएको ताला खोलिएको छ। मेडिकल तथा डेण्डल फेकल्टी कल्याण समाजका अध्यक्ष डा विष्णु पखरेलको नेतृत्वमा आन्दोलनमा उत्रिएका चिकित्सकले विभिन्न माग राखेर उपकुलपति डा ज्ञानेन्द्र गिरी र शिक्षाध्यक्ष डा गुरु खनालको कार्यकक्षमा तालाबन्दी गरेका थिए। उनीहरुले सामूहिक राजीनामा दिने र आकस्मिक सेवाबाहेकका अन्य स्वास्थ्य सेवा ठप्प पार्ने चेतावनी दिएका थिए। तालाबन्दी पश्चात आइतवार प्रतिष्ठानका उपकुलपति गिरी, शिक्षाध्यक्ष खनाल, रजिष्ट्रार डा मोहनचन्द्र रेग्मी र निर्देशक डा गौरीशंकर साहले चिकित्सकहरुका माग महिनादिन भित्र पुरा गर्ने लिखित सहमति गरेपश्चात ताला खुलेको े समाजका अध्यक्ष विष्णु पोखरेलले बताए। अध्यक्ष पोखरेलका अनुसार तीन वर्षदेखि रोकिएको बढुवा प्रकृया एक महिना भित्र अगाडि बढाउने सहमति गरिएको छ। त्यस्तै जोखिम भत्ता फागुन १४ गते भित्र उपलब्ध गराउने, इन्टरनेट र विुधुतचोरी सम्बन्धमा छानबिन समितिको प्रतिवेदन अनुसार कारबाही अगाडि बढाउने र फोरहोर मैलाको उचित व्यवस्थापन गर्ने लगायतकका सहमति भएको छ। सहमति पश्चात आन्दोलनका सबै कार्यक्रम स्थगित गरेर सबै चिकित्सक काममा फर्किने भएका छन्। प्रतिष्ठानका रजिष्ट्रार रेग्मीले आन्दोलनरत चिकित्सकका जायज मागलाई महिनादिन भित्र पुरा गर्ने सहमति गरिएको बताए।"
मन्दिर देखाएर अनुदान,"दोलखा : निजी आवासको पुनर्निर्माण सम्पन्न हुने अवस्थामा पुगिरहेका बेला आमनागरिकले झुठा विवरण पेस गरेर अनुदान कुम्ल्याउने प्रवृत्ति बढेको छ। दक्षिणी दोलखाको मेलुङ गाउँपालिका१, पवटीका भूकम्प प्रभावित लाभग्राहीले कुल पूजा गर्ने मन्दिर देखाएर निजी आवास पुनर्निर्माणबापतको ३ लाख अनुदान लिएको खुलासा भएको छ। मेलुङ गाउँपालिका२, घ्याङसुकाठोकर घर भई पवटीमा छोरीसँग बसोबास गरिरहेकी डम्बरकुमारी कार्कीले मन्दिर देखाएर निजी घरको अनुदान लिएको देखिएको हो। पुनर्निर्माण प्राधिकरण दोलखामा २०७७ असोज २० गते बेनामी निवेदन दर्ता भयो। त्यसैका आधारमा गरिएको स्थलगत अध्ययनले कार्कीले थापा थरीहरूको कुल पूजा गर्ने मन्दिर देखाएर निजी घरको अनुदान लिएको खुलेको राष्ट्रिय पुनर्निर्माण प्राधिकरण दोलखाका प्रमुख रामप्रसाद पोखरेलले जानकारी दिए। प्रतिवेदनमा एकै परिवारका ३ पुनर्निर्माण लाभग्राहीहरू कार्की, उनका ज्वाइँ प्रेमबहादुर थापा र देवेन्द्र थापाले घर बनाउन सम्झौता गरेको र २ वटा मात्र घर बनाएको उल्लेख छ। जिल्ला आयोजना कार्यान्वयन इकाइ (भवन)को प्रतिवेदनमा थापाद्वयको घर पहिचान भए पनि कार्कीको घर खोज्दा वडा कार्यालयमा कार्यरत प्राविधिकलाई झुठा विवरण पेस गरी भूकम्प प्रतिरोधी घर बनाउन दिइएको ३ लाख अनुदान लिएको उल्लेख छ। पुनर्निर्माण प्राधिकरणले कार्कीसँग गरेको सम्झौता नं २२४४१०११८ को घर कहाँ छ ? भनेर स्थलगत अध्ययन गर्दा उनका आफन्तले थापा थरीको कुल पूजा गर्ने मन्दिर बनाएको देखाएको वडाका हालका इन्जिनियर ध्रुवेन्द्रकुमार चौधरीले जानकारी दिए। प्राधिकरणले माघ १० मा मेलुङ गाउँपालिकालाई पत्राचार गरी तत्काल भूकम्प प्रतिरोधी घर बनाउन वा अनुदानबापत लिएको ३ लाख असुल उपर गर्न सहजीकरण गरिदिन कडा निर्देशन दिएको छ। प्राधिकरणले घर बनाउन वा असुल उपर गर्न पत्राचार गरेकी कार्कीको २०७६ मा नै मृत्यु भइसकेको मेलुङ गाउँपालिका१, पवटीका वडाध्यक्ष ईश्वर कोइरालाले बताए। मरिसकेको मान्छेको नाममा प्राधिकरणले पत्राचार गरेको भन्दै वडाध्यक्ष कोइरालाले प्रश्न गरे, कसरी सहजीकरण गर्नु ? कार्कीले २०७५ जेठ २८ मा चरिकोटस्थित नेपाल बैँकबाट अनुदानबापतको सम्पूर्ण भुक्तानी लिइसकेकी थिइन्।"
कोरोनाले रोजगारी गुमाएका युवा गाउँ विकासमा जुटे,"अछाम : मेल्लेख गाउँपालिकाले विकास निमार्ण कार्यमा युवालाई परिचालन गरेको छ । पालिकाभित्र हुने विकास निमार्णका कार्यमा युवालाई सहभागिता गराई रोजगार सिर्जना गर्ने लक्ष्यका साथ कार्य अगाडि बढाएको हो। पत्रकार सम्मेलनको आयोजना गरी मेल्लेखले दिगो विकास र रोजगार युवाको सरोकार भन्ने नाराका साथ विकास निमार्णमा युवा दस्तालाई परिचालन गरेको पालिकाका अध्यक्ष लोकबहादुर बोहराले बताए । सुरुवाति चरणमा पालिकाको विभिन्न वडामा विद्युत विस्तारका लागि ५० जना युवा परिचालन गरिएको बोहराले बताए । उनले भने,'कोरोनाका कारण रोजगार गुमाएर गाउँ फर्केकाको डाटा राखेका छौं,त्यहिअनुरुप रोजगारतर्फ सहभागि गराउने कार्य योजना छ, पहिलो प्राथमिकता रोजगार गुमाएर गाउँ फर्केकालाई छ ।' आफ्नो पालिका भित्रका युवालाई रोजगारका लागि बाहिर जाने वातावरणको अन्त्य गर्ने उनले बताए । पालिकामा युवा स्वरोजगार कार्यक्रमका लागि चार करोड २२ लाख ९१ हजार ३ सय बजेट रहेको र ९ सय ५३ जनालाई व्यवसायमा जोडेर रोजगार तथा आत्मनिर्भर बनाउने कार्ययोजना पालिकाले बनाएको छ । पालिका भित्रका ८ सय ३५ जनाले बेरोजगार फारम भरेका छन् । गाउँपालिकाकाले श्रम तथा उत्पादन मुलक रोजगारमा ८२ घरपरिवारलाई भैसीपालन,१ सय २८ घरपरिवारलाई बाख्रापालन तथा फार्म,११ घरपरिवारलाई कुखुरा पालनमा लगायतका व्यवसायमा सलग्न गराएको छ । कार्यक्रममा पालिकाका उपाध्यक्ष धनबहादुर शाहीले विकास निमार्णसगै सामाजिक अभियानका कार्यक्रम सञ्चालन रहेको बताए । उनले बिषेश गरी बालबिवाह न्युनिकरण र छाउपडि कुप्रथा अन्त्यका लागी निकै चुनौती रहेको भन्दै अब ठोस कार्य योजना बनाएर आगाडी बढ्ने बताए ।"
शिशु हत्याको अभियोगमा दुई महिला पक्राउ,ताप्लेजुङ: आफैँले जन्माएको नवजात शिशुको हत्या गरेको अभियोगमा आइतबार दुई महिला पक्राउ परेका छन् । पक्राउ पर्नेमा मेरिङ्देन गाउँपालिका२ सान्थाक्राकी २२ वर्षीया स्याङ्मु शेर्पा र फक्ताङलुङ गाउँपालिका२ खेजेनिमकी ३७ वर्षीया लाक्पा दिकी शेर्पा छन् । दुवैलाई अवैध रुपमा बच्चा जन्माएर मारेको अभियोग छ । स्याङ्मुले गत माघ २२ गते नवजात शिशु जन्माएर हत्या गरेको प्रारम्भिक बयानमा स्विकारेको जिल्ला प्रहरी कार्यालय ताप्लेजुङका प्रहरी निरीक्षक मोहन पोख्रेलले बताए । स्थानीयले नवजात शिशुको शव गत माघ ३० गते अलैची बगानभित्र देखेपछि प्रहरीलाई खबर गरेका थिए । शवको जिल्ला अस्पतालमा पोष्टमार्टमपछि गाउँपालिकाले अन्त्यष्टि गरेको थियो । उता खेजिनिमको गुम्बाडाँडा छेउमा अम्रिसो रोपिएको पाखामा शनिबार दिउँसो स्थानीयले नवजात शिशुको शव देखेपछि प्रहरीललाई खबर गरेका थिए । शव भेटिएको खबर पाएपछि घटनास्थलमा पुगेको प्रहरीले अनुसन्धानका क्रममा सोही गाउँकी लाक्पा दिकीलाई पक्राउ गरेको थियो । शवको प्रारम्भिक अनुसन्धानपछि जिल्ला अस्पताल ताप्लेजुङमा पोष्टमार्टम भइरहेको छ । लाक्पा दिकीले आफ्नो अवैध रुपमा रहन गएको गर्भबाट गत माघ ७ गते नवजात शिशु जन्मिएको हुनाले हत्या गरेर फालेको प्रारम्भिक बयानमा बताएको पोख्रेलले जानकारी दिए । दुवैलाई जिल्ला अदालतबाट आइतबारै ५ दिनको म्याद थप गरी थप अनुसन्धान भइरहेको प्रहरीले जनाएको छ ।
दुई महिनापछि खुल्न थाले मुस्ताङका विद्यालय,"जोमसोम : हिमाली जिल्ला मुस्ताङमा सञ्चालित शैक्षिक संस्था दुई महिनापछि धमाधम खुल्न थालेका छन् । गत पुसको पहिलो साता हिउँदे जाडो बिदामा रहेका विद्यालय फागुन महिना सुरु भएसँगै विद्यालयको शैक्षिक पठनपाठन सञ्चालनमा ल्याइएको शिक्षा विकास तथा समन्वय इकाइ प्रमुख टंकराज बरालले जानकारी दिए । हिउँदयामको मौसममा मुस्ताङमा अत्यधिक हिमपातसँगै जाडो हुने भएकाले बर्सेनि मुस्ताङका विद्यालयले २ महिनाका लागि विद्यार्थीको शैक्षिक पठनपाठन रोकेर विद्यालय बन्द गर्ने गर्छन् । मुस्ताङमा ४५ दिन वार्षिक सरकारी विदा र १५ दिन सट्टा बिदा गरी ६० दिन विद्यालयको पढाई स्थगित गरिन्छ । पुस र माघ महिनाको जाडोपछि फागुन लागेपछि भर्ना अभियान सुरु हुन्छ । तर ,यसपटक कोरोना कहरका कारण विद्यार्थीको पठनपाठन प्रभावित बनेपछि पाठ्यक्रम थाँती छ । जसका कारण यो वर्ष विद्यालयको चालु शैक्षिक सत्रको पढाइ अवधि लम्बिने निश्चित छ । मुस्ताङका ५ स्थानीय तहमा सामूदायिक ,गुम्बा र निजी विद्यायल गरी कुल ६४ विद्यालय छन् । जसअन्र्तगत हिउँदे बिदामा रहेका ३ स्थानीय तहका विद्यालयले पठनपाठन संञ्चालनमा ल्याएको इकाइ प्रमुख बरालले उल्लेख गरे । मुस्ताङको तल्लोक्षेत्र थासाङ गाउँपालिकामा फागुन ३ गतेबाट विद्यालय खुलेको छ भने वारागुङ मुक्तिक्षेत्र गापामा आज आईतबार देखि विद्यालय खुलेको ईकाई प्रमुख बरालले बताए ।यस्तै ,मुस्ताङको घरपझोङ गापामा भने माघ १५ गतेबाटै विद्यालयको पढाई सुरु भएको जनाईएको छ । थासाङमा एक गुम्बासहित १३ विद्यालय ,वारागुङ मुक्तिक्षेत्र गापामा एक गुम्बासहित १५ विद्यालय र घरपझोङमा २ निजी सहित १० सामुदायिक विद्यालयको पठनपाठन सुरु गरिएको हो । योसंगै थासाङमा ३ मावि ,घरपझोङमा २ मावि र वारागुङ मुक्तिक्षेत्रमा एक मावि स्तरको पढाई संञ्चालनमा आएको हो । मुस्ताङका ३ स्थानीय तहका ३८ वटा विद्यालयको पढाइ सुरु भएपनि उपल्लो मुस्ताङको दुई स्थानीय तहका विद्यालयको पढाई संञ्चालन नभएको शिक्षा विकास तथा समन्वय ईकाईले जनाएको छ । उपल्लो मुस्ताङको लोमान्थाङ र लोघेकर दामोदरकुण्ड गापामा संञ्चालित विद्यालय बर्सेनि पुस र माघमा हिमपात र जाडोका कारण घुम्ती कक्षाका लागि बेसी झर्ने गरेपनि यसपटक कोरोना कहरका कारण घुम्ती कक्षाको पढाई नभएको जनाइएको छ । उपल्लो मुस्ताङका आधारभुत तहका विद्यालयलाई घुम्ती कक्षा नगरी विद्यार्थीलाई दुई महिना बिदा दिइएको हो । तर ,उपल्लो मुस्ताङको एक मात्र दिव्यदीप माविका कक्षा ९ र १० का विद्यार्थीलाई एसईई परीक्षालाई ध्यानमा राखेर पोखरामा घुम्ती कक्षा सञ्चालन गरिएको दिव्यदीप मावि छोसेरका प्रअ रामुप्रसाद श्रेष्ठले जानकारी दिए । लोमान्थाङ गापाका १० सामुदायिकसहित २ गुम्बा र २ निजी गरी १६ वटा विद्यालय र लोघेकर दामोदरकुण्डका ८ सामुदायिक र २ गुम्बा विद्यालयको शैक्षिक पठनपाठन फागुन १५ गतेबाट सुरु हुने जनाइएको छ । तर उपल्लो मुस्ताङको दिव्यदीपका विद्यार्थी भने चैत्र महिना मात्र उकालो उक्लिने बताइएको छ ।"
अछाममा वडाध्यक्षले संचालन गरेको मेडिकल सिल,अछाम: साँफेबगर नगरपालिका वडा नम्बर १३ का वडाध्यक्षले संचालन गरेको निजी मेडिकल नियम विपरीत भन्दै प्रशासनले सिल गरेको छ । वडाध्यक्ष सागर सिंह बाब्लीले सञ्चालन गरेको मेडिकल १५ दिनका लागि प्रशासनले सिल गरेको जनाएको हो । अनुगमनका क्रममा वडाध्यक्ष बाब्लीको मेडिकल नियम विपरीत सञ्चालन गरेको पाइएको थियो । मेडिकलबाट म्याद गुज्रेका औषधि र भेटेरीनरीका सामाग्री समेत विक्री गर्ने गरेको पाइएपछि कारवाही स्वरुप मेडिकल सिल गरिएको प्रमुख जिल्ला अधिकारी गोकर्ण प्रसाद उपाध्यायले बताए । बाब्ली नेकपाबाट निर्वाचित वडाध्यक्ष हुन् ।
उर्लाबारीमा ट्रकमा स्कुटर ठोक्किंदा दुई जनाको मृत्यु,विराटनगर : मोरङको उर्लाबारीमा शनिबार राति भएको दुर्घटनामा परेर दुई जनाको मृत्यु भएको छ। पूर्वपश्चिम लोकमार्ग अन्तर्गत उर्लाबारी नगरपालिका४ भद्रमारी चोकमा ट्रकले स्कुटरलाई ठक्कर दिँदा दुर्घटना भएको हो। मोरङ प्रहरीका प्रवक्ता डीएसपी मानबहादुर राईका अनुसार पूर्वतर्फ जाँदै गरेको प्रदेश १०१००१ क १०३५ नम्बरको ट्रकसँग विपरीत दिशाबाट आउँदै गरेको को ३१ प ५१ नम्बरको स्कुटर ठोक्किएको हो। दुर्घटनामा परेर स्कुटरमा सवार उर्लाबारी८ सिसौलीका २३ वर्षीय प्रदीप धामी र २२ वर्षीय सुदीप भुजेलको ज्यान गएको जानकारी राईले दिए। उनका अनुसार दुर्घटनामा गम्भीर घाइते भएका उनीहरुलाई सडकबाट उठाएर उपचारका लागि उर्लाबारीस्थित अरनिको अस्पताल लगिएको थियो। दुवै जनाको उपचारका क्रममा राति ८:१५ बजेतिर मृत्यु भएको जानकारी डीएसपी राईले दिए। उनका अनुसार दुवै मृतकको अनुहार र शरीरका विभिन्न भागमा चोट लागेको छ। दुई जना मृतकमध्ये स्कुटर कसले चलाएका थिए भनेर खुल्न नसकेको प्रहरीले जनाएको छ। प्रहरीका अनुसार अर्को गाडीलाई ओभरटेक गरिरहेको ट्रकमा तीव्र गतिमा रहेको स्कुटर एक्कासि ठोक्किएपछि दुर्घटना भएको हो। दुर्घटनामा परेर स्कुटर पूर्ण रुपमा क्षतिग्रस्त बनेको छ। ट्रकको पनि अगाडिको भागमा क्षति पुगेको छ। ट्रक र चालक झापाको कमल गाउँपालिका६ का ४३ वर्षीय भक्तबहादुर दाहाललाई नियन्त्रणमा लिएर घटनाको अनुसन्धान सुरु गरिएको प्रहरीले जनाएको छ। भयानक दुर्घटनाको अनुसन्धानका लागि इलाका प्रहरी कार्यालय उर्लाबारीका प्रहरी निरीक्षक उद्धव पोखरेलको नेतृत्वमा टोली खटिएको छ।
हिउँमा रमाउँदै पाथीभरा,"ताप्लेजुङ : झापाका खड्गराज लुइँटेललाई हिउँ खेल्ने रहर सानैदेखिको हो। यस पटकको पाथीभरा यात्रामा उनको त्यो रहर पूरा भएको छ। हिउँ खेल्नै भनेर यसअघि पाथीभरा दुई पटक आएँ, तर त्यो बेला हिउँ थिएन, परिवारसहित पाथीभरा आएका लुइँटेलले भने, यो पालि भने हिउँमा रमाउँदै पाथीभरा दर्शन गर्ने धोको पूरा भयो। शनिबार फेदीदेखि मन्दिरसम्मै हिउँको मज्जा लिएको उनले सुनाए। काफ्लेपाटीदेखि चार किलोमिटर बढी हिउँले छोपेको बाटो छिचोल्दै शनिबार ४ सयभन्दा बढीले मन्दिर दर्शन गरेका मुख्य पुजारी डिल्ली आचार्यले बताए। काठमाडौं, झापा, मोरङ, सुनसरीदेखिका तीर्थयात्री आउनुभयो, उनले भने, बिहान मौसम खुलेकाले पूजासँगै हिमालको समेत दृश्यावलोकन गर्न पाउनुभयो। मोरङबाट आएकी रमला तामाङले पहिलो पटक प्रत्यक्ष हिउँ देखेको सुनाइन्। अत्यन्तै खुसी लागेको छ, हिउँ खेल्दै पाथीभरा माताको दर्शन गरियो, शनिबार पाथीभराबाट फर्किंदै गरेकी उनले भनिन्, हिउँको बारेमा सुनेको र पढेकी मात्र थिएँ, अहिले साक्षात्कार गर्न पाएँ। पाथीभरा मन्दिर ३ हजार ७ सय ९४ मिटरको उचाइमा छ। पाथीभराको दर्शन गरे मनोकांक्षा पूरा हुने जनविश्वास छ। कञ्चनजंघा, कुम्भकर्णसहित एक दर्जनभन्दा बढी हिमाल पाथीभरा मन्दिर परिसरबाट आँखैअगाडि देख्न सकिन्छ। मोटरबाटोको स्तरोन्नतिपछि पाथीभराको काफ्लेपाटीसम्म सहजै साना सवारी पुग्न थालेका छन्। बर्सेनि तीर्थयात्री बढिरहेका पाथीभरा क्षेत्र विकास समिति सदस्य गोपाल न्यौपाने बताए। दिनमा १५ हजारसम्मले पाथीभराको दर्शन गरेको तथ्यांक समितिसँग छ। सदरमुकाम फुङलिङ नजिकै हिउँ परेपछि त्यहाँ हिउँ खेल्न जानेको घुइँचो लागेको छ। मन्दिरका कर्मचारी राजेन्द्र महतका अनुसार हिउँ परेको ठाउँमा जाँदा चस्मा अनिवार्य रूपमा लगाउनुपर्छ। हिउँ खेलेलगत्तै आगो ताप्नु हुँदैन। पाथीभरा दर्शनका लागि झापा, काठमाडौं, सुनसरी, मोरङलगायतका जिल्लाबाट आएकाहरू हिउँसँग साक्षात्कार गर्न पाएकोमा खुसी छन्। पूर्वी तराईवासीका लागि पाथीभरा हिउँमा रमाउने छोटो दूरीको उपयुक्त गन्तव्य रहेको मोरङका ध्रुव राईले बताए।"
पाहुनाको पर्खाइमा मालिका (फोटो फिचर),"मालिका(म्याग्दी) : भौगोलिक हिसाबले म्याग्दीको बीच भागमा पर्ने सबैभन्दा उच्च स्थान मालिका धुरी पर्यटकको पखाईमा छ । मालिका र रघुगंगा गाउँपालिकाको सीमानामा पर्ने मालिका धुरी धार्मिक र पर्यटकीय दुबै किसिमले महत्वपूर्ण छ । मालिका गाउँपालिकाको ७ र ६ तथा रघुगंगा गाउँपालिकाको ६ को सिमानामा अवस्थित मालिका धुरी समुन्द्रि सतहदेखि तिन हजार ४०० मिटरको उचाईमा अवस्थित छ । २० भन्दा बढी हिमशृङखला, सूर्योदय, म्याग्दीका ३५ भन्दा बढी गाउँ, लालीगुराँस, वन्यजन्तु, पंक्षीहरुको अवलोकन गर्न सकिने मालिकाको धार्मीक महत्व छ । दर्शन र पूजाआजा गरेमा मनोकांक्षा हुने जनविश्वास रहेको मालिका क्षेत्र विकास समितिका अध्यक्ष छकप्रसाद पाइजाले बताए । सन्तान, रोजगारी, शिक्षा, व्यापार, व्यवसायदेखि राजनीतिमा सफलताको कामना पुरा भएकाहरुको जेष्ठि, चण्डी पूर्णिमा र भाइतिहारका दिन बली चढाउन आउनेको भीड लाग्छ, उनले भने, 'म्याग्दी र छिमेकी जिल्लाका साथै काठमाडौं, पोखरालगायत ठाउँबाट भक्तजन आउँछन् । मालिका, कालीका र जाल्पादेवीको मूर्ति रहेको मालिका थानमा भाकल पुरा भएमा बोका र परेवाको बली चढाउने चलन छ । लालीगुराँसको जंगलको बिचमा रहेको मालिकादेखि सिस्ने, गुर्जा, मानापाथी, धौलागिरी, निलगिरि, अन्नपूर्ण, माछापुच्छ्रे, मनास्लुलगायत २० भन्दा बढी हिमशृङखला, सूर्योदय, म्याग्दीका अधिकांश बस्तीहरुको अवलोकन गर्न सकिन्छ । सदरमुकाम बेनीदेखि सवारी साधन मार्फत एकै दिन र पैदलयात्रा गर्दा दुई दिनमा पुगिने मालिका क्षेत्रको जंगलमा पाइने वन्यजन्तु, पंक्षी, विभिन्न प्रजातीका फूल, जडिबुटी र वन पैदावार थप आकर्षण भएको मालिका पुगेर फर्किएका बेनीका खम थापाले बताए । थापा अध्यक्ष रहेको लायन्स क्लब अफ बेनी पिस सिटिले मालिका धुरीको पर्यटन प्रर्वद्धन गर्न शुक्रबार र शनिबार जिल्लाका पत्रकार र क्लबका पदाधीकारीको मालिका धुरीमा हाइकिङ कार्यक्रम गरेको थियो । मालिकाको बिम, दुखु, मंगलाको हिदी, टोड्के र रघुगंगाको ठाडाखानी भएर मालिका धुरीमा पुग्न सकिन्छ । मालिकामा केही वर्षयता पदमार्ग, सडक, आश्रयस्थल लगायतका पुर्बाधार निर्माण भइरहेका छन् । भू तथा जलाधार संरक्षण कार्यालय पर्वतले गत आर्थिक वर्षमा बिम हुँदै मालिका धुरी जाने एक हजार २७२ मिटर पदमार्ग बनाएको छ । कार्यालयका संरक्षण अधिकृत शम्भुकुमार मिश्रले ३९ लाख २० हजार रुपैयाँको लागतमा देउराली भन्ने ठाउँ भन्दा केही माथिबाट मालिका धुरीसम्म डेढ मिटर फराकिलो ढुङ्गाको सिढी चिनेको र बिछ्याएको पदमार्ग निर्माण भएको बताए । यसअघि उकालो, भिरालो र साँघुरो बाटोमा जोखिमपूर्ण यात्रा गर्नुपर्ने समस्या थियो । पदमार्ग निर्माण भएपछि सुरक्षित र सहज रुपमा यात्रा गर्न सकिने भएको बिमका पलवीर जुग्जालीले बताए । साँघुरो बाटोमा चिप्लिएर लड्ने जोखिम थियो, उनले भने,'अब भने ढुक्क भएर हिड्न सकिन्छ । जुग्जालीले भक्तजन र पर्यटकको सुबिधाका लागि मालिकामा खानेपानी सुबिधाको व्यवस्था मिलाउनुपर्ने प्रमुख आवश्यकता औल्याए । सडक र पदमार्ग बनेपछि मालिकाको यात्राअवधि छोटिएको छ । मालिका गाउँपालिकाले बिम हुदै मालिका धुरी जाने ११ किलोमिटर सडक निर्माण गरेको छ । रु ८३ लाखको लागतमा बाइन्दफाँट देखि धौलागंगा र नागीथलाको बिचसम्म सडक पुर्याइएको बिमका वडा अध्यक्ष रेशम जुग्जालीले जानकारी दिए । बिमबाट अहिले साढे दुई देखि तीन घण्टामै मालिका पुग्न सकिन्छ, उनले भने, पहिलेको तुलनामा आधा भन्दा धेरै यात्रा अवधि घटेको छ । रघुगंगा गाउँपालिकाले दश लाखको लागतमा ठाडाखानी देखि पहिरेनी सम्म करिब ५ किलोमिटर सडक र चार लाख २० हजारमा बथानडाँडादेखि सरघारीसम्मको उकालो बाटोमा तीन किलोमिटर पैदलमार्ग निर्माण गरेको छ । गत वर्ष बिनियोजन भएको १५ लाख बजेटबाट सत्तल र मालिका थान परिसरमा पर्खाल बनाएर रेलिङ निर्माण भएको छ । थप पुर्बाधार बनाउन बिस्तृत परियोजना प्रतिवेदन (डिपिआर) तयार पार्ने काम अन्तिम चरणमा पुगेको मालिका गाउँपालिकाका अध्यक्ष श्रीप्रसाद रोकाले बताए । उनका अनुसार खानेपानी ब्यवस्थापन र हेलिप्याड निर्माण गर्ने तयारी भएको छ ।"
वीरगन्जमा भोजपुरी प्रतिष्ठान गठन : भवन निर्माण सुरु,"वीरगन्ज : भोजपुरी भाषाको संरक्षण, संवद्र्धन र विकासका लागि वीरगन्ज महानगरपालिकाले भोजपुरी प्रतिष्ठान गठन गरेको छ ।महानगरले प्रष्ठिानको गठनसँगै वीरगन्जमै प्रतिष्ठानको भवन निर्माण पनि थालेको छ। वीरगन्ज महानगरपालिका वडा नम्बर ८ रेल्वेरोडस्थित रात्रि मावि नजिकै निर्माण गर्न लागिएको भोजपुरी प्रतिष्ठान भवनको आइतबार शिलान्याश गरिएको हो । प्रदेश२ का मुख्यमन्त्री लालबाबु राउत गद्धी र महानगर प्रमुुख विजय सरावगीले संयुक्त रुपमा भवनको शिलान्याश गरेका हुन् । अन्तर्राष्ट्रिय माृतभाषा दिवसको अवसर पारेर आइतबार प्रष्ठिानको भवन निर्माणको शिलान्याश गरिएको हो । महानगरपालिकाले उपलब्ध गराएको करिब डेढ कठ्ठा जग्गामा प्रतिष्ठानको सुविधासम्पन्न भवन निर्माण थालिएको हो । यसका लागि महानगरपालिकाले ५० लाख रुपैयाँ विनियोजन गरिसकेको नगरप्रमुख सरावगीले जानकारी गराए । प्रतिष्ठानको भवन निर्माणका लागि अपुग आवश्यक रकम प्रदेश सरकारले दिने उनले बताए । छिट्टै महानगरको सरकारी कामकाजको भाषा पनि भोजपुरी भाषालाई नै बनाउने तयारी भइरहेको जानकारी पनि उनले दिए । प्रतिष्ठानका संरक्षकसमेत रहेका सरावगीका अनुसार, प्रतिष्ठानले भोजपुरी भाषाका भीष्मपितामह स्वर्गीय पण्डित दीप नारायण मिश्रको स्मृतिमा नगद १ लाख राशीको पण्डित दिपनारायण मिश्र अन्र्तराष्ट्रिय पुरस्कार हरेक २ वर्ष भित्रमा एक जनालाइ प्रदान गर्नेछ । यस्तै हरेक वर्ष नगद ५० हजार राशीको राष्ट्रिय भोजपुरी पुरस्कार र नगद ५१ हजार राशीको भोजपुरी लोकरंग पुरस्कार पनि एक एक जनालाई प्रदान गरिने सरावगीले जानकारी गराए । शिलान्याश समारोहमा बोल्दै मुख्यमन्त्री राउतले वीरगन्जमा निर्माण थालिएको भोजपुरी प्रतिष्ठानको भवन निर्माणमा लाग्ने सबै खर्च प्रदेश सरकारले उपलब्ध गराउने घोषणा गरे । उनले अहिलेसम्म सरकारी प्राथमिकतामा नपरेका कारण नै भोजपुरी भाषा ओझेलमा परेको बताए । भोजपुरी भाषीले हिनताबोध त्यागेर देशी एंव विदेशी मन्चमा आफनै मातृ भाषा भोजपुरीमा आफना धारणा र विचार राख्न सके यो भाषाको विकास र विस्तार कसैले पनि रोक्न नसक्ने उनको भनाइ थियो। भोजपुरी प्रतिष्ठानका अध्यक्ष उमाशंकर द्विवेदीले वीरगन्ज भोजपुरी भाषा, साहित्य र संस्कृतिको राजधानी भएको बताए । शिलन्याश समारोहलाई पूर्वमन्त्री एवम् विघटित प्रतिनिधिसभाका सदस्य लक्ष्मणलाल कर्ण, प्रदीप यादव र हरिनारायण रौनीयार, नेपाली कांग्रेस पर्साका सभापति अजय द्विवेदी, नेकपा पर्साका अध्यक्ष प्रभु हजरा, जसपा पर्साका अध्यक्ष रामनरेशप्रसाद यादव, नेपाल पत्रकार महासंघ प्रदेश नम्बर २ का अध्यक्ष दीपेन्द्र चौहानलगायतले पनि सम्बोधन गरेका थिए । महानगरले गठन गरेको प्रतिष्ठानको अध्यक्षमा उमाशंकर द्विवेदी तथा सदस्यमा गणेश लाठ, अनिता साह, डाक्टर रक्षा झा, कामेश्वर चौरसीया, अजमद अली अन्सारी, रितु राज, रितेश त्रिपाठी, मौसमी कुशवाहा र अशोक कुशवाहा छन् ।"
उडुस मार्दै रात काट्दै कैदीबन्दी,"लमजुङ : वरिपरि अग्लो पर्खाल । पर्खालबाट भित्र छिर्ने सानो ढोकाभित्र असरल्ल त्रिपालको बार । त्यहाँभित्र भुइँमै छरपष्ट ओछ्यान । त्यहाँभित्र जीर्ण भवनको ससाना र अँध्यारो कोठामा पनि अटेसमटेस विस्तारा, लुगाफाटा र झिटीगुण्टा । खचाखच मानिस । नजिकै शौचालयबाट आइरहेको ह्वास्स दुर्गन्ध । यो कष्टकर र अत्यासलाग्दो अवस्था हो जिल्ला कारागारको । मापदण्डअनुसारको यहाँको कारागारको संरचना छैन । एक कैदीबन्दी बराबर एक मिटर लम्बाइ र चार मिटर चौडाइ क्षेत्रफलको व्यवस्था गर्नुपर्ने कानुनी प्रावधान रहेको छ । कारागार ३५ जनाका लागि मात्रै उपयुक्त देखिन्छ । अहिले ९१ कैदीबन्दी रहेका छन् । पुरानो संरचना र क्षमताभन्दा बढी कैदीबन्दी कारागारमा बस्न बाध्य छन् । बेंसीशहर नगरपालिका वडा नं ८ मा स्थित जिल्लाको एकमात्र कारागारमा विभिन्न सजय भुक्तानी गर्दै आएका कैदीबन्दीलाई चिन्ता र कष्टले सताइरहन्छ । उनीहरु यतिबेला चिसोको मारमा छन् । संरचनाको अभाव तथा जीर्ण हुँदै गएको कारागारमा चिसोयाम होस् वा गर्मी याम । यहाँ उनीहरुलाई बाह्रै महिना दिनरात समस्या हुने गर्दा चिन्तामै हुने गरेका हुन् । चार वर्षदेखि कैद भुक्तानी गर्दै आइरहेका सुवास रानाभाटले भने, 'पुस माघको समयमा हामीलाई सुत्न बस्नलाई नै समस्या भइरहेको छ । तल भुइँबाट सिमेन्टीको चिसो आउने गर्दछ । चिसो भुइँमा सुत्नुपर्छ । धेरैजना भएकाले भुइँमा लमतन्न भित्र छिर्ने ढोकादेखि शौचालयसम्मै म्याट ओछ्याएर सुत्नुपर्दा विभिन्न समस्या भइरहेको उनको भनाइ छ । सिमेन्टको चिसो दिउँसो घाम लाग्दा पनि ओभानो हुँदैन । रातमा त बढी नै चिसो हुने र बिहान कतिबेला घाम लाग्ला र बाहिर घाम ताप्न पाइला भन्दै रात कटाउने गरेको उनले दुःखेसो पोखे। 'यहाँ बढी केन्दीबन्दी हुँदा शौचालय जाने बाटोसम्मै सुत्ने गरेको छौँ । राति शौचालय जाने ठाउँ पनि पाइँदैन । बिहान पालो कुर्दाकुर्दै घण्टौँ बित्छ, उनले भने। यस्तो समस्यामा दिनरात कटाउनुपर्दा निकै चिन्ता हुने गरेको छ । सात वर्षदेखि कर्तव्य ज्यान मुद्दामा कैद सजाय भुक्तानी गर्दै आएका जीवन अधिकारीले भने, 'हामीलाई सुत्ने, बस्ने ठाउँमा चिस्यान नै चिस्यान छ । समाधान छैन । यही चिसोका कारणले यहाँ दिनहुँ दुई चारजना रुघाखोकीको बिरामी हुने र निको हुने गरेको छ ।' यति मात्र होइन कोभिडका बेला सामाजिक दूरी कायम गरी उनीहरु सुत्ने र बस्ने गरेका थिए । कोचिएर एउटै ठाउँमा खानुपर्दा कोरोनाको धेरै डर त्रास हुने गरेको थियो । अहिले कोभिडको जोखिम कम छ । चिसो मौसम सकिएर गर्मी मौसम सुरु हुनेबेला भएको छ । गर्मी मौसममा त झन् बढी समस्या हुने गरेको उनको भनाइ छ । गर्मीले उकुसमुकुस बनाउने, कारागारको पर्खालदेखि सुत्ने ठाउँको भवन जीर्ण भएकाले कतिबेला भत्किएर ज्यान लिन्छ कि भन्ने डरैडरमा कैदीबन्दी रहेका छन् । 'गर्मीका बेला खुला हावा आउने हुनुपर्दछ । । सबै एउटै ठाउँमा कोचिएर बस्नुपर्दा श्वास फेर्नसमेत कठिन हुने गर्दछ,' उनले भने। शौचायलय जानसमेत पालो कुरेर बस्नुपर्ने, अझै दुर्गन्धित भएकाले रोग लाग्ने बढी सम्भावना गर्मी याममा हुने गरेको छ । तीन वर्षदेखि कैद सजाय काट्दै आएका मङ्गलबहादुर गुरुङले भने,'राणाकालको आँखीझ्याल जस्तो हामी बस्ने ठाउँ छ । धेरै बस्दा एकअर्काको रोग सर्ने सम्भावना पनि उच्च रहेको छ । वर्षेनि गर्मीमा ओछ्यानमा उडुस पर्ने गर्छ । टोकेर सुत्नै मुस्किल हुन्छ । राति १२ बजेसम्म उडुस मार्नमै व्यस्त हुने गर्दा राम्रोसँग सुत्नसमेत समस्या हुने गर्दा गर्मी शुरु हुन लाग्दा थप चिन्तामा छौ।' चिसोको समयमा खानेपानी आउने गरे पनि गर्मीमा त खानेपानीको समस्या कारागारमा हुने गरेको छ । पानी कम हुँदा सरसफाइसमेत राम्रोसँग गर्न नपाउने समस्या यहाँका कैदीबन्दीको विगतदेखि कै हो । कैदीबन्दी बस्ने ठाउँ फराकिलो र नयाँ संरचना भएमा सहज हुने कैन्दीबन्दीको भनाइ छ । यहाँका कैदीबन्दीले समस्याको समाधान गर्न सरकारसँग माग गर्दै आए पनि समस्या जहाँतहीँ जीवित छ । यस कारागार विसं २०२८ मा कुन्छाबाट बेँसीशहरमा सदरमुकाम सरेसँगै निर्माण गरिएको थियो । कारागारको कार्यालयदेखि कैदीबन्दी बसोबास गर्ने संरचना गरी चार रोपनी क्षेत्रफलमा फैलिएको छ । सङ्ख्याका आधारमा कारागारका लागि आठ रोपनी क्षेत्रफल आवश्यक पर्ने कारागारका सूचना अधिकृत रमेश विकको भनाइ छ । कारागार पुरानो र क्षमताभन्दा बढी कैदीबन्दी हुँदा दिनहुँ उनीहरुलाई विभिन्न समस्या हुने गरेको छ । खान, बस्न, सुत्नदेखि शौचालय जानसमेत उनीहरूलाई कठिन भइरहेको र सम्बन्धित ठाउँमा समस्याको समाधान गर्न पहल गरिरहेको उनले जानकारी दिए। सम्बन्धित निकायबाट उक्त कारागारमा नयाँ भवन बनाउन उपयुक्त हुन्छहुँदैन भनेर अघिल्लो गत वर्ष माटो परीक्षणको कामसमेत भइसकेको छ । नयाँ भवन बनाउनका लागि उपयुक्त भएको ठहरसमेत प्राविधिक टोलीले गरेको थियो । अहिलेसम्म पनि कुनै काम अघि बढ्न नसकेको जिल्ला कारागारले जनाएको छ । सहायक प्रमुख जिल्ला अधिकारी अनिलकुमार शाहीले क्षमताभन्दा बढी कैदीबन्दी र पुरानो संरचना हुँदा धेरै समस्या भए पनि समाधान हुन नसक्दा कानुनी मापदण्डअनुसारको हुन नसकेको बताए। नेपालकै पुरानो कारागारमध्ये एक भएको जनाउँदै उनले दिनहुँ दिन कैदीबन्दी थपिँदै जाँदा नयाँ भवन निर्माण गर्नुपर्ने भए पनि नयाँ भवन उपलब्ध हुन नसक्दा विभिन्न समस्या भइरहेको जानकारी दिए। यस्तो संरचनामा कैदीबन्दी राख्दा उनीहरुको मनोबलसमेत गिर्ने भएकाले कारागार व्यवस्थापन विभागमा लेखापढी गरेर आवश्यक पहल गर्न अनुरोध गरिएको भए पनि कायान्वयन हुन नसकेको उनको भनाइ छ । झण्डै ४९ वर्षअघि निर्माण भएको यस कारागार अहिलेसम्म पनि खासै मर्मत तथा आवश्यकताअनुसार कारागारको भवन निर्माण हुन सकेको छैन । यसलाई थप व्यवस्थित र कैदीबन्दीलाई मध्यनजर गरेर सोहीअनुरुप संरचना निर्माण नहुँदा यस्ता समस्या देखिएको छ । यहाँ अब भने सरकारले भवन निर्माण गर्ने बताइएको छ । कारागार २५ पुरुष र १० महिला गरी ३५ जनाको क्षमता हो । हाल रहेको ९१ जना कैन्दीबन्दीमध्ये ८२ कैदीबन्दी पुरुष ८० र ११ कैदीबन्दी महिला रहेका छन् । यसैगरी ४७ कैदी र ४४ थुनुवा रहेका छन् । तीमध्ये ३९ कैदी पुरुष र आठ कैदी महिला रहेको कारागारले जनाएको छ । त्यस्तै ४१ जना पुरुष र तीन जना महिला थुनुवा (पुर्पक्षका लागि राखिएको) रहेका छन् । कैदीमध्ये बढी जबर्जस्ती करणी उद्योग, कर्तव्य ज्यान मुद्दाका बढी छन् । रासस (खोजी समाचार)"
ठेकेदारको ढिलाइले भालुपहाडमा यात्रुलाई सास्ती,"स्याङजा: भालुपहाडको घुम्ती कटानको जिम्मेवारी पाएको ठेकेदार कम्पनीको ढिलाइका कारण सिद्धार्थ राजमार्ग भइ ओहोरदोहोर गर्ने यात्रुले सास्ती भोग्नु परेको छ । राजमार्ग हुँदै गुड्ने सयौं सवारी साधन र हजारौं यात्रुले ६ महिनादेखि यस्तै सास्ती भोग्नु परेको हो। बिरामी र सेवाका लागि हिँड्ने यात्रुलाई त झनै यसले प्रभावित बनाएको छ। बिहानको समयमा हुने कामलाई अघिल्लो दिनमै हिँड्नुपर्ने वाध्यता छ। एक साताअघि एलएलवीको परिक्षा दिन पोखरा हिँडेकी सीता गैह्रेले भनिन् भोलि बिहान ८ बजेदेखि परिक्षा हो। थाहा छैन, भालु पहाडको जामले परिक्षा नै दिन पाइँदैन कि भन्ने लाग्यो । अनि आजै पोखरा बास बस्न हिडें। उनी लगायत धेरैले यस्तै सास्ती र खर्चभार ब्यहोर्नु परेको छ। राजमार्ग खुला हुने हो भने उनी डेढ घण्टामा सहजै पोखरा पुग्ने थिइन् । पोखरासुनौली अन्तरगत पर्ने सिद्धार्थ राजमार्ग भइ हिँड्ने यात्रु निर्माणका कारण घण्टौं बस्न वाध्य छन्। भालुपहाड पार गर्न भन्दै यात्रुहरु ३ देखि ४ घण्टा अघि नै हिँड्नुपर्ने वाध्यता छ। स्थानीय प्रशासनले प्रत्येक घण्टामा यात्रुलाई वारपार गर्ने व्यवस्था मिलाउन निर्देशन दिए पनि सो कार्यान्वयन भएको देखिँदैन। प्रमुख जिल्ला अधिकारी उमेश बस्नेतका अनुसार बिहान ९ देखि ११ बजेसम्म र दिउँसो ३ देखि ५ सम्म सडक खुला गर्न र प्रत्येक एकएक घण्टामा सडक खुलाउन भनिएको छ। स्याङजाको फेदिखोला गाउँपालिका अन्तरगत प्राकृतिक धरोहर भालुपहाडलाई बिगत ६ महिनादेखि ठूल्ठूला मेशिनका प्रयोग गरी भत्काइएको छ। ठूला मेशिनका प्रयोगले थर्केको जमिने वर्षातमा असर पर्छ कि भन्ने स्थानीयमा त्रास बढेको छ। यसरी भत्काउँदा निस्केका ढुंगाा, गिटी, बालुवा, माटोको व्यवस्थापन गर्न भन्दै ठेकेदार कम्पनीले यात्रुलाई घण्टौंसम्म रोकेर राख्ने गरेका छन्। माटो र बालुवा सेतीखोलामा फाल्ने गरिएको छ भने ढुंगा पोखरातर्फ पठाउने गरिएको छ। सडक विस्तारको कामले जनताले दुख भोग्नुका साथै प्राकृतिक स्रोतको दोहोन गर्दे यहाँका ढुंगाा जिल्ला बाहिर निकासी गर्ने काम भएको बताउँछन् नेकपाका जिल्ला अध्यक्ष सुर्यप्रसाद गैह्रे पारश। संघीय सरकार अन्तरगत सडक डिभिजन पोखराको टेण्डर मार्फत प्रदीपजुम्लीसाइन जेभी रुपन्देहीले घुम्ती कटानको जिम्मेवारी पाएको हो। भालुपहाडमा बिगत ६ महिनादेखि घुम्ति काट्ने काम भइरहेको छ। अहिले पहाडको आधाआधी मात्र काम भएको छ। ठेकेदार कम्पनीको काम हेर्दा अझैं ४५ महिना जति लाग्ने अनुमान गर्न सकिन्छ। घुम्ती कटानका नाउमा नागरिकले दुख पाउनु हुँदैन। यती लामो समय लाग्दो रहेछ। वैकल्पिक मार्ग बनाउनुपर्थ्यो । फेदीखोला गाउँपालिकाका अध्यक्ष घनश्याम सुवेदीले भने संघीय सरकारको काम हो। तर, दैनिक सयौं फोन र गुनासा सुन्न वाध्य छु। भालुपहाड कडा र काला चट्टान सहितको ठूलो चट्टानी पहाड हो। प्राकृतिक वरदान पाएको भालुपहाडका घुम्ती कटानले राजमार्ग फराकिलो त बन्ला तर, प्राकृतिक सौन्दर्य भने गुम्ने देखिन्छ।"
वीरगन्जमा ७ सहिदको सालिक,"वीरगन्ज : वीरगन्जमा मधेस आन्दोलनका सहिदको सालिक निर्माण गरिएको छ। ती सालिक शनिबार अनावरण गरिएको छ। घण्टाघर चोकस्थित प्रहरी चौकी छेउको खाली जग्गामा नवनिर्मित सहिद स्मारक परिसरमा मधेस आन्दोलनका ७ जना सहिदका सालिक निर्माण गरिएको छ। पर्साका प्रतिनिधिसभा सदस्य प्रदीप यादव र वीरगन्ज महानगरपालिकाका नगरप्रमुख विजय सरावगीले संयुक्त रूपमा सालिक अनावरण गरेका हुन्। सांसद यादवको संसदीय कोषको २८ लाख र वीरगन्ज महानगरपालिकाको १० लाख गरी कुल ३८ लाख रुपैयाँको लागतमा सहिद स्मारकका साथै ७ जना सहिदको सालिक निर्माण गरिएको हो। नवनिर्मित सहिद स्मारक परिसरमा २०७२ सालको मधेस आन्दोलनका क्रममा वीरगन्जमा भएको प्रदर्शनमा प्रहरीको गोली लागेर ज्यान गुमाएका सहिद धर्मराज सिंह, दिलीप चौरसिया, सोहन साह कलवार, भोलाप्रसाद तेली, दीनानाथ साह गोढ, शत्रुघ्न पटेल र आशीष राम गरी ७ सहिदको सालिक निर्माण गरिएको हो। जनता समाजवादी पार्टी पर्साले आयोजना गरेको सालिक अनावरण कार्यक्रममा सहिदका परिवारलाई सम्मान पनि गरिएको थियो। सालिक अनावरण कार्यक्रमलाई सम्बोधन गर्दै सांसद प्रदीप यादवले मधेसी सहिदकै बलिदानी र आहुतिको जगमा मुलुकमा संघीयता, समावेशिताजस्ता राजनीतिक उपलब्धि हासिल भएको बताए। उनले भने, मधेस आन्दोलनका सहिदको बलिदानीले नै मुलुकले संघीयता समावेशिताजस्ता उपलब्धि पाएको हो, त्यसैले सहिदको बलिदानी हाम्रा लागि सदैव स्मरणीय रहनेछ। मधेस आन्दोलन आन्दोलन मात्र नभई मधेसको आस्थासँग जोडिएको जनविद्रोह भएको उनले बताए। उनले प्रधानमन्त्री केपी ओलीको असंवैधानिक कदमले अहिले संविधान मात्र नभई प्राप्त राजनीतिक उपलब्धि पनि संकटमा परेको बताए।"
बढ्दै बलात्कारका घटना,"जनकपुरधाम : जनकपुरधाम उपमहानगरपालिका७ ज्ञानकुपकी एक बालिका साइकल लिएर खेल्न हिँडिन्। तर, साँझसम्म पनि उनी घर फर्किनन्। यो घटना हो, २०७७ फागुन १ गतेको। उनले खेल्ने क्रममा साइकल हराइन्। आमाबुवाको डरले घर नफर्की खेलिरहेको स्थानबाट नजिकै निर्माणाधीन सुनसान भवनमा पुगिन्। घरमा झ्याल, ढोका केही थिएन। त्यही मौका छोपी राति एक युवकले उनलाई जबरजस्ती बलात्कार गरे। बलात्कारपछि बेहोस भएकी बालिका बिहान रुँदै कराउँदै घर पुगिन्। बल्ल घटना बाहिर आयो। घटना बाहिरिएपछि युवकलाई प्रहरीले पक्राउ गर्यो। युवकसँग हराएको साइकलसमेत फेला पर्यो। त्यसैगरी धनुषाको लक्ष्मीनिया गाउँपालिकाकी १३ वर्र्षीया बालिकाको पेट दिनप्रतिदिन पेट बढ्दै गयो। गर्भ छ कि भन्ने शंकाका आधारमा स्थानीयले उजुरी दिए। उजुरीका आधारमा अधिकारकर्मीले प्रहरीको सहयोगमा बालिकाको उद्धार गर्यो। अनुसन्धानका क्रममा प्रहरीले बलात्कार गर्ने शम्भु भनिने ओमनारायण यादव र करणीमा सघाएको आरोपमा मुस्कान खातुनलाई पक्राउ गरेको छ। थप एक अभियुक्त फरार रहेको धनुषाका प्रहरी उपरीक्षक एसपी प्रकाश रानाभाटले जानकारी दिए। मुस्कान खातुनले पीडितकै घरमा डेरा गरी बस्ने यौन कार्यबाट ग्राहकबाट ५ सय लिने र २ सय रुपैयाँ प्रतिव्यक्ति आफू राख्ने गरेको अनुसन्धानबाट पत्ता लाग्यो। गत असारदेखि कात्तिकसम्म यादवसँग पैसा लिएर जबरजस्ती करणी गर्न लगाएकाले बालिका गर्भवती भइन्। गत असारमा धनुषाकै जनकपुरधाम उपमहानगरपालिका२१ कुर्थाकी कञ्चनकुमारी पजियारको बलात्कारपछि हत्या भयो। घटनामा बालिकाले भैंसी चराउन गएको बेला आँपको प्रलोभन देखाएर बगैंचामा लगेर बलात्कार गरेको देखियो। बलात्कारपछि हत्या गरेर शव दूधमती नदी किनारमा झाडीमा फालेको देखियो। घटनामा अभियुक्त भारतीय नागरिक दिपु सिंह पक्राउ परिसकेका छन्। त्यसैगरी बलात्कारबाट गर्भवती भएकी १३ वर्षीया छोरीलाई सानिमाको घर जाने भन्दै विराटनगरमा एक्लै छाडेर बेपत्ता भए। माघ २९ मा भारत बिहार राज्यअन्तर्गत सीतामढीका नागेन्द्रले सात महिनाकी गर्भवती छोरीलाई सुनसरीको भान्टाबारी हुँदै विराटनगर पुर्याएर भागेको थियो। यी केही प्रतिनिधि घटना हुन्। विशेषगरी ससाना खेल्नेकुद्ने उमेरका अबोध बालिकामाथि हुने क्रूर हिंसा बढी देखिन्छ। जिल्ला प्रहरी कार्यालयको अभिलेखअनुसार धनुषामा मात्रै आर्थिक वर्ष २०७७७८ को ८ महिनामा ७७ वटा जबरजस्ती करणीका घटना सार्वजनिक भएका छन्।"
नागरिकता पाउन पाँच वर्ष संघर्ष,"इटहरी : इटहरी४ का २१ वर्षीय कुशल खड्काले पाँच वर्षको संघर्षपछि यो साता वंशजको नागरिकता पाएका छन्। कुशलको नागरिकता बन्दा उनकी मावली हजुरआमा ८० वर्षीया दुर्गामाया कार्कीमा खुसीको सीमा छैन। भनिन्, भगवान्ले मेरो प्रार्थना सुनिदिए। दुर्गामाया छोरीले कमाइदिएको घर नातिका नाममा नामसारी हुनेमा ढुक्क छिन्। अनि, नातिले काम पाएर कमाइ गर्ने भनेर उत्तिकै खुसी छिन्। त्यसपछि उनको चासो रहेछ, काम पाएपछि बिहे गर्छ, उसको परिवार पनि बस्छ नि ! कुशल ०५६ सालमा मोरङको सुनवर्षी नगरपालिकामा जन्मिएका हुन्। उनी जन्मेको दुई वर्षपछि बुवा कुबेरबहादुर खड्का बेपत्ता भए। खेतमा काम गर्दै गरेका बेला केही मानिसले लगेको भन्ने कुशलले सुनेका थिए। त्यसपछि न उहाँको सास भेटियो न त लास नै, कुशलले भने, बुवाको अनुहार नै राम्रो सम्झना छैन। बेपत्ता हुँदासम्म कुबेरको नागरिकता परिवारका कसैले देखेनन्। सोधखोज पनि भएन। न त त्यसपछि उनीपट्टिका कोही आफन्त नै भेटिए। गाउँमा बस्न नसकेपछि हेमकुमारी कार्की छोरो लिएर माइत इटहरी आइन्। माइतीको संरक्षणमा बसेकी हेमकुमारीले दुःख गरेर तीन धुर जग्गा जोडिन्। त्यहीँ सानो घर बनाइन्। छोरोलाई पढाउने र पालनपोषण गर्ने काममा उनी लागिपरिन्। हेमकुमारीलाई ठूलो घिडघिडो बनेको थियो, छोरोको नागरिकता। नागरिकता बनाइदिन उनले दुई वर्ष संघर्ष गरिन्। त्यही बेला बिरामी परिन्। चार वर्षअघि विराटनगरको नोबेल अस्पतालमा अपरेसन गर्ने क्रममा उनको निधन भयो। कुशलको नागरिकता प्राप्तिको बाटो झन् जटिल बन्यो। आमाको नामबाट नागरिकता दिने चर्चा चल्यो। ऐन बन्यो तर कुशल र कुशलजस्तै धेरैले नागरिकता पाउन सकेनन्। आमाले कति दुःख गरेर बनाउनुएको यो घर के होला, अनागरिक भएर मेरो भविष्य के होला भन्ने चिन्ता थियो, कुशलले भने। नातिको नागरिकता नहुँदा दुर्गामायामा छटपटी थियो। उनी बारम्बार वडा कार्यालय धाउँथिन्। आश्वासन लिएर फर्किन्थिन्। बूढीआमाको दुःख, परिवारको समस्या सबै अवस्था बुझेपछि वडाध्यक्ष चन्द्रप्रसाद भट्टराईले पहल गरे। नेपालीमूलका बाबु पुष्टि हुने प्रमाण जुटाउन सकिने अवस्था देखेपछि भट्टराईले डेढ वर्षअघि सनाखत गरिदिए। तर, जिल्ला प्रशासन कार्यालय सुनसरीले नागरिकता दिएन। भट्टराईका अनुसार जिल्ला प्रशासन कार्यालयले नागरिकताका लागि अदालत जान सुझाव दियो। तर, अदालत गएर मुद्दा लड्न सक्ने ज्ञान र हैसियत कुशलको परिवारसँग थिएन। त्यही भएर भट्टराईले जिल्ला प्रशासन कार्यालयसँग निरन्तर समन्वयलाई नै जोड दिए। फेरि फाइल पठाएर पहल गर्दा प्रमुख जिल्ला अधिकारी, सहायक प्रमुख जिल्ला अधिकारीलगायत कर्मचारीले अध्ययन गरेपछि नागरिकता दिन तयार भएको उनले सुनाए। ऐनमै भएको व्यवस्थाअनुसार गर्न पनि प्रशासकहरूले चासो नदिँदा समस्या हुने रहेछ, उनले भने, उहाँहरू सकारात्मक भएपछि एउटा व्यक्तिको उद्धार भयो। सुनसरीका सहायक प्रमुख जिल्ला अधिकारी महेशकुमार पोखरेलले बाबु नेपाली हो भन्ने प्रमाण खुलेकाले नागरिकता दिन सजिलो भएको बताए। आमाको नागरिकता भएको, विवाह दर्ता भएको, जग्गामा पनि पतिको महलमा नाम भएकाले प्रमाणित गर्न सजिलो भएको पोखरेलको भनाइ छ। नेपाली मूलका भएर पनि नागरिकता नबनाई मृत्यु भएकाको हकमा तीन जना सनाखत र पाँच जनाको सर्जमिन गराएर दिन सकिने ऐनकै आधारमा दिइएको हो, उनले भने।"
