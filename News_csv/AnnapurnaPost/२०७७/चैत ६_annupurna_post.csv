शीर्षक,विवरण
कोरिया समस्यामा कूटनीतिक पहल,"वैदेशिक रोजगारीमा जान चाहने नेपाली युवाका लागि कोरिया आकर्षक गन्तव्य मानिन्छ। दुई मुलुकका सरकार आफैंले संयोजन गरेर कामदार छनोट हुने तथा यसरी जाँदा कुनै पनि झन्झट नहुने भएकाले त्यहाँ जान युवाका लागि तछाडमछाड नै चल्छ। आकर्षक कमाइ यसको अर्को विशेषता हो। तर पछिल्लो समय कोरोनाका कारण उक्त मुलुकले नेपाललाई उच्च जोखिममा राख्दा रोजगारीमा जाने सपना बोकेका युवा समस्यामा परेका छन्। एकातिर कोरोनाको कहर अर्कोतिर रोजगारीमा पनि जान नपाउँदा युवाले भोग्नुपरेको पीडा खपिनसक्नुको छ। यो समस्या समाधानका लागि दुई मुलुकबीच छलफल हुनुपर्छ। रोजगारीमा आउनेजाने प्रक्रिया सुचारु गरिनुपर्छ। विश्वव्यापी फैलिएको कोरोना भाइरस (कोभिड१९) को संक्रमण नेपालमा सहज भए पनि कोरियाले नेपाललाई उच्च जोखिममा राखिरहेको छ। कोरोनाको जोखिम नरोकिएको भन्दै कोरियाले नेपालबाट एक वर्षदेखि कामदार लगेको छैन। सरकारी अधिकारीको कमजोरीका कारण यस्तो अवस्था आएको हो। कोरियाली अधिकारीसँग पर्याप्त छलफल हुन नसक्नु, भएको छलफलमा कोरियाली पक्षलाई कन्भिन्स गराउन नसक्नुलगायतका कमजोरीले अहिलेको अवस्था निम्त्याएको हो। स्वदेशभित्र रोजगारीको अभाव भइरहेको बेला विदेश गएर कमाउँछु भन्नेलाई पनि सहजीकरण गरेर पठाउन नसक्नु सरकारी अधिकारीको कमजोरी हो। रोजगार अनुमति प्रणाली (ईपीएस) कोरिया शाखाका अनुसार कोरियाले कामदार नलगेपछि ७ हजार भन्दा बढी कामदार प्रभावित भएका छन्। नियमित कामदार ५ हजार र कमिटेड २ हजार गरी ७ हजार कामदार कोरिया रोजगारीको प्रतिक्षामा बसेका हुन्। तर ती कामदार कोरिया कहिले जान पाउने अन्योल कायमै छ। कामदार छनोट गर्ने, रोस्टरमा राख्ने र लेभर कन्ट्र्याक गराउने काम भने रोकिएको छैन। कोरियाले ३३ महिनामा कन्ट्र्याक पठाउँछ। तर लेभर कन्ट्र्याकपछिको भिसा लगाउने र त्यसका लागि फारम भर्ने काम रोकिएको छ। यति धेरै कामदार प्रभावित हुँदा पनि समस्याको समाधान निस्कन नसक्नु दुखद हो। यो विषयलाई गम्भीर रूपमा लिएर सरकारले यथासक्य छिटो पहल थाल्नुपर्छ। गत फागुनदेखि एकजना कामदार पनि कोरिया जान पाएका छैनन्। सन् २०२० मा १ हजार २७ जना कामदार कोरिया गएका थिए। सन् २०२१ मा कोही पनि जान पाएका छैनन्। कोरोनाको असर करिबकरिब शून्य भइसक्दा पनि पनि प्रक्रिया सुरु हुन नसक्नु दुखद हो। रोजगार अनुमति प्रणाली (ईपीएस) अन्तर्गत वर्षेनी ७ हजार नेपाली कोरिया गइरहेका छन्। भाषा परीक्षा पास गरेको दुई वर्षसम्म छनोटमा नपरे कोरिया जान पाइँदैन। यसपटक पनि नेपालसहित विभिन्न देशबाट विदेशी कामदार लैजानका लागि छिट्टै भाषा परीक्षा सञ्चालन गर्ने भनिए पनि मिति तोकिएको छैन रोजगार सहजीकरणका लागि विभागीय मन्त्री, सचिवलगायत कूटनीतिक नियोगका अधिकारी र नेपालस्थित कोरियाली दूतावासका अधिकारीबीच कूटनीतिक पहल हुनुपर्छ। रोकिएको कोरियाली भाषा परीक्षा सुचारु तथा पारदर्शी बनाउनेतिर जोड दिनुपर्छ। रोजगार अनुमति प्रणाली (ईपीएस) मार्फत गएका ४० हजार कामदार र अध्ययन गर्न गएका विद्यार्थी गरी ५० हजार नेपाली केरियामा कार्यरत छन्। नेपाली कामदारको भविष्य हेरेर मात्रै होइन, उनीहरूले मुलुकमा पठाउने रेमिट्यान्सले अर्थतन्त्रमा पारेको सकारात्मक प्रभावलाई ध्यानमा राखेर भए पनि अवरुद्ध प्रक्रिया सुचारु गर्नुपर्छ। यो विषयलाई सरकारी प्राथमिकतामा राख्नुपर्छ।"
कहाँ हराउँछन् बालबालिका ?,"काठमाडौं : पछिल्लो सात महिनामा झन्डै २ हजार बालबालिका हराएका छन्। साउनदेखि माघसम्म १ हजार ९ सय ८८ जना हराएकामा ९ सय ९३ मात्रै भेटिएको सरकारी तथ्यांकले देखाएको छ। ९ सय ९५ जना भेटिएका छैनन्। यो अवधिमा १ हजार ५ सय ६३ बालिका र ४ सय २५ बालक हराएका थिए। २ सय २१ बालक र ७ सय ७२ बालिका खोजी गरी परिवारमा पुनर्मिलन गराइएको राष्ट्रिय बाल अधिकार परिषद्का कार्यकारी निर्देशक मिलनराज धरेलले बताए। हराएकामध्ये धेरै बालिका रहेको जनाइएको छ। पछिल्लो ६ वर्षको तथ्यांक हेर्दा पनि धेरै बालबालिका भेटिएको देखिँदैन। परिषद्अन्तर्गतको बालबालिका खोसतलास समन्वय केन्द्रका कार्यक्रम अधिकृत सन्तोषचन्द्र अधिकारीले साथीको लहैलहैमा लागेर सहर छिरेर हराउने गरेको पाइएको बताए। आर्थिक अवस्था, घरायसीलगायत कारणले बालबालिका घर छाडेर हिँडेपछि हराएका घटना धेरै भेटिएको अधिकारीको भनाइ छ। अधिकारीका अनुसार सन्तान हराएपछि आत्तिएर अभिभावक प्रहरीमा उजुरी गर्छन्। अलिअलि बोकेर ल्याएको पैसा सकिन्छ अनि उनीहरू बेवारिसे हुन्छन्। त्यसरी हिँडेका कतिपय सडकमा भेटिन्छन्। कतिपय होटललगायत ठाउँमा मजदुरी गरिरहेका हुन्छन्। काठमाडौंको हकमा धेरै बालबालिका पशुपतिनाथ मन्दिर वरिपरि भेटिन्छन्। अन्य सहरमा पनि मन्दिरमै भेटिन्छन्। हराएका अधिकांश बालबालिका जोखिमयुक्त अवस्थामै भेटिने गरेको अधिकारीले सुनाए। कोही भने आफन्तका घरमा पनि भेटिने गरेका छन्। प्रहरी र परिषद्ले गरेको अनुगमनमा बिहीबार मात्रै ९ बालबालिकाको उद्धार गरिएको छ। कलंकी, सातदोबाटोलगायत व्यस्त बजारमा मागिरहेका र पानी, खानेकुरा बेचिरहेको अवस्थामा उनीहरूलाई उद्धार गरिएको अधिकारीले बताए। यीमध्ये एक बालिका र आठ बालक छन्। ०७६७७ मा ८ सय ३१ बालक र १ हजार ८ सय ९८ बालिका गरी २ हजार ७ सय २९ जना बेपत्ता भएको तथ्यांक देखिन्छ। जसमा ६ सय ९० बालक र १ हजार ५ सय २९ बालिका गरी २ हजार २ सय १९ जना फेला परेका थिए। ०७५७६ मा १ हजार ५१ बालक र २ हजार ३ सय ७१ बालिका गरी ३ हजार ४ सय २२ जना हराएकामा २ हजार ५ सय ४० भेटिएका थिए। जसमा ८ सय २५ बालक र १ हजार ७ सय १५ जना बालिका छन्। ०७४७५ मा ९ सय २३ बालक, १ हजार ४ सय ७ बालिका गरी २ हजार ३ सय ३० जना हराएकामा १ हजार १७ जना भेटिए। जसमा ४ सय ७ बालक र ६ सय १० बालिका थिए।०७३७४ मा १ हजार ४७ बालक र १ हजार ७ सय २४ बालिका गरी २ हजार ७ सय ७२ जना हराएका थिए। जसमा ३ सय ५३ बालक र ३ सय ६७ बालिका गरी ७ सय २० जना भेटिए।०७२७३ मा ६ सय बालक र ९०२ बालिका गरी १ हजार ५ सय २ जना हराएका थिए। २ सय ३ बालक र २ सय ५ बालिका गरी ४ सय ८ जना फेला परेको परिषद्को तथ्यांकले देखाउँछ।परिषद्को तथ्यांकअनुसार ०७१७२ मा ४ सय ४४ बालिका र ३ सय ४२ बालकसहित ७ सय ८६ जना बेपत्ता भएका थिए। जसमा १ सय ६७ बालक र १ सय ४२ बालिका गरी ३ सय ९ मात्र भेटिएका थिए। बालबालिकाको उद्धार, संरक्षण तथा व्यवस्थापन गर्न बालबालिका समन्वय केन्द्र नम्बर १०४ सेवा मनाङबाहेक ७६ जिल्ला प्रहरी कार्यालयमार्फत सञ्चालनमा छ। केन्द्रले बेवारिस अवस्थामा फेला परेका ९७ मध्ये ४५ जनालाई परिवारमा पुनर्मिलन र ५२ जनालाई अस्थायी संरक्षण सेवामा राखिएको छ। बेवारिस फेला परेका ३१ बालबालिकाको कानुनी पहिचानको व्यवस्थासहित दीर्घकालीन संरक्षण व्यवस्थापन गरिएको धरेलले बताए। सडकमा अझै भेटिन्छन् बालबालिकासरकारले सडक बालबालिकामुक्त राष्ट्र घोषणा गरेको छ। तर, सडकमा अझै बालबालिका भेटिइरहेका छन्। चालु वर्षको सात महिनामा १ सय ८८ बालबालिकालाई सडकबाट उद्धार गरिएको छ। यो अवधिमा १ सय ६५ बालक र २३ बालिका सडकमा भेटिएका हुन्। यो अभियानअन्तर्गत ०७२ वैशाखदेखि ०७७ असारसम्म १ हजार ४ सय ३३ बालबालिकाको उद्धार गरिएको थियो। बाल अधिकार परिषद्का अनुसार ८ सय १० बालबालिकालाई पारिवारिक पुनर्मिलन गरिएको छ। १ सय ८४ जना सीपमूलक तालिममा पठाइएको छ। ५९ जना तालिम पूरा गरी सीपमूलक कार्यमा संलग्न भएका छन्। अन्यलाई अस्थायी संरक्षण केन्द्र तथा दीर्घकालीन संरक्षण केन्द्रमा संरक्षण व्यवस्थापन गरिएको परिषद्का कार्यकारी निर्देशक धरेलले बताए। सडकमा आश्रित बालबालिकाको उद्धार, संरक्षण तथा व्यवस्थापनलाई निरन्तरता दिँदै आगामी असारसम्म सडक बालबालिका मुक्त राष्ट्र बनाउने गरी कार्यक्रम सञ्चालन भइरहेको धरेलले बताए। २५ स्थानमा हेल्पलाइनसरकारले चाल वर्षभित्र २५ स्थानमा बाल हेल्पलाइन सेवा १०९८ पुर्याउने भएको छ। धरेलका अनुसार १२ स्थानमा रहेको बाल हेल्पलाइन सेवालाई १८ स्थानमा विस्तार गरिएको छ। चालु वर्षभित्र २५ पुर्याउने लक्ष्य रहेको उनले बताए। पहिलो ८ महिनामा हेल्पलाइनमार्फत ४५० बालबालिकालाई हिंसा दुव्र्यवहारबाट उद्धार गरिएको छ। संरक्षण सहयोगको आवश्यकता भएका ५ हजार २ सय २२ बालबालिकालाई संरक्षण सहायता प्रदान गरिएको छ।"
घाँसदाउरा गर्न बाघको त्रास,"गुलरिया : ६२ वर्षीया डल्ली रावत मंगलबार साथीहरूसँग निउरो टिप्न बर्दिया राष्ट्रिय निकुञ्जभित्रको संवेदनशील क्षेत्र बघौरा फाँटामा गएकी थिइन् । ठाकुरबाबा नगरपालिका७ मोहनपुरकी रावतलाई पाटे बाघले आक्रमण गर्यो । साथीहरूले नेपाली सेनालाई खबर गरेपछि तत्काल खोजी गर्दा बाघले खाएको अवस्थामा उनको शव भेटियो । मधुवन नगरपालिका३ भग्रैयास्थित खाता सामुदायिक वनमा एक साताअघि घाँस काट्न गएकी २७ वर्षीया रिना सुनारलाई पनि बाघले लग्यो । गेरुवा गाउँपालिका६ बाँझपुरस्थित गेरुवा कर्णाली नदीको टापुमा राजापुर१० कालावन्जरका ६५ वर्षीय लालबहादुर थारूलाई पनि बाघले मायो । थारू भैंसी चराउन त्यहाँ गएका थिए । बर्दियामा बाघको आक्रमण रोकिएको छैन । यी घटनाले जंगल क्षेत्रमा पुगेका स्थानीयलाई बाघले आक्रमण गरेको देखाउँछन् । घाँस, दाउरा गर्न, भैंसी, बाख्रा चराउन जाने क्रममा अधिकांश आक्रमणमा परेको देखिन्छ । राष्ट्रिय प्रकृति संरक्षण कोष बर्दिया संरक्षण कार्यक्रमका अधिकृत रविन कडरियाले साढे २ वर्ष अवधिमा बर्दियाबाँके कम्प्लेक्समा बाघको आक्रमणबाट १८ जनाको मृत्यु भएको बताए । बर्दिया निकुञ्ज क्षेत्रमा ९, वन क्षेत्रमा ७ र बाँके राष्ट्रिय निकुञ्जमा २ जनाले ज्यान गुमाएका हुन् । यस वर्ष बर्दियामा ९ जनाले ज्यान गुमाएका छन् । कडरियाका अनुसार ज्यान गुमाउनेमा खाता जैविक मार्गमा ५ र निकुञ्ज क्षेत्रमा ४ जना छन् । निकुञ्जले ९ सय ६८ र मध्यवर्ती क्षेत्रले ५ सय ७ वर्गकिमि क्षेत्रफल ओगटेका छन् । कडरियाका अनुसार बर्दियामा रहेका ८७ वटा पाटेबाघमध्ये ४ वटा खाता जैविक मार्ग र ६ वटा राजमार्गको आम्वासाकर्णाली क्षेत्रमा छन् । बाँकी अन्यत्र छरिएका छन् । निकुञ्ज क्षेत्रमा बाघको आहारा प्रशस्त भए पनि खाता जैविकमार्ग क्षेत्रमा अभाव देखिएको छ ।हामीले बाघ नियन्त्रण गर्न निरन्तर प्रयास गरेका छौं । हालसम्म गोला र खातामा गरी २ वटा बाघ नियन्त्रणमा लिएका छौं, उनले भने । संवेदनशील क्षेत्रमा आवागमन रोक्न सूचना गरिए पनि जाने क्रम नरोकिँदा दुर्घटना बढेको उनको भनाइ छ । बाघले कात्तिकमा एक सातामै तीन जनाको ज्यान लिएको थियो । खाता जैविक मार्गमा पर्ने सम्झना सामुदायिक वनमा कात्तिक ५ गते बाघले आक्रमण गर्दा मधुवन३ की २९ वर्षीया गंगा खत्रीको मृत्यु भएको थियो । त्यसको एक सातामै सोही ठाउँका २९ वर्षीय रमेश थारू र २६ वर्षीय दिनेश थारूको ज्यान गयो । उनीहरू खाता जैविकमार्ग धनौरा क्षेत्रमा रहेको बेलझुन्डी सामुदायिक वनमा बाघको आक्रमणमा परेका थिए । विज्ञ टोली बर्दियामा आक्रामक बाघ पहिचान गरी नियन्त्रणका लागि चितवनबाट विज्ञसहितको टोली संवेदनशील क्षेत्रमा परिचालन गरिएको छ । बाघ पहिचान गर्न १३ स्थानमा अटोमेटिक क्यामेरा जडान गरिएको डिभिजन वन कार्यालय बर्दियाका प्रमुख महेन्द्र वाग्लेले बताए । तीनवटा हात्तीसहित विज्ञ प्राविधिक २५ जनाको टोली खाता क्षेत्रमा परिचालन गरिएको छ । जैविकमार्ग सीमावर्ती क्षेत्र भएकाले पनि बाघ पहिचान गर्न कठिनाइ परेको छ । खाता क्षेत्रमा रहेका बाघको वासस्थान सीमापारि छ । जसकारण पनि अध्ययन अनुसन्धानमा समस्या पर्छ । अहिलेको अवस्थामा जंगल पस्न नहुने उनले बताए । सामुदायिक वन उपभोक्ता राष्ट्रिय महासंघका केन्द्रीय सदस्य मोहम्मद कर खानले सरकार बाघ नियन्त्रण प्रक्रियामा असफल भएको बताए । बाघ संरक्षणका विज्ञले सुरुवाती अवस्थामा ध्यान नदिएकाले समस्या आएको उनको भनाइ छ । बजार, विद्यालयलगायत घरायसी कामकाजमा बाहिर निस्कनै स्थानीयलाई सकस भइरहेको उनले बताए ।"
लक्ष्य भेट्न कठिन,"काठमाडौं : पछिल्ला आर्थिक वर्षमा पुँजीगत बजेट खर्च कुल गार्हस्थ्य उत्पादन (जीडीपी)को ६ देखि साढे ७ प्रतिशत भइरहेको छ। अहिले साढे २ खर्बदेखि ३ खर्ब रुपैयाँ हो। यो खर्च प्रवृत्ति आवश्यकताभन्दा न्यून रहेको पूर्वाधार विज्ञ कमल पाण्डेले बताए। सरकार र निजी क्षेत्रले गरेका विभिन्न अध्ययनले दिगो विकास लक्ष्य, सरकारले राखेको २५ वर्षे दीर्घकालीन लक्ष्य पूरा गर्न पुँजीगत खर्च जीडीपीको १२ देखि १५ प्रतिशत रकम लगानी गर्नुपर्ने देखाएको छ। यो वार्षिक न्यूनतम ४ खर्ब ७३ अर्बदेखि ५ खर्ब ९१ अर्ब रुपैयाँ हो। पुँजीगत खर्चमध्ये ७० प्रतिशत पूर्वाधार (सडक, खानेपानी, ऊर्जा, सहरीकरण र सञ्चार) क्षेत्रमा प्रयोग हुने गरेको छ, उनले भने। तर, सन् २०१२०१३ को तुलनामा २०१७०१८ मा सुधार हुँदै गएको तथ्यांकले देखाएको छ। पूर्वाधारमा विनियोजित रकममध्ये ७० देखि ८० प्रतिशत मात्र खर्च हुने गरेको छ। पछिल्ला वर्षमा यही प्रवृत्तिमा खर्च भइरहेको पूर्वाधारविज्ञ कमल पाण्डेले जानकारी दिए। पूर्वाधार क्षेत्रले पाएन प्राथमिकता तर, नेपाल उद्योग वाणिज्य महासंघको सहरी विकास समितिका सभापति मीनमान श्रेष्ठले भने अनुगमन गर्ने निकाय धेरै हुँदा काम हुन नसकेको बताए। त्यस्तै, विकास आयोजनाको ठेक्कामा अग्रिम भुक्तानी दिने नियम खारेज गर्नुपर्छ, उनले भने। पूर्वाधार आयोजना बुट (निर्माण, स्वामित्व ग्रहण, सञ्चालन र हस्तान्तरण) मोडेलमा निर्माण गर्नुपर्नेमा जोड दिए। नेपाल उद्योग परिसंघका उपाध्यक्ष वीरेन्द्रराज पाण्डेले सार्वजनिक निजी साझेदारी नीति आए पनि ऐन र नियमावली नआएको गुनासो गरे। नीतिगत स्पष्टता र नाफा नभएसम्म निजी क्षेत्र पूर्वाधार लगानीमा आउँदैन, उनले भने। अब स्वदेशी क्षमता वृद्धिमा ध्यान दिनुपर्ने बताए। सहरी विकास विज्ञ सरिता श्रेष्ठ मास्केले पूर्वाधार निर्माण गर्नुपूर्व सबैले स्वामित्व लिने गरी योजना बनाउनुपर्नेमा जोड दिइन्। राजनीतिक नेतृत्वको दबाबमा होइन, प्रक्रियामा रहेर काम गर्ने संकार विकास गर्नुपर्छ, उनले भनिन्। अर्थ मन्त्रालयका योजना अनुगमन तथा मूल्यांकन महाशाखा प्रमुख सुमन दाहालले पूर्वाधार आयोजनाको अनुगमनमा न्यून अनुगमन हुँदा पनि समस्या आएको बताए। त्यस्तै, निजी क्षेत्र र सरकारबीच विश्वासको अभावले पनि कतिपय समस्या आएको देखिन्छ, उनले भने। योजना बैंक बनाएर काम गर्ने प्रक्रिया थालिएको भए पनि अझै प्रभावकारी हुन नसकेको उनको भनाइ छ। नेपाल निर्माण व्यवसायी महासंघका अध्यक्ष रवि सिंहले पूर्वाधार विकास सरकारको प्राथमिकता बाहिर रहेको बताए। समयमै सम्पन्न हुने आयोजनामा पनि न्यून बजेट राख्दा वर्षौंसम्म त्यो आयोजना सम्पन्न नहुन नसकेको उनको भनाइ छ।"
नेपाल पक्षले पार्टी कमिटी ब्युँताउने,"काठमाडौं : एमालेको माधवकुमार नेपाल र झलनाथ खनाल पक्षले पार्टीका सबै कमिटी र संगठन ब्युँताउने भएको छ। उक्त पक्षको बिहीबार सकिएको दुईदिने राष्ट्रिय कार्यकर्ता भेलाले माओवादी केन्द्रसँगको एकतापूर्वको पार्टी कमिटी ब्युँताएर अघि बढ्ने निर्णय गरेको हो। भेलाले १७ बुँदे घोषणापत्र जारी गर्दै फागुन २८ गते पार्टी अध्यक्ष एवं प्रधानमन्त्री केपी शर्मा ओलीद्वारा आफू पक्षधर केन्द्रीय कमिटीका सबै निर्णय रद्द गर्न माग गरेको छ। वरिष्ठ नेता नेपालले भेलालाई सम्बोधन गर्दै आफू पार्टी विभाजनको पक्षमा नरहेको बताएका थिए। मुन्ट्याएरै निकाल्न खोजेछन् भने पनि अन्तिम दमसम्म लड्छौं, नेता नेपालले भने। स्थानीय जनप्रतिनिधिलाई पनि कारबाहीको धम्की दिइएको नेपालले बताए। उनले भने, हटाउने हो भने हामीलाई हटाएर देखाऊन्। हामी तयार छौं। उपमहासचिव घनश्याम भुसालले जनसंगठन र पार्टी कमिटी जेठ २ पूर्वकै अवस्थामा फर्काइने घोषणा गरे। पार्टीका धेरै कमिटीमा हाम्रै साथीहरू हुनुहुन्छ। हामी आधिकारिक हौं, उनीहरू (ओली पक्ष) समानान्तर हुन, गुटबन्दी हुन, नेता भुसालले भने। एमाले र माओवादी केन्द्रबीच २०७५ जेठ ३ गते एकता भएको थियो। अदालतको आदेशपछि पार्टीका सबै कमिटी, सम्बद्ध जनसंगठन र पेसागत संगठनलगायत सबै संरचना माओवादी केन्द्रसँगको एकीकरणपूर्वको स्थितिबाट विधिसम्मत सञ्चालन र क्रियाशील तुल्याउनु कानुनसम्मत र पद्धतिसम्मत हुने भेलाको निष्कर्ष छ। पार्टीलाई विधान, विधि र पद्धतिअनुरूप सञ्चालन गरेर मात्र नेपालको कम्युनिस्ट आन्दोलनलाई जोगाउन सकिन्छ, घोषणापत्रमा लेखिएको छ, यसलाई क्षतविक्षत तुल्याउँदै राष्ट्रिय स्वाधीनतालाई समेत कमजोर बनाउने सबै प्रकारका षडयन्त्रलाई विफल गर्दै नेकपा (एमाले)लाई एकताबद्ध र सुदृढ बनाउन सकिन्छ। सचिव योगेश भट्टराईले जेठ २ पूर्वका कमिटीमाथि प्रधानमन्त्री ओलीले षड्यन्त्र गरिरहेको आरोप लगाउँदै त्यसलाई मान्यता नदिने बताए। भेलाले एमालेको एकता जोगाउन अध्यक्ष ओलीले फागुन २८ गते एकपक्षीय रूपमा गरेका केन्द्रीय कमिटीका निर्णय रद्द गर्नुपर्ने निष्कर्ष निकालेको छ। नेपालखनाल पक्षलाई जानकारी नदिई महासचिवबाहेक पार्टीका अरू पदाधिकारी हटाउने, नेताहरूको जिम्मेवारी हेरफेर गर्ने र माओवादी केन्द्रमा नफर्केका नेताहरूलाई केन्द्रीय कमिटीमा मनोनयन गर्ने निर्णय भएको थियो। यसप्रकारको कार्य सर्वोच्च अदालतको फैसलाको मर्मविपरीत तथा नेकपा (एमाले) को एकतामा भाँजो हाली पार्टीलाई विभाजन गर्दै अन्ततः नेपालको कम्युनिस्ट आन्दोलनलाई कमजोर तुल्याउने र विसर्जन गर्नेतर्फ परिलक्षित रहेको छर्लंगै छ, घोषणापत्रमा लेखिएको छ, अतः पार्टी विधान, पद्धति र नेकपा (एमाले)को सिद्धान्त, नीति र अभ्यासविपरीत अध्यक्ष पदमा रहनुभएका केपी शर्मा ओलीको तर्फबाट भएका कथित निर्णय र कामलाई यो भेला पूर्णतः अस्वीकार गर्दछ। फागुन २८ गतेका निर्णय सच्याएर स्थायी कमिटी, पोलिटब्युरो र केन्द्रीय कमिटीको बैठक बोलाउन भेलाले पार्टी अध्यक्ष ओलीसँग आग्रह गरेको छ। एमाले र माओवादी केन्द्रबीचको पार्टी एकता भंग गर्ने सर्वोच्च अदालतको निर्णयप्रति भेलाले असहमति जनाएको छ। एकीकृत, सशक्त र सुदृढ कम्युनिस्ट पार्टी निर्माण गर्ने उद्देश्यसाथ गठन भएको नेपाल कम्युनिस्ट पार्टी (नेकपा) लाई षड्यन्त्रमूलक किसिमले छिन्नभिन्न पारिएको भेलाको निष्कर्ष छ। नेकपा (एमाले) लाई समेत फुटाई नेपालको कम्युनिस्ट आन्दोलनलाई समाप्त गर्ने र नेपालको राष्ट्रिय स्वाधीनता, स्वतन्त्रता, अखण्डता र स्वाभिमानलाई नै कमजोर तुल्याउने देशी, विदेशी प्रतिक्रियावादीको षड्यन्त्रको भत्र्सना गर्दै, घोषणापत्रमा लेखिएको छ, त्यस्तो षड्यन्त्रलाई विफल तुल्याई राष्ट्रको अस्मिता तथा कम्युनिस्ट आन्दोलनको भविष्य सुरक्षित गर्न एकता र दृढतासाथ अग्रसर हुन नेकपा (एमाले) पार्टी पंक्तिका साथै सम्पूर्ण देशभक्त तथा वामपन्थी शक्तिलाई यो भेला हार्दिक आह्वान गर्दछ। ओलीको गुटबन्दीबाट भएका र हुन सक्ने पार्टी विधान, पार्टी एकता र राष्ट्रिय हित प्रतिकूलका कुनै पनि काम कारबाहीविरुद्ध दृढतासाथ अग्रसर हुन भेलाले आह्वान गरेको छ। भेलामा उपस्थित नहुन प्रधानमन्त्रीबाट धम्की दिइएको र त्यसलाई अस्वीकार गरिएको घोषणापत्रमा छ। भेलामा देशभरका ४ हजारभन्दा बढी प्रतिनिधि सहभागी थिए।"
"बस्ती बन्यो, तर कच्चा","गोरखा : धार्चे गाउँपालिका४ गुप्सीपाखामा निर्माण गरिएको एकीकृत नमुना बस्ती चिरिच्याट्ट देखिन्छ। तर, यहाँ बनाइएका घरका संरचना कच्चा रहेको भन्दै लाप्राकका बासिन्दाले असन्तुष्टि जनाएका छन्। ढोका पनि प्लास्टिकको छ, झ्याल पनि प्लास्टिकको छ, वडाध्यक्ष राज गुरुङले भने, बाहिर बोक्रो, भित्र खोक्रो भनेजस्तो छ। सानोतिनो ठक्करले पनि कतिपय घरका झ्यालढोका फुटिरहेका छन्। घर असुरक्षित भयो। काठका झ्यालढोका बनाउन वडा र गाउँपालिका कार्यालयले जति अनुरोध गर्दा पनि सुनुवाइ नभएको गुनासो वडाध्यक्ष गुरुङले गरे। भूकम्पका कारण विस्थापित भएका लाप्राकवासीलाई पुनःस्थापित गराउन गैरआवासीय नेपाली संघ (एनआरएनए)ले यो बस्ती निर्माण गरेको हो। बस्तीमा ५ सय ७३ वटा घर निर्माण सम्पन्न गरेको छ। भूकम्प गएकै दिन वैशाख १२ गते स्थानीयलाई हस्तान्तरण गर्ने कार्यक्रम रहेको एनआरएनएले जनाएको छ। सक्नेले एनआरएनएले बनाएको झ्यालढोका फालेर आफैंले बनाएका छन्। भन्न त हामीले हस्तान्तरण नगरेसम्म यो झ्यालढोका नफाल्नू भनेका थिए। तर, मैले नै हो सबैभन्दा पहिले फालेको, साविक लाप्राक गाविसका पूर्वउपाध्यक्ष बिसबहादुर गुरुङले भने, जस्ता पनि यति कच्ची छ कि, वडाध्यक्षको घरको जस्ता पनि प्वाल परिसक्यो। अरू ३०३५ वटा घरका जस्ता प्वाल परेका छन्। एनआरएनएको भर पर्दा स्थानीयले अरू धेरै अवसर गुमाउनुपरेको उनले बताए। गुप्सीमा सात बेडको अस्पताल बनाउन एउटा संस्थाले बल गरेको थियो। आफूले काम गरेको ठाउँमा अरू संस्थाले काम गर्न नपाउने भनेर एनआरएनएले छिर्नै दिएन, उनले भने, अहिले घरको न घाटको भयो। न संस्थाले बनाउन पायो न त एनआरएनएले बनायो। शौचालय आआफैँ बनाऊ, पैसा दिन्छु भनेको थियो, दिएन। घरमा प्रयोग भएको काठको १२ हजार सात सय रुपैयाँका दरले दिन्छु भनेको थियो, त्यो पनि अत्तोपत्तो छैन। समन्वय र सहकार्य नै नगर्ने भन्दै स्थानीय रुष्ट भएका छन्। चारपाँचवटा हेलिकप्टरमा सररर आउँछन्, जान्छन्। हामीसँग सम्बन्ध, समन्वय केही हुँदैन। हामीले बोलेको कुरा पानीमा लठ्ठी हानेजस्तो हो, कुनै निष्कर्ष आउँदैन, उनले भने। बस्तीभित्र ढल, नाली, बाटो, आँगन केही पनि नबनेको स्थानीयको गुनासो छ। पहिले राम्रो राम्रो कुरा गरेका थिए। अहिले अधुरो घर दिन लागेका छन्, स्थानीय दम्नी गुरुङले भनिन्, झ्यालढोका फेर्नुपर्छ, भर्याङ हाल्नुपर्छ, सिमेन्ट प्लास्टर गर्नुपर्छ, उनले भनिन्, छानाको जस्ता फेर्नुपर्छ, तलामा फलेक हाल्नुपर्छ। एनआरएनएले अधुरो काम गरेको भन्दै उनले गुनासो गरिन्। गुप्सीमा ल्याएको खानेपानी आयोजना पनि बिग्रिएको छ। केयर नेपालले १४ किमि टाढाबाट खानेपानीको योजना ल्याएको थियो। तर, अहिले सयभन्दा धेरै ठाउँमा टुटफुट भएको छ, पूर्व गाविसअध्यक्ष गुरुङले भने, हामीलाई त यो बस्ती नखाऊँ भने दिनभरिको सिकार, खाऊँ भने कान्छाबाउको अनुहारजस्तो भएको छ।"
एफएनसीसीआइका पूर्वउपाध्यक्ष प्रधानसहित २३५ उद्योगी व्यवसायी एमाले प्रवेश,"काठमाडौं : उद्योग वाणिज्य महासंघका पूर्वउपाध्यक्ष किशोर प्रधानसहित २ सय ३५ भन्दा बढी उद्योगी व्यवसायी नेकपा एमालेमा प्रवेश गरेका छन् । उनी गत निर्वाचनमा महासंघको वरिष्ठ उपाध्यक्षमा चन्द्र ढकालसँग पराजित भएका थिए । प्रतिष्ठीत गोल्छा अर्गनाइजेशनका सन्चालक तथा दिवाकर गोल्छाका छोरा हितेश गोल्छा पनि एमाले प्रवेश गरेका छन् । दिवाकर नेपाली कांग्रेसबाट संविधानसभा सदस्य थिए । एमालेमा प्रवेश गर्ने उद्योगी व्यवसायीलाई प्रधानमन्त्री केपी ओली र उपप्रधानमन्त्री ईश्वर पोखरेलले खादा र टीका लगाएर स्वागत गरेका थिए । एमाले प्रवेश गर्ने व्यवसायीमा नेपाल टेलिभिजनका पूर्वअध्यक्ष सिताराम अग्रवाल, उद्योगी ललित अग्रवाल, पुनम ब्यास, कृष्ण प्रसाई, मदन मित्तल, अजय सरावगी, ओमप्रकाश बंशल, नरेन्द्र गुप्ता,जुगलकिशोर धनावत, ओमप्रकाश मौर,ओमप्रकाश लोहिया, सुरेन्द्र श्रेष्ठ, किशोर लोहिया, नविल खाँन, अनिलकुमार बंशल, जीवन दारुका, प्रेम पाण्डे लगायतका उद्योगी व्यवसायी एमालेमा प्रवेश गरेका हुन् । पार्टी प्रवेश कार्यक्रममा नेपाल उद्योग वाणिज्य महासंघका अध्यक्ष शेखर गोल्छा, पूर्वअध्यक्ष भवानी राणा, नेपाल उद्योग परिसंघका वरिष्ठ उपाध्यक्ष विष्णुकुमार अग्रवाल,परिसंघका पूर्वअध्यक्ष हरिभक्त शर्मा, चेम्बर अफ कमर्शका कार्यवाहक अध्यक्ष कमलेशकुमार अग्रवाल, नेपाल घरेलु तथा साना उद्योग महासंघका अध्यक्ष उमेशप्रसाद सिंह लगायतका उद्योगी व्यवसायीको उपस्थीति रहेको थियो । प्रधानमन्त्रीका ओली विशेष आर्थिक सल्लाहकार मोतिलाल दुगडको अगुवाईमा उद्योगी व्यवासायी एमालेमा प्रवेश गरेको हुन् ।"
केपी नेतृत्वमा आएको दिनदेखि नै पार्टीमा संकट : नेपाल,"काठमाडौं : नेकपा एमालेका वरिष्ठ नेता माधवकुमार नेपालले नवौं महाधिवेशनबाट केपी ओली नेतृत्वमा आएको दिनदेखि नै पार्टीमा संकट सुरु भएको दाबी गरेका छन्। शुक्रबार आफूनिकट अखिल नेपाल महिला संघको भेलालाई सम्बोधन गर्दै नेपालले महाधिवेशनका आफूले सारेको दस्तावेज र विचार पास भएको र नेतृत्व अर्काको भएको टिप्पणी गरे। उनले ओलीले गरेको सबै अपमान र पूर्वाग्रहको व्यवहार भएपनि मिलेर जाने प्रयास गरेको धारणा राखे। नेपालले एकलौटी ढंगले अगाडि बढेका ओली सुध्रने कुनै लक्षण नदेखेको बताए। उनले झापा आन्दोलनदेखि कुनै पनि आन्दोलनमा ओलीको भूमिका नरहेको पनि बताए । उनले जनताको समस्याले आफूलाई पिरोल्ने गरेको धारणा राखे। नेताहरुबीचमा कुनै जुँगाको लडाई होइन, यो कुनै ईश्याबाट आएको कुरा पनि होइन। नेपालले भने, यो आएको भनेको ठिक तरिकाले पार्टी चलेन, चलाइएन, ठिक तरिकाले चलाउनुपर्यो। सरकार पनि राम्ररी चल्नुपर्यो, जनताका समस्याका बारेमा छलफल हुनपर्यो। उनले तोकिएको बेलामा बैठक बस्नुपर्ने र एजेण्डामा छलफल हुनुपर्ने धारणा राखे। पार्टी विभाजन गर्ने आफ्नो लक्ष्य नभएको बताउँदै नेपालले एमालेको एकता गर्नका लागि ०७५ जेठ २ गतेलाई प्रस्थानबिन्दु बनाएर पार्टी जीवनलाई निरन्तरता दिनुपर्ने स्पष्ट पारे। २०७५ जेठ २ मा कायम रहेका सबै पार्टी कमिटी, निकाय, जनसंगठन र विभाग पुनःस्थापना गर्नुपर्ने माग गर्दै उनले ओलीलाई अध्यक्ष मान्न आफू तयार रहेको बताए।"
प्रतिनिधिसभाको बैठक बस्दै : शीर्षनेताको शुभकामना मन्तव्य खोइ ?,"काठमाडौं : निर्वाचन होइन, प्रतिनिधिसभा अधिवेशन आह्वान होस् भन्दै आन्दोलनरत पक्षबाटै पहिलो बैठक बहिष्कारको घटना र त्यसपछिका सदनका कार्यसूचीले सबै नागरिकलाई एकपटक चकित तुल्याएको छ। सबै नीतिको माउ अर्थात् राजनीतिलाई नेतृत्व गर्ने प्रमुख दलकै शीर्षनेताबीच सरकार र पार्टी सञ्चालनका विषयमा उत्पन्न विवादले जनताको सार्वभौम सम्पन्न संस्थासमेत कसरी निष्प्रभावी हुँदोरहेछ भन्ने उदाहरणका रूपमा सदन सञ्चालन र कार्यसूची लिन सकिन्छ। नेपाल कम्युनिष्ट पार्टी (एमाले) का नेता भीमबहादुर रावलले प्रतिनिधिसभा निष्क्रिय हुने र कुनै काम गर्न नसक्ने स्थितिले लोकतन्त्रलाई कमजोर पार्ने प्रतिक्रिया दिए। उनले भने, संसद् यसरी निष्क्रिय भएमा देशको प्रणाली जनउत्तरदायी बन्न सक्दैन, यस्तो हुन नपर्ने हो किन भयो, छिटो अन्त्य हुनुपर्छ। सदनको अधिवेशन प्रारम्भ भएको पहिलो बैठकमै अध्यादेश पेश हुने र संसद्मा प्रतिनिधित्व गर्ने दलका शीर्षनेताले सम्बोधन गर्ने विगतको असल अभ्यास यसपटक प्रभावित भएको छ। अध्यादेश पेश गर्ने विषयमा सत्तारुढ दलकै एक समूह र प्रतिपक्ष नेपाली कांग्रेसले असहमति जनाउँदै अवरोध गरेपछि तीनवटा बैठक बसिसके पनि अझै पेश हुनसकेको छैन। अध्यादेश रोकेर संविधान मिच्ने काम भो नेकपा (एमाले) का नेता खगराज अधिकारी भन्छन्, संविधान र प्रतिनिधिसभा नियमावलीले सदनको पहिलो बैठकमै अध्यादेश पेश गर्नुपर्छ भन्छ, अध्यादेश रोकेर कानून र संविधान मिच्ने काम भएको छ, यो अहिले सबैभन्दा ठूलो चूनौती हो। कार्यापालिका र व्यवस्थापिकाबीचको अन्तरसम्बन्धको बुझाइमा सभामुखको व्यवहारतः समस्या देखिएकाले जुन दिन सकारात्मक हुनुहोला त्यस दिन मात्रै बैठकका कामकारवाहीले ठिक निकास पाउने जनाउँदै पूर्वमन्त्री अधिकारीले भने, दलका नेताहरुको शुभकामना मन्तव्य त्यति ठूलो कुरा भएन, पहिलो बैठकमै अध्यादेश आउनुपर्थ्यो, एउटा टेबल त भयो, तर अरु अलपत्रै रहे। सरकारको निर्वाचनमा जाने निर्णयविपरीत अदालतको आदेशमा पुनःस्थापना भएको प्रतिनिधिसभाको सातौँ अधिवेशनको पहिलो बैठक नै संसद्को माग गर्दै आन्दोलनरत तत्कालीन नेकपाको एक पक्ष र प्रतिपक्ष कांग्रेसले नै बहिष्कार गरेको घटनाले आम जनतामा एकखाले आश्चर्य पैदा गराएको थियो। उनीहरुले लाकतान्त्रिक मूल्य मान्यताविपरीत सरकारले अध्यादेश जारी गरेको आरोप लगाउँदै ती अध्यादेशलाई वैधानिकता दिन नसक्ने अडान राखी बैठक अवरोध गर्दै बहिष्कार गरेका थिए। सङ्घीय संसद् संसदीय सुनुवाइ समितिका सभापति लक्ष्मणलाल कर्ण भन्छन्, सरकार पक्षले कार्य व्यवस्था परामर्श बैठकमा नगरौँ भनेकाले पहिलो दिनमै हुनुपर्ने प्रतिनिधिसभाको तेस्रो बैठक सकिएको छ, तर पनि दलका शीर्षनेताको शुभकामना मन्तव्य हुन सकेन, उनले भने, सभामुखले शीर्षनेताको सम्बोधनका लागि परामर्श गरिरहनुभएको छ, संसद् सहजरूपमा चलोस् भन्नका लागि अहिले रोकिएको हो। बैठकको प्रारम्भमा राम्रो परम्पराका रूपमा पार्टी अध्यक्ष एवं नेताबाट हुने सम्बोधनले दलहरुबीच देखिएको मतमतान्तर र तिक्तता मेटिने मात्र होइन, कामकारवाहीलाई सहज तुल्याउँदै जनसरोकारका मुद्दामा सदनलाई केन्द्रित तुल्याउन योगदान पुग्ने विश्वास गरिन्थ्यो। नेताका सम्बोधनसँगै सरकारको आगामी कार्यदिशा र प्रतिपक्षको रणनीति तथा मुद्दाबारे थाहा पाउने अधिकारबाट यसपटक अहिलेसम्म जनता बञ्चित भएका छन्। वर्तमान सरकारले मुलुक र जनहितमा इतिहासमै सबैभन्दा उत्कृष्ट काम गरेका बताइरहेको छ भने प्रतिपक्षले भने त्यसलाई अस्वीकार गर्दै सरकारले संविधानविपरीत कयौँ निर्णय गरेको आरोप लगाउँदै आएको छ। परराष्ट्रमन्त्री प्रदीपकुमार ज्ञवालीले सदन नचलेका बेला सरकारले अध्यादेश ल्याउन सक्छ भनी संविधानमा स्पष्ट व्यवस्था भएको र त्यसरी ल्याएका अध्यादेश पहिलो बैठकमा पेश गर्नुपर्ने संवैधानिक बाध्यता रहेको बताए। उनले भने, यो संवैधानिक दायित्व पनि निर्वाह हुँदैन दलका नेताको सम्बोधनको विषय हामीसँग होइन, संसद् प्रशासनसँग सोध्नुहोला, यो प्रश्न सभामुखलाई सोध्नुभएमा अझ राम्रो होला, सम्बोधन गर्नेनगर्ने विजनेश सहज ढङ्गले अघि बढाउने नबढाउने काम सरकारको होइन, सभामुखकै हो। नेपाली जनताको ७० दशक लामो चाहनाअनुरुप संविधानसभाबाट जारी भएको संविधान कार्यान्वयनको चरणमा अघि बढिरहेका बेला जनताको विकास, शान्ति र समृद्धिको चहानाविपरीत सत्ताकै नेतृत्व गरिरहेको दलको आन्तरिक विवाद उत्कर्षमा पुगेको घटनाले जनतालाई निराश तुल्याएको छ। यस्ता घटनाले विगतमा द्वन्द्व व्यवस्थापनलगायतका विषयमा उत्कृष्ट कार्यसम्पादन गरेका दलका नेताको ओझसमेत घट्ने हो कि भन्ने नागरिकमा चिन्ता पैदा भएको छ। प्रतिनिधिसभाको पहिलो बैठक फागुन २३ गते प्रारम्भ भएको थियो। हिउँदे अधिवेशन सरकारले दिने बिजनेस र सदनका गतिविधिका आधारमा कति समय चल्छ भन्ने निर्धारण हुनेछ। विधेयक अधिवेशनका रूपमा रहने यो हिउँदे अधिवेशनले प्रतिनिधिसभामा विचाराधीन रहेका ३८ विधेयकलाई अघि बढाउन सक्ने कार्यदेश छ। सार्वभौम थलो संसद् जागेको बेला छ नेकपा एमालेकै सांसद एवं प्रतिनिधिसभा कानून तथा मानवअधिकार समितिका सभापति कृष्णभक्त पोखरेलले निकै ठूलो अप्ठेरोकाबीचमा शुरु भएको संसद्को अधिवेशनको प्रारम्भमा अध्यादेश पेश नहुने तथा शीर्ष नेताको सम्बोधन हुन नसक्ने अवस्थाले हामी अत्यन्तै गलत दिशातर्फ गइरहेको आभास भएको बताए। उनले भने, जनताको सार्वभौम थलो संसद् जागेको बेला छ, नेता र सांसदले दृष्टिकोण राख्न नपाउने अवस्थाले हामी कता जाँदैछौँ भन्ने बढी नै चिन्ता लागिरहेको छ। ठूलो सङ्घर्षबाट संविधान निर्माण गरेको घटनाको स्मरण गर्दै सभापति पोखरेलले भने, कार्यान्वयनको यो चरणमा जनताले हेर्दै हेरेका छैनन् अथवा हिसाबै राखेका छैनन् कि भन्ने कोणबाट हाम्रा बरव्यवहार भइराखेका छन्, यो अन्त्यन्तै दुःखद् हो, नेतामा छिट्टै अझै चेतना आओस्।  नारायण न्यौपाने रासस"
महान्यायाधिवक्तामा रमेश बडाल,काठमाडौं : अधिवक्ता रमेश बडाल महान्यायाधिवक्ता नियुक्त भएका छन् । महान्यायाधिवक्ता सरकारको मुख्य कानुनी सल्लाहकारको रुपमा काम गर्नेछन् । प्रधानमन्त्री केपी ओलीले महान्यायाधिवक्ता अग्निप्रसाद खरेलले राजीनामा दिए लगत्तै अधिवक्ता बडाललाई नियुक्तिको सिफारिस गरेका हुन् । प्रधानमन्त्रीको सिफारिसमा राष्ट्रपतिले महान्यायाधिवक्ता नियुक्त गर्ने संवैधानिक व्यवस्था रहेको छ । प्रधानमन्त्रीको सिफारिस अनुसार राष्ट्रपति विद्यादेवी भण्डारीले बडाललाई महान्यायाधिवक्ता नियुक्त गरेकी हुन् । अधिवक्ता बडाल नेपाल नेपाल बार एसोसिएसनको उपाध्यक्षमा पराजित भएका उम्मेदवार हुन् । श्रमका मुद्दामा धेरै वकालत गरेका बडालले प्रतिनिधिसभा विघटनको मुद्दाको पक्षमा बहस गरेका थिए । एमालेको जनवर्गीय संगठन नेपाल ट्रेड युनियन महासंघ (जिफन्ट)को उपाध्यक्षसमेत बनिसकेका बडाले पत्रकारका मुद्दामा समेत बहस गरेका छन् ।
हामी आधुनिकतातर्फ जाँदैछौँ : प्रधानमन्त्री ओली,"काठमाडौं : प्रधानमन्त्री केपी ओलीले देश अब आधुनिकतातर्फ अगाडि बढेको बताएका छन् । शुक्रबार साँझ प्रधानमन्त्रीको सरकारी निवास बालुवाटारमा उद्योगी व्यवसायीसँगको छलफलमा बोल्दै ओलीले यस्तो बताएका हुन् । हामी आधुनिकतातर्फ जाँदैछौँ, प्रधानमन्त्री ओलीले भने, इतिहास झल्कने, आधुनिकता टल्कने अभियानमा हामी छौँ । यही अभियान अनुसार नै त्रिभुवन अन्तर्राष्ट्रिय विमानस्थलको सुधार भएको उनको भनाइ छ । ओलीले आधुनिकता टल्काउने नाममा इतिहासलाई भुल्न नसक्ने प्रष्ट पारे । हामी आधुनिकतातर्फ जाँदैछौँ तर हामी गौरवपूर्ण इतिहासलाई सम्झिएर परिवर्तनलाई कायम राख्दै अगाडि बढ्छौँ, ओलीले भने, हाम्रो काममा इतिहास पनि झल्किन्छ र विकास पनि अगाडि बढ्छ । कोरोना संक्रमणका कारण नेपालको पर्यटन क्षेत्र समस्यामा परेको स्वीकार गर्दै ओलीले कोरोनाका कारण केही काम गर्न नसकेको बताए । उद्योगी व्यवसायीलाई राजनीतिक विषय सुनाउनु आवश्यक नभएको भन्दै ओलीले एद्योग र व्यवसायका क्षेत्रमा आफूले गरेका कामबारे जानकारी गराए । एमालेको एउटा समूहले राष्ट्रिय भेला गरेकोप्रति व्यङ्ग्य गर्दै ओलीले त्यो व्यवसायिका लागि सरोकारको विषय नै नभएको बताए । समृद्ध नेपाल सुखी नेपाली नाराका साथ सरकार अगाडि बढेको उनको भनाइ छ । उनले सुखसँगै सम्मानयुद्ध जीवन बाँच्न पाउनुपर्नेमा जोड दिए । नेपालमा माडवाडी समुदाय धनी भए पनि हेपिएको महसुस गरिराखेको भन्दै गुनासो आएपछि त्यसको जवाफमा भने, हामी सुखसँगै सम्मानयुद्ध जीवन बाँच्न पाउनुपर्छ, मलाई लाग्छ उहाँले भन्नु भएको कुरा त्यही हो । त्यसैले त हामीले समृद्ध नेपाल सुखी नेपाली अभियान चलाएका हौँ । ओलीले कृषि, उद्योग र सबै क्षेत्रमा समृद्ध नेपाल बनाउने चाहना रहेको प्रष्ट पारे ।"
"हामीले दलको नेता बनाएको हो, तानाशाह हैन : पम्फा भुसाल","काठमाडौं : नेपाल कम्युनिस्ट पार्टी माओवादी केन्द्रकी नेतृ पम्फा भुसालले प्रधानमन्त्री केपी ओलीलाई तानाशाह नबनाएको बताएकी छन् । शुक्रबार प्रतिनिधिसभा लाई सम्बोधन गर्दै उनले ओलीलाई तानाशाह नभइ दलको नेता बनाएको बताएकी हुन् । पार्टीको नीतिअनुसार समाजवादको दिशामा कार्यक्रम र बजेट आउनुपर्ने, तर कार्यक्रम आउँछ दलाल पुँजीपतिका निम्ति, उनले भनिन्, पार्टी र दलको बैठकमा हामीले भन्यौँ । तर छलेर फेरि उही बजेट र नीति आयो । हामीले संसदीय दलको नेता बनाएका हौँ, तानाशाह हैन । हामीले व्यक्तिगत तानाशाह लाद्नका लागि प्रधानमन्त्री बनाएका होइनौँ । उनले नेपालमा सबै कम्युनिस्टलाई एकै ठाउँ ल्याउन माओवादी र एमालेबीच गठबन्धनमा चुनाव लडेको र पछि पार्टी एकीकरण समेत गरेको, तर व्यक्तिको अहङ्कारले त्यो हुन नसकेको बताइन् ।"
"महान्यायाधिवक्ता खरेलले दिए राजीनामा, सक्रिय राजनीतिमा फर्किने तयारी",काठमाडौं : महान्यायाधिवक्ता अग्नी खरेल सक्रिय राजनीतिमा फर्किने भएका छन्। यसअघि नै राजीनामा दिन खोजेका खरेल प्रतिनिधिसभा विघटन गर्ने निर्णयविरुद्ध मुद्दा परेपछि राजीनामा दिने विषय रोकिएको थियो। महान्यायधीवक्ता खरेलले दिउँसो १ बजे पत्रकार सम्मेलनमार्फत राजीनामा औपचारिक जानकारी दिने तयारी गरेको महान्यायाधिवक्ताका कार्यालयका प्रवक्ता एवम् सहन्यायाधिवक्ता संजीवराज रेग्मी जानकारी दिए। दोस्रो पटक केपी शर्मा ओली प्रधानमन्त्री भएपछि उनको सिफारिसमा राष्ट्रपति विद्यादेवी भण्डारीले खरेललाई २०७४ फागुन ८ गते महान्यायाधिवक्तामा नियुक्त गरेकी थिइन्। झापाबाट सक्रिय राजनीति गर्दै आएका भएका खरेल यसअघि संविधान सभाको सदस्य समेत रहेका थिए। खरेल प्रधानमन्त्री केपी ओलीको अघिल्लो कार्यकालमा कानुनमन्त्रीसमेत थिए।आगामी निर्वाचनमा झापाबाट चुनाव लड्नका लागि तयारी गर्ने भन्दै खरेलले राजीनामा दिएको उनी निकट स्रोतले जनाएको छ।
ओलीले दललाई निजीकरण गरेको भन्दै नेपाल पक्ष बैठकमा नजाने,"काठमाडौँ: नेकपा एमाले माधव नेपाल समूहले शनिबारका लागि बोलाइएको प्रचारित बैठकमा नजाने बताएको छ । शुक्रबार नयाँ बानेश्वरमा बसेको स्थायी कमिटी सदस्यहरुको बैठकले यस्तो निर्णय गरेको हो । प्रधानमन्त्री केपी ओलीले दललाई निजीकरण गरेको भन्दै उक्त बैठकमा सहभागी नहुने माधव नेपालझलनाथ खनाल समूहले अडान राखेका छन् । संसदीय दलको बैठक दलको कार्यालय, सिंहदरबार वा संसद भवन, बानेश्वरमा बस्दै आएकोमा यस पटक प्रधानमन्त्रीको निवासमा राखेर दललाई निजीकर गरिएको नेपाल समूहको निष्कर्ष छ । यस्तै केन्द्रीय समितिको बैठकमा पनि आफ्ना गुटका नेतालाई मात्रै खबर गरी अवैध ढंगले भेला गरिएकोमा नेपाल पक्षले आपत्ति जनाएको छ । विधान उल्लंघन गरिएकोले उक्त बैठक खारेज नगरिएसम्म केन्द्रीय समिति बैठक बस्न नसक्ने भएकाले शनिबार बोलाइएको प्रचारित बैठकमा सहभागी नहुने नेपाल पक्षले जनाएको हो । नेपाल पक्षले गरेका निर्णय: १ विगतमा संसदीय दलको बैठक दलको कार्यालय, सिंहदरबार वा संसद् भवन, बानेश्वरमा बस्दै आएकोमा यस पटक प्रधानमन्त्रीको निवासमा राखेर दललाई निजीकरण गर्न खोजिएकाले त्यसमा सहभागी नहुने । बैठक दलको कार्यालय वा संसद् भवनमा आयोजना गरी उपयुक्त एजेण्डा र प्रक्रिया अवलम्बन गरिएमा विचार गर्ने । २ केन्द्रीय कमिटी बैठकका नाममा आफ्ना गुटका मानिसलाई मात्र खबर गरी फागुन २८ गते अवैध ढंगले भेला गरी विधान उल्लंघन गरिएकाले उक्त कथित बैठक खारेज नभएसम्म केन्द्रीय कमिटीको बैठक बस्न नसक्ने भएकाले भोलिका लागि प्रचारित बैठकमा सहभागी नहुने ।"
गण्डकी प्रदेश लोकसेवा आयोगको अध्यक्ष र सदस्य सिफारिस,"पोखरा : गण्डकी प्रदेश सरकारले लोकसेवा आयोग सम्बन्धी ऐन ल्याएको लामो समयपछि आयोगले पदाधिकारी पाउन लागेको छ। हालै प्रदेश सरकारको प्रमुख सचिवबाट अवकास पाएका विष्णुप्रसाद नेपाल अध्यक्ष र तनहुँ दमौलीको आदिकवि भानुभक्त क्याम्पसकी सहायक प्रमुख कल्पना लम्साललाई सदस्य नियुक्तिको सिफारिस भएको छ। मुख्यमन्त्री अध्यक्ष र प्रमुख प्रतिपक्ष दलका नेता तथा सभामुख सदस्य रहेको समितिले आयोगका पदाधिकारी सिफारिस गरेको हो। आयोगको ऐनले अध्यक्ष र एक महिलासहित सदस्यीय पदाधिकारीको परिकल्पना गरेको छ। अब अर्का एक सदस्यको भने सिफारिस बाँकी छ। सिफारिस भएका अध्यक्ष र सदस्यको प्रदेश प्रमुखले नियुक्तिले उच्च अदालत पोखराका मुख्य न्यायाधीशबाट शपथ हुनेछ। अध्यक्ष नेपाल र सदस्य लम्साललाई आइतबार उच्च अदालतका मुख्य न्यायाधीशबाट सपथ ग्रहण गराउने जानकारी मुख्यमन्त्री पृथ्वीसुब्बा गुरुङले दिएका छन्। गण्डकी प्रदेशको प्रदेश लोकसेवा आयोगको गठन काम, कर्तव्य, अधिकार र कार्यविधिको सम्बन्धमा व्यवस्था गर्न बनेको ऐन २०७६ साल साउनमा आएको थियो। पदाधिकारीका लागि उपयुक्त व्यक्तिको खोजीमा मुख्यमन्त्रीले यतिका समय बिताएका थिए। आयोगमा पदाधिकारी नहुँदा प्रदेश आफैंले कर्मचारी भर्नासमेत गर्न पाएको थिएन। अर्कातिर संघीय निजामती ऐन नआउँदा पनि प्रदेशलाई कर्मचारी भर्नामा समस्या छ। आयोगको अध्यक्ष र सदस्यको पदावधि नियुक्ति भएको मितिले छ वर्षको हुने व्यवस्था ऐनले गरेको छ। उमेर हदको सीमा ६५ वर्ष छ। अध्यक्ष र सदस्यको पुनःनियुक्ति नहुने व्यवस्था ऐनले गरेको छ। आयोगका सदस्यहरुमध्ये कम्तीमा एकजना सदस्य २० वर्ष वा सोभन्दा बढी अवधिसम्म कनै सरकारी सेवामा रहेका व्यक्तिहरुमध्येबाट र बाँकी सदस्यहरु विज्ञान, प्रविधि, कला, साहित्य, कानुन, जनप्रशासन, समाजशास्त्र वा राष्ट्रिय जीवनका अन्य क्षेत्रमा शोध, अनुसन्धान, अध्यापन वा अन्य कुनै महत्वपूर्ण कार्य गरी ख्याति प्राप्त गरेका व्यक्तिहरु मध्येबाट नियुक्त हुनेछन्, ऐनमा भनिएको छ। आयोग पदाधिकारी हुन मान्यताप्राप्त विश्वविद्यालयबाट स्नातकोत्तर उपाधि प्राप्त गरेको, नियुक्ति हुँदाका बखत कुनै राजनीतिक दलको सदस्य नरहेको, अध्यक्षको हकमा ४५ वर्ष र सदस्यको हकमा ३५ वर्ष उमेर पूरा भएको लगायत योग्यता चाहिने व्यवस्था ऐनमा छ। नेपालको संविधानको धारा २४२ ले प्रत्येक प्रदेशमा लोकसेवा आयोग रहने व्यवस्था गरेको छ।"
"परराष्ट्रमन्त्री ज्ञवालीको प्रश्न : निश्चित व्यक्ति पदमा पुग्दा अग्रगमन हुने, पदमा पुग्न नपाउँदा प्रतिगमन हुने ?","काठमाडौं : परराष्ट्रमन्त्री प्रदीपकुमार ज्ञवालीले निश्चित व्यक्तिको पद स्वार्थका कारण अहिलेको राजनीतिक अवस्था सिर्जना भएको बताएका छन् । शुक्रबार प्रतिनिधिसभाको बैठकलाई सम्बोधन गर्दै उनले पदमा पुग्न नपाएका व्यक्तिले सरकारलाई प्रतिगमनको संज्ञा दिइरहेको बताएका छन् । प्रतिगमनको परिभाषा कस्तो भयो भने निश्चित व्यक्ति पदमा पुग्दा अग्रगमन हुने, पदमा पुग्न नपाउँदा प्रतिगमन हुने, उनले भने, तर हाम्रा लागि काठमाडौंका काँकाकुलजस्तो परेका जनताले पानी खान पाउनुभन्दा ठुलो अग्रगमन अरू केही पनि हुन सक्दैन । गत पुस ५ गते प्रधानमन्त्री केपी शर्मा ओलीले प्रतिनिधिसभा विघटन गरेसँगै दलहरूले प्रतिगमन गरेको भन्दै सडक आन्दोलन समेत गरेका थिए । सर्वोच्चले प्रधानमन्त्री ओलीको कदम बदर गरिदिएपछि प्रतिनिधि सभा पुनर्स्थापना भएको थियो। फागुन ११ गतेको सर्वोच्च अदालत संवैधानिक इजालसको फैसलाबाट प्रतिनिधिसभा पुन:स्थापित भएको छ, ज्ञवाली भने, हाम्रो पार्टी र वर्तमान सरकार विधिको शासनमा, संविधानको सर्वोच्चता विश्वास गर्छ। उनले सरकारको दृष्टिकोण ताजा जनादेश उपयुक्त हुने भनेपनि सर्वोच्च अदालतले त्यसो गर्न नहुने निष्कर्ष निकालेको बताए। उनले संघीय संसदबाटै समाधान खोज्न बाध्यतात्मक अवस्था सिर्जना गरेको धारणा राखे। उनले सुरूका केही बैठक जसरी अगाडि बढे त्यसले राम्रो संकेत भने नगरेको टिप्पणी गरेका छन्। बैठक दिउँसो १ बजेदेखि बसिरहेको छ ।"
संसद्मा प्रधानमन्त्रीलाई प्रतिपक्षको प्रश्न: सर्वोच्चले विघटन खारेज गरिदिएपछि पदमा बसिरहन मिल्छ ?,"काठमाडौँ: संसद्मा प्रतिपक्षी दलहरूले संसद् विघटन गर्ने प्रधानमन्त्री केपी ओलीको कदम विघटन गर्ने कदम सर्वोच्चले खारेज गरिदिएपछि ओली पदमा बसिरहन नमिल्ने बताएका छन्। प्रतिनिधिसभाको शुक्रबारको बैठकमा बोल्दै नेपाली कांग्रेस, माओवादी केन्द्र र राष्ट्रिय जनमोर्चाका सांसदहरूले यस्तो धारणा राखेका हुन्। उनीहरूले प्रधानमन्त्रीले राजीनामा दिनुपर्ने माग गरेका छन्। नेपाली कांग्रेसका प्रमुख सचेतक बालकृष्ण खाँडले संसद् विघटनविरुद्ध सर्वोच्च अदालतको फैसलापछि प्रधानमन्त्री केपी ओली पदमा बसिरहन नहुने तर्क गरे। प्रधानमन्त्रीमाथि नैतिकताको प्रश्न उठेको उनको भनाइ थियो । ""प्रधानमन्त्रीले विघटन गरेको प्रतिनिधिसभा पुनःस्थापित भएपछि नैतिकता देखाउनुपर्छ कि पर्दैन ?"" प्रतिनिधसिभाको शुक्रबारको बैठकमा नेता खाँडले प्रश्न गरे 'सरकारले आफ्नो गलत कदलमको नैतिक जिम्मा लिनुपर्छ कि पर्दैन ? असंवैधानिक कदम भनेर न्यायापालिकाले भनिसकेपछि विधिको शासन मान्छौँ, संविधानवाद मान्छौँ भनेर नैतिक उत्तरदायित्व लिनु पर्छ कि पर्दैन ? वर्तमान सरकार गठन भएदेखि नै संविधानको मौलिक हक र लोकतन्त्रमाथि प्रहार सुरु गरेको आरोप लगाउँदै अब सरकारसँग सत्तामा बसिरहने नैतिकता समाप्त भएको नेता खाँडले बताए । यस्तै यस सरकारले विचार तथा अभिव्यक्ति स्वतन्त्रतामा पनि प्रहार गर्दैआएको उनको भनाइ थियो । सरकारमा रहेका साथीहरु एकपटक छातीमा हात राख्नुस् र संविधान हेरेर भन्नुस् अग्रगमन भएको छ कि प्रतिगमन ? मिडियामाथि प्रतिबन्ध लगाउन मिडिया काउन्सिल विधेयक ल्याएको होइन ? त्यही हो अग्रगमन ? जोसुकैका फोन, मोबाइल, ल्यापटप ट्रयाक गरेर गोपनीयताको मौलिक हकमाथि प्रहार गरेको होइन ? खाँडले प्रश्न गरे । बैठकमा माओवादी केन्द्रकी सांसद पम्फा भुसाल, जसपाका राज किशोर यादव, राष्ट्रिय जनमोर्चाकी दुर्गा पौडेल र नेपाल मजदुर किसान पार्टीका प्रेम सुवालले बोलेका थिए। माओवादी केन्द्रका भुसालले पनि प्रधानमन्त्रीले नैतिकताका आधारमा राजीनामा दिएर राजनीतिक निकासलाई सहज बनाउनुपर्ने बताइन्।"
प्रतिनिधिसभाको अर्को बैठक चैत १० गते,"काठमाडौं : शुक्रबारको प्रतिनिधिसभा बैठक सकिएको छ । केही सांसदले बोलेपछि चैत १० गतेसम्मका लागि प्रतिनिधिसभा बैठक सकिएको हो । सभामुख अग्निप्रसाद सापकोटाले चैत १० गते मंगलबार दिउँसो १ बजे सम्मका लागि बैठक स्थगित भएको जानकारी गराएका हुन् । बैठकले पूर्वसांसद एवं संविधानसभा सदस्य अशोक कोइरालाको निधनप्रति राखेको शोक प्रस्तावलाई सर्वसम्मतिले पारित गरेको छ । बैठकले प्रजातन्त्र एवं लोकतन्त्र स्थापनाका लागि भएका आन्दोलनमा नेतृत्वदायी भूमिका निर्वाह गरेका कोइरालाको ७१ वर्षको उमेरमा चैत ४ गते राति उपचारका क्रममा असामयिक निधन भएकामा शोक प्रकट गर्दै श्रद्धाञ्जलि अर्पण गरेको हो । कोइराला २०५८ सालमा राष्ट्रियसभा सदस्य, २०६३ सालको पुनःस्थापित प्रतिनिधिसभा सदस्य एवं २०७० सालको संविधानसभा सदस्य निर्वाचनमा नेपाली कांग्रेसको तर्फबाट समानुपातिकका रुपमा निर्वाचित सदस्य थिए। बैठकमा दलीयरुपमा भाग लिँदै मन्त्री ज्ञवालीले तराईमा चलेको पृथकतावादी र हिंसात्मक गतिविधि चलाउने समूह शान्तिपूर्ण राजनीतिको मूलधारमा आएसँगै नेपाल द्वन्द्वमुक्त भएको बताए । यो महत्वपूर्ण उपलब्धि हो, उनले भने। संसद्को प्रारम्भमै पेश हुनुपर्ने अध्यादेशका विषयमा सबै राजनीतिक दलबीच एकै मत र समान धारणा हुनुपर्ने उल्लेख गर्दै मन्त्री ज्ञवालीले निश्चित व्यक्ति प्रधानमन्त्री हुन पाए अग्रगमन नभए प्रतिगमन भन्ने बुझाइ अन्त्य हुनुपर्ने धारणा राखे । प्रतिनिधिसभा पुनःस्थापनापछि नयाँ ढङ्गले जान खोजे पनि अहिलेको वातावरणले अझै राम्रो सङ्केत नगरेको मन्त्री ज्ञवालीको भनाइ थियो । सर्वोच्च अदालतको फैसलापछि यही संसद् नै राजनीतिक स्थायित्व खोज्ने बाध्यात्मक स्थिति आएको उनको भनाइ छ । मन्त्री ज्ञवालीले सरकारले तीन वर्षमा महत्वपूर्ण काम गरेको स्पष्ट पार्दै नेपालको निधारमा लागेको अल्पविकसितको टीका निकट भविष्यमै हट्ने विश्वास व्यक्त गरे । मन्त्री ज्ञवालीले जनतालाई स्वास्थ्य सेवा सर्वसुलभ ढङ्गले उपलब्ध गराउने उद्देश्यका साथ सरकारले देशभर ३९६ अस्पतालको शिलान्यास गरेको उल्लेख गर्दै तामाकोशीको विद्युत् चाँडै बाल्न पाउने बताए । देशले नयाँ उपलब्धि हासिल गरेर अघि बढेको उनले स्पष्ट पारे। सरकारले कोभिड१९ नियन्त्रण र रोकथाममा महत्वपूर्ण उपलब्धि हासिल गरेको भन्दै मन्त्री ज्ञवालीले कोरोनाबाट निको हुनेको सङ्ख्या ९८ प्रतिशत रहेको बताए । संसदमा प्रतिपक्षी दलहरूले संसद विघटन गर्ने प्रधानमन्त्री केपी ओलीको कदम विघटन गर्ने कदम सर्वोच्चले खारेज गरिदिएपछि ओली पदमा बसिरहन नमिल्ने बताएका छन्। प्रतिनिधिसभाको शुक्रबारको बैठकमा बोल्दै नेपाली कांग्रेस, माओवादी केन्द्र र राष्ट्रिय जनमोर्चाका सांसदहरूले यस्तो धारणा राखेका हुन्। उनीहरूले प्रधानमन्त्रीले राजीनामा दिनुपर्ने माग गरेका हुन् । प्रतिनिधिसभाको शुक्रबारको बैठकमा लोकसेवा आयोग र राष्ट्रिय मानवअधिकार आयोगको वार्षिक प्रतिवेदन पेश भएको छ । बैठकमा प्रधानमन्त्री केपी शर्मा ओलीका तर्फबाट कानुन, न्याय तथा संसदीय मामिलामन्त्री लीलानाथ श्रेष्ठले लोकसेवा आयोगको ६१ औँ तथा मानव अधिकार आयोगको वार्षिक प्रतिवेदन पेश गरेका हुन् । बैठकमा केही सांसदले समसामयिक विषयमा धारणा राखेका थिए ।"
रामचन्द्र पौडेलको चिन्ता: सत्ता भन्दा पनि व्यवस्था बचाउनै मुस्किल,"दाङ: नेपाली कांग्रेसका बरिष्ठ नेता रामचन्द्र पौडेलले नेपालको राजनीतिक व्यवस्था बचाउन नै मुस्किल भएको बताएका छन् । राजनीतिक अन्योल बढ्दै गएको सन्दर्भमा उनले अहिले सत्ता भन्दा पनि व्यवस्था बचाउने काम महत्वपूर्ण भएको बताए । र कांग्रेस अहिले व्यवस्था बचाउन लागेको बताए । अहिले व्यवस्था नै बचाउन मुस्किल भएको छ, उनले भने, 'लोकतान्त्रिक व्यवस्थामा कालो बादल मडारिरहेको छ, व्यवस्था नै अन्योलको अवस्थामा पुगेको छ ।' यससँदै कांग्रेस समेत अहिले अन्योलमा रहेको उनले बताए । नेपाली कांग्रेसका नेता तथा पूर्व माननीय लोकमणि गिरीको १३ औं दिनको अवसरमा दाङको तुलसीपुरमा आयोजना गरिएको श्रद्धाञ्जलीसभामा बरिष्ठ नेता पौडेलले यस्तो प्रतिक्रिया दिएका हुन् । प्रधानमन्त्रीको संसद विघटनको निर्णय स्मरण गर्दै उनले सत्ता भन्दा पनि व्यवस्था बचाउनुपर्ने परिस्थिति आएको बताए । यस्तै प्रधानमन्त्रीका गलत काममलाई पनि राष्ट्रपतिले सहयोग गरिरहेको र राष्ट्रिपतिले सर्वदलीय बैठकमा प्रधानमन्त्रीको भाषा बोलेकोमा नेता पौडेलले आपत्ति जनाए ।"
प्रदेश १ मा कार्यरत दुई प्रहरी जवान सर्वोत्कृष्ट,"विराटनगर : प्रदेश १ मा कार्यरत नेपाल प्रहरीका दुई जवान सर्वोत्कृष्ट घोषित भएका छन्। कार्यक्षमताका आधारका प्रदेशबाटै सर्वोत्कृष्ट हुने प्रहरी जवानहरुमा ज्ञानबहादुर बस्नेत र अशोककुमार राई रहेका छन्। अपराध अनुसन्धान र नियन्त्रणका क्रममा फागुन महिनामा उत्कृष्ट काम गरेका प्रहरी कर्मचारीका रुपमा पुरस्कृत गर्दै प्रदेश प्रहरी कार्यालय विराटनगरले उनीहरुलाई सर्वोत्कृष्ट घोषित गरेको हो। बस्नेत जिल्ला प्रहरी कार्यालय मोरङ र राई प्रदेश प्रहरी कार्यालयको अनुसन्धान समूहमा कार्यरत छन्। विभागीय मूल्यमान्यता, आदेशनिर्देशनको पालना गरी व्यवसायिक, लगनशील र कर्तव्यनिष्ठ तबरले कर्तव्यपथमा तल्लीन रहेको भन्दै उनीहरुलाई फागुन महिनाको वेष्ट पुलिस अफ दी मन्थ घोषित गरिएको प्रदेश प्रहरी कार्यालय विराटनगरका प्रवक्ता डीएपी विपिन रेग्मीले बताए। उनका अनुसार बस्नेतको दरबन्दी प्रहरी चौकी कर्सिया मोरङ र राईको प्रहरी चौकी हर्कपुर ओखलढुंगा हो। जघन्य प्रकृतिका विभिन्न अपराधिक घटनाको अनुसन्धान सफल बनाउन र सीमा क्षेत्रबाट हुने चोरीतस्करी नियन्त्रणमा बस्नेत र राईको भूमिका महत्वपूर्ण रहेको जानकारी रेग्मीले दिए। अपराध नियन्त्रण, अनुसन्धान तथा प्रहरी कर्मचारीहरूको मनोबल उच्च बनाउँदै नागरिकप्रहरी सम्बन्ध सुधारमा महत्वपूर्ण भूमिका खेलेका दुवै जनालाई प्रदेश १ का प्रहरी प्रमुख डीआईजी ईश्वरबाबु कार्कीले सर्वोत्कृष्ट घोषित गरेका हुन्। प्रदेश प्रहरी कार्यालय विराटनगरले प्रदेश १ भरी कार्यरत प्रहरी कर्मचारीमध्येबाट प्रत्येक महिना सर्वोत्कृष्ट प्रहरी छनोट गर्दै आएको छ। सर्वोत्कृष्ट हुने प्रहरी कर्मचारीलाई पुरस्कृत गरी उत्कृष्ट कार्यको विवरणसहितको फ्लेक्स प्रिन्ट प्रदेश प्रहरी कार्यालय विराटनगरमा निर्माण गरिएको स्तम्भ तथा प्रदेशअन्तर्गत रहेका इलाका प्रहरी कार्यालय क स्तरसम्मका प्रहरी कार्यालयहरूमा एक महिनासम्म राखिँदै आएको छ।"
कमलपोखरीमा दुई करोड ५० लाख लिटर पानी भर्ने तयारी,"काठमाडौं : काठमाडौं महानगरपालिकाले केही दिनभित्र कमलपोखरीमा दुई करोड ५० लाख लिटर पानी भर्ने तयारी गरेको छ। पोखरीको पहिलो चरणको पुनःनिर्माण यही चैत मसान्तसम्ममा सम्पन्न गर्ने र पोखरीमा पानी भर्ने तयारी रहेको महानगरपालिकाले जानकारी गराएको छ। नगर प्रमुख विद्यासुन्दर शाक्यले कामको प्रगतिबारेमा जानकारी दिँदै भने, 'पोखरी पुनःनिर्माणको काम ७० प्रतिशतभन्दा बढी सम्पन्न भएको छ, अबको केही दिनमै हामी पोखरीमा दुई करोड ५० लाख लिटर पानी भर्ने तयारीमा छौँ, हल्ला गरेजस्तो गरेर हामीले पोखरीको बीचमा कङ्क्रिटको कमल राख्दैनौँ, पोखरी शतप्रतिशत वास्तुशास्त्रमा आधारित छ।' पोखरीको डिजाइनका बारेमा जानकारी दिँदै उनले पोखरीको चार कुनामा आकर्षक र संस्कृति झल्किने चारवटा मण्डप तथा पूर्वतिर मूलढोकासँगै एउटा गरी पाँचवटा मण्डप रहने बताए। वडा नं १ मा पुनःनिर्माण भइरहेको कमलपोखरीमा करिब रु छ करोड ३६ लाखको लगानी छ। पोखरी करिब २३ रोपनी १४ आना क्षेत्रफलमा फैलिएको छ। कमलपोखरीमा नौवटा चैत्य रहनेछन् भने पोखरी छिर्ने द्वारलाई नेपाली स्वरुप दिइने छ। पोखरी निर्माणमा नेपाली इँटा र दर्शनढुङ्गा प्रयोग गरिने छ। पोखरी आसपासमा नेपालीपन झल्काउन झिङ्गटीका छानायुक्त संरचना हुनेछन्। पोखरीमा पाँचवटा मकरधारा निर्माण गरिने योजना छ।  रासस"
महिलालाई पुरेर भागेका डोजर चालक पक्राउ,"काठमाडौं : धादिङको त्रिपुरासुन्दरी गाउँपालिकास्थित खोल्सीमा महिलालाई जिउँदै खाल्टोमा पुरेर भागेका डोजर चालक भीमबहादुर बुढाथोकीलाई प्रहरीले पक्राउ गरेको छ। सल्यान छत्रेश्वरी गाउँपालिका रानागाउँका बुढाथोकीलाई केन्द्रीय अनुसन्धान ब्यूरोले भारतस्थित हरिद्धारबाट पक्राउ गरेको हो। तर सीआईबीले भने पक्राउ परेको घटनास्थल नेपालभारत सीमा क्षेत्र कञ्चनपुर देखाएको छ। धादिङस्थित त्रिपुरासुन्दरी गाउँपालिकाकी ४५ वर्षीया सरस्वती कुमाललाई भारी बोकेर आउँदै गर्दा खाल्डोमा खसेपछि चालक भण्डारीले उद्दार गर्नुको साटो उल्टै माटोले पुरेर भागेका थिए। ब्यूरोले घटनाबारे जानकारी दिन शुक्रबार आयोजना गरेको पत्रकार सम्मेलनमा डीआईजी सहकुलबहादुर थापाले बुढाथोकी भागेर नेपालगञ्ज हुँदै भारत गएर लुकेर बसेको बताए । सुरुमा हरियाणा पुगेका बुढाथोकी पछि हरिद्धार पुगेका थिए। हरिद्धारमा उनका आफन्त बस्दै आएका छन्। हरिद्धारमा लुकेर बसेका बुढाथोकीलाई पक्राउ गर्न ब्यूरोको विशेष टोली भारत पुगेको थियो। भारतीय प्रहरीकै समन्वयमा बुढाथोकीलाई कञ्चनपुरबाट नियन्त्रणमा लिईएको दाबी डीआईजी थापाको छ। पक्राउ परेका बुढाथोकीले सवारी अनुमति पत्र विनै डोजर हाँकेको पाईएको छ। ब्यूरोले उनीविरुद्ध सवारी ज्यान मुद्दामा कारबाही गर्न जिल्ला प्रहरी कार्यालय धादिङमा जिम्मा लगाउने तयारी गरेको छ। गत फागुन १७ गते कुमाललाई खाल्डोमा पुरेर बुढाथोकी भागेका थिए। घटनालगत्तै स्थानीय आक्रोशित भई डोजरमा आगजनी गरेका थिए। हामीले धेरै मेहनत गरेर बुढाथोकीलाई पक्राउ गर्न सफल भयौं, डीआईजी थापाले भने, अनुसन्धान गर्दैजाँदा चालकसँग लाईसेन्स समेत देखिएन।"
शिवरात्रिमा आधा करोड आम्दानी,"काठमाडौं: महाशिवरात्रिको अवसरमा पशुपति क्षेत्र विकास कोषले ५० लाख रुपैयाँ भन्दा बढी आम्दानी गरेको छ । भेटी, विशेष पूजा, सुन, चाँदी गरी उक्त आम्दानी भएको हो । कोषका कोषाध्यक्ष डा मिलनकुमार थापाले एक तोला सुन एक किलो चाँदी र ३९ लाख ८५ हजार आठ सय ५९ रुपैयाँ भेटी संकलन भएको जानकारी दिएका हुन् । उनले अन्नपूर्णसँग भने, शिवरात्रिमा ११० जनाले गरेको ११ हजारको विशेष पूजाबाट १२ लाख १० हजार, ३७३ जनाले गरेको ५१ सयको विशेष पूजाबाट १९ लाख दुई हजार तीन सय र भेटीवापत ८ लाख ७३ हजार पाँच सय ५९ रुपैयाँ संकलन भएको छ । कोषले शिवरात्रिअघि पशुपतिनाथ मन्दिरको गर्भगृहमा १०८ किलो सुनको जलहरी राखेको थियो । एकातिर सुनको जलहरी हेर्ने भक्तजनको संख्या बढ्यो भने अर्कोतिर मलेसिया र भारतबाट तीर्थयात्री नआउँदा विगत वर्षको रौनक देखिएन ।"
न्याय माग्दै इटहरीका विद्यार्थी सडकमा,"इटहरी : ६ महिना पढाएर एक वर्षको शुल्क लिएको भन्दै इटहरीका निजी कलेजका विद्यार्थीहरु सडकमा उत्रिएका छन्। कोरोनाका कारण ढिलो गरी पढाइ सुरु भएपनि शैक्षिक संस्थाले भने वर्षभरीकै शुल्क मागेपछि विद्यार्थीहरुले आन्दोलन थालेका हुन्। उनीहरुले एक सातादेखि दैनिक जसो इटहरीको सडकमा उत्रिएर वि वान्ट जस्टिस भन्दै नारा लगाउन थालेका छन्। शुक्रबार पनि उनीहरुले इटहरीका सबै ठूला निजी क्याम्पसमा गएर नारा लगाउँदै प्रदर्शन गरेका छन्। ठूलो संख्यामा सडकमा उत्रिएका विद्यार्थीहरुले इटहरी चोक केही समय जामसमेत गरेका छन् भने इटहरी उपमहानगरपालिका कार्यालयसमेत घेराउ गरे। कक्षा १२ को परीक्षा जेठमा तय भएपछि विद्यार्थीसँग उच्च माविहरुले शुल्क मागेका थिए। पढेको महिनाभन्दा बढी समयको शुल्क दिन नसक्ने बताउँदा बेवास्ता गरिएको गुनासो विश्व आदर्श कलेजका विद्यार्थी सविन दाहालले गरे। कोरोना महामारीको असर स्कुल, कलेजलाई मात्र होइन, सबै विद्यार्थी र अभिभावकलाई पनि हो, उनले भने, हाम्रो परिवारलाई पनि उस्तै असर पारेको छ, कसरी तिर्नु शुल्क ? कस्तुरी कलेजकी निमा तामाङले बुवा आमालाईसमेत प्रेसर दिइएको बताइन्। एकै पटक ठूलो रकम शुल्क तिर्न सक्ने हैसियत आफूहरुको नभएको उनले बताइन्। सरकार अनि नगरपालिकाकै आदेश पनि क्याम्पसले नमानेर जबरजस्ती पैसा उठाउन खोजेको छ, उनले भनिन्। उता कोशी कलेजकी एक विद्यार्थीले क्याम्पसले शुल्क तिर्न भन्दै मानसिक यातना दिएको बताइन्। अनलाइन कक्षामा सहभागी नभएका विद्यार्थीसँग पनि शुल्क मागियो, कसरी तिर्नु ? विद्यार्थीहरु गुनासो लिएर इटहरी उपमहानगरपालिका पनि पुगेका थिए। उपमहानगरपालिकाले भने बिहीबार छलफलको लागि पहल गरेको थियो। तर छलफलमा कुनै सहमति हुन नसकेको बताइएको छ। विद्यार्थीहरु स्वतस्फूर्त सडकमा निस्केर सुरु भएको आन्दोलनमा यहाँका विद्यार्थी सङ्गठनहरूले पछि समर्थन जनाएका छन्। मुख्य तीन विद्यार्थी संगठनहरुले विद्यार्थीका माग पुरा गर्न माग गरेका छन्। विद्यार्थीका जायज माग तत्काल पुरा नगरे आन्दोलनमा उत्रिने चेतावनी दिएका छन्। इटहरीका निजी क्याम्पसहरुले पूरा शुल्क उठाउन खोजेपनि सो अवधिमा पढाएका शिक्षकहरुले भने पुरा तलब नदिएको गुनासो गरेका छन्। यता निजी क्याम्पसहरुले भने लकडाउनको समयदेखि नै आर्थिक संकट भोगिरहेकोले बाध्यता रहेको बताएका छन्। क्याम्पसहरुको छाता संगठन हिसान सुनसरीले लकडाउनको समयमा भर्चुअल विधिबाट पढाएको र त्यस समयको समेत शिक्षक कर्मचारीको तलब दिएको भन्दै शुल्क लिन पाउनुपर्ने जिकिर गरेको छ। उसले विद्यार्थी आन्दोलनको कुनै औचित्य नभएको जनाएको छ। हिसान सुनसरी अध्यक्ष मुकुन्द घिमिरेले शैक्षिक क्यालेण्डर पूरा गरेकोले शुल्क उठाउन पाउनुपर्ने बताए। उनले कक्षा ११ को भर्ना शुल्क आधा छुट गरिएको जानकारी दिँदै अहिले विवाद भइरहेको कक्षा १२ को शुल्कमा पनि समिति बनाएर समाधान गर्न सकिने बताए। उनले सो विषयमा छलफल गर्ने बताएका छन्।"
काभ्रेभीरमा ब्लास्टिङ गर्दा बेनीजोमसोम सडक अवरुद्ध,"जोमसोम : मुस्ताङ र म्याग्दीको सीमाक्षेत्र काभ्रे भीरमा ब्लास्टिङ गर्ने क्रममा बिहीबार दिउँसोदेखि सडक अवरुद्ध भएको छ। कालिगण्डकी करिडोर अन्तर्गत शर्मा गजुरमुखीले सडक स्तरोन्नति गर्ने कार्यका लागि ब्लास्टिङ गर्दै गर्दा ठूलाठूला चट्टान सडकमा खसेपछि बेनीजोमसोम सडक अवरुद्ध भएको घासा प्रहरी चौकीका ईन्चार्ज नीमप्रसाद तिमिल्सिनाले जानकारी दिए। सडकमा चट्टान खसेपछि पोखराबाट बेनी हुँदै मुस्ताङ आएका दर्जनौं सवारी साधनबीच सडकमै अलपत्र परेका छन्। मुस्ताङमा हिउँदयामको जाडो घटेको र कोरोना महामारीसमेत विस्तारै साम्य हुँदै गएपछि मुस्ताङमा दिनहुँ सयौँ सवारी साधन भित्रिने गरेको पाइएको छ। घासा प्रहरी चौकीका ईन्चार्ज तिमिल्सिनाले ब्लास्टिङ गर्दा खसेको ठूलाठूला चट्टान पन्छाउन नसक्दा सडक अलपत्र भएको बताए। उनका अनुसार सडकमा खसेको चट्टानलाई पन्छ्याउन ब्रेकरले होल खोपेर ब्लास्टिङ गरी सडक खुलाउने तयारी भइरहेको छ। उनले शुक्रबार दिउँसोसम्ममा चट्टान पन्छयाएर सडक आवागमन सूचारु गरिने बताए। यस्तै, काभ्रेभीरमा सडक अवरुद्ध भएसँगै मुस्ताङ आउजाउ गर्ने पर्यटक बाटोमै रोकिएको राधा खनालले जानकारी दिइन्। म्याग्दी र मुस्ताङको सीमाना काभ्रभीरमा पुस १८ गतेदेखि सडक चौडा गर्ने उद्देश्यले ब्लास्टिङ गर्ने कार्य सुरु गरिएको थियो। शर्मा गजुरमुखिका अनुसार काभ्रे भीरमा करिब १६ सय मिटर जोखिम र अप्ठ्यारो सडकमा सडक चौडा गर्न रक कटिङको काम सुरु गरिएको हो।"
पश्चिमी वायुको प्रभाव : हावाहुरीसहित वर्षाको सम्भावना,"काठमाडौं : देशभर आज आंशिकदेखि सामान्य बदली रही पहाडी भूभागका केही स्थानमा अपराह्नपछि मेघगर्जन र हावाहुरीसहित वर्षा हुने भएको छ। जल तथा मौसम विज्ञान विभागकाअनुसार स्थानीय वायु र पश्चिमी वायुको प्रभावले देशका अधिकांश स्थानमा आंशिकदेखि सामान्य बदली रही पहाडी भूभागका केही स्थानमा अपराह्नपछि मेघगर्जन, चट्याङ र हावाहुरीसहित वर्षाको सम्भावना रहेको छ। बिहानपख घाम लागेपनि दिउँसोदेखि स्थानीय वायु सक्रिय भई पहाडी भूभागमा पानी पर्ने सम्भावना देखिएको हो। हाल देशभर आंशिकदेखि सामान्य बदली रहेको छ। दिउँसो देशभर आंशिकदेखि सामान्य बदली रही पहाडी भूभागका केही स्थानमा अपराह्नपछि मेघगर्जन, चट्याङ र हावाहुरीसहित वर्षाको सम्भावना रहेको बताइएको छ। मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम १० दशमलव पाँच डिग्री र अधिकतम तापक्रम २७ दशमलव पाँच डिग्री सेल्सियस छ। त्यस्तै आज सबैभन्दा कम जुम्लाको न्यूनतम तापक्रम दुई दशमलव पाँच डिग्री र सबैभन्दा धेरै दिपालयको अधिकतम तापक्रम ३५ दशमलव शून्य डिग्री सेल्सियस रहेको छ।"
फेवाताल किनारमा रंगीन छाताको सौन्दर्य (तस्बिरसहित),पोखरा : फेवातालको दृश्यावलोकनका लागि बनाइएको फेवा टावरसम्म जाने ताल क्षेत्रमा पर्यटकलाई आकर्षण गर्न सौन्दर्यकालागि रंगीन छाता राखिएको छ। फेवातालको अवलोकन गर्न पहिले पहिले दृश्यावलोकन टावरसम्म जान पर्यटकलाई शुल्क लाग्दैन थियो। पछिल्लो समयमा पोखरा महानगरपालिकाले दृश्यावलोकन टावर संचालनका लागि निजी कम्पनीलाई जिम्मा दिएको छ। निजी कम्पनीले टावरसम्म जाने पर्यटकका लागि शुल्क लिने गरेको छ। टावर संचालन गरेको निजी कम्पनीले ताल किनारक्षेत्रको टावरसम्म जाने बाटोमा रंगीन छाता राखेको हो। तत्कालीन पोखरा नगर योजनाले फेवातालको दृश्यावलोकनकालागि २०३४ सालमा टावर बनाएको हो। टावर बने लगतै ताल दृश्यावलोकनका लागि बनाएको टावरबाट स्थानीय युवाहरु तालमा हामफालेर पौडी खेलेर रमाउँथे। त्यति बेला पर्यटक नै निकै कम आउँथे। यसैले फेवा दृश्यावलोकन टावर स्विमिङ पुलको नामले चिनिन्थ्यो। अहिले पनि स्थानीय युवाहरु यस टावरलाई स्विमिङ पुलकै नामले चिन्छन्। तालमा टावर बन्दाको समयमा पोखरामा गन्न सक्ने संख्यामा होटल थिए। त्यति बेला पोखरामा एउटा पनि स्विमिङ पुल पनि थिएन। अहिले भने पोखराको बैदामका होटलको छतमै पनि करिब दर्जनको संख्यामा स्विमिङपुल बनेका छन्। दृश्यावलोकन टावर जाने ताल क्षेत्रमा रंगीन छाता राखिए पनि २०३४ सालमा बनेको यस टावरको मर्मत भने अहिलेसम्म नभएको नागरिक समाज पोखराका विष्णुहरि अधिकारी बताउँछन्। सौन्दर्यको साथै जिर्ण टावरको मर्मतमा पनि उतिकै प्राथामिक्ता दिनुपर्नेमा त्यसो नभएको अधिकारीले सुनाए।
शनिबार राजधानीका कुनकुन ठाउँमा काटिदैछ शनिबार बिजुली ?,"काठमाडौं : नेपाल विद्युत् प्राधिकरणले सडक विस्तारलगायतका कारणले शनिबार राजधानी काठमाडौँका विभिन्न स्थानमा बिजुली कटौती हुने जनाएको छ । प्राधिकरणका अनुसार बानेश्वर वितरण केन्द्रले कोटेश्वर महादेव मन्दिर, कोटेश्वर चोक, जडीबुटीचोकबाट मनोहरा महादेव मन्दिर हुँदै लालीगुराँस स्कुल, सीसीआरसी कलेज, सूर्यकोट गेटसम्मको स्थानमा बिजुली कटौती हुने जनाएको छ । शनिबार बिहान १० बजेदेखि अपराह्न २ बजेसम्म बिजुली कटौती हुने प्राधिकरणको सूचनामा उल्लेख छ । सडक विस्तारका लागि ११ केभी भूमिगत तार राख्ने कार्यका लागि लाइन काटिन लागेको प्राधिरकणले जनाएको छ । यस्तै, सोही फिडरको बत्तिसपुतली क्षेत्रमा बिजुली कटौती हुनेछ । बिहान ८ बजेदेखि अपरान्ह् ४ बजेसम्म बिजुली कटौती हुने प्राधिकरणको भनाइ छ । पशुपति कलेज, मित्रपार्क, जयवागेश्वरी, मुसे गणेश, गौशाला, तिलगंगा, शारदा स्कूल, सूचना विभागलगायतका क्षेत्रमा लाइन मर्मत गर्न लागिएकाले लाइन काटिन लागेको प्राधिरकणको सूचना छ । प्राधिकरणका अनुसार शनिबार देशका विभिन्न स्थानमा लाइन मर्मत गर्न बिजुली कटौती गर्न लागिएको छ । लाइन कटौती भएका कारण ग्राहकमा पर्न गएको असुविधाप्रति प्राधिकरणले क्षमा मागेको छ । रासस"
ब्राउन सुगर सहित किशोर पक्राउ,वीरगन्ज: वीरगन्जमा १७ वर्षीय एक किशोर लागूऔषध खैरो हेरोइन सहित पक्राउ परेका छन् । वीरगन्ज महानगरपालिका वडा नम्बर १३ घर भएका १७ वर्षीय किशोर ३० ग्राम खैरो हेरोइन सहित पक्राउ परेका हुन् । पक्राउ परेका किशोरको नाम भने प्रहरीले सार्वजनिक गरेको छैन । शुक्रबार बिहान सुराकीको सूचनाका आधारमा जिल्ला प्रहरी कार्यालय पर्साबाट खटिएको लागूऔषध नियन्त्रण ब्युरोको प्रहरी टोलीले वीरगन्ज १४ पावरहाउस चोकमा शंका लागेर तिनको शरीर खानतलासी गर्दा ३० ग्राम खैरो हेरोइन बरामद भएको हो । पर्साका प्रहरी नायव उपरिक्षक ओम प्रकाश खनालका अनुसार किशोरले सेतो प्लाष्टिकको पोकाभित्र ३० ग्राम खैरो हेरोइन लुकाइछिपाइ राखेका थिए । प्रहरी हिरासतमा रहेका ती किशोरलाई पर्सा जिल्ला अदालतबाट ५ दिन म्याद थप गरी अनुसन्धान कार्य अगाडि बढाइएको खनालले बताए ।
विद्युतीय गाडी उत्पादनमा विशेष प्राथिमकता दिन प्रधानमन्त्रीको उद्योगीसँग आग्रह,"काठमाडौं : प्रधानमन्त्री केपी शर्मा ओलीले व्यापारघाटा कम गर्न उत्पादन बढाउन जोड दिएका छन्। आयात गरेर बिक्री गर्नु व्यापार नभएको भन्दै प्रधानमन्त्री ओलीले स्वदेशमै उत्पादन हुनेगरी काम गर्न उद्योगीव्यवसायीलाई आग्रह गरेका हुन्। प्रधानमन्त्री ओलीले कृषि, उद्योग पर्यटनलगायत सबै क्षेत्रमा प्राथमिकता दिएर अघि बढ्ने बताए। उद्योगीव्यवसायीसँग छलफलका क्रममा प्रधानमन्त्री ओलीले आयात प्रतिष्ठापन र निर्यात प्रवद्र्धन हुनेगरी काम गर्न सुझाए। हामी आधुनिकतातर्फ जाँदैछौँ : प्रधानमन्त्री ओली एफएनसीसीआइका पूर्वउपाध्यक्ष प्रधानसहित २३५ उद्योगी व्यवसायी एमाले प्रवेश आवश्यक कुरा मात्र आयात गर्नुपर्छ उनले भने, अब स्वदेशकै उत्पादनले पुग्ने गरी उत्पादन गर्नुहोस्। सबैलाई पुग्नेगरी गुणस्तर सामान उत्पादन गर्न सके आयात गरिरहनुपर्ने अवस्था नहुने उनको भनाइ छ। आयात प्रतिस्थापन हुने गरी काम गर्नोस् उनले भने, यसले शोधनान्तर र बचतमा टेवा पुग्छ। अहिले नै आयात व्यवसायलाई हतोत्साहित नगरे पनि भरसक आयात नगरे हुन्थ्यो भन्ने हाम्रो चाहना छ, उनले भने, दुई ठूला औद्योगिक क्षेत्र बढीरहेको मुलुकको बिचमा हामी छौं। बिक्रीको समस्या हुँदैन। प्रधामन्त्री ओलीले उत्पादनमूलक तथा रोजगारी सिर्जना गर्ने खालका उद्योग स्थापना गर्न उद्योगीव्यवसायलाई आह्वान गरेका छन्। सेवासुविधाका साथै सहुलियत र कानूनी सहजता दिन सरकारले कुनै कसर बाँकी नराख्ने उनको भनाइ छ। म आयात गर्ने कुरालाई म खास व्यापार ठान्दिनँ उनले भने, निर्यात खास व्यापार हो। उत्पादन गरेर पठाउनुस्, सरकारले बढीभन्दा बढी सुविधा दिन तयार छ। प्रधानमन्त्री ओलीले देशभित्रै अटोमोबाइल्स उद्योग स्थापना गर्नुपर्नेमा जोड दिए। अटोमोबाइल्स यहीँ खोल्नुस्, सोचेको भन्दा बढी सुविधा दिइन्छ, उनले भने, स्वदेशमा उत्पादन नहुँदा अहिले विदेशबाट सबै चिज आयात गर्दा घाटा परेको छ। सरकार र उद्योगी पक्ष विपक्ष नभई देश विकासका लागि सहकार्य गरेर अघि बढ्ने उनले बताए। निजी क्षेत्रलाई चित्त दुखाएर नबस्न आग्रह गर्दै प्रधानमन्त्री ओलीले भने,कुन ऐन, कानुनको कहाँ संशोधन गर्नुपर्छ, ल्याउनुहोस्, हामी संशोधन गरेर सहजीकरण गर्छाैँ। निजी क्षेत्रबिना देश अघि बढ्न नसक्ने भन्दै उनले निजी क्षेत्रले उद्योग क्षेत्रलाई विशेष प्राथमिकता दिन आग्रह गरे। विद्युतीय गाडी उत्पादनमा विशेष प्राथिमकता दिन उनले उद्योगीसँग आग्रह गरेका छन्। निकट भविषयमा देशको आर्थिक पहिचान बढल्ने संकल्पका साथ अघि बढेका छौं उनले भने। देश विकाशशील राष्ट्रको रुपमा अघि बढेको भन्दै प्रधानमन्त्री ओलीले भने,जिडीपि र परक्यापिटलमा मात्र नभई सिंगो नेपालीको उत्थान हुनेगरी कार्यक्रम ल्याउँने छौं। हामी आधुनिकतातर्फ जाँदैछौँ, उनले भने, इतिहास झल्कने, आधुनिकता टल्कने अभियानमा छौँ। आधुनिकता टल्काउने नाममा इतिहासलाई भुल्न नहुने भन्दै उनले त्रिभुवन अन्तर्राष्ट्रिय विमानस्थलमा बुटिक बनाइएको उनले सुनाए। उपप्रधानमन्त्री ईश्वर पोखरेलले ऊर्जा, पर्यटन र पूर्वाधारमा केन्द्र्रित भएर अघि बढ्नुपर्ने बताए। संमृद्ध नेपाल, सुखी नेपाली नारा सार्थक बनाउन उद्योगमैत्री नीति बनाउने उनले बताए। योजना वस्तुनिष्ठ र सही मार्गमा जानेगरी बनाउँछौं, उनले भने। ठोस ढंगले केन्द्रित गर्न उद्योगीको मुख्य भूमिका हुने उनको भनाइ छ। नेपाल उद्योग वाणिज्य महासंघका अध्यक्ष शेखर गोल्छाले ४० प्रतिशत उद्यमी संकटमा परेको बताए। लघु घरेलु साना तथा मझौला उद्यमलाई अझै व्यवसाय विस्तार कठिन भएको उनको भनाइ छ । व्यवसाय सहज बनाउन सरकारले सहयोग गर्नुपर्ने उनले बताए। साना तथा मझौला उद्यम पुनरुत्थान कार्यक्रम आवश्यक भएको उनको भनाइ छ। भिजन पेपरमार्फत अर्थतन्त्रको विकासमा हामीले टेवा पुर्याउन खोजेका छौं, उनले भने। नेपाल घरेलु तथा साना उद्योग महासंघका कार्यवाहक अध्यक्ष उमेशप्रसाद सिंहले कोभिडले साना उद्योग धराशायी भएको बताए। उद्योगमैत्री वातारण बनाउन सरकारले ध्यान दिनुपर्ने बताए। २६ लाखलाई रोजगारी दिएको स्मरण गराउँदै अध्यक्ष सिंहले कोभिडका कारण टाट पल्टिने अवस्था आएको बताए। नाडाका अध्यक्ष कृष्णप्रसाद दुलालले अटोमोबाइल व्यवसायले राजस्वतमा ३५ प्रतिशत योगदान गरे पनि राज्यले चित्त बुझ्दो व्यवहार गर्न नसकेको बताए। ५० प्रतिशत डाउन पेमेन्ट गरेर अटोमोबाइल खरिद गर्नुपर्ने व्यवस्था अन्त्य गर्नुपर्ने उनले बताए। उद्योगी बिमल केडियाले देशको विकासका लागि राजनीतिक पार्टी र उद्योगी एक ढिक्का भएर जानुपर्ने बताए। व्यापक छलफल गरेर योजनाबद्ध ढंगले अघि बढ्न सके विकास सम्भव छ, उनले भने।"
"सप्तरीको पशु फार्ममा आगलागी, २० वटा गाई मरे","राजविराज: सप्तरीको अग्नीसाईर कृष्णासवरन गाउँपालिका५ मा शुक्रबार विद्युत सर्ट भइ आगलागी हुँदा २० वटा गाई मरेका छन् । अग्नीसाईर कृष्णासवरन गाउँपालिका५ स्थित कृष्णाराम बहुउद्देश्यीय पशु फार्ममा शुक्रबार भएको आगलागीमा २ वाछासहित २० वटा गाईको मृत्यु भएको सप्तरी प्रहरीले जनाएको छ । आगलागीमा २० वटा गाईसहित दानालगायत सरसमान र गोठ पूर्ण रुपले जलेर नष्ट हुँदा ३१ लाख ४० हजार मूल्य बराबरको क्षति भएको जिल्ला प्रहरी कार्यालय सप्तरीका डिएसपी माधवप्रसाद काफ्लेले बताए । अग्नीसाईर कृष्णासवरन गाउँपालिका६ का मनोजकुमार साह र दिनानाथ साहले संयुक्त रुपमा सञ्चालन गरेको पशु फार्ममा भएको आगलागीले फार्म सञ्चालक दिनानाथ समेत घाइते भएका छन् । उनी गोठमा सुतेका थिए । गाईलाई आगोबाट जोगाउने क्रममा दिनानाथ घाइते भएको बताइएको छ । घाइते दिनानाथको स्थानीय पोलिक्लिनिकमा उपचार भइरहेको छ । आगलागीबाट १० वटा गाईलाई भने घाइते अवस्थामा उद्वार गर्न सफल भएको सञ्चालक दिनानाथले बताए । फर्म सञ्चालक साहका अनुसार आगलागीले करिब ६० लाख मूल्य बराबरको धनमाल क्षति भएको छ । कञ्चनरुप नगरपालिकाको बारुणयन्त्रको सहयोगमा नेपाल प्रहरी, सशस्त्र प्रहरी र स्थानीयबासीले ३ घण्टा पछि आगो नियन्त्रणमा लिएका छन् ।"
राष्ट्रिय कला संग्रहालयद्वारा सर्वोच्चको आदेश अटेर !,"भक्तपुर : भक्तपुर नगरपालिका ९ दत्तात्रयस्थित चिकंफले मठका महन्त रामप्रसाद वनले सर्वोच्च अदालतको आदेशसमेत नटेरी राष्ट्रिय कला संग्रहालयले मठ कब्जा गरिबसेको आरोप लगाएका छन्। उनले सर्वोच्चले संग्रहालयलाई मठ खाली गरेर मठमा हुने पूजापरम्परा तथा धर्म लोप हुने काम नगर्न आदेश दिएको बताए। तर सर्वोच्चले आदेश दिएको वर्षदिन हुन लाग्दा संग्रहालयले मठ खाली नगरेको महन्त वनले गुनासो गरे। उक्त मठ भक्तपुर दरबार क्षेत्रस्थित राष्ट्रिय कला संग्रहालयले धातुकला प्रदर्शनी गर्न प्रयोग गर्दै आएको छ। गुठी संस्थानको सम्पत्तिको रुपमा रहेको उक्त मठमा महन्त वनका पुस्ताहरुले पूजाआजा गर्दै आएका थिए। मठभित्र महादेवको शिवलिंगसहितको मन्दिर रहेको छ। जहाँ महन्तको रुपमा वनहरुले पूजाआजा गर्दै आएको बन बताउँछन्। विगतमा उक्त मठमा दैनिक पूजाआजा, वडादसैंमा जमरा राख्नेलगायतका परम्परा गर्न महन्तको परिवार मठमै बस्ने परम्परा थियो। तर उक्त मठमा महन्त हुने विषयमा विवाद हुन पुग्यो। जुन विवाद अदालतसम्म पुगेको थियो। अदालतले उक्त विवाद छिन्दै हालका महन्त वनलाई मठमा पूजापरम्परा चलाउने जिम्मा दिएको थियो। सोहीअनुसार अहिले मठको पूजापरम्परा नियमित गर्न ठाउँ अभाव भएको भन्दै महन्त वनले विगत २३ वर्षदेखि गुनासो गर्दै आएका छन्। आफ्नो गुनासोको सुनुवाइ नभएपछि उनी गत वर्ष सर्वोच्च अदालतसम्म पुगेका थिए। सर्वोच्चले दिएको आदेश कार्यान्वयन नभएको भन्दै महन्त वनले पुरातत्व विभागमा निवेदनसमेत दिएका थिए। लगत्तै विभागले गएको पुसमा भक्तपुरस्थित कला संग्रहालयलाई पत्र लेखेर सर्वोच्चको आदेश कार्यान्वयन गर्न निर्देशन दिइएको छ। भक्तपुरस्थित राष्ट्रिय कला संग्रहालयले सर्वोच्च अदालतले दिएको आदेश पनि टेरेन, महन्त वनले भने, उसले पुरातत्व विभागले दिएको निर्देशन पनि मानेन। अदालत र विभागको आदेश तथा निर्देशन कार्यान्वयन नभएपछि भक्तपुरका प्रमुख जिल्ला अधिकारीसमक्ष निवेदन दिँदा पनि आफूले न्याय नपाएको महन्त वनले गुनासो गरे। न्याय पाउन सर्वोच्च अदालत गएँ, विभाग गएँ र प्रमुख जिल्ला अधिकारीकहाँ पनि पुगेँ। तैपनि न्याय पाइनँ, उनले थपे, अब न्याय पाउन म कहाँ जाउँ। यता भक्तपुरस्थित राष्ट्रिय कला संग्रहालयकी प्रमुख अरुणा नकर्मीले भने सर्वोच्चको आदेश र विभागको निर्देशनअनुसार महन्त वनलाई पूजा परम्परा नियमित गर्न आवश्यक ठाउँ उपलब्ध गराइसकेको दावी गरिन्। सर्वोच्चले पूरै मठ खाली गर नभनेको र महन्त वनले पनि त्यो माग नगरेको उनको भनाइ थियो। सर्वोच्चले संग्रहालयलाई पूरै मठ खाली गर भनेर आदेश दिएको छैन, प्रमुख नकर्मीले भनिन्, महन्त वनले पनि धार्मिक कार्यमा प्रयोग हुने कोठाहरु खाली गर्न माग गर्नु भएको र उनको मागअनुसार ती कोठाहरु खाली गरिदिइसकेका छौं। उनले महन्त वनले अनधिकृत रुपमा पूरै मठ खाली गराउन खोजेको जिकिर गरिन्। महन्त वनले अरु निजी मठजस्तै गुठीको स्वामित्व भएको चिकंफले मठ आफ्नो व्यक्तिगत रुपमा एकलौटी ढंगले चलाउन खोजेको प्रमुख नकर्मीको आरोप छ। के हो चिकंफले मठ ? विसं १८०२ मा कमल गोसाईं वनले भक्तपुरका तात्कालिन मल्लराजा रणजीतको पालामा ताम्रपत्रबाट उक्त मठ स्थापना गरेका थिए। मठमा दसैंको जमरा राख्न छुट्टै जमरा कोठाको व्यवस्था छ। महन्तका नातागोतालाई दसैंको टीकाजमरासँगै प्रसाद ग्रहण गराउन गद्दी बैठक कोठाको समेत व्यवस्था गरिएको छ। ती दुवै कोठा संग्रहालयले प्रयोग गर्दै आएको महन्त वन बताउँछन्। जर्मन सरकारको सहयोग नियोग जीआईजेडअन्तर्गत भक्तपुर विकास परियोजनाअन्तर्गत २०३९४० मा उक्त मठ जीर्णोद्धार गरिएको थियो। गुठी संस्थानअन्तर्गत रहेको उक्त मठ जीर्णोद्धारपछि २०४१ सालमा राष्ट्रिय कला संग्रहालय सञ्चालनमा ल्याइएको थियो। मठमा संग्रहालय सञ्चालनमा आए पनि महन्थलाई दसैंको लागि जमरा कोठा र गद्दी बैठक कोठा प्रयोग गर्न कुनै बाधा व्यवधान खडा नगरिएको संग्रहालयले जनाएको छ।"
