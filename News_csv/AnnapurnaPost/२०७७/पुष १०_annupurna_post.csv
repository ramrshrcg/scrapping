शीर्षक,विवरण
काठ नकुहाऔ,"नेपालमा प्रयोग भइरहेका काठ तथा यसबाट बनेका वस्तु दक्षिण एसियाकै महँगोमध्येमा पर्छ। चर्को मूल्य र भन्सार तिरेर ल्याउनुपर्ने भएका कारण उपभोक्ताले मन खिन्न पार्दै यस्ता सामान प्रयोग गरिरहेका छन्। घरका झ्याल, ढोका तथा फर्निचरदेखि सलाईका काँटी र दाँत कोट्याउने सिन्का (टुथपिक) सम्म विदेशबाटै ल्याउनुपर्ने बाध्यता छ। स्वदेशमा काठ उत्पादन नभएर यस्तो अवस्था आएको भने होइन। प्रशस्त काठ उत्पादन हुने सम्भावना भएर पनि सदुपयोग गर्ने प्रभावकारी नीति नहुँदा उपभोक्ता महँगो मूल्यका विदेशी काठ प्रयोग गर्न बाध्य छन्। स्वदेशी काठ भने जंगलमै सडिरहेका छन्। यो अमिल्दो अवस्था अन्त्य गर्न सक्ने हो भने वार्षिक रूपमा अर्बौं रुपैयाँ बिदेसिनबाट रोक्न सकिन्छ। घर, कार्यालय तथा अन्य संरचना बनाउने क्रममा उपभोक्ताले बेहोर्नुपर्ने अनावश्यक झन्झटबाट पनि मुक्ति दिलाउन सकिन्छ। नेपालको कूल भूभागको ४० प्रतिशतभन्दा बढी क्षेत्रफल वन तथा बुट्यान क्षेत्रले ओगटेको छ। त्यसमध्ये प्रशस्त काठ उत्पादन गर्न सकिने वन क्षेत्रले २९ प्रतिशत भाग ओगटेको छ। काठ प्रयोग सम्बन्धमा बनेका कानुनको उल्झनका कारण घरअगाडिका जंगलमा कुहिन लागेका काठ उपभोक्ता चलाउन सक्दैनन्। सड्न लागेका यस्ता काठ प्रयोगका लागि झन्झटिलो प्रक्रिया पूरा गर्नुभन्दा अन्यत्रैबाट किन्न सहज हुने गुनासा उपभोक्ताबाट सुनिन्छ। किन यस्तो अवस्था आउँछ भन्ने विषयमा खासै प्रभावकारी बहस तथा छलफल भएको पाइँदैन। यसले भारत, मलेसिया, थाइल्यान्ड, चीन, सिंगापुर, जर्मनी, म्यानमार, इन्डोनेसिया, जर्मन, युरोपलगायतका मुलुकबाट काठ ल्याएर बेच्न पल्केका व्यापारीलाई सजिलो भएको छ। गत आर्थिक वर्षमा सात अर्ब रुपैयाँबराबरका काठ तथा यसबाट बनेका सामग्री विदेशबाट आयात भएको थियो। विराटनगर भन्सार कार्यालयबाट मात्रै पछिल्लो सात महिनामा २१ करोड रुपैयाँका काठ आयात भएको छ। आयातको दर बर्सेनि बढिरहेको छ। आफ्नो मुलुकको काठ प्रयोग नगरी तेस्रो मुलुकबाट ल्याउनुपर्ने अवस्था आउनु दुःखद हो। काठ प्रयोग सम्बन्धमा विद्यमान नीतिको गहिरो अध्ययन गरेर वन पैदावार पनि नमासिने र सड्ने अवस्थामा पुगेका रूखहरू पनि सदुपयोग हुने नीति बनाउनुपर्छ। नेपाली बजारमा वार्षिक तीन करोड घनमिटरको हाराहारीमा काठको माग हुन्छ। तर स्वदेशभित्रका सामुदायिक, सरकारी तथा निजी वनबाट वार्षिक दुई करोड घनमिटरजति मात्रै काठ उत्पादन हुन्छ। बजारमा विशेषगरी, साल, सिसौ, साज, खयरलगायतका काठ बढी उत्पादन हुन्छ। तराई तथा भित्री मधेसका क्षेत्रमा दुई सयदेखि पाँच सय वर्ष पुराना सालका रुख प्रशस्तै छन्। जबकि यसको आयु ८० वर्षसम्म मात्रै रहने वैज्ञानिक मान्यता छ। समयमै सदुपयोग हुन सकेन भने यस्ता रूख ढल्ने र जंगलमै सड्ने मात्रै हो। यही कारणले चोरीसिकारीका घटनामा पनि वृद्धि भइरहेको छ। विदेशी काठलाई प्रतिस्थापन गर्न वैज्ञानिक वन व्यवस्थापनमा जोड दिनुपर्छ। निजी वनबाट काठ उत्पादन गर्ने कार्यलाई प्रोत्साहन गर्नुपर्छ। निजी वनबाट उत्पादन हुने काठको ओसारपसार, कटानी र बिक्रीवितरणलाई सहज बनाउनुपर्छ। स्वदेशी काठ उत्पादनदखि बिक्रीवितरणमा झन्झटिलो प्रक्रियामा सुधार हुनुपर्छ। यो प्रक्रिया पूरा गर्दा अदृश्य रूपमा रकमी लेनदेन हुने गरेको भन्ने उपभोक्ताको गुनासोको सम्बोधन हुनुपर्छ। सँगसँगै व्यवस्थित र वैज्ञानिक वन व्यवस्थापनका नाममा हुने गरेको फडानी र यस्ता कार्यमा संलग्न गिरोहको पहिचान गरेर कारबाहीको दायरामा ल्याउनुपर्छ। काठ तस्करीका घटनालाई नियन्त्रण गर्नुपर्छ। काठ ओसारपसारमा भइरहेको बिचौलिया राजको अन्त्यका लागि सामूहिक पहल हुनुपर्छ। कटानीसँगै वृक्षरोपण र वन संरक्षणमा पनि विशेष ध्यान दिनुपर्छ।"
राष्ट्रिय गौरवको परियोजना निर्माण सुस्त,"सुर्खेत : राष्ट्रिय गौरवको भेरीबबई डाइभर्सन बहुउद्देश्यीय आयोजनाअन्तर्गत विद्युत्गृह निर्माणको काम सुस्त बनेको छ। कोरोना महामारीसँगै यो आयोजनामा विद्युत्गृह निर्माणको काम अझै सुरु हुन नसकेको हो। कोरोना महामारीकै कारण विद्युत्गृह निर्माणको कामले गति लिन नसकेको आयोजनाले जनाएको छ। आयोजनामा दोस्रो चरणका अन्य काम भए पनि विद्युत्गृह निर्माणको कामले गति लिन सकेको छैन। भेरीको पानी बबई नदीमा खसाल्न सुर्खेतको चिप्लेमा ६ गेजसहितको ब्यारेज निर्माण गरिनेछ। एक सय १४ मिटर लामो र १४ मिटर अग्लो ब्यारेज बनाइने योजना छ। विद्युत्गृह निर्माण कार्यको जिम्मा चिनियाँ कम्पनी गुआंग्डोङ तथा नेपालको रमण निर्माण जेभीले पाएका छन्। दोस्रो चरणमा ६ गेजको ब्यारेज, सर्ज साफ्ट, विद्युत्गृहलगायत संरचना पर्छन्। यसका लागि ६ अर्ब १६ करोड रुपैयाँमा यो कामको जिम्मा निर्माण कम्पनीले लिएको छ। सम्झौताअनुसार ठेकेदार कम्पनीले चार वर्षभित्र विद्युत्गृह निर्माण सक्नुपर्नेछ। तर, काम नै सुरु नभएर एक वर्ष वितेको छ। हालसम्म विद्युत्गृह निर्माणको करिब १५ प्रतिशत मात्रै काम भएको छ। भेरीमा पानीको बहाव धेरै भएका कारण काम गर्न निकै जटिलता छ। वर्षमा चार महिनामात्रै नदीमा काम गर्न सकिने भएकाले पनि समस्या भएको आयोजनाले जनाएको छ। नदीमा बाँध निर्माणको काम ४० प्रतिशत सम्पन्न भइसक्दासमेत विद्युत्गृह निर्माणको टुंगो लागेको छैन। यसले आयोजना तोकिएकै समयमा सम्पन्न हुनेमा आशंका बढाएको छ। भेरी नदीको पानी सुर्खेतको चिप्लेबाट बबई नदीमा खसालेर ४८ मेगावाट विद्युत् उत्पादन गर्ने उद्देश्यले यो आयोजना सुरु भएको हो। साथै बबईमा खसालिएको सोही पानीले बाँके र बर्दियाका ५१ हजार हेक्टरमा सिँचाइ सुविधा पुयाइनेछ। यसका लागि यसअघि नै भेरीको पानी बबईमा खसाल्न १२ किलोमिटर सुरुङ खन्ने काम सम्पन्न भइसकेको छ। तर, आयोजनाको बाँकी काम अहिलेकै गतिमा अघि बढे तोकिएको समयमा काम सम्पन्न हुने सम्भावना कम रहेको सरोकारवालाले बताएका छन्। आयोजनामा पहिलोपटक प्रयोग गरिएको टनेल बोरिङ मेसिन (टीबीएम) ले सुरुङ निर्माण सम्पन्न गरेको एक वर्ष बढी भइसक्दा बल्ल विद्युत्गृह निर्माण थालिएको छ। भेरी नदीमा बाँधको कामसमेत अपेक्षित गतिमा हुन नसक्दा आयोजना तोकिएकै समयमा सम्पन्न हुनेमा अनिश्चय बढेको हो। आयोजनाका सिनियर डिभिजनल इन्जिनियर इश्वरीप्रसाद तिवारीले गत वर्षको भदौदेखि सुरु भएको (ड्याम साइट) बाँध स्थल निर्माणमा कोरोना महामारीले असर गरेको बताए। आयोजनाले २०६४ सालदेखि प्रत्येक वर्ष करिब एक अर्ब रुपैयाँ खर्च गर्दै आएको छ।"
"ओली चुनावमा, दाहालनेपाल सडकमा","काठमाडौं : स्थिर सरकार र एउटै कम्युनिस्ट केन्द्र बनाउने वाचासहित ०७५ जेठ ३ गते तत्कालीन एमाले र माओवादी केन्द्रबीच पार्टी एकता भएको थियो। पार्टी एकता ३१ महिना पनि टिक्न सकेन। अन्ततः यही पुस ७ गते नेकपा दुई टुक्रा भयो। दुवै पक्षनेकपाकै नाममा वैधानिकताको खोजी गरिरहेका छन्। अर्कातिर एकअर्काविरुद्ध जुध्ने गरी कार्ययोजना बनाई अगाडि बढेका छन्। ओली पक्ष प्रतिनिधिसभा विघटनलाई स्वागत गर्दै निर्वाचनसँगै गाउँ तहसम्मै जान लागेको छ। दाहालनेपाल पक्ष भने प्रतिनिधिसभा पुनःस्थापनाको मुद्दा लिएर गाउँ तहसम्मै आन्दोलनमा जाने तयारीमा छ। दुवै पक्षका बिहीबार बसेका केन्द्रीय समिति बैठकले त्यहीअनुरूपका कार्ययोजना तय गरेका हुन्। मुख्य एजेन्डा निर्वाचन नेकपाको ओली पक्षले पार्टी पंक्तिलाई एकढिक्का बनाई निर्वाचनको मुख्य एजेन्डामा केन्द्रित गराउने भएको छ। प्रधानमन्त्री निवास बालुवाटारमा बसेको केन्द्रीय समिति बैठकले मुलुक निर्वाचन उन्मुख भइसकेको र वैशाखमा प्रतिनिधिसभा निर्वाचनको मितिसमेत तोकिएकाले संगठन विस्तार र निर्वाचन तयारीमा पूर्ण शक्तिका साथ परिचालन हुने निर्णय गरेको हो। प्रवक्तासमेत रहेका परराष्ट्रमन्त्री प्रदीप ज्ञवालीका अनुसार पार्टीका सबै मातहत कमिटीहरू, जनवर्गीय र सरोकार संगठन, पार्टी सदस्य, जनप्रतिनिधि एवं सम्पूर्ण पार्टी पंक्तिलाई एकढिक्का भएर निर्वाचन तयारीको मुख्य एजेन्डामा केन्द्रित भई पूर्ण गतिशीलता र शक्तिका साथ परिचालित हुन बैठकले आह्वान गरेको छ। बैठकले प्रतिनिधिसभा विघटनलाई स्वागत गर्दै अब पार्टीलाई निर्वाचनमा परिचालन गर्नुपर्ने निर्णय लिएको हो। सरकारले तीन वर्षमा गरेको कामलाई सामाजिक आर्थिक रूपान्तरणको नायकका रूपमा स्थापित गरेर निर्वाचनमा जाने यो पक्षको निष्कर्ष छ। तीन वर्षको अवधिमा दूरगामी महत्वका विकास कार्य, रणनीतिक पूर्वाधार निर्माण, सामाजिक न्याय र सुरक्षा विस्तार, संविधान एवं संघीयता कार्यान्वयन, राष्ट्रियताको सुदृढीकरण एवं नेपालको अन्तर्राष्ट्रिय सम्बन्ध विस्तारका क्षेत्रमा सरकारले गरेका महत्वपूर्ण कामलाई उच्च मूल्यांकन गर्दछ ओली पक्षको केन्द्रीय समितिले पारित गरेको समसामयिक प्रस्तावमा उल्लेख छ, ती कार्यलाई जनताबीच स्थापित गर्ने, सुरु भएका कामलाई सफल पार्ने र थप जनपक्षीय कार्य गर्दै पार्टी र पार्टी नेतृत्वको सरकारलाई सामाजिक आर्थिक रुपान्तरणको नायकका रूपमा स्थापित गर्ने संकल्प गर्दछ। प्रतिनिधिसभा विघटनको अवस्था आउनुमा जननिर्वाचित सरकारलाई कामै गर्न नदिने, मुलुकको नेतृत्व गर्न प्राप्त ऐतिहासिक अवसरलाई आत्मसात् नै गर्न नचाहने र अवसरवादी एवं स्वार्थकेन्द्रित गठबन्धनका बलमा मुलुकलाई अगाडि बढ्नै नदिने क्रियाकलाप लोकतन्त्रको मूल्यमान्यताविपरीत, जनआकांक्षाविपरीत तथा मुलुकलाई अन्त्यहीन अस्थिरतातिर धकेल्ने केही नेताको क्रियाकलाप मूल कारण रहेको यो पक्षले ठहर गरेको छ। संविधानले मुलुकको सार्वभौमसत्ता र राजकीय सत्ता नेपाली जनतामा निहीत रहेको कुरा स्पष्ट गरेकाले सदनमा बहुमतप्राप्त दलबाट सर्वसम्मत रूपमा निर्वाचित दलका नेता र त्यसै हैसियतमा निर्वाचित प्रधानमन्त्रीले ताजा जनादेशको माग गर्नु र सबै विषयको छिनोफानो जनताको अभिमतबाट खोजिनु लोकतान्त्रिक, संविधानसम्मत र स्वाभाविक कदम भएको पनि ओली पक्षको केन्द्रीय समितिले निष्कर्ष निकालेको छ। बैठकले दाहालनेपाल समूहलाई अनावश्यक भ्रममा नअल्झेर निर्वाचनको पक्षमा आउन अपिल गरेको छ। उक्त समूहले संगठनको काम र निर्वाचन तयारीलगायत कामको संयोजन गर्ने गरी सातै प्रदेश र जनसंगठनहरूको संयोजन गर्ने गरी पार्टी नेताहरूलाई जिम्मेवारीसमेत तोकेको छ। प्रदेश १ मा सुवास नेम्बाङ, प्रदेश २ मा सत्यनारायण मण्डल, बाग्मतीमा ईश्वर पोखरेल, गण्डकीमा पृथ्वीसुब्बा गुरुङ, लुम्बिनीमा शंकर पोखरेल, कर्णालीमा मणि थापा र सुदूरपश्चिममा लेखराज भट्टलाई जिम्मेवारी दिइएको छ। पोखरेल सचिवालय सदस्य र अन्य नेता स्थायी समितिका सदस्य हुन्। जनवर्गीय संगठनहरूको कामको संयोजन गर्न स्थायी समिति सदस्य टोपबहादुर रायमाझीलाई जिम्मा दिइएको छ। उपत्यकाको कामको जिम्मा केन्द्रीय सदस्य कृष्णगोपाल श्रेष्ठलाई दिइएको प्रवक्ता ज्ञवालीले बताए। दाहालको कार्यकारी अधिकार खारेज बैठकले पुष्पकमल दाहाललाई गत वर्षको मंसिर ४ देखि दिइएको कार्यकारी अधिकारको जिम्मेवारी खारेज गरेको छ। दाहाललाई अध्यक्षबाट नहटाइसके पनि उनको जिम्मेवारी भने खोसिएको र त्यो जिम्मेवारी पनि पार्टीका प्रथम अध्यक्ष केपी शर्मा ओली र पार्टी कमिटीमा ल्याउने निर्णय गरिएको ज्ञवालीले बताए। हामीले पहिले पार्टीभित्र एउटा अध्यक्षले सरकार र अर्काे अध्यक्षले पार्टीको काम गर्ने गरी द्वितीय अध्यक्ष पुष्पकमल दाहाल प्रचण्डलाई पार्टी काम हेर्ने गरी कार्यकारी अध्यक्षको जिम्मेवारी तोकेका थियौं, ज्ञवालीले भने, तर, अब उहाँलाई दिइएको त्यो अधिकार खारेज गरेर प्रथम अध्यक्ष तथा पार्टी कमिटीमै ल्याउने निर्णय गरेका छौं। अध्यक्षबाट भने उहाँ (प्रचण्ड)लाई हटाइएको छैन। यथावत् हुनुहुन्छ। एक केन्द्रीय सदस्यले दाहालले जिम्मेवारी बहन गर्न नसकेकाले कार्यकारी अधिकार खारेज गर्ने निर्णय बैठकले लिएको बताए। उहाँलाई अध्यक्षबाट हटाइएको छैन तर केन्द्रीय कमिटी र स्थायी कमिटीले दिएको जिम्मेवारी बहन गर्न नसकेकाले उहाँको कार्यकारी अधिकार बदर गर्ने निर्णय मात्र अहिलेलाई गरिएको छ, ती नेताले अन्नपूर्ण पोस्ट्सँग भने, निर्धारित मितिमा महाधिवेशन गर्नेतिर कार्यकारी अध्यक्षको ध्यान देखिएन, पार्टी एकताको काम टुंग्याउन पटकपटक उपलब्ध गराइएको समयमा पनि सिन्कोसम्म भाँच्ने काम भएन। जसकारण उहाँ(दाहाल)को कार्यकारी अधिकार खोस्ने र केपी कमरेडमै निहित गर्ने निर्णय बैठकले गरेको हो। ओली पक्षले यसअघि नारायणकाजी श्रेष्ठलाई प्रवक्ताबाट हटाएको थियो। गृहमन्त्रीसमेत रहेका सचिवालय सदस्य रामबहादुर थापा बिहीबार ओली पक्षको बैठकमा सहभागी भएका छन्। थापाले अहिलेको लडाइँ मुलुकलाई स्थिरतारित लैजान चाहने, राष्ट्रियताको सुदृढीकरण गरेर जाने पक्ष र मुलुकलाई अनन्तकालसम्म अस्थिरतामा लगेर प्रतिगमनतिर लैजानेबीचको भएको बताए। राष्टियता र स्थिरताका लागि अहिलेको सरकारको नेतृत्व गरिरहेको नेतृत्वलाई आफू सहयोग गर्न आएको उनको भनाइ थियो। उनी यसअघि दुवै पक्षका भेलामा नगई तटस्थ बस्दै आएका थिए। ओली समूहले सोमबारै पार्टीको विधान संशोधन गर्दै केन्द्र्रीय समिति ११९९ सदस्यीय पुर्याएको थियो। उसले विधानसमेत संशोधन गरी पार्टीका आधिकारिक दस्ताबेज र पत्रहरूमा प्रथम अध्यक्षको मात्र हस्ताक्षर चल्ने व्यवस्था गरेको छ। संशोधित विधानलाई केन्द्रीय समितिबाट अनुमोदन गराएर यो पक्षले निर्वाचन आयोगमा विधान संशोधनसहित सबै कागजपत्र बुझाएको छ। एकीकृत पार्टी हुँदा दुवै अध्यक्षले हस्ताक्षर गरेर मात्र पार्टीका आधिकारिक दस्ताबेज मातहात कमिटीमा जाने व्यवस्था थियो। बिहीबार सकिएको बैठकले केन्द्रीय समितिको कामको संयोजन गर्ने गरी स्थायी समिति बैठकलाई अख्तियारी दिने काम पनि गरेको प्रवक्ता ज्ञवालीले बताए। बैठकमा प्रधानमन्त्री केपी शर्मा ओलीले पार्टीबाट कोही पनि दिग्भ्रमित भएर नबरालिन र निर्वाचनमा केन्द्रित भएर लाग्न नेताकार्यकर्तालाई निर्देशन दिएका थिए। कोही पनि अहिले छचन्डाएर हिँड्नुको अर्थ छैन। हिँड्नु पनि पर्दैन। आउनुस्, अझै ठाउँ छ, मिलेर जाऔं, हामीले कसैलाई हटाएका छैनौं, ठाउँ खाली नै राखएिको छ। कोही बरालिनु पर्दैन, अध्यक्ष ओलीले भनेका थिए। ओलीले दाहालनेपाल समूहका प्रवक्ता नारायणकाजी श्रेष्ठप्रति लक्ष्य गर्दै खुट्टी हेर्दै चाल पाइयो भन्दै ब्यंग्यसमेत गरेका थिए। जसले न कहिल्यै आन्दोलनमा भाग लियो न त जनयुद्ध नै लड्यो। प्रचण्ड र बादल खुला रहँदा पनि नारायणकाजी पर्दाभित्रबाट अन्तर्वार्ता दिन्थे। लुकेर हात मिलाउनेलाई आन्दोलनको कमान्डर ? खुट्टी हेर्दै चाल पाइयो, उनले भने। उनले आफ्नो पहिलो सरकार जसले हटाउने काम गर्यो, उसैले अहिले पनि असफल बनाउन घेराबन्दीको प्रयास गरेको बताए। पार्टी र सरकार चल्नै नदिने अवस्था निम्त्याएपछि बाध्य भएर प्रतिनिधिसभा विघटन गर्नुपरेको उनको भनाइ थियो। उनले दाहालनेपाल पक्षले आफूलाई अध्यक्ष पदबाट हटाएकोप्रति पनि टिप्पणी गरे। ओलीको भनाइ उद्धृत गर्दै एक केन्द्रीय सदस्यले अन्नपूर्ण पोस्ट्सँग भने, पहिलो प्रस्ताव अरे, अहिले त अध्यक्षमाथि स्पष्टीकरण अरे, प्रथम अध्यक्षलाई स्पष्टीकरण, यो कुन तमासा हो ? अनि फेरि अहिले त पार्टीबाटै निकाले अरे भन्ने सुन्दै छु। कसलै लहडमा निकाल्यो अरे। चेस खेल्दा हात्ती उँट घोडा खाएँ भनेजस्तै हो र ? उनले दाहालनेपाल पक्ष चुनावमा जान डराएको बताए। उहाँहरूसँग टाउको ठूलो देखिन्छ। तर, जनमत छैन। त्यही भएर उहाँहरू चुनावमा जान डराइरहनुभएको छ। संसद् पुनःस्थापना गरेर जालझेल गरी आशीर्वाद लिएर खान पाइन्छ कि भन्ने उहाँहरूमा छ, अब त्यस्तो हुँदैन, ओलीले भने। पहिलो चरणको संघर्षका कार्यक्रम घोषणा नेकपाको दाहालनेपाल समूहले प्रतिनिधिसभा विघटनविरुद्ध आन्दोलनका कार्यक्रम घोषणा गरेको छ। काठमाडौंमा दुई दिन चलेको केन्द्रीय समिति बैठकले पहिलो चरणको आन्दोलनका कार्यक्रम तय गरेको हो। बैठकले प्रवक्ता नारायणकाजी श्रेष्ठको नेतृत्वमा केन्द्रीय संघर्ष समिति गठन गरेको छ। २ हजार ५ सय १ जना रहने गरी प्रवक्ता श्रेष्ठको नेतृत्वमा केन्द्रीय संघर्ष समिति र यसको एउटा सचिवालय बिहीबारको बैठकले गठन गरेको हो। यो समूहले पार्टीका केन्द्रीय सदस्य र निवर्तमान सांसदहरूको उपस्थितिमा शुक्रबार बिहान माइतीघर मण्डला र मध्याह्न निर्वाचन आयोगमा विशेष कार्यक्रम गर्ने भएको छ। यस्तै, पार्टीका दुवै अध्यक्षका तर्फबाट दिउँसो पत्रकार सम्मेलन गर्ने जनाइएको छ। प्रदेश, जिल्ला, नगर, गाउँ र वडा तहसम्मकै पार्टीका बैठक, भेला आयोजना गर्दै संघर्षका कार्यक्रमलाई प्रभावकारी र व्यवस्थित ढंगले परिचालन गर्ने निर्णय यो समूहले गरेको छ।यो पक्षले ७ पुसको केन्द्रीय समिति बैठकबाट प्रधानमन्त्रीसमेत रहेका अध्यक्ष केपी शर्मा ओलीलाई अनुशासनको कारबाही भन्दै अध्यक्ष पदबाट हटाएको थियो। त्यसपछि बिहीबारको बैठकबाट भने प्रतिनिधिसभा विघटनविरुद्ध देशव्यापी संघर्षको कार्यक्रम घोषणा गरेको हो। पुस ११ गते प्रदेश कार्यालयको संयोजनात्मक छलफल र सात दिनभित्र प्रदेश कमिटीको बैठक, पुस १२ गते ७७ वटै जिल्लामा कार्यकर्ता भेला सम्पन्न गर्ने कार्यक्रम बनाएको जनाइएको छ। यस्तै, एकीकृत पार्टीलाई सशक्त रूपमा अगाडि बढाउने, षड्यन्त्र र भ्रम चिर्ने तथा प्रतिगमन र षड्यन्त्रविरुद्ध आन्दोलन कसरी लैजाने भन्ने विषयमा अभिमुखीकरण कार्यक्रम चलाउने निर्णय गरिएको प्रवक्ता श्रेष्ठले बताए। पुस १४ गते राजधानी र जिल्लाजिल्लामा विरोध कार्यक्रम गर्ने निर्णय पनि बैठकले गरेको छ। पुस २० गतेभित्र नगर, गाउँ कमिटीको पार्टी बैठक र भेला, २५ गतेभित्र वडास्तरमा बैठक र भेला, पुस १४ भित्रै सबै जनवर्गीय संगठन र मोर्चाका केन्द्रका बैठक र भेला आयोजना गर्ने र त्यसबीचमा पनि राजधानीलगायत स्थानमा स्थानीय पार्टी कमिटी, जवस मोर्चाका तर्फबाट विरोधका अन्य संघर्षका कार्यक्रम आयोजना गर्ने निर्णय पनि नेकपाको दाहाल नेपाल पक्षले गरेको छ। प्रवक्ता श्रेष्ठका अनुसार पहिलो चरणको कार्यक्रमपछि अझ सशक्त र प्रभावकारी ढंगले उच्चस्तरको कार्यक्रम घोषणा गर्ने तयारी पनि बैठकले गरेको छ। संघर्ष र संगठनको काम प्रभावकारी बनाउन बैठकले सातै प्रदेशभित्रको स्थायी समिति सदस्य, प्रदेश पदाधिकारीलाई आआफ्नो कार्यक्षेत्रमा तत्काल गई परिचालन हुन पनि निर्देशन गरेको छ। केन्द्र, प्रदेश र जिल्ला संगठनको कार्ययोजनाका सवालमा आवश्यक निर्णय लिने अधिकार केन्द्रीय समिति बैठकले स्थायी समितिलाई दिएको छ। बैठकमा अध्यक्ष पुष्पकमल दाहालले परिस्थिति गम्भीर भएकाले फेरि एकपटक लड्नुपर्ने अवस्था आउन सक्ने सम्भावना औंल्याएका थिए। दाहालले विगतमा जस्तो पार्टी विभाजन हुने फेरि एकताबद्ध हुने, संसद् विघटन हुने फेरि पुनःस्थापना हुने वा संसद् विघटन हुने अनि मध्यावधि निर्वाचन हुनेजस्तै अहिलेको परिघटना त्यसको पुनरावृत्ति नभई अहिलेको संघर्ष क्रान्तिको झन्डा उठाउने र फ्याँक्नेहरूबीचको लडाइँ भएको बताएका थिए। प्रतिक्रियावादी, प्रतिक्रान्तिकारी, सबै जाली फटाहाहरूले यो पार्टी र यसले लामो संघर्ष र बलिदानबाट प्राप्त गरेका उपलब्धिलाई ध्वस्त पार्न चाहेका छन्। यो पार्टीभित्रको सामान्य अन्तरसंघर्ष मात्र होइन, दाहालको भनाइ उद्धृत गर्दै दाहाल नेपाल पक्षका एक स्थायी समिति सदस्यले अन्नपूर्ण पोस्ट्सँग भने, यो प्रतिक्रियावादीहरूको ठूलो डिजाइनअन्तर्गत हाम्रो वैचारिक र राजनीतिक रूपमा विचलित पूर्वसाथीहरूलाई उपयोग गरेर कम्युनिस्ट आन्दोलन र नेपाली जनताले प्राप्त गरेका उपलब्धिलाई निस्तेज गर्ने र प्रतिगमनको आधार तयार पार्ने ठूलो डिजाइनअन्तर्गत नै यी सबै नाटक मञ्चन भएका छन्। दाहालले नेपालमा फेरि एकचोटि ०१७ सालजस्तो प्रतिगमन वा प्रतिक्रान्तिकारी षड्यन्त्र मञ्चन हुन लागेको बताए। त्यसो हुन निदन आफूहरूले जीवनमरणको संघर्ष हिंसात्मक नभई जुझारु प्रकारले गर्नुपर्ने बेला आएको उनको भनाइ थियो। हाम्रा उपलब्धिको जबर्जस्ती हत्या गरिएको छ। प्रतिनिधिसभाको अपहरण गरिएको छ, हत्या गरिएको छ। हामी मर्दै नमरेका मान्छेलाई मरेको घोषणा गरिएको छ। हामीले यो बीचमा जे उपलब्धि प्राप्त गर्यौं, तिनको रक्षाका लागि एकचोटि पूरै तागतका साथ संघर्षको मैदानमा, जरुरी पर्छ भने जुझारु संघर्षको मैदानमा जानु छ। त्यो संघर्ष हिंसात्मक होइन, जुझारु संघर्ष गर्नुपर्ने वेला आएको छ, दाहालले केन्द्रीय सदस्यहरूलाई सम्बोधन गर्दै भने। विचार र संगठनका हिसाबले केन्द्रीय कमिटीको आफूहरूको बैठक नै आधिकारिक भएको दाहालको जिकिर थियो। उनले भने, यो बैठक नै नेकपाको आधिकारिक, वैधानिक हो। तर, प्रतिगमनकारीहरू अनेक जालझेल षड्यन्त्र गरेर कहीँ न कहीँ आधिकारिताको विवादलाई पछाडि धकेल्ने गन्ध ह्वास्सै आएको छ। तपाईंहरूले थाहा पाउनुभएको छ, हाम्रो पार्टीको नामबारे (ऋषि कट्टेलको मुद्दामा) १४ गते पेसी राखिएको छ। नामबारे उजुरी परेको त अढाई वर्ष भयो। अहिले आएर पेसी किन राखिए होला ? तपार्इंहरू विचार गर्नुहोला। अर्का अध्यक्ष माधवकुमार नेपालले अब पार्टी विधि पद्धतिका आधारमा चल्ने बताएका थिए। आफूहरू पार्टी एकताको पक्षमा रहेको उनको भनाइ थियो। उनले पार्टी विभाजनको पक्षमा रहनेहरूले बालुवाटारमा गुटको भेला गरेको बताएका थिए। उनले कठिन चुनौतीपूर्ण अवस्थामा आफूलाई पार्टी अध्यक्षको जिम्मेवारी दिएकामा केन्द्रीय सदस्यहरूलाई धन्यवाद दिए। केन्द्रीय नेताहरूको विश्वास डगमगाउन नदिने गरी काम गर्ने प्रतिबद्धता उनले जनाएका थिए। कम्युनिस्ट आन्दोलनलाई हामीले नै दुःख गरेर यो ठाउँसम्म ल्याइपुर्यायौं। अब हामी पार्टीलाई सिद्धान्तनिष्ट, विधि र पद्धतिका आधारमा चलाउँछौं। तपाईंहरूले मलाई यो कठिन परिस्थितिमा अध्यक्षको जुन जिम्मेवारी दिनुभएको छ। यो चुनौतीपूर्ण घडीमा विश्वाससाथ दिनुभएको छ, तपाईंहरूको विश्वास डगमगाउन नदिने गरी अब म काम गर्छु, नेता नेपालले भनेका थिए। बैठक समापनपछि दाहालनेपाल पक्षका नेता बल्खुस्थित पार्टी कार्यालयमा रहेको मदन भण्डारीको सालिकमा माल्यार्पण गर्न पुगेका थिए। त्यस क्रममा दाहालले विगतको गल्ती दोहोरयाउने पक्षमा आफू नरहेको भन्दै पार्टीलाई एकताबद्ध बनाएर अगाडि जाने प्रतिबद्धता जनाएका थिए। बल्खुमा तत्कालीन एमालेको पार्टी कार्यालय थियो। नेकपाको गत माघ १५ देखि १९ सम्म बसेको केन्द्रीय समितिले त्यहाँ पार्टीको केन्द्रीय कार्यालय निर्माण गर्ने निर्णय गरेको थियो। दाहाल, नेपाल, वरिष्ठ नेता झलनाथ खनाल, अनुशासन आयोगका अध्यक्ष अमृत बोहरालगायत नेताले त्यस स्थानमा गई निरीक्षणसमेत गरेका थिए।"
पौडेल पक्षको अडानमा आन्दोलन,"काठमाडौं : कांग्रेसले प्रतिनिधिसभा विघटनको कदमको विरोध गर्दै पुस १३ गते सोमबार प्रदर्शन गर्ने भएको छ। केन्द्रीय कार्यसमितिको बिहीबारको बैठक १ सय ६५ संघीय निर्वाचन क्षेत्रमा एकसाथ प्रदर्शन गर्ने निर्णय गरेको हो। बिहीबार बैठकअघि वरिष्ठ नेता रामचन्द्र पौडेल पक्षको भेलाले तत्काल विरोधका कार्यक्रम ल्याउन नेतृत्वलाई दबाब दिने निर्णय गरेको थियो। मंगलबारदेखि दिनहुँ बैठक बसिरहे पनि विरोधका कार्यक्रम गर्ने कि नगर्ने भन्नेमा कांग्रेसमा दुई धार देखिएको थियो। बिहीबारको बैठकमा पूर्वमहामन्त्री प्रकाशमान सिंहले सरकारको कदमविरुद्ध सडक संघर्षमा जान ढिलाइ गरेकोमा नेतृत्वको आलोचना गरेका थिए। सरकारको कदमविरुद्ध तत्काल पार्टीले विरोधका कार्यक्रम ल्याउनुपर्छ, नेता सिंहले भने, असंवैधानिक रूपमा संसद् विघटन भएकाले पार्टीले आन्दोलनमा जान ढिलाइ गर्नुहुन्न। उपसभापति विमलेन्द्र निधिले प्रतिनिधिसभाको अपरिहार्यतामा जोड दिएका थिए। तर, निधिले सडक संघर्षबाट प्रतिनिधिसभा पुनःस्थापनाको सम्भावना भने न्यून रहेको धारणा व्यक्त गरेका थिए। करिब सवा घण्टा बोलेका निधिले तीन विकल्प सुझाएका थिए। कुनै पनि हालतमा संसद् चाहिन्छ। संसद् भएन भने मुलुकमा लोकतन्त्र रहन सक्दैन, उनले भने, यसका लागि सडक आन्दोलनबाट संसद्को पुनःस्थापना, दोस्रो निर्वाचनबाट संसद् र तेस्रो सर्वाेच्च अदालतको फैसला। उनले ०६२६३ सालको जनआन्दोलनमा राष्ट्रिय अन्तर्राष्ट्रिय परिवेश फरक रहेको उल्लेख गर्दै अहिले सडकबाट पुनःस्थापनाको सम्भावनालाई इन्कार गरे। उनले भने, अब सर्वाेच्च अदालतको फैसला कुरौं। अदालतले सरकारको कदमलाई बदर गरे स्वागत गरौं। नत्र निर्वाचनको सुनिश्चितता गरौं। पूर्वसहमहामन्त्री अर्जुननरसिंह केसीले सरकारको कदमविरुद्ध उभिनुपर्ने समय आएको बताए। लोकतन्त्र र संविधान रक्षाका लागि आन्दोलनमा जानुपर्छ। र, आन्दोलनलाई चुनावको तयारीको रूपमा अगाडि बढाउनुपर्छ, केसीले भने। उनले आन्दोलनसँगै निर्वाचनको तयारीमा पनि सँगै अगाडि बढ्नुपर्ने धारणा व्यक्त गरे। उनले पछिल्लो घटनाक्रमले पार्टीको महाधिवेशन प्रभावित हुन सक्ने आशंका गरे। उनले अघिल्लो महाधिवेशनकै महाधिवेशन प्रतिनिधिबाट फागुनमै विशेष महाधिवेशन गर्नुपर्ने प्रस्ताव गरे। एकातिर सरकारविरुद्ध संघर्षमा जानु छ भने अर्काेतिर पार्टीको महाधिवेशन गर्नुपर्ने पनि बाध्यता हामीलाई छ, उनले भने, यसका लागि १३औं महाधिवेशनकै प्रतिनिधिबाटै महाधिवेशन गराऔं। त्यो तदर्थ अधिवेशन हुन्छ। यसको एकदुई वर्षपछि नियमित महाधिवेशन गरौं। केसीले विशेष महाधिवेशन प्रस्ताव गर्दा देउवा झोक्किएका थिए। फागुनमै महाधिवेशन हुन्छ, फागुनमै हुन्छ, देउवाले भने। बैठकमा तीन दिनसम्म जम्मा ११ जना केन्द्रीय सदस्यले बोलेका छन्। पहिलो दिन वरिष्ठ नेता पौडेलसहित चार नेताले सरकारको कदम र कांग्रेसको आगामी रणनीतिबारे धारणा राखेका थिए। दोस्रो दिन बुधबार पनि चार जनाले मात्रै बोले। बिहीबार जम्मा तीन नेताले मात्रै धारणा राखेको कांग्रेसले जनाएको छ। पार्टीका मुख्यसचिव कृष्णप्रसाद पौडेलका अनुसार बैठकमा बोल्न नाम टिपाएका नेताको संख्या २५ भन्दा बढी छ। केन्द्रीय सदस्य डा डिला संग्रौलाले सुरुकै दिन नाम टिपाए पनि अझै आफ्नो बोल्ने पालो नआएको बताइन्। मैले त सुरुकै दिनमा नाम टिपाएको हो। तीन दिन भइसक्यो बोल्न पाएको छैन, संग्रौलाले भनिन्, दिनमा तीनचार जना नेता मात्रै बोलिरहेका छन्। यही हिसाबले बैठक अझै लम्बिन सक्छ।"
संविधानको रक्षा गर्ने दायित्व कांग्रेसकै काँधमा छ,"पार्टीभित्रको आन्तरिक विवाद बढ्दै जाँदा प्रधानमन्त्री केपी शर्मा ओलीले हठात् प्रतिनिधिसभा भंग गरेपछि नेपाली राजनीति तरंगित छ। सत्तारुढ दल दुई धारमा विभाजित भएको छ भने यसको असर प्रमुख प्रतिपक्षी नेपाली कांग्रेसमा पनि देखिएको छ। सरकारको कदमलाई असंवैधानिक र अलोकतान्त्रिक भएको निष्कर्ष निकालेको कांग्रेसभित्र आगामी कार्यक्रम तय गर्न केन्द्रीय समिति बैठक मंगलबारदेखि छ। बैठकमा तत्काल आन्दोलनमा जाने वा मध्यावधि निर्वाचनमा जुट्ने भन्नेमा नेताहरूबीच चर्काे मतभेद छ। पार्टीको आगामी कार्यक्रम, सरकारको कदम र समग्र मुलुकको राजनीतिक घटनाक्रमबारे कांग्रेस केन्द्रीय सदस्य एवं विघटित प्रतिनिधिसभामा कांग्रेसका तर्फबाट प्रमुख सचेतक बालकृष्ण खाणसँग अन्नपूर्णकर्मी खगेन्द्र भण्डारीले गरेको कुराकानी : संसद् विघटनबारे आगामी रणनीति बनाउन बोलाइएको कांग्रेस केन्द्रीय समिति बैठकमा नेताहरूबीच नै चर्काचर्कीको अवस्था किन आयो ? पछिल्लोपटक प्रधानमन्त्रीले प्रतिनिधिसभा भंग गरेलगत्तै नेपाली कांग्रेसका सभापतिले ट्वीटमार्फत पनि यो कदमको विरोध गर्नुभएको थियो। प्रधानमन्त्रीको निर्णय संविधानविपरीत छ। यो अलोकतान्त्रिक छ र प्रधानमन्त्रीको अधिनायकवादी चिन्तनको प्रतिफल हो भनेर पार्टी सभापतिले व्यक्तिगत धारणा सार्वजनिक गर्नुभयो। प्रतिनिधिसभा विघटनको सिफारिसलगत्तै शीर्ष नेतासहित पदाधिकारीको बैठक बोलाउनुभयो। हामी छलफल गर्दै गर्दा राष्ट्रपतिले प्रतिनिधिसभा विघटनको सिफारिसलाई स्वीकृत गरेको समाचार आयो। अनि हाम्रो निष्कर्ष प्रधानमन्त्रीको सिफारिस र राष्ट्रपतिको स्वीकृति नेपालको संधिवानविपरीत छ। संघीय लोकतान्त्रिक गणतन्त्रलाई आधार बनाएर अगाडि बढेको जुन संविधान हो। संविधानमा प्रतिनिधिसभाबाट सरकार बन्न सक्ने अवस्था रहेसम्म प्रतिनिधिसभा भंग नहुने प्रस्ट प्रावधान छ। त्यसकारण सरकारको कदम संविधान प्रतिकूल छ। जसरी हामीले मिलेर संविधान बनाएका थियौं, त्यसको स्पिरिटविपरीत छ। लोकतान्त्रिक मूल्य र पद्धतिको बर्खिलापमा छ भन्ने निष्कर्ष निकालेका हौं। केन्द्रीय समितिमा साथीहरूको धारणा राख्ने क्रम जारी छ। सबै साथीले संसद् विघटनलाई ओलीको अधिनायकवादको यात्रा निरन्तरता भनेका छन्। संवैधानिक परिषद्सम्बन्धी अध्यादेशको पनि विरोध भएको छ। प्रधानमन्त्रीले आफ्नो दलको विश्वास गुमाउनुभएको भए पार्टीकै अर्का साथीलाई प्रधानमन्त्री बन्ने बाटो खुलाउनुपर्ने थियो। तर उहाँसँग बहुमत प्राप्त सत्तासीन दलको विश्वास पनि नहुने अनि बहुमत गुमाइसकेपछि बहुमतको आवश्यकतालाई छल्न संसद् विघटन गर्नुभएको भन्ने धारणा साथीहरूको छ। तर अब कसरी अगाडि बढ्ने भन्नेमा विभिन्न मत आएका छन्। संघर्ष गर्ने कि राजनीतिक मुद्दा बनाउने कि कार्यकर्तालाई निरन्तर सडकमा उतार्ने कि ? सैद्धान्तिक र राजनीतिक रूपमा कांग्रेसले विरोध गरेकै छ। कोरोना महामारी त घटिसकेको छैन। यस्तो अवस्थामा दिनदिनै सडकमा कार्यकर्ता उतार्दा कोरोनाको जोखिम बढ्छ कि भन्ने जिम्मेवारीबोध पनि नेताहरूलाई छ। अब कसरी अगाडि बढ्ने भन्नेमा विचारविमर्श भइरहेको छ। सबैको परिपक्व विचार आएका छन्। पदाधिकारी बैठकले निर्णय गरिसकेको छ। अनि सबै नेताहरू प्रधानमन्त्रीको कदमविरुद्ध गइसकेपछि आगामी रणनीति बनाउन केन्द्रीय समिति बैठकमा लामो छलफल गरिराख्नुपर्ने जरुरी हो र ? पहिला कांग्रेसमा बैठकहरू छोटा हुन्थे। नेताहरूले आआफ्ना धारणा राख्नुहुन्थ्यो। अनि केन्द्रीय सदस्यहरूले संक्षिप्त धारणा राख्ने प्रचलन थियो। अहिले बैठकमा हरेक केन्द्रीय सदस्यहरूलाई बोल्न सीमारहित समय दिइन्छ। मुद्दा एउटा मात्र भए पनि नेताहरूले लामो बोल्नुहुन्छ। थोरै बोल्ने साथीहरूले कम्तीमा आधा घन्टा बोल्नुहुन्छ। हामीले त सभापति, वरिष्ठ नेतालाई भनेका छौं कि पहिला तपाईंहरू सल्लाह गर्नुस् र एउटा प्रस्ताव ल्याउनुस्। त्यो पनि हुन सकेन। यतिखेरको विषम परिस्थितिमा कांग्रेसले जनतालाई उत्साहित पार्नुपर्ने, कार्यकर्तामा भरोसा र प्रतिबद्धता जगाउनुपर्ने बेलामा छिटो निर्णय गर्न आवश्यक हुन्छ। कांग्रेसको नेतृत्वमा संविधान बन्यो। संसद् विघटन संविधानविपरीत भनेर निर्णय गरिसक्नुभएको छ। तर आन्दोलनमा जाने कि नजाने भन्नेमै अलमल देखियो न ? पदाधिकारीको बैठकले निर्णय गर्यो नै। निर्णयअनुसार नै सभापतिले संसद्मा रहेका दलहरू नेकपा (प्रचण्डनेपाल) समूह र जसपाका शीर्ष नेताहरूसँग सल्लाह गर्नुभयो। प्रतिनिधिसभा भंग गर्ने कुराको मिलेरै विरोध गर्नुपर्छ र यसको विपक्षमा तीनै दल छौं भनेर निर्णय भइसकेको छ। त्यो समझदारीलाई कसरी अगाडि बढाउने, कस्ता कार्यक्रम ल्याउने भन्नेमा पार्टीभित्र छलफल भइरहेको छ। पार्टी सभापतिले यो महत्वपूर्ण र ऐतिहासिक घटनामा हामी पदाधिकारी मात्र होइन, केन्द्रीय समितिमा छलफल गराउँछु भन्नुभयो। केन्द्रीय समितिमा जिल्लामा रहेका साथीहरू पनि आउनुभएको छ। टाढाटाढाबाट आएका केन्द्रीय सदस्यहरूले म आफ्ना कुरा राख्छु भनेपछि सभापतिले मिल्दैन भन्न पनि भएन। त्यसकारण साथीहरूले धारणा राख्ने क्रम जारी भएकाले निर्णयमा ढिलाइ भएको हो। तर कांग्रेसमा कुनै पनि प्रकारको अलमल भने छैन। नेकपा प्रचण्ड नेपाल समूहले आन्दोलनका कार्यक्रम सार्वजनिक गरिसक्यो। जसपा सडकमा गइसकेको छ तर कांग्रेस बैठक लम्ब्याएर आन्दोलनबाट भाग्न खोजेको आरोप लाग्न थालेको छ। यसलाई स्विकार्नुहुन्न ? कांग्रेसका भ्रातृ संस्थाहरूले निरन्तर असंवैधानिक कदमको खिलापमा संविधान र लोकतन्त्रको रक्षार्थ जिल्लाजिल्लामा विरोध गरिरहेका छन्। विभिन्न जिल्ला कमिटीले पनि विरोध गरिरहेका छन्। पार्टीले पनि निर्णय गर्छ। आन्दोलनमा जाने कि सर्वाेच्चको फैसला कुर्ने भन्नेमा विवाद भएको त सत्य हो नि, होइन र ? आन्दोलनमा जाने भन्नेमा कुनै विवाद छैन। सर्वोच्चको फैसला कुर्ने भन्ने विषय पनि होइन। केन्द्रीय समिति बैठकबाट निर्णय गर्ने भनेर बैठक बोलाइयो। अहिले मात्र होइन कि विगतमा पनि केन्द्रीय समिति बैठक लम्बिएका छन्। यतिबेला बोल्नका लागि सबैले नाम लेखाउनुभएको छ। बोल्ने क्रम रोकेर आन्दोलनमा जाऔं भन्न पनि गाह्रो। विशेषगरी सञ्चारमाध्यम र आम नागरिकलाई कांग्रेस केन्द्रीय समिति बैठकले किन लामो समय लगाइरहेको छ भन्ने प्रश्न उठेको छ। कांग्रसकै नेतृत्वमा संविधान बन्यो। संविधानको रक्षा गर्ने दायित्व पनि कांग्रेसकै काँधमा छ। संविधानमा बहुलवादमा आधारित बहुदलीय शासन व्यवस्था हो। यसको रक्षा गर्ने, संघीय लोकतान्त्रिक गणतन्त्रको रक्षा गर्न कांग्रेस अग्रसर हुनुपर्छ। केन्द्रीय समितिले कार्यकर्तालाई लोकतन्त्र रक्षाको पंक्तिमा उभ्याउन र जनतालाई भरोसा दिन कार्यक्रम ल्याउँछ। प्रतिनिधिसभा विघटनको विरोध गर्ने तर मध्यावधिलाई स्वागत गर्ने भन्ने हो कांग्रेसको नीति ? होइन। निर्वाचनको चरणको अर्कै बहस छ। कांग्रेसभित्र र बाहिर यसको छुट्टै चर्चा छ। प्रधानमन्त्रीले आफ्नो संकटबाट उम्किन मात्रै संसद् विघटन गर्नुभएको हो। चुनाव गर्ने मनस्थितिमा सरकार छैन। सरकार शतप्रतिशत अलोकप्रीय अवस्थामा छ। प्रधानमन्त्री अप्रिय भएका बेला; पार्टी विभाजन भएका बेला; कोरोनाबाट लाखौं नागरिक आक्रान्त भएका बेला; श्रमिकहरू बेरोजगार भएका बेला; सयौं किलोमिटर बाटो पैदल हिँडेर नागरिकहरू आफ्नो थातथलो पुगेका बेला सरकारले चुनाव गराउँछ भनेर कसैले विश्वास गर्छ ? खालि आफ्नो संकटबाट उम्किनका लागि मात्र मध्यावधि घोषणा गर्नुभएको हो। उहाँले चुनाव गर्नुहुन्न र गराउन सक्नुहुन्न भन्ने आशंका छ। यो आशंकामा सत्यता पनि छ। तपाईंकै पार्टीका धेरै नेताहरू मध्यावधि घोषणा कांग्रेसका लागि अवसर हो। आन्दोलनमा होइन चुनावमा जुट्नुपर्छ भनिरहेका छन् नि ? कांग्रेस लोकतान्त्रिक पार्टी हो। त्यसकारण चुनावबाट भाग्न मिल्दैन। आगामी वैशाखमा चुनाव नभए अर्काे वैशाखमा होला। कांग्रेसले चुनावका लागि आफूलाई सधैं तम्तयार बनाएर राख्नुपर्छ। जनताका मतबाट, उनीहरूका साथ र समर्थनबाट निर्वाचनबाट विजयी भएरै कांग्रेसले सरकार बनाउने हो। तपाईंको व्यक्तिगत विचार संसद् पुनस्र्थापनाका लागि कांग्रेस सडकमा जानुपर्छ भन्ने हो कि मध्यावधिमा जुट्ने ? संसद् विघटन अलोकतान्त्रिक छ। असंवैधानिक छ। त्यो असंवैधानिक निर्णयलाई त ट्र्याकमा ल्याउनुपर्यो नि। यसले लोकतन्त्रलाई कमजोर पार्छ। जनताको जनतमतको अवहलेना गर्छ। पाँच वर्षका लागि जनादेश दिएको हो। सकेसम्म मध्यावधि गर्नै नपरोस् भन्ने हो। सरकार बन्ने अवस्था रहेसम्म त संसद् भंग गर्नै मिल्दैन नि। सदनबाट सरकार बन्नै सकेन भने नयाँ जनादेशमा जाने हो। यतिखेर त ओलीजीले राजीनामा पनि दिनुभएको छैन अनि प्रधानमन्त्री चयन प्रक्रिया सुरु पनि भएको छैन। पार्टीभित्रै बहुमत गुमाइसकेपछि उहाँले सहजतापूर्वक छाडिदिनुपर्ने हो। यसअघि धेरै नेताहरूले छाडेका उदाहरण छन्। २०५६ सालमा किसुनजीकै नाममा कांग्रेसले बहुमत पाएको हो। तर पार्टीभित्र विवाद भयो। उहाँले छाड्नुभयो र गिरिजाबाबु प्रधानमन्त्री बन्नुभयो। गिरिजाबाबुले छाड्नुभयो। त्यसपछि शेरबहादुरजी प्रधानमन्त्री चुनिनुभयो। प्रधानमन्त्रीको चयन प्रक्रियामा नगईकन र प्रधानमन्त्री चयन हुन नसक्ने अवस्थामा नपुगीकनै उहाँले संसद् भंग गरिदिनुभयो। संविधानकै प्रतिकूल हुने गरी उहाँले संसद् भंग गर्नुभयो। हामीले विरोध गरिरहेकै छौं नि। यो कोर्स करेक्सन हुनुपर्छ भन्ने नै हाम्रो धारणा हो। सरकारको कदमविरुद्ध हामी विरोधका कार्यक्रम ल्याउँछौं। संसद् विघटनविरुद्ध मुद्दाहरू सर्वाेच्चको संवैधानिक इजलासमा छन्। सर्वाेच्चको फैसला कस्तो आउला भन्ने अनुमान गर्नुभएको छ ? संविधान हामीले नै बनाएको हौ। जनताले चुनेका जनप्रतिनिधिले संविधन बनाउने भन्ने त बीपी कोइरालाले २००७ सालअगाडिको सपना हो। पछि अरू दलले पनि यसलाई आत्मसात गरे। हामी सबै संविधानसभाबाटै संविधान बनाउनुपर्छ भन्नेमा एकमत भयौं। २०६४ सालको संविधानसभा चुनावले संविधान बनाउन सकेन। २०७० सालको संविधानसभा निर्वाचनपछि कांग्रेसकै नेतृत्वमा संविधान जारी भएको हो। संविधानको मूल स्पिरिट लोकतान्त्रिक छ। लोकतान्त्रिक मूल्य र मान्यतामा बनेको यो संविधानको रक्षा गर्ने दायित्व हामी सबैको हो। जसले संविधानसभामा संविधानमा हस्ताक्षर गरेका थिए; तिनीहरूको पनि हो। कांग्रेसको भूमिका अग्रणी हुन्छ। संविधानको मानमर्दन गर्ने र यसको उल्लंघन गर्ने कुरा हामी स्वीकार गर्न सक्दैनौं। मध्यावधि चुनावका पक्षमा तपाईं हुनुहुन्न ? त्यता नजाऔं। त्यो अर्काे विषय हो। प्रधानमन्त्रीले संविधान मिच्नुभयो। सरकारको निर्णय असंवैधानिक भयो। संविधानविपरीत भएका विषय सच्याऔं। संविधानलाई मूल ट्र्याकमा ल्याऔं र अनि मात्रै अगाडि बढौं भन्ने हो। संविधानविपरीत भएका विषय नसच्याई मध्यावधिमा जाने पक्षलाई मात्रै जोड दिनुहुन्न। नेकपा विभाजित छ। सरकार अलोकप्रिय छ। हाम्रा लागि त मध्यावधि अवसर हो भन्छन् कांग्रेसकै नेताहरू ? कांग्रेस लोकतान्त्रिक पार्टी हो। निर्वाचनबाट कांग्रेस निरपेक्ष बस्न सक्दैन। जनताका मतबाटै शासन गर्नुपर्छ भन्ने सिद्धान्तमा कांग्रेस विश्वास गर्दछ। तर निर्वाचनमा जान कांग्रेस तयार छ। जुन परिस्थितिमा प्रधानमन्त्रीले निर्वाचन घोषणा गर्नुभएको छ; उहाँ स्वयम् नै निर्वाचनप्रति प्रतिबद्ध हुनुुहुन्न। उहाँकै मान्छेहरूले प्रतिनिधिसभा भंग गर्नका लागि मध्यावधि घोषणा गरेको हो भनिरहेका छन्। यो तिथिमा निर्वाचन हुन सक्दैन भनेर ओलीजीकै मान्छेहरू भनिरहेका छन्। अनि कांग्रेसचाहिँ वैशाखमा चुनाव हुन्छ; तयारीमा जुट्नुपर्छ भनेर कसरी विश्वास गर्छ ? संसारकै उत्कृष्ट संविधान भन्नुहुन्थ्यो। तीन वर्षमै प्वाल पर्यो। कस्तो संविधान बनाउनुभयो ? हामीले सुरुदेखि नै भन्दै आएका थियौं कि संविधानप्रति कहींकतैबाट खतरा छ भने ओलीजीबाटै छ। संविधानका जुन प्रावधान छन्, त्यसलाई मिच्ने, उल्लंघन गर्ने काम बारम्बार प्रधानमन्त्री र उनको सरकारबाट हुँदै आएको त यथार्थ हो नि। संविधानमा जुन मौलिक हकहरूको व्यवस्था छ, त्यसलाई निस्तेज गर्न खोज्नुभयो। लोकतन्त्रको सुन्दरता भनेको स्वतन्त्र प्रेस पनि हो। मिडिया विधेयक ल्याएर यसलाई नियन्त्रण गर्न खोज्नुभयो। मानवअधिकार आयोगलाई आफ्नो मातहत ल्याउने गरी विधेयक ल्याउनुभयो। अन्तर्राष्ट्रिय सन्धि, अभिसन्धि र प्रचलनविरुद्ध मानवअधिकारबारे विधेयक ल्याउनुभयो। संवैधानिक परिषद्, सुरक्षा परिषद्, नागरिकको गोपनीयतासम्बन्धी अधिकारलाई कमजोर बनाउने गरी कानुन बनाउन खोज्नुभयो। प्रधानमन्त्री आफू शक्तिशाली र निरंकुश बन्न विभिन्न महत्वपूर्ण निकाय आफूमातहत ल्याउनुभयो। सरकारका यस्ता निरकुंश गतिविधिको हामीले निरन्तर संसद्मा विरोध गर्दै आएका हौं। सरकार स्वेच्छाचारी बन्नुमा कांग्रेसको कमजोर प्रतिपक्षी भूमिका प्रमुख कारण हो भन्ने आरोप छ। यसलाई स्वीकार गर्नुहुन्न ? प्रतिपक्षको सदनमा संख्या कमजोर हो तर भूमिका कमजोर होइन। राष्ट्रियसभामा ५९ जनामा हामी जम्मा १३ जना छौं। अहिले ६ जना छौं। राष्ट्रियसभामा जहाँ उहाँहरूको एकलौटी बहुमत छ, त्यहाँ हामीले विधेयक करेक्सन गर्न लगाएका छौं। हाम्रा साथीहरूले आफ्नो बलबुताले भ्याएसम्म सरकारको स्वेच्छाचारिता रोक्ने अनवरत कोसिस गरेका छन्। तर सरकारले एकपछि अर्काे गरी निरकुंश कदम चालिरहेको छ। ती कदम रोक्न प्रतिनिधिसभामा होस् या राष्ट्रियसभामा निरन्तर लागिपरेका छौं। तपाईंको मिडियामार्फत म सबै मिडियाकर्मीलाई धन्यवाद दिन चाहन्छु कि सरकारको स्वेच्छाचारिताविरुद्ध हामीलाई आम मिडियाकर्मी र जनताले साथ दिएका छन्। जस्तो गुठी विधेयक। गुठीको संस्कृति र संस्कार ध्वस्त बनाउन सरकारले ल्याएको गुठी विधेयकविरुद्ध सबै तर्फबाट विरोध भयो र अन्तिममा सरकार विधेयक फिर्ता ल्याउन बाध्य भयो। त्यसकारण प्रतिपक्षीले केही गरेर भन्ने होइन। हामीले सकेसम्म सरकारको स्वेच्छाचारीविरुद्ध सदनमा सशक्त भूमिका निर्वाह गरेकै हौं। त्यसो भए किन प्रतिपक्षी भूमिका कमजोर भयो भनेर यति धेरै आलोचना भयो ? सरकारले संविधानविपरीत हुने गरी एकपछि अर्काे गरी विधेयक ल्याएको थियो। ती विधेयक पास भए त ? सरकारले चिकित्सा शिक्षा विधेयक हाम्रो तीव्र विरोधका बीच पनि पास गर्यो। तीबाहेक अरू कुनै पनि विधेयक पास गर्न सकेन। सरकारको वार्षिक नीति र कार्यक्रममा हामीले विरोध गर्छाैं। सच्याऊ भन्छौं। तर पास गर्छ। बजेटमाथि हामीले विरोध गर्यौं तर पास हुन्छ। राष्ट्रपतिले मेरो सरकार भनेर सम्बोधन गर्नुभयो। मैले नै संसद्मा यो गलत हो। प्रिन्ट मिस्टेक हो भने सच्याउनुस् भनें। प्रधानमन्त्रीले जबाफमा सुविचार गरेरै ल्याएको हो; प्रिन्ट मिस्टेक होइन भन्नुभयो। तर पछिल्लो वर्षको नीति तथा कार्यक्रममा मेरो सरकार भन्ने शब्द हटाइयो। त्यसकारण उहाँहरूले गरेका निरकुंशता र सर्वसत्तावाद पक्षका कामको सदनमा विरोध गरेका छौं। मिडियाजगत् र जनताको साथ र सहयोगले कदमकदममा रोक्न सफल भएका छौं। सदनमा ठूलाठूला अवरोध गर्ने, कुर्सी भाँच्ने, माइक प्रहार गर्ने काम हामीले गरेनौं। सदनमा शालीनतापूर्वक विरोध गर्यौं। सभामुखको नजिक पुगेर विरोध गर्यो भने प्रतिपक्षीले कामै गर्न दिएन भन्ने अनि शालीनतापूर्वक उभिएर विरोध गरे प्रतिपक्षी भूमिका नै भएन भनियो। जनताका पक्षमा काम गर्दा हामीले सरकारलाई रचनात्मक सहयोग नै गर्यौं। जहाँ लोकतन्त्रको कुरा छ; जनअधिकारको कुरा छ; जनताको जीवनरक्षाको सवाल छ; त्यसमा प्रतिपक्षी दलले सशक्त भूमिका निर्वाह गरेको छ। अहिले पनि सदनमा हाम्रा प्रस्तुति, हामीले दर्ता गरेका सार्वजनिक सरोकारका सवाल, प्रधानमन्त्रीलाई सोधेका प्रश्न, सरकारका नीति कार्यक्रम, बजेटबारेमा बोलेका कुरा हेर्ने हो भने हामीले पूरा अडान राखेका छौं। कांग्रेस सरकारमा हुँदा उहाँहरू माइकको झटारो हान्नुहुन्थ्यो; कुुर्सी फाल्नुहुन्थ्यो र मन्त्रीहरूलाई घेर्नुहुन्थ्यो। त्यसो गर्दा संसद्मा संघर्ष गरेजस्तो देखिन्थ्यो। हामी त सडकमै आन्दोलन गर्दा पनि रेलिङ भाँच्दैनौं नि। अर्काका घरको बार्दलीमा ढुंगा हान्दैनौं नि। हाम्रो शालिनतालाई त बुझ्नुपर्यो नि। त्यसकारण सदनमा पनि हामीले शालीनतापूर्वक नै विरोध गरेका हौं। विरोध संविधानको रक्षाका लागि; लोकतन्त्रका लागि र जनताको जिउन पाउने सुनिश्चितताका लागि हो। अहिले देखिएको संवैधानिक संकटको अवस्था कति लम्बिन्छ भन्ने लाग्छ ? नेपालका राजनीतिक शक्तिहरू लोकतन्त्रका विपक्षमा सधैं उभिन सक्दैनन्। लोकतन्त्रका विपक्षमा उभिने राजनीतिक शक्तिहरू क्षीण भएर गएका छन्। जुन शक्तिले आफूलाई लोकतन्त्रका पक्षमा उभ्याएको छ; त्यो शक्तिशाली भएर आएको छ। त्यसकारण प्रधानमन्त्री केपी ओलीले आफूलाई संविधानका विपक्षमा उभ्याउनुभयो; लोकतन्त्रका विपक्षमा उभ्याउनुभयो र जनताको जीवन रक्षा गर्न असफल हुनुभयो। चौतर्फी असफल भएपछि उहाँले जनप्रतिनिधिमूलक संस्थामा प्रहार गर्नुभयो। प्रतिनिधिसभालाई भंग गरिसकेपछि उहाँको असफलताको मापन पनि गर्न पाइएन। उहाँको विकल्पमा अर्काे प्रधानमन्त्री पनि बनाउन सकिएन। जसरी पञ्चायतले प्रजातन्त्रमाथि प्रहार गर्यो। अन्ततः पञ्चायत असफल भयो। राजा ज्ञानेन्द्रले प्रजातान्त्रिक मूल्य, मान्यता र तत्कालीन संविधानको बर्खिलापमा गएर आफैं प्रधानमन्त्री बन्नुभयो। ठ्याक्कै ओलीजी ज्ञानेन्द्रपथमै जानुभयो। यो लामो समय टिक्दैन। राष्ट्रपति सक्रिय हुन खोजेको रूपमा पनि विश्लेषण भइरहेका छन्; तपाईंलाई त्यस्तो लाग्दैन ? राष्ट्रपतिले त राष्ट्रपति पदको पदीय मर्यादा नै घटाइदिनुभयो नि। राजतन्त्र समाप्त गरेर हामीले संघीय लोकतान्त्रिक गणतन्त्र ल्यायौं। यो संघीय लोकतान्त्रिक गणतन्त्रको मोडल राष्ट्रपति हो। राष्ट्रपतिलाई सबै नेपाली जनताले जुनसुकै पार्टीको आबद्धता भए पनि राष्ट्रपति भइसकेपछि पार्टी परित्याग गर्नुपर्छ। सबै नेपालीको राष्ट्रपति बन्नुपर्छ। राष्ट्रपति हेरेर सबै नेपालीले अहा, हाम्रा राष्ट्रपति ! भनेर उनीप्रति गर्व गर्नुपर्ने हो। तर राष्ट्रपति एउटा पार्टीको अमूक गुटको सदस्यजस्तै बनेर सधैं विवादमा आइरहनुभएको छ। प्रधानमन्त्रीले सिफारिस गरिसकेपछि उहाँले विज्ञहरूसँग परामर्श गर्नुपथ्र्याे। प्रतिपक्षी दलका नेतासँग सुझाव लिनुपथ्र्याे। उहाँको जीवनको सबैभन्दा दुर्भाग्यपूर्ण निर्णय हो। यस्तो निर्णय गर्नुअघि उहाँले पार्टीकै नेताहरूलाई बोलाउनुपथ्र्याे। सामान्य शिष्टाचार पनि गर्नुभएन। संवैधानिक परिषद्सम्बन्धी अध्यादेश सरकारले सिफारिस गर्नेबित्तिकै स्वीकृत गर्नुभयो। चौतर्फी विरोधपछि फिर्ता लिनुभयो। फेरि आठदस महिनापछि हुबहु अध्यादेश आउँदा उहाँले फेरि स्वीकृत गर्नुभयो। संविधानको प्रतिकूल त राष्ट्रपति जानु हुँदैन। संविधानको पालना र संरक्षण गर्ने पहिलो दायित्व राष्ट्रपतिको हो। मेरो निर्णयले कुनै दल वा गुटलाई के फाइदा हुन्छ भनेर होइन, मुलुकलाई के फाइदा हुन्छ भनेर सोच्नुपर्ने हो। राष्ट्रपति सेरेमोनियल हो त्यसैले सरकारको सिफारिस रोक्न मिल्दैन भनेर कतिपय ओलीनिकटका साथीहरूले भनिरहेका छन्। त्यसो हो भने देउवा सरकारले राष्ट्रियसभामा सिफारिस तीनजनाको नाम किन लागू नगरेको ? मन्त्रिपरिषद्ले निर्णय गरेर प्रधानमन्त्रीले गरेको सिफारिस हुबहु राष्ट्रपतिले स्विकार्ने हो भने त्यतिबेला केले रोक्यो ? राष्ट्रियसभा निर्वाचनसम्बन्धी अध्यादेशमा पनि उहाँले महिनौं दिन रोकिनुभयो। राष्ट्रियसभाको निर्वाचन उहाँकै कारण विलम्ब भयो। एउटा प्रधानमन्त्रीले गरेको सिफारिस कार्यान्वयन नगर्ने अनि अर्का प्रधानमन्त्रीले गरेको सिफारिसको मसी पनि सुक्न नपाउँदै स्वीकृत गर्ने कुराले उहाँको मनसुवा नै ठीक भएन। यो उहाँको गम्भीर त्रुटि हो। प्रधानमन्त्री ओलीले नेकपाको आन्तरिक विवादका कारण मात्र संसद् भंग गर्नुभएको होला वा यसमा आन्तरिक र बाह्य शक्तिको पनि भूमिका देख्नुहुन्छ ? ओलीजीको जुन निरकुंशता र सर्वसत्तावादी सोच छ; त्यसको निरन्तरताको उपज हो। प्रधानमन्त्री भइसकेपछि उहाँले पार्टीका जनप्रतिनिधिलाई विश्वासमा लिनुपर्ने हो। प्रधानमन्त्री भइसकेपछि गरेका भाषणमा अरू सबैको मानमर्दन र अपहेलना गर्नुभएको छ। नेपाल कम्युनिस्ट पार्टी एमाले र माओवादी केन्द्रको चुनावी गठबन्धनपछि उहाँहरू बहुमतमा आउनुभयो तर उहाँले अर्का अध्यक्ष पुष्पकमल दाहाललाई विश्वासमा लिनुभएन। पाँच वर्ष सरकार आफैं चलाउनुस् र व्यवस्थित रूपमा चलाउनुस् भनेर त प्रचण्डजीले भन्नुभयो। पार्टीभित्र विवाद भयो। त्यसलाई व्यवस्थित गर्ने, विवाद मिलाउने जिम्मा पनि ओलीजीकै हो नि। सदनले आफ्नो स्वेच्छाचारी नियन्त्रण गर्छ, आफ्नो विकल्प खोज्न सक्छ भन्ने ठानेरै उहाँले यस्तो कदम रोज्नुभयो। लोकतन्त्रमा विकल्पको खोजी हुन्छ तर उहाँले आफ्नो विकल्प अरू देख्नुभएन। आन्दोलनमा जाने कुरा गर्दै गर्दा कांग्रेस अरू दलसँग सहकार्य गरेर अगाडि बढ्छ कि एक्लै ? आफ्नो मूलभूत सिद्धान्तमा कांग्रेस दृढ छ। नेपाललाई प्रजातान्त्रिक समाजवादतर्फ लैजान प्रतिबद्ध छ। आफ्ना मूलभूत नीति सिद्धान्तमा अडिग रहँदै लोकतन्त्र, संविधान, जनजीविकाका सवाल र अन्य राष्ट्रिय मुद्दामा अन्य दलहरूसँग सदा समन्वयकारी भूमिकामा रहन्छ। हिजो पनि सहकार्य गरेकै हो। अब पनि गरिरहन्छ। पछिल्लो विकसित राजनीतिले कांग्रस महाधिवेशनलाई कस्तो असर पार्छ ? जुन वैधानिक प्रावधान छ, त्यहीअनुसार कांग्रेसले महाधिवेशन सम्पन्न गर्छ र गर्नुपर्छ। हामीसँग अर्काे विकल्प छैन। अर्काे वर्ष भदौभित्र महाधिवेशन हुन्छ ? पार्टी केन्द्रीय कार्यालयले कार्यतालिका ल्याउला। मेरो स्पष्ट धारणा के छ भने यो पार्टीको विधान र मुलुकको ऐनभित्रै रहेर कांग्रेसले महाधिवेशन सम्पन्न गर्नैपर्छ। यो हाम्रो जिम्मेवारी हो र दायित्व पनि हो। हामीलाई बाध्यकारी अवस्था छ। हामी सबै संवेदनशील हुन जरुरी छ । सदाका लागि महाधिवेशनलाई लम्ब्याउन सकिँदैन। क्रियाशील सदस्यता नै कहिले टुंगिन्छ भन्ने निश्चित छैन ? कोरोना महामारीका कारण पनि केही प्रभाव परेको हो। जनजीवन सहजजस्तो देखिए पनि महामारी कम भएको छैन। पार्टीका नेताहरू कोरोना संक्रमित भएका छन्। केही नेताहरूको स्वास्थ्यस्थिति गम्भीर बन्यो। आफ्ना कार्यकर्ताको जीवनरक्षाका लागि पनि गम्भीर बन्नुपर्यो। अब जस्तोसुकै अवस्थामा पनि महाधिवेशन गर्नैपर्नेछ। निर्वाचनमा जाने कि महाधिवेशनमा भन्ने अलमल त छैन ? अब आन्दोलन, निर्वाचन र महाधिवेशनलाई सँगसँगै लैजानुपर्छ। लोकतन्त्र रक्षाका लागि आन्दोलनमा जानैपर्छ। मुलुकका लागि पूरा गर्नुपर्ने अन्य दायित्व पनि हामीले बिर्सनु हुँदैन।"
अन्नपूर्ण होटेल बन्द,"काठमाडौं : मुलुकको पहिलो पाँच तारे होटल डेला अन्नपूर्ण होटल अनिश्चित कालका लागि बन्द भएको छ। होटेल व्यवस्थापनले कोभिड १९ को महामारीका कारण बन्द गर्नुपरेको जनाएको छ। कोभिड महामारीका कारण स्वदेशी तथा विदेशी पाहुनाको आगमन शून्यमा झर्दा आर्थिक मन्दीले होटेल बन्द गर्नुपरेको सञ्चालक सिर्जना राणाले जानकारी दिइन्। होटल सदाको लागि बन्द गर्ने भनिएको छैन। खर्च धान्न नसकेर अवस्था सुधारोन्मुख नहुँदासम्मका लागि बन्द गरिएको हो, राणाले बताइन्, बन्द गर्नुपछाडि अन्य कुनै कारण छैन। पाहुना आगमनको अभाव हुँदा बन्द गरिएको हो। कोभिड १९ का कारण तत्कालै नेपालमा विदेशी पाहुना आउने सम्भावना छैन। विदेशी पाहुना नआएसम्म पाँचतारे होटलले सञ्चालन खर्च उठाउन सम्भव नभएकाले तत्कालका लागि बन्द गर्नुपरेको राणाले जानकारी दिइन्। सन् १९६५ मा दरबारमार्गको प्राइम लोकसनमा सञ्चालनमा आएको यो होटेलमा हाल आवश्यक र नियमित मर्मतसम्भारका लागि भने केही कर्मचारी नियमित रुपमा कार्यरत रहेका छन्। होटेल पुनः कहिलेदेखि सञ्चालनमा आउँछ भन्ने विषय अहिले नै यकिनका साथ भन्न नसकिने राणाले बताइन्। राणाका अनुसार अबको ५ वर्षमा नयाँ बिजनेस प्लानका आधारमा अघि बढाउने विषयमा गृहकार्य भइरहेको छ। नयाँ बिजनेसमा पुराना कर्मचारीलाई निरन्तरता दिने वा नदिने विषयमा पनि हाल खुलाइएको छैन। होटलमा राणाको ९० प्रतिशतभन्दा बढी सेयर छ। बाँकी नेपाल ट्रस्ट, गोरख शम्शेर, खेतान समूहलगायतको सेयर छ। होटल व्यवसायी सन् २०२१ मा कोभिड १९ को समस्या समाधान भएर व्यवसायले पुनः गति लिने र आगामी सन् २०२२ बाट पुरानै लयमा फर्किने आश गरेका थिए। तर, आगामी सन् २०२२ सम्म होटलको भविष्य आफूले नदेखेको राणाले बताइन्। पुराना कर्मचारीबाट असन्तुष्टि राणा पुराना कर्मचारीबाट असन्तुष्ट छन्। होटलमा कुल ३ सय ६० जना कर्मचारीमध्ये २ सय ६० भन्दा बढी स्थायी कर्मचारी छन्। होटल स्थापनाकालदेखि नै सेवा दिँदै आएका कर्मचारी अहिलेको समयमा प्रतिस्पर्धी बन्न नसकेको उनको गुनासो छ। यही होटलमा ४० वर्षसम्म काम गरेका कर्मचारीकोे तलब १ लाख नाघिसक्यो। गफ गरेको भरमा ठूलो तलब उनीहरूले खान्छन्, श्रम ऐनका कारण उनीहरूलाई हटाउन पनि कठिन छ, राणाले भनिन्। कोभिडको कारण देखाउँदै होटेल बन्द भएपछि कर्मचारी राजीनामा दिन बाध्य भएका छन्। करिब ५० स्थायी कर्मचारीले राजीनामा दिएका छन् । अन्नपूर्ण होटलका कर्मचारी र व्यवस्थापन पक्षबीचको उपदानसम्बन्धी मुद्दा श्रम कार्यालयमा छ। उपदानवापतको रकम श्रमिकलाई उपलब्ध गराउनुपर्ने भन्दै श्रम कार्यालयले कर्मचारीको पक्षमा निर्णय दिए पनि व्यवस्थापनले हालसम्म कार्यान्वयनमा ल्याएको छैन। श्रम कार्यालयको निर्णयविरुद्ध होटेल व्यस्थापनले श्रम अदालतमा मुद्दा दायर गरेको छ। होटल मजदुर अनभिज्ञअनिश्चितकालका लागि बन्द भएको होटेलको विषयमा कामदार भने अनभिज्ञ छन्। सञ्चालन बन्द गर्ने विषयमा आफूलाई औपचारिक रुपमा कुनै जानकारी नआएको अन्नपूर्ण होटल मजदुर संघका अध्यक्ष तिर्थ सुवेदीले बताए। होटेल सञ्चालन बन्द गर्ने निर्णयको जानकारी औपचारिक रुपमा व्यवस्थापनले कर्मचारीलाई दिनुपर्ने हो, सुवेदीले भने, तर, हालसम्म कुनै पनि जानकारी हामीलाई दिइएको छैन। कोभिड १९ को कारण पाँचतारे सबै होटेल सञ्चालन हुन नसकेको विषय मात्रै जानकारी गराइएको सुवेदीले दाबी गरे। केही कर्मचारी काम गरिरहेका छन्, प्रशासन पनि खुल्ला छ, सञ्चालन मात्रै भएको छैन। तर, बन्द भनेको भएको होइन, दाबी गर्दै अध्यक्ष सुवेदीले भने। ४५ वर्षको लागि होटल बन्द भएको र आगामी दिनमा नयाँ ढंगले सुरु हुने विषयमा भने आफूहरूलाई जानकारी नदिइएको उनको गुनासो छ। होटल संघमा छलफलहोटलसँग आवद्ध मजदूर संगठन र होटल संघ नेपाल (हान)बीच २०२१ बाट कसरी अघि बढ्ने विषयमा छलफल सुरु भएको छ। गत असारमा भएको हान र तीन मजदुर संघ (अखिल नेपाल होटल क्यासिनो तथा रेस्टुराँ मजदुर संघ, नेपाल स्वतन्त्र होटल क्यासिनो तथा रेस्टुराँ मजदुर युनियन र नेपाल पर्यटन तथा होटल सम्बद्ध श्रमिक संघ) बीच मजदुरलाई १० महिनाको न्यूनतम तलब दिने सहमति भएको थियो। सहमतिअनुसार दुई तारेदेखि पाँचतारेसम्मका होटलमा कार्यरत मजदुरलाई चैत २०७६ देखि १६ पुस २०७७ सम्म न्यूनतम तलब दिनुपर्ने थियो । नयाँ वर्षबाट होटल व्यवस्थापन र मजदुर संगठन कुन खाकामा अघि बढ्ने विषयमा छलफल सुरु गरिएको अखिल नेपाल होटेल क्यासिनो तथा रेस्टुराँ मजदुर संघका अध्यक्ष माधव पाण्डेले जानकारी दिए।"
भूमाफियाको कब्जामा वन,"जनकपुरधाम : वनको जग्गामा वृक्षरोपण गर्दा टीकाध्वज खड्का ११ वर्षका थिए। सार्वजनिक जग्गामा वन कार्यालयले बोटबिरुवा रोपेको थियो। २०४३ सालको सो घटना खड्काको मानसपटलमा अझै ताजै छ। उनका बुवा जयबहादुर वन हेरालुका रूपमा खटिएका थिए। बुवासँगै म पनि वन रुङ्न जान्थें, खड्काले भने, ३५ वर्षसम्म वन रहेको क्षेत्र हालै व्यक्तिले काटान गरेका छन्। वनको बीचमा व्यक्तिको जग्गा कसरी भयो ? त्यो लालपुर्जा कहाँबाट आयो ? कसले दियो ? अनौठो लागेको छ। फँडानी गरिएको जग्गानजिकै बर्दिबास मेडिकल कलेज बन्दै छ। त्यसको वरिपरिको जग्गाको भाउ निकै महँगो भएको छ। फँडानी भएको जंगल महोत्तरीको बर्दिबासस्थित रम्तेल डाँडा सामुदायिक वन क्षेत्रमा पर्छ। खोलाको जग्गा वनतिर सरेको भन्दै वन क्षेत्रमा कम्तीमा पाँच बिघा हाराहारीका रूख व्यक्तिले कटान गरेको खड्काले बताए। २०४९ सालमा सामुदायस्तरमा समिति गठन गरेर २०५९ सालमा संरक्षणका लागि स्थानीयलाई वन हस्तान्तरण गरिएको थियो। नापी कार्यालय बर्दिबासका सर्वेक्षक तथा अमिन रामदरश राउतले वन क्षेत्रमा व्यक्तिको जग्गा रहेको ठहर्याएका थिए। सोही आधारमा रूख कटान गर्न डिभिजन वन कार्यालय महोत्तरीका प्रमुख हेमन्त साहले लालपुर्जा देखाएका व्यक्तिलाई कटान गर्न आदेश दिए। सो क्षेत्रमा १ हजार २ सय क्युफिट काठ कटान भएको छ। १९ लाख रुपैयाँमा काठ बिक्री भएको खुलेको छ। रूख कटान भएपछि स्थानीयले अख्तियार दुरुपयोग अनुसन्धान केन्द्र बर्दिबासमा उजुरी दर्ता गराएका छन्। एक सय रूख कटान गर्न वन कार्यालयले आदेश दिएको थियो। सबै रूख कटान भइसकेको छ। वनको जग्गा कसरी व्यक्तिको भयो भन्नेबारेमा नेपाली कांग्रेसले छानबिनको माग गरेको सो पार्टीका महासमिति सदस्य चिरञ्जीवी हमालले बताए। भूमाफियाको कब्जामा चुरे क्षेत्र परेकोमा स्थानीयले चिन्ता व्यक्त गरेका छन्। रूख कटान गरिएको जग्गा हाम्रो नजरमा सामुदायिक वन हो, स्थानीय सोमबहादुर कार्कीले भने, नम्बरी जग्गाको नाउँमा सरासरी वन फँडानी भएको देखिन्छ। सत्यतथ्य छानबिन गरेर वन फाँड्नेलाई कारबाही हुनुपर्छ। रूख कटान गर्न बर्दिबासका लीलामणि आचार्य र कृष्णप्रसाद गौतमले १ बिघा २ कट्ठा ११ धुरको जग्गाधनी पुर्जा डिभिजन वन कार्यालयमा पेस गरेका थिए। जग्गाधनीले गत असोज २३ मा डिभिजन वन कार्यालय जलेश्वरमा निवेदनमा पेस गरेका बताइएको छ। सो निवदेनमा भनिएको छ, मेरो निजी नम्बरी आवादी जग्गामा रूख लगाई हुर्काई राखेको सिसौ, टिक, मसला जातका रूख कटान गरी अन्यन्त्र बिक्रीवितरण गर्नुपर्ने भएकाले आवश्यक प्रक्रिया बढाइदिन अनुरोध छ। निवेदनमा उनीहरूले वनसँग सिसौका १ सय ३० रूख, मसलाका ८०, टिकका १ सय ४०, अन्य ३५ सहित ३ सय ८५ वटा रूख कटान माग गरेका छन्। यो निवेदन कात्तिक १९ मा दर्ता भएको थियो। त्यसपछि वनले प्रक्रिया चालेर कटान गर्न आदेश दिएको थियो। स्थानीय युवा विजय पोखरेल भन्छन्, खोलाको नम्बरी जग्गाको लालपुर्जा देखाएर वनको जग्गा कब्जा गरिएको छ। वनले नै के आधारले कटान आदेश दियो। जग्गाधनीले वन कार्यालयमा निवेदन दिएपछि डिभिजन वन कार्यालय जलेश्वरले कात्तिक १९ मा जाँचबुझ गर्न बर्दिबास सबडिभिजन वन कार्यालयका सहायक वन अधिकृत लक्ष्मणप्रसाद यादवलाई पत्राचार गरेको थियो। जाँचबुझका क्रममा रम्तेल डाँडा सामुदायिक वन उपभोक्त समितिका अध्यक्ष शेरबहादुर राउतले सामुदायिक वन क्षेत्रमा व्यक्तिको नम्बरी जग्गा रहेको बताएका थिए। सो क्षेत्रका रूख कटान गर्दा भूक्षय हुने सम्भावनासमेत नरहेको उनको भनाइ थियो। तर सो वनका पूर्वसचिव गणेश सुनवार भने उपभोक्तासँग कुनै सल्लाह नगरी अध्यक्ष राउतले रूख कटान गर्न स्वीकृति दिएको बताउँछन्। चौकीदारी बसेर हामीले जंगल हुर्काएका हौँ, उनले भने। गत मंसिर १७ मा डिभिजन वन कार्यालय महोत्तरीका प्रमुख हेमन्तप्रसाद साहले जग्गाधनीलाई रूख कटान गर्न आदेश दिएका थिए। कटान गरिएको क्षेत्रभित्र सालको रूख पनि परेको छ तर त्यो कुरा वन कार्यालयले खुलाएको छैन। रूख कटानमा विवाद भएपछि डिभिजन वन कार्यालयले जग्गाधनीको जग्गा फेरि नापी गर्न नापी कार्यालय बर्दिबासलाई पत्राचार गरेको छ। काटिएको रूखको घाटगद्दी गरेर राख्न सामुदायिक वनलाई पत्र लेखिएको छ।"
प्रधानमन्त्री ओलीले मन्त्रिपरिषद् पुनर्गठन गर्दै : केही बेरमा शपथ,"काठमाडौं : प्रधानमन्त्री केपी शर्मा ओलीले मन्त्रिपरिषद् पुनर्गठन गर्दैछन् । सत्तारुढ नेपाल कम्युनिस्ट पार्टी (नेकपा)मा दुई समूह बनेसँगै पाँच मन्त्रीले राजीनामा दिएका थिए । तिनै रिक्त पाँच स्थानमा प्रधानमन्त्री ओलीले आफ्नो समूहका पाँच नेतालाई नियुक्त गर्न लागेका हुन् । बालुवाटार स्रोतका अनुसार प्रभु साह, टोपबहादुर रायमाझी, मणि थापा, दावा तामाङ, र गौरीशंकर चौधरी मन्त्री बन्दैछन् । बालुवाटार स्रोतका अनुसार मन्त्रिपरिषद् विस्तार हुँदा प्रभु साह श्रम, मणि थापा पर्यटन, टोपबहादुर रायमाझी ऊर्जा, दावा तामाङ शिक्षा र गौरीशंकर चौधरीले खानेपानी मन्त्रालको जिम्मेवारी पाउने छन् । केही बेरमा राष्ट्रपति विद्यादेवी भण्डारीले शीतल निवासमा नयाँ मन्त्रिलाई पद तथा गोपनीयताको शपथ गराउनका लागि तयारी थालिएको छ ।"
संसद् विघटन असंवैधानिक भन्दै प्रचण्डले भने अदालतप्रति भरोसा छ,"काठमाडौं : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्डले अदालतप्रति आफूहरुलाई भरोसा रहेको बताएका छन्। प्रधानमन्त्री केपी ओलीले प्रतिनिधिसभा विघटन गर्नुलाई असंवैधानिक भन्दै अदालतको भरोसा आफूहरुलाई रहेको बताएका हुन्। प्रचण्डनेपाल समूहले शुक्रबार राजधानीमा गरेको पत्रकार सम्मेलनमा बोल्दै उनले यस्तो बताएका हुन्। यत्तिबेला सात दशक लामो संघर्षबाट आएको यो संविधान र त्यसबाट प्राप्त लोकतान्त्रिक व्यवस्थाको रक्षा गर्ने दायित्व हाम्रको काँधमा छ, प्रचण्डले भने, मुद्दा अदालतमा छ। हाम्रो अदालतप्रति भरोसा छ। संसद् विघटनको निर्णय असंवैधानिक भएकोसमेत उनले बताएका छन्। संविधानको मर्म, भावना र जनताको चाहना अनुसार एवम् सबै तहतप्काका जनताको भावना अनुसार प्रतिनिधिसभा विघटन असंवैधानिक छ। प्रतिनिधिसभा विघटनको निर्णय भएपछि नेकपामा प्रधानमन्त्री ओली र अध्यक्ष प्रचण्डमाधव नेपालको छुट्टाछुट्टै दुई समूह बनेको छ। प्रचण्डनेपाल समूहले आफ्नो समूह आधिकारिक भएको भन्दै शुक्रबार नै निर्वाचन आयोगमा गएर दाबी प्रस्तुत गरेको छ। प्रचण्डले गणतन्त्र र समावेशी लोकतन्त्रका लागि आफूहरु लडाइँ लड्दै गर्दा गणतन्त्र असम्भव छ भन्ने प्रधानमन्त्री केपी ओली प्रतिनिधिसभा विघटनमा लागेको भन्दै आपत्ति जनाए । उनले यो कदमविरुद्ध सबै बुद्धिजीवी र राष्ट्रिय दल एकमत रहेको दाबीसमेत गरेका छन् । हिजो हामी गणतन्त्र, समावेशी लोकतन्त्रका निम्ति लडाइँ लड्दै थियौँ । त्यत्तिबेला गणतन्त्र असम्भव छ भन्ने प्रधानमन्त्री केपी ओली प्रतिनिधिसभा विघटनको पहलमा लाग्नुभयो, प्रचण्डले भने, यो संसदभित्र भएका राष्ट्रिय दल, सबै बुद्धिजीवी, सबै जनवर्गीय संगठन, सबै कानुनविद् विघटनको कदम संविधान विपरित छ भन्नेमा एकमत छन् । नभएको अधिकार प्रयोग गरेर प्रधानमन्त्रीले संसद् विघटनको निर्णय गरेको र त्यसलाई राष्ट्रपतिले स्वीकृत गर्दा नेपालको राजनीति जटिल र चुनौतीपूर्ण ठाउँमा पुगेको उनको भनाइ छ । नभएको अधिकार प्रयोग गरेर प्रधानमन्त्री ओलीले विघटनको प्रस्ताव गर्नुभयो र राष्ट्रपतिबाट स्वीकार गरियो, प्रचण्डले भने, यसले नेपालको राजनीतिलाई निक्कै जटिल र चुनौतीपूर्ण ठाउँमा ल्याएको छ ।"
राप्रपाले पृथ्वीजयन्ती मनाउने,काठमाडौं : राष्ट्रिय प्रजातन्त्र पार्टीले यही पुस २७ गते विभिन्न कार्यक्रम गरी पृथ्वीजयन्ती मनाउने भएको छ । अध्यक्ष डा प्रकाशचन्द्र लोहनीका अध्यक्षतामा शुक्रबार बसेको पार्टी केन्द्रीय सचिवालय कार्यव्यवस्था समितिको बैठकले राष्ट्रिय एकता दिवसका अवसरमा कोरोना महामारीलाई दृष्टिगत गर्दै सामाजिक दूरी र स्वास्थ मापदण्डको नियम पालना गरी राष्ट्रनिर्माता पृथ्वीनारायण शाहको योगदानबारे प्रकाश पार्न देशभर औपचारिक कार्यक्रम आयोजना गर्ने निर्णय गरेको हो । अध्यक्षद्वय पशुपतिशम्शेर जबरा र कमल थापासमेतको उपस्थिति रहेको बैठकले केन्द्रीय नेता एवं प्रतिनिधिको उपस्थितिमा पार्टीको झण्डोत्तोलन तथा चुनाव चिह्न अनावरण कार्यक्रम पुस महिनाभित्र ७७ जिल्लामा सम्पन्न गर्ने निर्णय पनि गरेको केन्द्रीय सदस्य सुन्दर पाण्डे जानकारी दिए । पार्टीले यही पुस १७ गते काठमाडौँमा भेला पनि डाकेको छ ।
नेकपा विभाजनको बाछिटा : भक्तपुरमा दुवै समूहले गरे बहुमतमा भएको दाबी,"भक्तपुर : सत्तारुढ दल नेपाल कम्युनिस्ट पार्टी (नेकपा) को विभाजन भक्तपुर जिल्लामा पनि सतहमा आएको छ। प्रधानमन्त्री केपी ओली र पुष्पकमल दाहाल प्रचण्डमाधवकुमार नेपाल गरी दुवै समूहले भक्तपुरमा आफूहरु बहुमतमा रहेको दाबी गरेका छन्। यहाँ साविक नेकपाका ३ केन्द्रीय सदस्य छन्। जसमध्ये केन्द्रीय सदस्य एवं विघटित प्रतिनिधिसभा सदस्य महेश बस्नेतले ओली समूहको नेतृत्व गरेका छन् भने प्रचण्डनेपाल समूहको नेतृत्व अर्का केन्द्रीय सदस्य दिलीप प्रजापतिले गरेका छन्। तेस्रा केन्द्रीय सदस्य एवं चाँगुनारायण नगरपालिकाका प्रमुख सोमप्रसाद मिश्र भने खुलेका छैनन्। साविक एमाले छँदा माधव नेपाल पक्षीय नेता मिश्र अहिले मौन छन्। प्रचण्डनेपाल समूहले उनी आफूहरुतिर आउने विश्वास व्यक्त गरेको छ। भक्तपुरमा नेकपाका चार प्रदेश सांसद रहेका छन्। जसमा दुइटै समूहमा आधाआधा बाँडिएका छन्। प्रदेश सांसद रहेका शशिजंग थापा र सरस्वती बाटीलाई ओली समूहले केन्द्रीय सदस्यमा समेत मनोनीत गरिसकेको छ। त्यस्तै थप दुई प्रदेश सांसद राजेन्द्रमान श्रेष्ठ र प्रतिमा श्रेष्ठ प्रचण्डनेपाल समूहमा खुलेका छन्। श्रेष्ठद्वयले बागमती प्रदेशका मुख्यमन्त्री डोरमणि पौडेलविरुद्ध दर्ता गरिएको अविश्वासको प्रस्तावमा समेत हस्ताक्षर गरिसकेका छन्। साविक नेकपाले भक्तपुरको जिल्ला इन्चार्जमा केन्द्रीय सदस्य दिलीप प्रजापति र सहइन्चार्जमा अर्का केन्द्रीय सदस्य सोमप्रसाद मिश्रलाई जिम्मेवारी दिइएको थियो। त्यस्तै साविक एमाले र माओवादी केन्द्रबीच पार्टी समायोजन हुँदा भक्तपुरमा एकसय ४५ जनाको जिल्ला समिति गठन गरिएको थियो। भागबन्डाको आधारमा गठन गरिएको जिल्ला समितिमा पूर्वएमालेका ८२ जना र पूर्वमाओवादीका ६३ जना सदस्य थिए। जुन समितिको अध्यक्षमा एमालेका बचन देउजा र सचिवमा माओवादीका देवीप्रसाद ढकाललाई छानिएको थियो। अहिले पार्टी विभाजित हुँदा जिल्ला अध्यक्ष देउजा ओली र सचिव ढकाल प्रचण्डनेपाल समूहमा लागेका छन्। जिल्ला इन्चार्ज प्रजापतिले साविक एमालेका सबै नखुले पनि प्रचण्डनेपाल पक्षमा बहुमत रहेको दाबी गरे। उनले एकसय ४५ सदस्यीय जिल्ला समितिमा आफूहरुको पक्षमा ७७ जना भएको जिकिर गरे। साविक एमालेका अधिकांश ओली समूहमै लागेका छन् तर एमालेको मूलधार र पुरानो नेतृत्व हामीसँगै छौं, इन्चार्ज प्रजापतिले भने, साविक माओवादी सबै हामी नै छौं। हाम्रो स्थिति राम्रो छ। उनले अर्का केन्द्रीय सदस्य सोमप्रसाद मिश्र आफूहरुसँगै आउने विश्वास व्यक्त गरे। अहिलेसम्म दुई समूहकै बैठकमा सहभागी नभएका मिश्रले एकदुई दिनपछि निर्णय दिने भनेर जानकारी दिएको इन्चार्ज प्रजापतिले जानकारी दिए। त्यस्तै जिल्ला अध्यक्ष देउजाले पनि भक्तपुरमा ओली समूह नै बहुमतमा रहेको दाबी गरे। उनले एकसय ४५ सदस्यीय जिल्ला समितिमा आफूहरुको पक्षमा ८० जनासम्म पुग्ने जिकिर गरे। हामी बहुमतमा छौं तर ८० को हाराहारीमा पुग्छौं, अध्यक्ष देउजाले भने। उनले भक्तपुरका ३ जना मेयर र २ जना उपमेयरमध्ये केन्द्रीय सदस्य एवं चाँगुनारायण नपाका मेयर मिश्रबाहेक सबै आफ्नो पक्षमा रहेको दाबी गरे। जसअनुसार मध्यपुर थिमिका मेयर मदनसुन्दर श्रेष्ठ, सूर्यविनायक नपाका मेयर वासुदेव थापा र उपमेयर जूना बस्नेत तथा चाँगुनारायण नपाकी उपमेयर वीणा बाँस्तोला ओली समूहमा रहेको अध्यक्ष देउजाको भनाइ छ। चाँगुनारायण नपाका मेयर मिश्र पहिलेदेखि नै नेपाल पक्षीय भएकाले ओली समूहले उपमेयर बाँस्तोलालाई केन्द्रीय सदस्यसमेत बनाइसकेको छ। ओली समूह ९० प्रतिशतमा छौंजिल्ला इन्चार्ज प्रजापति र अध्यक्ष देउजाको भनाइलाई माथ दिँदै ओली समूहका प्रदेश सांसद शशिजंग थापा र नेता निर्मल भट्टराईले भने भक्तपुरमा आफूहरु ९० प्रतिशत रहेको दाबी गरेका छन्। उनीहरुले भक्तपुरमा प्रचण्डनेपाल समूह धेरै नै कमजोर रहेको जिकिर गरे।गरिबी निवारण आयोगका अध्यक्षसमेत रहेका नेता भट्टराईले साविक पूर्वएमालेका ७ जना जिल्ला सदस्यमात्रै प्रचण्डनेपाल समूहमा खुलेको बताए। पार्टी बेठीक ढंगमा गयो : श्रेष्ठयता साविक एमालेका पुराना नेता एवं प्रदेश सांसद राजेन्द्रमान श्रेष्ठले नेताहरुको विवादले पार्टी बेठीक ढंगमा गएको बताए। उनले सुरुदेखि नै पार्टी एकीकरणमा हतार नगर्न भन्दै आए पनि केही नेताको स्वार्थपूर्ति गर्न हठात पार्टी एकीकरण गर्दाको परिणाम देश र जनताले समेत भोग्नुपरेको सुनाए। शुक्रबार बागमती प्रदेशका मुख्यमन्त्री डोरमणि पौडेलविरुद्ध दर्ता भएको अविश्वासको प्रस्तावमा हस्ताक्षर गरेर प्रचण्डनेपाल समूहमा खुलेका नेता श्रेष्ठले भने, त्यसबेलै पार्टी एकीकरण होइन क्षयीकरणतर्फ जाने भयो भनेको थिएँ, अहिले सही साबित भयो। उनले अहिले पार्टीको आधिकारिकतामा संख्याभन्दा सैद्धान्तिक, वैचारिक र नीति मुख्य हुनेमा जोड दिए। भक्तपुरमा पूर्वएमालेको मूलधार आफूहरुसँगै रहेको संकेत गर्दै सांसद श्रेष्ठले पार्टीको शक्ति र एकता मापन गर्ने आधार जनमत भए पनि अहिले त्यो सम्भव नभएकाले अब सैद्धान्तिक, वैचारिक र नीतिमा बहस गरेर जानुपर्ने आवश्यकता औंल्याए। विसं २०४७ देखि २०६० सालसम्म एमाले जिल्ला सचिव रहिसकेका उनले २०७५ जेठ ३ गते एमाले र माओवादी एकीकरण गर्दादेखि नै केपी ओलीले मदन भण्डारीले अघि सारेको जनताको बहुदलीय जनवाद (जबज) त्यागेको पुष्टि भएको स्पष्ट पारे। त्यसैले अहिले प्रधानमन्त्री ओलीले जबजको प्रतिनिधित्व गर्छ भन्नु हास्यास्पद भएको नेता श्रेष्ठको टिप्पणी थियो। नेताकार्यकर्ताको अवमूल्यन भयोत्यस्तै भक्तपुरका पूर्वएमालेका पुराना नेताहरुले जनाधार नभएका जसलाई पनि केन्द्रीय सदस्य बनाएर ओली समूहले नेता कार्यकर्ताहरुकै अवमूल्यन गरेको गुनासो गरे। भक्तपुर जस्तो सानो जिल्लामा साविक ३ जना केन्द्रीय सदस्य नै बढी भएको उनीहरुको भनाइ थियो। तीनजना नै बढी भयो भनिरहेका थियौं फेरि पार्टी विभाजनबीच नै ओली समूहले आधा दर्जन केन्द्रीय सदस्य थप्नु जनता, पार्टी नेता तथा कार्यकर्ताहरुको अवमूल्यन हो, उनीहरुले भने, भक्तपुरको लागि महेश बस्नेत नै काफी थियो तर फेरि ५ जना थपेर नेता कार्यकर्ताकै अवमूल्यन भयो। उनीहरुले कम्युनिष्ट पार्टीमा संख्याभन्दा गुण र सिद्धान्त महत्वपूर्ण हुनुपर्नेमा जोड दिए। सिद्धान्त, विचार र नीतिलाई भन्दा संख्यालाई बढी महत्व दिनु कम्युनिष्ट पार्टीको लागि विडम्बना हो, उनीहरुले भने, संख्याले राजनीति होइन, कूटनीति र अराजकतामात्रै निम्त्याउँछ।"
संसद विघटनविरुद्धका रिट संवैधानिक इजलासमा आज सुनुवाइ हुँदै,"काठमाडौं : प्रतिनिधिसभा पुनःस्थापनाको मागसहित दायर गरिएका सबै रिटको सुनुवाइ आज एकसाथ संवैधानिक इजलासमा हुने भएको छ। प्रधानन्यायाधीश चोलेन्द्रसमशेर राणाको एकल इजलासले बुधबार एक दर्जन रिटलाई सुनुवाइका लागि संवैधानिक इजलासमा पेस गर्न आदेश दिएको थियो। अब सबै रिटमा आज प्रधानन्यायाधीश राणासहित सर्वोच्चका न्यायाधीश दीपककुमार कार्की, हरिकृष्ण कार्की, विश्वम्भरप्रसाद श्रेष्ठ र ईश्वरप्रसाद खतिवडा संलग्न संवैधानिक इजलासमा सुनुवाइ हुनेछ। उक्त इजलास यसअघि नै गठन भइसकेको छ। सर्वोच्चले प्रतिनिधिसभा विघटनको निर्णय कार्यान्वयन नगर्न तत्कालका लागि माग गरिएको अन्तरिम आदेश दिन अस्वीकार गरेको छ। अब संवैधानिक इजलासमा पक्ष विपक्षको सुनुवाइपछि राष्ट्रपति र प्रधानमन्त्रीको निर्णय रोक्ने वा नरोक्ने विषयको छिनोफानो हुनेछ। रिट निवेदकले तत्काल अन्तरिम आदेश जारी नभए मुलुकलाई अपूरणीय क्षति हुने भएकाले प्रारम्भमै अन्तरिम आदेशमार्फत रोक्नुपर्ने माग गरेका थिए। सर्वोच्चको एकल इजलासले पहिलो सुनुवाइमा विपक्षीसँग लिखित जवाफसमेत माग नगरी संवैधानिक इजलासमा पेस गर्न आदेश दिएको हो। एकल इजलासलाई कुनै निर्णयमा संवैधानिक वा कानुनी त्रुटि रहेको भन्ने लागे प्रथम दृष्टिमै अन्तरिम आदेश दिन सक्छ। यसैबीच प्रधानमन्त्रीले प्रतिनिधिसभा विघटनका लागि राष्ट्रपतिसमक्ष गरेको सिफारिस संविधानबमोजिम रहेको दाबीसहित अधिवक्ता यज्ञमणि न्यौपानेले बुधबार अर्को रिट पेस गरेका छन्। प्रतिनिधिसभा विघटन गर्ने प्रधानमन्त्री र राष्ट्रपतिको निर्णय संवैधानिक क्षेत्राधिकारभन्दा बाहिर रहेको प्रश्न उठाउँदै सोमबार र मंगलबार गरी एक दर्जन रिट दायर गरिएका थिए। संविधानको धारा १३७ मा संवैधानिक विवादका मुद्दामा सुनुवाइ व्याख्याका लागि प्रधान न्यायाधीश र न्याय परिषद्को सिफारिसमा प्रधानन्यायाधीशले तोकेका अन्य चार जना न्यायाधीश उक्त इजलासमा रहने प्रावधान छ। प्रतिनिधिसभा विघटनको सिफारिस असंवैधानिक रहेको दाबीसहित निवर्तमान सांसद देव गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीलगायतले रिट दिएका छन्। यीबाहेक कानुन व्यवसायी दिनेश त्रिपाठी, अमिता गौतम, सन्तोष भण्डारी, कञ्चनकृष्ण न्यौपाने, ज्ञानेन्द्रराज आरण, लोकेन्द्र ओलीलगायत दर्जन कानुन व्यवसायीले पनि छुट्टै रिट दिए। प्रारम्भिक बहसका क्रममा वरिष्ठ अधिवक्ता कृष्णप्रसाद भण्डारी, शम्भु थापा, हरिहर दाहाल, गोविन्द बन्दीलगायतले संसद् छलेर विघटन सिफारिस भएको जिकिरसहित तत्काल रोक्नुपर्ने माग गरे।"
"बागमती प्रदेश सरकारविरुद्ध अविश्वासको प्रस्ताव दर्ता, तीन मन्त्रीले दिए राजीनामा","काठमाडौं : बाग्मती प्रदेश सरकारविरुद्ध अविश्वासको प्रस्ताव दर्ता भएको छ। नेपाल कम्युनिस्ट पार्टी (नेकपा)को प्रचण्डमाधव समूहका ४५ सांसदले प्रदेशसभामा अविश्वासको प्रस्ताव दर्ता गरेका हुन् ।अविश्वासको प्रस्तावमा ४५ जना सांसदले हस्ताक्षर गरेका छन्। अविस्वासको पत्रमा माननीय मुख्यमन्त्री डोरमणी पौडेल मुख्यमन्त्रीको पदमा रहिरहँदा उल्लेखित चुनौति र समस्याहरु अझ गम्भीर बन्दै जाने र यसबाट जनता एवम् प्रदेशले ठूलो क्षति व्यहोर्ने बताइएको छ । सांसदहरुले दर्ता गराएको पत्रमा भनिएको छ, 'नेपालको संविधानको धारा १८८ को उपधारा ४ तथा नेकपा बागमती प्रदेशसभा दलको विधान २०७५ को धारा २८ बमोजिम हामी तपसिल बमोजिमका बागमती प्रदेश सभाका सदस्यहरुले माननीय मुख्यमन्त्री डोरमणी पौडेलमाथिको विश्वास छैन भनी अविश्वासको प्रस्ताव पेश गर्ने प्रयोजनको लागि नेपालको संविधानको धारा १८३ को उपधारा ३ अनुसार तत्काल प्रदेशसभाको बैठक बोलाउन अनुरोध गर्दछौं ।' सांसदहरुले मुख्यमन्त्री पौडेललाई पदमुक्त गरी नेपालको संविधानको धारा १८८ को उपधारा ५ बमोजिम बागमती प्रदेशको मुख्यमन्त्री पदका लागि माननीय प्रदेशसभा सदस्य अष्टलक्ष्मी शाक्यलाई प्रस्ताव गरेका छन्। 'द्वन्द, अस्थीर राजनीति र शान्ति प्रक्रियाका कठिन चरणहरु पार गर्दै नयाँ संविधान अन्तर्गत प्रदेशका जनताको बहुमत प्राप्त सरकारले नेपालको संविधानमा उल्लेखित समाजवादप्रति प्रतिबद्ध रही समृद्धि निर्माण गर्न उद्घोष गरे अनुरुप काम गर्ने अपेक्षा गरिएको थियो । प्रदेशका सामू रहेका र आउने कुनै पनि चुनौति र समस्याहरुलाई लोकतान्त्रिक मान्यता र संस्थागत प्रणाली अनुरुप छलफल गरी सामूहिक छलफल, विवेक र सामर्थ्यद्वारा किनारा लगाउँदै जनताको विश्वास र भरोसा अझ बलियो बनाउनु प्रदेश सरकारको कर्तव्य हुन्थ्यो । धेरै लामो समय पश्चात् आम निर्वाचनबाट बहुमत प्राप्त प्रदेश सरकारलाई देश र जनताको सर्वोपरि हितमा सदुपयोग गर्नेतर्फ दत्तचित्तका साथ लाग्नु पर्ने समयको आवश्यकता र जनताको माग अनुरुप इमान्दारीका साथ काम गर्नुपर्ने थियो ।' अविश्वासको प्रस्तावमा भनिएको छ 'तर यसतर्फ माननीय मुख्यमन्त्री डोरमणि पौडेल संवेदनशील र गम्भीर देखिनु भएन । मुख्यमन्त्री पदको गरिमा र प्रतिष्ठासँग अमिल्दा कतिपय कार्य र व्यवहारप्रति जनताबाट बारम्बार गरिएको आलोचना र टिप्पणीप्रति ध्यान दिइएको देखिएन । यसबाट प्रदेश सरकारप्रति जनताको अविश्वास बढ्ने र दलको लोकप्रियतामा ह्रास हुने स्थिति सिर्जना हुने अवस्था बन्न थाल्यो।' प्रदेशको समृद्धि र सर्वोपरी हितकालागि सबै स्रोत र साधनको सदुपयोग एवम् परिचालन हुनुपर्नेमा त्यसलाई विभिन्न व्यक्ति र समूह स्वार्थहरुको लागि दुरुपयोग गर्ने क्रम नरोकिएको सांसदहरुको दावी छ। उनीहरुले दण्डहीनताले प्रश्रय पाएको र आरोपितहरुलाई संरक्षण गरिएको देखिएको बताएका छन्। पत्रमा भनिएको छ 'महंगी, कालोबजारी र अपराध नियन्त्रणमा प्रदेश सरकार जसरी अगाडि बढ्नु पर्थ्यो त्यसरी अगाडि बढेको पाइएन। देशमा शान्ति, सुव्यवस्थाको सुदृढ व्यवस्था गर्नुका साथै अपराधिक क्रियाकलाप गर्नेहरु हतोत्साही हुने वातावरण सिर्जना भएन।' तीन मन्त्रीले दिए राजीनामा अविश्वासको प्रस्ताव दर्ता भएसँगै मुख्यमन्त्रीकै कारण प्रदेश सरकारले जनअपेक्षा अनुसार काम गर्न नसक्ने निष्कर्ष निकाल्दै तीन मन्त्रीले राजीनामा दिएका छन्। आन्तरिक मामिला तथा कानुनमन्त्री शालिकराम जम्कट्टेल, उद्योग, पर्यटन, वन तथा वातावरणमन्त्री अरुण प्रसाद नेपाल र सामाजिक विकासमन्त्री युवराज दुलालले राजीनामा दिएका हुन्। उनीहरुले आजैका मितिबाट लाग हुने गरि राजीनामा दिएको पत्रका उल्लेख छ। राजीनामा पत्रमा भनिएको छ, '२०७४ माघ २९ गते संघीय लोकतान्त्रिक गणतान्त्रिक व्यवस्था अनुसार पहिलो पटक बनेको बागमती प्रदेश (तत्कालिन प्रदेश नं३) मा हाम्रो पार्टी नेपाल कम्युनिष्ट पार्टी (नेकपा)का दल नेता माननीय श्री डोरमणी पौडेलको नेतृत्वमा बनेको सरकार यतिबेला प्रदेशका जनताको भावना अनुरूप योजनाबद्र रुपमा विकास निर्माण, जनसेवा र सुशासन कायम गर्दै प्रदेश सरकारको महत्वलाई स्थापीत गर्दै अगढि बढ्नु पर्नेमा निकै सुप्त रहन पुग्नुमा मुख्यमन्त्री स्वयम्मा दिशाविहिन, निर्णय विहिन रहेको, प्रदेश सरकारमा संलग्न मन्त्रिपरिषदका सदस्यको सल्लाह सुझाव, पार्टीको संसदीय दलको सल्लाह सुझावलाई विल्कुलै वेवास्ता गर्दै अगाडि बढेको र मुख्यमन्त्रीकै कारण जनताप्रति सरकार जवाफदेहीविहिन बन्दै जान लागेको कारण यहि नेतृत्वमा प्रदेश सरकारले जनअपेक्षा अनुसार काम गर्न नसक्ने निष्कर्ष सहित आजैका मितिबाट लाग हने गरि राजीनामा दिएका छौं ।' उनीहरुले मुलुकको राजनीति र नेपाल कम्युनिष्ट पार्टी (नेकपा) माथि आइपरेको अकल्पनीय संकटको अवस्थामा नेपाली जनताको त्याग र बलिदानबाट आर्जिएका राजनीतिक उपलब्धि र पार्टी एकतालाई बचाउन आफूहरु प्रतिबद्ध र सक्रिय रहने बताएका छन्।"
आधिकारिक नेकपा दाबी गर्दै प्रचण्डनेपाल समूह निर्वाचन आयोगमा,काठमाडौं : प्रचण्डनेपाल समूहको नेपाल कम्युनिष्ट पार्टी (नेकपा) का अध्यक्ष पुष्पकमल दाहाल 'प्रचण्ड' र माधवकुमार नेपालसहित नेताहरू निर्वाचन आयोग पुगेका छन्। आफू आधिकारिक नेकपा भएको दावी गर्दै प्रचण्डनेपाल समूह बहुमत २९७ जना केन्द्रीय सदस्यहरुको हस्ताक्षर बुझाउन निर्वाचन आयोग गएको प्रचण्डको सचिवालयले जनाएको छ। शुक्रबार बिहान प्रचण्डनेपाल समूहले माइतीघरमा प्रदर्शन गरेका थिए। त्यतैबाट उनीहरु आयोगतिर गएका हुन्। प्रहरीले प्रदर्शनकारीलाई जमलमै रोकेपछि शीर्ष नेताहरू आयोग गएका छन्।
पौडेल पक्षको अडानमा आन्दोलन,"काठमाडौं : कांग्रेसले प्रतिनिधिसभा विघटनको कदमको विरोध गर्दै पुस १३ गते सोमबार प्रदर्शन गर्ने भएको छ। केन्द्रीय कार्यसमितिको बिहीबारको बैठक १ सय ६५ संघीय निर्वाचन क्षेत्रमा एकसाथ प्रदर्शन गर्ने निर्णय गरेको हो। बिहीबार बैठकअघि वरिष्ठ नेता रामचन्द्र पौडेल पक्षको भेलाले तत्काल विरोधका कार्यक्रम ल्याउन नेतृत्वलाई दबाब दिने निर्णय गरेको थियो। मंगलबारदेखि दिनहुँ बैठक बसिरहे पनि विरोधका कार्यक्रम गर्ने कि नगर्ने भन्नेमा कांग्रेसमा दुई धार देखिएको थियो। बिहीबारको बैठकमा पूर्वमहामन्त्री प्रकाशमान सिंहले सरकारको कदमविरुद्ध सडक संघर्षमा जान ढिलाइ गरेकोमा नेतृत्वको आलोचना गरेका थिए। सरकारको कदमविरुद्ध तत्काल पार्टीले विरोधका कार्यक्रम ल्याउनुपर्छ, नेता सिंहले भने, असंवैधानिक रूपमा संसद् विघटन भएकाले पार्टीले आन्दोलनमा जान ढिलाइ गर्नुहुन्न। उपसभापति विमलेन्द्र निधिले प्रतिनिधिसभाको अपरिहार्यतामा जोड दिएका थिए। तर, निधिले सडक संघर्षबाट प्रतिनिधिसभा पुनःस्थापनाको सम्भावना भने न्यून रहेको धारणा व्यक्त गरेका थिए। करिब सवा घण्टा बोलेका निधिले तीन विकल्प सुझाएका थिए। कुनै पनि हालतमा संसद् चाहिन्छ। संसद् भएन भने मुलुकमा लोकतन्त्र रहन सक्दैन, उनले भने, यसका लागि सडक आन्दोलनबाट संसद्को पुनःस्थापना, दोस्रो निर्वाचनबाट संसद् र तेस्रो सर्वाेच्च अदालतको फैसला। उनले ०६२६३ सालको जनआन्दोलनमा राष्ट्रिय अन्तर्राष्ट्रिय परिवेश फरक रहेको उल्लेख गर्दै अहिले सडकबाट पुनःस्थापनाको सम्भावनालाई इन्कार गरे। उनले भने, अब सर्वाेच्च अदालतको फैसला कुरौं। अदालतले सरकारको कदमलाई बदर गरे स्वागत गरौं। नत्र निर्वाचनको सुनिश्चितता गरौं। पूर्वसहमहामन्त्री अर्जुननरसिंह केसीले सरकारको कदमविरुद्ध उभिनुपर्ने समय आएको बताए। लोकतन्त्र र संविधान रक्षाका लागि आन्दोलनमा जानुपर्छ। र, आन्दोलनलाई चुनावको तयारीको रूपमा अगाडि बढाउनुपर्छ, केसीले भने। उनले आन्दोलनसँगै निर्वाचनको तयारीमा पनि सँगै अगाडि बढ्नुपर्ने धारणा व्यक्त गरे। उनले पछिल्लो घटनाक्रमले पार्टीको महाधिवेशन प्रभावित हुन सक्ने आशंका गरे। उनले अघिल्लो महाधिवेशनकै महाधिवेशन प्रतिनिधिबाट फागुनमै विशेष महाधिवेशन गर्नुपर्ने प्रस्ताव गरे। एकातिर सरकारविरुद्ध संघर्षमा जानु छ भने अर्काेतिर पार्टीको महाधिवेशन गर्नुपर्ने पनि बाध्यता हामीलाई छ, उनले भने, यसका लागि १३औं महाधिवेशनकै प्रतिनिधिबाटै महाधिवेशन गराऔं। त्यो तदर्थ अधिवेशन हुन्छ। यसको एकदुई वर्षपछि नियमित महाधिवेशन गरौं। केसीले विशेष महाधिवेशन प्रस्ताव गर्दा देउवा झोक्किएका थिए। फागुनमै महाधिवेशन हुन्छ, फागुनमै हुन्छ, देउवाले भने। बैठकमा तीन दिनसम्म जम्मा ११ जना केन्द्रीय सदस्यले बोलेका छन्। पहिलो दिन वरिष्ठ नेता पौडेलसहित चार नेताले सरकारको कदम र कांग्रेसको आगामी रणनीतिबारे धारणा राखेका थिए। दोस्रो दिन बुधबार पनि चार जनाले मात्रै बोले। बिहीबार जम्मा तीन नेताले मात्रै धारणा राखेको कांग्रेसले जनाएको छ। पार्टीका मुख्यसचिव कृष्णप्रसाद पौडेलका अनुसार बैठकमा बोल्न नाम टिपाएका नेताको संख्या २५ भन्दा बढी छ। केन्द्रीय सदस्य डा डिला संग्रौलाले सुरुकै दिन नाम टिपाए पनि अझै आफ्नो बोल्ने पालो नआएको बताइन्। मैले त सुरुकै दिनमा नाम टिपाएको हो। तीन दिन भइसक्यो बोल्न पाएको छैन, संग्रौलाले भनिन्, दिनमा तीनचार जना नेता मात्रै बोलिरहेका छन्। यही हिसाबले बैठक अझै लम्बिन सक्छ।"
संसद विघटनविरुद्ध संवैधानिक इजलासमा सुनुवाइ,"काठमाडौं : प्रतिनिधिसभा पुनःस्थापनाको मागसहित दायर गरिएका सबै रिटको संवैधानिक इजलासमा सुनुवाइ सुरु भएको छ। शुक्रबार प्रधानन्यायाधीश चोलेन्द्रशम्शेर जबरा, न्यायाधीशहरु हरिकृष्ण कार्की, विश्वम्भरप्रसाद श्रेष्ठ, अनिलकुमार सिन्हा र तेजबहादुर केसीको इजलासमा एक दर्जन बढी रिटमथि सुनुवाइ भइरहेको हो । अहिले रिट पक्षधर अधिवक्ताहरुको बोल्नेक्रम जारी छ। प्रधानन्यायाधीश चोलेन्द्रसमशेर राणाको एकल इजलासले बुधबार एक दर्जन बढी रिटको सुनुवाइ संवैधानिक इजलासमा पेस गर्न आदेश दिएको थियो। प्रधानन्यायाधीश राणाको नेतृत्वमा सर्वोच्चका न्यायाधीश हरिकृष्ण कार्की, विश्वम्भरप्रसाद श्रेष्ठ, अनिलकुमार सिन्हा र तेजबहादुर केसी संलग्न संवैधानिक इजलास गठन भएको हो। सर्वोच्चले प्रतिनिधिसभा विघटनको निर्णय कार्यान्वयन नगर्न तत्कालका लागि माग गरिएको अन्तरिम आदेश दिन अस्वीकार गरेको छ। अब संवैधानिक इजलासमा पक्ष विपक्षको सुनुवाइपछि राष्ट्रपति र प्रधानमन्त्रीको निर्णय रोक्ने वा नरोक्ने विषयको छिनोफानो हुनेछ। रिट निवेदकले तत्काल अन्तरिम आदेश जारी नभए मुलुकलाई अपूरणीय क्षति हुने भएकाले प्रारम्भमै अन्तरिम आदेशमार्फत रोक्नुपर्ने माग गरेका थिए। सर्वोच्चको एकल इजलासले पहिलो सुनुवाइमा विपक्षीसँग लिखित जवाफसमेत माग नगरी संवैधानिक इजलासमा पेस गर्न आदेश दिएको हो। एकल इजलासलाई कुनै निर्णयमा संवैधानिक वा कानुनी त्रुटि रहेको भन्ने लागे प्रथम दृष्टिमै अन्तरिम आदेश दिन सक्छ। यसैबीच प्रधानमन्त्रीले प्रतिनिधिसभा विघटनका लागि राष्ट्रपतिसमक्ष गरेको सिफारिस संविधानबमोजिम रहेको दाबीसहित अधिवक्ता यज्ञमणि न्यौपानेले बुधबार अर्को रिट पेस गरेका छन्। प्रतिनिधिसभा विघटन गर्ने प्रधानमन्त्री र राष्ट्रपतिको निर्णय संवैधानिक क्षेत्राधिकारभन्दा बाहिर रहेको प्रश्न उठाउँदै सोमबार र मंगलबार गरी एक दर्जन रिट दायर गरिएका थिए। संविधानको धारा १३७ मा संवैधानिक विवादका मुद्दामा सुनुवाइ व्याख्याका लागि प्रधान न्यायाधीश र न्याय परिषद्को सिफारिसमा प्रधानन्यायाधीशले तोकेका अन्य चार जना न्यायाधीश उक्त इजलासमा रहने प्रावधान छ। प्रतिनिधिसभा विघटनको सिफारिस असंवैधानिक रहेको दाबीसहित निवर्तमान सांसद देव गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीलगायतले रिट दिएका छन्। यीबाहेक कानुन व्यवसायी दिनेश त्रिपाठी, अमिता गौतम, सन्तोष भण्डारी, कञ्चनकृष्ण न्यौपाने, ज्ञानेन्द्रराज आरण, लोकेन्द्र ओलीलगायत दर्जन कानुन व्यवसायीले पनि छुट्टै रिट दिए। प्रारम्भिक बहसका क्रममा वरिष्ठ अधिवक्ता कृष्णप्रसाद भण्डारी, शम्भु थापा, हरिहर दाहाल, गोविन्द बन्दीलगायतले संसद् छलेर विघटन सिफारिस भएको जिकिरसहित तत्काल रोक्नुपर्ने माग गरे।"
"ओली चुनावमा, दाहालनेपाल सडकमा","काठमाडौं : स्थिर सरकार र एउटै कम्युनिस्ट केन्द्र बनाउने वाचासहित ०७५ जेठ ३ गते तत्कालीन एमाले र माओवादी केन्द्रबीच पार्टी एकता भएको थियो। पार्टी एकता ३१ महिना पनि टिक्न सकेन। अन्ततः यही पुस ७ गते नेकपा दुई टुक्रा भयो। दुवै पक्षनेकपाकै नाममा वैधानिकताको खोजी गरिरहेका छन्। अर्कातिर एकअर्काविरुद्ध जुध्ने गरी कार्ययोजना बनाई अगाडि बढेका छन्। ओली पक्ष प्रतिनिधिसभा विघटनलाई स्वागत गर्दै निर्वाचनसँगै गाउँ तहसम्मै जान लागेको छ। दाहालनेपाल पक्ष भने प्रतिनिधिसभा पुनःस्थापनाको मुद्दा लिएर गाउँ तहसम्मै आन्दोलनमा जाने तयारीमा छ। दुवै पक्षका बिहीबार बसेका केन्द्रीय समिति बैठकले त्यहीअनुरूपका कार्ययोजना तय गरेका हुन्। मुख्य एजेन्डा निर्वाचन नेकपाको ओली पक्षले पार्टी पंक्तिलाई एकढिक्का बनाई निर्वाचनको मुख्य एजेन्डामा केन्द्रित गराउने भएको छ। प्रधानमन्त्री निवास बालुवाटारमा बसेको केन्द्रीय समिति बैठकले मुलुक निर्वाचन उन्मुख भइसकेको र वैशाखमा प्रतिनिधिसभा निर्वाचनको मितिसमेत तोकिएकाले संगठन विस्तार र निर्वाचन तयारीमा पूर्ण शक्तिका साथ परिचालन हुने निर्णय गरेको हो। प्रवक्तासमेत रहेका परराष्ट्रमन्त्री प्रदीप ज्ञवालीका अनुसार पार्टीका सबै मातहत कमिटीहरू, जनवर्गीय र सरोकार संगठन, पार्टी सदस्य, जनप्रतिनिधि एवं सम्पूर्ण पार्टी पंक्तिलाई एकढिक्का भएर निर्वाचन तयारीको मुख्य एजेन्डामा केन्द्रित भई पूर्ण गतिशीलता र शक्तिका साथ परिचालित हुन बैठकले आह्वान गरेको छ। बैठकले प्रतिनिधिसभा विघटनलाई स्वागत गर्दै अब पार्टीलाई निर्वाचनमा परिचालन गर्नुपर्ने निर्णय लिएको हो। सरकारले तीन वर्षमा गरेको कामलाई सामाजिक आर्थिक रूपान्तरणको नायकका रूपमा स्थापित गरेर निर्वाचनमा जाने यो पक्षको निष्कर्ष छ। तीन वर्षको अवधिमा दूरगामी महत्वका विकास कार्य, रणनीतिक पूर्वाधार निर्माण, सामाजिक न्याय र सुरक्षा विस्तार, संविधान एवं संघीयता कार्यान्वयन, राष्ट्रियताको सुदृढीकरण एवं नेपालको अन्तर्राष्ट्रिय सम्बन्ध विस्तारका क्षेत्रमा सरकारले गरेका महत्वपूर्ण कामलाई उच्च मूल्यांकन गर्दछ ओली पक्षको केन्द्रीय समितिले पारित गरेको समसामयिक प्रस्तावमा उल्लेख छ, ती कार्यलाई जनताबीच स्थापित गर्ने, सुरु भएका कामलाई सफल पार्ने र थप जनपक्षीय कार्य गर्दै पार्टी र पार्टी नेतृत्वको सरकारलाई सामाजिक आर्थिक रुपान्तरणको नायकका रूपमा स्थापित गर्ने संकल्प गर्दछ। प्रतिनिधिसभा विघटनको अवस्था आउनुमा जननिर्वाचित सरकारलाई कामै गर्न नदिने, मुलुकको नेतृत्व गर्न प्राप्त ऐतिहासिक अवसरलाई आत्मसात् नै गर्न नचाहने र अवसरवादी एवं स्वार्थकेन्द्रित गठबन्धनका बलमा मुलुकलाई अगाडि बढ्नै नदिने क्रियाकलाप लोकतन्त्रको मूल्यमान्यताविपरीत, जनआकांक्षाविपरीत तथा मुलुकलाई अन्त्यहीन अस्थिरतातिर धकेल्ने केही नेताको क्रियाकलाप मूल कारण रहेको यो पक्षले ठहर गरेको छ। संविधानले मुलुकको सार्वभौमसत्ता र राजकीय सत्ता नेपाली जनतामा निहीत रहेको कुरा स्पष्ट गरेकाले सदनमा बहुमतप्राप्त दलबाट सर्वसम्मत रूपमा निर्वाचित दलका नेता र त्यसै हैसियतमा निर्वाचित प्रधानमन्त्रीले ताजा जनादेशको माग गर्नु र सबै विषयको छिनोफानो जनताको अभिमतबाट खोजिनु लोकतान्त्रिक, संविधानसम्मत र स्वाभाविक कदम भएको पनि ओली पक्षको केन्द्रीय समितिले निष्कर्ष निकालेको छ। बैठकले दाहालनेपाल समूहलाई अनावश्यक भ्रममा नअल्झेर निर्वाचनको पक्षमा आउन अपिल गरेको छ। उक्त समूहले संगठनको काम र निर्वाचन तयारीलगायत कामको संयोजन गर्ने गरी सातै प्रदेश र जनसंगठनहरूको संयोजन गर्ने गरी पार्टी नेताहरूलाई जिम्मेवारीसमेत तोकेको छ। प्रदेश १ मा सुवास नेम्बाङ, प्रदेश २ मा सत्यनारायण मण्डल, बाग्मतीमा ईश्वर पोखरेल, गण्डकीमा पृथ्वीसुब्बा गुरुङ, लुम्बिनीमा शंकर पोखरेल, कर्णालीमा मणि थापा र सुदूरपश्चिममा लेखराज भट्टलाई जिम्मेवारी दिइएको छ। पोखरेल सचिवालय सदस्य र अन्य नेता स्थायी समितिका सदस्य हुन्। जनवर्गीय संगठनहरूको कामको संयोजन गर्न स्थायी समिति सदस्य टोपबहादुर रायमाझीलाई जिम्मा दिइएको छ। उपत्यकाको कामको जिम्मा केन्द्रीय सदस्य कृष्णगोपाल श्रेष्ठलाई दिइएको प्रवक्ता ज्ञवालीले बताए। दाहालको कार्यकारी अधिकार खारेज बैठकले पुष्पकमल दाहाललाई गत वर्षको मंसिर ४ देखि दिइएको कार्यकारी अधिकारको जिम्मेवारी खारेज गरेको छ। दाहाललाई अध्यक्षबाट नहटाइसके पनि उनको जिम्मेवारी भने खोसिएको र त्यो जिम्मेवारी पनि पार्टीका प्रथम अध्यक्ष केपी शर्मा ओली र पार्टी कमिटीमा ल्याउने निर्णय गरिएको ज्ञवालीले बताए। हामीले पहिले पार्टीभित्र एउटा अध्यक्षले सरकार र अर्काे अध्यक्षले पार्टीको काम गर्ने गरी द्वितीय अध्यक्ष पुष्पकमल दाहाल प्रचण्डलाई पार्टी काम हेर्ने गरी कार्यकारी अध्यक्षको जिम्मेवारी तोकेका थियौं, ज्ञवालीले भने, तर, अब उहाँलाई दिइएको त्यो अधिकार खारेज गरेर प्रथम अध्यक्ष तथा पार्टी कमिटीमै ल्याउने निर्णय गरेका छौं। अध्यक्षबाट भने उहाँ (प्रचण्ड)लाई हटाइएको छैन। यथावत् हुनुहुन्छ। एक केन्द्रीय सदस्यले दाहालले जिम्मेवारी बहन गर्न नसकेकाले कार्यकारी अधिकार खारेज गर्ने निर्णय बैठकले लिएको बताए। उहाँलाई अध्यक्षबाट हटाइएको छैन तर केन्द्रीय कमिटी र स्थायी कमिटीले दिएको जिम्मेवारी बहन गर्न नसकेकाले उहाँको कार्यकारी अधिकार बदर गर्ने निर्णय मात्र अहिलेलाई गरिएको छ, ती नेताले अन्नपूर्ण पोस्ट्सँग भने, निर्धारित मितिमा महाधिवेशन गर्नेतिर कार्यकारी अध्यक्षको ध्यान देखिएन, पार्टी एकताको काम टुंग्याउन पटकपटक उपलब्ध गराइएको समयमा पनि सिन्कोसम्म भाँच्ने काम भएन। जसकारण उहाँ(दाहाल)को कार्यकारी अधिकार खोस्ने र केपी कमरेडमै निहित गर्ने निर्णय बैठकले गरेको हो। ओली पक्षले यसअघि नारायणकाजी श्रेष्ठलाई प्रवक्ताबाट हटाएको थियो। गृहमन्त्रीसमेत रहेका सचिवालय सदस्य रामबहादुर थापा बिहीबार ओली पक्षको बैठकमा सहभागी भएका छन्। थापाले अहिलेको लडाइँ मुलुकलाई स्थिरतारित लैजान चाहने, राष्ट्रियताको सुदृढीकरण गरेर जाने पक्ष र मुलुकलाई अनन्तकालसम्म अस्थिरतामा लगेर प्रतिगमनतिर लैजानेबीचको भएको बताए। राष्टियता र स्थिरताका लागि अहिलेको सरकारको नेतृत्व गरिरहेको नेतृत्वलाई आफू सहयोग गर्न आएको उनको भनाइ थियो। उनी यसअघि दुवै पक्षका भेलामा नगई तटस्थ बस्दै आएका थिए। ओली समूहले सोमबारै पार्टीको विधान संशोधन गर्दै केन्द्र्रीय समिति ११९९ सदस्यीय पुर्याएको थियो। उसले विधानसमेत संशोधन गरी पार्टीका आधिकारिक दस्ताबेज र पत्रहरूमा प्रथम अध्यक्षको मात्र हस्ताक्षर चल्ने व्यवस्था गरेको छ। संशोधित विधानलाई केन्द्रीय समितिबाट अनुमोदन गराएर यो पक्षले निर्वाचन आयोगमा विधान संशोधनसहित सबै कागजपत्र बुझाएको छ। एकीकृत पार्टी हुँदा दुवै अध्यक्षले हस्ताक्षर गरेर मात्र पार्टीका आधिकारिक दस्ताबेज मातहात कमिटीमा जाने व्यवस्था थियो। बिहीबार सकिएको बैठकले केन्द्रीय समितिको कामको संयोजन गर्ने गरी स्थायी समिति बैठकलाई अख्तियारी दिने काम पनि गरेको प्रवक्ता ज्ञवालीले बताए। बैठकमा प्रधानमन्त्री केपी शर्मा ओलीले पार्टीबाट कोही पनि दिग्भ्रमित भएर नबरालिन र निर्वाचनमा केन्द्रित भएर लाग्न नेताकार्यकर्तालाई निर्देशन दिएका थिए। कोही पनि अहिले छचन्डाएर हिँड्नुको अर्थ छैन। हिँड्नु पनि पर्दैन। आउनुस्, अझै ठाउँ छ, मिलेर जाऔं, हामीले कसैलाई हटाएका छैनौं, ठाउँ खाली नै राखएिको छ। कोही बरालिनु पर्दैन, अध्यक्ष ओलीले भनेका थिए। ओलीले दाहालनेपाल समूहका प्रवक्ता नारायणकाजी श्रेष्ठप्रति लक्ष्य गर्दै खुट्टी हेर्दै चाल पाइयो भन्दै ब्यंग्यसमेत गरेका थिए। जसले न कहिल्यै आन्दोलनमा भाग लियो न त जनयुद्ध नै लड्यो। प्रचण्ड र बादल खुला रहँदा पनि नारायणकाजी पर्दाभित्रबाट अन्तर्वार्ता दिन्थे। लुकेर हात मिलाउनेलाई आन्दोलनको कमान्डर ? खुट्टी हेर्दै चाल पाइयो, उनले भने। उनले आफ्नो पहिलो सरकार जसले हटाउने काम गर्यो, उसैले अहिले पनि असफल बनाउन घेराबन्दीको प्रयास गरेको बताए। पार्टी र सरकार चल्नै नदिने अवस्था निम्त्याएपछि बाध्य भएर प्रतिनिधिसभा विघटन गर्नुपरेको उनको भनाइ थियो। उनले दाहालनेपाल पक्षले आफूलाई अध्यक्ष पदबाट हटाएकोप्रति पनि टिप्पणी गरे। ओलीको भनाइ उद्धृत गर्दै एक केन्द्रीय सदस्यले अन्नपूर्ण पोस्ट्सँग भने, पहिलो प्रस्ताव अरे, अहिले त अध्यक्षमाथि स्पष्टीकरण अरे, प्रथम अध्यक्षलाई स्पष्टीकरण, यो कुन तमासा हो ? अनि फेरि अहिले त पार्टीबाटै निकाले अरे भन्ने सुन्दै छु। कसलै लहडमा निकाल्यो अरे। चेस खेल्दा हात्ती उँट घोडा खाएँ भनेजस्तै हो र ? उनले दाहालनेपाल पक्ष चुनावमा जान डराएको बताए। उहाँहरूसँग टाउको ठूलो देखिन्छ। तर, जनमत छैन। त्यही भएर उहाँहरू चुनावमा जान डराइरहनुभएको छ। संसद् पुनःस्थापना गरेर जालझेल गरी आशीर्वाद लिएर खान पाइन्छ कि भन्ने उहाँहरूमा छ, अब त्यस्तो हुँदैन, ओलीले भने। पहिलो चरणको संघर्षका कार्यक्रम घोषणा नेकपाको दाहालनेपाल समूहले प्रतिनिधिसभा विघटनविरुद्ध आन्दोलनका कार्यक्रम घोषणा गरेको छ। काठमाडौंमा दुई दिन चलेको केन्द्रीय समिति बैठकले पहिलो चरणको आन्दोलनका कार्यक्रम तय गरेको हो। बैठकले प्रवक्ता नारायणकाजी श्रेष्ठको नेतृत्वमा केन्द्रीय संघर्ष समिति गठन गरेको छ। २ हजार ५ सय १ जना रहने गरी प्रवक्ता श्रेष्ठको नेतृत्वमा केन्द्रीय संघर्ष समिति र यसको एउटा सचिवालय बिहीबारको बैठकले गठन गरेको हो। यो समूहले पार्टीका केन्द्रीय सदस्य र निवर्तमान सांसदहरूको उपस्थितिमा शुक्रबार बिहान माइतीघर मण्डला र मध्याह्न निर्वाचन आयोगमा विशेष कार्यक्रम गर्ने भएको छ। यस्तै, पार्टीका दुवै अध्यक्षका तर्फबाट दिउँसो पत्रकार सम्मेलन गर्ने जनाइएको छ। प्रदेश, जिल्ला, नगर, गाउँ र वडा तहसम्मकै पार्टीका बैठक, भेला आयोजना गर्दै संघर्षका कार्यक्रमलाई प्रभावकारी र व्यवस्थित ढंगले परिचालन गर्ने निर्णय यो समूहले गरेको छ।यो पक्षले ७ पुसको केन्द्रीय समिति बैठकबाट प्रधानमन्त्रीसमेत रहेका अध्यक्ष केपी शर्मा ओलीलाई अनुशासनको कारबाही भन्दै अध्यक्ष पदबाट हटाएको थियो। त्यसपछि बिहीबारको बैठकबाट भने प्रतिनिधिसभा विघटनविरुद्ध देशव्यापी संघर्षको कार्यक्रम घोषणा गरेको हो। पुस ११ गते प्रदेश कार्यालयको संयोजनात्मक छलफल र सात दिनभित्र प्रदेश कमिटीको बैठक, पुस १२ गते ७७ वटै जिल्लामा कार्यकर्ता भेला सम्पन्न गर्ने कार्यक्रम बनाएको जनाइएको छ। यस्तै, एकीकृत पार्टीलाई सशक्त रूपमा अगाडि बढाउने, षड्यन्त्र र भ्रम चिर्ने तथा प्रतिगमन र षड्यन्त्रविरुद्ध आन्दोलन कसरी लैजाने भन्ने विषयमा अभिमुखीकरण कार्यक्रम चलाउने निर्णय गरिएको प्रवक्ता श्रेष्ठले बताए। पुस १४ गते राजधानी र जिल्लाजिल्लामा विरोध कार्यक्रम गर्ने निर्णय पनि बैठकले गरेको छ। पुस २० गतेभित्र नगर, गाउँ कमिटीको पार्टी बैठक र भेला, २५ गतेभित्र वडास्तरमा बैठक र भेला, पुस १४ भित्रै सबै जनवर्गीय संगठन र मोर्चाका केन्द्रका बैठक र भेला आयोजना गर्ने र त्यसबीचमा पनि राजधानीलगायत स्थानमा स्थानीय पार्टी कमिटी, जवस मोर्चाका तर्फबाट विरोधका अन्य संघर्षका कार्यक्रम आयोजना गर्ने निर्णय पनि नेकपाको दाहाल नेपाल पक्षले गरेको छ। प्रवक्ता श्रेष्ठका अनुसार पहिलो चरणको कार्यक्रमपछि अझ सशक्त र प्रभावकारी ढंगले उच्चस्तरको कार्यक्रम घोषणा गर्ने तयारी पनि बैठकले गरेको छ। संघर्ष र संगठनको काम प्रभावकारी बनाउन बैठकले सातै प्रदेशभित्रको स्थायी समिति सदस्य, प्रदेश पदाधिकारीलाई आआफ्नो कार्यक्षेत्रमा तत्काल गई परिचालन हुन पनि निर्देशन गरेको छ। केन्द्र, प्रदेश र जिल्ला संगठनको कार्ययोजनाका सवालमा आवश्यक निर्णय लिने अधिकार केन्द्रीय समिति बैठकले स्थायी समितिलाई दिएको छ। बैठकमा अध्यक्ष पुष्पकमल दाहालले परिस्थिति गम्भीर भएकाले फेरि एकपटक लड्नुपर्ने अवस्था आउन सक्ने सम्भावना औंल्याएका थिए। दाहालले विगतमा जस्तो पार्टी विभाजन हुने फेरि एकताबद्ध हुने, संसद् विघटन हुने फेरि पुनःस्थापना हुने वा संसद् विघटन हुने अनि मध्यावधि निर्वाचन हुनेजस्तै अहिलेको परिघटना त्यसको पुनरावृत्ति नभई अहिलेको संघर्ष क्रान्तिको झन्डा उठाउने र फ्याँक्नेहरूबीचको लडाइँ भएको बताएका थिए। प्रतिक्रियावादी, प्रतिक्रान्तिकारी, सबै जाली फटाहाहरूले यो पार्टी र यसले लामो संघर्ष र बलिदानबाट प्राप्त गरेका उपलब्धिलाई ध्वस्त पार्न चाहेका छन्। यो पार्टीभित्रको सामान्य अन्तरसंघर्ष मात्र होइन, दाहालको भनाइ उद्धृत गर्दै दाहाल नेपाल पक्षका एक स्थायी समिति सदस्यले अन्नपूर्ण पोस्ट्सँग भने, यो प्रतिक्रियावादीहरूको ठूलो डिजाइनअन्तर्गत हाम्रो वैचारिक र राजनीतिक रूपमा विचलित पूर्वसाथीहरूलाई उपयोग गरेर कम्युनिस्ट आन्दोलन र नेपाली जनताले प्राप्त गरेका उपलब्धिलाई निस्तेज गर्ने र प्रतिगमनको आधार तयार पार्ने ठूलो डिजाइनअन्तर्गत नै यी सबै नाटक मञ्चन भएका छन्। दाहालले नेपालमा फेरि एकचोटि ०१७ सालजस्तो प्रतिगमन वा प्रतिक्रान्तिकारी षड्यन्त्र मञ्चन हुन लागेको बताए। त्यसो हुन निदन आफूहरूले जीवनमरणको संघर्ष हिंसात्मक नभई जुझारु प्रकारले गर्नुपर्ने बेला आएको उनको भनाइ थियो। हाम्रा उपलब्धिको जबर्जस्ती हत्या गरिएको छ। प्रतिनिधिसभाको अपहरण गरिएको छ, हत्या गरिएको छ। हामी मर्दै नमरेका मान्छेलाई मरेको घोषणा गरिएको छ। हामीले यो बीचमा जे उपलब्धि प्राप्त गर्यौं, तिनको रक्षाका लागि एकचोटि पूरै तागतका साथ संघर्षको मैदानमा, जरुरी पर्छ भने जुझारु संघर्षको मैदानमा जानु छ। त्यो संघर्ष हिंसात्मक होइन, जुझारु संघर्ष गर्नुपर्ने वेला आएको छ, दाहालले केन्द्रीय सदस्यहरूलाई सम्बोधन गर्दै भने। विचार र संगठनका हिसाबले केन्द्रीय कमिटीको आफूहरूको बैठक नै आधिकारिक भएको दाहालको जिकिर थियो। उनले भने, यो बैठक नै नेकपाको आधिकारिक, वैधानिक हो। तर, प्रतिगमनकारीहरू अनेक जालझेल षड्यन्त्र गरेर कहीँ न कहीँ आधिकारिताको विवादलाई पछाडि धकेल्ने गन्ध ह्वास्सै आएको छ। तपाईंहरूले थाहा पाउनुभएको छ, हाम्रो पार्टीको नामबारे (ऋषि कट्टेलको मुद्दामा) १४ गते पेसी राखिएको छ। नामबारे उजुरी परेको त अढाई वर्ष भयो। अहिले आएर पेसी किन राखिए होला ? तपार्इंहरू विचार गर्नुहोला। अर्का अध्यक्ष माधवकुमार नेपालले अब पार्टी विधि पद्धतिका आधारमा चल्ने बताएका थिए। आफूहरू पार्टी एकताको पक्षमा रहेको उनको भनाइ थियो। उनले पार्टी विभाजनको पक्षमा रहनेहरूले बालुवाटारमा गुटको भेला गरेको बताएका थिए। उनले कठिन चुनौतीपूर्ण अवस्थामा आफूलाई पार्टी अध्यक्षको जिम्मेवारी दिएकामा केन्द्रीय सदस्यहरूलाई धन्यवाद दिए। केन्द्रीय नेताहरूको विश्वास डगमगाउन नदिने गरी काम गर्ने प्रतिबद्धता उनले जनाएका थिए। कम्युनिस्ट आन्दोलनलाई हामीले नै दुःख गरेर यो ठाउँसम्म ल्याइपुर्यायौं। अब हामी पार्टीलाई सिद्धान्तनिष्ट, विधि र पद्धतिका आधारमा चलाउँछौं। तपाईंहरूले मलाई यो कठिन परिस्थितिमा अध्यक्षको जुन जिम्मेवारी दिनुभएको छ। यो चुनौतीपूर्ण घडीमा विश्वाससाथ दिनुभएको छ, तपाईंहरूको विश्वास डगमगाउन नदिने गरी अब म काम गर्छु, नेता नेपालले भनेका थिए। बैठक समापनपछि दाहालनेपाल पक्षका नेता बल्खुस्थित पार्टी कार्यालयमा रहेको मदन भण्डारीको सालिकमा माल्यार्पण गर्न पुगेका थिए। त्यस क्रममा दाहालले विगतको गल्ती दोहोरयाउने पक्षमा आफू नरहेको भन्दै पार्टीलाई एकताबद्ध बनाएर अगाडि जाने प्रतिबद्धता जनाएका थिए। बल्खुमा तत्कालीन एमालेको पार्टी कार्यालय थियो। नेकपाको गत माघ १५ देखि १९ सम्म बसेको केन्द्रीय समितिले त्यहाँ पार्टीको केन्द्रीय कार्यालय निर्माण गर्ने निर्णय गरेको थियो। दाहाल, नेपाल, वरिष्ठ नेता झलनाथ खनाल, अनुशासन आयोगका अध्यक्ष अमृत बोहरालगायत नेताले त्यस स्थानमा गई निरीक्षणसमेत गरेका थिए।"
मुख्यमन्त्री पौडेलविरुद्ध अविश्वास प्रस्ताव : कोको सांसदले गरे हस्ताक्षर (सूचीसहित),"काठमाडौं : बाग्मती प्रदेश सरकारविरुद्ध अविश्वासको प्रस्ताव दर्ता भएको छ। मुख्यमन्त्री डोरमणी पौडेलको सरकारविरुद्ध नेपाल कम्युनिस्ट पार्टी (नेकपा)को प्रचण्डमाधव समूहका ४५ सांसदले हस्ताक्षर गरी प्रदेशसभामा अविश्वासको प्रस्ताव दर्ता गरेका हुन्। यो प्रदेशमा नेकपाका ८० सांसद छन्। प्रदेशको समृद्धि र सर्वोपरी हितकालागि सबै स्रोत र साधनको सदुपयोग एवम् परिचालन हुनुपर्नेमा त्यसलाई विभिन्न व्यक्ति र समूह स्वार्थहरुको लागि दुरुपयोग गर्ने क्रम नरोकिएको सांसदहरुको दावी छ। उनीहरुले दण्डहीनताले प्रश्रय पाएको र आरोपितहरुलाई संरक्षण गरिएको देखिएको बताएका छन्। पत्रमा भनिएको छ 'महंगी, कालोबजारी र अपराध नियन्त्रणमा प्रदेश सरकार जसरी अगाडि बढ्नु पर्थ्यो त्यसरी अगाडि बढेको पाइएन। देशमा शान्ति, सुव्यवस्थाको सुदृढ व्यवस्था गर्नुका साथै अपराधिक क्रियाकलाप गर्नेहरु हतोत्साही हुने वातावरण सिर्जना भएन।' देश कोराना विषाणु संक्रमणको महामारीको रोकथाम र औषधीउपचारमा समेत उचित नीतिका साथ यथोचित प्रबन्ध हुन नसकेको सांसदहरुको दाबी छ। सांसदहरुले दर्ता गराएको पत्रमा भनिएको छ, 'नेपालको संविधानको धारा १८८ को उपधारा ४ तथा नेकपा बागमती प्रदेशसभा दलको विधान २०७५ को धारा २८ बमोजिम हामी तपसिल बमोजिमका बागमती प्रदेश सभाका सदस्यहरुले माननीय मुख्यमन्त्री डोरमणी पौडेलमाथिको विश्वास छैन भनी अविश्वासको प्रस्ताव पेश गर्ने प्रयोजनको लागि नेपालको संविधानको धारा १८३ को उपधारा ३ अनुसार तत्काल प्रदेशसभाको बैठक बोलाउन अनुरोध गर्दछौं।' सांसदहरुले मुख्यमन्त्री पौडेललाई पदमुक्त गरी नेपालको संविधानको धारा १८८ को उपधारा ५ बमोजिम बागमती प्रदेशको मुख्यमन्त्री पदका लागि माननीय प्रदेशसभा सदस्य अष्टलक्ष्मी शाक्यलाई प्रस्ताव गरेका छन्।यी हुन् हस्ताक्षर गर्ने सांसदहरु"
बागमती प्रदेशको मुख्यमन्त्रीमा अष्टलक्ष्मी शाक्यलाई प्रस्ताव !,"काठमाडौं : सत्तारुढ दल नेपाल कम्युनिस्ट पार्टी (नेकपा)का सांसदले बाग्मती प्रदेशको मुख्यमन्त्रीमा प्रदेशसभा सदस्य अष्टलक्ष्मी शाक्यलाई प्रस्ताव गरेका छन्। मुख्यमन्त्री डोरमणी पौडेलको सरकारविरुद्ध अविश्वासको प्रस्ताव दर्ता गर्दै नेकपाको प्रचण्डमाधव समूहका ४५ सांसदले शाक्यलाई मुख्यमन्त्रीमा प्रस्ताव गरेका हुन्। अविश्वासको प्रस्तावमा ४५ जना सांसदले हस्ताक्षर गरेका छन्। सांसदहरुले नेपालको संविधानको धारा १८८ को उपधारा ४ तथा नेकपा बागमती प्रदेशसभा दलको विधान २०७५ को धारा २८ बमोजिम माननीय मुख्यमन्त्री डोरमणी पौडेलमाथिको विश्वास छैन भनी अविश्वासको प्रस्ताव पेश गर्ने प्रयोजनको लागि नेपालको संविधानको धारा १८३ को उपधारा ३ अनुसार तत्काल प्रदेशसभाको बैठक बोलाउन अनुरोध गरेका छन्। प्रदेश सरकारले जनअपेक्षा अनुसार काम गर्न नसक्ने निष्कर्ष निकाल्दै तीन मन्त्रीले राजिनामा दिएका छन्। आन्तरिक मामिला तथा कानुनमन्त्री शालिकराम जम्कट्टेल, उद्योग, पर्यटन, वन तथा वातावरणमन्त्री अरुण प्रसाद नेपाल र सामाजिक विकासमन्त्री युवराज दुलालले राजिनामा दिएका हुन्।"
संसद विघटन : संवैधानिक इजलासमा कोको न्यायाधीश परे ?,"काठमाडौं : प्रतिनिधिसभा पुनःस्थापनाको मागसहित दायर गरिएका सबै रिटको सुनुवाइ आज एकसाथ संवैधानिक इजलासमा हुँदैछ। प्रधानन्यायाधीश चोलेन्द्रसमशेर राणाले हरिकृष्ण कार्की, विश्वम्भरप्रसाद श्रेष्ठ, अनिलकुमार सिन्हा र तेजबहादुर केसीको संवैधानिक इजलास गठन गरेका छन्। बुधबार राणाको एकल इजलासले एक दर्जन रिटलाई सुनुवाइका लागि संवैधानिक इजलासमा पेस गर्न आदेश दिएको थियो। संविधानको धारा १३७ मा संवैधानिक विवादका मुद्दामा सुनुवाइ व्याख्याका लागि प्रधानन्यायाधीश र न्याय परिषद्को सिफारिसमा प्रधानन्यायाधीशले तोकेका अन्य चार जना न्यायाधीश उक्त इजलासमा रहने प्रावधान छ। प्रधानन्यायाधीशसहित पाँचजना न्यायाधीश हुन्छन्। संवैधानिक इजलाशका तीनजना न्यायाधीशको बहुमतले मुद्दा फैसला गर्ने कानुनी प्रावधान छ। अब संवैधानिक इजलासमा पक्ष विपक्षको सुनुवाइपछि राष्ट्रपति र प्रधानमन्त्रीको निर्णय रोक्ने वा नरोक्ने विषयको छिनोफानो हुनेछ। रिट निवेदकले तत्काल अन्तरिम आदेश जारी नभए मुलुकलाई अपूरणीय क्षति हुने भएकाले प्रारम्भमै अन्तरिम आदेशमार्फत रोक्नुपर्ने माग गरेका थिए। सर्वोच्चको एकल इजलासले पहिलो सुनुवाइमा विपक्षीसँग लिखित जवाफसमेत माग नगरी संवैधानिक इजलासमा पेस गर्न आदेश दिएको हो। एकल इजलासलाई कुनै निर्णयमा संवैधानिक वा कानुनी त्रुटि रहेको भन्ने लागे प्रथम दृष्टिमै अन्तरिम आदेश दिन सक्छ।"
हामी यहाँ छौं लेखिएको प्लेकार्डसहित प्रचण्डनेपाल सडकमा,"काठमाडौं : प्रतिनिधि सभा विघटनको विरोधमा नेपाल कम्युनिस्ट पार्टी (नेकपा)को प्रचण्डनेपाल समूहले माइतीघरबाट आन्दोलन सुरु गरेको छ। अध्यक्ष पुष्पकमल दाहाल प्रचण्डमाधवकुमार नेपाल समूहको बिहीबार बबरमहलमा बसेको केन्द्रीय कमिटी बैठकले सशक्त आन्दोलन गर्ने निर्णय गरेको थियो। माइतीघरमा भएको प्रदर्शनमाहामी यहाँ छौं लेखिएको प्लेकार्डसहित अध्यक्षद्वय प्रचण्ड, नेपाल, नेता झलनाथ खनाललगायतका शीर्ष नेता तथा कार्यकर्ताहरु प्रदर्शनमा सहभागी छन्। माइतिघर मण्डलामा आफ्नो पक्षका सांसदसहित नेता कार्यकर्ता भेला भएर संयुक्त पत्रसहित निर्वाचन आयोगमा जाँदैछन् । आयोगमा पुगेर उनीहरुले नेपाल कम्युनिस्ट पार्टी (नेकपा) र सूर्य चिन्हको आधिकारिकता आफुहरुमै रहेको जानकारी गराउने छन् । प्रचण्डनेपाल समूहले आफूहरु आधिकारिक भएको दाबीसहित प्रचण्डमाधव समूहले बहुमत केन्द्रीय सदस्यहरुको हस्ताक्षर यसअघि नै निर्वाचन आयोगमा बुझाइसकेको छ। आजै राजधानीमा पार्टी अध्यक्षको तर्फबाट २ बजे पत्रकार सम्मेलन गर्दैछन्। यो समूहले प्रदर्शन काठमाडौंदेखि सुरु भएर देशव्यापी बनाउने निर्णय गरेको थियो। पार्टी अध्यक्ष केपी शर्मा ओलीमाथि अनुशासनको कारवाही गरिएको, नयाँ अध्यक्षमा माधवकुमार नेपाललाई नियुक्ति गरिएको जानकारी दिइसकेका छन् । पार्टीको दुई तिहाइ बहुमतले गरेको निर्णयसहित सूर्य चिह्नमा आफूहरुको हक लाग्ने भन्दै आवश्यक कागजातसमेत आयोगमा पेश भएको छ। यस अगाडि मंगलबार आयोगमा ओली पक्षले पनि आधिकारिकता दाबी गर्दै कागजात बुझाइसकेको छ। नेपाल कम्युनिष्ट पार्टी (नेकपा) ओली समूहले नयाँ थप गरेका केन्द्रीय समिति सदस्यको विवरण निर्वाचन आयोगमा दर्ता गराएको थियो। मंगलबार बालुवाटारमा बसेको ओली समूहको बैठकले नेकपा केन्द्रीय कमिटी विस्तार गरेको थियो। नेकपा दुई पक्षमा विभाजित हुँदा कतिपय नेताको कित्ता पनि फेरिएको छ। दुई चिरामा विभाजित नेकपाका दुवै समूहले संस्थापन र वैधानिक भएको दाबी गरेका छन्। संस्थापनको मान्यता पाउने पक्षले चुनाव चिह्न सूर्य पनि पाउने भएकाले दुवै पक्षले आधिकारिताका लागि जोडबल गरेका छन्। प्रतिनिधिसभा पुनःस्थापनाको मागसहित दायर गरिएका सबै रिटको सुनुवाइ आज एकसाथ संवैधानिक इजलासमा हुने भएको छ। प्रधानन्यायाधीश चोलेन्द्रसमशेर राणाको एकल इजलासले बुधबार एक दर्जन रिटलाई सुनुवाइका लागि संवैधानिक इजलासमा पेस गर्न आदेश दिएको थियो। अब सबै रिटमा आज प्रधानन्यायाधीश राणासहित सर्वोच्चका न्यायाधीश हरिकृष्ण कार्की, विश्वम्भरप्रसाद श्रेष्ठ, अनिलकुमार सिन्हा र तेजबहादुर केसी संलग्न संवैधानिक इजलासमा सुनुवाइ हुनेछ। कानुनअनुसार दल विभाजन गर्न केन्द्रीय समिति र संसदीय दलमा कम्तीमा ४० प्रतिशत सदस्य पुर्याउनुपर्छ। संसद् नभएको अवस्था केन्द्रीय समितिलाई मात्र आधार बनाइन्छ। नेकपाका दुवै पक्ष फुट्न अनिच्छुक छन्।"
बढी भ्रष्टाचार स्थानीयमा,"काठमाडौं : सबैभन्दा बढी भ्रष्टाचार स्थानीय तहमा भएको पाइएको छ। अख्तियार दुरुपयोग अनुसन्धान आयोगको प्रतिवेदनमा स्थानीय तहसमेत संघीय मामिला तथा सामान्य प्रशासन मन्त्रालयसम्बन्धी भ्रष्टाचारसम्बन्धी उजुरी ३००७ प्रतिशत परेको उल्लेख छ। आयोगले उक्त प्रतिवेदन बिहीबार राष्ट्रपति विद्यादेवी भण्डारीलाई बुझाएको छ। अख्तियारका प्रवक्ता तारानाथ अधिकारीले मन्त्रालयगत रूपमा स्थानीय तहका कारणले सामान्य प्रशासनर्फत सबैभन्दा धेरै उजुरी परेको पाइएको जानकारी दिए। शिक्षा क्षेत्रमा १६३६, भूमि प्रशासनमा ८२९ प्रतिशत उजुरी परेका छन्। त्यस्तै, दर्ता उजुरीमध्ये वन तथा वातावरणसँग सम्बन्धित ४२१, स्वास्थ्य तथा जनसंख्यासँग सम्बन्धित ४०७ र गृह प्रशासनसँग सम्बन्धित ३६५ प्रतिशत छन्। भौतिक पूर्वाधार तथा यातायाततर्फ ३५९, ऊर्जा, जलस्रोत तथा सिँचाइतर्फ २६६, अर्थतर्फ २१७ प्रतिशत उजुरी परेका छन्। नक्कली शैक्षिक प्रमाणपत्रसँग सम्बन्धित ७६३, गैरकानुनी सम्पत्ति आर्जनतर्फ ६३७ र अन्य निकायसँग सम्बन्धित उजुरी १०९४ प्रतिशत छन्। प्रदेशगत हिसाबले सबैभन्दा बढी प्रदेश २ मा २३८७ प्रतिशत उजुरी दर्ता भएका छन्। संघीय राजधानी रहेको बागमती प्रदेशमा १९५९, लुम्बिनीमा १०७९ र सुदूरपश्चिममा ८४४ प्रतिशत उजुरी परेका छन्। त्यस्तै, प्रदेश १ मा ९८२, गण्डकीमा ५३५ र कर्णालीमा ५८२ प्रतिशत उजुरी दर्ता परेको आयोगका प्रवक्ता अधिकारीले बताए। अख्तियारले ०७६७७ मा ६ सय ८७ विस्तृत अनुसन्धान गरेको छ। जसमा ४४१ (६४२ प्रतिशत) मुद्दा दर्ता गरियो भने सम्बन्धित निकायलाई ११३ (१६५ प्रतिशत) सुझावसहित लेखेर पठाइएको छ। १२४ (१८ प्रतिशत) तामेलीमा र ९ वटा (१३ प्रतिशत) मुल्तबीमा राखिएको छ। ३० वर्षको इतिहासमा सबैभन्दा बढी मुद्दा आयोगले ०७६७७ मा इतिहासकै सबैभन्दा बढी मुद्दा चलाएको छ। अख्तियारले ४ सय ४१ मुद्दा विशेष अदालतमा दर्ता गरेको छ। जसमा घुसमा २०५, नक्कली शैक्षिक प्रमाणपत्रमा ८५, सार्वजनिक सम्पत्तिको हानिनोक्सानीमा ७५, गैरकानुनी लाभहानितर्फ ३६, राजस्व हिनामिनातर्फ १२, गैरकानुनी सम्पत्तिमा १८ र विविधमा १० वटा मुद्दा चलाइएको प्रतिवेदनमा छ। अख्तियारले स्थापनादेखि हालसम्मको अवधिमा २ हजार ८ सय ७८ मुद्दा चलाएको छ। जसमा औसतमा प्रतिवर्ष करिब ९६ वटा पर्छ। विशेष अदालतमा दायर भएका ४ सय ४१ मुद्दामा जम्मा १ हजार २ सय १२ जनालाई प्रतिवादी बनाइएको छ। उनीहरूबाट २ अर्ब ५३ करोड ६६ लाख ९८ हजार २६८ रुपैयाँ बिगो मागदाबी गरिएको छ। यीमध्ये ३ मन्त्री, ९ विशिष्ट श्रेणीका कर्मचारी ९ र अधिकृत स्तरका ३५५, सहायकसहयोगी कर्मचारी ४४०, निर्वाचितमनोनीत पदाधिकारी ७० र मतियारबिचौलियाअन्य ३३५ जनामा छन्। प्रवक्ता अधिकारीले ७७० जना मतियार, बिचौलियासहित अधिकृत स्तरका रहेको बताए। ७७० अधिकृत स्तरका छन्, भने बाँकी ४४२ जना सहायकस्तरका कर्मचारीविरुद्ध मुद्दा दायर भएको छ, उनले भने। १ लाखसम्म बिगो भएका मुद्दा १५३ वटा छन् भने १ करोडभन्दा बढी बिगो भएका मुद्दा २९ छन्। अकुत सम्पत्ति आर्जनतर्फ १८ वटा मुद्दा गरी १ अर्ब ९ करोड ६१ लाख ९४ हजार बिगो मागदाबी गरिएको छ। सेवाग्राहीको घुससम्बन्धी उजुरीका आधारमा १८१ स्टिङ अपरेसन गरिएको थियो। त्यसमा २७७ व्यक्तिलाई नियन्त्रणमा लिई अनुसन्धान एवं अभियोजन गरिएको छ। जसमा विशिष्ट श्रेणीकादेखि सहायकस्तरसम्मका २०८ कर्मचारी १४ जना, निर्वाचित एवं मनोनीत पदाधिकारी तथा ५५ जना बिचौलिया तथा मतियार छन्। २५ हजारभन्दा बढी उजुरी ०७६७७ मा आयोगमा २५ हजार १५२ उजुरी परेका छन्। जसमा ८ हजार ५५८ उजुरी ०७५७६ बाट जिम्मेवारी सरेर आएका थिए। १६ हजार ५९४ उजुरी ०७६७७ मा प्राप्त भएका हुन्। जसमा १४ हजार १२ आयोगको केन्द्रीय कार्यालयमा र ११ हजार १४० मातहतका कार्यालयमा उजुरी परेको प्रवक्ता अधिकारीले बताए। कुल उजुरीमा १६ हजार ९५२ अर्थात् ६७५ प्रतिशत उजरी फस्र्याेट भएको छ। ३२५ प्रतिशत ८ हजार २ सय ०७७७८ मा सरेका छन्। फस्र्याेट भएका १६ हजार ९५२ उजुरीमध्ये ९ हजार ३८७ प्रारम्भिक छानबिनबाट तामेलीमा राखिएको अधिकारीले बताए। जसमा ७८६ उजुरी सुझावसहित तामेलीमा पठाइएको छ। फस्र्याेट भएका उजुरीमध्ये ११४३ को विस्तृत अनुसन्धान गर्ने निर्णय भएको छ। ५ हजार ६३६ उजुरी अन्य आवश्यक कारबाही भएका छन्। भ्रष्टाचारले राष्ट्रलाई कमजोर बनाउँछ : राष्ट्रपति राष्ट्रपति विद्यादेवी भण्डारीले भ्रष्टाचारले राष्ट्रलाई कमजोर बनाउने बताएकी छन्। भ्रष्टाचार शोषण हो, जसले जनताको शोषण र अन्याय गर्छ, राज्यलाई कमजोर बनाउँछ, उनले अख्तियारको प्रतिवेदन बुझेपछि भनिन्। उनले भ्रष्टाचार नियन्त्रण गर्न सहकार्य गर्न जरुरी रहेको बताइन्। उनले भ्रष्टाचारको दण्डात्मक कारबाहीमा अख्तियारले गरेको कामको प्रशंसा गर्दै भ्रष्टाचार हुनै नदिन निरोधात्मक र प्रवद्र्धात्मक कार्य गर्न सुझाव दिइन्। अख्तियारका कार्यवाहक प्रमुख आयुक्त डा गणेशराज जोशीले ०७७७७ मा गरेको प्रमुख कामकारबाही प्रस्तुत गर्दै सुशासनसम्बन्धी राज्यका नीति र प्राथमिकताअनुरूप संवैधानिक गरिमा उचो राख्दै स्वतन्त्रता, निष्पक्षता र समक्षतासहित कार्यसम्पादन गर्न आयोग प्रतिबद्ध रहेको बताए। ३०आंै वार्षिक प्रतिवेदन बुझाउन आयोगका आयुक्त डा सावित्री थापा गुरुङ र सचिव सुरेश अधिकारीलगायत राष्ट्रपति कार्यालय पुगेका थिए। निजी क्षेत्र र गैससको अनुसन्धान गर्ने क्षेत्राधिकार माग अख्तियार दुरुपयोग अनुसन्धान आयोग ऐन र भ्रष्टाचार निवारण ऐनमा सार्वजनिक क्षेत्र अतिरिक्त निजी तथा गैरसरकारी क्षेत्रका भ्रष्टाचारजन्य कसुरमा अनुसन्धान र दण्ड दिने काम समावेश गर्नुपर्ने सुझाव प्रतिवेदनमार्फत दिइएको छ। अर्थात् निजी क्षेत्र गैसस र सहकारीको अनुसन्धानको क्षेत्राधिकार पनि अख्तियारमा हुनुपर्ने सुझावमा उल्लेख छ। अख्तियारले सरकारलाई दिएको सुझावमा अनुचित कार्यको अनुसन्धान गर्नै अधिकार अख्तियारलाई दिनुपर्ने उल्लेख छ। मन्त्रिपरिषद्को नीतिगत निर्णय र प्रशासनिक निर्णयको परिभाषित गर्नुपर्ने सुझाव दिएको छ। सार्वजनिक निकायबाट निहित व्यक्तिगत वा समूहगत हित वा स्वार्थ खरिद निर्णयसमेत मन्त्रिपरिषद्मा पेस गरी निर्णय गर्ने परिपाटीलाई निरुत्साहित गर्न नीतिगत निर्णयको स्पष्ट परिभाषा र व्याख्या एवं नीतिगत र प्रशासनिक निर्णयको सीमा निर्धारण गर्नुपर्ने प्रतिवेदनमा उल्लेख छ। सार्वजनिक खरिद नियमावलीका कारण विकास निर्माणको काम समयमा नभएकाले यसको संशोधन गर्न पनि अख्तियारले सुझाव दिएको छ। भ्रष्टाचार न्यूनीकरणका लागि खर्चिलो निर्वाचन प्रणाली पुनरवलोकन आवश्यक रहेको प्रतिवेदनमा उल्लेख छ। राजनीतिक दलको कोष तथा सार्वजनिक पदका लागि हुने निर्वाचनका उम्मेदवारको कोष सम्बन्धमा स्पष्ट नीति बनाई आयव्यय बैंकिङ प्रणालीसँग आबद्ध गरी पारदर्शिता कायम गर्ने सुझाव दिइएको छ। प्रतिवेदनमा ७२ वटा सुझाव सरकारलाई दिइएको छ।"
प्रधानमन्त्री ओलीले बोलाए मन्त्रिपरिषद् बैठक,"काठमाडौं : प्रधानमन्त्री केपी शर्मा ओलीले आकस्मिक मन्त्रिपरिषद् बैठक बोलाएका छन्। प्रधानमन्त्रीको सरकारी निवास बालुवाटारमा ओलीले शुक्रबार साँझ ६ बजेका लागि मन्त्रिपरिषद बैठक बोलाएको बालुवाटार स्रोतले जनाएको छ। यसअघि आइतबार बिहान आकस्मिक मन्त्रिपरिषद बैठक राखेर ओलीले प्रतिनिधि सभा विघटन गर्न राष्ट्रपति विद्यादेवी भण्डारीसमक्ष सिफारिस गरेका थिए। मन्त्रिपरिषद् बैठकको सिफारिसमा राष्ट्रपति विद्यादेवी भण्डारीबाट आइतबार संसद विघटन गर्दै आगामी बैशाख १७ र २७ गते दुई चरणमा निर्वाचन मिति घोषणा गरेकी छन्। संसद विघटन भएपछि पहिलो पटक मन्त्रिपरिषद् बैठक बस्न लागेको हो। ओलीले संसद विघटन गरेकोमा आपत्ति जनाउँदै दाहालनेपाल पक्षका सात मन्त्रीहरुले संयुक्त रुपमा राजीनामा दिएका थिए। ओलीको कदमप्रति असन्तुष्टि जनाउँदै कृषिमन्त्री घनश्याम भुसाल, संस्कृति, पर्यटन तथा नागरिक उड्डयन मन्त्री योगेश भट्टराई, शिक्षामन्त्री गिरीराजमणि पोखरेल, वनमन्त्री शक्ति बस्नेत, उर्जामन्त्री वर्षमान पुन, खानेपानी मन्त्री विना मगर, श्रम तथा रोजगार मन्त्री रामेश्वर रायले आइतबार अपराह्न संयुक्त रुपमा राजीनामा दिएका हुन् । प्रधानमन्त्री ओलीले आजै मन्त्रीमण्डल हेरफेर गर्ने सम्भावना रहेको बालुवाटार स्रोतले जनाएको छ। सामान्यतया मन्त्रिपरिषद् बैठक सोमबार र बिहीबार बस्दै आएको छ। ओली पक्ष प्रतिनिधिसभा विघटनलाई स्वागत गर्दै निर्वाचनसँगै गाउँ तहसम्मै जान लागेको छ। दाहालनेपाल पक्ष भने प्रतिनिधिसभा पुनःस्थापनाको मुद्दा लिएर गाउँ तहसम्मै आन्दोलनमा जाने तयारीमा छ। दुवै पक्षका बिहीबार बसेका केन्द्रीय समिति बैठकले त्यहीअनुरूपका कार्ययोजना तय गरेका हुन्।"
नेकपा विभाजित : कर्णाली सरकार पनि अल्पमतमा,"सुर्खेतः प्रदेश सभाका दुई सांसद प्रधानमन्त्री केपी शर्मा ओलीको पक्षमा लागेसँगै कर्णाली सरकार अल्पमतमा परेको छ । पूर्वमाओवादीबाट निर्वाचित नेकपाका सांसद धर्मराज रेग्मी र ठम्बर बिष्ट ओली पक्षको केन्द्रीय सदस्य बनेका छन् । योसँगै मुख्यमन्त्री महेन्द्रबहादुर शाही प्रदेश सभामा अल्पमतमा परेका हुन् । अब कर्णालीमा वर्तमान सरकार जोगाइ राख्न वा नयाँ सरकार गठन गर्न पनि काँग्रेस नै निर्णायक हुने देखिएको छ । नेकपाको विभाजनले कर्णालीमा सत्ता समिकरण बदलिने संकेत देखिएको हो । ४० सदस्यीय प्रदेश सभामा मुख्यमन्त्रीका लागि बहुमतमा रहन २१ जना सांसदको समर्थन चाहिन्छ । प्रदेश सभामा नेकपाका ३३ जना सांसद छन् । तर सभामुखले मत दिन नपाउने भएकाले नेकपाका सांसदको संख्या ३२ छ । अब मुख्यमन्त्रीको पक्षमा प्रचण्ड र माधव नेपालका गरी जम्मा १९ जना सांसद छन् । मुख्यमन्त्रीलाई संसदमा बहुमतमै रहन दुईजना सांसदको अभाव भएको हो । मुख्यमन्त्रीले अब आफ्नो पद सुरक्षित गर्न काँग्रेससँग सहकार्य गर्नुपर्ने हुन्छ । प्रदेश सभामा कांग्रेसका ६ जना र राप्रपाका एक सांसद छन् । उनीहरुको साथ लिएर मात्र मुख्यमन्त्री शाहीले आफ्नो पद जोगाउन सक्छन् । यस्तै मुख्यमन्त्री शाहीविरुद्ध गत असोजमा नै अविश्वास प्रस्ताव दर्ता गरेको ओली पक्षले वर्तमान सरकार परिवर्तन गरेर आफ्नो नेतृत्वमा सरकार गठन गर्न चाहेमा पनि एक्लै बहुमत पुग्दैन । ओली पक्षमा सभामुखसहित सांसदको संख्या १४ जना मात्र छ । मुख्यमन्त्रीले सरकार जोगाइ राख्न काँग्रेससँग अनिवार्य सहकार्य गर्नुपर्ने अवस्था छ । यस्तै अब ओली समूहले पनि काँग्रेस र राप्रपाको साथ पाएमा मात्र बहुमत जुटाएर सरकारको नेतृत्व गर्न सक्छ । कर्णालीमा ओली पक्षका नेताहरु मुख्यमन्त्रीले बहुमत गुमाइ सकेकाले अब काँग्रेस र राप्रपाको साथ लिएर नयाँ सरकार गठन हुने संकेत गरेका छन् । तसर्थ अब कर्णाली प्रदेश सरकार गठनमा काँग्रेस नै निर्णायक हुने निश्चित छ । कांग्रेसले भने अहिले नै सरकारमा जान हतार नगर्ने प्रतिक्रिया दिएको छ । यद्यपी वर्तमान सरकार हटाउनका लागि काँग्रेसलाई मुख्यमन्त्री दिएर भए पनि सरकार गठन गर्ने ओली समूहको आन्तरिक तयारी देखिन्छ । कांग्रेसले भने प्रदेशमा सरकार नै गठन हुन नसक्ने अवस्था आएमा नेकपाको मुद्दा मिल्ने पक्षलाई समर्थन गर्नसक्ने संकेत गरेको छ । काँग्रेस संसदीय दलका प्रमुख सचेतक हिमबहादुर शाहीले भने,हामी सरकारमा त जाँदैनौं, तर संकट समाधानका लागि सरकार गठनमा एउटा पक्षलाई समर्थन हुनसक्छ । पार्टी केन्द्रको निर्णयअनुसार नै सरकारमा जाने वा नजाने भन्ने एकिन हुन्छ । नेकपाले जिम्मेवारी पुरा नगरेको खण्डमा भने कांग्रेसले अभिभावकत्व निभाउने उनको तर्क छ ।"
संसद् विघटनबारे सर्वोच्चले सरकारसँग माग्यो कारण,"काठमाडौं : संसद् विघटनविरुद्ध परेको रिटको प्राम्भिक सुनुवाइमा सर्वोच्च अदालतले सरकार नाममा कारण देखाउ आदेश जारी गरेको छ। शुक्रबार प्रधानन्यायाधीश चोलेन्द्रशम्शेर जबरा, न्यायाधीश हरिकृष्ण कार्की, विश्वम्भरप्रसाद श्रेष्ठ, अनिलकुमार सिन्हा र तेजबहादुर केसीको संवैधानिक इजलासले एक दर्जन बढी रिटमथि सुनुवाइ गर्दै यस्तो आदेश दिएको हो। प्रधानन्यायाधीश राणाको एकल इजलासले बुधबार एक दर्जन बढी रिटको सुनुवाइ संवैधानिक इजलासमा पेस गर्न आदेश दिएको थियो। प्रधानन्यायाधीश राणाको नेतृत्वमा शुक्रबार नै संवैधानिक इजलास गठन भएको हो। संसद विघटनको निर्णय रोक्न तत्काल अन्तरिम आदेश जारी गर्न निवेदकबाट माग भए पनि शुक्रबार त्यस्तो आदेश जारी भएन। सरकारको नाममा कारण देखाउ आदेश जारी भएपछि सरकारले अब विघटन गर्नुपर्ने कारण र आधारसहित जवाफ दिने मौका पाउनेछ। त्यसपछि फेरि अर्को चरणको बहस हुनेछ। सुनुवाइ र निर्णय प्रक्रिया अब लम्बिने संभावना छ। संविधानको धारा १३७ मा संवैधानिक विवादका मुद्दामा सुनुवाइ व्याख्याका लागि प्रधानन्यायाधीश र न्याय परिषद्को सिफारिसमा प्रधानन्यायाधीशले तोकेका अन्य चारजना न्यायाधीश उक्त इजलासमा रहने प्रावधान छ। प्रतिनिधिसभा विघटनको सिफारिस असंवैधानिक रहेको दाबीसहित निवर्तमान सांसद देव गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीलगायतले रिट दिएका छन्। यीबाहेक कानुन व्यवसायी दिनेश त्रिपाठी, अमिता गौतम, सन्तोष भण्डारी, कञ्चनकृष्ण न्यौपाने, ज्ञानेन्द्रराज आरण, लोकेन्द्र ओलीलगायत दर्जन कानुन व्यवसायीले पनि छुट्टै रिट दिए। प्रारम्भिक बहसका क्रममा वरिष्ठ अधिवक्ता कृष्णप्रसाद भण्डारी, शम्भु थापा, हरिहर दाहाल, गोविन्द बन्दीलगायतले संसद् छलेर विघटन सिफारिस भएको जिकिरसहित तत्काल रोक्नुपर्ने माग गरेका थिए।"
प्रदेश १ मा कोरोना भाइरस : ४ सय १४ डिस्चार्ज हुँदा ४० जना संक्रमित थपिए,"विराटनगर : पछिल्लो २४ घण्टामा प्रदेश १ मा ४ सय १५ जना कोरोना संक्रमित संक्रमणमुक्त भएर डिस्चार्ज भएका छन् । निको हुनेमा होमआइसोलेनबाट ३ सय ९९, इलाम अस्पताबाट ८, विराट मेडिकल कलेजबाट ६ र मेची अस्पतालबाट १ जना छन् । यो सँगै प्रदेश १ मा कोरोना संक्रमण जितेर डिस्चार्ज हुनेको संख्या २६ हजार ७ सय १० पुगेको छ । यसैबीच प्रदेश १ मा शुक्रबार ४० जना कोरोना संक्रमित थपिएका छन् । झापामा १२, मोरङमा १०, सुनसरीमा ९, इलाममा ३, संखुवासभामा २, भोजपुर र सोलुखुम्वुमा ११ र प्रदेश १ बाहिरका २ जना रहेको सामाजिक विकास मन्त्रालयले जनाएको छ । झापाको दमक र बिर्तामोडमा ३३, गौरादहमा २, कनकाई, बाह्रदशी, मेचीनगर र स्थानीय तह नखुलेका ११, मोरङको विराटनगरमा ७, कानेपोखरी, उर्लाबारी र बेलबारीमा ११, सुनसरीको धरानमा ९, इलामको इलाम नगरपालिका, माई र चुलाचुलीमा ११, संखुवासभाको खाँदबारीमा २, भोजपुरको भोजपुरमा १, सोलुखुम्वुको माप्यदुधकोशीमा १ र प्रदेश १ बाहिरका २ जनामा संक्रमण देखिएको सामाजिक विकास मन्त्रालयले जनाएको छ । प्रदेश १ मा कोरोना संक्रमितको संख्या २९ हजार ६ सय १४ पुगेको छ । प्रदेश १ मा शुक्रबार ३ सय १० जनाको पीसीआर परीक्षण परीक्षण गरिएको छ । परीक्षण गरिएका मध्ये १६ महिला र २४ पुरुषको रिपोर्ट पोजेटिभ आएको हो । हालसम्म २ लाख ६ हजार ७ सय २४ जनाको पीसीआर परीक्षण गरिएको मन्त्रालयले जनाएको छ ।"
स्कुल बससँग मोटरसाइकल ठोक्किँदा वृद्धको मृत्यु,"दमक : स्कुल बससँग मोटरसाइकल ठोक्किँदा झापा, गौरादह नगरपालिका८ भूँडीसिमलका ६६ वर्षीय ढावालाल राजवंशीको मृत्यु भएको छ । पूर्वपश्चिम राजमार्गअन्तर्गत जिल्लाको कन्काई३ सुरुङ्गास्थित हरिकूल संस्कृत विद्यालय अगाडि मे १ क १४१ स्कुल बससँग ठोक्किँदा मे ९ प ५५६६ नम्बरको मोटरसाइकलमा सवार राजवंशीको आज मृत्यु भएको जिल्ला प्रहरी कार्यालयले जनाएको छ । ठक्करबाट सख्त घाइते हुनुभएका राजवंशीको विर्तामोडस्थित बिएण्डसी अस्पतालमा उपचारका क्रममा मृत्यु भएको हो । प्रहरीका अनुसार दुर्घटनामा परेर मोटरसाइकलका चालक गौरीगञ्ज गाउँपालिका३ का २८ वर्षीय दिनेश्वर राजवंशीको बायाँ खुट्टा भाँच्चिएको छ । हाल उनको सोही अस्पतालमा उपचार भइरहेको छ । प्रहरीले दुर्घटनामा संलग्न बस र कन्काइ नगरपालिका३ बस्ने अन्दाजी ४८ वर्षीय बस चालक तिलक बुढाथोकीलाई अनुसन्धानका लागि नियन्त्रणमा लिएको जिल्ला प्रहरी कार्यालयका प्रवक्ता राकेश थापाले बताए । रासस"
संसद् विघटनबारे सर्वोच्चले सरकारसँग माग्यो कारण,"काठमाडौं : संसद् विघटनविरुद्ध परेको रिटको प्राम्भिक सुनुवाइमा सर्वोच्च अदालतले सरकार नाममा कारण देखाउ आदेश जारी गरेको छ। शुक्रबार प्रधानन्यायाधीश चोलेन्द्रशम्शेर जबरा, न्यायाधीश हरिकृष्ण कार्की, विश्वम्भरप्रसाद श्रेष्ठ, अनिलकुमार सिन्हा र तेजबहादुर केसीको संवैधानिक इजलासले एक दर्जन बढी रिटमथि सुनुवाइ गर्दै यस्तो आदेश दिएको हो। प्रधानन्यायाधीश राणाको एकल इजलासले बुधबार एक दर्जन बढी रिटको सुनुवाइ संवैधानिक इजलासमा पेस गर्न आदेश दिएको थियो। प्रधानन्यायाधीश राणाको नेतृत्वमा शुक्रबार नै संवैधानिक इजलास गठन भएको हो। संसद विघटनको निर्णय रोक्न तत्काल अन्तरिम आदेश जारी गर्न निवेदकबाट माग भए पनि शुक्रबार त्यस्तो आदेश जारी भएन। सरकारको नाममा कारण देखाउ आदेश जारी भएपछि सरकारले अब विघटन गर्नुपर्ने कारण र आधारसहित जवाफ दिने मौका पाउनेछ। त्यसपछि फेरि अर्को चरणको बहस हुनेछ। सुनुवाइ र निर्णय प्रक्रिया अब लम्बिने संभावना छ। संविधानको धारा १३७ मा संवैधानिक विवादका मुद्दामा सुनुवाइ व्याख्याका लागि प्रधानन्यायाधीश र न्याय परिषद्को सिफारिसमा प्रधानन्यायाधीशले तोकेका अन्य चारजना न्यायाधीश उक्त इजलासमा रहने प्रावधान छ। प्रतिनिधिसभा विघटनको सिफारिस असंवैधानिक रहेको दाबीसहित निवर्तमान सांसद देव गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीलगायतले रिट दिएका छन्। यीबाहेक कानुन व्यवसायी दिनेश त्रिपाठी, अमिता गौतम, सन्तोष भण्डारी, कञ्चनकृष्ण न्यौपाने, ज्ञानेन्द्रराज आरण, लोकेन्द्र ओलीलगायत दर्जन कानुन व्यवसायीले पनि छुट्टै रिट दिए। प्रारम्भिक बहसका क्रममा वरिष्ठ अधिवक्ता कृष्णप्रसाद भण्डारी, शम्भु थापा, हरिहर दाहाल, गोविन्द बन्दीलगायतले संसद् छलेर विघटन सिफारिस भएको जिकिरसहित तत्काल रोक्नुपर्ने माग गरेका थिए।"
नेपाली कलामा विदेशी सान्ता र एल्फ,"भक्तपुर : सान्ता क्लज र एल्फ क्रिश्चियन धर्मावलम्बीहरुको चाड क्रिसमसको पर्यायवाची नै मानिन्छ। क्रिसमसको रात सान्ता क्लजले दीनदुःखी बालबालिकालाई उपहार बाँड्ने जनविश्वास रहेको छ। त्यसैले सान्ता क्लजको चर्चा बढी हुन्छ। त्यस्तै जर्मन मिथअनुसार एल्फ मानिसको रुपमा अलौकिक र जादुमय शक्ति भएका व्यक्ति हुन्। जसको प्रार्थना गर्नाले आफूममा पनि त्यस्तै शक्ति प्राप्त हुने विश्वास गरिन्छ। सोही जनविश्वासले गर्दा क्रिसमसको दिन क्रिश्चियन धर्मावलम्बीहरु उपहारस्वरुप एल्फ दिने गर्छन्। क्रिश्चियन धर्मावलम्बीहरुको लागि प्रख्यात यही दुई पात्र सान्ता क्लज र एल्फको आकृति नेपाली कलामा तयार गरिएका छन्। भक्तपुरको मध्यपुर थिमि नगरपालिका निवासी कालीगढ सोम तामाङले नेपाली कलामा सान्ता र एल्फको आकृति तयार गर्दै आएका हुन्। नेपाली कलामा हिन्दू धर्म र बौद्ध धर्मका देवदेवी तथा बुद्धको मुकुन्डो बनाउँदै आएका सोमलाई क्रिश्चियनहरुको सान्ता र एल्फको समेत आकृति बनाउन पाउँदा गर्व महसुस भएको बताउँछन्। हुन त उनले मुकुन्डोमात्रै होइन, चराचुरुङ्गी, जीवजन्तुको आकृति पनि बनाउँदै आएका छन्। तर नेपाली कलामा विदेशी धर्मको आकृति बनाउन पाउनु नेपाली कला र कलाकारिताको गौरव हो, उनले थपे। परम्परागत शैलीमा नेपाली कागज, कपास र माटोको मिश्रणबाट मुकुन्डो बनाउने नेपाली मौलिक शैलीमा कालीगढ तामाङले सान्ता क्लज र एल्फ बनाएकै १८ वर्ष बितिसकेछ। सन् २००२ देखि नेपाली कला प्रयोग गरी एल्फ बनाउन थालेको उनी बताउँछन्। सान्ता क्लज भने सन् २०१० तिरमात्रै बनाएको उनले सुनाए। सन् २००२ देखि नै क्रिसमसको लागि भनेर एल्फ बनाउँदै आएको हुँ, कालीगढ तामाङले भने, सान्ता क्लज भने सन् २०१० तिर सुरु गरेको थिएँ। उनले बनाएका एल्फ र सान्ता क्लज संयुक्त राज्य अमेरिका, फ्रान्स, स्पेनलगायत युरोपेली मुलुक तथा भारतसम्म जान्छन्। उनले अर्डरअनुसार नै सान्ता र एल्फ बनाउँदै आएका छन्। एकपटक ३० हजार वटा एल्फको आकृति बनाएको उनले सुनाए। उनले सान्ता र एल्फ बनाउन थालेदेखि वर्षमा कम्तीमा ५ हजार वटा अर्डर आउने गरेकोमा यस वर्ष धेरै नै कममात्रै अर्डर आएको बताए। विश्वव्यापी महामारी बनेको कोरोना भाइरस संक्रमणको कारण यस वर्ष धेरै नै कममात्रै सान्ता र एल्फ बनाएँ, उनले थपे, यसअघि वर्षमा करिब ५ हजार वटा सान्ता र एल्फ बनाउने गरेको थिएँ। जति धेरै परिमाण हुन्छ, त्यत्ति नै अगाडि अर्डर आउने उनी बताउँछन्। नत्र कम्तीमा ३ महिनाअघि सान्ता र एल्फ बनाउने अर्डर आउने उनले सुनाए। परम्परागत विधिबाट सबै हातबाट नै बनाउने भएकाले विदेशीहरु नेपाली कलाबाट प्रभावित भएको कालीगढ तामाङ सगौरव बताउँछन्। उनले विदेशमा नेपाली कलाको माग उच्च रहे पनि विविध समस्याले माग धान्न मुस्किल भइरहेको गुनासो गरे। मुकुन्डो बनाउने तथा चित्रकारितामा नयाँ पुस्ताको आकर्षण कम छ, उनले थपे, भएका सीमित कालीगढले माग धान्न मुस्किल छ। कला र कलाकारको कुनै सीमा, धर्म, लिंग र जात नहुने भन्दै तामाङले सबै चीजमा कलाकारिता र कला पोख्न सक्नु नै कलाकारको खुबी र क्षमता भएको स्पष्ट पारे।"
"विमानस्थल विस्तारमा विवाद, पुनर्स्थापना नभएसम्म काम गर्न नदिने स्थानीयको अडान","सुर्खेतः संघीय राजधानी काठमाडौंसँग सिधा हवाइ उडान हुँदै आएको कर्णालीको एकमात्र सुर्खेत विमानस्थलको विस्तारमा विवाद उत्पन्न भएको छ । केन्द्र र प्रदेश सरकारको संयुक्त लगानीमा यो विमानस्थलको विस्तारप्रक्रिया अगाडि बढाइएको छ । तर प्रभावित क्षेत्रका नागरिकले भने आफूहरुको उचित पुनस्र्थापना नभएसम्म विस्तारको काम गर्न नदिने बताएका छन्। यो विमानस्थलमा ठूला जहाज अवतरण गराउन र रात्रीकालिन उडान संचालनका लागि विमानस्थल विस्तार गर्न लागिएको छ । यसका लागि ३० विगाह जग्गा अधिग्रहण गर्ने प्रक्रिया अगाडि बढाइएको छ । तर सरकारले आफूहरुको पुनस्र्थापनाका लागि उपयुक्त विकल्प नदिएरै काम अगाडि बढाएको भन्दै स्थानीयले कुनै पनि हालतमा विमानस्थल विस्तार हुन नदिने निर्णय गरेका छन् । स्थानीयले नागरिक सरोकार समिति नै गठन गरेर विस्तारको काम गर्न नदिने निर्णय गरेका हुन् । विमानस्थल विस्तार गर्दा अमरज्योति मावि, अमरदीप क्याम्पस र ठूलो संख्यामा स्थानीय बासिन्दा विस्थापीत हुनेछन् । तर आफूहरुसँग समन्वय नै नगरेको, विमानस्थल विस्तारको औचित्य प्रष्ट पार्न नसकेको, पुनस्र्थापना र मुआब्जाबारे उपयुक्त विकल्प नदिएको र विमानस्थल विस्तारमा हुने सरकारी लगानीभन्दा नयाँ स्थानमा विमानस्थलको खोजी गरेमा कम लगानी लाग्ने भन्दै स्थानीयले काम गर्न नदिने अडान लिएका छन् । साथै उनीहरुले यसबारे स्थानीय प्रशासन, नागरिक उड्डयन कार्यालय र प्रदेश तथा स्थानीय सरकारको ध्यानाकर्षण पनि गराएका छन् । स्थानीयलाई पुनस्र्थापनाको विकल्प नै नदिएरकाम अगाडि बढाइएकाले विमानस्थल विस्तार गर्न नदिनेनिर्णय भएको वीरेन्द्रनगरवडा नं १० का वडाध्यक्ष रत्नबहादुर बुढाले जानकारी दिए ।प्रभावितलाई पुनस्र्थापनाको विकल्प विनै विमानस्थल विस्तारको काम थालिएको छ उनले भने, स्थानीयलाई पुनस्र्थापनाको विकल्प नदिएरै काम थालेकालेस्थानीय यो निर्णय गर्न बाध्य भएका हुन् ।सरकारले उपलब्ध गराउने मुआब्जा रकमले पुनस्र्थापना हुन नसक्ने भएपछि विमानस्थलको विकल्प खोज्न आग्रह गरिएको वीरेन्द्रनगर वडा नम्बर १२ का वडाध्यक्ष लोकप्रसाद चालिसेले बताए ।उनले भने, विमानस्थल विस्तारपछि स्थानीयहरु सुकुम्वासी हुनुपर्ने अवस्था छ, यही कारणस्थानीयले विमानस्थलको विकल्प खोज्न आग्रह गरेका हुन् । विमानस्थल विस्तारको काम रोक्न प्रभावित क्षेत्रका बासिन्दालेटीकाराम आचार्यको संयोजकत्वमा नागरिक सरोकार समितिका गठन गरेका छन् । जिल्ला प्रशासन कार्यालय, सुर्खेत विमानस्थल, प्रदेश सरकार रवीरेन्द्रनगर नगरपालिकालाई सुर्खेत विमानस्थल विस्तार गर्नुको साटो नयाँ विकल्प खोज्न आग्रह गरेकोसरोकार समितिका संयोजक आचार्यले बताए । विमानस्थल विस्तार गर्नै परे प्रभावित स्थानीयको पुनस्र्थापना गरेर मात्रै काम अगाडि बढाउनुपर्ने समितिको माग छ ।विमानस्थल विस्तार गर्नुपर्ने अवस्था आए ठाडोको सट्टा तेस्रो धावनमार्ग हुनेगरी विस्तार गनुपर्ने स्थानीयको सुझाव छ । यसो गरिए थोरैजग्गा अधिग्रहण गर्नुपर्ने स्थानीयको भनाइ छ । यता नागरिक उड्डयन कार्यालय सुर्खेतलेजग्गाको किनबेच, नयाँ संरचना निर्माण, हक स्थानान्तरण र धितो बन्धक लगायतका काम रोक्का गर्न आग्रह गरेको छ । यसअघि प्रदेश सरकारले आयोजना गरेको सर्वपक्षीय बैठकले विमानस्थल विस्तार गर्दा अधिग्रहण क्षेत्रभित्रपर्ने जग्गा रोक्का गर्ने निर्णय गरेको थियो । सोहीबैठकको निर्णयअनुसार ३० विगाह जग्गा रोक्का गर्ने कानुनी प्रक्रिया अगाडि बढाएको हो ।विमानस्थल विस्तारका लागि हाल प्राविधिक टोलीले विस्तृत अध्ययन गरिरहेको सुर्खेत विमानस्थलका प्रमुख उमेशकुमार पन्थीले जानकारी दिए । प्रदेश सरकारका प्रवत्ता मन्त्री विमला केसीले स्थानीयको माग सम्बोधनन गरेर विमानस्थल विस्तार गरिने बताइन् । विमानस्थल विस्तार भएमा कर्णालीमा थप विकासको ढोका खुल्ने उनको दाबी छ ।"
उपत्यकामा थपिए २७९ जना कोरोना संक्रमित,काठमाडौं : शुक्रबार काठमाडौं उपत्यकामा थप २७९ जनामा कोरोना भाइरस (कोभिड१९) संक्रमण देखिएको छ। संक्रमित हुनेमा ११५ महिला र १६४ पुरुष हुन्। यस्तै पछिल्लो २४ घण्टामा उपत्यकाकासहित थप ६०८ जनामा कोरोना भाइरस (कोभिड१९) संक्रमण देखिएको छ। नयाँ थपिएकासहित कोरोना संक्रमितको संख्या २ लाख ५७ हजार २०० पुगेको छ। स्वाबको पीसीआर परीक्षण गराउँदा जनामा संक्रमण देखिएको मन्त्रालयले जनाएको छ। यस्तै शुक्रबार ८९२ जना डिस्चार्ज भएका छन्। योसहित कोरोना जित्नेको संख्या २ लाख ४८ हजार २९२ पुगेको स्वास्थ्य मन्त्रालयले जनाएको छ। देशभर सक्रिय संक्रमितको संख्या भने ७ हजार ९२ रहेको छ। अहिलेसम्म कोरोनाबाट मृत्यु हुनेको संख्या १८ सय १६ पुगेको मन्त्रालयले जनाएको छ। शुक्रबार मात्र कोरोनाबाट थप ९ जनाको मृत्यु भएको छ। यस्तै अहिले ३६९ जना क्वारेन्टिन र ७ हजार ९२ आइसोलेसनमा रहेको मन्त्रालयले जनाएको छ।
"२४ घण्टामा ६०८ जनामा कोरोना संक्रमण, ९ को मृत्यु, ८९२ डिस्चार्ज",काठमाडौं : पछिल्लो २४ घण्टामा थप ६०८ जनामा कोरोना भाइरस (कोभिड१९) संक्रमण देखिएको छ। नयाँ थपिएकासहित कोरोना संक्रमितको संख्या २ लाख ५७ हजार २०० पुगेको छ। स्वाबको पीसीआर परीक्षण गराउँदा जनामा संक्रमण देखिएको मन्त्रालयले जनाएको छ। यस्तै शुक्रबार ८९२ जना डिस्चार्ज भएका छन्। योसहित कोरोना जित्नेको संख्या २ लाख ४८ हजार २९२ पुगेको स्वास्थ्य मन्त्रालयले जनाएको छ। देशभर सक्रिय संक्रमितको संख्या भने ७ हजार ९२ रहेको छ। अहिलेसम्म कोरोनाबाट मृत्यु हुनेको संख्या १८ सय १६ पुगेको मन्त्रालयले जनाएको छ। शुक्रबार मात्र कोरोनाबाट थप ९ जनाको मृत्यु भएको छ। यस्तै अहिले ३६९ जना क्वारेन्टिन र ७ हजार ९२ आइसोलेसनमा रहेको मन्त्रालयले जनाएको छ।
त्रिविले यसपटक हिउँदे बिदा नदिने,"काठमाडौं : त्रिभुवन विश्वविद्यालयले यस वर्षको हिउँदे बिदा नदिने भएको छ । त्रिवि कार्यकारी परिषद्ले कोरोना भाइरस (कोभिड१९) को कारणले पठनपाठन हुन नसकेकाले यसवर्ष हिउँदे बिदा कटौती गरेको हो । त्रिविका रजिष्ट्रार डा पेशल दाहालले कोभिड१९ का कारणले पढाई हुन नसकेकाले यसवर्ष हिउँदे बिदा कटौती गरिएको जानकारी दिए । त्रिविले हिउँदे बिदा सधैँ नै यही पुस १५ देखि २३ दिन र वर्षे बिदा जेठ १५ देखि २२ दिन दिँदै आएको थियो । कोभिड१९ को कारणले गत २०७६ चैत ६ गतेदेखि कुनै परीक्षा र पठाइ सञ्चालन भएको छैन । त्रिविले स्थानीय तहको स्वीकृतिमा भौतिकरुपमा उपस्थित भएर कक्षा सञ्चालन गर्न सबै क्याम्पसलाई निर्देशन दिइसकेको छ । रजिष्ट्रार डा दाहालका अनुसार अहिले धेरै क्याम्पसले स्थानीय तहको स्वीकृत र स्वास्थ्यको मापदण्ड पूरा गरे भौतिकरुपमा उपस्थित भएर कक्षा सञ्चालन गरिरहेका छन् । त्रिविले कोभिड१९ का कारणले अनलाइन कक्षा सञ्चालन गरेको थियो । उनले त्रिवि केन्द्रीय क्याम्पसमा पढाई सञ्चालन गर्न किर्तिपुर नगरपालिकाबाट अनुमति मागिएको बताए । यस्तै उपत्यकाका क्याम्पस सञ्चालन गर्न पनि सरकारसँग अनुमति मागिएको छ । उपत्यकाका कक्षा सञ्चालन गर्न सरकारसँग हामीले अनुमति मागेका छौँ, उनले भने, सरकारले पनि सबै ठाउँ खुला गरेको सन्र्दभमा क्याम्पस पनि सञ्चालन गर्न पक्कै दिने छ । हामीले स्वीकृति पाउनासाथ कक्षा सञ्चालन गर्ने तयारीमा छौँ । यस्तै गत चैत ६ गतेदेखि रोकिएका त्रिविका परीक्षा पनि सञ्चालन भएका छन् । मङ्सिर दोस्रो सातादेखि त्रिविका रोकिएका परीक्षा सञ्चालन भएका हुन् । त्रिविले विद्यार्थीको शैक्षिक सत्र खेर जान नदिन हालको परीक्षा समयमै सम्पन्न गर्न एवम् अर्को वर्ष सेमेष्टरको बाँकी पढाइ पनि सम्पन्न गर्ने तयारी गरेको छ । उनले चैत्रभित्र सबै परीक्षा सञ्चालन गर्ने बताए ।रासस"
फस्नुहोला हनी ट्र्यापमा !,"ललितपुर : नेपाली सेनाबाट अवकाशप्राप्त भोलाकुमार जर्घा मगर बुधबार दिउँसो केही कागजपत्र बोकेर महानगरीय प्रहरी परिसर ललितपुर पुगे। हनी ट्र्यापमा पारी जर्घालाई कुटपिट तथा लुट्ने समूहका एक आरोपित लालबहादुर श्रेष्ठ सँगै थिए। अपराध महाशाखा काठमाडौंको टोलीले श्रेष्ठलाई पक्राउ गरी ललितपुर पठाएको थियो। सिन्धुली कमलामाई नगरपालिका घर भएका जर्घाले साउनमा आफूलाई एक युवतीले नाटकीय ढंगले फसाएको सुनाए। उनका अनुसार घटना साउन ८ गतेको हो। उक्त दिन भिनाजु पर्ने व्यक्ति बितेकाले दाहसंस्कारका लागि पशुपति आर्यघाट जानुपयो। त्यसपछि केही सरसामान खरिद गर्न उनी आफन्तका साथ न्युरोड गए। किनमेल सकाएर रत्नपार्क पुगे। आफन्तहरू हिँडिसकेका थिए। पानी दर्किन थाल्यो। उनी एउटा चिया पसलमा ओत लागेर बसिरहेका थिए। पहेंलो कुर्ता सुरुवाल, हरिया चुरा, मेहेन्दी लगाएकी एक युवती उनी बसेको टेबलमा आइन्। निकै चिसो भएकाले ती युवतीले चिया खुवाउन प्रस्ताव गरिन्। साधारण पहिरनमा थिइन्। छलकपट गर्लाजस्तो लागेन, त्यसैले मःमः खुवाएँ, जर्र्घाले भने, पानी नरोकिएपछि दुईतीन घण्टा त्यहीं बस्यौं। ती युवतीले पतिले साउदी अरबबाट पठाइदिएको मोबाइल लिन रत्नपार्क आएको बताएकी जर्घाले सुनाए। पानी रोकिएपछि युवतीले आफूलाई कलंकीसम्म छाडिदिन आग्रह गरिन्। जर्घाले मोटरसाइकलमा राखेर कलंकीतिर हुइँक्याए। त्यतिन्जेल ती युवती बारम्बार फोनमा कुरा गरिरहेकी थिइन्। कलंकी नपुग्दै उनले चोभारमा काम भएकाले त्यतै छाडिदिन भनिन्। चोभार पुगेर सँगै चिया पिए। केही न केही बहाना बनाएर रात पार्न खोजिरहिन्। भैंसेपाटीको बाटो जाऊँ भनिन्। जर्घाले मोटरसाइकल जलबिनायकतिरको बाटोतिर हुइँक्याए। भैंसेपाटी आउँदै गर्दा मगर गाउँछेउ एक्कासि तीन जना व्यक्ति आए। साँझको ७ : ४५ बजेको थियो। तीनै जनाले फलामको रड निकालेर जर्घालाई हान्न थाले। उनी ढलेपछि साथमा भएको पैसा, सुन, मोबाइल लुटे। जर्घाले ६ तोलाको सिक्री लगाएका थिए। महँगो र सस्तो गरी दुईवटा मोबाइल बोकेका थिए। आफूले लगाएको चस्मा र सात हजार रुपैयाँसमेत लगेको उनले सुनाए। उनीहरूले लुटिसकेपछि दुवै हात पछाडि लगेर डोरीले बाँधिदिन खोजे। मेरो साथमा भएको सबै सामान दिएँ, पिसाब फेर्न दिनुहोस्, हात नबान्नुस् भनेर अनुरोध गरें, उनले भने, त्यसपछि उनीहरूलाई छक्याएर फुत्किएँ। चोभारमा आएर एउटा पसलबाट आफन्तलाई घटनाबारे जानकारी दिएको उनले सुनाए। तब प्रहरी र आफन्तले राति उनलाई त्यहाँबाट उद्धार गरेका थिए। उनले उजुरी गर्न प्रहरीकहाँ पुग्दा त्यही महिलाले अरूलाई पनि सोही ठाउँमा सोही बहानामा लुटेको थाहा पाएको बताए। बुधबार पक्राउ परेका ४९ वर्षीय सागर भन्ने लालबहादुर श्रेष्ठ तिनै महिलाका पति रहेको प्रहरीको दाबी छ। श्रेष्ठले भने उक्त घटनाभन्दा पहिला नै ती महिलाले अर्कैसँग विवाह गरिसकेको र घटनामा आफ्नो संलग्नता नरहेको बयान दिएका छन्। तर, जर्घाले ती व्यक्तिलाई आफूले राम्ररी पहिचान गरेको बताएका छन्। घटनामा संलग्न अन्यको पनि खोजी गरिरहेको महानगरीय प्रहरी परिसर ललितपुरका डीएसपी सन्तोष लामाले बताए। के हो हनी ट्र्याप ? हनी ट्र्याप भन्नाले शारीरिक आकर्षण प्रयोग गरी कसैलाई फसाउने तरिका हो। प्राय ठूला व्यवसाय गर्ने व्यक्ति तथा उच्च ओहदामा रहेकाहरूलाई आफ्नो सौन्दर्यमा लोभ्याएर फसाउने गरेको देखिन्छ। प्रहरीले यसलाई अपराधको नयाँ शैली भन्दै आएको छ। पुरुषहरू युवतीको मायाजालमा परी विवाहको लोभमा पर्दा नराम्ररी फसेको दृष्टान्त प्रहरीमा देखिने गरेको छ।"
गाउँमा डाक्टर पुगेपछि खुसीयाली,"बेनी : गाउँमा नियमित बसेर सेवा गर्ने गरी डाक्टर पुगेपछि म्याग्दीको धवलागिरी र अन्नपूर्ण गाउँपालिकाबासीमा खुसीयाली छाएको छ । भौगोलिक रुपमा बिकट र दुर्गम क्षेत्रमा पर्ने धवलागिरी र अन्नपूर्ण गाउँपालिकामै नियमित बसेर सेवा दिने गरी पहिलो पटक डाक्टर पुगेका हुन् । धवलागिरी गाउँपालिकाले ताकम र अन्नपुर्णले नारच्याङमा सञ्चालन गर्न लागेको कोरोना अस्पतालका लागि डाक्टर नियुक्त गरेका छन् । अन्नपूर्णले पुष १ गते डाक्टर ज्योति पन्थि र धवलागिरीले पुष ८ गते डाक्टर एकराज भण्डारीलाई नियुक्त गरेको थियो । धवलागिरी७ ताकमका वडा अध्यक्ष कलानिधी सुबेदीले कोरोना अस्पतालका नियुक्त गरिएका चिकित्सक र स्वास्थ्यकर्मीको नियुक्तिलाई निरन्तरता दिएर नियमित रुपमा अस्पताल सञ्चालन गर्न लागेको बताए । 'नियमित बसेर सेवा दिने गरेर पहिलो पटक गाउँमा डाक्टर आएका हुन, 'उनले भने, 'पहिलो पटक गाउँपालिकामा डाक्टर आएकोमा स्थानीयबासी खुसी भएका छन् ।' अस्पतालका चिकित्सक र स्वास्थ्यकर्मीहरुलाई वडाका जनप्रतिनिधि र ताकमका बासिन्दाहरुले बिहीबार अबिर माला लगाएर स्वागत गरेका थिए । ताकम स्वास्थ्य चौकीको भवनमा पाँच शैया क्षमताको कोरोना अस्पताल सञ्चालन गर्न पूर्बाधार र सामग्री व्यवस्थापन गरिएको गाउँपालिकाका अध्यक्ष थमसरा पुनले बताइन् । यही मंगलबार सम्पन्न विशेष गाउँसभाले ताकममा ५ शैया क्षमताको अस्पताल स्थापना गर्र्ने निर्णय गरेको थियो । 'अहिले तीन महिनालाई डाक्टर र नर्स नियुक्त गरेका हौं,' अध्यक्ष पुनले भनिन्,'कोरोना अस्पताल स्थापना भएको ताकममै गाउँपालिकाले नियमित अस्पताल सञ्चालन गर्ने तयारी गरेको छ।' अस्पताल भवन निर्माणका लागि स्वास्थ्य तथा जनसंख्या मन्त्रालयले ७० लाख रुपैयाँ पठाएको छ । भवन निर्माणका लागि बिस्तृत परियोजना प्रतिवेदन (डिपिआर) तयार पारेर ठेक्का आव्हानको तयारी गरेको प्रमुख प्रशासकीय अधिकृत गोपाल शर्माले बताए । कोरोना अस्पताल सञ्चालन गर्न यसअघि मालिका गाउँपालिकाले डाक्टर नियुक्त गरेको थियो । मंगला र रघुगंगा गाउँपालिकाले स्टाफ नर्स नियुक्त गरेपनि डाक्टर पाएका छैनन् । कोरोना अस्पताल स्थापना र सञ्चालनका लागि स्वास्थ्य तथा जनसंख्या मन्त्रालयले सबै पालिकालाई १० लाख बजेट पठाएको थियो । आवश्यक मेडिकल बेड र अक्सिजनलगायतका औजार र औषधिको समेत व्यवस्था गरिएको छ । ४ लाख ५० हजार तलब, ५० हजार औषधि र ५ लाखको बेडसहितका सामग्री किन्न शिर्षक तोकेर बजेट पठाएको हो ।"
भूमाफियाको कब्जामा वन,"जनकपुरधाम : वनको जग्गामा वृक्षरोपण गर्दा टीकाध्वज खड्का ११ वर्षका थिए। सार्वजनिक जग्गामा वन कार्यालयले बोटबिरुवा रोपेको थियो। २०४३ सालको सो घटना खड्काको मानसपटलमा अझै ताजै छ। उनका बुवा जयबहादुर वन हेरालुका रूपमा खटिएका थिए। बुवासँगै म पनि वन रुङ्न जान्थें, खड्काले भने, ३५ वर्षसम्म वन रहेको क्षेत्र हालै व्यक्तिले काटान गरेका छन्। वनको बीचमा व्यक्तिको जग्गा कसरी भयो ? त्यो लालपुर्जा कहाँबाट आयो ? कसले दियो ? अनौठो लागेको छ। फँडानी गरिएको जग्गानजिकै बर्दिबास मेडिकल कलेज बन्दै छ। त्यसको वरिपरिको जग्गाको भाउ निकै महँगो भएको छ। फँडानी भएको जंगल महोत्तरीको बर्दिबासस्थित रम्तेल डाँडा सामुदायिक वन क्षेत्रमा पर्छ। खोलाको जग्गा वनतिर सरेको भन्दै वन क्षेत्रमा कम्तीमा पाँच बिघा हाराहारीका रूख व्यक्तिले कटान गरेको खड्काले बताए। २०४९ सालमा सामुदायस्तरमा समिति गठन गरेर २०५९ सालमा संरक्षणका लागि स्थानीयलाई वन हस्तान्तरण गरिएको थियो। नापी कार्यालय बर्दिबासका सर्वेक्षक तथा अमिन रामदरश राउतले वन क्षेत्रमा व्यक्तिको जग्गा रहेको ठहर्याएका थिए। सोही आधारमा रूख कटान गर्न डिभिजन वन कार्यालय महोत्तरीका प्रमुख हेमन्त साहले लालपुर्जा देखाएका व्यक्तिलाई कटान गर्न आदेश दिए। सो क्षेत्रमा १ हजार २ सय क्युफिट काठ कटान भएको छ। १९ लाख रुपैयाँमा काठ बिक्री भएको खुलेको छ। रूख कटान भएपछि स्थानीयले अख्तियार दुरुपयोग अनुसन्धान केन्द्र बर्दिबासमा उजुरी दर्ता गराएका छन्। एक सय रूख कटान गर्न वन कार्यालयले आदेश दिएको थियो। सबै रूख कटान भइसकेको छ। वनको जग्गा कसरी व्यक्तिको भयो भन्नेबारेमा नेपाली कांग्रेसले छानबिनको माग गरेको सो पार्टीका महासमिति सदस्य चिरञ्जीवी हमालले बताए। भूमाफियाको कब्जामा चुरे क्षेत्र परेकोमा स्थानीयले चिन्ता व्यक्त गरेका छन्। रूख कटान गरिएको जग्गा हाम्रो नजरमा सामुदायिक वन हो, स्थानीय सोमबहादुर कार्कीले भने, नम्बरी जग्गाको नाउँमा सरासरी वन फँडानी भएको देखिन्छ। सत्यतथ्य छानबिन गरेर वन फाँड्नेलाई कारबाही हुनुपर्छ। रूख कटान गर्न बर्दिबासका लीलामणि आचार्य र कृष्णप्रसाद गौतमले १ बिघा २ कट्ठा ११ धुरको जग्गाधनी पुर्जा डिभिजन वन कार्यालयमा पेस गरेका थिए। जग्गाधनीले गत असोज २३ मा डिभिजन वन कार्यालय जलेश्वरमा निवेदनमा पेस गरेका बताइएको छ। सो निवदेनमा भनिएको छ, मेरो निजी नम्बरी आवादी जग्गामा रूख लगाई हुर्काई राखेको सिसौ, टिक, मसला जातका रूख कटान गरी अन्यन्त्र बिक्रीवितरण गर्नुपर्ने भएकाले आवश्यक प्रक्रिया बढाइदिन अनुरोध छ। निवेदनमा उनीहरूले वनसँग सिसौका १ सय ३० रूख, मसलाका ८०, टिकका १ सय ४०, अन्य ३५ सहित ३ सय ८५ वटा रूख कटान माग गरेका छन्। यो निवेदन कात्तिक १९ मा दर्ता भएको थियो। त्यसपछि वनले प्रक्रिया चालेर कटान गर्न आदेश दिएको थियो। स्थानीय युवा विजय पोखरेल भन्छन्, खोलाको नम्बरी जग्गाको लालपुर्जा देखाएर वनको जग्गा कब्जा गरिएको छ। वनले नै के आधारले कटान आदेश दियो। जग्गाधनीले वन कार्यालयमा निवेदन दिएपछि डिभिजन वन कार्यालय जलेश्वरले कात्तिक १९ मा जाँचबुझ गर्न बर्दिबास सबडिभिजन वन कार्यालयका सहायक वन अधिकृत लक्ष्मणप्रसाद यादवलाई पत्राचार गरेको थियो। जाँचबुझका क्रममा रम्तेल डाँडा सामुदायिक वन उपभोक्त समितिका अध्यक्ष शेरबहादुर राउतले सामुदायिक वन क्षेत्रमा व्यक्तिको नम्बरी जग्गा रहेको बताएका थिए। सो क्षेत्रका रूख कटान गर्दा भूक्षय हुने सम्भावनासमेत नरहेको उनको भनाइ थियो। तर सो वनका पूर्वसचिव गणेश सुनवार भने उपभोक्तासँग कुनै सल्लाह नगरी अध्यक्ष राउतले रूख कटान गर्न स्वीकृति दिएको बताउँछन्। चौकीदारी बसेर हामीले जंगल हुर्काएका हौँ, उनले भने। गत मंसिर १७ मा डिभिजन वन कार्यालय महोत्तरीका प्रमुख हेमन्तप्रसाद साहले जग्गाधनीलाई रूख कटान गर्न आदेश दिएका थिए। कटान गरिएको क्षेत्रभित्र सालको रूख पनि परेको छ तर त्यो कुरा वन कार्यालयले खुलाएको छैन। रूख कटानमा विवाद भएपछि डिभिजन वन कार्यालयले जग्गाधनीको जग्गा फेरि नापी गर्न नापी कार्यालय बर्दिबासलाई पत्राचार गरेको छ। काटिएको रूखको घाटगद्दी गरेर राख्न सामुदायिक वनलाई पत्र लेखिएको छ।"
बढी भ्रष्टाचार स्थानीयमा,"काठमाडौं : सबैभन्दा बढी भ्रष्टाचार स्थानीय तहमा भएको पाइएको छ। अख्तियार दुरुपयोग अनुसन्धान आयोगको प्रतिवेदनमा स्थानीय तहसमेत संघीय मामिला तथा सामान्य प्रशासन मन्त्रालयसम्बन्धी भ्रष्टाचारसम्बन्धी उजुरी ३००७ प्रतिशत परेको उल्लेख छ। आयोगले उक्त प्रतिवेदन बिहीबार राष्ट्रपति विद्यादेवी भण्डारीलाई बुझाएको छ। अख्तियारका प्रवक्ता तारानाथ अधिकारीले मन्त्रालयगत रूपमा स्थानीय तहका कारणले सामान्य प्रशासनर्फत सबैभन्दा धेरै उजुरी परेको पाइएको जानकारी दिए। शिक्षा क्षेत्रमा १६३६, भूमि प्रशासनमा ८२९ प्रतिशत उजुरी परेका छन्। त्यस्तै, दर्ता उजुरीमध्ये वन तथा वातावरणसँग सम्बन्धित ४२१, स्वास्थ्य तथा जनसंख्यासँग सम्बन्धित ४०७ र गृह प्रशासनसँग सम्बन्धित ३६५ प्रतिशत छन्। भौतिक पूर्वाधार तथा यातायाततर्फ ३५९, ऊर्जा, जलस्रोत तथा सिँचाइतर्फ २६६, अर्थतर्फ २१७ प्रतिशत उजुरी परेका छन्। नक्कली शैक्षिक प्रमाणपत्रसँग सम्बन्धित ७६३, गैरकानुनी सम्पत्ति आर्जनतर्फ ६३७ र अन्य निकायसँग सम्बन्धित उजुरी १०९४ प्रतिशत छन्। प्रदेशगत हिसाबले सबैभन्दा बढी प्रदेश २ मा २३८७ प्रतिशत उजुरी दर्ता भएका छन्। संघीय राजधानी रहेको बागमती प्रदेशमा १९५९, लुम्बिनीमा १०७९ र सुदूरपश्चिममा ८४४ प्रतिशत उजुरी परेका छन्। त्यस्तै, प्रदेश १ मा ९८२, गण्डकीमा ५३५ र कर्णालीमा ५८२ प्रतिशत उजुरी दर्ता परेको आयोगका प्रवक्ता अधिकारीले बताए। अख्तियारले ०७६७७ मा ६ सय ८७ विस्तृत अनुसन्धान गरेको छ। जसमा ४४१ (६४२ प्रतिशत) मुद्दा दर्ता गरियो भने सम्बन्धित निकायलाई ११३ (१६५ प्रतिशत) सुझावसहित लेखेर पठाइएको छ। १२४ (१८ प्रतिशत) तामेलीमा र ९ वटा (१३ प्रतिशत) मुल्तबीमा राखिएको छ। ३० वर्षको इतिहासमा सबैभन्दा बढी मुद्दा आयोगले ०७६७७ मा इतिहासकै सबैभन्दा बढी मुद्दा चलाएको छ। अख्तियारले ४ सय ४१ मुद्दा विशेष अदालतमा दर्ता गरेको छ। जसमा घुसमा २०५, नक्कली शैक्षिक प्रमाणपत्रमा ८५, सार्वजनिक सम्पत्तिको हानिनोक्सानीमा ७५, गैरकानुनी लाभहानितर्फ ३६, राजस्व हिनामिनातर्फ १२, गैरकानुनी सम्पत्तिमा १८ र विविधमा १० वटा मुद्दा चलाइएको प्रतिवेदनमा छ। अख्तियारले स्थापनादेखि हालसम्मको अवधिमा २ हजार ८ सय ७८ मुद्दा चलाएको छ। जसमा औसतमा प्रतिवर्ष करिब ९६ वटा पर्छ। विशेष अदालतमा दायर भएका ४ सय ४१ मुद्दामा जम्मा १ हजार २ सय १२ जनालाई प्रतिवादी बनाइएको छ। उनीहरूबाट २ अर्ब ५३ करोड ६६ लाख ९८ हजार २६८ रुपैयाँ बिगो मागदाबी गरिएको छ। यीमध्ये ३ मन्त्री, ९ विशिष्ट श्रेणीका कर्मचारी ९ र अधिकृत स्तरका ३५५, सहायकसहयोगी कर्मचारी ४४०, निर्वाचितमनोनीत पदाधिकारी ७० र मतियारबिचौलियाअन्य ३३५ जनामा छन्। प्रवक्ता अधिकारीले ७७० जना मतियार, बिचौलियासहित अधिकृत स्तरका रहेको बताए। ७७० अधिकृत स्तरका छन्, भने बाँकी ४४२ जना सहायकस्तरका कर्मचारीविरुद्ध मुद्दा दायर भएको छ, उनले भने। १ लाखसम्म बिगो भएका मुद्दा १५३ वटा छन् भने १ करोडभन्दा बढी बिगो भएका मुद्दा २९ छन्। अकुत सम्पत्ति आर्जनतर्फ १८ वटा मुद्दा गरी १ अर्ब ९ करोड ६१ लाख ९४ हजार बिगो मागदाबी गरिएको छ। सेवाग्राहीको घुससम्बन्धी उजुरीका आधारमा १८१ स्टिङ अपरेसन गरिएको थियो। त्यसमा २७७ व्यक्तिलाई नियन्त्रणमा लिई अनुसन्धान एवं अभियोजन गरिएको छ। जसमा विशिष्ट श्रेणीकादेखि सहायकस्तरसम्मका २०८ कर्मचारी १४ जना, निर्वाचित एवं मनोनीत पदाधिकारी तथा ५५ जना बिचौलिया तथा मतियार छन्। २५ हजारभन्दा बढी उजुरी ०७६७७ मा आयोगमा २५ हजार १५२ उजुरी परेका छन्। जसमा ८ हजार ५५८ उजुरी ०७५७६ बाट जिम्मेवारी सरेर आएका थिए। १६ हजार ५९४ उजुरी ०७६७७ मा प्राप्त भएका हुन्। जसमा १४ हजार १२ आयोगको केन्द्रीय कार्यालयमा र ११ हजार १४० मातहतका कार्यालयमा उजुरी परेको प्रवक्ता अधिकारीले बताए। कुल उजुरीमा १६ हजार ९५२ अर्थात् ६७५ प्रतिशत उजरी फस्र्याेट भएको छ। ३२५ प्रतिशत ८ हजार २ सय ०७७७८ मा सरेका छन्। फस्र्याेट भएका १६ हजार ९५२ उजुरीमध्ये ९ हजार ३८७ प्रारम्भिक छानबिनबाट तामेलीमा राखिएको अधिकारीले बताए। जसमा ७८६ उजुरी सुझावसहित तामेलीमा पठाइएको छ। फस्र्याेट भएका उजुरीमध्ये ११४३ को विस्तृत अनुसन्धान गर्ने निर्णय भएको छ। ५ हजार ६३६ उजुरी अन्य आवश्यक कारबाही भएका छन्। भ्रष्टाचारले राष्ट्रलाई कमजोर बनाउँछ : राष्ट्रपति राष्ट्रपति विद्यादेवी भण्डारीले भ्रष्टाचारले राष्ट्रलाई कमजोर बनाउने बताएकी छन्। भ्रष्टाचार शोषण हो, जसले जनताको शोषण र अन्याय गर्छ, राज्यलाई कमजोर बनाउँछ, उनले अख्तियारको प्रतिवेदन बुझेपछि भनिन्। उनले भ्रष्टाचार नियन्त्रण गर्न सहकार्य गर्न जरुरी रहेको बताइन्। उनले भ्रष्टाचारको दण्डात्मक कारबाहीमा अख्तियारले गरेको कामको प्रशंसा गर्दै भ्रष्टाचार हुनै नदिन निरोधात्मक र प्रवद्र्धात्मक कार्य गर्न सुझाव दिइन्। अख्तियारका कार्यवाहक प्रमुख आयुक्त डा गणेशराज जोशीले ०७७७७ मा गरेको प्रमुख कामकारबाही प्रस्तुत गर्दै सुशासनसम्बन्धी राज्यका नीति र प्राथमिकताअनुरूप संवैधानिक गरिमा उचो राख्दै स्वतन्त्रता, निष्पक्षता र समक्षतासहित कार्यसम्पादन गर्न आयोग प्रतिबद्ध रहेको बताए। ३०आंै वार्षिक प्रतिवेदन बुझाउन आयोगका आयुक्त डा सावित्री थापा गुरुङ र सचिव सुरेश अधिकारीलगायत राष्ट्रपति कार्यालय पुगेका थिए। निजी क्षेत्र र गैससको अनुसन्धान गर्ने क्षेत्राधिकार माग अख्तियार दुरुपयोग अनुसन्धान आयोग ऐन र भ्रष्टाचार निवारण ऐनमा सार्वजनिक क्षेत्र अतिरिक्त निजी तथा गैरसरकारी क्षेत्रका भ्रष्टाचारजन्य कसुरमा अनुसन्धान र दण्ड दिने काम समावेश गर्नुपर्ने सुझाव प्रतिवेदनमार्फत दिइएको छ। अर्थात् निजी क्षेत्र गैसस र सहकारीको अनुसन्धानको क्षेत्राधिकार पनि अख्तियारमा हुनुपर्ने सुझावमा उल्लेख छ। अख्तियारले सरकारलाई दिएको सुझावमा अनुचित कार्यको अनुसन्धान गर्नै अधिकार अख्तियारलाई दिनुपर्ने उल्लेख छ। मन्त्रिपरिषद्को नीतिगत निर्णय र प्रशासनिक निर्णयको परिभाषित गर्नुपर्ने सुझाव दिएको छ। सार्वजनिक निकायबाट निहित व्यक्तिगत वा समूहगत हित वा स्वार्थ खरिद निर्णयसमेत मन्त्रिपरिषद्मा पेस गरी निर्णय गर्ने परिपाटीलाई निरुत्साहित गर्न नीतिगत निर्णयको स्पष्ट परिभाषा र व्याख्या एवं नीतिगत र प्रशासनिक निर्णयको सीमा निर्धारण गर्नुपर्ने प्रतिवेदनमा उल्लेख छ। सार्वजनिक खरिद नियमावलीका कारण विकास निर्माणको काम समयमा नभएकाले यसको संशोधन गर्न पनि अख्तियारले सुझाव दिएको छ। भ्रष्टाचार न्यूनीकरणका लागि खर्चिलो निर्वाचन प्रणाली पुनरवलोकन आवश्यक रहेको प्रतिवेदनमा उल्लेख छ। राजनीतिक दलको कोष तथा सार्वजनिक पदका लागि हुने निर्वाचनका उम्मेदवारको कोष सम्बन्धमा स्पष्ट नीति बनाई आयव्यय बैंकिङ प्रणालीसँग आबद्ध गरी पारदर्शिता कायम गर्ने सुझाव दिइएको छ। प्रतिवेदनमा ७२ वटा सुझाव सरकारलाई दिइएको छ।"
बोलेरो दुर्घटना : चालकको घटनास्थलमै मृत्यु,भोजपुर : भोजपुर नगरपालिका५ काउलेमा बोलेरोले किच्दा चालकको मृत्यु भएको छ। शुक्रबार बिहान ६:३० बजे मे१ज २९८८ नंको बोलेरोले किच्दा चालक ३८ वर्षीय प्रेमकुमार तामाङको मृत्यु भएको जिल्ला प्रहरी कार्यालय भोजपुरले जनाएको छ। आफैँ साहु तथा चालक रहेका तामाङलाई गाडी स्टार्ट नभएपछि मर्मत गर्ने क्रममा पछाडि सरेर किचेको प्रहरीको भनाइ छ। तामाङको घटनास्थलमै मृत्यु भएको प्रहरीले जनाएको छ।रासस
दमकल पर्खिंदा क्षति,"जनकपुरधाम : जनकपुरको शिवचोकस्थित मिथिला डिपार्टमेन्ट स्टोरमा बिहीबार विद्युत् सर्ट भई आगलागी हुँदा अढाई करोड रुपैयाँभन्दा बढीको धनमाल खरानी भयो। घटनास्थलबाट सय मिटरको दूरीमा रहेको जनकपुरधाम उपमहानगरपालिका कार्यालयमा दुईवटा वारुणयन्त्र भए पनि समयमा आइपुगेनन्। विभिन्न नगरपालिकाको समन्वयमा ६ वटा वारुणयन्त्र आगो निभाउन आए पनि धेरै ढिला भइसकेको थियो। जनकपुर उपमहानगरपालिकामा १ लाख ६० हजारभन्दा बढी जनसंख्या छ। विपद्का बेला उपमहानगरपालिका कार्यालयसँग दुईवटा बिग्रिएका वारुणयन्त्रबाहेक अरू विकल्प छैन। २०४८ सालमै ल्याइएको पुरानो वारुणयन्त्र थोत्रो भइसके पनि जेनतेन सञ्चालनमा रहेको वारुणयन्त्र शाखाका प्रमुख नरबहादुर मगर बताउँछन्। अर्को वारुणयन्त्र पनि करिब ९ वर्ष पुरानो भएकाले पानी तान्ने पम्प बिग्रिएर काम नलाग्ने भएको छ। मगरले भने, वारुणयन्त्र खरिद गरेको सप्लायर्स र एजेन्सीलाई फोन गरी सामान पठाउन पटकपटक भनेको छु तर सामान आएको छैन। २४ घण्टा तयारी अवस्थामा रहनुपर्ने उपमहानगरपालिकाको वारुणयन्त्र शाखामा १० जना कर्मचारी छन्। तीमध्ये दुई जना चालक सानो गाडी चलाउँछन् भने ६ जना सिपाही र दुई चालकको भरमा सेवा सञ्चालन छ। निर्वाचित जनप्रतिनिधि आएपछि सबैभन्दा पहिले अत्यावश्यक सेवालाई सहज र सुलभ बनाउने आशा गरिएको थियो। जनकपुरका मेयर लालकिशोर साहले निर्वाचित भएपछि आफ्ना लागि १ करोड ३८ लाखको गाडी खरिद गरे। आवश्यक सेवा वारुणयन्त्र, एम्बुलेन्स वा सरसफाइका गाडी खरिदतर्फ मेयरसाबको आँखा नपुगेकै कारण नगरवासीले ठूलो क्षति बेहोर्नु परेको छ, युवा अभियन्ता सरोज मिश्रले भने, जनताले यहाँबाट सेवा पाउँदैनन् भने यस्तो व्यवस्थाको के काम। वारुणयन्त्र बिग्रिएकोबारे आफूलाई कुनै जानकारी नभएको जनकपुरधाम उपमहानगरपालिकाकी उपप्रमुख रीता झाले बताइन्।"
पश्चिमी वायुको प्रभाव : यस्तो छ तीन दिनको मौसम,"काठमाडौं : देशमा पश्चिमी वायुको सामान्य प्रभाव रहेको जल तथा मौसम विज्ञान विभागले जनाएको छ। मौसम पूर्वानुमान महाशाखाले शुक्रबार बिहान ६ बजे जारी मौसम पूर्वानुमान बुलेटिनका अनुसार देशभर मौसम सामान्यतया सफा रहेपनि पश्चिमी वायुको सामान्य प्रभावले तराईपहाडका केहि भूभागमा हुस्सुकुहिरो लागेको हो। शुक्रबार दिउँसो देशको पहाडी भूभागमा आँशिक बदली रहि बाँकी भूभागमा मौसम सामान्यतया सफा रहनेछ। राती प्रदेश नं १ मा आँशिक बदली रहि बाँकी भूभागमा मौसम सामान्यतया सफा रहनेछ। शनिबार दिउँसो प्रदेश नं १ र सुदुरपश्चिम प्रदेशका पहाडी भूभागमा आँशिक बदली रहि बाँकी भूभागमा मौसम सामान्यतया सफा रहनेछ। राती गण्डकी प्रदेश,लुम्बिनी प्रदेश, कर्णाली प्रदेश र सुदुरपश्चिम प्रदेशमा आँशिक बदली रहि बाँकी भूभागमा मौसम सामान्यतया सफा रहनेछ। आइतबार दिउँसो गण्डकी प्रदेश, लुम्बिनी प्रदेश, कर्णाली प्रदेश र सुदुरपश्चिम प्रदेशमा आँशिकदेखि सामान्य बदली रहि बाँकी भूभागमा आंशिक बदली रहनेछ। राती गण्डकी प्रदेश, लुम्बिनी प्रदेश र कर्णाली प्रदेशमा आँशिक देखि सामान्य बदली रहि बाँकी भूभागमा आंशिक बदली रहनेछ।"
८ वर्षदेखि पुल अलपत्र,"उदयपुर : निर्माण कम्पनीको चरम लापरबाहीले उदयपुर र खोटाङ जोड्ने सुनकोसी नदीको पुल विगत ८ वर्षदेखि अलपत्र छ। मुख्य सडक नाकामा पर्ने सुनकोसीको फोक्सिन्टारस्थित पक्की पुलको निर्माण अधुरो छ। २०७५ चैत २० मा निर्माण सम्पन्न हुनुपर्ने पुलको काम हालसम्म ४० प्रतिशत मात्र भएको छ। समयमा पुल नबन्दा दुवै जिल्लावासीलाई ओहोरदोहोरमा समस्या छ। सगरमाथा लोकमार्गको गाईघाटदिक्तेल सडकखण्डअन्तर्गत उदयपुरतर्फको रौतामाई गाउँपालिका५ र खोटाङतर्फ खोटेहाङ गाउँपालिका१ बीचको फोक्सिन्टार आउजाउ गर्न पुल निर्माण सुरु गरिएको थियो। ६ वर्षमा निर्माण सम्पन्न गर्ने गरी गौरीपार्वतीवाईपी जेवीले २०६९ चैत २३ गते ठेक्का सम्झौता गरेको थियो। पुलको स्टिमेट साढे ४ मिटर गहिरो फाउन्डेसन, ४ मिटर उचाइ र १ सय २० मिटर लामो रहेको पुल योजना पूर्वी क्षेत्र सेक्टर नं १ धरानका योजना प्रमुख कैलाश देवले जानकारी दिए। ३ स्पानको उक्त पुल बनाउन तत्कालीन सडक विभागले १९ करोड ६० लाख रुपैयाँमा सम्झौता गरेको उनले बताए। पुल निर्माणको सुरुवातमा ढिलो हुँदा म्याद सकिँदासम्म सोचेअनुरूप प्रगति हुन नसकेको देवको भनाइ छ। चाँडो काम सम्पन्न गर्न निर्माण कम्पनीलाई ताकेता भइरहेको उनले बताए। हालसम्म उदयपुरतर्फ २ वटा फाउन्डेसन पिल्लर उठाइएको छ भने खोटाङतर्फ एउटा फाउन्डेसन पिल्लर निर्माण भएको छ। हिउँद सुरु भएर कोसीमा पानीको बहाव घटेसँगै काम सुरु हुने रौतामाई गाउँपालिका५ का वडाध्यक्ष पाण्डोव राई बताउँछन्। सम्झौता भएको ८ वर्षमा समेत आधा काम हुन नसक्नु दुर्भाग्य भएको उनले बताए। राईले भने, पुल बन्नासाथ दुई जिल्लाको आवागमनसँगै समृद्धिका ढोका खुल्नेछन्। पुल निर्माणमा भएको ढिलासुस्तीबारे पटकपटक सम्बन्धित मन्त्रालय र विभागलाई जानकारी गराइएको खोटाङका प्रतिनिधिसभा सांसद विशाल भट्टराईले बताए। सुनकोसीको पुल दुई जिल्लाकै समृद्धिको ढोका हो, तराईका व्यापारिक सामग्री र पहाडको अर्गानिक उत्पादन बजार पुयाउन पुलले मद्दत पुग्छ, उनले भने। फोक्सिन्टारमा कोसी तर्न बर्सेनि हिउँद लागेपछि बेलिब्रिज जडान गर्ने र वर्षा लागेपछि खोल्ने गरिएको छ। गाईघाटदिक्तेल सडकमा बेलिब्रिज जडान गरेपछि ६ महिना सोझो यातायात सुचारु हुने गरेको छ भने बेलिब्रिज खोलेपछि ६ महिना अवरुद्ध हुने गरेको छ। पुल नबन्दा ढुवानी महँगो भएकाले १० रुपैयाँमा पाइने सामान १५ रुपैयाँमा बिक्री गर्नुपर्ने व्यापारी बताउँछन्।"
