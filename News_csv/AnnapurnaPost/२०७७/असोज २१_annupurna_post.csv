शीर्षक,विवरण
कोरोना रोकथामका लागि श्रीलंकामा कर्फ्यु विस्तार,"कोलम्बो : श्रीलंकामा लगाइँदै आएको कर्फ्युलाई बुधबार थप विस्तार गरिएको छ । कोरोना भाइरसको संक्रमण फैलिदै गएकाले त्यसलाई थप बढ्न नदिनका लागि कर्फ्यु बढाउदै लैजाने निर्णय भएको अधिकारीहरुले जानकारी दिएका छन् । श्रीलंकामा पछिल्लो एकै दिनमा ८३० जना संक्रमित थपिएका छन् । श्रीलंकामा अहिले १५ सयभन्दा बढी मानिस घरमै क्वारेन्टाइनमा बसेका छन् । श्रीलंकामा हालसम्म कोरोना भाइरसबाट तीन हजार ७३३ जना संक्रमित भएका छन् । ती मध्ये १३ जनाको मृत्यु भएको छ। त्यसैगरी कुल संक्रमित मध्ये तीन हजार २६६ जना संक्रमणमुक्त भइसकेका छन् । यस मुलुकमा कोरोना भाइरस समुदायस्तरमा फैलिएको आइतबार दुई महिना पुगेको छ । संक्रमित हुनेहरुमा उद्योग धन्दामा काम गर्नेहरु बढी छन् । क्वारेन्टाइनमा बसेकाहरुलाई पनि कडाइका साथ क्वारेन्टाइन सम्बन्धी नियम पालना गर्न सरकारी अधिकारीहरुले आग्रह गरेका छन् । उलंघन गर्नेलाई तीन महिनासम्म जेल सजाय हुने व्यवस्था गरिएको छ । त्यसैगरी स्वास्थ्य मन्त्रालयले अर्को छुट्टै आदेश जारी गर्दै सार्वजनिक रुपमा भिडभाड नगर्न आग्रह गरेको छ । प्रदर्शनी, भोजभतेर, सभा सम्मेलन, भित्रि तथा वाहिरी समारोह, सांस्कृतिक कार्यक्रमलगायतका भिडभाड हुने गतिविधि गर्न प्रतिबन्ध लगाइएको हो । प्रहरीले राजधानी कोलम्बोमा कर्फ्यु लगाएको छ । सरकारले यसअघि विद्यालय, विश्वविद्यालय, सार्वजनिक यातायातलगायत संचालनमा रोक लगाउँदै आएको थियो । सरकारी अधिकारीहरुले कोरोना भाइरसको संक्रमण थप फैलिन नदिनका लागि आम नागरिकले सहयोग नगरेमा अनियन्त्रित हुने चेतावनी दिएका छन् । प्रहरी र स्वास्थ्यकर्मीहरुले घर घरमै गएर पनि नियन्त्रण र परीक्षणको काम गरिरहेको जनाइएको छ ।"
'प्रधानमन्त्रीकै कारण लोकतन्त्र असुरक्षित',"गोरखा : पूर्व प्रधानमन्त्री डाक्टर बाबुराम भट्टराईले सत्याग्रह माग पूरा गर्न दबाब दिने आधुनिक युगको आधुनिक कडी भएकाले सरकारले डाक्टर गोविन्द केशीको शान्तिपूर्ण माग पूरा गर्नुपर्ने तर्क गरेका छन्। गृहजिल्ला गोरखाका सञ्चारकर्मीहरुसंगको भेटघाट कार्यक्रममा पूर्वप्रधानमन्त्री भट्टराईले स्वास्थ्य जस्तो महत्वपूर्ण पक्षलाई सस्तो र सर्व सुलभ ढंगले सबैमाझ पुर्याउने डाक्टर केशीको माग पूरा गर्न पछि पर्नु नहुनेमा जोड दिए। कसैले पनि शान्तिपूर्ण ढंगले सत्याग्रहको माध्यमबाट माग राख्छ भने एउटा आधुनिक युगको लोकतान्त्रिक सरकारले वार्ता र संवादद्वारा हल गर्नुपर्छ, उनले भने, तर यो सरकारले पूरै उपेक्षा गर्ने जुन नीति लिएको छ, यो बिल्कुलै गलत छ। सरकारले तुरुन्तै वार्ता गरेर उहाँको माग सम्बोधन गरी उहाँको जीवन रक्षा गर्नुपर्छ भने र जोड दिन्छु। साथै डाक्टर भट्टराईले संघीयताको मर्म र भावना विपरीत सीधै ठाडो आदेश दिएर पाँच नंबर प्रदेशको केन्द्र र नाम निर्धारण गरिएकोमा विरोध गरेका छन्। संघीयता र गणतन्त्रका सबैभन्दा प्रखर विरोधी समकालीन नेपालमा केपी ओलीजी हो। उहाँको हातमा मुलुकको बाग्डोर पुग्नु नै बिडम्बना हो, उनले भने, उहाँले संघीयता र वर्तमान संविधानको मर्म र भावना विपरीत ठाडो आदेश दिएर हिजोको महेन्द्रीय शैलीमा विकास क्षेत्र, अञ्चलको राजधानी तोके झै तोक्ने प्रयत्न भएको छ। संविधान सभामा पचासौँ पटक छलफल भएर, विज्ञहरुसंग छलफल र गोष्ठी गरेर समिति र आयोगले प्रतिवेदन दिएको थियो। त्यसमा पहिचानका पाँच आधारहरु थिए। यो सबैले स्वीकार गरेकै कुरा हो। तर अहिले हचुवाका भरमा निरंकुश शैलिमा राजधानी र नाम तोक्ने काम भयो। यो दुखद छ। अध्ययन र राजनीतिक चिन्तनको अभावका कारण ओलीले यस्ता हर्कत गरेको उनको आरोप छ। यो केपी शर्मा ओलीको राजनीतिक चिन्तनकै अभावको उपज हो, उनले भने, हामी सबैले यत्रो संघर्ष गरेर ल्याएको लोकतन्त्रलाई एउटा पार्टीभित्रको एउटा गुटको बन्धक बनाउने र उसको लहडमा देश कतिञ्जेल चल्छ ? यसले देशमा लोकतन्त्र सुरक्षित छैन भन्ने देखाएको छ।"
जाजरकोटमा जीप दुघर्टना वडाध्यक्षसहित ६ जनाको मृत्यु (अपडेट),"जाजरकोट : जाजरकोटको जुनीचाँदेमा जीप दुर्घटना हुँदा वडाध्यक्षसहित ६ जनाको मृत्यु भएको छ भने एक जना बेपत्ता भएका छन्। एक जना गम्भीर घाइते भएका छन्। जाजरकोट सदरमुकाम खलंगाबाट जुनीचाँदेतर्फ गैरहेको भे १ ज ९३५ नम्बरको जीप जुनीचाँदे गाँउपालिका १ औलभीरमा दुघर्टना हुँदा ६ जनाको मृत्यु भएको हो। प्रहरीका अनुसार मृत्यु हुनेमा जुनीचाँदे गाँउपालिका वडा नम्बर ११ का वडाध्यक्ष अमरबहादुर शाही, वडा नम्बर ११ कै ६२ वर्षीय कृतिबहादुर शाही, लालबहादुर बुढा र सोही वडाका स्वास्थ्यकर्मी ३२ वर्षीय खेमराज शाहीको मृत्यु भएको छ। त्यस्तै वडा नम्बर ५ गर्खाकोटका २९ वर्षीय कृष्णबहादुर शाही र मटेलाकी २५ वर्षीया मालिका बस्नेतको मृत्यु भएको जिल्ला प्रहरी प्रमुख डिएस्पी किशोर श्रेष्ठले जानकारी दिए। एक जना मजकोट खोलामा बेपत्ता भएका छन्। वडा नम्बर ११ का नरबहादुर बुढा गम्भीर घाइते भएका छन्। उनको उपचारका लागि जिल्ला सदरमुकाम खलंगा ल्याइँदै छ। औलभीरबाट खसेको गाडी करीव दुई सय मिटर तल रहेको मजकोट खोलमा परेको थियो। अहिले गाडी खोलामै छ। वडाध्यक्ष शाहीको शव मात्र निकालिएको छ। अन्यको शव पानी भित्रै खोलामा रहेको र निकाल्न पहल भैरहेको डिएस्पी श्रेष्ठले बताए। गाडी चालक गोरख बस्नेत फरार रहेका छन्। घटनास्थल सदरमुकाम खलंगादेखि २० कोष पश्चिममा पर्दछ।"
डा केसीको तर्फबाट वार्ता गर्न डा क्षेत्रीको संयोजकत्वमा समिति गठन,"काठमाडौं : २४ दिनदेखि अनशनरत प्राडा गोविन्द केसीको तर्फबाट सरकारी टोलीसँग वार्ता गर्न चार सदस्यीय समिति गठन भएको छ । बुधबार केसीको तर्फबाट डा जीवन क्षेत्रीको संयोजकत्वमा ४ सदस्यीय वार्ता टोली गठन भएको हो । डा केसीका सहयोगी प्रितम सुवेदीका अनुसार वार्ता टोलीको सदस्यमा डा अंजनीकुमार झा, डा लोचन कार्की र ओम प्रकाश अर्याल सदस्य रहेका छन् । सरकारले शिक्षासचिव गोपीनाथ मैनालीको संयोजकत्वमा तीन सदस्यीय समिति गठन गरे लगत्तै केसीको तर्फबाट वार्ता गर्न समिति गठन भएको हो ।"
फिनल्याण्डमा प्रधानमन्त्री पद एक दिनको लागि १६ वर्षीया किशोरीलाई हस्तान्तरण !,"फिनल्याण्ड : लैंगिक समानताका लागि उत्कृष्ट देशमध्ये फिनल्याण्ड पर्छ । प्रधानमन्त्री सन्ना मरिनले हालै त्यसको थप उदाहरण प्रस्तुत गरेकी छन् । १६ वर्षीया किशोरीलाई एक दिनका लागि प्रधानमन्त्रीको पद हस्तान्तरण गर्दै मरिनले उदाहरणीय कदम चालेकी हुन् । आभा मुर्तो नामकी ती किशोरी बुधबारका लागि प्रधानमन्त्री बनाइएकी हुन् । तर उनले कुनै नयाँ निर्णय गर्ने वा कानुन बनाउने छैनन् । तर उनले प्रविधिमा महिला अधिकारबारे राजनीतिज्ञहरुसँग दिनभर बैठक बसाउने छुट दिइएको छ । संयुक्त राष्ट्रसंघको बालिका दिवसको अवसरमा च्यारिटीका लागि फिनल्याण्डले यस्तो कार्यक्रम आयोजना गरेको हो । प्लान इन्टरनेश्नलको गल्र्स टेकओभरमा फिनल्याण्डले भाग लिएको यो लगातार चौथो वर्ष हो । जस अनुरुप विश्वभरका देशबाट किशोर किशोरीहरुलाई एक दिनका लागि राजनीति र अन्य क्षेत्रको नेतृत्व दिइन्छ । यस वर्षको कार्यक्रम किशोरीका लागि डिजिटल सीप र प्राविधिक अवसर बढाउनेतर्फ केन्द्रित थियो । जहाँ केन्या, पेरु, सुडान र भियतनाम पनि सहभागी छन् । फिनल्याण्डकी मुर्तोले भने यसरी किशोरीको पक्षमा सबैसामु उभिएर बोल्न पाउँदा आफू खुसी भएको प्रतिक्रिया दिएकी थिइन् । यद्यपि सत्य के हो भने, हामीले अझैसम्म लैंगिक समानता प्राप्त गरिसकेका छैनौँ । पृथ्वीमा कहीँ पनि । जब कि, यस क्षेत्रमा थुप्रै राम्रा काम गरिसकेको भए पनि त्यहाँ अझै धेरै काम गर्नु आवस्यक छ, आभा मुर्तोले भनिन् । उनले बुधबार साँझ प्राविधिमा लैंगिक समानताबारे प्रधानमन्त्रीसँग भेटेर छलफल गर्नेछिन् । प्रधानमन्त्री सान्ना मरिनले भने फिनल्याण्डमा प्रविधिमा हरेकको पहुँच हुने कुराको प्रतिवद्धता व्यक्त गरिन् । मरिन फिनल्याण्डको तेस्रो महिला प्रधानमन्त्री हुनुका साथै सबैभन्दा कान्छो उमेरकी प्रधानमन्त्री हुन् । जो गत वर्ष ३४ वर्षको उमेरमै प्रधानमन्त्री पदमा चुनिएकी थिइन् । साथै उनको गठबन्धन मन्त्रिपरिषदमा पनि महिला मन्त्रीहरुकै वहुमत छ । जसमध्ये तीन मन्त्री त ३५ वर्ष उमेर मुनीका छन् ।"
जाजरकोटमा जीप दुघर्टना : वडाध्यक्षसहित पाँच जनाको मृत्यु,"जाजरकोट : जाजरकोटको जुनीचाँदेमा जीप दुर्घटना हुँदा बडाध्यक्षसहित पाँच जनाको मृत्यु भएको छ। दुई जना बेपत्ता भएका छन्। एक जना गम्भीर घाइते भएका छन्। जाजरकोट सदरमुकाम खलंगाबाट जुनीचाँदेतर्फ गइरहेको भे १ ज ९३५ नम्बरको जीप जुनीचाँदे गाँउपालिका १ औलभीरमा दुघर्टना हुँदा पाँच जनाको मृत्यु भएको हो। प्रहरीका अनुसार मृत्यु हुनेमा जुनीचाँदे गाँउपालिका वडा नम्बर ११ का वडाध्यक्ष अमरबहादुर शाही, वडा नम्बर ११ कै ६२ वर्षीय कृतिबहादुर शाही र सोही वडाका स्वास्थ्यकर्मी ३२ वर्षीय खेमराज शाहीको मृत्यु भएको छ। त्यस्तै वडा नम्बर ५ गर्खाकोटका २९ वर्षीय कृष्णबहादुर शाही र २५ वर्षीया मालिका बस्नेतको मृत्यु भएको जिल्ला प्रहरी प्रमुख डिएस्पी किशोर श्रेष्ठले जानकारी दिए। दुई जना मजकोट खोलामा बेपत्ता भएका छन्। वडा नम्बर ११ का नरबहादुर बुढा गम्भीर घाइते भएका छन्। उनको उपचारका लागि जिल्ला सदरमुकाम खलंगा ल्याइँदैछ। औलभीरबाट खसेको गाडी करीव दुई सय मिटर तल रहेको मजकोट खोलमा परेको थियो। अहिले गाडी खोलामै छ। वडाध्यक्ष शाहीको शव मात्र निकालिएको छ। अन्यको सव पानी भित्रै खोलामा रहेको र निकाल्न पहल भैरहेको डिएस्पी श्रेष्ठले बताए। गाडी चालक गोरख बस्नेत फरार रहेका छन्। घटनास्थल सदरमुकाम खलंगादेखि २० कोष पश्चिम पर्दछ।"
अनशनको २४ औं दिनमा डा केसीसँग वार्ता गर्न सरकारले बनायो समिति,"काठमाडौं : प्राडा गोविन्द केसी अनशन बसेको २४ दिनपछि सरकारले वार्ता समिति गठन गरेको छ । सरकारले बुधबार शिक्षा, विज्ञान तथा प्रविधि मन्त्रालयका सचिव गोपीनाथ मैनालीको नेतृत्वमा तीन सदस्यीय समिति गठन गरेको हो । समितिमा स्वास्थ्य तथा जनसंख्या मन्त्रालयका सहसचिव डा गुणराज लोहनी र चिकित्सा शिक्षा आयोगका निर्देशक दिलिप शर्मा सदस्य रहेका छन् । सरकारले डा केसीसँग वार्ता गरेर उहाँका मागको विषयमा छलफल गर्ने जिम्मेवारी दिएको छ, सचिव मैनालीले अन्नपूर्णसँग कुरा गर्दै भने । भदौ २९ गते जुम्लाबाट अनशन सुरु गरेका केसीलाई असोज ५ गते नेपालगञ्ज ल्याइएको थियो। नेपालगञ्जबाट हेलिकप्टरमा असोज ६ गते काठमाडौं ल्याइएपछि उनी त्रिवि शिक्षण अस्पतालमा अनशनरत छन्। २४ दिनदेखि अनशनरत केसीको जीवनरक्षामा सरकारले पहल नगरेको भन्दै बुधबार नेपाल चिकित्सक संघले आन्दोलनको घोषणा गरेको थियो । केसीका माग सम्बोधनका लागि सरकारी वार्ता टोली गठन गर्न दिएको अल्टिमेटिम सकिएपछि संघले आन्दोलनको घोषणा गरेको हो । आन्दोलनका कार्यक्रम अन्तर्गत पहिलो दिन संघले बिहीबार बिहान ९ देखि ११ बजेसम्म देशभरका स्वास्थ्य संस्था तथा अस्पतालमा आकस्मिक र कोरोना उपचारबाहेक सबै सेवा बहिष्कार गर्ने भएको छ । सबै सेवा बहिष्कार गरेर जनस्वास्थ्य मापदण्ड पालना गर्दै धर्ना दिने संघले जनाएको छ। त्यसैगरी शुक्रबार देशभर आकस्मिक र कोरोना उपचारबाहेक अन्य स्वास्थ्य सेवा बहिष्कार गर्ने घोषणा संघले गरेको छ । अर्को निर्णय नहुँदासम्म सबै चिकित्सकले कालोपट्टी बाँधेर काम गर्ने भएका छन् । अनशनका लागि डाकेसी डडेल्धुरामा, यस्ता छन् माग अनशनको २३ औं दिनमा केसीलाई भेट्न पुग्यो सरकारी टोली डा केसीको स्वास्थ्य गम्भीर : बीपी घटेर ७०५० मा झर्यो डा केसीको जीवन रक्षाको माग गर्दै चिकित्सक संघले गर्यो आन्दोलनको घोषणा संघले तत्काल सरकारले वार्ता टोली गठन गरेर उनको सत्याग्रहको अन्त्य नगरे थप आन्दोलन गर्ने चेतावनी दिएको थियो। चिकित्सा शिक्षा क्षेत्र सुधारको माग गर्दै २४ दिनदेखि अनशनरत केसीको स्वास्थ्य अवस्था गम्भीर बनेको छ ।"
ताप्लेजुङको ओलाङचुङगोलामा बीओपी स्थापना,"ताप्लेजुङ : ताप्लेजुङ जिल्लाको फक्तालुङ्ग गाउँपालिका ७ स्थित ओलाङचुङगोलामा सशस्त्र प्रहरी बल, नेपालको बोर्डर आउट पोष्ट (बीओपी) स्थापना भएको छ। संस्कृती, पर्यटन तथा नागरिक उड्यनमन्त्री योगेश भट्टराई, गृहसचिव महेश्वर न्यौपाने, प्रहरी महानिरीक्षक शैलेश थापा क्षेत्री, सशस्त्र प्रहरी महानिरीक्षक शैलेन्द्र खनाल, राष्ट्रिय अनुसन्धान विभागका प्रमुख गणेशप्रसाद अधिकारी लगायतको उपस्थितिमा बुधबार बीओपी स्थापना भएको हो। सशस्त्र प्रहरी बल, नेपाल नम्बर १ गुल्म ताप्लेजुङ मातहतमा स्थापना भएको सो बीओपी सीमा सुरक्षा, सीमा क्षेत्रमा हुने चोरीपैठारी र निकासी नियन्त्रण, सीमा अपराध नियन्त्रण लगायतका विविध कामकारवाहीहरुमा परिचालित हुनेछ। सीमानाका भन्दा १२ किलोमिटर यता कञ्चनजंगा संरक्षण परिषद्को दुईवटा दुईतले घरमा स्थापना गरिएको उक्त बीओपीले बुधबारबाट दैनिक कार्य सुचारु गरेको छ। सशस्त्र प्रहरी निरीक्षकको कमाण्डमा आवश्यक बन्दोवस्तीका सामानसहित सो गुल्मबाट त्यसतर्फ खटिएको टोली यही असोज १८ गते साँझ त्यहाँ पुगेको सशस्त्र प्रहरी नायव उपरीक्षक अजय छतकुलीले जानकारी दिए।"
डा केसीको जीवन रक्षाको माग गर्दै चिकित्सक संघले गर्यो आन्दोलनको घोषणा,काठमाडौं : २४ दिनदेखि अनशनरत प्राडा गोविन्द केसीको जीवनरक्षाको माग गर्दै नेपाल चिकित्सक संघले आन्दोलनको घोषणा गरेको छ । केसीका माग सम्बोधनका लागि सरकारी वार्ता टोली गठन गर्न दिएको अल्टिमेटिम सकिएपछि संघले आन्दोलनको घोषणा गरेको हो । आन्दोलनका कार्यक्रम अन्तर्गत पहिलो दिन संघले बिहीबार बिहन ९ देखि ११ बजेसम्म देशभरका स्वास्थ्य संस्था तथा अस्पतालमा आकस्मिक र कोरोना उपचारबाहेक सबै सेवा बहिष्कार गर्ने भएको छ । सबै सेवा बहिष्कार गरेर जनस्वास्थ्य मापदण्ड पालना गर्दै धर्ना दिने संघले जनाएको छ। त्यसैगरी शुक्रबार देशभर आकस्मिक र कोरोना उपचारबाहेक अन्य स्वास्थ्य सेवा बहिष्कार गर्ने घोषणा संघले गरेको छ । अर्को निर्णय नहुँदासम्म सबै चिकित्सकले कालोपट्टी बाँधेर काम गर्ने भएका छ । संघले तत्काल सरकारले वार्ता टोली गठन गरेर उनको सत्याग्रहको अन्त्य नगरे थप आन्दोलन गर्ने चेतावनी दिएको छ। चिकित्सा शिक्षा क्षेत्र सुधारको माग गर्दै २४ दिनदेखि अनशनरत केसीको स्वास्थ्य अवस्था गम्भीर बनेको छ । केसीका सहयोगी प्रितम सुवेदीका अनुसार बुधबार बिहान डा केसीको ब्लड प्रेसर (बी पी) घटेर ७०र५० मा पुगेको हो । अनशन लम्बिदै जाँदा डा केसीको मुटुको चालमा गम्भीर समस्या देखिन थालेको उपचारमा संलग्न चिकित्सकले बताएका छन् । चिकित्सकका अनुसार उनलाई कतिबेला के हुन्छ भनेर भन्नै नसक्ने अवस्था रहेको छ । स्वास्थ्य गम्भीर बन्दा पनि डा। केसीले उपचार लिन मानेका छैनन् । भदौ २९ गते जुम्लाबाट अनशन सुरु गरेका केसीलाई असोज ५ गते नेपालगञ्ज ल्याइएको थियो। नेपालगञ्जबाट हेलिकप्टरमा असोज ६ गते काठमाडौं ल्याइएपछि उनी त्रिवि शिक्षण अस्पतालमा अनशनरत छन्। अनशनको २३ औं दिनमा बुधबार पहिलो पटक सरकारी टोली केसीलाई भेट्न शिक्षण अस्पताल पुगेको थियो । शिक्षा सचिव गोपीनाथ मैनाली दुई सहयोगीका साथ केसी भेट्न अनशनस्थल पुगेको हो । डा केसीको स्वास्थ्य गम्भीर : बीपी घटेर ७०५० मा झर्यो टोलीले अनशन अन्त्य गर्न अनुरोध गर्दा डा। केसीले त्यसका लागि नआउनू भन्दै पठाइ दिएका थिए । स्वास्थ्य अवस्था गम्भीर बन्दै गएकाले डा केसीलाई आइसीयूमा राख्नुपर्ने उनको उपचारमा संलग्न चिकित्सकले बताएका छन् ।
विद्यालय सरह मदर्सालाई सुविधा दिन माग गर्दै मुस्लिम आयोगमा ज्ञापनपत्र,"काठमाडौं : मदर्सा अर्गनाइजेशनले सरकारी नीति अनुसार विद्यालय सरह मदर्साले सबै सुविधा नपाएको भन्दै मुस्लिम आयोगमा ज्ञापनपत्र बुझाएको छ। सरकारले मदर्सा शिक्षालाई मूलधारमा ल्याउने घोषणा गरे पनि कार्यान्वयन नगरेको भन्दै अर्गनाइजेशनले ज्ञापनपत्र बुझाएको हो। मदर्सा शिक्षालाई गतिशील र व्यवस्थित बनाउन माग गर्दै मदर्शा अर्गनाइजेशन अफ नेपाल प्रदेश नम्बर२ ले ११ बुँदे माग राख्दै आयोगमा ज्ञापनपत्र बुझाएको हो। अर्गनाइजेशन प्रदेश २ का अध्यक्ष शशी कपुर मियाँले बुधबार मुस्लिम आयोगका अध्यक्ष महम्मद समिम मियाँ अन्सारीलाई ज्ञापनपत्र बुझाएका हुन्। यसैगरी मदर्सा शिक्षालाई शिक्षाको मूलधारमा ल्याउनको लागि शिक्षा ऐन र नियमावलीमा प्रष्ट व्यवस्था हुनुपर्ने तथा इस्लामी शिक्षा प्रदान गर्न उर्दु, अरबीका विषयमा शिक्षकको रुपमा कार्य गर्ने मौलानाको शैक्षिक प्रमाणपत्रको समकक्षता संघीय सरकारले गर्नुपर्ने समेत माग गरिएको छ। मदर्सा शिक्षाको लागि उर्दु तथा अरबी भाषाको पाठ्यक्रम तयार गर्न पाठ्यक्रम विकास समिति गठन गर्नुपर्ने तथा पाठ्यक्रम निर्माण हुनुपर्ने माग ज्ञापनपत्रमा गरिएको छ। मदर्साको भौतिक संरचना निर्माणका लागि विशेष बजेटको व्यवस्था गर्नुपर्ने, मदर्सालाई सामुदायिक विद्यालय सरह सुविधा उपलब्ध गराउनुपर्नेलगायत माग समेटिएका छन्। ज्ञापनपत्र बुझ्दै आयोग अध्यक्ष मियाँले जाजय मागको कार्यान्वयनका लागि पहल गर्ने प्रतिवद्धता जनाएका छन्। यो मुस्लिम बालबालिकाको भविष्यको कुरा भएकाले यसलाई आयोगले गम्भीरताका साथ लिएको आश्वासन अध्यक्ष मियाँले दिएका छन्।"
नेमकिपाका निर्वाचित वडा सदस्य नै नेकपा प्रवेश,"भक्तपुर : भक्तपुर नगरपालिकामा नेपाल मजदुर किसान पार्टीको तर्फबाट निर्वाचित वडा सदस्यसहित एकसयभन्दा बढी नेता कार्यकर्ता सत्तारुढ नेपाल कम्युनिष्ट पार्टी (नेकपा) प्रवेश गरेका छन्। भक्तपुर नगरपालिका १ वडामा निर्वाचित वडा सदस्य विश्वराज शिल्पकार, नेमकिपाका पूर्वजिल्ला सदस्य रामेश्वर बोहरा, नेमकिपा भक्तपुर नगरपालिका १ वडा समितिका सचिव रमेश न्याइच्याई र कार्यकर्ता सुनिल ग्वाछाको नेतृत्वमा बुधबार ती नेता तथा कार्यकर्ताह सत्तारुढ नेकपा प्रवेश गरेका हुन्। वडा सदस्य शिल्पकार २०५३ सालको स्थानीय निर्वाचनमा पनि नेमकिपाको तर्फबाट वडा सदस्यमा निर्वाचित भएका थिए। वडा सदस्य शिल्पकारले नेकपा प्रवेश गर्नुअघि असोज १५ गते भक्तपुर नपा प्रमुख सुनिल प्रजापतिलाई आफ्नो पदको राजीनामा बुझाएको जानकारी दिए। पूर्वजिल्ला सदस्य बोहरा नेमकिपाको जनवर्गीय संगठन नेपाल क्रान्तिकारी सांस्कृतिक संघका पूर्वअध्यक्षसमेत हुन्। उनलाई गएको स्थानीय तहको निर्वाचनमा सूर्यविनायक नगरपालिका ८ सिपाडोलमा नेमकिपाले वडा अध्यक्ष पदमा उम्मेदवार बनाएको थियो। त्यस्तै नेकपा (नेकपा) प्रवेश गर्ने रमेश न्याइच्याई नेमकिपाको किसान आन्दोलनका अग्रणी नेता स्व ज्ञानबहादुर न्याइच्याईका छोरा हुन्। स्वर्गीय नेता न्याइच्याई भक्तपुर नगरपालिकाको प्रधानपञ्च, प्रमुख हुँदै पुनः वडा अध्यक्ष बनेका थिए। नेमकिपाको इतिहास बोकेका नेता न्याइच्याईकै छोराले नेमकिपा परित्याग गर्नुलाई भक्तपुरको राजनीतिमा अर्थपूर्ण रुपमा लिइएको छ। नेमकिपा परित्याग गरेकाहरुलाई नेकपा (नेकपा) का केन्द्रीय सदस्य एवं बागमती प्रदेशका सचिव आनन्दप्रसाद पोखरेलले पार्टी प्रवेश गराएका थिए। यसरी पार्टी प्रवेश गर्नेहरुमा कान्छाकाजी खत्री, विष्णुप्रसाद शिल्पकार, आशाराम गोथे, गणेशकुमार मचामसी, रमिला कार्कीलगायत रहेका छन्। त्यस्तै जनता समाजवादी पार्टीको भक्तपुर नगर समितिका अध्यक्ष रमेश बल्लसमेत बुधबार नै नेकपा (नेकपा) प्रवेश गरेका छन्। उक्त अवसरमा नेकपा (नेकपा) का केन्द्रीय सदस्य पोखरेलले नवप्रवेशीहरुलाई नवप्रवेशीको रुपमा व्यवहार नगरी पार्टीको नीतिअनुसार पहिलेदेखि काम गरेको आधारमै मूल्यांकन र जिम्मेवारी दिइने आश्वासन दिए। उनले नेमकिपाको संकीर्णतावाद, व्यक्तिवाद, क्षेत्रीयतावादबाट माथि उठेर नेकपा प्रवेश गर्ने नेता तथा कार्यकर्ताहरुको साहस र हिम्मतलाई सलाम गर्दै स्वागत गरे। नेकपा (नेकपा) का अर्का केन्द्रीय सदस्य एवं भक्तपुर इन्चार्ज दिलीप प्रजापतिले नेमकिपाको नेतृत्व र विचार सही नीतिले अघि नबढ्दा निरन्तर खुम्चिँदै आएको जिकिर गरे। उनले पार्टी प्रवेश गर्ने नेता तथा कार्यकर्ताहरुको मूल्यांकन गरी सही ढंगले जिम्मेवारी दिने बताए। कार्यक्रममा नेकपा (नेकपा) का अर्का केन्द्रीय सदस्य एवं भक्तपुर सहइन्चार्ज सोमप्रसाद मिश्र, भक्तपुर जिल्ला अध्यक्ष बचन देउजाले नवप्रवेशीहरुको क्षमताको कदर गरेर उचित जिम्मेवारी दिइने स्पष्ट पारे। उनीहरुले हिजो पार्टी फरक फरक भए पनि झण्डा कम्युनिष्ट नै भएकाले नेकपाभित्र कुनै भेदभाव नहुने जिकिर गरे। त्यस्तै नेमकिपा परित्याग गरी नेकपा (नेकपा) प्रवेश गर्नेमध्ये रामेश्वर बोहरा, रमेश न्याइच्याई, विश्वराज शिल्पकार र सुनिल ग्वाछाले पार्टीको सिद्धान्त र विचारसँग बेमेल नभई पार्टीको गलत कार्यनीतिको कारण नेमकिपा परित्याग गरेको बताए। उनीहरुले पार्टीको विकृतिविसंगति सच्याउन माग गर्दै फरक मत राख्दासमेत उल्टै आफूहरुलाई नै कारबाहीको कोर्रा लगाउने कार्य भएको सुनाए। नेकपा पार्टी प्रवेश कार्यक्रममा सहभागी नेकपा (नेकपा) केन्द्रीय तथा जिल्ला नेता। तस्बिर : ईश्वरकाजी खाइजू"
नेता र हाकिमले पुल्पुल्याएर ठेकेदारले काम गरेनन्,"गोरखा : २०५२०५३ सालदेखि निर्माण आरम्भ भएको गोरखा आरुघाट सडक अहिलेसम्म कालोपत्रे हुनसकेको छैन। सोही समयमा निर्माण सुरु भएको गोरखा भच्चेक सडक पनि अहिलेसम्म कालोपत्रे हुन सकेको छैन। २०६५०६६ सालमा कालोपत्रे गर्ने लक्ष्यका साथ २०६२०६३ सालमा निर्माण आरम्भ भएको गोरखा बारपाक सडक अहिलेसम्म कच्ची नै छ। त्यस्तै गोरखा पालुङ्टार सडक, गोरखा बुंकोट, नाम्जुङ, घैरुङ, फुजेल सडक, गोरखा, घ्याम्पेशाल, ताकु, सौरपानी सडक, गोरखा क्यामुण्टार, महादेवटार, घाटबेशी सडकलगायत ३० भन्दा धेरै सडक दशकौंदेखि पक्की हुन सकेका छैनन्। क्रोनिक बनेका धेरै सडक, पुल, भवन तथा सिँचाइ आयोजनाका कामका बारेमा छलफल गर्न पूर्व प्रधानमन्त्री बाबुराम भट्टराईले बुधबार गोरखामा अन्तरक्रिया कार्यक्रम आयोजना गरे।जिल्ला प्रशासन कार्यालयको समन्वयमा आयोजना भएको सो कार्यक्रममा बोल्दै पूर्व प्रधानमन्त्री भट्टराईले नेता र हाकिमले पुल्पुल्याएर ठेकेदारले काम नगरेको निष्कर्ष निकालेका छन्। जतिबेला हिसिला यमीजी भौतिक योजना मन्त्री हुनुभयो, हामीले गोरखाको दीगो विकास गर्ने रणनीति अनुसार पूर्वपश्चिम जोड्ने सडक निर्माण कार्य आरम्भ गर्यौं। गोरखा बारपाक, गोरखा भच्चेक, गोरखा अरुघाट, गोरखा पालुंटार सडकको स्तरोन्नति गर्ने कामको थालनी गर्यौँ। गोरखा बुटार, गोरखा मनकामना लगायत पूर्व पश्चिम, उत्तर दक्षिण करिडोर जोड्ने थुप्रै सडकको ट्रयाक खोल्ने कामको थालनी गर्यौँ, भट्टराईले भने, तर अहिले १०, १२ वर्ष भइसक्यो, कुनै पनि कामले पूर्णता पाउन सकेका छैनन्। जुन सडकमा अलिअलि कालोपत्रे गरियो, ती सबै भत्किएर कुनै पनि काम लाग्ने छैनन्। ठेकेदार, कर्मचारी र राजनीतिक दलको मिलेमतोमा विकास निर्माणको काम अलपत्र परेको उनले बताए। यी सडक अलपत्र पारिनुको पछाडिका कारणको सूक्ष्म ढंगले विश्लेषण गर्दा म के निष्कर्षमा पुगेँ भने, व्यवसायी, कर्मचारी प्रशासन र राजनीतिक पार्टीका नेताको अवाञ्छित हस्ताक्षेपका कारण विकास निर्माणको काम प्रभावित भएका छन्। जसले सार्वजनिक खरिद ऐनलाई बहानाबाजी बनाएर वर्षौँदेखि काम नगर्ने प्रचलन बस्यो। कति काम कति समयमा सम्पन्न हुन्छ भन्ने बारे आयोजना कार्यालयका प्राविधिकलाई प्रष्ट थाहा हुँदाहुँदै पनि नीतिगत भ्रष्टाचार गरी बजेट सक्ने, काम नगर्ने प्रवृत्ति बढेको उनले बताए। कति समयभित्र कति काम गर्छ, त्यति काम गर्न कति बजेट खर्च हुन्छ भन्ने सबैकुरा कार्यालय प्रमुखलाई थाह हुन्छ। यदि काम गरेनन् भने ठेक्का रद्द गर्ने अधिकार समेत कार्यालय प्रमुखलाई हुन्छ, तर कार्यालय प्रमुखले त्यसो गर्दैनन्। कि ठेकेदारसँगको मिलेमतोमा त्यसो गर्दैन, या त राजनीतिक दलका नेताले सरुवा गर्देलान् भन्ने डरले त्यसो गर्दैनन्। काम गरे पनि अक्षता छरे जस्तो गरेर आलटाल गरेर बजेट खल्तीमा हाल्ने काम मात्र गर्ने गरेको डाक्टर भट्टराईले बताए। कार्यक्रममा कार्यालय प्रमुखलाई भट्टराईले इमान्दार भएर काम गर्न पनि आग्रह गरेका छन्। कसैको डरत्रास, प्रभाव र प्रलोभनमा नपरी काम गर्न उनले आग्रह गरेका थिए। कार्यक्रममा गोरखाबाट निर्वाचित गण्डकी प्रदेशका सांसद, सडक, भवन, सिँचाइ, खानेपानी लगायतका पूर्वाधार निर्माण सम्बन्धी कार्यालयका प्रमुख, विभिन्न निर्माण आयोजनाका निर्माण व्यवसायी, प्रमुख जिल्ला अधिकारीलगायत सहभागी थिए।"
सहकारीको २५ वर्षे रणनीति : उद्यमशीलता र रोजगारीमा छलाङ,"काठमाडौं : उद्यमशीलता र रोजगारी सिर्जनामा सहकारीको प्रयोग बढाइने भएको छ। सहकारीको क्षमता विकास गर्दै अर्थतन्त्रमा महत्वपूर्ण योगदान दिने उद्देश्यले सरकारले सहकारीमार्फत उद्यम र रौजगारीका कार्यक्रम अघि सार्ने भएको हो। सहकारी विकास बोर्डले सहकारीको २५ वर्षे रणनीति बनाएर भूमि, व्यवस्था, सहकारी तथा गरिबी निवारण मन्त्री पद्माकुमारी अर्याललाई हस्तान्तरण गरेको छ।अब सहकारीलाई उद्यमशीलता रोजगारीमा लगाउने छौं, मन्त्री अर्यालले भनिन्। देशभर करिब ३५ हजार सहकारी छन्। तर अहिले सहकारीमार्फत उद्यमशीलता र रोजगारी सिर्जना हुन सकेको छैन। धेरै सहकारीले बचत तथा ऋणको मात्रै कारोबार गर्दै आएकाले कुल ग्राहस्थ उत्पादनमा सहकारीको योगदान बढ्न सकेको छैन। सरकारले पन्ध्रौं योजनमा (आधारपत्र) मा गरिबी निवारण र रोजगारी सिर्जना गर्नमा प्राथमिकता दिइएको छ। आधारपत्रमा आगामी २० वर्षमा देशको आर्थिक वृद्धि स्थिर मूल्यमा १०५ प्रतिशतले रहने उल्लेख गरिएको छ। मन्त्री अर्यालले रणनीति पूरा गर्न कार्ययोजना बनाएर अघि बढ्ने बताइन्। सहकारी क्षेत्रले आउँदो ५, १०, १५, २० र २५ वर्षमा प्राप्त गर्न सक्ने उपलब्धि र त्यसबाट नेपालको अर्थतन्त्रका विविध क्षेत्रहरूमा हुने योगदानलाई वस्तुपरक रूपमा प्रक्षेपण गरिएको छ, उनले भनिन्,रणनीति पूरा गर्न ठोस कार्ययोजना बनाएर अघि बढ्नै छौं। सहकारीले कुल गार्हस्थ्य उत्पादनमा ३ प्रतिशत योगदान दिइरहेको छ। आगामी २५ वर्षमा कुल ग्राहस्थ उत्पादनमा सहकारीको योगदान १५ प्रतिशत पुर्याउने लक्ष्य लिएको मन्त्री अर्यालले बताइन्। आर्थिक वृद्धि आर्थिक रूपले सक्रिय (१५ वर्ष माथि) जनसंख्याको हाल करिब ३१ प्रतिशत सहकारीका सदस्य छन्। आगामी २५ वर्षभित्र ७५ प्रतिशतमा पुर्याउने रणनीतिमा उल्लेख गरिएको छ। हाल रहेका सहकारीको संख्यालाई आगामी २५ वर्षमा मर्ज गरेर दुई तिहाइले घटाउने सरकारको योजना छ। करिब १५ हजारको संख्या कायम गर्ने र गुणात्मक बनाउने रणनीतिमा समेटिएको छ। आगामी २५ वर्षमा कुल गार्हस्थ्य मूल्य अभिवृद्धिमा कृषि सहकारीको ५९२ प्रतिशत, गैरकृषिको ५४१ प्रतिशत, सेवा सम्बन्धी सहकारीको ३२२ प्रतिशत र बचत तथा ऋण सहकारीको ०४५ प्रतिशतको योगदान रहने दावी गएिको छ। अर्थतन्त्रमा योगदान पुर्याउनको लागि आगामी ५ वर्ष (सन् २०२५ को अन्त्यसम्ममा) यो करिब ३ खर्ब शेयर पुँजी पुग्ने बोर्डका सहअध्यक्ष दक्ष पौडेलले बताए। आगामी १० मा ४२० खर्ब, १५ वर्षमा ६८० खर्ब, २० वर्षमा १०९५ खर्ब र २५ वर्षमा वर्षमा १७७० खर्ब पुग्ने आँकलन गरिएको छ। जुन तत्कालिक कुल गार्हस्थ्य उत्पादनको क्रमशः करिब ४९६ प्रतिशत, ५१९ प्रतिशत, ५३३ र ५४२ प्रतिशत हुन आउँछ। रणनीतिक लक्ष्य पूरा गर्न सहकारीले हालको ३४५ खर्ब बचत परिचालन बढाएर आगामी ५ वर्षमा १०४० खर्ब बनाउनुपर्छ। यो कुल गार्हस्थ्य उत्पादनको करिब १४४० प्रतिशत हो। आगामी १०, १५, २० र २५ वर्षसम्ममा क्रमशः रु १६७४ खर्ब, २४४८ खर्ब, ३९४३ खर्ब र ६३४३ खर्व बचत हुने अनुमान बोर्डको छ। यो प्रक्षेपित कुल गार्हस्थ्य उत्पादनको क्रमशः करिब १५२९ प्रतिशत, १५८३ प्रतिशत, १६१६ प्रतिशत र १६३६ प्रतिशत हुनेछ। हाल रहेको रु३३२ खर्ब लगानी आगामी ५ वर्षमा ६५३ खर्ब पुग्ने प्रक्षेपण गरिएको छ। यो प्रक्षेपण कुल गार्हस्थ्य उत्पादनको करिब ११४५ प्रतिशत हुन आउँछ। यसैगरी उक्त लगानी आगामी १० वर्षमा ११४० खर्ब, १५, वर्षमा १९४३ खर्ब, २० वर्षमा ३२६५ खर्ब र २५ वर्षमा ५४४४ खर्ब लगानी हुने सरकरको अनुमान छ। आगामि ५ वर्षमा ७० लाख सहकारीका सदस्य पुग्ने उल्लेख गरिएको छ। आगामी २५ वर्षमा १ करोड ४० लाख सहकारीका सदस्य पुग्ने सरकारको अनुमान छ। बोर्डका सहअध्यक्ष पौडेलका अनुसार आगामी २५ वर्षमा मुलुकको ९० प्रतिशत घरधुरी कुनै न कुनै प्रकृतिको सहकारीमा आवद्ध हुनेछन्।"
डा केसीका मागमा अब वार्ता : गोपीनाथ मैनाली र जीवन क्षेत्री संयोजकत्वमा समिति गठन,"काठमाडौं : प्राडा गोविन्द केसी अनशन बसेको २४ दिनपछि सरकारले वार्ताका लागि औपचारिक रुपमा समिति गठन गरेको छ। बुधबार सरकारले शिक्षा, विज्ञान तथा प्रविधि मन्त्रालयका सचिव गोपीनाथ मैनालीको नेतृत्वमा तीन सदस्यीय समिति गठन गरेको हो। समितिमा स्वास्थ्य तथा जनसंख्या मन्त्रालयका सहसचिव डा गुणराज लोहनी र चिकित्सा शिक्षा आयोगका निर्देशक दिलिप शर्मा सदस्य छन्। सरकारले वार्ता टोली गठन गरे लगत्तै डा केसीको तर्फबाट वार्ता गर्न चार सदस्यीय समिति गठन भएको छ। केसीको तर्फबाट डा जीवन क्षेत्रीको संयोजकत्वमा चार सदस्यीय वार्ता टोली गठन भएको हो। डा केसीका सहयोगी प्रितम सुवेदीका अनुसार वार्ता टोलीको सदस्यमा डा अंजनीकुमार झा, डा लोचन कार्की र ओम प्रकाश अर्याल सदस्य छन्। अनशनको २३ औं दिन मंगलबार अनशनस्थलमा पुगेर डा केसीसँग पहिलो पटक सरकारी प्रतिनिधिको तर्फबाट शिक्षा सचिव मैनालीले अनशन फिर्ता लिन अनुरोध गरेका थिए। सरकारले बुधबार मैनालीकै नेतृत्वमा वार्ता समिति गठन गरेको हो। भदौ २९ गते जुम्लाको एक धर्मशालाबाट १९ औं अनशन सुरु गरेका केसीलाई असोज ५ गते नेपालगञ्ज ल्याइएको थियो। स्वास्थ्य अवस्था गम्भीर बनेको भन्दै नेपालगञ्जबाट हेलिकप्टरमा असोज ६ गते काठमाडौं ल्याइएपछि उनी त्रिवि शिक्षण अस्पतालमा अनशनरत छन्। २४ दिनदेखि अनशनरत केसीको जीवनरक्षामा सरकारले पहल नगरेको भन्दै बुधबार नेपाल चिकित्सक संघले आन्दोलनको घोषणा गरेको थियो। संघले तत्काल सरकारले वार्ता टोली गठन गरेर उनको सत्याग्रहको अन्त्य नगरे थप आन्दोलन गर्ने चेतावनी दिएको थियो। चिकित्सा शिक्षा क्षेत्र सुधारको माग गर्दै २४ दिनदेखि अनशनरत केसीको स्वास्थ्य अवस्था गम्भीर बनेको छ। स्वास्थ्य अवस्था गम्भीर बन्दै गएकाले डा केसीलाई आइसीयूमा राख्नुपर्ने उनको उपचारमा संलग्न चिकित्सकले बताएका छन् । यी हुन् केसीका माग डा केसीले कर्णाली स्वास्थ्य विज्ञान प्रतिष्ठानमा तत्काल पूर्वाधार र जनशक्ति पुर्याएर एमबीबीएस कार्यक्रम सञ्चालन गर्नुपर्ने, कोभिड तथा अन्य रोगका सबै बिरामीका लागि उचित उपचारको व्यवस्था हुनुपर्नेसहित ६ वटा मागलाई अगाडि सारेका छन्। २०७५ साउन १० गतेको सम्झौताअनुसार चिकित्सा शिक्षा ऐन संशोधन हुनुपर्ने मागलाई केसीले प्राथमिकताका साथ उठाएका छन्। उनले त्रिवि चिकित्साशास्त्र अध्ययन संस्थामा वरिष्ठता मिचेर भएका नियुक्ति सच्याउनुपर्ने, बयलपाटा अस्पताललाई नियमित आवश्यक बजेटको व्यवस्था गरी दिगो निःशुल्क सेवा सुनिश्चित गर्नुपर्ने र भ्रष्टाचारका विभिन्न काण्डमा मुछिएकालाई कारबाही गर्नुपर्ने प्रमुख ६ वटा माग अगाडि सारेका छन्।"
दाङमा कोरोनाले एक महिलाको मृत्यु,दाङ : दाङ घोराहीकी एक महिलाको कोरोना भाइरस (कोभिड१९) संक्रमणका कारण मृत्यु भएको छ । घोराही उपमहानगरपालिका वडा नम्बर १५ निवासी ३५ वर्षीया महिलाको बाँकेस्थित भेरी अस्पतालमा बुधबार दिउँसो मृत्यु भएको हो । उनलाई असोज १८ गते नेपालगञ्ज मेडिकल कलेज शिक्षण अस्पताल कोहलपुरमा कोरोना पुष्टि भएको थियो । उनी सोही दिन नेपालगञ्जस्थित भेरी अस्पतालमा भर्ना भएकी थिइन् । उनको स्वास्थ्यमा सुधार नआएपछि बुधबार दिउँसो मृत्यु भएको बाँकेका जिल्ला कोरोना फोकल पर्सन नरेश श्रेष्ठले जानकारी दिए।
"कतार एयरवेजले शिक्षकहरुलाई २१,००० निःशुल्क टिकट प्रदान गर्ने","दोहा : कोभिड१९ महामारीको चुनौतीपूर्ण समयमा पनि युवा एवं बालबालिकाहरुलाई शिक्षा सुविधा प्रदान गर्न निरन्तर लागी रहेका शिक्षकहरुको सम्मान स्वरुप विश्व शिक्षक दिवसको उपलक्ष्यमा कतार एयरवेजले २१,००० निःशुल्क टिकट वितरण गर्ने जानकारी दिएको छ । टिकट अक्टोबर ५ दोहाको समय अनुसार बिहान ४ बजेदेखि सुरु भई अक्टोबर ८ बिहान ०३ः५९ बजेसम्म वितरण वितरण गरिनेछ । शिक्षकहरुले यस सीमित योजनामा सहभागी हुन त्रबतबचबष्चधबथक। : मा गई एक आवेदन फारम भरेर एक युनिक कोड लिुनपर्नेछ र टिकट फस्र्ट कम फस्र्ट सर्भका आधारमा वितरण गरिनेछ ।"
डा केसीको स्वास्थ्य गम्भीर : बीपी घटेर ७०५० मा झर्यो,"काठमाडौं : चिकित्सा शिक्षा क्षेत्र सुधारको माग गर्दै २४ दिनदेखि अनशनरत प्राडा गोविन्द केसीको स्वास्थ्य अवस्था गम्भीर बनेको छ । डा केसीका सहयोगी प्रितम सुवेदीका अनुसार बुधबार बिहान डा केसीको ब्लड प्रेसर (बीपी) घटेर ७०५० मा पुगेको हो । अनशन लम्बिदै जाँदा डा केसीको मुटुको चालमा गम्भीर समस्या देखिन थालेको उपचारमा संलग्न चिकित्सकले बताएका छन् । चिकित्सकका अनुसार उनलाई कतिबेला के हुन्छ भनेर भन्नै नसक्ने अवस्था रहेको छ । स्वास्थ्य गम्भीर बन्दा पनि डा केसीले उपचार लिन मानेका छैनन् । भदौ २९ गते जुम्लाबाट अनशन सुरु गरेका केसीलाई असोज ५ गते नेपालगञ्ज ल्याइएको थियो। नेपालगञ्जबाट हेलिकप्टरमा असोज ६ गते काठमाडौं ल्याइएपछि उनी त्रिवि शिक्षण अस्पतालमा अनशनरत छन्। केसीको जीवनरक्षाको माग गर्दै आवासीय चिकित्सकले मंगलबारदेखि ओपीडी सेवा बहिष्कार गरेर आन्दोलन गरिरहेका छन् । चिकित्सा शिक्षा सुधारको मागसहित अनशनमा बसेका डा। केसीको जीवन रक्षाको माग गर्दै त्रिवि शिक्षण अस्पताल, वीर अस्पताल र बीपी कोइराला स्वास्थ्य विज्ञान प्रतिष्ठानका आवासीय चिकित्सकले ओपीडी सेवा बहिष्कार गरेका हुन् । सरकारले कोरोना भाइरसको समयमा अनशन अन्त्य गर्न अनुरोध गरेको छ । डा केसीले भने औपचारिक वार्ता टोली गठन गरेर सरकारले मागको सुनुवाइ गर्नुपर्ने अडान लिएका छन् । अनशनको २३ औं दिनमा बुधबार पहिलो पटक सरकारी टोली केसीलाई भेट्न शिक्षण अस्पताल पुगेको थियो । शिक्षा सचिव गोपीनाथ मैनाली दुई सहयोगीका साथ केसी भेट्न अनशनस्थल पुगेको हो । टोलीले अनशन अन्त्य गर्न अनुरोध गर्दा डा केसीले त्यसका लागि नआउनू भन्दै पठाइ दिएका थिए । स्वास्थ्य अवस्था गम्भीर बन्दै गएकाले डा। केसीलाई आइसीयूमा राख्नुपर्ने उनको उपचारमा संलग्न चिकित्सकलेब बताएका छन् । प्रमुख प्रतिपक्षी दल नेपाली कांग्रेसले २४ दिनदेखि अनशनमा रहेका डा गोविन्द केसीका मागको सम्बोधन नगरेको भन्दै आपत्ति जनाएको छ । कांग्रेस प्रवक्ता विश्वप्रकाश शर्माले बुधबार विज्ञप्ति सार्वजनिक गर्दै डा केसीसँग सरकारले वार्ता नगरेको भन्दै आपत्ति जनाएका हुन् । विज्ञप्तिमा प्रवक्ता शर्माले प्रश्न गर्दै भनेका छन्, डाकेसीसँग कुरै नगर्ने बरु कात्रो पठाउने तयारी हो ? विज्ञप्तिमा डा केसीको स्वास्थ्य जटिल बन्दै गएको तर बालुवाटारले बालहठ गरेको भन्दै आपत्ति जनाइएको हो । शर्माले केसीका जाजय आवाजलाई सम्बोधन नगरेर भुल नगर्न सरकारलाई चुनौतिसमेत दिएका छन् । डा केसीको स्वास्थ्य स्थिति जटिल बन्दै गएको छ । वार्ता नगर्ने बालुवाटारे बालहठ यहाँलाई महंगो पर्नेछ प्रधानमन्त्रीज्यू, विज्ञप्तिमा भनिएको छ, हेक्का रहोस् लोकतन्त्र भर्सेस कम्युनिस्टतन्त्र मा अन्ततः जित लोकतन्त्रकै हुनेछ । डा केसीको जायज आवाजलाई सम्बोधन गर्न ढिलाई गर्ने गम्भीर भुल किमार्थ नगरियोस् ।"
सिन्धुली अस्पतालमा इमरजेन्सी र प्रसुती बाहेकका सेवा बन्द,"सिन्धुली : स्वास्थ्यकर्मी र कर्मचारीहरुमा कोरोना भाइरस (कोभिड १९) संक्रमण पुष्टि भएपछि सिन्धुली अस्पताल सिल गरिएको छ। एकै पटक धेरै स्वास्थ्यकर्मी र कर्मचारीहरुमा संक्रमण भएपछि बुधबारबाट अस्पतालमा इमरजेन्सी र प्रसुती सेवा बाहेकका सम्पूर्ण सेवा बन्द गरिएको अस्पतालका व्यवस्थापक विमल श्रेष्ठले जानकारी दिए। कोरोना संक्रमण भएका स्वास्थ्यकर्मी र कर्मचारीलाई सेफ आइसोलेसनमा राखिएको छ। कन्ट्रयाक्ट ट्रेसिङका आधारमा स्वाब संकलन गर्ने कार्य भएको छ। अर्को सूचना नभएसम्मका लागि इमरजेन्सी र प्रसुती सेवा बाहेकका सम्पूर्ण सेवाहरु बन्द गरिएको हो, श्रेष्ठले भने। स्वास्थ्य सुरक्षा र आवश्यकताका आधारमा इमरेन्सी र प्रसुती सेवा भने निरन्तर संचालनमा रहेन श्रेष्ठले स्पष्ट पारे। संक्रमण पुष्टि भएकालाई सेफ आइसोलेसनमा राखिएको र उनीहरुको सम्पर्कमा भएकाको बुधबार नै स्वाब संकलन गरेर परीक्षणका लागि पठाउने तयारी समेत गरिएको छ। जिल्लामा एकैपटक धेरैको संख्यामा स्वास्थ्यकर्मी, सुरक्षाकर्मी, सरकारी कर्मचारी, शिक्षक तथा बैंकका स्टाफलाई कोरोना पोजेटिभ देखिएको हो। कर्मचारीहरुमा कोरोना संक्रमण भएपछि सिन्धुलीमा चारवटा बैंक र मालापोत कार्यालय अनिश्चित समयसम्मका लागि बन्द भइसकेका छन्। जिल्लामा कोरोना भाइरस संक्रमितिको संख्या १ सय ३३ पुगेको छ। उनीहरुमध्ये ६५ जना सक्रिय संक्रमित रहेको जनस्वास्थ्य कार्यालय सिन्धुलीले जनायो।"
२ महिने शिशुको मृत्युपछि कोरोना रिपोर्ट पोजिटिभ,झापा : झापाको मेची अस्पतालमा उपचारका क्रममा मृत्यु भएका दुई महिने शिशुमा कोरोना संक्रमण देखिएको छ । भद्रपुर नगरपालिका ८ का शिशुमा निमोनियाको समस्या थियो । उनलाई श्वासप्रश्वासमा समस्या देखिएपछि मंगलबार बिहान मेची अस्पताल पुर्याइएको थियो । शिशुमा कोरोनाको लक्षण देखा परेपछि मध्यान्ह् १२ बजे स्वाब संकलन गरिएको अस्पतालले जानकारी दिएको छ । शिशुमा श्वासप्रश्वासमा समस्या बढ्दै गएपछि स्वाब लिइएको थियो । स्वाब लिएको ६ घण्टाभित्रै शिशुको मृत्यु भएको अस्पतालका सूचना अधिकारी मनोज पोख्रेलले जानकारी दिए । अस्पतालले शिशुको मृत्यु भएको जानकारी आफन्तलाई दिएपछि आफन्तले शिशुको शव बुझेर घर लगेको तीन घण्टापछि कोरोना पुष्टिको रिर्पोट आएको थियो । मृतक शिशुमा संक्रमण पुष्टि भएपछि उनको घर आसपास क्षेत्र सिल गरिएको छ। भद्रपुर नगर स्वास्थ्य शाखाका अनुसार शिशुको दाहसंस्कारका लागि नेपाली सेनालाई जिम्मा लगाइने भएको छ । शिशुसँगै सम्पर्कमा रहेका अन्य परिवारका सदस्यको स्वाब पनि बुधबार लिइने तयारी भएको जिल्ला स्वास्थ्य कार्यालयका कार्यक्रम संयोजक जीवन चौलागाईले जानकारी दिए ।
काठमाडौं उपत्यकामा १६८४ जनामा संक्रमण,"काठमाडौं : पछिल्लो २४ घण्टामा काठमाडौं उपत्यकामा थप १ हजार ६८४ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा थप १ हजार ६८४ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। उनका अनुसार काठमाडौंका १२९६ जना, भक्तपुरका ९५ जना र ललितपुरका २९६ जनामा कोरोना भाइरस संक्रमण पुष्टि भएको छ। पछिल्लो २४ घण्टामा ३४३९ जनामा कोरोना भाइरस (कोभिड१९) को संक्रमण पुष्टि भएको छ। बुधबार १४ हजार २०९ नमुना परीक्षण गर्दा ३ हजार ४३९ संक्रमण पुष्टि भएको हो । २५ हजार ७ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा १० हजार ५९६ जना र होम आइसोलेसनमा १४ हजार ४११ जना रहेका छन्। यस्तै क्वारेन्टाइनमा ४ हजार २२१ जना रहेका छन्। बुधबार थप ११२६ जना निको भएपछि निको भएको मन्त्रालयले जनाएको छ। योसँगै कुल डिस्चार्ज हुनेको ६८ हजार ६६८ पुगेको छ।"
उपत्यकामा उच्च सतर्कता अपनाउन सरकारको अपील,"काठमाडौं : काठमाडौं उपत्यकामा कोरोना सङ्क्रमणको जोखिम उच्च रहेको औँल्याउँदै सरकारले उच्च सतर्कता अपनाउन उपत्यकावासीमा अपील गरेको छ। असोज १९ गते बसेको मन्त्रिपरिषद् बैठकको निर्णय सार्वजनिक गर्न सञ्चार तथा सूचना प्रविधि मन्त्रालयमा बुधबार आयोजित पत्रकार सम्मेलनमा सरकारका प्रवक्ता एवं परराष्ट्रमन्त्री प्रदीपकुमार ज्ञवालीले मुलुकको अन्य भूभागमा कोरोनाको प्रकोप विस्तारै नियन्त्रणउन्मुख हुँदै गए पनि काठमाडौं उपत्यका अझै पनि उच्च जोखिम कायम रहेको बताए। 'हाल प्रत्येक दिन देखिने कूल सङ्क्रमितमध्ये आधाभन्दा बढी सङ्क्रमितको सङ्ख्या उपत्यकामा रहेको छ। अहिलेसम्म उपत्यकामा कोरोना सङ्क्रमण नियन्त्रण उन्मुख नदेखिएको हुनाले काठमाडौंवासीले असाध्यै धेरै सतर्कता अपनाउनुपर्ने जरुरी छ', उनले भने, 'झण्डै ४० लाख बसोबास गर्ने उपत्यकामा यदि सङ्क्रमण अनियन्त्रित भयो भने त्यसले हामीलाई निकै ठूलो जोखिममा पुर्याउनसक्ने अवस्था छ।' मन्त्री ज्ञवालीले काठमाडौंवासीलाई आफूले सेवा दिँदा वा लिँदा, व्यवसाय सञ्चालन गर्दा वा सहयोग पुर्याउँदा, सार्वजनिक यातायात वा निजी सवारीसाधनमा हिँडडुल गर्दा तथा अन्य कुनै प्रकारको गतिविधि गर्दा कोरोनाको उच्च जोखिमलाई ध्यानमा राखेर सतर्कता अपनाउन विशेष आग्रह गरे। 'देशैभर क्रमशः कोरोना सङ्क्रमण घट्दै गरेको अवस्थामा काठमाडौं उपत्यकाको अवस्था अझै पनि उच्च जोखिममा छ। यो कुरालाई ध्यानमा राख्न सरकारको तर्फबाट विशेष आग्रह गर्दछु', उनले भने। नेपालीको सबैभन्दा ठूलो चाड वडादशैँ नजिकिँदै गरेको अवस्थामा कोरोनाको थप जोखिम बढ्नसक्ने औँल्याउँदै उनले स्वस्थ्य आगामी दिनमा पनि यस्ता पर्व मनाउन सकिनेतर्फ ध्यान दिन आग्रह गरे। 'दशैँको महत्वपूर्ण पक्ष भनेको पारिवारिक पुनर्मिलन र अग्रजबाट शुभाशिष लिने हो, तर यस्तो अवस्थामा परिवारका ज्येष्ठ सदस्यको स्वास्थ्यमा प्रतिकूल असर पर्नसक्छ। त्यसो हुनाले दशैँ मनाउँदा आफ्ना अभिभावकको सुरक्षा संवेदशनीलतालाई असाध्यै ध्यानमा राख्न जरुरी छ', मन्त्री ज्ञवालीले भने। विगतमा जस्तो गाउँगाउँबाट काठमाडौं ओहोरदोहोर गर्दा सङ्क्रमण फैलने जोखिम उच्च हुने भन्दै उनले टेलिफोनमार्फत आर्शीवाद लिन सकिने बताए। ""परिवारका ज्येष्ठ सदस्य सुरक्षित रहनुभयो भने यस्ता अवसर पटकपटक आउँछन्', उनले भने, 'तर हाम्रो सानो लापरवाहीले उहाँहरुको स्वास्थ्यमा ठूलो जोखिम बढ्न सक्छ।' नेपालमा पछिल्लो समय ६० वर्ष मुनिका व्यक्तिमा कोरोना सङ्क्रमण दर र मृत्युदर तुलनात्मकरुपमा कम देखिएको छ। केही दिनयता नेपालमा कोरोनाका कूल सङ्क्रमितको आधाभन्दा बढी सङ्ख्या काठमाडौं उपत्यकामा देखिन थालेको छ।"
चार लाख बढीको अवैध सामान बरामद,"विराटनगर : भारत र नेपालबाट भन्सार छली गरेर आयात निर्यात भइरहेको अवस्थामा चार लाख १४ हजार मूल्य बराबरको अवैध सामान प्रहरीले मोरङका विभिन्न स्थानबाट बरामद गरेको छ। धनपालथान गाउँपालिका१ गडेरीयाबाट प्रहरीले ९० बोरा सेतो मटर मंगलबार बरामद गरेको छ। नेपालबाट तस्करी गरेर भारततर्फ लगिँदै गरेको सूचनाका आधारमा एक लाख ८० हजार मूल्य बराबरको मटर बरामद गरिएको मोरङ प्रहरी प्रमुख एसपी सन्तोष खड्काले जानकारी दिए। उनका अनुसार नेपालभारत सीमा क्षेत्रको दशगजा नजिकै रहेको श्याम मण्डलको घरको आँगनबाट मटर बरामद भएको हो। आधिकारिक बिल देखाउन नसकेपछि तस्करीको मटर नियन्त्रणमा लिइएको खड्काले बताए। उनले भारततर्फ कटाउन लागेको अवस्थामा प्रहरीले फेला पारेको बताए। त्यस्तै विराटनगर महानगरपालिका१५ बाट भारतदेखि नेपालतर्फ अवैध रुपमा आयात भइरहेको कपडा, जुत्ता र किराना मालसामान प्रहरीले मंगलबार राति बरामद गरेको छ। प्लाष्टिकको बोरामा प्याक गरेर आयात गर्दै गरेको अवस्थामा एक लाख २६ हजार मूल्य बढीको जुत्ता, कपडा र किराना सामान नियन्त्रणमा लिइएको एसपी खड्काले बताए। विराटनगर१४ बाट प्रहरीले बुधबार बिहान भारतबाट अवैध रुपमा ल्याउँदै गरेको अवस्थामा ६० किलो काजु र ९० किलो जिरा बरामद गरेको छ। एक लाख आठ हजार मूल्य बराबरको काजु र जिरा जिल्ला प्रहरी कार्यालय मोरङबाट खटिएको टोलीले नियन्त्रणमा लिएको हो। एसपी खड्काले बरामद भएका भन्साली छलीका अवैध सामान आवश्यक कारबाहीका लागि विराटनगर भन्सार कार्यालयमा बुझाइएको जानकारी दिए। उनले नियन्त्रणमा लिइएका सबै सामान चार लाख १४ हजार मूल्य बराबरको रहेको जानकारी दिए।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य मन्त्रालयको तथ्यांक अनुसार नेपालमा पछिल्लो २४ घण्टाको अवधिमा ३ हजार ४ सय ३९ जनामा कोरोना भाइरसको संक्रमण पुष्टि भएको छ। बुधबार स्वास्थ्य तथा जनसंख्या मन्त्रालयले जारी गरेको नियमित प्रेस ब्रिफिङमा यस्तो तथ्यांक पेश गरिएको हो । मन्त्रालयका प्रवक्ता प्राडा जागेश्वर गौतमका अनुसार बुधबार थप १४ हजार २०९ पीसीआर परीक्षण गरिएकोमा २४ घण्टाको अवधिमा अहिलेसम्म सबैभन्दा धेरै संक्रमित भएका हुन् । यस्तै देशभर २५ हजार ७ जना सक्रिय संक्रमित रहेको बताइएको छ । साथै संस्थागत आइसोलेसनमा १० हजार ५ सय ९६ जना छन्। यससँगै हालसम्म ११ लाखको पीसीआर परीक्षण भइसकेको प्रवक्ता गौतमले बताए । यस्तै ६८ हजार ६ सय ६८ जनाको निको भइसकेको छ। स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ । नेपालमा कोरोना संक्रमितको संख्या ९० हजार ८१४ पुगेको छ ।
टिभिएसको मोटरसाइकल दराजमा किन्ने पहिलो २० जनालाई थप ५५०० छुट,"काठमाडौं : जगदम्बा मोटर्स र दराज एपबीच व्यवसायीक सम्झौता भएको छ । यी दुई कम्पनीबीच भएको सम्झौताले दराज एपबाट टिभिएसका मोटरसाइकल तथा स्कुटर खरिद गर्ने ग्राहकलाई प्रत्यक्ष फाइदा पुग्ने छ । दुबै कम्पनीले गरेको सम्झौताले दराज एपबाबट टिभिएसका मोटरसाइकल तथा स्कुटर खरिद गर्ने सुरुवाती २० जनाले ५ हजार ५०० रुपैयाँ बराबरको स्पेशल डिस्काउन्ट भौचर प्राप्त गर्न सक्ने छन् । यसका साथै बम्पर उपहारमा दराज एपबाट मोटरसाइकल तथा स्कुटर खरिद गर्ने मध्य एक जनाले टिभिएस आरटीआर १६० फोर भी सिंगल डिस्क मोटरसाइकल जित्न सक्ने छन् । जगदम्बा मोटर्स प्रालि र दराज एपबीच भएको सम्झौँता आज अक्टोबर ५ देखि अक्टोबर १४ तारिखसम्म दराजदशैं धमाका नामक स्कीममा टिभिएसका मोटरसाइकल खरिद गर्ने ग्राहकले यस्तो छुट प्राप्त गर्न सक्ने छन् । यस योजनाका बारेमा बोल्दै जगदम्बा मोर्टस प्रा लि का भाइस प्रेसिडेन्ट दिपक कुमार अग्रावालले भने, हामी जगदम्बा मोटर्स सधै ग्राहकलाई केही न केही नयाँ दिने प्रयासमा हुने छौं । दशैं नजिकिएको छ, कोभिड १९ को असर लगायतका विषम परिस्थितिसँग हामी जुधिरहेका छौं । यस्तो अवस्थामा पनि ग्राहकलाई केही थप सुविधा दिन हामीले दराजसँग मिलेर नयाँ स्कीम ल्याएका हौं । यस स्कीममा दराजबाट मोटरसाइकल तथा स्कुटर खरिद गर्ने ग्राहकलाई थप सुविधा घोषणा गर्न पाउँदा हामी निकै खुसी र उत्साहित छौं । कम्पनीले संचालन गरेको टिभिएस दशैंको आशा योजनाअन्तर्गत दिइएको मोटरसाइकलमा ९ हजार छुट र स्कुटरमा ७ हजार छुटको स्कीम ग्राहकले दराजमा पनि पाउने छन् । साथै, कम्पनीले हरेक हप्ता गर्दै आएको बम्पर लक्की ड्र मार्फत टिभिएस आरआर ३१० मोटरसाइकल जित्ने अवसर प्राप्त गर्नेछन् ।"
२४ घन्टामा ३ हजार ४३९ जनामा कोरोना संक्रमण,"काठमाडौं : देशभरमा बुधबार तीन हजार ४३९ सङ्क्रमित थपिएसँगै कुल सक्रिय सङ्क्रमितको सङ्ख्या २५ हजार सात पुगेको छ । स्वास्थ्य तथा जनसङ्ख्या मन्त्रालयको नियमित पत्रकार सम्मेलनमा प्रवक्ता प्राडा जागेश्वर गौतमले काठमाडौँ उपत्यकामा पछिल्लो २४ घण्टामा एक हजार ६८४ सङ्क्रमित थपिएको जानकारी दिए । उपत्यकामा थपिएका सङ्क्रमितमध्ये काठमाडौँमा एक हजार २९६, भक्तपुरमा ९५ र ललितपुरमा २९३ रहेका छन् । पछिल्लो २४ घण्टामा देशभरका प्रयोगशालामा गरी १४ हजार २०९ नमूना परीक्षण भएको थियो । हालसम्म ११ लाख १३ हजार ४८५ नमूना परीक्षण भइसकेको छ । देशभरमा पछिल्लो २४ घण्टामा एक हजार १२६ जना डिस्चार्ज भएका छन् । हालसम्म डिस्चार्ज हुनेको सङ्ख्या जम्मा ६८ हजार ६६८ रहेको छ । यो जम्मा सङ्क्रमितमध्ये ७२ प्रतिशत हो । देशभरमा क्वारेन्टिनमा रहनेको सङ्ख्या चार हजार १६४ रहेको छ । देशभर सक्रिय सङ्क्रमितमध्ये १० हजार ५९६ संस्थागत आइसोलेसन र १४ हजार ४११ होम आइसोलेसनमा रहेका छन् । प्रदेशअनुसार संस्थागत आइसोलेसनमा सक्रिय सङ्क्रमित प्रदेश १ मा ५४६, प्रदेश २ मा ३३३, बाग्मती प्रदेशमा सात हजार ९०८, गण्डकी प्रदेशमा ४४१, लुम्बिनी प्रदेशमा ८४२, कर्णाली प्रदेशमा ३५२ र सुदूरपश्चिम प्रदेशमा १७४ रहेका छन् । त्यस्तै होम आइसोलेनमा प्रदेश १ मा एक हजार ८४७, प्रदेश २ मा ५३०, बाग्मती प्रदेशमा नौ हजार १७२, गण्डकी प्रदेशमा ५६५, लुम्बिनी प्रदेशमा एक हजार ४७४, कर्णाली प्रदेशमा ३१५ र सुदूरपश्चिम प्रदेशमा ५०८ रहेका छन् । देशभरमा गरी २३३ सङ्क्रमित आइसीयूमा छन् । प्रदेश १ मा २७, प्रदेश २ मा १४, बाग्मती प्रदेशमा १२७, गण्डकी प्रदेशमा छ, लुम्बिनी प्रदेशमा ४१, कर्णाली प्रदेशमा १७ र सुदूरपश्चिम प्रदेशमा एक जना आइसीयूमा रहेका छन् । त्यस्तै भेन्टिलेटरमा रहेका सङ्क्रमितको सङ्ख्या प्रदेश १ मा चार, प्रदेश २ मा दुई, बाग्मती प्रदेशमा २५ र लुम्बिनी प्रदेशमा छ गरी जम्मा ३७ रहेको छ । मन्त्रालयको कल सेन्टरमा पछिल्लो २४ घण्टामा ८९६ कल प्राप्त भएको पनि डा गौतमले बताए । प्रवक्ता डा गौतमले काठमाडौँ उपत्यकालगायत देशभरमा सङ्क्रमितको सङ्ख्या दैनिक बढिरहँदा बिरामीले आफूलाई पायक पर्ने स्थानमा अस्पतालको शैय्या नपाउने अवस्था भएको बताए । उपत्यकामा पछिल्लो समयमा चुनौती अझै थपिरहेको उनको भनाइ छ । सार्वजनिक स्थानमा भीडभाड बढ्नु, मास्कको सही प्रयोग हुन नसक्नुलगायतका हाम्रो व्यवहारका कारण जोखिम बढ्दै गएको उनको भनाइ छ । कतिपयले सामान्य रुघाखोकी लाग्नासाथ अस्पताल गएको भन्दै उनले थप लक्षण देखिए मात्रै अस्पताल जान पनि सुझाव दिए। देशभरका ७७ जिल्लामध्ये सात जिल्लामा सङ्क्रमित ५०० बढी छन् भने तीन जिल्लामा शून्य रहेको छ । पाँच सयभन्दा बढी सङ्क्रमित रहेका जिल्लामा मोरङ, सुनसरी, काठमाडौँ, ललितपुर, भक्तपुर, चितवन र रुपन्देही रहेका छन् । त्यस्तै सङक्रमितको सङ्ख्या शून्य रहेका जिल्लामा मनाङ, मुस्ताङ र सोललुखुम्बु रहेका छन् । नेपालमा कोरोनाले मृत्यु हुनेको संख्या ५७८ पुगेको छ । पछिल्लो २४ घण्टामा १५ जनाको कोरोनाकै कारण मृत्यु भएको हो ।"
बैतडीका स्थानीय तहमा कोभिड अस्पताल बन्दै,"बैतडी : बैतडीका ९ वटा स्थानीय तहमा अस्थायी कोभिड अस्पताल बन्ने भएका छन् । कोरोना भाइरसको बढ्दो जोखिमलाई ध्यानमा राखेर अस्थायी कोभिड अस्पताल निर्माण हुने स्वास्थ्य कार्यालयका प्रमुख योगेशप्रसाद भट्टले जानकारी दिए । संघीय सरकारले अस्पताल नभएका स्थानीय तहहरुमा अस्थायी कोभिड अस्पताल निर्माणका लागि बजेट पठाइसकेको उनले बताए । जिल्लाका ९ स्थानीय तहमा ५ बेडका अस्थायी कोभिड अस्पताल निर्माण हुने भट्टले जानकारी दिए । स्थानीय तहमा अस्थायी कोभिड अस्पताल निर्माणका लागि १० लाखका दरले बजेट पठाइएको छ । बैतडीमा दशरथचन्द नगरपालिका बाहेकका सबै स्थानीय तहमा ५ बेडका अस्थायी कोभिड अस्पताल निर्माण हुने स्वास्थ्य कार्यालयले जनाएको छ । जिल्लाको दोगडाकेदार गाउँपालिका, पुर्चौंडी नगरपालिका र सिगास गाउँपालिकाले अस्पताल सञ्चालनका लागि आवश्यक जनशक्तिको समेत माग गरिसकेका छन् । ती अस्पतालमा एकजना चिकित्सक, २ जना स्टाफ नर्स र एकजना कार्यालयको सहयोगीको ३ महिनाका लागि दरबन्दी रहेको स्वास्थ्य कार्यालयका प्रमुख भट्टले जानकारी दिए । १० लाख बजेट मध्ये स्थानीय तहहरुले ५ लाख बेड लगायतका सामग्री खरिदमा खर्च गर्नुपर्नेछ भने ५० हजार बराबरको औषधि खरीद गर्नुपर्नेछ । यस्तै ४ लाख ५० हजार जनशक्ति जनशक्ति परिचालनमा खर्च गर्नुपर्नेछ । यी अस्पताल तीन महिनाका लागि सञ्चालन गर्नुपर्ने भएकाले स्थानीय तहमै भएका स्वास्थ्य संस्थामा यी अस्पताल सञ्चालन गर्नुपर्ने बताइएको छ । जिल्लाको पाटन नगरपालिकाले पनि केही दिनभित्रै जनशक्ति माग गर्ने तयारी गरेको नगरपालिकाका स्वास्थ्य शाखा प्रमुख मदनसिंह महराले जानकारी दिए । उनले भने, 'प्राथमिक स्वास्थ्य केन्द्रमै ५ बेडको अस्थायी कोभिड अस्पताल निर्माणका लागि कार्यपालिकाले निर्णय गरिसकेको छ । केही दिनभित्रै जनशक्ति माग गरेर अस्पताल सञ्चालन गरिनेछ ।' यस्तै सिगास गाउँपालिकाले पनि अस्थायी कोभिड अस्पताल सञ्चालनको तयारी गरेको स्वास्थ्य शाखा प्रमुख घनश्याम बोहराले जानकारी दिए । उनले अस्थायी कोभिड अस्पताल सञ्चालनका लागि आवश्यक जनशक्तिका लागि आवेदन आह्वान गरिसकेको बताए।"
"चिनजानकै महिलाबाट ६ वर्षीय बालक अपहरण, १७ घन्टापछि सकुशल उद्दार","दमौलीः व्यास ४ वागभञ्ज्याङमा खेल्दै गरेका ६ वर्षीय दिप्सन श्रेष्ठ मंगलबार दिउँसोबाट बेपत्ता भए । प्रत्यक्षदर्शीले एक महिलाले लिएर गएको भने पछि परिवार आत्तियो । साँझसम्म केही खबर नपाएपछि अपहरणको आशंकामा परिवारले खोजीका लागि प्रहरीमा मौखिक उजुरी पनि दियो । दिउँसो ३ बजे बेपत्ता बालकलाई प्रहरीले १७ घण्टापछि बुधबार महिलासँगै भेटाएको छ । घटनालगत्तै अपहरणकै आशंकामा खोजी थालेको प्रहरी रातभरमा महिलाको पहिचान गर्दै बुधबार बिहानै उनको माइती पुग्यो । तर त्यहाँ पुग्दा उनी र बालक दुवै थिएनन् । कास्कीको पोखरा उपमहानगरपालिका बहुमारास्थित माइतीमा पुगेकी २० वर्षीया सबिता परियारलाई त्यसको केही घण्टाभित्रै प्रहरीले जिल्ला प्रहरी कार्यालय अगाडि चेकजाँचका क्रममा पक्रेको हो । 'घटनालगत्तै हामीले खोजी अभियान तीव्र पारेका थियौं,'प्रहरी उपरीक्षक अरुण पौडेलले भने, 'अहिले पक्राउ गरेर अनुसन्धान थालेका छौं ।' प्रहरी नायब उपरीक्षक युवराज तिमल्सेनाका अनुसार लैजाने व्यक्ति र ठाउँको पहिचान भइसकेपछि प्रहरी टोली पक्राउ गर्न गएका बेला उनी त्यहाँबाट हिँडिसकेको सूचना पाएपछि प्रहरीले राजमार्गमा चेकजाँच बढाएको थियो । 'बहुमाराबाट हिंडिसकेको पाएपछि राजमार्गका ठाउँठाउँमा चेकजाँच गर्दा दमौलीमा पक्रेका हौं,' उनले भने । परिवारले छोटो समयमै प्रहरीले तदारुकता देखाएको भन्दै प्रशंसा गरेको छ । 'मौखिक जाहेरीका भरमा छोटो समयमा प्रहरीले सफलता पाएको छ, 'उनले भने, 'हामी निकै खुशी छौं ।' चिनजानकै थिइन् महिला पक्राउ परेकी महिलाले आफ्नो छोरासँग भेटाउन बालकलाई लगेको भने पनि उनको व्यवहारले घटना अपहरणजस्तै देखिएको भन्दै परिवारले अपहरण उद्योगमा जाहेरी दिने तयारी गरेको छ ।अधिवक्तासमेत रहेका श्रेष्ठले भने, 'प्रहरीले पनि अनुसन्धान गरिरहेको छ । अपहरण नै भएकाले जाहेरी दर्ता गर्दैछौं ।' घरमा खेलिरहेका दिप्सनलाई चिज बल्स दिएर परियारले आफैसँग लगेकी थिइन् । यसअघि पनि आइरहने भएपनि परिवारलाई थाहै नदिइकन लगेकाले बालकका आफन्तले अपहरण भएको आशंका गर्दै खोजि गरिदिन प्रहरीमा मौखिक निवेदन दिएका थिए ।"
शेफोक्सुण्डो निकुञ्जमा ड्रोनबाट गस्ती,"डोल्पा : शेफोक्सुण्डो राष्ट्रिय निकुञ्जमा चोरी शिकारीलाई रोक्न ड्रोन क्यामेराबाट गस्ती गरिने भएको छ। नोपलको सबैभन्दा ठुलो निकुञ्ज शेफोक्सुण्डो राष्ट्रिय निकुञ्जमा हिउँदको समयमा हुने चोरी शिकारी रोक्न अत्याधुनिक ड्रोन क्यामेराको प्रयोग गरी तस्करहरुको निगरानी राख्ने जनाइएको छ। शेफोक्सुण्डो राष्ट्रिय निकुञ्जमा पर्ने नेपालकै गहिरो फोक्सुण्डो तालमा आयोजित १६ औं जिल्लास्तरीय वन्यजन्तु अपराध नियन्त्रण इकाइको बैठकले यस्तो निर्णय गरेको निकुञ्जका प्रमुख संरक्षण अधिकृत सरोजमणी पौडेलले जनाकारी दिए। प्रमुख संरक्षण अधिकृत सरोजमणी पौडेलका अनुसार बैठकबाट हिउँदको समयमा अत्याधिक चिसोको कारण निकुञ्जका पोष्टहरु गाभिने भएकाले ड्रोन प्रविधिबाट अनुगमन गर्दा चोरी शिकारी र तस्करको बारे सहजै जानकारी लिन सकिने दावी गरे। फोक्सुण्डो तालको किनारमा बसेको बैठकले निुकुञ्जको सुरक्षार्थ रहेको नेपाली सेनाको गुल्ममा थप सुरक्षाबल माग गर्ने, यार्सागुम्बा संकलनमा निर्देशिका सच्याउन केन्द्रमा पहल गर्ने, बन्यजन्तु अपराध नियन्त्र इकाइको संयन्त्रलाई संघियता अनुसारको बनाउन राष्ट्रिय निकुञ्ज विभागमा लेखी पठाउने लगायतका महत्वपूर्ण निर्णय गरिएको प्रमुख संरक्षण अधिकृत सरोजमणी पौडेलले जनाकारी दिए। जाडो समयमा स्थानीय समेत करिब छ महिनाका लागि पशु चौपाय सहित चिसो छल्न बेशी झर्ने भएकाले यस समयमा तस्करहरुको बिगबिगी हुने हुँदा आधुनिक प्रविधिबाट गस्ती सुरु गरिने निकुञ्जको दावी छ। नेपालमै पहिलो पटक ३ हजार ६ सय मीटर उचाइमा जिल्लास्तरीय वन्यजन्तु अपराध नियन्त्रण इकाइको बैठक बसेको प्रमुख संरक्षण अधिकृत सरोजमणी पौडेलले जिकीर गरे। वन्यजन्तु अपराध नियन्त्रण इकाइ तत्कालीन राष्ट्रिय निकुञ्ज विभागको महानिर्देशक हुँदा कृष्णप्रसाद आचार्यले स्थापना गरेका थिए भने फोक्सुण्डो तालमा भएको संस्थापक आर्चाय आफैं उपस्थित रहेका थिए। निकुञ्ज क्षेत्रमा चोरी निकाशी बढेकाले निरन्तर रुपमा संरक्षण गरिराख्न सबैको भुमिका जरुरी रहेको वन सचिव कृष्णप्रसाद आचार्यले बताए। आर्चायले ठुलो भुगोल, कम जनशक्ति र भौगोलिक रुपमा विकट शेफोक्सुण्डो राष्ट्रिय निकुञ्जको संरक्षणका लागि आधुनिक प्रविधिबाट गस्ती गर्न अति आवश्यक भएको बताए। शेफोक्सुण्डो राष्ट्रिय निकुञ्ज क्षेत्रमा संघ तथा कर्णाली प्रदेशबाट स्विकृत विकास योजनाहरु राष्ट्रिय निकुञ्ज विभागको अनुमति लिएर मात्रै सञ्चालन गरिने सबैको हित अनुरुप हुने विश्वास रहेको आर्चालय बताए। शेफोक्सुण्डो राष्ट्रिय निकुञ्ज डोल्पा र मुगु जिल्लामा फैलिएको नेपालकै सबैभन्दा ठुलो निकुञ्ज हो।"
टायर रिसोलिङ सेन्टरमा आगलागीबाट करोडौंको क्षति,"सुर्खेत : कर्णाली प्रदेश राजधानी वीरेन्द्रनगर नगरपालिका४ स्थित टायर रिसोलिङ सेन्टरमा आगलागी हुँदा करोडौंको क्षति भएको छ । मंगलबार राती करिब १ गतेतिर टायर रिसोलिङ सेन्टरमा आगलागी भएको हो । प्रारम्भिक अनुमान अनुसार विद्युत सर्ट भएर आगलागी भएको हुनसक्ने जिल्ला प्रहरी कार्यालयले जनाएको छ । आगलागीबाट करिब एक करोड १८ लाख बराबर क्षती भएको टायर रिसोलिङ सेन्टरका सञ्चालक सुरेशबहादुर कडायतले बताए । उनका अनुसार सेन्टरमा रहेको टायर पकाउने मेसिन, हावा भर्ने मेसिन, कारोवार फाइलहरु लगायतका लाखौंका उपकरण तथा सामग्री जलेर नष्ट भएका छन् । राती एक्कासी रिसोलिङ सेन्टरमा आगलागी भएपछि स्थानीयवासी र प्रहरीले दमकलको सहायतामा करिब दुई घण्टापछि आगो नियन्त्रणा लिएका थिए। समयमै आगो नियन्त्रण गरेका कारण रिसोलिङ सेन्टर वरिपरीका घरहरुमा आगलागी हुने जोखिम टरेको थियो । यसअघि पनि सुर्खेतमा पटकपटक विद्युत सर्ट भएर आगलागी भएको थियो।"
कटारी अस्पताल बन्द,"उदयपुर : उदयपुरको कटारी अस्पतालले आकस्मिक सेवाबाहेकका सबै सेवा बन्द गरेको छ। थप उपचारका लागि रेफर गरिएका बिरामीको कोरोना पोजिटिभ देखिएपछि एक सूचना जारी गर्दै बुधबारेदेखि अस्पतालले आकस्मिक बाहेकका सवै सेवा बन्द गरेको हो। अस्पतालका डाक्टर मुकलेस माधवीका अनुसार असोज १२ गते उपचारमा आएका एक बिरामीलाई थप उपचारका लागि काठमाडौंस्थित टिचिङ्ग हस्पिटलमा रेफर गरिएकोमा कोरोना पोजिटिभ देखिएपछि केहि दिनका लागि आकस्मिक बाहेकका सवै सेवा बन्द गरिएको हो। उनले भने, कोरोनाको संक्रमण १४ दिनसम्म रहने भएकाले त्यतिन्जेल अस्पतालको सेवा बन्द गरिने छ।' उनले बिरामीको सम्पर्कमा आएका अस्पतालका सबै स्वास्थ्यकर्मीको स्वाब संकलन गरी त्यसको रिपोर्ट नआउन्जेल सम्मका लागि सेवा बन्द गरिएको बताए। जिल्लामा हालसम्म कोरोना संक्रमितको संख्या एक सय २५ पुगेको छ।"
प्रधानमन्त्रीलाई कांग्रेसको प्रश्न : डा केसीलाई कात्रो पठाउने हो ?,"काठमाडौं : प्रमुख प्रतिपक्षी दल नेपाली कांग्रेसले २४ दिनदेखि अनशनमा रहेका डा गोविन्द केसीका मागको सम्बोधन नगरेको भन्दै आपत्ति जनाएको छ । कांग्रेस प्रवक्ता विश्वप्रकाश शर्माले बुधबार विज्ञप्ति सार्वजनिक गर्दै डा केसीसँग सरकारले वार्ता नगरेको भन्दै आपत्ति जनाएका हुन् । विज्ञप्तिमा प्रवक्ता शर्माले प्रश्न गर्दै भनेका छन्, डाकेसीसँग कुरै नगर्ने बरु कात्रो पठाउने तयारी हो ? विज्ञप्तिमा डा केसीको स्वास्थ्य जटिल बन्दै गएको तर बालुवाटारले बालहठ गरेको भन्दै आपत्ति जनाइएको छ । शर्माले केसीका जाजय आवाजलाई सम्बोधन नगरेर भुल नगर्न सरकारलाई चुनौतिसमेत दिएका छन् । डा केसीको स्वास्थ्य स्थिति जटिल बन्दै गएको छ । वार्ता नगर्ने बालुवाटारे बालहठ यहाँलाई महंगो पर्नेछ प्रधानमन्त्रीज्यू, विज्ञप्तिमा भनिएको छ, हेक्का रहोस् लोकतन्त्र भर्सेस कम्युनिस्टतन्त्र मा अन्ततः जित लोकतन्त्रकै हुनेछ । डा केसीको जायज आवाजलाई सम्बोधन गर्न ढिलाई गर्ने गम्भीर भुल किमार्थ नगरियोस् ।"
सबै प्रकारका परीक्षा गर्न सरकारको सैद्धान्तिक स्वीकृति,"काठमाडौं : सरकारले जनस्वास्थ्य एवं सुरक्षासम्बन्धी मापदण्डको पूरा पालना गर्ने गरी यसअघि रोकिएका सबै तह, विषय र प्रकृतिका परीक्षा सञ्चालन गर्न सैद्धान्तिक स्वीकृति दिएको छ। यही असोज १९ गते बसेको मन्त्रिपरिषद् बैठकले सङ्घीय सरकार, प्रदेश सरकार र स्थानीय तहबाट जारी स्वास्थ्य मापदण्ड पूरा पालना गर्ने गरी परीक्षा सम्बद्ध आयोग, विश्वविद्यालय, प्रतिष्ठान, बोर्ड, परिषद्, विद्यालय तथा शिक्षण संस्थालाई परीक्षा सञ्चालन गर्न स्वीकृति दिएको हो। बैठकले जनस्वास्थ्यका मापदण्ड पालना गरी व्यावसायिक तालीम प्रदायक संस्थालाई २५ जनाभन्दा कम सहभागी हुने छोटो अवधिको व्यावसायिक तालिम सञ्चालन गर्न अनुमति दिने निर्णय गरेको सरकारका प्रवक्ता प्रदीपकुमार ज्ञवालीले जानकारी दिए। बैठकले मदन भण्डारी विज्ञान तथा प्रविधि विश्वविद्यालय पूर्वाधार निर्माण विकास समिति (गठन) आदेश, २०७५ संशोधन गर्ने तथा मन्त्रिपरिषद्को गत वैशाख १४ गतेको निर्णयबाट स्थगन भएको राष्ट्रिय परीक्षा बोर्डका कर्मचारीको पदपूर्तिसम्बन्धी प्रक्रियालाई सञ्चालन गर्ने स्वीकृति दिने निर्णय गरेको छ। यस्तै शिक्षक सेवा आयोगका अध्यक्ष र एक महिलासहित अन्य दुई सदस्यको नियुक्तिका लागि सिफारिश गर्न लोकसेवा आयोगका अध्यक्षका अध्यक्षतामा त्रिभुवन विश्वविद्यालयका उपकुलपति र शिक्षा, विज्ञान तथा प्रविधि मन्त्रालयका सचिव सदस्य रहेको सिफारिश समिति गठन गर्ने निर्णयसमेत गरेको छ। बैठकले कालीमाटी फलफूल तथा तरकारी बजार विकास समितिका अध्यक्षमा कृषि तथा पशुपन्छी विकास मन्त्रालयका सहसचिव डा योगेन्द्रकुमार कार्कीलाई तोक्ने र कार्यकारी निर्देशकमा वरिष्ठ कृषि अर्थ विज्ञ विनोदकुमार भट्टराईलाई नियुक्त गर्ने निर्णय गरेको छ। साउदी अरबको जेद्दामा रहेको राजपत्राङ्कित प्रथम श्रेणी (प्रशासन समूह), सहसचिवस्तरको दरबन्दी चीनस्थित नेपाली महावाणिज्यदूतावास छेन्दुमा स्थानान्तरण गर्ने, राष्ट्रपति कार्यालयको सङ्गठन संरचना र दरबन्दी तेरिज स्वीकृत गर्ने, सञ्चार तथा सूचना प्रविधि मन्त्रालयअन्तर्गत २०७७०७८ का लागि राष्ट्रिय सूचना प्रविधि केन्द्र काठमाडौँका लागि सात र डिजास्टर रिकभरी केन्द्र हेटौँडाका लागि नौसहित १६ तथा विज्ञापन बोर्डको आर्थिक वर्ष २०७७०७८ का लागि पाँच अधिकृतस्तरको अस्थायी दरबन्दी स्वीकृत गरिएको छ। यसैगरी अवैतनिक वाणिज्यदूतसम्बन्धी (पाँचौँ संशोधन) नियमावली, २०३९ मा भएको व्यवस्थाबमोजिम केही अवैतनिक महावाणिज्यदूतको पदावधि थप गरिएको छ। इरानको तेहरानमा कार्यरत अवैतनिक महावाणिज्य दूत शाहरम शान्तियाइ, मलेसियाको सेलेङ्गार शहरमा कार्यरत अवैतनिक वाणिज्यदूत तोयो स्वी लेङ, इण्डोनेसियाको जाकार्तामा कार्यरत अवैतनिक वाणिज्यदूत बल्ली सुपुत्र जनो सती, इजरायलको हाइफा र वीरशेभा शहरमा कार्यरत अवैतनिक वाणिज्यदूत क्रमशः निमरड वर्ग र इयान नीरको पदावधि आगामी चार वर्षका लागि थप गर्ने निर्णय गरिएको परराष्ट्रमन्त्री ज्ञवालीले जानकारी दिए। यस्तै अमेरिकाका इलिनोइस, मेरिल्याण्ड र ओहियो शहरमा कार्यरत महावाणिज्यदूत क्रमशः मरभिन ए ब्रस्टिन, प्रेमराजा महत र डा विलियन सी, क्यासेल तथा अमेरिकाकै हवाई र सियाटल शहरमा अवैतनिक वाणिज्यदूतमा कार्यरत क्रमशः मेरी सी क्यारोल र एसी शेर्पाको अवधि आगामी चार वर्षका लागि थप गर्ने निर्णय गरिएको बताइएको छ । यसैगरी बेल्जियमको फ्ल्याण्डर्स क्षेत्रमा इन्ग्रिड सेस्टर्सल्युटेनलाई आगामी चार वर्षका लागि अवैतनिक नेपाली वाणिज्यदूतमा नियुक्त गर्ने, ग्रीसको एथेन्स शहरमा अवैतनिक वाणिज्यदूतमा कार्यरत इम्मानोइल काराभेलाकिसको पदावधि आगामी चार वर्षलाई थप गर्ने र निजलाई महावाणिज्यदूतमा पदोन्नति गर्ने निर्णय भएको छ। यस्तै लेबनानको बेरुत शहरमा अवैतनिक वाणिज्यदूतमा कार्यरत एलशेख मोहमद वासम गोजायललाई प्रशंसनीय कार्य गर्दै आइरहेकाले महावाणिज्यदूतमा पदोन्नति गर्ने निर्णय भएको छ।"
भारतमा कोरोना संक्रमितको संख्या ६७ लाख बढी,नयाँदिल्ली : भारतमा कोरोना भाइरस संक्रमितको संख्या साढे ६७ लाखभन्दा बढी पुगेको छ । जोन्स हप्किन्स विश्व विद्यालयले जारी गरेको तथ्यांकअनुसार भारतमा अहिलेसम्म ६७ लाख ५७ हजार १३१ जना कोरोना भाइरसबाट संक्रमित भएका छन् । कुल संक्रमित मध्ये ७२ हजार ४९ जना पछिल्लो २४ घण्टामा थपिएका छन् । त्यसैगरी कुल संक्रमित मध्ये ५७ लाख ४४ हजार ६९३ जना संक्रमणमुक्त भइसकेको केन्द्रीय स्वास्थ्य तथा परिवार कल्याण मन्त्रालयले जनाएको छ । भारतमा कोरोना भाइरसबाट संक्रमणमुक्त भएकाहरुको दर ८५०२ प्रतिशत रहेको छ । भारतमा कोरोनाका कारण अहिलेसम्म एक लाख चार हजार ५५५ जनाको मृत्यु भएको छ । ती मध्ये ९८६ जनाको पछिल्लो २४ घण्टामा मृत्यु भएको छ । भारतमा कोरोना भाइरसबाट संक्रमित भएकाहरु मध्ये १५५ प्रतिशतको मात्रै मृत्यु भएको पाइएको छ । भारतमा अहिले पनि नौ लाख सात हजार ८८३ जना कोरोना संक्रमित अवस्थामै रहेका छन् । भारतको महाराष्ट्र प्रदेशमा सबैभन्दा धेरै संक्रमितहरु रहेको मन्त्रालयका अधिकारीहरुले जानकारी दिएका छन् । भारतीय स्वास्थ्य अनुसन्धान परिषदकाअनुसार भारतमा अहिलेसम्म आठ करोड २२ लाख ७१ हजार ६५४ जनाको कोरोना परीक्षण गरिएको छ ।
पोखराका नौ ताल (फोटो फिचर),"पोखरा : दिपाङ ताल किनारका ५० वर्षीय नारायणप्रसाद लामिछाने २०३९ सालमा अहिले निर्माण भइरहेको पोखरा क्षेत्रीय अन्तर्राष्ट्रिय विमानस्थलका लागि सरकारले जग्गा अधिग्रहण गरेपछि विस्थापित भएर बाबा आमासँग ११ वर्षको उमेरमा पोखरा २७ दिपाङ ताल किनार आएर बसे। पोखराको भेडीफारम (छिनेडाँडा) मा १६ रोपनी जमीनसहित सुबिधा सम्पन्न घर थियो। सरकारले विमास्थलका लागि पुख्यौली थलोबाट उठीबास गरेपछि ४ कक्षा पढ्दा पढ्दै दिपाङतालको पाखामा आएर बसेको उनि सम्झन्छन्। आप्ना दाजु भाइ, छरछिमेकबाट बिछडीएर दिपाङको पाखामा सानै उमेरमा आएका उनको यहाँ १३ रोपनी पाखो जमिन छ। पहिले जंगल बीचमा एक्लो घर थियो। अहिले घर नजिकै भएर सडक खनियो। सडक खन्दा वरपरको बस्ती, वन र तालको संरक्षणमा ध्यानै दिइएन। बुल्डोजरले कम्जोर जमीन थर्काउदै चाहिने भन्दा बढी चाक्लो बाटो बनाइयो। पानीको व्यवस्थापनका लागि न ढल बनाइयो न त बस्ती जोगाउन सडकमाथी र तलको जोखिम क्षेत्रमा पर्खाल नै लगाइयो। त्यही कच्ची बाटो माथिको वनमा पहिरो जाँदा अहिले उनको घरसहित गाउँका ५ घर जोखिममा परेको छ। घरमाथि सडक छ। त्यही सडक माथिको दिपाको पाखाको सालको जंगलमा यस वर्ष ठूलो पहिरो गयो। पहिरोले घर नै थिच्लाकी भन्ने त्रासले यस वर्षको वर्षा याम भर पानी पर्यो कि घरका सबै परिवार जागा बसेको उनले सुनाए। पहिले विमानस्थलका लागि सरकारले जग्गा लिदा पोखराका मुख्य बजारकै सुविधा सम्पन्न घर र जमिन छाडेर यहाँ आउनु पर्यो। अहिले पहिरोले ज्यानै लिन्छ कि भन्ने त्रासमा बाँच्नु परेको सावित्री लामिछानले सुनाइन्। पोखराका ८ तालसँगै दिपाङ ताल पनि रामसारमा सूचिकृत भएको समाचार पढेको र सुनेको भए पनि यहाँको ताल र वरपरका स्थानीयको बासस्थान संरक्षणमा तीन तहका सरकारले कुनै पहल नगरेको उनले बताइन्। बेगनास ताल। पोखराका ९ ताल सन् २०१६ को फ्रेबुअरी २ मा रामसारमा सूचीकृत गरिएको हो। यस वर्ष मात्र दिपाङ तालको जलाधार क्षेत्रमा १० भन्दा बढी पहिरो गएको छ। पहिरो तालमा पस्दा तीन दिन सम्म दिपाङताल हिलोले रात्तै भएको उनले सुनाइन्। बाटो माथीको पहिरोले ५ घर जोखिमा रहेको पनि उनले बताइन्। फेवातालको मुहानमा यस वर्ष साना ठूला गरेर ३० भन्दा बढी पहिरो गएको छ। यसै वर्षको पहिरो पोखरा महानगरपालिका र गण्डकी प्रदेश सरकराले निर्माण गरेको सिल्टेसन पोखरी हुँदै तालमा मिसिएको स्थानीय विष्णु दाहालले सुनाए। पोखराको सबैभन्दा सानो ताल मैदी देखिएको छ। ताल हेर्दा पोखरी जस्तै आकारको छ। झारले ढाकेर नाम मात्रको तालको रुपमा अस्थित्वको लागि मैदीले संघर्ष गरेको देखिन्छ। पोखराको दोस्रो ठूलो बेगनास ताल अरु तालको तुलनामा पहिरोको जोखिम केही कम रहेको बताइदै आएको छ। तर अरु ताल भन्दा सुरक्षीत भनिएको बेगनास तालमा पछिल्लो समयमा जथाभावी खनिएका सडककै कारण तालको मुहान चण्डीखोला, कमारङ खोला क्षेत्रमा ७ ठाउँमा पहिरो गएको स्थानीय शिवराज बास्तोलाले बताए। पोखराको तेस्रो ठूलो रुपा ताल संरक्षणका लागि संघ सरकार नै अघि सरेको छ। तालको मुहान तालवेसी खोलाले बगाएर ल्याउने माटोका कारण वर्षेनी पुरिदै र सांगरिदै गएको रुपाको संरक्षणका लागि दुई वर्ष अघि बाँध बाध्न परियोजना सुरु गरिएको हो। तालको उपल्लो तटमा आवश्यक जग्गा र तल्लो तटमा बाँधबाँध्न आवश्यक जग्गा अधिग्रहण गरेर मुआब्जा वितरण चरणमा छ। विसं २०३२ को नापीमा १३५ हेक्टर क्षेत्रफलमा फैलिएको ताल हाल १०७ हेक्टरमा खुम्चिएको अध्ययनले देखाएको छ। रुपामा बाँध निर्माण भएसंगै तालको सतह बढेर १७४ हेक्टर पुग्ने बताइएको छ। पाँच वर्षीय योजना अन्तर्गत सरकारले बाँध निर्माणका लागि ४ अर्ब ५२ करोडको लागत अनुमान गरिएको छ। संघ सरकारले ताल संरक्षणको काम अघि बढाउँदै गर्दा ताल किनारमा अवैज्ञानिक रुपमा डोजर चलाएर पैदल मार्ग निर्माण गरिएको छ। यो वर्ष त्यही पैदलमार्ग निर्माण भएका क्षेत्रमा पहिरो गएर तालमा मिसिएको स्थानीय दामोदरभक्त थापाले बताए। रुपा ताल। सात ताल जोड्ने सडक तालका लागि जोखिम पछिल्लो समयमा पोखराको लेखनाथका ७ ताल जोड्ने भनेर बनाइदै गरिएको कच्ची सडकका कारण ताल पुरिने क्रम तिब्र भएको स्थानीयले बताएका छन्। लेखनाथका ७ ताल (बेगनास, रुपा, मैदी, न्यूरीनी, खास्टे, दिपाङ, गुदे) जोड्ने गरी डोजर नै चलाएर तालको जलाधार क्षेत्रका धमाधम सडक निर्माणको काम भइरहेको छ। सडक बनाए संगै वर्षाको पानी व्यवस्थापन गर्ने ढल र कम्जोर जमिन भएको स्थानमा ग्याविङवाल नलगाउँदा पहिरोबाट सुरक्षित रहेका ताल पनि जोखिममा परेको खास्टे न्यूरिनी ताल संरक्षण समितिका सदस्य चुडामणि लामिछानेले बताए। यस वर्ष पोखरामा अहिले सम्मकै धेरै पानी परेको छ। सन् १९७० देखि पोखरामा वर्षाको मापन हुन थालेको हो। सन् १९९८ मा सबैभन्दा बढी ४ हजार ८ सय मिलिमिटर वर्षा भएको रेकर्ड तोडेर यस वर्ष अहिले सम्मकै सर्वाधिक ५ हजार ३ सय ५८ मिलिमिटर पानी परेको जल तथा मौसम विज्ञान कार्यालय पोखराका हाइड्रोलोजिष्ट इन्जिनियर सागर मिश्रले जानकारी दिए। पोखराका फेवा ताल। दिपाङ ताल। खास्टे ताल। गुदे ताल। न्यूरिनी ताल। ८ : मैदी ताल। कमल ताल (पोखरी)। तस्बिर : कृष्णमणि बराल"
जिल्ला प्रशासनले स्थानीय तहको अधिकार हस्तक्षेप गर्यो : मन्थली नगरपालिका,"काठमाडौं : मन्थली नगरपालिकाले स्थानीय तहको अधिकारको हस्तक्षेप हुने गरी जिल्ला प्रशासन कार्यालय रामेछापबाट सूचना जारी गरेकोप्रति आपत्ति जनाएको छ। बुधबार नगर प्रमुख रमेशकुमार बस्नेतद्वारा जारी सार्वजनिक सूचनामा नेपालको संविधान २०७२, स्थानीय सरकार सञ्चालन ऐन २०७४ र प्रचलित कानुनको उपहास र स्थानीय तहको अधिकारको हस्तक्षेप हुने गरी प्रशासनबाट जारी सूचनाप्रति गम्भीर ध्यानाकर्षण भएको उल्लेख छ। विद्यालयमा पठनपाठन सुरु भएको पाइएपछि जिल्ला प्रशासन कार्यालयबाट सामुदायिक, संस्थागत विद्यालय संचालन गरी संक्रमण फैलिएमा सोको जिम्मेवारी विद्यालय, सम्बन्धित निकाय रहने र उल्लेखित जोखिम बढाउने काम कारवाही गरेगराएको पाइएमा प्रचलित कानून अनुरुप हुने भन्दै मंगलबार सूचना जारी गरेपश्चात मन्थली नगरपालिकाले आपत्ति जनाएको हो। नगरपालिकाबाट जारी विज्ञप्तिमा भनिएको छ,नेपालको संविधानको अनुसुची ८ मा रहेको स्थानीय तहको एकल अधिकार सुचीको देहाय ८ मा आधारभुत र माध्यामिक शिक्षा सञ्चालनको जिम्मेवारी स्थानीय तहको रहेको, स्थानीय सरकार सञ्चालन ऐन २०७४ को दफा ११ (२) (ज) मा उल्लेखित प्रावधान अनुसार आधारभुत र माध्यामिक शिक्षाको नीति, कानुन, मापदण्ड, योजना तर्जुमा, अनुगमन मूल्यांकन र नियमनको कार्य स्थानीय तहको रहेको, कोभिड १९ का कारण पठन पाठन बन्द रहेको विद्यालयहरु र अलपत्र छात्र छात्राहरुको शैक्षिक सत्र गुम्न नदिन वैकल्पिक माध्यमबाट पठनपाठन सञ्चालन गर्न नेपाल सरकार शिक्षा, युवा तथा खेलकुद मन्त्रालयको जारी निर्देशनको आधारमा यस नगरपालिकाको क्षेत्राधिकार भित्र रहेका विद्यालयहरुमा वैकल्पिक माध्यमबाट पठनपाठन भइरहेको छ। शिक्षा, युवा तथा खेलकुद मन्त्रालयको वैकल्पिक माध्यमबाट सिकाई प्रक्रिया अगाडि बढाउन निर्देशनपश्चात भाद्र २९ गते बसेको नगर क्षेत्रका विद्यालयहरुका प्रधानाध्यापक बैठकले विद्यार्थी संख्या न्युन भएका विद्यालयहरुमा टोलटोलमा सिकाई केन्द्र स्थापना गर्न असम्भव भएकाले विद्यालयहरुमा नै सिकाई केन्द्र निर्धारण गरी भौतिक दुरी लगायतका सुरक्षाका मापदण्ड अपनाउदै जोर बिजोरको माध्यमबाट सिकाई सहजिकरण प्रक्रिया अगाडि बढाउने निर्णय गरेका थिए। सोही सन्दर्भमा निर्णय लिन बसेको मन्थली नगरपालकाको नगर शिक्षा समितिको भाद्र ३१ गतेको बैठकले विद्यार्थी सिकाई सहजिकरण निर्देशिका २०७७ बमोजिम विद्यालयले विद्यार्थी सिकाई सहजिकरण प्रक्रिया छनौट गरी कार्य योजना निर्माण गर्ने र निर्मित कार्य योजना नगरपालिकाबाट स्वीकृत गराई सिकाई सहजिकरण प्रक्रिया अगाडि बढाउन विद्यालयलाई निर्देशन दिने निर्णय गरेको नगरपालिकाले जनाएको छ। मन्थली बजार क्षेत्रभन्दा बाहिरका बस्तीहरुमा इन्टरनेट सेवा नपुगेको, ग्रामीण भेग भएकाले टोलटोलमा सिकाई केन्द्र सञ्चालन गर्न समेत कठिनाई देखिएपछि न्यून विद्यार्थी भएका विद्यालयलाई भौतिक दूरी कायम गरेर पठनपाठन संचालन गर्न अनुमति दिइएको नगर प्रमुख बस्नेतले बताए। नगर कार्यपालिकाको २०७७ असोज १ गतेको बैठकले क्षेत्रमा रहेका विद्यालयले भौतिक दुरी लगायतका सुरक्षा व्यवस्थाको अवलम्वन गरी न्यून विद्यार्थीको उपस्थितिमा विभिन्न सिफ्टमा कक्षा विभाजन गरी विद्यालय सञ्चालन गर्ने र सो को अनुगमन मन्थली नगरपालिकाको अधिकांस विद्यालय इन्टरनेटको पहुँचमा नरहेका, मन्थली बजार क्षेत्रभन्दा बाहिरका वस्तीहरुमा इन्टरनेट सेवा नपुगको, नगरको अधिकांस भू भाग ग्रामीण भेगमा रहेकाले टोलटोलमा सिकाई केन्द्र सञ्चालन गर्न समेत कठिनाई हुने अवस्था रहेको छ। विज्ञप्तिमा भनिएको छ, मन्थली बजारभन्दा बाहिर रहेका विद्यालयहरुमा उपलब्ध भौतिक पूर्वाधार र फर्निचरको तुलनामा विद्यार्थी संख्या न्यून रहेको र कोभिड १९ का कारण शैक्षिक सत्र गुम्न नदिन विद्यार्थी सिकाई सहजिकरण निर्देशिका २०७७ को दफा ५ को देहाय (क) (४) मा भएको व्यवस्था वमोजिम समुदायमा रहेका वा रहने सिकाई केन्द्र वा विद्यालयमा एक आपसमा भौतिक दुरी कायम गरी बसाई व्यवस्था मिलाई पाठ्य पुस्तक र छपाई सामाग्री प्रयोग गरी शिक्षकमार्फत पठन पाठन सञ्चालन गरिएको र सो को कार्यान्वयका लागि नगरपालिकाबाट समेत अनुगमन गर्ने गरिएको जानकारी गराइन्छ। नगरपालिकाका अनुसार मन्थली बजारभन्दा बाहिर रहेका विद्यालयहरुमा उपलब्ध भौतिक पूर्वाधार र फर्निचरको तुलनामा विद्यार्थी संख्या न्यून रहेको र कोभिड १९ का कारण शैक्षिक सत्र गुम्न नदिन सिकाई केन्द्र वा विद्यालयमा एक आपसमा भौतिक दुरी कायम गरी बसाई व्यवस्था मिलाई पाठ्य पुस्तक र छपाई सामाग्री प्रयोग गरी शिक्षकमार्फत पठन पाठन सञ्चालन गरिएको र सो को कार्यान्वयका लागि नगरपालिकाबाट समेत अनुगमन गर्ने गरिएको छ। कोभिड १९ को संक्रमण जोखिम न्यूनिकरण गर्न मन्थली नगरपालिकाको सम्पूर्ण शक्ति केन्द्रित भइरहेको र जोखिममा रहेका मन्थली नगरपालीका ४ को सालु, वडा नं ५ को सुनारपानी, वडा नं ३ को कठजोर र वडा नं १३ को देविटार क्षेत्रमा रहेका विद्यालय हालसम्म बन्द रहेको समेत विज्ञप्तिमा उल्लेख छ। के छ प्रशासनको सूचनामा ? प्रशासनले जिल्लामा कोरोना भाइरस बढ्दै गएकाले नियमित पठनपाठन र परीक्षा संचालन अर्को सूचना जारी नभएसम्म संचालन नगर्नेनगराउने निर्णय गरेको थियो। विद्यालय र क्याम्पसका प्रत्यक्ष सिकाईका गतिविधिहरु नियन्त्रण गर्नुको उद्देश्य शिक्षक, विद्यार्थी, अभिभावक र समुदायमा हुन सक्ने संक्रमण नियन्त्रण कै लागि भएको प्रमुख जिल्ला अधिकारीले रुद्रा देवी शर्माको दाबी छ। मंगलबार प्रमुख जिल्ला अधिकारी शर्माद्वारा जारी सूचनामा जिल्ला प्रशासन कार्यालयबाट अनुगमन गर्दा सिकाई प्रक्रियामा मापदण्डको पूर्ण रुपमा पालना भएको नदेखिएकोले सचेत गराइएको र जिल्लाका अन्य पालिकामा समेत स्वीकृत कार्ययोजना र निर्देशिका विपरीत प्रत्यक्ष सिकाई विधि अवलम्वन गरी विद्यार्थीहरुमा संक्रमणको जोखिम देखिएको उल्लेख छ। यस्ता गतिविधिबाट विद्यार्थीहरु, परिवार र समुदायमा संक्रमण फैलिने, मनोवैज्ञानिक त्रासको वातावरण सिर्जना हुने, स्वास्थ्यमा समेत प्रतिकुल असर परी ठूलो धनजनको क्षति हुन सक्ने भएकोले सम्पूर्ण शैक्षिक संस्थाहरु, अभिभावक, स्थानीय तह र आम समुदायहरुमा स्वास्थ्य सुरक्षाका मापदण्डको पूर्ण परिपालना गर्नुगराउनु भई संक्रमण नियन्त्रणतर्फ लाग्नु हुन र जोखिम बढाउने गतिविधि नगर्नेनगराउने व्यवस्था मिलाउन अनुरोध गरिन्छ। प्रशासनबाट जारी सूचनामा भनिएको छ, सामुदायिक संस्थागत विद्यालय संचालन गरी संक्रमण फैलिएमा सो को जिम्मेवारी विद्यालय र सम्बन्धित निकाय रहने व्यहोरा जानकारी गराउँदै उल्लेखित जोखिम बढाउने काम कारवाही गरेगराएको पाइएमा प्रचलित कानून अनुरुप हुने व्यहोरा सूचित गरिन्छ। विज्ञप्ति"
खुले सुपथ मूल्य पसल,"काठमाडौं : सरकारले चाडपर्वलाई लक्ष्य गरी सुपथ मूल्य पसल सञ्चालनमा ल्याएको छ। उद्योग, वाणिज्य तथा आपूर्ति मन्त्रालयको अग्रसरतामा यो वर्ष पनि सुपथ मूल्य पसल सञ्चालनमा ल्याइएको हो। मन्त्रालयले गत शनिबारदेखि आगामी मंसिर ६ गतेसम्मका लागि दैनिक उपभोग्य अत्यावश्यक खाद्यवस्तुमा छुट दिएर पसल सञ्चालनमा ल्याएको हो। मन्त्रालयका सह प्रवक्ता उर्मिला केसीका अनुसार यो पसलबाट आम उपभोक्ताले नुन, चिनी, घिउ, चामल, खसीबोका, च्याङ्ग्रा, दाल, सिमी, फापर, तिते फापर, सेतो केराउ खरिद गर्न पाउनेछन्। प्रतिकिलो नुनमा २ रुपैयाँ, चिनीमा ३ रुपैयाँ, घिउमा ३० रुपैयाँ, चामल, दाल, फापर, तिते फापर र सेतो केराउमा ५५ रुपैयाँ छुट दिने व्यवस्था गरिएको छ। यस्तै सिमी, खसीबोका र च्याङ्ग्रामा प्रतिकिलो १० रुपैयाँ छुट दिइएको छ। प्रतिपरिवारका लागि ४ किलो नुन र सोही परिमाणमा चिनी खरिद गर्न सकिने व्यवस्था गरिएको छ। घिउको प्रतिकिलो मूल्य ८ सय ७० तोकिएको छ। खाद्य व्यवस्था तथा व्यापार कम्पनी लिमिटेड र साल्ट ट्रेडिङ कर्पोरेसनले देशभर रहेका आप्ना कार्यालय, डिपो र डिलरमार्फत यस्तो पसल सञ्चालनमा ल्याएका छन्। उपत्यकाको कालिमाटी, कोटेश्वर, टेकु, सिंहदरबार, सतुंगल, ललितपुर, थापाथली, नख्खु, प्रयागपोखरी, जावलाखेल, भक्तपुरका साथै घुम्ती सेवा पसल र अनलाइनमार्फत थप ४९ स्थानमा पसल सञ्चालनमा ल्याइएको केसीले बताइन्।"
शिक्षामा भोटको भूत,"शिक्षाविद् पाउलो फ्रेरे भन्छन् शिक्षा कहिल्यै तटस्थ हुँदैन। राजनीतिक प्रणालीको मुख जता फर्कन्छ शिक्षाको मुख त्यतै फर्कन्छ। दार्शनिक ग्राम्कीको भनाइमा शिक्षाले राज्यको मियोमा रहेको वर्गको सांस्कृतिक आधिपत्य स्थापित गर्ने साधनका रूपमा काम गर्छ। शिक्षाले विद्यार्थीलाई राज्य वा सत्ता सञ्चालन गर्ने वर्गले जहिले पनि जनताको हितानुकूल व्यवहार गर्छन् र उनीहरूको आदेश स्वीकार गर्नु हाम्रो कर्तव्य हो भनी इन्ड्रोक्टिनेट गर्छ। नवउदारवादी राजनीतिले मतदाता नै सबै जान्दछन् भन्छ। यस पद्धतिमा राजनीतिक नेतृत्व मतदाताको सेन्टिमेन्टवरिपरि घुम्छन्। केही मतदाताको माग आम हितप्रतिकूल भए पनि भोटको भयले निजी स्वार्थतिर लतारिन्छन्। नेपालको शिक्षा अहिले भोटको भूत, सांस्कृतिक आधिपत्यका मतियार र राजनीतिक मुखुन्डो ओढेका अराजनीतिक भीडको क्रीडास्थल बनेको छ। अभिभावकको चेतनास्तर बढ्ने, विद्यालयको संख्या बढ्ने, विद्यार्थीको भर्नादर बढ्ने, शिक्षक कर्मचारीको तलब सुविधा बढ्ने, नयाँ प्रविधिको प्रयोग र प्रभाव बढ्ने तर सिकाइस्तर कहिल्यै नबढ्ने बरू घट्ने। यो किन हुन्छ ? जवाफ कसैले दिन नपर्ने। अमूर्त प्रणालीलाई दोष दिने तर व्यक्ति उम्कने। आफूले पढाएको विद्यार्थी फेल हुँदा शिक्षकलाई नदुख्ने। आफ्नो काखमा राखी भर्ती गरेको शिक्षकले पढाएको विद्यार्थी फेल हुँदा दलको नेतालाई बेचैन नहुने। प्रणाली नै खोक्रो भइसक्दा पनि हाइ काढेर बस्ने कर्मचारीतन्त्रलाई कसले झस्काउने ? यी सबैको ओत राजनीतिले दिएको छ। राजनीति भोटको भूतबाट त्रसित छ। यसो हुँदा तैं चुप मै चुपमा गएर अड्किएको छ। राज्यको चरित्रको चंगुलभित्र शिक्षा नेपालको राज्यको चरित्र यही हो भनी छुट्टिएकै छैन। यसो हेर्दा बजारलाई जिम्मा दिए जस्तो नवउदारवादी, लोकको कल्याणकारिताको बखान गर्ने समाजवादतिर ढल्केजस्तो केही सीमित व्यक्तिले, कुलिनले, धनाढ्यले र बूढाहरूले मात्रै चलाएजस्तो। जताबाट हेर्यो त्यस्तै देखिने। अझ कहिलेकाहीं सारसंग्रहवादी खालको देखिन्छ। यी अगलअलग पद्धतिको आफ्नै शिक्षा पद्धति हुन्छ। तर हाम्रोमा व्यवस्थाको चरित्र नछुट्टिएकाले शिक्षाको पनि न्वारान हुन सकेन। त्यसैले शिक्षा पेन्डुलम भएको हो। शिक्षा राज्यबाट अलग्गिँदै छ। समुदायले अपनत्व लिएको अवस्था छैन। शिक्षा क्षेत्रमा जागिर खानेले भोटको हतियार फन्काउनाले कोही नजिक नपर्ने अवस्था छ। तीनखम्बे अर्थनीतिको सहारा लिई निजी क्षेत्र दौडिने र गरिबीको कारण देखाई राज्य पन्छिने गरेको छ। समाजवादउन्मुख संविधानमा भनिएको छ तर समाजको चरित्र त्यस्तो छैन। सार पक्षमा स्पष्ट हुन सकिएको छैन। चुनावी प्रणालीका आधारमा हेर्दा नवउदारवादी प्रणाली अँगालिएको छ। नेतृत्व र भोटको द्विपक्षीय साइनो गाँसिएको छ तर पद्धति, भोट र नेतृत्वको त्रिपक्षीय सम्बन्ध कमजोर छ। यसो हुँदा नेतृत्वले भोटसँग जे पनि साट्न तयार हुने भयो। भोट हाल्ने सीमित टाठाबाठाहरू मतको हतियार देखाएर नेतृत्व थचार्ने भए। समाजका टाठाबाठा शिक्षक जसले कुनै न कुनै पार्टीको झन्डा बोकेकै छन्। उनीहरूलाई जवाफदेही बनाउन खोजे भोट बिग्रने डरले नेताको छहारी मिल्ने भयो। व्यवस्थापन समितिमा पार्टीकै कार्यकर्ता छन् जिम्मेवारिता र पारदर्शिताको कुरा उठाए भोटको अंकुश लाग्ने डर छ। चुपको संस्कृतिमा बाँचेका आवाजविहीन जनताको मुहार कसले पढिदिने। पुकार कसले सुनिदिने। बालबालिकाको भविष्य कसले देखिदिने। यी सबै बुझेर पनि बुझ पचाइन्छ किनकि अर्को चुनाव जित्नु छ। बौद्धिक वर्गको आधिपत्य समाजमा सबै जान्ने बौद्धिक वर्ग शिक्षक हुन्। समाजका रोलमोडल उनीहरू नै हुन्। चुनावका निर्णायक पनि उनीहरू नै। राज्यसञ्चालन गर्ने पार्टीसँग निकट भए राज्यको एकपक्षीय गुणगान गाउने र जनतालाई भ्रममा पार्ने पनि बौद्धिक वर्ग (शिक्षक मात्र होइन) हुन। आफूले भोट हाल्नेइतरको पार्टी सरकारमा भए सत्तोसराप गरी जनतालाई भुलभुलैयामा पार्ने पनि यी बौद्धिक वर्ग नै हुन्। राजनीतिक पार्टीलाई पपुलर माग राखेर वास्तविक मागलाई ओझेलमा पारी नीतिगत प्रभाव पार्ने पनि यही वर्ग हो। यो वर्गले जग्गा वा शिक्षामा मात्र दलाली नगरेर भोटमा समेत दलाली गर्छ। पद्धतिमा बाँधिन चाहँदैन यो वर्ग। अस्थिरता यिनीहरूका लागि अनुकूल वातावरण हो। यो वर्गले राजनीतिलाई भोटको लोभ देखाउँछ र आफ्नो गैरजिम्मेवारीपन लुकाउँछ। जनस्तरमा जनताका माग उठान गरिदिएको अभिनय गर्छ। अर्कातिर शिक्षाको दुरवस्थाको कारण अमूर्त राज्य हो भन्छ। नीति छैन, कार्यक्रम छैन, योजना छैन, तलब कम छ भनी राज्यप्रतिको जनविश्वास कमजोर पारिदिन्छ। विद्यार्थीको सिकाइ कमजोर हुनुमा गरिबी, सामाजिक सांस्कृतिक कारण हुन् भन्छ। विद्यार्थीको बुद्धिमत्तालाई दोष लगाउँछ। बच्चाको वंशाणुगत गुणमा लगेर सिकाइलाई जोडिदिन्छ र अभिभावकले आफ्नो वंशप्रति धिक्कार्न थाल्छ। अभिभावकले घरमा सिकाएनन्, सिकाइको वातावरण बनाएनन् त्यसैले विद्यार्थी फेल भए भन्छन्, समाजले त्यही पत्याउँछन्। राजनीतिको प्रतिविम्ब शिक्षामा प्रत्यक्ष पर्ने हुनाले भोटको राजनीतिबाट शिक्षालाई अलग गरी भोटको ध्वांस दिने वर्गलाई जनताप्रति जवाफदेही नबनाएसम्म शिक्षामा रूपान्तरण हुँदैन। स्थायी शिक्षक नभएका कारणले गुणस्तर खस्कियो भन्छन् अनि भएका शिक्षकबाट गुणस्तर देऊ भन्न अभिभावक सक्दैनन्। जनताको आक्रोश अन्यत्रै मोडिदिई आफू सुरक्षित रहने रणनीति हो यो। भोटको मुठो समातेर बसेका बोली बिक्नेहरूले राजनीतिक शक्तिका आडमा आफन्तलाई राहत वा अस्थायी कोटामा छिराएर शैक्षिक वातावारण धमिलो भयो कि भनी प्रश्न गर्ने आँट कसैसँग छैन। पद्धति बसालेर प्रतिस्पर्धामा जाऊँ भनियो भने चुनावमा देखाइदिन्छु भन्छन्। एउटा पार्टीबाट काम नभए अर्को पार्टीले अबीर लगाई भित्याइहाल्छ। अनि त्यो पार्टीले उसैलाई रोज्छ। अहिले सामाजिक सञ्जालमा सबैभन्दा सक्रिय यही वर्ग छ। सञ्जालको प्रयोग गरी भ्रमको खेती फस्टाएको छ। आमसञ्चारका माध्यमले पनि यिनीहरूलाई सुन्छन् र समाचार बन्छन्। पटकपटक झूट र भ्रम दोहोरिँदा त्यही सत्य बन्छ। अनुसन्धाताका उत्तरदाता पनि यिनीहरू नै हुन्छन्। अनि अनुसन्धान प्रतिवेदन वास्तविकताभन्दा विचलित भएर आउँछन्। त्यही अनुसन्धानलाई आधार मानी नीति बनाउँदा गलत नीति बन्छन्। यो चक्र जारी छ। अनि कसरी हुन्छ शिक्षामा रूपान्तरण ? बौद्धिक वर्ग खासगरी शिक्षकले आफूभित्रको समस्या देख्ने चेष्टा गरिएन। कर्मचारीले शिक्षकलाई दोष दिई आफू ओभानो बन्न खोजे। ट्रेड युनियन भोट बैंक भए। पेसागत विकासभन्दा व्यक्तिगत लाभतिर भौंतारिए। ग्राम्कीले भनेजस्तो यो वर्गले काउन्टर हेजेमोनीको काम गर्नुपर्ने थियो। समाजका गलत विचार, भ्रम र अभ्यासलाई चुनौती दिने र जनतालाई सजग गराउनुपर्ने थियो। पाउलो फ्रेरेले भनेजस्तो चुपको संस्कृतिमा विस्फोट गराएर सशक्तीकरण गर्नुपर्ने थियो। युवल हरारेले भनेजस्तो आफूलाई हरेक क्षण अपडेट गरी समाजका हरेक चरणमा समायोजित हुन सक्ने बन्नुपथ्र्यो। तर अधिकांश बौद्धिक मानिने वर्ग शिक्षा विकासको वाधक बन्दै छ। हुन त यो देशको अर्थराजनीतिक चरित्रको दोष हो। भोटको राजनीतिको परिणति हो। यस्तो चरित्रका विरुद्धमा निर्मम प्रहार हुन सकेन भने शिक्षा मात्र होइन, समग्र विकासको पांग्रो महाभारतामा कर्णको रथको पांग्रोसरि भासिने छ। कसो गर्ने त ? अस्मग्लु र रविन्सनको अध्ययनले भन्छ देश असफल हुनुमा समावेशी संस्था बन्न नसक्नु हो। नेपालमा लोकतन्त्र आए पनि प्रणाली बस्न सकेन। अहिले जति काम हुन्छन्, ती व्यक्तिका पहुँचका आधारमा भएका हुन्। नेताहरू प्रणाली बसाल्नभन्दा भोट खसाल्न व्यक्तिका काम गर्नपट्टि लागेका छन्। त्यसो हुँदा अब यसलाई उल्टाउनुपर्छ। चुनाव पार्टीले लड्ने (विकासको योजना) र नेता पद्धति बसाल्न लाग्नुपर्छ। जसरी लोकसेवा आयोग संस्थागत बन्यो त्यसरी हरेक संस्था संस्थागत हुनुपर्छ। तब मात्र सबैको विश्वास हुन्छ। लोकसेवामा पास नगराइदिए भोट दिन्न भनेको कतै सुनिँदैन। शिक्षालय पनि यस्तै स्वचालित हुनुपर्छ। भोटसँग शिक्षक कोटा वा गैरजिम्मेवारिता साट्ने पद्धतिको अन्त्य हुनुपर्छ। शिक्षक पार्टीको एजेन्ट नभएर जनताको दबिएको आवाज बुलन्द गराउने नेता हुनुपर्छ। अमत्र्य सेनले लोकतन्त्रमा प्रेस स्वतन्त्रता हुने हुँदा कोही पनि भोकै मर्नु पर्दैन भन्छन्। त्यसैले मिडिया आवाजविहीनको आवाज बन्नुपर्छ। कामचोर वर्ग अलि चलाख हुने हुँदा मिडियामा छिटो आउने र मिलाएर बोल्ने हुन्छन्। वास्तविकतामा पर्दा हाल्छन्। मिडिया बढी क्रिटिकल बन्न जरुरी छ। शिक्षाको जिम्मा लिएका शिक्षक, कर्मचारी, जनप्रतिनिधि, व्यवस्थापन समितिलाई जवाफदेहिताको दायरामा ल्याउनुपर्छ। विद्यार्थीले नसिक्नु भनेको यी सबैको दोष हो। विद्यार्थीको सिकाइ र यिनीहरूको जागिर वा जिम्मेवारीको भविष्यबीच सोझो सम्बन्ध बनाउनुपर्छ। राजनीतिको प्रतिबिम्ब शिक्षामा प्रत्यक्ष पर्ने हुनाले भोटको राजनीतिबाट शिक्षालाई अलग गरी भोटको ध्वांस दिने वर्गलाई जनताप्रति जवाफदेही नबनाएसम्म शिक्षामा रूपान्तरण हुँदैन।"
नेपालीको हत्यामा एक भारतीय थुनामा,"राजविराज : गाउँका पञ्चहरूले मिलाउन खोजेको सप्तरीको हत्या घटनाका एक आरोपित थुनामा परेका छन्। नेपाली भूमिमा प्रवेश गरी एक नेपालीको हत्या गरेको आरोपमा भारत विहार मधुवनी जिल्ला, लौकही प्रखण्ड, ग्राम पञ्चायत करियौत८ का १९ वर्षीय प्रदीपकुमार यादव पुर्पक्षका लागि सोमबारदेखि राजविराज कारागार थुनामा परेका हुन्। सप्तरी जिल्ला अदालतको आदेशमा यादव पुर्पक्षका लागि थुनामा परेको र सोही ठाउँका भारतीय २० वर्षीय देवगोरा यादव र १८ वर्षीय सरोज यादवविरुद्ध वारेन्ट जारी गरिएको अदालतका स्रेस्तेदार कुमार मास्केले बताए। यस्तो थियो घटना भदौ ६ गते अपराह्न, सप्तरीको डाक्नेश्वरी नगरपालिका६ कटैयामा एक हुल भैंसी देखियो। धानबालीमा चर्दै गरेको भैंसीको हुल देखेर ६५ वर्षीय किसान रामदेव यादव लाठी लिएर धपाउन पुगे। तर, विडम्बना यही कारण रामदेवले ज्यान गुमाउनु पयो। दसगजा नजिकै रहेको उनको खेतमा चरिरहेका भैंसी लखेटेर कुटेको भन्दै भैंसी चरुवा भारतीय युवाहरूले लाठीले निर्घात कुटपिट गर्दा रामदेवको करङ भाँचियो। टाउको र पेटमा गम्भीर चोट लागेर सिकिस्त घाइते भए। गम्भीर घाइते रामदेवको उपचारका क्रममा १६ दिनपछि भदौ २१ गते धरानस्थित बीपी कोइराला स्वास्थ्य विज्ञान प्रतिष्ठानमा मृत्यु भएको उनका छोरा ललनले बताए। वर्षौंदेखि यहाँका किसान र भारतीय नागरिकबीच यस्तै संघर्ष चलिरहेको बताउँदै वडा६ का वडाध्यक्ष रामनारायण यादवले भारतीयको कुटपिटका कारण रामदेवको मृत्यु भएको बताए। पुस्तौंदेखि बसोबास गर्दै आएका सीमाका नागरिकको झुपडी कैयौंपटक भारतीय सुरक्षाकर्मीबाट उजाडिएको र भारतीय पक्षको हस्तक्षेपको प्रतिवाद गर्दा ज्यान गुमाउनु परेको सीतानन्द मण्डलले बताए। नेपाली भूमिमा प्रवेश गरी भएको यो घटनामा समेत गाउँका पञ्चहरूले मिलापत्र गर्ने निकै प्रयास गरे। पञ्चहरूको प्रभावमा प्रहरीले पनि मिलापत्र गराउन चाह्यो। वडाध्यक्ष यादवले कुटपिट गर्ने आरोपित प्रदीप र उनका बुवा चन्देश्वरलाई कटैयाका गाउँलेले तत्कालै घटनास्थलबाट नियन्त्रणमा लिएकोमा चन्देश्वरलाई छाडे पनि प्रदीपलाई भदौ १३ गते इलाका प्रहरी कार्यालय पातो हुँदै इलाका प्रहरी कार्यालय कल्याणपुरमा बुझाएको जानकारी दिए। इलाका प्रहरी कल्याणपुरका इन्स्पेक्टर धर्मराज मुडभरीले भदौ १३ गते प्रहरीले गिरफ्तार गरेको जनाए। गाउँमै राखेर गरिएको छलफल सफल नभएपछि प्रदीपलाई एक सातापछि प्रहरीमा बुझाएको उपमेयर इन्दुदेवी यादवका श्रीमान् ओमप्रकाश यादवले बताए। प्रहरी हिरासतमा राखिएका आरोपितको पक्षबाट उपचार खर्चबापत ८० हजार रुपैयाँ दिलाइएको जानकारी उनले दिए। गाउँले पञ्चहरूले मृत्युशय्यामा छट्पटाइरहेका घाइतेको उपचार खर्च दिलाएर मिलापत्र गर्ने प्रयास गरिरहे। मिलापत्रको सम्भावना देखेर प्रहरीले पनि ज्यान मार्ने उद्योगको उजुरी दर्ता नगरी आरोपितलाई हिरासतमा ९ दिनसम्म राख्यो। घाइतेको मृत्युपछि भने भदौ २२ गते उजुरी दर्ता गर्न इलाका प्रहरी कार्यालय कल्याणपुर बाध्य भयो। मृतकका छोरा ललनले इलाका प्रहरी कार्यालय धरानमा पोस्टमार्टमका लागि दिएको उजुरीका आधारमा समेत कारबाही अगाडि बढाउनुपर्ने अवस्था थियो। अदालतको आदेशमा सोमबारदेखि हत्या आरोपित थुनामा छन्। तर, अहिले पनि दुवै देशका पञ्चहरू मृतकका परिवारलाई क्षतिपूर्ति दिलाएर मुद्दा मिलाउने प्रयासमा निरन्तर लागिरहेका छन्।"
कोरोनाबारे ट्रम्पको भ्रामक स्टाटस फेसबुकले हटायो,वासिङन : अमेरिकी राष्ट्रपति डोनल्ड ट्रम्पले कोरोना भाइरस (कोभिड१९) बारे गरेको भ्रामक टिप्पणी भएको स्टाटस फेसबुकले हटाइदिएको छ । कोभिड१९ मौसमी फ्लूभन्दा सामान्य र कम घातक भएको भन्ने पोस्टलाई फेसबुकले मंगलबार हटाइदिएको हो । अन्तर्राष्ट्रिय सञ्चारमाध्यमका अनुसार यसको पुष्टि फेसबुकका प्रवक्ता एन्डी स्टोनले पुष्टि गरेका हुन् । उनका अनुसार कोभिड१९ का नियम विपरीत उक्त पोस्टले गलत सूचना प्रवाह गरेका कारण हटाइएको हो । राष्ट्रपति ट्रम्प अहिले आफैँ कोरोना संक्रमित रहेका छन् । तैपनि उनले यसलाई गम्भीरतासाथ नलिएको टिप्पणी भइरहेको छ । उनी शुक्रबार सैनिक अस्पताल भर्ना भएर सोमबार मात्र ह्वाइट हास फर्किएका थिए । यसअघि अगस्ट महिनामा पनि कोभिड१९ बारे भ्रामक सूचना फैलाउने भन्दै ट्वीटरले उनको पोस्ट हटाएको थियो । त्यसबेला उनले फक्स न्यूजलाई अन्तरवार्ता दिएको भिडियो क्लिप ट्वीटरमा सेयर गरेका थिए । कोरोनाबाट हाल अमेरिका सबभन्दा बढी आक्रान्त बनेको छ । अहिलेसम्म अमेरिकामा ७४ लाख ९९ हजार संक्रमित हुँदा २ लाख १० हजार ८७४ ले ज्यान गुमाइसकेका छन् ।
पञ्चको मुट्ठीमा कानुन !,"जनकपुरधाम : अन्याय गर्नेविरुद्ध पञ्चैती गरेर निसाफ दिलाउने भएकोले पञ्चलाई तराईका गाउँहरूमा पञ्च परमेश्वर को रूपमा पनि लिइन्छ। सोझो अर्थमा पञ्चलाई मधेसमा अर्को भगवान् नै मानिन्छ। तर, पछिल्लो समय पञ्च परमेश्वरले कानुनलाई मुट्ठीमा लिएर लाखौंमा बलात्कारजस्ता घटना मिलाउँछन्। अलिकति पीडितलाई दिन्छन्। बाँकी पञ्चहरूआफैं भाग लगाउँछन्। घटना मिलाएको दण्डको रुपैयाँले गाउँमा भोज पनि खुवाइन्छ। प्रदेश २ मा बलात्कार घटनामा पञ्चात गराउने १२ जना पञ्च हालै प्रहरी खोरमा जाकिएका छन्। पहिले सामान्य वादविवाद, झैंझगडा, बाटोघाटोको विवाद हुँदा गाउँमै बसेर मेलमिलाप गराउँथे। अब त्यो रहेन। अहिले कमिसनको लोभमा महिला हिंसा, बलात्कार, हत्याजस्ता जघन्य अपराधलाई पनि गाउँमै मिलाएर पञ्चहरूले दबाउने गर्छन्। पीडित बालिका र महिलाको अस्मितालाई पैसामा साट्न पछि पर्दैनन्, पञ्चहरू। जबरजस्ती करणीका घटनालाई दबाउन पञ्चको भूमिकामा जनप्रतिनिधिहरूले पनि थपथाप गर्ने देखिएका छन्। पञ्चहरू जघन्य अपराधका घटना मिलाउन प्रहरीको कार्यालयसम्मै पुग्छन्। पीडा भुल्न मृत्युको सहारा नारीको अस्मितासँग पञ्चहरूले खेलवाड गर्दा सप्तरीमा गत भदौ ३० गते एक किशोरीले आत्महत्या गरिन्। बलात्कारको घटना मिलाउन गाउँमा पञ्चैती भयो। आफ्नो पीडामा गाउँलेको सहयोग पाउने पीडित बालिकाले अपेक्षा गरेकी थिइन्। तर, त्यसो भएन। पञ्चहरूले ५५ हजार रुपैयाँ पीडकबाट पीडितलाई क्षतिपूर्ति दिलाउने निर्णय गरे। प्रहरीमा उजुरी दिन जानबाट रोक लगाउँदै गरिएको फैसलामा पीडितले असन्तुष्टि जनाइन् र मृत्युको बाटो रोजिन्। घटनालगत्तै दुई जना आरोपित र चार जना पञ्चलाई प्रहरीले पक्राउ गरेर कारबाही थालेको छ। बलात्कार लुकाउन १० लाखको खेल छिमेकीको घरमा बोलाएर सिरहामा हालै मुकेशकुमार साहले किशोरीको बलात्कार गरे। विष्णुपुर१ का मुकेशले गत असोज १२ गते किशोरीमाथि जबर्जस्तीकरणी गरेका थिए। उनको अपराधलाई पञ्चहरूले ५ लाखमा मिलाए। प्रहरीमा दर्ता हुनुपर्ने घटना मिलाएको खबर थाहा पाएर जिल्ला प्रहरी कार्यालय सिरहाका डीएसपी शालिग्राम शर्माको नेतृत्वमाप्रहरी टोली गाउँमा पुग्यो। अनुसन्धानको क्रममा पीडकसँग ५ लाख र घटना भएको घरबालासँग ५ लाख गरी १० लाखको तमसुक कागज गराएको भेटिएको डीएसपी शर्माले बताए। उनले भने, बलात्कार आरोपी र पञ्चात गरेर मिलाउन खोज्ने ८ जना पञ्चहरूलाई पक्राउ गरेका छौं। जरिवाना गरिएको १० लाखमध्ये ५लाख पीडितलाई दिने र ५ लाख पञ्चहरूले भाग लगाउने योजना बनाएको प्रहरी स्रोतले बतायो। पञ्चको भेषमा जनप्रतिनिधि ! सप्तरीको विष्णुपुर गाउँपालिका६ का वचवा सरदार र कोभिया सरदारले स्थानीय एक महिलामाथि बलात्कारको प्रयास गरे। गत असोज ११ गते राति उनीहरूले मदिरा सवन गरेर यौन तृष्णा मेटाउन ३६ वर्षीया महिलाको ओछ्यानमै पुगे र बलात्कार प्रयास गरे। रातको १ बजेकाले बिहान कुरा बुझ्ने भन्दै कोभियालाई गाउँलेले वडासदस्य रामकुमार रायको जिम्मा लगाए। बिहान बसेको पञ्चैतीमा कोभिया उपस्थित भए तर बचवा आएनन्। यो पञ्चैती वडा कार्यालयमै बस्यो। कुरा मिलेन। पीडकविरुद्ध उजुरी दिन पीडित महिला प्रहरीमा पुगेपछि मिलापत्र गराउनवडाअध्यक्ष बहादुर सदा र वडासदस्य प्रहरीमै पुगे। सचिव छुटाउन २० लाखको लोभ जबरजस्ती करणीको आरोपमा वडासचिव मिथिलेश यादव पक्राउ परेका छन्। महोत्तरीको भंगहा नगरपालिका९ स्थित मुसहरी टोलकी दलित महिलालाई जबरजस्ती करणी गरेको आरोपमा वडासचिव पक्राउ परेका हुन्। यस घटनामा २० लाख लिएर मिल्न गाउँका पञ्चहरूले पीडितलाई दबाब दिइरहेका छन्। पीडित महिलाले बलात्कारीसँग मिलापत्र नगर्ने चेतावनी दिएपछि उनीहरू फर्केर गए। त्यस लगत्तै भंगहा प्रहरीचौकीले सचिवलाई पक्राउ गरेको महोत्तरीका एसपी टीकाबहादुर केसीले जनाए। अफर नस्विकारेपछि ज्यान मार्ने धम्की गत असोज ९ गते धनुषाको सबैला नगरपालिका१२ रघुनाथपुरमा बलात्कृत किशोरीले घटना लुकाउन पैसाको अफर नस्विकारेपछि उनको परिवारलाई ज्यान मार्ने धम्की आयो। १५ वर्षकी बालिकाको बलात्कारमा संलग्नहरूका परिवारले १२ लाख रुपैयाँ एकमुष्ट दिएर मुद्दा गाउँमै मिलाउन दबाब दिए। एक महिनाअघि चार जनाले ती बालिकामाथि सामूहिक बलात्कार गरेका थिए। आरोपी दुई जना पुर्पक्षका लागि थुनामा छन्। राजनीतिक दलका नेतासहित आठ जनाको समूहले उक्त घटना ढाकछोप गर्न पञ्चैती राखेका थिए। यस्तो छ बलात्कारको तथ्यांक प्रदेश प्रहरी कार्यालयको तथ्यांकअनुसार आर्थिक वर्ष २०७४०७५ मा प्रदेशका आठ जिल्लामा १ सय ७० वटा बलात्कारका मुद्दा दर्ता भएका छन्। त्यस्तै २०७५०७६ मा २ सय ९६ र २०७६०७७ मा २ सय ८५ वटा बलात्कारका मुद्दा दर्ता भएका छन्। चालू आव २०७७०७८ को हालसम्म ७६ वटा बलात्कार मुद्दा दर्ता भएको तथ्यांक छ। यस्ता धेरै घटनाहरू प्रहरीसम्म नआइपुग्दै पञ्चहरूले गाउँमै मेलाउँदै आएका छन्। बलात्कारीलाई फाँसीको माग बलात्कारीलाई फाँसी दिनुपर्ने माग राख्दै सोमबार प्रदेश २ को अस्थायी राजधानी जनकपुरधाममा नारा, जुलससहित प्रदर्शन गरिएको छ। पोलपोलमा सरकार, टोलटोलमा बलात्कार, बलात्कारीलाई फाँसी दे जस्ता नारा लगाउँदै युवाले जिल्ला प्रहरी कार्यालय धनुषाअघि प्रदर्शन गरे। बलात्कारविरुद्ध युवा संगठनले गरेको प्रदर्शनमा ओली सरकारको चर्को आलोचना भएको थियो। संविधान संशोधन गरेर बलात्कारीलाई फाँसीको सजाय व्यवस्था गरिनु पर्छ , संगठनकी अध्यक्ष गुञ्जा रायले सरकारसँग माग गरिन्। बलात्कारीलाई कडा कारबाही नहुँदा यस्ता घटना बढ्दै गएको प्रति सामाजिक अभियन्ता सरोज रायले चिन्ता व्यक्त गरे। पीडकहरूलाई राजनीतिक बलमा प्रहरी प्रशासनले संरक्षण दिइरहेको छ , अभियन्ता सरोज मिश्रले दाबी गरे। प्रदेश २ सरकारले बेटी पढाऊ, बेटी बचाऊ नारा लिएर कानमा तेल हालेर सुतेको जनकपुरकी विजेता झाले व्यंग्य गरिन्। नेविसंघका महोत्तरी जिल्ला अध्यक्ष आशुतोष झाले देशमा बढ्दै गरेको बलात्कार घटनालाई गृहमन्त्री रामबहादुर थापा बादलले अरू देशसँग तुलना गरेकोमा आक्रोश व्यक्त गरे। गाउँको आफ्नै कानुन मधेसका गाउँगाउँमा देशको कानुन होइन, पञ्चको कानुन चल्छ। कानुनभन्दा व्यवहार ठूलो भन्ने मान्यतासहित गाउँमा चोरी, लागूऔषधका घटना मात्र होइन, कथित बोक्साबोक्सी, बालविवाह, बहुविवाह, बलात्कारजस्ता संवेदनशील घटनामा रातारात पञ्चैती बसेर निर्णय हुने गरेको छ। नेकपा प्रदेश कमिटी सदस्य तथा पूर्वसंविधान सभा सदस्य निशा साहले गाउँमा हुने पञ्चैतीमा पीडितमाथि न्यायभन्दा अन्याय बढी हुने गरेको बताउँछिन्।पीडितहरू प्रहरी कार्यालयमा पुग्न सहज वातावरण निर्माणका लागि एउटा अभियानको खाँचो छ,उनले भनिन्। पञ्चैतीविरुद्ध प्रहरी कठोर जघन्य अपराधमा पञ्चैती गर्नेहरूविरुद्ध प्रहरी कठोर रूपमा प्रस्तुत भएको नम्बर२ प्रदेश प्रहरी कार्यालय जनकपुरधामका डीआईजी धीरजप्रताप सिंहले बताए। जघन्य अपराधका घटनामा मिलापत्रले पीडितलाई झन् पीडा दिन्छ, उनले भने। सामान्य झैंझगडा बाहेकका घटना गाउँमै पञ्चैती गराएको खण्डमा प्रहरीलाई हस्तक्षेप गरिएको ठानी उनीहरूलाई कारबाही गर्न प्रहरी हेटक्वाटरकै निर्देशन रहेको उनले बताए। बलात्कार घटनामा मिलापत्र गराएको आरोपमा सिरहाबाट पक्राउ परेका पञ्चहरु"
चौतारामा महिला मृत फेला,विराटनगर : मोरङको उर्लाबारी नगरपालिका९ की एक महिला घर नजिकैको चौतारामा बुधबार बिहान मृत फेला परेकी छन्। नगेन्द्र खरेलकी श्रीमती ४५ वर्षीया सीता खरेललाई स्थानीय बासिन्दाले नागीटोलको चौतारोमा मृत फेला पारेर प्रहरीलाई जानकारी दिएका थिए। प्रहरीले घटनाका बारेमा बिहान ६ बजेतिर थाहा पाएको थियो। मोरङ प्रहरी प्रमुख एसपी सन्तोष खड्काका अनुसार सीता बेलुका श्रीमानसँगै गाउँ गएको पाइएको छ। दुवै जनाले मादक पदार्थ सेवन (मापसे) गरेपछि श्रीमान अर्को गाउँतिर गएको र श्रीमती भने घर फर्केको प्रारम्भिक अनुसन्धानबाट खुलेको उनले बताए। तर घरै नपुगेकी सीता भने बुधबार बिहान चौताराको फलैँचामा मृत भेटिएकी हुन्। प्रहरीले श्रीमान श्रीमती दुवै जना मापसे गरेर हिँड्ने गरेको तथा अत्याधिक सेवनका कारण घर पुग्न नसक्दा चौतारामा सुतेकै फलैँचामा मृत्यु भएको हुनसक्ने अनुमान गरेको छ। घर पुगेर खोजी गर्दा आफूले श्रीमतीलाई नभेटेको नगेन्द्रले प्रहरीलाई बताएका छन्। मोरङ प्रहरी प्रमुख एसपी खड्काले शवलाई पोस्टमार्टमका लागि झापाको दमकस्थित आम्दा अस्पतालमा लगेर घटनाका बारेमा थप अनुसन्धान थालिएको जानकारी दिए।
लुम्बिनी प्रदेश र राजधानी निर्धारण,"नयाँ राजधानीलाई अब नयाँ परिचय र साझा नाम पनि दिन उपयुक्त देखिन्छ। छ जिल्लामा सीमित अखण्ड लुम्बिनी विस्तारित भएर १२ जिल्लाको बृहत्तर लुम्बिनीमा रूपान्तरण हुँदैछ। र, बुटवललाई म वित्तीय राजधानी बनाउँछु। प्रदेश ५ का मुख्यमन्त्री शंकर पोखरेलले यो एकदम सही संश्लेषण गर्नुभएको छ। प्रदेशको नामकरण र राजधानी निर्धारणको बहस र छलफलको निष्कर्षमा उहाँले सार्वजनिक रूपमा भन्नुभएको यस विचारमा निर्णय, मार्गदर्शन, भविष्यको परिकल्पना र निर्देशन एकैसाथ स्पष्ट उल्लेख भएको छ। विषय सन्दर्भ केही दिनयता प्रदेश ५ को नामकरण र राजधानी निर्धारणको प्रस्तावले सिंगो देशमा तरंग नै सिर्जना गरेको छ। यस प्रस्तावले दूरगामी महत्व बोकेकाले हरेकले तदनुरूप सम्यक् र सही दृष्टिकोण बनाउन सक्नुपर्छ। यस पावन बुद्धभूमिका नागरिकले आफ्ना पूर्वजहरू शाक्यमुनि बुद्ध, महर्षि कपिल, पाणिनि, शशीधर स्वामी र स्वर्गद्वारी महाप्रभुहरूका ज्ञान, आदर्श, ध्यान, शिक्षा र साधनाको मार्गलाई स्मरण गरेर आफ्ना तमाम कार्य र व्यवहार आज निर्देशित गर्न आवश्यक छ। दिवंगत अग्रज योद्धा जीवराज आश्रित, नेत्रलाल अभागी, गुम्राहा थारू, कृष्णसेन इच्छुक, खुबीराम आचार्य, बरमन बुढा र सिद्धिनाथ ज्ञवाली अनि जीवित धरोहर मोदनाथ प्रश्रित, मोहनविक्रम सिंह, मोहन वैद्य र देवेन्द्र घिमिरेसमेतको जन्मकर्मभूमिको गरिमा राखेरै हरेकले आआफ्ना समस्त कार्य गरेको शोभायमान हुन्छ। उपराष्ट्रपति नन्दबहादुर पुन, प्रधानमन्त्री केपी शर्मा ओली, उपप्रधानमन्त्री तथा रक्षामन्त्री ईश्वर पोखरेल, गृहमन्त्री रामबहादुर थापा बादल, नेकपाका उपाध्यक्ष वामदेव गौतम, महासचिव विष्णुप्रसाद पौडेल र मुख्यमन्त्री शंकर पोखरेलसहितका नेताहरूले राजीतिक चेतना, शिक्षा, जागरण, संगठन र परिवर्तनको नेतृत्व सम्हालिसक्नुभएको यस प्रदेशले देशलाई दुईदुईजना सभामुखसमेत दिएर नेतृत्वदायी सामथ्र्य प्रस्तुत गरिसकेको छ। यस क्षमता, हैसियत र परिपक्वतालाई पनि आजका हरेक निर्णयका क्रममा हेक्का राख्न र अघि बढ्न अनिवार्य हुन्छ। उल्लिखित समग्र पक्षको विचार गरेरै यस्ता तमाम निर्णयहरूको सम्मुखमा जिम्मेवारीबोध र साझा भावना आत्मसात् गर्दै अघि बढ्न सकिन्छ। नेतृत्वले राष्ट्रिय दृष्टिकोण र कार्यकर्ताले सन्तुलित एवं वैज्ञानिक व्यवहारका साथ अघि बढेर मात्र जुनसुकै विषय र प्रसंगमा खास नेतृत्व प्रदान गर्न सकिन्छ। विगतमा पञ्चायती तानाशाहीले समेत यहाँबाट एकजना प्रधानमन्त्री देशलाई दिएको नबिर्सने हो, नेपाली कांग्र्रेसबाट सुशील कोइराला प्रधानमन्त्री हुनुभएको तथा १० वर्ष लामो सशस्त्र संघर्षको नेतृत्वका हिसाबले पुष्पकमल दाहाल प्रचण्ड प्रधानमन्त्री बन्नुभएको सम्झिने हो भने र यस क्षेत्रको समेत पार्टी नेतृत्व सम्हाल्नुभएको हैसियतमा वर्तमान प्रधानमन्त्रीले राष्ट्रको नेतृत्व सम्हालिरहनुभएको तथ्य पनि सर्वविदितै छ। तर बहुदलदेखि गणतन्त्र स्थापनापछिको यस लामो कालखण्डमा यस भूभागमा जन्मेका नेताहरूबाट राष्ट्रको नेतृत्वदायी जिम्मेवारी र भूमिका प्रस्तुत हुन सकेको भने पाइँदैन। यो विचारणीय र उल्लेखनीय पक्ष हो। प्रदेश र प्रतिनिधिसभा सदस्य हुनु, मन्त्री, मुख्यमन्त्री र उपप्रधानमन्त्री निर्वाचित हुनु त सामान्यजस्तै भयो ! र, यस्तै जिम्मेवारीले विभिन्न व्यक्तिलाई नेतृत्वका लागि तयार र स्थापित गर्छन्। खासमा यस्तै महत्वपूर्ण निर्णय र ऐतिहासिक कामले दीर्घकालमा राष्ट्रिय नेतृत्व पैदा गर्ने सम्भावना र सामथ्र्य राख्छन्। तसर्थ यस विषयलाई निम्नबमोजिम तथ्य, तर्क र सम्भावनाका आधारमा निष्कर्षमा पुग्नु बुद्धिमत्तापूर्ण कदम हुनेछ। ००० प्रदेश ५ को नाम शान्तिका अग्रदूत गौतमबुद्धको जन्मस्थल रूपन्देहीको लुम्बिनी र राजधानी दाङको देउखुरीमा तोक्ने गरी प्रदेश सरकारको तर्फबाट अघि सारिएको प्रस्ताव सुझबुझपूर्ण, व्यावहारिक र वैज्ञानिक छ। दाङदेउखुरीका राप्ती र गढवासँगै अर्घाखाँचीको शीतगंगा नगरपालिकाका केही वडाका साथै यसमा निकट रूपमा जोडिएको प्यूठानको सरुमारानी गाउँ पालिकाका १ र २ वडा पनि समेटी प्रस्तुत प्रस्तावलाई अझ व्यापक र स्वीकार्य बनाइनुपर्छ। यसो गर्दा प्रस्तावित राजधानी लुम्बिनी प्रदेशका १२ जिल्लाको पायक र पहुँचमा अवस्थित साँच्चिकै नयाँपनको प्रतीक बनाउन सम्भव छ। नयाँ राजधानी पुग्न पाल्पा, गुल्मी र अर्घाखाँची हुँदै छोटो नयाँ सडक पूर्वाधार बनाउनुपर्ने हुन्छ, जो प्रस्तावित मात्रै नभएर ट्र्याकसमेत बनिसकेको छ। पूर्वीरुकुमबाट रोल्पा, प्यूठान हुँदै राजधानीसम्म हाल बुटवल पुग्न लाग्ने समयभन्दा आधा छिटो पुग्न सम्भव हुन्छ। गुल्मीको पश्चिम भेग र प्यूठानको उत्तरपूर्वी भेगका वासिन्दा प्रस्तावित मदन भण्डारी मार्गको खण्ड तथा कृष्णसेन आश्रित प्रादेशिक मार्ग हुँदै तथा हाल बाग्दुलाभालुवाङमा सञ्चालनमा रहेको पक्की बाटोबाटै राजधानी पुग्ने पूर्वाधार विद्यमान छ। साथै, नयाँ राजधानीबाट पूर्वतर्फ दाउन्ने, बर्दघाट, सुनवल र परासी तथा पश्चिमतर्फ बाँके र बर्दिया (कर्णाली पुलको वल्लो छेउसम्म) का वासिन्दा अहिले हालको अस्थायी राजधानी बुटवल आइपुग्न जसरी दिनभरजस्तो समय लाग्ने अपायक अवस्था छ, यसको सट्टा तीन घन्टामै नयाँ स्थायी राजधानी पुग्न पूर्वपश्चिम राजमार्गबाटै सम्भव हुने स्थिति छ। प्रस्तावित स्थायी राजधानीको निर्णयमा नेकपाका आदरणीय अध्यक्षद्वय, महासचिव विय्णुप्रसाद पौडेल र मुख्यमन्त्री शंकर पोखरेलले उन्नत आन्तरिक समझदारी गरेर सबैको मनोदशा र भावना जोड्नुभएको छ। प्रस्तावित राजधानीले जहानिया राणाशासनको अन्त्यपछि बनेको पहिलो संयुक्त सरकारका एक सदस्य भरतमणि शर्मा र १० वर्ष लामो सशस्त्र युद्धका अग्रणि कलमयोद्धा कृष्णसेन इच्छुकको कर्मभूमिसमेतका रूपमा महत्व राख्छ। कलाकारहरू सेलिब्रेटी बन्न खोज्नु स्वाभाविक मानिन्छ। उनीहरू अभिनयमा पोख्त भए पुग्छ। त राजनीतिकर्मी र राजनीतिज्ञहरूले अडान लिने, दृष्टिकोण दिने, निर्णय गर्ने र कार्यान्वयन गर्ने नै गर्नुपर्छ। राजधानीको यस प्रस्तावलाई अघि बढाउँदा प्रदेशसभाको गत निर्वाचनमा बुटवल र दाङलाई राजधानी बनाइछाड्ने चुनवी एजेन्डाबाट मुक्त गरी नयाँ सम्भावनायुक्त र पायक पर्ने स्थान रोजिएको छ। अहिले बुटवलबाट सय किमि पश्चिम तथा तुल्सीपुरबाट ७५ किमि र घोराहीबाट ५० किमि पूर्वको नयाँ ठाउँमा राजधानीको स्थान छानेर सबैका माग र भावना समेटी एकताबद्ध गरिएको छ। अर्थात्, नेताहरूका अलगअलग अडान, इगो र चुनावी प्रतिबद्धतालाई समेत आग्रहपूर्वाग्रहबाट माथि उठेर विवेकसम्मत ढंगले समेट्दै नयाँ प्रस्ताव गरिएको छ। यस नयाँ राजधानीलाई अब नयाँ परिचय र साझा नाम पनि दिन उपयुक्त देखिन्छ। नौमुरे बहुउद्देश्यीय जलविद्युत् परियोजनाको निर्माणसँगै प्रस्तावित राजधानी नदीकिनारमा अवस्थित, योजनाबद्ध र दीर्घकालीन सम्भावनाको नयाँ, आधुनिक र स्वप्निल सहरका रूपमा विकास गर्न सकिने छ। सुरुङमार्गबाट दाङघोराहीलाई यससँग जोडेर प्रस्तावित नारायणपुर अन्तर्राष्ट्रिय विमानस्थलसम्मको आवतजावत छिटोछरितो बनाउने तथा सुराइनाका कपिलवस्तुतर्फ पनि तदनुरूप सुरुङमार्ग निर्माण गरी गौतमबुद्ध अन्तर्राष्ट्रिय विमानस्थल पुग्नसमेत छरितो र सहजता बनाउन सकिने छ। यसरी भैरहवा (रूपन्देही), नारायणपुर (दाङ) र राँझा (बाँके) गरी तीनवटा विमानस्थल एवं राप्ती जलमार्ग, रेलमार्ग र राजमार्गहरूले पनि राजधानीलाई राष्ट्रियअन्तर्राष्ट्रिय दुनियाँको कनेक्टिभिटीसँग व्यवस्थित ढंगले आबद्ध गर्न सकिने छ। हरेक प्रदेशका राजधानीसम्म नागरिकता लिन, जन्मदर्ता गर्न, विवाह दर्ता गर्न वा राहदानी बनाउन अर्थात् जनताका आधारभूत सेवा सुविधाका निम्ति पुगिरहनु त पर्दैन। यस्ता सेवा त वडा, पालिका र जिल्ला तहबाटै उपलब्ध हुने संवैधानिक र कानुनी प्रबन्ध रहेको छ। यस्तो अवस्थामा संघीयताको मर्मविपरीत आफ्नै करेसामा बलजफ्ती राजधानी बनाउने प्रयास गर्नु भनेको जोकसैको नितान्त गलत कसरत हुन जान्छ। अस्थायी राजधानी तोक्नु भनेको केवल अस्थायी प्रबन्ध गर्नु मात्रै थियो, त्यसैलाई स्थायी व्यवस्था र निर्णयजस्तो गरेर तदर्थ अवस्थाको सट्टा स्थायी प्रबन्ध मिलाउन ढिलो भइसकेको थियो। प्रदेश सरकारले अहिले सर्वसम्मतिबाट यस नयाँ प्रस्ताव अघि बढाएको छ, यसलाई स्वागतयोग्य र सामयिक कदम मान्नुपर्छ। बाँकेबर्दियाका नेपालगन्ज र रूपैडिया सीमानाका, रूपन्देही, कपिलवस्तु र परासीको सुनौली सीमा नाकाजस्तै नयाँ राजधानीको विकाससँगै कृष्णनगर र कोइलाबासका चालु र ऐतिहासिक सीमानाकाहरूको विकास र प्रयोगले भिन्न सम्भावना र नयाँ परिवेश निर्माण हुने निश्चित छ। अनि, रामग्राम, लुम्बिनी, स्वर्गद्वारी, बागेश्वरी र ठाकुरद्वाराको एकीकृत पर्यटकीय विकासले प्रक्रियाले पनि नयाँ फट्को मार्न सक्ने ढोका खुल्छ। २०७५ साल फागुनमा नेपाल पत्रकार महासंघको ५ नम्बर प्रदेशस्तरीय भेला भालुबाङको जलुकेस्थित सहिद कृष्णसेन इच्छुकको भग्नावशेषयुक्त परिसरमा आयोजना गरी मुख्यमन्त्री शंकर पोखरेलसमक्ष यस क्षेत्रलाई प्रदेश राजधानी बनाउनु उचित हुने अनुरोधसमेत गरिएको थियो। प्रदेशसभाले गठन गरेको सिफारिस समितिले प्रस्तुत गरेका विकल्पमा पनि यो एक विकल्पका रूपमा प्रस्तावित थियो। पूर्वाधार विकासको दीर्घकालीन सम्भावनाका हिसाबले पनि यो भर्जिनल्यान्ड नयाँ राजधानी सहर निर्माणका लागि उत्तम र नवीन विकल्पका रूपमा रहेको तथ्य निर्विवाद छ। देशका सातवटै प्रदेशका राजधानीमध्ये यसलाई योजनाबद्ध, दीर्घकालीन र नमुना विकासको उदाहरणीय दृष्टान्त बनाएर प्रदेश सरकारले आफ्नो पौरख र दूरदर्शिता प्रस्तुत गर्न सक्छ। यसनिम्ति यो अवसर र चुनौती दुवै हो। जनतालाई अनुचित ढंगले भड्काउन चाहनेहरू त सदैव सक्रिय भइ नै रहन्छन्। कथंकदाचित् बुटवललाई अहिले स्थायी राजधानी बनाउन प्रस्ताव गरिएको भए त्यस्ता तत्वहरू मुख्यमन्त्री पदसँग प्रदेशको राजधानी साटेको तथा भनी मुख्यमन्त्री शंकर पोखरेलको तेजोबध गर्न वा पञ्चायतकालमा निसीभूजी र ढोरपाटनका वासिन्दालाई अन्याय र उपेक्षा गरी कुश्मा र बेनीसँगै जस्तो गरी पूर्वीछेउ र कुनामा बागलुङको सदरमुकाम बनाएजसरी बुटवललाई बलपूर्वक राजधानी बनाइएको भन्न नै लागिपरेका हुन्थे। अहिले त्यस्तै तत्व मुख्यमन्त्री सवारगाडीमाथि लक्षित गरेर ढुंगा प्रहार गर्ने र हतोत्साहित गर्ने दुर्नियतका साथ सक्रिय भएका छन्। यस्ता अराजनीतिक, आपराधिक र अराजकतापूर्ण क्रियाकलापको सबै सचेत, जागरुक र विवेकी नागरिकले निन्दा, भर्त्सना र प्रतिवाद गर्नुपर्छ। प्रदेशको राजधानी नहुँदैमा बुटवल किमार्थ पनि पछि पर्दैन। यसको विकास धेरै अगाडि पुगिसकेको छ। अझ विष्णुप्रसाद पौडेल, घनश्याम भुसाल, बालकृष्ण खाँड र दीपक बोहराजस्ता नेताहरू यहाँको विकासमा नेतृत्वदायी तहमा सक्रिय हुनुहुन्छ। फेरि लुम्बिनीको विकास नै बुटवल, भैरहवा, तिलौराकोट र रामग्रामको विकासको मेरुदण्ड हो, राजधानी भालुवाङ भए पनि लुम्बिनी त यहीं नै छँदै छ। सिद्धबाबापाल्पाको निर्माणाधीन सुरुङमार्गले पाल्पालाई समथरको परासीजस्तै गरी बुटवल र नयाँ राजधानीसँगको समान निकट सम्बन्ध कायम गर्ने आधार बन्न सकिहाल्छ। तसर्थ गणतन्त्र नेपालमा चार हजार वर्ष पुरानो संस्कृति, सभ्यता र संस्कार बोकेको यस गौरशाली प्रदेश र अझ व्यापारिक विकासको केन्द्र भइसकेको बुटवलमा कसैले पनि संकीर्ण स्वार्थवश भड्कावयुक्त गतिविधि गर्नु मनासिब, उचित र शोभनीय कार्य हुन सक्दैन। जनजाति महासंघ वा कुनै संघसंगठनका असम्बन्धित वक्तव्यबाजीले पनि यस विषयको निर्णयमा खास तात्विक अर्थ र महत्व राख्दैनन्। हामीले स्वीकारेको जातीय संघीयता पनि होइन। कुनै जिल्लाविशेषका राजनीतिक शक्ति वा संघसंस्थाले पनि एक पाखे खालका धारणा र आग्रहअनुरूप यस निर्णयलाई प्रभावित पार्न खोज्नु उचित, सन्तुलित र बुद्धिमत्तापूर्ण कार्य हुन सक्दैन। किनभने हामीले समष्टिगत र समग्र रूपमा निर्णय लिएर राष्ट्रिय दृष्टिकोण र अवधारणा प्रस्तुत गर्न सक्नुपर्छ। पार्टीका आदरणीय अध्यक्षद्वयको सुझबुझपूर्ण निर्देशन, त्यसमा आधारित भई प्रदेश सरकारले गरेको निर्णय, प्रदेशसभा संसदीय दलमा भएको घनीभूत छलफल र निष्कर्षबमोजिम निर्णय कार्यान्वयनका पक्षमा एक ढिक्का अडान, प्रदेश सांसदहरूले राखेका आआफ्ना जिल्ला क्षेत्रकेन्द्रित सुझाव र पुराना अडान हुँदाहुँदै सत्तारूढ दलले संस्थागत निर्णयका पक्षमा प्रदर्शन गरेको सुझबुझ एवं समझदारीले नै प्रदेशको नाम र राजधानी निश्चित गर्ने यो निर्णयमा प्रदेशसभामा उपस्थित पक्षपतिपक्ष र सबै राजनीतिक शक्तिहरूको साझा तथा अन्ततः सर्वसम्मति कायम हुनेछ भन्ने अपेक्षा र विश्वास गर्न सकिन्छ। स्पष्टता जरुरत प्रदेश ५ को नाम लुम्बिनी र राजधानी देउखुरीभालुवाङराप्ती र गढवा गापा तथा शीतगंगा नपाका ७, ८ र ९ नम्बर वडा (अर्घाखाँची, सरुमारानी गापा प्यूठानका १ र २ वडासमेत समेटिनुपर्ने माग रहेको) भन्ने निर्णय अघि नेताहरूका आआफ्नै अडान थिए। महासचिव विष्णुप्रसाद पौडेल र मुख्यमन्त्री शंकर पोखरेलका आआफ्नै अडान थिए र छन्। यस स्थितिमा पार्टी अध्यक्षद्वयले नाम र राजधानीका सम्बन्धमा मुख्यमन्त्रीको प्रस्तावअनुरूप समझदारी र निर्देशन गर्नुभएको र तदनुरूप कार्यान्वयन प्रक्रिया अघि बढेको स्पष्ट छ। यो निर्णयमा कमरेड विष्णुप्रसाद पौडेलको असहमति रहेको कुरा पनि सार्वजनिक भएकै छ। यसलाई कसैले अन्यथा रूपमा बुझ्न, दुष्प्रचार गर्न र जयपराजयका रूपमा उछाल्न आवश्यक छैन। प्रदेशसभाले गर्ने निर्णय आफ्नो कार्यसूचीअनुसार गरेरै अघि बढ्छ। बुझाइ र आजको समस्या लोकप्रियतावाद : लोकप्रिय बन्न खोज्ने त हरेकको कोसिस र मानवीय प्रवृत्ति नै हुन्छ। तथ्यभन्दा लोकप्रियताको पछि मात्रै दौडिने गल्ती कसैबाट हुनु हुँदैन। खासमा लोकप्रियता कहिल्यै तृप्त नहुने तृष्णा हो, मृगतृष्णाजस्तै। तसर्थ लोकप्रियतावादबाट हरकोही सावधान भएर जोगिन ध्यान दिनुपर्छ। यसकै पछाडि कुदेर सेलिब्रेटीजस्तो बन्न खोज्नु भनेको राजनीतिज्ञका निम्ति विशेष घातक हुनसक्छ। प्रदेशको स्थायी नाम र राजधानी तोक्ने निर्णय प्रदेशसभाको अधिकार हो। यससम्बन्धी प्रस्ताव सभासमक्ष प्रदेश सरकारले लैजाने संवैधानिक र कानुनी दायित्व रहेको विदितै छ। प्रदेश सरकारले निर्णय गर्नुअघि पार्टीको माथिल्लो नेतृत्वसँग समन्वय, निर्णय र निर्देशन लिनु स्वाभाविक हुन्छ। मुख्यमन्त्रीले प्रदेश सरकारको प्रमुखका नाताले यसनिम्ति आग्रह, समन्वय र दौडधूप गरी आवश्यक वातावरण बनाउनु पर्दथ्यो र उहाँले त्यसो नै गर्नुभयो। काठमाडौं आउने पार्टी नेतृत्वलाई ब्रिफिङ गरी निर्देशन लिनु र कार्यान्वयन गराउनु झन् स्वाभाविक कर्तव्य हो। टुटेको चंगाको डोरीजस्तो गरी स्वतस्फूर्ततामा त यस्ता कुनै विषयको निर्णयमा पुग्न र टुंगो लगाउन सम्भव हुँदैन। संसदीय दलमा छलफल गराई ह्विप जारी गर्नु र प्रदेशसभामा छलफल गराएर निर्णयमा पुग्नु र पुर्याउनु त्यसपछिको झन् स्वाभाविक प्रक्रिया हो भन्ने स्पष्ट नै छ। छलफलका क्रममा हाउसलाई आफ्नो मतका पक्षमा दमदार तर्कले सहमत गराई निर्णय उल्टाउनसमेत बाध्य गर्नु हरेक व्यक्तिको व्यक्तिगत सामथ्र्य र बुँता मानिन्छ। तर्क, बहस र विमर्शको यस तरिकालाई लोकतन्त्रको सुन्दरतम् पक्षका रूपमा लिएर सदैव प्रोत्साहन र अवलम्बन गर्ने गरिन्छ। यतिसम्म ठीक हो। तर, निर्णय कार्यान्वयनका क्रममा यसरी निर्णयमा पुग्ने क्रममा मुख्यमन्त्रीलाई लक्षित गरी भौतिक हमला र ढुंगामुढा गर्ने, बुद्धिभूमिको अपमान गर्दै हिंसात्मक हुलहुज्जत गर्न खोज्ने, प्रदेशसभा बैठकलाई रणभूमिमा परिणत गर्ने, कुर्सी तोडफोड गर्ने, सभामुखमाथि हमलाको कोसिस गर्ने कोसिस हुनु अनुचित र गलत हो। यो संसदीय मूल्य, मान्यताविपरीत मात्र होइन, आपराधिक क्रियाकलाप नै हो। यस्तो कार्यको जति निन्दा गरे पनि कम हुन्छ। पार्टी नेतृत्वकै तहबाट यस्ता क्रियाकलापको विरोध गरिनुपर्छ। मुख्यमन्त्री र प्रदेश सरकार यसरी निर्णय कार्यान्वयनमा जुटिरहँदा र सांसदहरूले ह्विपको पालना गरी निर्णय कार्यान्वयनमा अघि बढ्दा पार्टी पंक्ति, निर्वाचित जनप्रतिनिधि र सबैको भूमिका सके समर्थन र सहयोग गर्ने, नभए विरोधमा नउत्रिने नै पार्टी प्रणाली होला ! पार्टी प्रदेशमा एउटा र स्थानीय तहमा अर्काे त होइन। पार्टीभित्र पार्टी पद्धति र प्रक्रियाको परिपालना गरेर मात्रै पार्टीलाई बलियो बनाउन सम्भव हुन्छ। आफूसहमत वा असहमत जे भए पनि निर्णयको कार्यान्वयन र पालना गर्नु यसको अनिवार्य सर्त हुन जान्छ। आखिर निर्णय र निष्कर्षमा त पुग्नैपर्ने हुन्छ। बहस छलफललाई तथ्यपूर्ण, मर्यादित र पारस्परिक सम्मानमा आधारित गराएर मात्र विषयवस्तुको गहिराइ र तथ्यका आधारमा सत्यमा पुग्न र पुर्याउन सकिन्छ, अन्यथा छलफल र विवादले शत्रुतापूर्ण रूप लिने खतरा हुन्छ। त्यसैले, यो अन्तरविरोध सञ्चालन र व्यवस्थापनको सिलसिलामा सामान्य तरिका हो। महासचिव र मुख्यमन्त्रीबीच आन्तरिक रूपमा प्रदेशसभाले यस प्रक्रियालाई अघि बढाउने उन्नत समझदारी भएको भनिएको पनि यसै सन्दर्भमा हो। निष्कर्ष कलाकारहरू सेलिब्रेटी बन्न खोज्नु स्वाभाविक मानिन्छ। उनीहरू अभिनयमा पोख्त भए पुग्छ। तर राजनीतिकर्मी र राजनीतिज्ञहरूले अडान लिने, दृष्टिकोण दिने, निर्णय गर्ने र कार्यान्वयन गर्ने नै गर्नुपर्छ। तसर्थ सधैं लोकप्रिय बन्न, हुन र भइरहन सम्भव हुँदैन। यस तथ्यको हेक्का राखेर चल्नसक्दा लोकप्रियतावादको बिमारी लाग्दैन। र, समस्यामा परिँदैन।"
संवैधानिक इजलास गठन हुन नसक्दा वामदेवको मुद्दा सुनुवाइ अनिश्चित,"काठमाडौं : नेकपा उपाध्यक्ष वामदेव गौतमको राष्ट्रियसभामा मनोनयनविरुद्ध परेको रिटको सुनुवाइ अनिश्चित भएको छ। गौतमविरुद्धको रिट बुधबारका लागि हेर्दाहेर्दै अवस्थामा पेसी तय भएपनि सर्वोच्चमा इजलास गठन हुन नसक्दा सुनुवाइ अनिश्चित भएको हो। सर्वोच्चका न्यायाधीश र अधिकृतहरूमा कोभिड संक्रमण देखिएपछि मुद्दाको सुनुवाइ रोकिएको हो। पीसीआर रिपोर्ट पोजिटिभ देखिएका न्यायाधीश पुरुषोत्तम भण्डारी र अरू अधिकृतको सम्पर्कमा रहेका प्रधानन्यायाधीश चोलेन्द्रशमशेर राणासहित अन्य न्यायाधीश घरमै आइसोलेसन बसेका छन्। सर्वोच्चका सहप्रवक्ता देवेन्द्र ढकालले अन्नपूर्णसँग भने संवैधानिक इजलासमा संलग्न श्रीमानहरु सेल्फ क्वारेन्टाइनमा घरमै बसेका कारण आज संवैधानिक इजलास गठन हुन सकेन। सर्वोच्च अदालतमा संवैधानिक इजलासको बहस बुधबार र शुक्रबार हुन्छ। सर्वोच्चले जेठ २३ गतेदेखि मुद्दा प्रक्रियामा खुकुलो गर्दै मुद्दा दर्ता तथा सुनुवाइ अघि बढाउँदै आएको थियो। त्यसपछि सबै प्रकारका मुद्दा हेरिँदै आएको थियो। २०७६ चैत ९ गतेअगावै म्याद थाम्ने अवधि व्यतीत भएका मुद्दामा पनि सर्वोच्चले कारबाही अघि बढाएको थियो। त्यसअनुसार मुद्दाका पक्षले तारिख छाडेर गत चैत ९ गतेअघि नै म्याद थाम्ने थमाउने, म्याद गुज्रेका मुद्दामा पनि सेवाग्राहीले न्याय प्राप्तिको सुविधा पाउँदै आएका थिए। गत जेठ १५ गतेको बृहत् पूर्ण इजलासले संकटको बाधा अड्काउ फुकाउँदै सबै अदालत र न्यायाधीकरणमा सम्भाव्यता हेरी मुद्दाको प्रक्रियाको व्यवस्थापन र सुनुवाइ अघि बढाउन बाटो खोलेपछि सामान्य अवस्थामा पुगेकै बेला चार महिनापछि आएर फेरि अन्योल पैदा भएको छ। यस अगाडि शुक्रबार सर्वोच्चको संवैधानिक इजलासमा वामदेवको तर्फबाट पूर्व महान्यायाधीवक्ता एवम् वरिष्ठ अधिवक्ता प्राडायुवराज संग्रौला, वरिष्ठ अधिवक्ता रमनकुमार श्रेष्ठ, शेरबहादुर केसी, राघवलाल वैद्यलगायतले बहस गरेका थिए। शुक्रबारको इजलासको सुनुवाइ सकिएको थियो। बहस बाँकी नै भएकाले अर्को सुनुवाइका लागि आजलाई पेशी तोकिएको थियो। आज वामदेव र सरकारका कानुन व्यवसायीको बहस पैरवी सकिएपछि रिट निवेदकका कानुन व्यवसायीले जवाफी बहस गर्ने तयारी थियो। दुवै पक्षको बहस सकिएपछि मात्र मुद्दाको निर्णय हुनेछ। अधिवक्ता दिनेश त्रिपाठी र बद्रीराज भट्टले सर्वोच्च अदालतमा दायर गरेको दुई वटा रिट उपर असोज ७ गते न्यायाधीश आनन्दमोहन भट्टराईको इजलासले सांसदको हैसियतमा कुनै काम कारबाही नगर्न अन्तरिम आदेश दिएको थियो। वामदेवको मुद्दा प्रधानन्यायाधीश चोलेन्द्रसमशेर राणासहित न्यायाधीश दीपककुमार कार्की, हरिकृष्ण कार्की, विश्वम्भरप्रसाद श्रेष्ठ र ईश्वरप्रसाद खतिवडा रहेको संवैधानिक इजलासमा छ। २०७४ सालको प्रतिनिधिसभा चुनावमा बर्दिया क्षेत्र नम्बर २ मा पराजित गौतम शीतल निवासको बाटो हुँदै माननीय बनेका हुन्। प्रतिनिधिसभाको चुनावमा गौतम नेपाली कांग्रेसका उम्मेदवार संजयकुमार गौतमसँग ७५३ मतले पराजित भएका थिए। संजयले ४४ हजार ८२९ मत ल्याउँदा गौतमले ४४ हजार ७६ मत मात्र ल्याएका थिए। अढाई वर्षअघिको पराजयलाई पन्छाउँदै गौतम बिहीबार शीतल निवासको बाटो हुँदै माननीय बनेका हुन्। राष्ट्रपति विद्यादेवी भण्डारीले संविधानको धारा ८६ को उपधारा (२) को खण्ड (ख) बमोजिम सरकारको सिफारिसमा गौतमलाई राष्ट्रियसभा सदस्यको रुपमा मनोनित गरेकी थिइन्। राष्ट्रपति भण्डारीले मनोनित गरे लगत्तै राष्ट्रियसभाका अध्यक्ष गणेशप्रसाद तिमिल्सिनाले सिंहदरबारमा गौतमलाई पद तथा गोपनीयताको शपथ गराएका थिए। सरकारले गौतमलाई राष्ट्रियसभामा सिफारिस गर्ने निर्णय गरेको जानकारी प्रधानमन्त्री केपी ओलीले भदौ १८ गतेको नेकपा सचिवालय बैठकमा गराएका थिए। वामदेवको मनोनयन विवाद अदालतमा पुगेपछि मन्त्रिमण्डल पुनर्गठनसमेत त्यसले प्रभावित गरेको छ।"
आठ केजी अफिमसहित युवक पक्राउ,वीरगन्ज : पर्सामा प्रहरीले ठुलो परिमाणमा लागु औषध अफिमसहित एक जनालाई पक्राउ गरेको छ। पर्साको कालीकामाई गाँउपालिका वडा नम्बर १ तीनडोयिबा गाँउका २९ वर्षीय खोवारीप्रसाद कुर्मी ८ केजी अफिमसहित पक्राउ परेका हुन्। विशेष सुचनाको आधारमा इलाका प्रहरी कार्यालय पोखरीयाबाट खटिएको प्रहरी टोलीले मङ्गलबार मध्यरातमा कुर्मीको घरमा छापा मारेर अफिमसहित उनलाई पक्राउ गरेको हो। कुर्मीको घरमा छापा मारेर खानतलाशी गर्दा घरभित्र लुकाइ राखेको आठ वटा पोकामा रहेको ८ केजी अफिम बरामद भएको पर्साका प्रहरी उपरीक्षक गंगा पन्तले जानकारी दिइन्। अफिमसहित पक्राउ परेका कुर्मीलाई इलाका प्रहरी कार्यालय पोखरीयाकै हिरासतमा राखेर थप अनुसन्धान कार्य भइरहेको उनले बताइन्।
टिकट बुकिङ शून्य,"काठमाडौं : आन्तरिक उडानतर्फ दसैंका लागि यात्रुको चहलपहल अझै सुरु हुन सकेको छैन। कोरोनाले गर्दा यात्रु तयार भइनसकेको विमान कम्पनीले जानकारी दिएका छन्। कोरोनाअघि एक महिना अघिबाट अग्रिम बुकिङ हुने गरेको भए पनि अहिले खाली सोधपुछका लागि मात्र फोन आउने गरेको उनीहरूको भनाइ छ। कोरोना संक्रमण बढिरहेकाले पनि दसैं अघिसम्मको अवस्था कस्तो हुने हो भन्ने अन्योलले अग्रिम बुकिङमा चाप नदेखिएको बताइएको छ। कोरोना महामारीका कारण करिब ६ महिनापछि गत असोज ५ गतेबाट नियमित आन्तरिक उडान सेवा सुरु भएको हो। उडान पुनः सञ्चालन भएको करिब १५ दिनमा आन्तरिक विमान कम्पनीको यात्रु क्षमता अनुसार करिब ८५ प्रतिशत अकुपेन्सी रहेको विमान कम्पनीले बताएका छन्। स्टल रुट (पहाडी र हिमाली भेगको उडान) भन्दा ट्रंक रुट (तराई भेगको उडान) मा अकुपेन्सी बढिरहेको बताइन्छ। स्टल रुटमा यात्रुभन्दा पनि सामान ढुवानी (कार्गो) उडान बढी हुने गरेको छ। नियामक निकाय नेपाल नागरिक उड्डयन प्राधिकरणले हाल बुद्ध, यति, सिम्रिक, श्री, सिता, तारा, समिट र नेपाल एयरलाइन्सका गरी दैनिक करिब ८० उडानका लागि अनुमति दिएको छ। त्यसमा बुद्ध र यती एयरलाइन्सले ट्रंक रुटमा उडान भर्दै आएका छन् भने सिता, तारा, समिट र नेपाल एयरलाइन्सले स्टल रुटमा उडान भरिरहेका छन्। सिम्रिक एयरलाइन्सले भने अक्टुबर १५ तारिखबाट मात्र पोखराका लागि दैनिक २ वटा उडान सुरु गर्ने जानकारी दिएको छ। प्राधिकरणको उडान तालिकाअनुसार सबैभन्दा बढी करिब ३० वटा उडान अनुमति पाएको बुद्ध एयरको हाल उडान अकुपेन्सी करिब ८५ प्रतिशत रहेको प्रवक्ता तथा बजार प्रबन्धक रुपेश जोशीले जानकारी दिए। अहिले पनि उडानको एकदिन अघिमात्रै बुकिङ हुने गरेको बताउँदै जोशीले दसैंका लागि अहिले केही भन्न नसकिने बताउँछन्। दसैंका लागि भनेर बुद्ध एयरले कुनै योजना ल्याएको छैन। घटस्थापनाबाट केही चहलपहल हुन सक्छ। यात्रुको चाप घट्यो भने हवाई भाडा घट्न सक्छ तर चाप बढ्यो भने अहिलेको नै भाडा कायम हुन्छ। दशैं लक्षित कुनै योजना छैन, प्रवक्ता जोशी। यती एयरलाइन्सको अकुपेन्सी करिब ९० प्रतिशत रहेको उडान सुरक्षा प्रमुख तथा प्रवक्ता सुदर्शन बर्तौलाले बताए। दैनिक करिब १८ उडान ट्रंक रुटमा भर्दै आएको यती एयरलाइन्सको पनि दसैंका लागि अग्रिम बुकिङ सुरु नभएको जानकारी दिएको छ। विमान कम्पनीले दसैंका लागि सस्तो भाडादर खोलिसकेका छैनन्। पर्ख र हेरको स्थिति छ। दसैंमा यात्रुको चाप कस्तो हुन्छ भन्न सकिने अवस्था छैन, बर्तौला भन्छन्। सिट पाइहाल्छ भन्ने मानसिकताले पनि अग्रिम बुकिङ नभएको होला भन्ने उनको सोचाइ छ। अहिले पनि सस्तो भाडादरमा नै उडान भइरहेको बताउँदै बर्तौलाले सञ्चालन खर्च उठ्न पनि गाह्रो भएको बताउँछन्। अझ यो भन्दा सस्तो भाडा कायम हुन सक्ने अवस्था नरहेको उनको भनाइ छ। अग्रिम बुकिङ नभएको भए पनि दसैंको समयमा अहिलेको उडान भरिने भन्ने आशा यती एयरलाइन्सको छ। यती एयरलाइन्सको भगिनी संस्था तारा एयरले भने स्टल रुटमा उडान भर्ने गर्छ। स्टल रुटको हकमा भने लामो समयदेखि लकडाउन नै भइरहेको कारण गर्दा चार्टर्ड उडानबाट नै काठमाडौं रहेका यात्रु फर्किसकेकाले पनि खासै चाप नरहेको बताइएको छ। नेपाली ध्वाजाबाहक नेपाल एयरलाइन्सले स्टल रुटमा दैनिक करिब ८ उडान गर्दै आएकोमा हाल अकुपेन्सी ८० प्रतिशत रहेको प्रवक्ता अर्चना खड्काले जानकारी दिइन्। सधैं एकनास अकुपेन्सी हुने नगरेको उनी बताउँछिन्। दुर्गम उडानमा दसैंका लागि घटस्थापनाको एक हप्ताअघि मात्रै बुकिङ खुल्ने भएकाले अहिले खासै चहलपहल नभएको खड्काको भनाइ रछ। स्टल रुट चल्ने विमान थोरै सिटका मात्रै हुन्छन्। बुकिङ खुल्नेबित्तिकै बिक्री हुने अवस्था हुन्छन्। त्यही भएर अहिले केही भन्न सकिँदैन, प्रवक्ता खड्काले भनिन्। स्टल रुटमा नै उडान भर्दै आएको समिट एयरले दैनिक मुश्किलले एक फ्लाइट यात्रुको हुने गरेको र अरु कार्गो उडान हुने गरेको महाप्रबन्धक मनोज कार्कीले जानकारी दिए।"
गोठालोबाट उद्यमी,"बर्दिबास : २०५२ सालतिर उनी भैंसी चराउथे। स्कूलबाट आएपछि भैंसी लिएर जंगलतिर गोठालो लाग्थे। गाउँमा पिउने पानी थिएन। चामलको भात खान उनको परिवारलाई दसैं कुर्नुपथ्र्याे । तर, उनका दिन फेरिएका छन् अहिले। अहिले उनले लकडाउनमा रोजगारी गुमाएका एक सय २० जनालाई काम दिन सफल भए। त्यस्ता पौरखी युवा हुन् महोत्तरी बर्दिबासका ३७ वर्षीय केदार बस्नेत। करोडौंको लगानीमा बर्दिबास८ स्थित बेंखाडी बजारनजिकै चप्पलजुत्ता बनाउने उनको उद्योग छ। सबैतिर बजार बन्द रहँदा उनले लकडाउनमै नयाँ उद्योग सञ्चालनमा ल्याए। कोरोना महामारीले रोजगारी गुमाएका एक सयभन्दा बढीलाई रोजगारी पनि दिए। दुःख कस्तो हुन्छ भन्ने मैले नजिकबाट भोगेको छु, उद्योगी केदारले भने, सहर बजारबाट अनुभव लिएर गाउँमै काम गर्न पाएको छु, खुसी लागेको छ। चप्पलजुत्ता बनाउने तालिम पनि उद्योगले दिइरहेको छ। सीप सिकाई र आम्दानी दुवै पाएपछि गाउँले खुसी पनि छन्। गाउँमा खुसियाली गाउँमा उद्योग खुलेपछि गृहिणी महिलाले पनि रोजगारी पाए। बर्दिबास८ की ३४ वर्षीय रमा आले पहिले घरमा बसेर दिन बिताउँथिन्। अहिले उनलाई बिहान छोराछोरीलाई खाना खुवाएपछि उद्योगमा काम गर्न जान हतारो हुन्छ। गाउँमै रोजगारी पाउनु हाम्रो लागि ठूलो कुरो हो, उनले भनिन्। उद्योगमा काम पाएपछि भंगहाका २२ वर्षीय निरज चौधरी पनि खुसी छन्। उनी भन्छन्, परिवारसँग बसेर गाउँमै काम गर्न पाउनुको मज्जा बेग्लै छ। लकडाउनअघि उनी मजदुरीका लागि भारतमा थिए। करोना महामारीले सीमा नाका बन्द भयो। उनी भारत जान पाएपनन्। तर, उद्योगले उनलाई रोजगारी दियो। उनी महिनाको १२ हजार कमाउँछन् र काम पनि सिकिरहेका छन्। गौशाला १ का सुभाष सेन्चुरी लकडाउनअघि गाडी चलाउथे। लकडाउने गाडी ठप्प भयो। उनको रोजीरोटी गुम्यो। तर, उनी अहिले केदारले सञ्चालन गरेको उद्योगमा काम गरिरहेका छन्। दुःखले उद्योगी बनायो कुरा २०५४ तिरको हो। जतिखेर केदारले एसएलसी पास गरेका थिए। पढाइ र रोजगारीको खोजीमा उनी काठमाडौं हानिए। राति क्याम्पस पढ्थे दिउसो फुटवेरका सामान पसल पसलमा पुर्याउथे। २० वर्षको मिहिनेतपछि उनले गाउँमै फुटवेर उद्योग स्थापना गर्न सफल भए। उनले उद्योगको नाम बस्नेत फुटवेर प्रालि राखेका छन् भने ब्रान्डको नाम सम्भ छ। कुनैबेला उनले होलसेलमा देशभर चप्पलजुत्ता सप्लाइ गर्थे। विश्वास टिकाउँदा बदलियो भाग्य केदारभन्दा अगाडि उनका बुवाले चीनको खासाबाट २४ जोर जुत्ताचप्पल ल्याएर पसल पसल पुर्याउथे। एसएलसीपछि उनले पनि बुवालाई सहयोग गर्न थाले। केदार काठमाडौं पुगेको केही वर्षमा उनका हजुरबुवाको देहान्त भयो। किरिया गर्न घर फर्केका उनका बुवाको सम्पूर्ण जिम्मेवारी केदारले नै सम्हाले। नेपालीचिनी भन्सार गरेर मालसामान ल्याउने, पसलमा पुर्याउने सबै जिम्मा केदारकै काँधमा आयो। मागअनुसारका सरसामान पसलपसलमा पुर्याउन थाले। त्यसलाई निरन्तरता दिएर टिकाइराखे। जुत्ताचप्पलमा देशलाई आत्मनिर्भर बनाउनुपर्छ भन्ने हुटहुटी उनमा पलायो। त्यसपछि काठमाडौंको कोटेश्वरमा सानो उद्योग खोलेर अनुभव पनि लिए। अहिले उनले गाउँमा पाँच बिघा जग्ग्गा किनेर त्यसमा ठूलो उद्योग खोलेका छन्। कामको खोजीमा काठमाडौं पसेका उनका बुवासँग एकदिन बिहान गाउँकै छोरी पर्नेसँग जम्काभेट भयो। काका कता आउनु भएको ?, फतबहादुरलाई उनले सोधिन्। उनी कामको खोजीमा थिए त्यही जवाफ दिए। के काम गर्नु हुन्छ ?, उनले भनिन्। फतबहादुरले भाडा माज्ने काम पाए पनि गर्ने जवाफ फर्काए। ती भतिजीले उनलाई खासा गएर जुत्ताचप्पल, कटन कपडा, छाता ल्याएर बिक्री गर्न सुक्राव दिइन्। उनले त्यसका लागि पैसा पनि हालिदिने बताइन्। तर, साउँ फिर्ता गर्नुपर्ने र नाफा आफूसँगै राख्न पाउने शर्त राखिन्। यही मेसोबाट सुरु भएको केदारका बुवाको काठमाडौं यात्रा बर्दिबासको ठूलो उद्योगमा परिणत भएको छ। छोरो उद्योगी बन्दा वृद्ध बुवा खुसी खासाबाट सामान ल्याई केदारका बुवाले काठमाडौंको उटु, महाबौद्धमा घुमेर बिक्री गर्न थाले। एक महिनामा ३५ हजार खर्च कटाएर बचत हुन्थ्यो त्यतिबेला। बर्दिबासमा घडेरी किने। घर बनाए। छोराछोरी पढाए। मैले उहिले २४ जोर जुत्ताचप्पल ल्याएर बिक्री गर्थे। अहिले छोरोले त्यसको उद्योगै खोल्यो। छोरोको प्रगति देखेर खुसी लागेको छ, वृद्ध फतबहादुरले भने।"
"कोरोना परीक्षण : नेपालमा नेगेटिभ, हङकङ पुग्दा पोजिटिभ","हङकङ : नेपालबाट हङकङ आएका यात्रुहरूमा कोरोना पोजिटिभ देखिएको छ । नेपाल एयरलाइन्सको ए ३२० विमानबाट २९ सेप्टेम्बरमा हङकङ अवतरण भएका ६ यात्रुमा कोरोना संक्रमण देखिएको हो। नेपालबाट पीसीआर परीक्षणको नेगेटिभ नतिजा देखिएको प्रमाणपत्र बोकेका यात्रुहरूको हङकङ अवतरणपश्चात् पुनः परीक्षण गरिएको थियो। हङकङमा गरिएको परीक्षणमा ६ जना नेपालीमा कोरोना पोजिटिभ देखिएसँगै थप उडान प्रभावित बनेको छ। केही समय छुट्टी मनाउन हङकङबाट नेपाल गएका नेपाली कोरोना त्रासकै कारण पनि हङकङ फर्किरहेका छन्। हङकङमा कोरोना संक्रमण खतरामुक्त अवस्थामा छ। स्थानीयमा तीव्र संक्रमणपछि कडा सामाजिक दूरीको नियम र कोरोना प्रतिरोधात्मक कार्यक्रममार्फत संक्रमितको संख्या न्यून बनाइएको छ। नेपालमा कोरोना संक्रमणको खतरा बढ्दै गएपछि चाडपर्व नजिकिदै गर्दा पनि हङकङ आउनेको संख्या बढेको हो। हङकङ आइपुगेका यात्रुमध्येका एकले नेपालमा कोरोना परीक्षण भरपर्दो नदेखिएको बताए। उनले भने, 'भर्खरै परीक्षण गर्दा नेगेटिभ रिपोर्ट आयो। करिब ५ घण्टाको उडानपछि हङकङ विमानस्थलमा परीक्षण गर्दा पोजिभिट देखियो। अब के गर्ने ? कसको विश्वास गर्ने ? ७२ घण्टा मान्यताप्राप्त रिपोर्ट १०१२ घण्टामै फरक देखियो।' नेपाल एयरलाइन्सका कन्ट्री म्यानेजर नवराज उपाध्याय भन्छन्, पाँच जनाभन्दा बढीलाई कोरोना संक्रमण भएकै कारण हाम्रा केही उडान स्थगित भए। अब १९ अक्टोबरबाट उडान सुचारु हुनेछ।'"
आफन्तबाटै यौनजन्य अपराध,"भोजपुर : घटना १  षडानन्द नगरपालिका८ तुङ्गेछाका रञ्जित लिम्बूले नातामा बहिनी पर्ने १३ वर्षकी बालिकालाई करणी गरे। कोही नभएको मौका छोपेर आफ्नै काकाकी छोरीलाई फकाइफुल्याई करणी गरेको पाइएपछि प्रहरीले उनलाई गिरफ्तार गर्यो। हाडनाता करणीको अभियोग लागेका उनलाई प्रहरीले पुर्पक्षमा राख्यो। घटना २  भोजपुर नगरपालिका९ पानीट्यांकीमा नातामा आफ्नै दाजु पर्नेबाट १५ वर्षीया बालिका बलात्कृत भइन्। स्थानीय सुमन सुन्दासले करणी गरेको खुलेपछि प्रहरीले नियन्त्रणमा लिएर अनुसन्धानपश्चात् अदालतमा बुझायो। पीडित बालिकाको थप संरक्षण तथा उपचारका लागि दीर्घकालीन संरक्षण गृह विराटनगर पठाइयो। घटना ३  रामप्रसाद राई गाउँपालिका३ भुल्केमा आफ्नै काकाबाट एक किशोरी बलात्कारको सिकार भइन्। घरमा कोही नभएको मौकामा स्थानीय प्रेम दाहालले १७ वर्षीया भतिजीलाई करणी गरेको खुलेपछि उनलाई प्रहरीले नियन्त्रणमा लिई पुर्पक्षका लागि राख्यो। घटना ४  पौवादुङमा गाउँपालिका५ सानो दुम्माकी १५ वर्षीया बालिका पनि आफ्नै काकाबाट बलात्कृत भइन्। स्थानीय राईले सुस्त मनस्थितिकी भतिजीलाई फकाइफुल्याई करणी गरेको खुलेपछि उनलाई पीडित परिवारले प्रहरीमा बुझायो। पीडित बालिकालाई सुस्त मनस्थिति सरोकार मञ्च झापा पठाइएको छ। घटना ५  टेम्केमैयुङ गाउँपालिका९ लेखर्कमा ससुराले आफ्नै बुहारीलाई जबरजस्ती करणी गरेर गर्भवती बनाएपछि असोज ३ गते प्रहरीले उनलाई नियन्त्रणमा लियो। डर, धम्की दिँदै घरमा कोही नभएको मौका पारेर स्थानीय जयबहादुर राईले २० वर्षीया बुहारीलाई पटकपटक करणी गरेको प्रहरीको अनुसन्धानमा खुल्यो। राईलाई मुद्दा दर्ता गरी जेल चलान गरिएको छ भने पीडित महिलालाई संरक्षण गृहमा राखिएको छ। भोजपुरमा केही वर्षयता यस्ता घटना बढेका छन्। गत जेठ मसान्तयता मात्रै १५ वटा जबरजस्ती करणीका घटना प्रहरीमा दर्ता भएका छन्। तथ्यांकअनुसार २०७६७७ मा भोजपुरमा २० जना बालिका बलात्कारको सिकार भए। अधिकांश घटनामा नाता पर्ने वा घर समाजकै चिनजानका व्यक्तिबाट यस्ता घटना भएका छन्। कानुनी अज्ञानताका कारण ग्रामीण भेगका बालिका तथा महिला डर त्रास र धम्कीले आफन्तबाटै बलात्कार हुने गरेको प्रहरी अनुसन्धानले देखाएको छ। नातेदारबाट बालबालिका र महिलाको सुरक्षामा गम्भीर समस्या र चुनौती बनेका प्रहरीको बुझाइ छ। जिल्ला प्रहरी कार्यालय भोजपुरका डीएसपी कृष्णकुमार चन्द भन्छन्, घर र समाज बाहिरबाट हुने असुरक्षाको त कुनै विकल्प होला तर घर र समाज वरपर भने बालिका र महिलाहरूको असुरक्षा गम्भीर समस्या र चुनौतीको रूपमा देखिएको छ। एकातर्फ अशिक्षा र अर्कोतर्फ बढ्दो सामाजिक सञ्जाल र भर्चुअल जीवनशैलीको लगावले परिवारका सदस्यबीच हेलमेल कम हुँदा यस्ता घटना बढ्न थालेको चन्दको ठहर छ। व्यक्तिको हुर्काइ, संगत, र सामाजिक परिवेशले यस्ता घटना बढ्ने उनले बताए। बालबालिकाको हातमा सामाजिक सञ्जाल र प्रविधिको पहुँच पुगेपछि विभिन्न सामग्रीको खोजी र उत्सुकता बढ्नाले बलात्कारका घटना बढ्न थालेको प्रहरीको अनुसन्धानले देखाएको छ। बाबुबाट छोरी, दाजुबाट बहिनी, मामाबाट भाञ्जी, ससुराबाट बुहारी नै असुरक्षित भएपछि छोरी चेली दिनानुदिन असुरक्षित बन्न थालेका छन्। जबरजस्ती करणी, घरेलु हिंसाबाट पीडित बालबालिका र महिलालाई ३५ दिनको अल्पकालीन संरक्षणका लागि विकास र सचेतनाका लागि सामाजिक संस्था (सोडा) को सेफ हाउसमा राख्ने गरिएको छ। पारिवारिक अवस्था, गरिबी, व्यक्तिगत प्रलोभन र सूचना प्रविधिको गलत प्रयोगले यस्ता घटनामा वृद्धि भएको सेफ हाउस प्रमुख नवीन प्रधान बताउँछन्। बालबालिका असुरक्षित हुनुमा स्वयं अभिभावक सचेत नहुँदा बालबालिका असुरक्षित बन्ने गरेका महिला तथा बालबालिका अधिकारकर्मीको बुझाइ छ। चिनजानकै व्यक्ति बालबालिकासँग अनावश्यक रूपमा नजिक हुने, खेल्ने र घुमाउन लैजाने बहाना गर्छ भने अभिभावक चनाखो हुनुपर्ने महिला अधिकारकर्मी लीलामाया तामाङले बताइन्।"
अशोक लेलैण्ड र सनराइज बैंकबिच सम्झौता ज्ञापन पत्रमा हस्ताक्षर,"काठमाडौं : आइएमई ग्रुपअन्तर्गत संचालित आइएमई मोटर्स प्रालि द्वारा प्रवद्र्धित अशोक लेलैण्ड र सनराइज बैंकबीच सम्झौता पत्रमा हस्ताक्षर भएको छ । सम्झौतामा बैंकको तर्फबाट प्रमुख कार्यकारी अधिकृत, जनक शर्मा पौडेलर आइएमईमोटर्सको तर्फबाट कार्यकारी निर्देशक संदिप अग्रवालले हस्ताक्षर गरेका छन् । यस सम्झौता अनुरुप आइएमई मोटर्सबाट सिफारिस पाएका ग्राहकहरुले सनराइज बैंकबाट योग्य व्यक्ति तथा संस्थाहरुलाई परिपत्र तथा सहुलियतपूर्ण कर्जाहरु लगानी गर्न साथै ब्याज अनुदान सम्बन्धि समझौता पत्रमा हस्ताक्षर भएको छ । यसै अनुरुप बैंकको नीति अनुसार ग्राहकहरुलाई भारतीय कम्पनी अशोक लेलैण्डद्वारा निर्मित र आइएमई मोटर्सद्वारा बिक्रि वितरण गरिएका डोस्ट मोडेलका सम्पूर्ण सवारी साधन खरिद गर्नका लागि बिना धितो कम्तिमा खरिद मूल्यको ६० (साठी) प्रतिशत सम्मको सहुलियत पूर्ण कर्जा उपलब्ध गर्ने सुविधा प्राप्त भएको छ । यो कर्जा प्रवाहको सुविधा अधिकतम ७ वर्ष सम्मको लागि मासिक किस्ता तिर्ने आधारमा गर्ने भएको छ । यो सुविधा अशोक लेलैण्डद्वारा निर्मित र आइएमई मोटर्सद्वारा बिक्रि वितरण गरिएका अन्य सवारी साधनमा पनि बैंकको नीति नियमभित्र रही कर्जा प्रवाह गर्ने भएको छ । अब आइएमई मोटर्सको कमर्सियल गाडीहरु खरिद गर्न चाहने खरिदकर्ताले सनराइज बैंकको जुनसुकै शाखामार्फत सहुलियतपूर्ण कर्जा प्राप्त गर्न सक्नेछन् । यो सुविधाले आगामी दिनमा ग्राहकहरुलाई कर्जा सुविधा प्राप्त गर्न निकै सजिलो हुने दुबै कम्पनीका प्रमुखले बताए । कर्जा सुविधा मात्र नभई दुवै कम्पनीबीच संयुक्त रुपमा ब्रान्ड अवेरनेसका लागि विभिन्न कार्यक्रमहरुमा सहभागिता भई अघि बढ्ने कुरामा पनि सम्झौता पत्रमा हस्ताक्षर भएको छ ।"
सप्तरीमा जनप्रतिनिधि र स्वास्थ्यकर्मीसहित २२ संक्रमित,"राजविराज : सप्तरीमा १ जना जनप्रतिनिधि र ४ स्वास्थ्यकर्मीसहित २२ जना नयाँ कोरोना संक्रमित भएका छन्। राजविराजस्थित गजेन्द्रनारायण सिंह अस्पतालको प्रयोगशालामा गरिएको परीक्षणअनुसार ३३ वर्षीय रुपनी गाउँपालिका४ का वडाध्यक्ष, तिलाठी कोइलाडी गाउँपालिकाको स्वास्थ्य संयोजक तिलाठी कोइलाडी गाउँपालिका२ का ४२ वर्षीय पुरुष, राजविराजस्थित प्रयोगशालामा कार्यरत ३२, ३३ र ३६ वर्षीय ल्याब टेक्निसियनहरु संक्रमित भएका हुन्। यसैगरी एउटै परिवारका ७ जनामा कोरोना संक्रमण देखिएको छ। उनीहरु राजविराज८ का १२, २०, ३२, ६२ वर्षीया महिला र २९, ३८ र ६४ वर्षीय पुरुष रहेका छन्। राजविराज२ को २६ र ६० वर्षीय पुरुष, वडा नम्बर६ का ९, ३५ र ६६ वर्षीया महिला, वडा नम्बर ८ का उमेर नखुलेका पुरुष, वडा नम्बर११ को ३५ र ३८ वर्षीय पुरुष, वडा नम्बर१४ का उमेर नखुलेको पुरुष तथा रुपनी गाउँपालिका४ का २१ वर्षीय पुरुष संक्रमित भएको स्वास्थ्य कार्यालय सप्तरीले जनाएको छ। हालसम्म सप्तरीमा १ हजार ३४४ जना संक्रमित भएकोमा १ हजार ६९ जना निको भएको स्वास्थ्य कार्यालय सप्तरीका निमित्त प्रमुख दुनियालाल यादवले बताए। सप्तरीमा हालसम्म १८ जनाको मृत्यु भएको छ।"
उपचार नपाएर कोरोना संक्रमित मृगौला रोगीको मृत्यु,"इटहरी : अस्पतालमा उपचार नपाएर इटहरीमा एक कोरोना संक्रमितको मृत्यु भएको छ। इटहरी ७ का ६८ वर्षीय पुरुषको कोरोना संक्रमणको कारण मृत्यु भएको हो। नियमित डायलाइसिस गरिरहेका ती व्यक्तिको उपचार नपाएर मृत्यु भएको वडाध्यक्ष नरबहादुर राईले जानकारी दिए। उनलाई बिरामी भएपछि विराटनगरको म्याक्स अस्पताल लगिएको थियो। त्यहाँ पिसिआर टेस्ट गर्दा कोरोना संक्रमण पाइएपछि अस्पतालले कोशी अस्पताल वा धरानस्थित वीपी प्रतिष्ठान लैजान सिफारिस गरेको राईले बताए। दुवैतिर भेन्टिलेटरसहितको बेड खाली नभएको प्रतिक्रिया पाएपछि घर ल्याइयो, घरमै राति ज्यान गयो, राईले भने। दमको समेत बिरामी रहेका बिरामीले उपचार नै नपाएर ज्यान गुमाएको उनले बताए। कोरोना संक्रमित भएपछि दीर्घ तथा जटिल रोगका बिरामीलाई बचाउन गाह्रो हुँदै गएको इटहरी अस्पतालका इमरजेन्सी इन्चार्ज रामकुमार धमलाले बताए। वडाध्यक्षज्यूले खबर गरेपछि हिजो नै हामीले उपचारको व्यवस्था गर्ने कोसिस गरेका थियौं, धमलाले भने, तर बेड खाली नभएपछि उपचार हुन पाएन। यो सँगै इटहरीमा कोरोनाबाट मर्नेको संख्या ५ पुगेको छ। पोजिटिभ संख्यासमेत बढ्दै गएको उनले बताए। इटहरीमा सुविधासम्पन्न अस्पताल नहुँदा जटिल रोगका बिरामीहरुलाई धरान वा विराटनगर लानुपर्ने बाध्यता छ। कोरोना संक्रमितहरु थपिँदै जाँदा अस्पतालहरुमा बिरामीहरुले बेड पाउन छाडेका छन्।"
"बलात्कार पीडित पाँच वर्षीयाको अवस्था नाजुक : खाना खान्नन्, नयाँ मान्छे देख्दा चिच्याउँछिन्","विराटनगर : विराटनगर महानगरपालिका१६ मा अभिभावकसँग डेरामा बस्दै आएकी पाँच वर्षीया बालिकाले एक सातादेखि खाना खान मानिरहेकी छैनन्। कोही नयाँ मान्छे आउँदा डराउने, आत्तिने, तर्सिने र चिच्याउने गर्छिन्। राति निद्रामा पनि तर्सिने, बर्बराउने, झस्कने र आत्तिएर उठ्ने गर्न थालेको अभिभावकले बताए। लामै समयदेखि खानै नमान्दा शारीरिक रुपमा कमजोर बन्दै गएकी छन्। बाहिरफेर गएर राम्ररी खेल्ने र कुद्ने उनी केही दिनदेखि घरबाटै बाहिर निस्कन मान्दिनन्। तर अभिभावकले बालिकाले देखाएको विगतको भन्दा भिन्न व्यवहारका बारेमा खासै चासो दिएका थिएनन्। उल्टै बाहिरफेरो डुलिरहने बालिकालाई केही लागेको र कुनै कुराले दुःख दिएको हुन सक्ने अड्कल काट्न थाले। आमाले पोषिलो खाने कुरा ल्याएर दिए पनि खान मान्दिन थिइन्। अहिले पनि बालिकामा सबै समस्या कायमै रहेको उनकी आमाले बताइन्। उनलाई डेरा बसेकै घरमा पढाउनका लागि आउँथे विराटनगर१६ का २१ वर्षीय गौरव साह। साहले बालिकासहित उनका ११ वर्षीय दाजु, ४ वर्षीय भाइ र अर्का ९ वर्षीय बालकलाई गत वैशाखदेखि होम ट्युसनपढाउन थालेका हुन्। लामो समयदेखि शैक्षिक संस्था बन्द भएर स्कुल नलाग्दा चारै जना घरमै आउने शिक्षकसँग ट्युसन पढ्थे। प्रत्येक दिन आउने साहलाई देखेपछि झन् बालिका चिच्याउँदै रुने र पढ्न जान नमान्ने गर्न थालिन्। देख्ने बित्तिकै उनी डाँको छाडेर रुन्थिन्। र पनि समस्या बुझ्न छाडेर अभिभावकले उनीसँगै पढ्नलाई जबरजस्ती पठाइरहे। पढ्न नजानेको र गृहकार्य नगरेको भन्दै कुट्दै र पिट्दै आफूलाई सरले खाटमुनि गएर पोको पर्दै बस्न लगाएर सजाय दिने गरेको कुरा ११ वर्षीय बालकले पटकपटक बताउँदै आएका थिए। ४ वर्षीय बालकलाई भने १०१५ मिनेटजति पढाएर साहले आमासँग पठाउँथे। मैले नभनेसम्म बाहिर ननिस्कनु भन्दै हामीलाई खाटमुनी पठाएर बहिनीलाई खाटमाथि नै राख्नुहुन्थ्यो, ११ वर्षीय बालकले भने, तर हामी खाटमुनि गएपछि बहिनी दुख्यो भन्दै रुने गरे पनि कुटेकाले होला भन्ने लाग्यो। यही क्रम दोहोरिएपछि दाजुले सोध्दा बहिनीले सबै कुरा भनिन्। भोलिपल्ट खाटमुनीबाट चियाएर हेर्दा बहिनी र आफ्ना सबै कपडा खोलेको अवस्थामा सरलाई देखेको उनले बताए। घटनाको विश्वास नगरेका अभिभावकले उल्टै पढ्न नजान्दा कराएकाले यस्तो सुनाएको हुन सक्ने अड्कल काटे। बालकले यही कुरा बारम्बार दोहोर्याएपछि भने आमाले नयाँ जुक्ति लगाइन्। शनिबार भिडियो खिच्ने गरी कोठामा मोबाइल फिटगरिन्। क्यामेरामा भिडियो बनेर कैद भयो छोराछोरी पढाउने शिक्षकको रौद्ररुप। अनि बल्ल अभिभावकले घटनाका बारेमा थाहा पाए। बालिकामाथि गिद्धे नजर लगाएका यौन पिपासु साहले पढाउने नाममा आफ्नो र बालिकाको कपडा खोलेर बलात्कार गरेको भिडियोमा देखिने प्रहरीले जनाएको छ। बलात्कार गर्नुअघि बालबालिकालाई कुटपिट पनि गरेको देखिन्छ। अलि बुझ्ने बच्चाहरुलाई खाटमुनी जान लगाएर बालिकालाई मात्रै खाटमाथि राख्दै बलात्कार गरेको भिडियोमा देखिन्छ, एक प्रहरीले भने, कपडा आफैँले खोजेर संवेदनसिल अंग खेलाउँदै बलात्कार गरेको देखिन्छ। उनका अनुसार बलात्कार गर्दै बालिकाको शरीरमा स्खलन गराएको पनि देखिन्छ। बालिका आत्तिएर डराउँदा र चिच्याउँदा समाएर आफ्नो नियन्त्रणमा लिँदै साहले बारम्बार बलात्कार गरेको आमाले बताइन्। दुख्यो भनेर छोरीले भन्दा पनि पिट्दै बलात्कार गरेको भिडियोमा देखिने उनको भनाइ छ। सरले कुट्ने र कराउने गरेको हुन सक्ने भएकाले सुरुमा बच्चाले भनेको कुरा विश्वासनै गरेनौं, उनले भनिन्, मोबाइलले भिडियो खिचेपछि मात्रै घरमै छोराछोरी पढाउन बोलाइएका शिक्षकले गरेको हर्कत देख्यौं। चार जनालाई पढाएका साहले मासिक एक हजार आठ सय रुपैयाँ लिने गरेका थिए। जनकपुर घर भएको बालिकाका अभिभावक छ वर्षदेखि विराटनगरमा डेरा बस्दै आएका हुन्। घटनापछि छोरीको दिमागमा नराम्ररी असर पुगेको छ। धेरै डराएकी उनी अब कहिल्यै पढ्न जान्न भन्छिन्, आमाले भनिन्, सम्झाइ बुझाइ गर्यो भने रुन थालेर चिच्याउँछिन्। कलिलो दिमागमा डरले जरा गाडेर बसिदियो। खान नमान्दा र रुने मात्रै गरेका कारण छोरीको स्वास्थ्य अवस्था बिग्रंदै गएको उनले सुनाइन्। बालिका गौतम बुद्ध स्कुलको नर्सरीमा गत माघमा मात्रै भर्ना भएकी हुन्। कोरोनाका कारण स्कुल बन्द भएर पठन पाठन नहुँदा घरमै बोलाएर होम ट्युसन पढाउन लगाइएका शिक्षकले नै कलिली छोरीमाथि रौद्ररुप देखाएको आमको गुनासो छ। पीडित बालिकालाई उपचार र स्वास्थ्य परीक्षणका लागि कोशी अस्पताल लगिएको थियो। प्रारम्भिक स्वास्थ्य परीक्षण रिपोर्टले पनि बालिका बलात्कृत भएको देखाएको प्रहरी स्रोतले जनायो। इलाका प्रहरी कार्यालय रानीका प्रहरी निरीक्षक दीपक थापाले बालिकामाथि एक सातादेखि नै बलात्कार भइरहेको प्रारम्भिक अनुसन्धानबाट खुलेको बताए। कोरोनाका कारण गरिएको लकडाउन र निषेधाज्ञाले लामो समयदेखि शैक्षिक संस्था बन्द छन्, उनले भने, पैसा खर्च गर्दै छोराछोरीको पढाइलाई निरन्तरता दिन अभिभावकले घरमै बोलाएका शिक्षकले गिद्धे नजर लगाउँदै बालिकामाथि पटकपटक बलात्कार गरेको खुल्यो। पछिल्लो पटक शनिबार बलात्कार गरेको खुलेपछि पक्राउ गरेर साहविरुद्ध जबरजस्ती करणी मुद्दा चलाउन आइतबार म्याद थप गर्दै घटनाको बाँकी अनुसन्धान थालिएको प्रनि थापाले बताए। मनोविद् प्राध्यापक महेश खत्रीले कलिलो उमेरमा बालबालिकाको दिमागमा परेको असार हटाउन निक्कै मुस्किल पर्ने बताए। मनस्थितिमा परेको नकारात्मक असर हटाउन विस्तारै सहज वातावरण बनाउँदै राम्राराम्रा कुरातर्फ ध्यानआकृष्ट गराउनु पर्छ, उनले भने, नभए गडेर बसेको असरले पछि गएर बेहोस हुने लगायतका अरु समस्या निम्तन सक्छ। खत्रीले बालबालिकाको आत्मा कमजोर हुने भएकाले कुनै घटनामा परेका बेला मनोबल उच्च बनाउनेतर्फ अभिभावकको ध्यान जान जरुरी रहेको पनि उल्लेख गरे। केही समय बालिकामा डराउने, तर्सिने र मानसिक तनाव कायमै रहन सक्ने भएकाले त्यसलाई क्रमिक रुपमा हटाएर निकाल्न परामर्शतर्फ चासो दिनु पर्ने उनको भनाइ छ। बालिकालाई सामान्य अवस्थामा फर्काउन अभिभावकको भूमिका महत्वपूर्ण हुन्छ, उनले भने, उनले भनेका विषयमा हरेक हिसाबले सहयोग गर्दै सबै बुझिदिने र कुरा सुनिदिने गर्नुपर्छ। मनोविद् खत्रीले यस्तो बेला अभिभावकको अति नै जरुरी पर्ने भएकाले बालिकालाई बढी समय दिन आवश्यक रहेको उल्लेख गरे। स्वतन्त्र र निश्चिन्त हुने वातावरण बनाउँदै सुरक्षित भएको महसुस गराउनु पर्छ, खत्री भन्छन्, पीडामा परेका बालबालिकाले असुरक्षित महसुस गरे भने समस्या झन् विकराल बनेर जान्छ। समस्यामा परेका बालबालिकाले विगतभन्दा फरक गतिविधि देखाउने भएकाले स्वास्थ्यमा ध्यान दिएर गतिविधि विचार गर्दै उनीहरुलाई सकारात्मक ढंगले प्रमोट गर्नेतर्फ केन्द्रित हुन जरुरी रहेको खत्रीले बताए।"
घर बनाउने चिन्ता,"सिन्धुपाल्चोक : बस्ती नै सखाप पार्ने गरी आएको पहिरोबाट जोगिएका जुगल गाउँपालिका२, लिदीका आसमान दोङ अब सुरक्षित र स्थायी घर कसरी बनाउने भन्ने चिन्तामा छन्। सेलाङको बाँसखर्कमा टेन्ट हालेर अस्थायी सेल्टरमा बसेका आसमान चिसो बढ्दै गएपछि हिमाली डाँडामा टेन्टभित्र रात गुजार्न कठिन हुने भएकाले स्थायी बासस्थानको चिन्तामा परेका हुन्। राहत वितरण र बस्ती निरीक्षणमा आएका नेताले पुनर्बासको आश्वासन दिए पनि सरकारले घर बनाइदिनेमा ढुक्क हुन नसकेका आसमान जग्गा पाए दुःखजिलो गरेर पनि हिउँदे सिरेटो चल्नुअघि नै छाप्रो बनाउन चाहन्छन्। सरकारका ठूला नेताले नै सुरक्षित ठाउँमा राख्छौं भनेकाले घर बनाइदिन्छन् कि भन्ने आशाचाहिँ छ, आसमान भन्छन्, तर सरकारले घरचाहिँ अर्को वर्षातसम्म पनि बनाइदिने हो कि होइन ? बाँसखर्कमै सेल्टर लिएर बसेका निमाछिरिङ दोङ पहिरोबाट बाँचेकोमा अझै ढुक्क हुन सकेका छैनन्। तत्काललाई पहिरोले नभेट्ने ठाउँमा अस्थायी बास पाए पनि बाँच्नुपर्ने लामो जीवन अब कहाँ बिताउने भन्ने उनलाई चिन्ता छ। परिवारका आमा, श्रीमती र छोरी गुमाएका निमा आफू एक्लो भए पनि अबको बास कहाँ हुने हो भन्ने अन्योलले टेन्टभित्र निर्धक्क निदाउन नसकेको बताउँछन्। पहिरोमा गुमाएका परिवारको सम्झनाले मुटु खाने त छँदैछ, भएको जग्गा र घर गुमाएका हाम्रा लागि अबको स्थायी बासस्थान कहाँ बनाउने भन्ने चिन्ताले पनि निद्रा हराउने गरेको छ, निमाले भने, पहिरोबाट विस्थापित भएका हामीलाई राहत बाँड्न आएका नेताले दिएको आश्वासनले हामीले केही दिनमा सुरक्षित बासस्थान पाउँछौं भन्नेमा ढुक्क हुन सकेका छैनौं। सरकारले घर बनाउन मात्र दुईचार आना जग्गा दिएर जीविकोपार्जन गर्न सम्भव नहुने भएकाले पनि सुरक्षित ठाउँमा बस्ती स्थानान्तरण हुनेमा शंका भएको जिममाया दोङ बताउँछिन्। आफ्नो जग्गा भएको ठाउँमा फेरि पनि पहिरो जानसक्ने भएकाले अन्यत्र लाँदा खेतीपाती र घरपालुवा जनावरका लागि गोठको समेत व्यवस्थापन गर्नुपर्ने उनको माग छ। भूकम्पपछि पनि अन्यत्र जाँदा खेतीपाती र बस्तुभाउ पालनमा समस्या हुने भएकाले धाँजा फाटिएको ठाउँमै घर बनाउँदा यो विपत्ति व्यहोर्नु परेको भन्दै उनले अब पनि सबै कुरालाई ध्यान दिएर बस्ती सार्ने योजना बनाए मात्रै सम्भव हुने बताइन्। लिदीका पहिरोपीडित मात्र हैन घुम्थाङको नागपुजेका ज्ञानलाल प्रधान पनि पहिरोले बस्ती उजाड बनाएपछि सुरक्षित स्थानमा स्थायी आवास निर्माण कसरी गर्ने भन्ने चिन्तामा छन्। सात वर्षअघिको जुरे पहिरो पीडितको पीडालाई नजिकबाट नियालेका प्रधान सरकारबाट केही हुन्छ भन्नेमा विश्वस्त छैनन्। जुरे भन्दा समय परिवर्तन भएको र जिल्लालाई विपद्ग्रस्त क्षेत्र घोषणा गरिएकाले सरकारले पनि केही गर्छ कि भन्ने आशा थपिएको छ, प्रधानले भने, तैपनि सरकारकै मुख ताकेर बस्ने हो भने कति समय लाग्ने हो पत्तो छैन। गत असारयता जिल्लाका विभिन्न ठाउँमा गएको पहिरोले भूकम्पपछि पुनर्निर्माण भएका सात सयभन्दा बढी घर बगाएको छ। पहिरो आसपासका तीन सयभन्दा बढी घर जोखिममा छन्। पहिरो लागेर जोखिममा परेका क्षेत्रको बस्ती स्थानान्तरणका लागि आवश्यक पहल भइरहेको जिल्ला विपद् व्यवस्थापन समितिका अध्यक्ष तथा प्रमुख जिल्ला अधिकारी उमेशकुमार ढकालले बताए। पुनर्बासका लागि प्रक्रिया सुरु गरिसकिएको छ, ढकालले भने, असुरक्षित बस्ती स्थानान्तरण नै गर्नुपर्छ।"
आइसोलेसन बेड अभाव,"सिन्धुली : सिन्धुलीमा आइसोलेसन बेड अभाव भएको छ। पछिल्लो समय जिल्लामा कोरोना संक्रमितको संख्या बढ्दै गएपछि आइसोलेसन बेड अभाव भएको हो। सोमबार एकै दिन २७ जनामा कोरोना संक्रमण पुष्टि भएपछि उनीहरूलाई राखेर उपचार गर्न आइसोलेसन बेड अभाव भएको स्वास्थ्य कार्यालय सिन्धुलीले जनाएको छ। स्वास्थ्य कार्यालय सिन्धुलीका प्रमुख जितेन्द्रकुमार शाहका अनुसार सिन्धुली अस्पताल र एपोलो अस्पतालमा भएका ३९ बेडको आइसोलेसन भरिएपछि नयाँ संक्रमितलाई राख्न बेडे अभाव भएको हो। जिल्लामा सक्रिय संक्रमितको संख्या ६५ पुगेको छ। बेड अभाव हुँदा २६ जनालाई होम आइसोलेसनमा राखिएको छ। हालसम्म सिन्धुलीमा १ सय ३३ जनामा कोरोना भाइरस संक्रमण पुष्टि भएको छ। उनीहरूमध्ये ६५ जनालाई अस्पतालमै राखेर उपचार गर्नुपर्ने अवस्था छ तर बेड अभाव छ। उता संक्रमितको संख्या बढेसँगै आइसोलेसन बेड अभाव भएपछि संकट व्यवस्थापन केन्द्र सिन्धुलीको बैठकबाट आवश्यक आइसोलेसन बेड थप गर्ने निर्णय भएको प्रमुख जिल्ला अधिकारी योगेन्द्रप्रसाद पाण्डेले बताए। उनले हाल २५ वटा आइसोलेसन भएको एपोल अस्पतालको पुराना भवन मर्मत गरेर थप बेड निर्माण गर्ने निर्णय भएको जनाए। ट्राफिक प्रहरी चोक नजिकै बन्दै गरेको ५० बेडको आइसोलेसन अस्पतालको निर्माण कार्य अन्तिम चरणमा पुगेको छ। तत्कालका लागि केही बेड एपोलो अस्पतालमै थप गर्ने र त्यसको सम्पूर्ण जिम्मा सुरक्षा निकाय र रेडक्रसलाई दिएका छौं, उनले भने। बैठकले जिल्लामा हाटबजार र यातायातका साधन सञ्चालन गर्दा स्वास्थ्य सुरक्षा र भौतिक दूरी कायम गर्न नसक्दा कोरोना संक्रमितको संख्या बढेको भन्दै त्यस्ता कार्य बन्द गर्न पहल गर्नेसमेत निर्णय गरेको जनाइएको छ। सिन्धुली अस्पतालमा तयार पारिएको आइसोलेसन बेड।"
साउदीमा कोरोना संक्रमित ८२ नेपालीको मृत्यु,"साउदी अरेबिया : कोरोना भाइरसको संक्रमणबाट साउदी अरेबियामा कार्यरत ८२ जना नेपालीको मृत्यु भएको छ। दुतावास रियादका अनुसार हालसम्म ६८ जना र वाणिज्य दुतावास जेद्धाका अनुसार १४ जना गरी हालसम्म ८२ जना नेपालीको कोरोना भाइरसबाट मृत्यु भएका छन्। ५ हजारभन्दा बढी नेपाली संक्रमित भएका छन्। कोरोना भाइरसको महामारीसँगै साउदी अरेबियाबाट हालसम्म चार्टर उडानबाट लगभग ११ हजारभन्दा बढी नेपाली स्वदेश फिर्ता भएका छन्। अलपत्र परेका नेपालीलाई सहजीकरणको लागी नेपाली दुतावास रियाद र वाणिज्य दुतावास जेद्धाले २६ हजार ९ सय ५६ जनाको नामावली सार्वजनिक गरेको छ। कोरोना भाइरसको मध्यनजर गर्दै दुतावासले आगामी दिनहरुमा स्वदेश फिर्ता हुन दुतावासले उपलब्ध गराएको अनलाइन फारम भर्नु नपर्ने, स्वदेश फिर्ताको लागी सम्बन्धित एयरलाइन्ससँग सम्पर्क गरेर आवश्यक प्रक्रिया पछि सहजै स्वदेश फिर्ता हुन सकिने जानकारी गराएको छ। अक्टोबर महिनाबाट स्वदेश फिर्ताको लागी साउदी अरेबियाबाट नियमित रूपमा ट्रान्जिट माध्यमद्वारा एयर अरेबिया, फ्लाई दुबई, अल जजीराले आफ्नो उडान सुरु गरेका छन्। नेपाल एयरलाइन्स र हिमालय एयरलाइन्सले आफ्नो चार्टर उडान कायमै राखेको छ। दुतावास रियादको सहयोगार्थमा साउदी सरकारले हालसम्म कम्पनीमा कार्यरत रहँदा अकामा नविकरण नगरेका १ हजार ५८ जना नेपालीलाई वहिर्गमन भिषासमेत जारि गरेको छ। अलपत्र परेका १० बेखर्ची नेपालीलाई एनआरएन साउदीले स्वदेश फिर्ताको लागी हवाई टिकट उपलब्ध गरेको छ। साउदीमा कोरोना भाइरसबाट हालसम्म ३ लाख ३७ हजार २ सय ४३ जना संक्रमित, ४ हजार ९ सय २३ जनाको मृत्यु र ३ लाख २२ हजार ६ सय १२ जना निको भएका छन्।"
"बाबुरामको प्रश्न : प्रदेशको नाम जाति, भाषाबाट राख्न नहुने कहाँको संघीयता हो?","काठमाडौं : पूर्वप्रधानमन्त्री एवम् जनता समाजवादी पार्टीका नेता डा बाबुराम भट्टराईले प्रदेशका नाम जात, भाषाको पहिचानमा आधारमा नराखिएको भन्दै टिप्पणी गरेका छन्। उनले ट्वीटमार्फत प्रदेशका नाम नदीभूगोलको पहिचानमा मात्र राख्न पर्ने तर विविध जातिभाषाको पहिचानमा राख्न नहुने? भन्दै प्रश्न गरेका छन्। प्रदेशका नाम नदी,भूगोलको पहिचानमा मात्र राख्नपर्ने तर विविध जातिभाषाको पहिचानमा राख्न नहुने?उनले प्रश्न गरेका छन्,यो कहाँको मार्क्सवाद,लोकतन्त्र,संघीयता हो? उनले अन्य देशको उदाहरण दिदैँ जाति, भाषाका नाममा राज्य हुँदा देश नटुक्रने तर नेपालमा टुक्रने? भन्दै प्रतिप्रश्न गरेका छन्। भट्टराईले लेखेका छन्, अमेरिकामा अलाक्सा, अरिजोना, उताह, भारतमा तामिलनाडु, बंगाल, पंजाब आदि अधिकांश जातिभाषाका नाममा राज्य हुँदा देश नटुक्रने तर नेपालमा टुक्रने? उनले भूपी शेरचनलाई सम्झँदै लेखेका छन्, हिजो मगरात,तमुवान,ताम्सालिंग, नेवा: स्वायत्त प्रदेशका पदाधिकारी अहिले महेन्द्रपथका अवतार श्री ७ खड्गप्रसादको आदेश पालना गर्दै लुम्बिनी,गण्डकी,बागमती नाममा टेबल ठटाइरहेको देख्दा भूपीको पंक्ति याद आयो : 'मरेर शहीद हुनेहरू हो, बाँचेर त हेर, बाँच्न झन् गाह्रो छ!' सरी लली रोका, सुरेश वाग्ले! नेपालमा भूगोल र नदीको आधारमा प्रदेशको नामाकरण गरिएको छ। जसअनुसार प्रदेश नं ३ ले बागमती, प्रदेश नं ४ ले गण्डकी, प्रदेश नं ५ ले लुम्बिनी, प्रदेश नं ६ ले कर्णाली, प्रदेश नं ७ले सुदूरपश्चिम नामाकरण गरेका छन् भने प्रदेश नं १ र २ को नामाकरण हुन बाँकी रहेको छ। जनता समाजवादी पार्टीले मंगलबार प्रदेश ५ को नामकरण अवधथारुवानमतरात राख्ने पक्षमा मत दिने गरी संशोधन दर्ता गराएको थियो।"
जाग युवा हो,"काठमाडौं : प्रताप दासको स्वरमा रहेको राष्ट्रिय गीत जाग युवा हो श्रोतामाझ आएको छ। इन्दु दनुवारको शब्द, सुरज लामिछानेको संगीत रहेको भिडियो यादव पुडासैनीले निर्देशन गरेका हुन्। नारायण रिजालको कोरियोग्राफी रहेको भिडियोमा दिलीप रायमाझी, इन्दु दनुवार र बालकलाकार आस्तिक रिजालले अभिनय गरेका छन्। सुरेश बज्राचार्यको छायाँकन रहेको भिडियोमा अनीलकुमार महर्जनको सम्पादन छ। गीतले राष्ट्रियताका विषयमा युव जाग्नु पर्ने सन्देश दिएको छ। हामी सबै मिलेर राष्ट्रिय जागरण गीतको भिडियो श्रोता, दर्शकमाझ ल्याएका छौं, संगीतकार सुरजले भने।"
चाडपर्व र कालाबजारी,"कोभिड १९ को महामारीबाट विशेषगरी मध्यम आय भएका र दैनिक कमाएर छाक टार्नुपर्ने बाध्यता भएका बहुसंख्यक नागरिक उठ्नै नसक्ने गरी थिचिएका छन्। कोभिडको प्रभाव घट्ला र जीवन शैली पूर्ववत् अवस्थामा फर्किएला भन्ने आशामा पर्खिबसेकालाई नजिकिँदै गरेको चाडपर्वको रौनकले पनि खासै छुन सकेको छैन। मीठोमसिनो खाउँला र राम्रा कपडा लगाउँला भन्दा पनि उनीहरूको चिन्ता यतिखेर बिहानबेलुकाको छाक कसरी टार्ने भन्नेतर्फ मात्रै केन्द्रित छ। यही मौकामा आकासिएको बजार भाउले उनीहरूको घाउ थप गहिरो पारिदिएको छ। नियमनकारी निकायको कमजोरीको मार निमुखा नागरिकले नै खेपिरहेका छन्। यसतर्फ सरोकारवालाको ध्यान गएको देखिँदैन। हरेक वर्ष दसैं, तिहार, छठलगायतका पर्व नजिकिनै लाग्दा बजारमा चहलपहल बढ्छ। यही मौकालाई व्यापारीले पनि कुस्त नाफा कमाउने अवसरका रूपमा लिनछन्। विगतमा नबिकेका, म्याद नाघेको र कमसल सामग्री बेच्ने तथा दैनिक उपभोग्य सामग्रीको कृत्रिम अभाव सिर्जना गरेर महँगोमा बेच्नेसम्मका हर्कत यो समयमा हुन्छ। सार्वजनिक यातायात भाडामा पनि यतिबेला नै मनपरी हुने गर्छ। बजारमा गत वर्षहरूको जस्तो चहलपहल त छैन, तर लत्ताकपडालगायत विलासिताका सामग्री बिक्रीमा कमी आए पनि दैनिकरूपमा भान्सामा प्रयोग नगरिनहुने खाद्य पदार्थ, तरकारी, नुन, तेल, घिउ, गेडागुडी, माछा, मासुलगायतका सामान बिक्री एकनासले भइरहेको छ। यी सामग्रीको मूल्यमा पनि मनपरी भइरहेको छ। एकै प्रकारका सामानको मूल्य एउटा पसलमा जाँदा एकथरी हुन्छ। अर्को पसलमा फरक पाइन्छ। सरकारी निकायबाट हुने गरेको मौसमी बजार अनुगमनले यस्ता कोराबारीलाई छुँदैन। फितलो अनुगमन संयन्त्रको नाडी छामेर परिपक्व भइसकेका व्यापारीहरूको चतुर्याइँका अगाडि उपभोक्ताको पनि कुनै जोड चल्दैन। बाध्य भएर पसलेले आफूखुसी तोकेको मूल्यमा वस्तु खरिद गर्न बाध्य हुन्छन्। नेपाली समाजको तीतो यथार्थ के हो भने हरेक सरकारी निकायको ध्यान तत्काल नतिजा आउने र अरूलाई पनि देखाउन सक्ने भौतिक संरचनाको विकासमा मात्रै केन्द्रित हुने गरेको छ। तर हरेक नागरिकका भान्सासँग सामग्रीको खरिदबिक्रीको अवस्था, उपभोक्ता ठगिएका घटना आदिबारेमा थोरै मात्र ध्यान जाने गरेको छ, त्यो पनि सञ्चारमाध्यम र सामाजिक सञ्जालबाट चर्को आलोचना भएपछि मात्रै। केन्द्रदेखि स्थानीय सरकारले व्यवसायीलाई उपभोक्तमुखी बनाउन सक्नुपर्छ। जसरी पनि नाफा मात्र कमाउन खोज्ने प्रवृत्तिका व्यवसायीलाई चिनेर सचेत गराउन सक्नुपर्छ। हरेक स्थानीय सरकारले टोलटोलमा उपभोक्तालाई लक्षित चेतनामूलक अभियान सञ्चालन गर्न सक्ने हो भने पनि बजार भाउ नियन्त्रणमा धेरै सहयोग पुग्छ। तीन तहको सरकार गठन भइसकेकाले हरेक वडाले यस्तो कार्यक्रम सञ्चालन गर्न सक्नुपर्छ। उनीहरूले स्थानीय स्तरमा क्रियाशील विभिन्न स्वयंसेवी संस्थाहरूसँग सहकार्य गरेर पनि अभियान सञ्चालन गर्न सक्छन्। हरेक पसलमा राख्नुपर्ने मूल्यसूचीअनुसार सामान बिक्री भएको छ कि छैन भन्ने विषयमा कडा अनुगमन हुनुपर्छ। बजार स्वच्छ, प्रतिस्पर्धी र उपभोक्तामैत्री बनाउन सक्ने हो भने यसको फाइदा सबै पक्षले बराबर लिन सक्छन्। यसका लागि तीनै तहको सरकारबीच समन्वय गरेर कार्यक्रम अघि बढाउनुपर्छ। यसको नेतृत्व मुख्य गरेर सम्बन्धित मन्त्रालय र बजार अनुगमन गर्ने जिम्मेवारी पाएको वाणिज्य, आपूर्ति तथा उपभोक्ता हित संरक्षण विभागले गर्नुपर्छ। आवश्यकताअनुसार प्रहरी प्रशासनसँग पनि सहयोग माग्नुपर्छ। न्यून आय भएकालाई लक्षित गरेर सरकारले सञ्चालन गर्ने सुपथ मूल्य पसललाई प्रभावकारी बनाउनुपर्छ।"
सर्वोच्चमा सुनुवाइ रोकियो : के होला वामदेवको मुद्दा ?,"काठमाडौं : सर्वोच्च अदालतले फेरि अत्यावश्यकबाहेक मुद्दाको सुनुवाइ स्थगन गरेको छ। सर्वोच्चका न्यायाधीश र अधिकृतहरूमा कोभिड संक्रमण देखिएपछि मुद्दाको सुनुवाइ रोकिएको हो। हाल संकुचन नै भइहालेको होइन। एक जना श्रीमान् र केही अफिसरमा संक्रमण देखिएको छ। एउटै चेम्बरमा बस्ने हुँदा समस्या भएको हो, सर्वोच्चका प्रवक्ता भद्रकाली पोखरेलले अन्नपूर्णसँग भने, अझै तीनचार दिन कस्तो स्थिति देखिन्छ, प्रभाव हेरेर फेरि के गर्ने भनेर निर्णय हुन्छ। यसै भन्न सक्ने अवस्था छैन। पोखरेलले अत्यावश्यक सेवा भने नरोकिएको जानकारी दिए। पीसीआर रिपोर्ट पोजिटिभ देखिएका न्यायाधीश पुरुषोत्तम भण्डारी र अरू अधिकृतको सम्पर्कमा रहेका प्रधानन्यायाधीश चोलेन्द्रशमशेर राणासहित अन्य न्यायाधीश घरमै आइसोलेसन बसेका छन्। न्यायाधीश भण्डारीसँगै प्रधानन्यायाधीश राणा र सर्वोच्चका अन्य न्यायाधीश बुधबार फुलकोर्ट बैठकमा सामेल भएका थिए। सर्वोच्चमा कोभिड त्रासका कारण सोमबार र मंगलबार दुईवटा इजलास मात्र तय भयो। मंगलबार न्यायाधीश प्रकाशमानसिंह राउत र प्रकाशकुमार ढुंगानाको संयुक्त इजलासमा रिट र थुनाका केही थान मुद्दामा मात्र सुनुवाइ भयो। सर्वोच्चले जेठ २३ गतेदेखि मुद्दा प्रक्रियामा खुकुलो गर्दै मुद्दा दर्ता तथा सुनुवाइ अघि बढाउँदै आएको थियो। त्यसपछि सबै प्रकारका मुद्दा हेरिँदै आएको थियो। २०७६ चैत ९ गतेअगावै म्याद थाम्ने अवधि व्यतीत भएका मुद्दामा पनि सर्वोच्चले कारबाही अघि बढाएको थियो। त्यसअनुसार मुद्दाका पक्षले तारिख छाडेर गत चैत ९ गतेअघि नै म्याद थाम्ने थमाउने, म्याद गुज्रेका मुद्दामा पनि सेवाग्राहीले न्याय प्राप्तिको सुविधा पाउँदै आएका थिए। गत जेठ १५ गतेको बृहत् पूर्ण इजलासले संकटको बाधा अड्काउ फुकाउँदै सबै अदालत र न्यायाधीकरणमा सम्भाव्यता हेरी मुद्दाको प्रक्रियाको व्यवस्थापन र सुनुवाइ अघि बढाउन बाटो खोलेपछि सामान्य अवस्थामा पुगेकै बेला चार महिनापछि आएर फेरि अन्योल पैदा भएको छ। सर्वोच्चले सुनुवाइ संकुचन गर्ने अवस्थामा नेकपा उपाध्यक्ष वामदेव गौतमको राष्ट्रियसभामा मनोनयनविरुद्ध परेको रिटमा पनि सुनुवाइ प्रभावित हुनेछ। गौतमविरुद्धको रिट बुधबारका लागि हेर्दाहेर्दै अवस्थामा पेसी तय भइसकेको छ। कोरोना त्रासका कारण भ्रष्टाचारको मुद्दा हेर्ने विशेष अदालतले सेवाग्राही सतर्क गराउन अदालत परिसरमा माइकिङ सुरु गरेको छ। यस्तै पीसीआर रिपोर्टबिना मुद्दा दर्ता गर्ने, बयान, थुनछेकजस्ता कारबाही अघि नबढाउने तथा अनुहारमा छेक्ने माउजरबिना र कानुन व्यवसायीलाई इजलासमा प्रवेश गर्न नपाउने गरी व्यवस्था गरिएको रजिस्ट्रार अशोककुमार क्षेत्रीले बताए।"
कोरोना कहर : बेरोजगारीको बोझ,"काठमाडौंं : कोरोनाले विश्वका गरिब मुलुकदेखि महाशक्ति राष्ट्रसम्म सबैलाई नराम्ररी प्रभावित पारेको छ। यही महाव्याधिका कारण अर्थतन्त्र ओरालो लाग्दा विश्वभर करोडौंले रोजगारी गुमाउनु परेको छ। कोरोनाले अर्थतन्त्रमा पारेको असर सन् २००९ मा विश्वव्यापी आर्थिक मन्दीभन्दा बढी देखिएको तथ्यांकले देखाउँछ। रोजगारी पनि यसैले धेरै खोसेको छ, जति विगतमा कुनै महामारीले खोस्न सकेको थिएन। अमेरिका कोरोना महामारीबाट सबैभन्दा बढी प्रभावित मुलुकको शीर्ष स्थानमा अमेरिकाको नाम छ। यहाँका ३ करोडभन्दा बढी व्यक्तिको प्रत्यक्ष रोजगार गुमेको अध्ययनहरूले देखाएका छन्। सन् २००९ को विश्वव्यापी आर्थिक मन्दीलाई पनि पछि पार्ने गरी यसपटक कोरोनाले अमेरिकी अर्थतन्त्रलाई प्रभावित गरेको छ। अमेरिकामा यो वर्षको अप्रिलमा बेरोजगारीदर १४७ प्रतिशत पुग्यो। जब कि सन् २००९ को अक्टुबरमा बेरोजगारीदर १० प्रतिशतसम्म पुगेको थियो। अप्रिल महिनामा त अमेरिकामा करिब ७८ प्रतिशतले रोजगारी गुमाएका थिए। ल्याटिन अमेरिका र क्यारेबियन क्षेत्र संयुक्त राष्ट्र संघअन्तर्गतको विश्व श्रम संगठन (आईएलओ) ले अघिल्लो साता एक प्रतिवेदन सार्वजनिक गरेको छ। कोरोना महामारीले ल्याटिन अमेरिका र क्यारेबियन क्षेत्रमा पारेको असरबारे गरिएको अध्ययनले एक दशकअघि विश्वले भोगेको आर्थिक मन्दीभन्दा कोरोनाको प्रभाव अर्थतन्त्रमा बढी देखिएको पाइएको छ। कोरोना माहामारीका कारण यस क्षेत्रमा रोजगार र आयमा ठूलो संकुचन आएको छ। प्रतिवेदनअनुसार यस क्षेत्रमा मात्रै करिब ३ करोड ४० लाख नागरिकले रोजगारी गुमाएका छन्। बढ्दो बेरोजगारीलाई हल गर्न नयाँ रणनीति अख्तियार गर्नुपर्ने सुझाव आईएलओको छ। अर्जेन्टिना, ब्राजिल, चिली, कोलम्बिया, कोस्टारिका, मेक्सिको, पाराग्वे, पेरु र उरुग्वेमा गरिएको अध्ययनअनुसार त्यहाँका नागरिकको समग्र आम्दानी १९ प्रतिशतले खुम्चिएको छ भने काम गर्ने समय (वर्किङ आवर) पनि २० प्रतिशतमा सीमित भएको छ। अन्तर्राष्ट्रिय मुद्रा कोषले सन् २०२० मा यो क्षेत्रको क्षेत्रीय जीडीपीमा माइनस ९४ प्रतिशतले संकुचन आउने अनुमान गरेको छ। भारत भारतमा अहिले बेरोजगारी दर ६६ प्रतिशत छ। जब कि मे महिनामा यो दर २४ प्रतिशत पुगेको थियो। त्यति बेला भारतभर लकडाउन गरिएको थियो र जागिर गुमाउनेको संख्या पनि अत्यधिक थियो। सरकारी तथ्यांकअनुसार भारतमा अप्रिलमा मात्रै १२ करोड व्यक्तिले जागिर गुमाएका थिए। भारतले कोरोना संक्रमण बढिरहेकै बेला देशव्यापी लकडाउन खुकुलो गरेपछि अर्थतन्त्र चलायमान बन्यो। यसका कारण पछिल्ला दिनहरूमा बेरोजगारीदर पनि घट्दै गएको हो। विश्वकै ठूलो अर्थतन्त्र भएको मुलुकमध्ये भारतले कोरोनाका कारण जनस्वास्थ्यसँगै अर्थतन्त्रमा ठूलो नोक्सानी व्यहोर्नु पर्यो। कतिपय विश्लेषकका अनुसार भारतलाई पुरानै अवस्थामा फर्किन अझै चार वर्ष लाग्नसक्छ। भारत विश्वमै धेरै कोरोना संक्रमित हुने मुलुकको सूचीमा दोस्रो स्थानमा छ। अस्ट्रेलिया विश्वका अन्य मुलुकजस्तै अस्ट्रेलियाको अर्थतन्त्र कोरोनाका कारण थिलथिलो बन्यो। मेमा अस्ट्रेलियाको बेरोजगारी दर ६८ पुगेको थियो। यो सन् २००१ पछिकै सबैभन्दा खराब अवस्था हो। अगस्टदेखि भने अर्थतन्त्र सुधारोन्मुख छ। अर्थतन्त्रमा सकारात्मक संकेतहरू देखिन थालेका छन्। अगस्टमा मात्रै सरकारी र निजीमा गरी करिब दुई लाख ६ हजार रोजगारीका लागि आवेदन मागिएको थियो। यो अघिल्लो महिनाको तुलनामा ६० प्रतिशत बढी हो। अस्ट्रेलियामा अहिले पनि नौ लाखभन्दा बढी व्यक्ति बेरोजगार छन्। क्यानडा कोरोना महामारीले क्यानडाको अर्थतन्त्रलाई लगभग आर्थिक मन्दीकै अवस्थामा पुर्याएको थियो। तर मुलुकलाई आर्थिक संकटबाट जोगाउन सरकारले सामाजिक दूरी कायम गराउँदै अर्थतन्त्रलाई सुचारु गरेपछि केही राहत भने अवश्य भयो। अर्थतन्त्रलाई पुरानै अवस्थामा आउन भने अझै समय लाग्ने देखिन्छ। मेमा बेरोजगारीदर १३५ प्रतिशत पुगेको थियो। यो सन् १९७६ यताकै सबैभन्दा खराब समय हो। क्यानडामा कोरोना भाइरस महामारीका कारण ठूलो संख्यामा नागरिकले रोजगारी गुमाए। मार्च, अप्रिलमा मात्रै करिब ३० लाख व्यक्तिले रोजगारी गुमाएका थिए। अहिले क्यानडामा ७० प्रतिशतभन्दा बढी व्यक्ति रोजगारीमा फर्किसकेका छन्। जुनमा मात्रै क्यानडामा चार लाख १८ हजार नयाँ रोजगारी थपिए। बेलायत बेलायतमा कोरोनाका कारण अर्थतन्त्र धराशयी बन्दै गएपछि धेरै निजी कम्पनीले कामदार कटौती गर्ने नीति नै बनाए। बेलायतमा मार्चमा पहिलो पटक लकडाउन सुरु भएको थियो। त्यसपछि अगस्टसम्ममा त्यहाँका २७ लाख नागरिकले आफू रोजगारविहीन भएको भन्दै सरकारसँग सुविधा मागेका छन्। अहिले भने बेरोजगारीदर ४१ प्रतिशत छ। यसबीचमा ७ लाखभन्दा बढीले रोजगारी गुमाए। यो वर्ष बेरोजगारीदर ९ प्रतिशतमाथि पुग्ने आकलन गरिएको छ। कोरोनाकै कारण लाखौंले अर्काे वर्ष पनि जागिर नपाउने अवस्था आउन सक्ने विज्ञहरूको अनुमान छ। इटाली कोरोनाबाट सबैभन्दा बढी प्रभावित युरोपेली मुलुकमध्ये इटाली एक हो। इटालीमा मार्चदेखि लकडाउन सुरु गरिएको थियो। यहाँ बेरोजगारीदर ९७ प्रतिशत छ। मेमा ८४ हजार व्यक्तिले रोजगारी गुमाए भने अप्रिलमा २ लाख ७४ हजार बेरोजगार बने। त्यस्तै जुनमा करिब ६ लाखले रोजगारी गुमाएको त्यहाँको सरकारी तथ्यांकले देखाएको छ। अहिले इटालीमा लकडाउन हटाइएको छ। यसका कारण रोजगारीका क्षेत्रमा निरन्तर सुधार भइरहेको छ। अगस्टमा ८३ हजार नयाँ रोजगारी थपिएका छन्। सेप्टेम्बरमा रोजगारीमा फर्किनेको संख्या उल्लेख्य छ। रुस रुसमा प्रत्येक वर्ष बेरोजगारीको संख्या घट्दै गएको छ। सन् २०१६ मा ५५६ प्रतिशत, सन् २०१७ मा ५२१, सन् २०१८ मा ४८५ र सन् २०१९ मा ४५९ प्रतिशत बेरोजगारी थियो। मुलुकमा बेरोजगारीदर घटाउँदै गएको रुसको अर्थतन्त्र सन् २०२० मा भने सुखद रहेन। कोरोनाका कारण अहिले बेरोजगारीदर बढेर ६४ प्रतिशत पुगेको छ। अगस्टमा ४८ लाख १० हजार व्यक्तिले रोजगारी गुमाए भने जुलाईमा ४७ लाख ३० हजार बेरोजगार बने। (एजेन्सीहरूको सहयोगमा)"
सन्तमहात्मा मार्ग,"पाँचवटा वेद, अठार पुराण र महाभारतका रचयिता वेदव्यास खिन्न मानिरहेका बेला नारदजी आइपुगे। वेदव्यासले सोधे, हे देवर्षि, परम परमेश्वर सारा संसारका स्रष्टा हुन्। उनै स्रष्टाको विशेष पार्षद् हुने सौभाग्य तपाईंलाई कसरी मिल्यो ? नारदले भने, उनै परमात्माको कृपा, मेरी आमाको इच्छा, सन्तमहात्माहरूले दिएका ज्ञान र देखाएको मार्ग। हे देवर्षि, विस्तारपूर्वक बताउनुस् न। नारदजीले भने हे व्यासजी, म आमाको एउटै छोरो थिएँ। उनी मलाई असाध्यै माया गर्थिन्, तर मेरोनिम्ति केही गर्न असमर्थ थिइन्। किनकि उनी दासी थिइन्। केही गर्न नसके पनि छोरो असल बनोस् भन्ने आमाको इच्छा थियो। यसैनिम्ति आमाले मलाई सन्तमहात्माहरूको सेवानिम्ति उनीहरूकै आश्रममा पुर्याइन्। सन्तमहात्माकहाँ पुगेपछि म उनीहरूको सेवा गर्न थालें। उनीहरूले खाएर बाँकी रहेको अन्नले पेट भर्थें। उनीहरू भगवद्लीलाको वर्णन गर्थे। आश्रममा चर्तुमास, पूजापाठ र भजनकीर्तन पनि चलिरहन्थ्यो, जुन नित्य सुनिरहन्थें। लामो समयसम्म उनीहरूको सेवा गर्दा र भगवद्लीला सुनिरहँदा ममा पनि ईश्वर भक्ति जाग्यो। सन्तमहात्माको मार्ग पछ्याइरहें। आज्ञाकारी सेवक र भक्तका रूपमा पाएर उनीहरूले मलाई पनि भगवद्भक्तिको गूढ रहस्य बताउन थाले। त्यसपछि नै मैले भगवान् श्रीकृष्णको माया र उनको स्वरूप जान्न र चिन्न पाएँ। साथसाथै मभित्र भगवत् दर्शन गर्ने इच्छा जाग्यो। एक दिन सर्पले टोकेर आमाको मृत्यु भयो। उनको मृत्यु हुँदा मलाई कुनै कष्ट भएन, बरु त्यसलाई प्रभुको इच्छा भन्ठानें। यसपछि म घर छाडेर हिँडें। जाँदाजाँदा पर्वतको घनघोर वनभित्र पीपलको रूख भेटें। त्यही रूखमुनि पद्मासन बाँधेर बसें। भोक लागेका बेला पानी पिउँथें। थरीथरीका फल टिपेर खान्थें। उनै परमात्मा प्राप्तिनिम्ति ध्यानमग्न हुन्थें। ध्यान गर्दागर्दा एक दिन भगवत् दर्शन मिल्यो। यो जन्ममा उनै परमात्माको विशेष पार्षद् बन्ने सौभाग्य पाएँ।"
बाँसुरी नै जिन्दगी,"काठमाडौं : बाँसुरीबारे अनेक भनाइ छन्। सबैभन्दा चर्चित भनाइ हो, रोम जलिरहेको थियो तर नीरो बाँसुरी बजाइरहेका थिए। सन् ६४ को करिब दुई हजार वर्षपहिलेको यो घटना मनन् गर्दा बाँसुरी निकै पुरानो बाजा भएको पुष्टि हुन्छ। रोममा त्यसबेला आगलागी भएर सहरको करिब ७० प्रतिशत संरचना ध्वस्त भएको थियो। त्यहाँका तात्कालीन शासक नीरोले त्यसबेला बाँसुरी वा अरू कुनै धुन बजाएर बसे या नबसेको कतै पनि प्रस्ट उल्लेख छैन। यसलाई सांकेतिक रूपमा लिइनुपर्ने विश्वका इतिहासकारको मत छ। मदन भण्डारी कला साहित्य प्रतिष्ठानको आयोजनामा २०७६ माघ २१ गते बालुवाटारमा भएको एक कार्यक्रममा प्रधानमन्त्री केपी शर्मा ओलीले बाँसुरी बजाएपछि एकपटक फेरि बाँसुरी र सम्राट् नीरोको चर्चा भयो। त्यसो त द्वापरयुगमा भगवान् श्रीकृष्णले बाँसुरीको धुनले गोपिनीलाई लट्ठ बनाएको अनेक किस्सा छन्। इसाईहरूको बाइबलमा समेत बाँसुरीको चर्चा छ। मानव सृष्टिदेखि बाँसुरीको चर्चा भेटिन्छ। आखिर के छ त बाँसुरीको रहस्य ? भारतका संगीतज्ञ हरिप्रसाद चौरसियाले बाँसुरीलाई विश्व बजारमा चिनाए। नेपालकै प्रेम औतारीले पनि अमेरिकालगायत धेरै देशमा बाँसुरीको धुनमा संगीतप्रेमीलाई लट्ठ बनाए। अहिले बाँसुरीको धुनको रहस्य खोतल्ने एक सम्पर्क सूत्र हुन् बाँसुरी गुरु जीवन आले। जनकपुर स्थायी घर भएका, हाल ग्वार्को बस्दै आएका जीवनको जीवन नै बाँसुरीलगायत शास्त्रीय संगीतको नयाँनयाँ धुन बनाउन बितिरहेको छ। प्रेम मगराती, बुद्ध लामा, विजय दर्लामी, रवीन्द्र महर्जन, सरोज महर्जन, रत्न विक, धनबहादुर गुरुङलगायत अहिलेका चर्चित बाँसुरीवादक जीवन आलेकै चेला हुन्। उनका यी चेलाहरू बाँसुरी बजाउने मात्रै होइन, कतिपयले बनाएर बेच्ने काम पनि गर्छन्। खासमा डिजाइनर रहेका आलेको संगीतमा मोह यसरी बस्यो कि उनी बाँसुरी जिन्दगीमै मस्त रहे। कोलकाता नजिकैको रायगञ्जमा गुरु मोहनप्रसाद जोशीसँग बाँसुरीलगायत शास्त्रीय संगीत सिके आलेले। बाँसुरीमा हात राख्ने पोजिसन, बसाइको तरिका, सुरताल थाहा नपाई बजाउनेलाई बिना सरजामको रिट्ठे झाँक्रीको उपमा दिन्छन् उनी। बाँसुरीको इतिहासबारे आले सुनाउँछन्, पहिले पहिले जनावरको सिंग, ढुंगामा एउटा एउटा प्वाल पारेर फुकिन्थ्यो। एकजना बटुवाले बाँसको झ्याङ्नेर बस्दा सुरिलो स्वर सुने। सुकेको बाँसबाट सुरिलो आवाज आएपछि काटेर लगे। अनि बाँसुरीको जन्म दिए। त्यसमा पनि पहिले एउटै प्वाल थियो। पछि दुईवटा, तीनवटा गर्दै ६ वटा प्वाल बनाइयो। अहिले शास्त्रीय त भइहाल्यो, त्यसबाहेक ज्याज, लोक, भजन जेमा पनि बाँसुरीको प्रयोग हुन थालेको छ। भारतीय बाँसुरीवादक पन्नालाल घोषले शास्त्रीय संगीतमा बाँसुरीको स्वर खोजेर ढाँचा तयार गरेपछि बाँसुरी पनि स्केलअनुसार नै बन्न थालेको हो। घोषले नै स्केलअनुसारको बाँसुरी बनाउने गणितीय नियम बनाए। झापाका योगेन्द्र खड्काको काठमाडौंको काँडाघारीमा बाँसुरी कार्यशाला रहेको छ। उनले २५ थरीका बाँसुरी बनाउँछन्। हरेक बाँसुरीको आकार अरूसँग मिल्दैन। उनले १२ स्केलमा बेस १२, ट्रेबल १२ र एउटा अति तार सप्तकको सीस्केल थपेर २५ पुर्याएका छन्। जीवन आलेका एक चेला डम्बर खड्काथोकी (४४) को पनि बाँसुरी नै जिन्दगी भएको छ। प्यूठानको खलंगाका उनी कामको सिलसिलामा मलेसियादेखि दुबईसम्म पुगे। साथमा बाँसुरी भने छुटेन। उनको बाँसुरीवादन सुनेर गाह्रो काममा लगाएनछन्। बाँसुरी मेकरसमेत रहेका डम्बरले महिनामा करिब दुई सय बाँसुरी तयार पार्छन्। बाँसुरीका पारखी भन्छन्, यसको स्वर स्थुल शरीरबाट आत्माको गहिराइलाई छुने खालको बजाउन नसकुन्जेलसम्म सिकिरहनुपर्छ। बाँसुरी गुरु जीवन आलेलाई विभिन्न कलेज, संगीत प्रतिष्ठानमा शास्त्रीय संगीत पढाएर चित्त बुझेन। त्यसैले पाटनढोकास्थित यलमाया केन्द्रसँगको सहकार्यमा हरेक महिनाको २ गते साँझ ५ बजे यलमाया क्लासिक म्युजिक शृंखलाको संयोजन गरिरहेका छन्। २०६३ साल वैशाखदेखि सुरु भएको यो शृंखलाले एक सय ७७ अंक पार गरेको छ।"
साविक विजेता मुम्बई राजस्थानविरुद्ध ५७ रनले विजयी,अबुधाबी : जारी इन्डियन प्रिमियर लिग (आईपीएल) मा साविक विजेता मुम्बई इन्डियन्सले चौँथो जित निकालेको छ। मंगलबार राति अबुधाबीस्थित शेख जायद रंगशालामा भएको खेलमा मुम्बईले राजस्थान रोयल्सलाई ५७ रनले पराजित गरेको हो। टस जितेर मुम्बईले पहिलो ब्याटिङ गर्दै ४ विकेट गुमाएर राजस्थानलाई १९४ रनको चुनौति दिएको थियो। जवाफमा राजस्थान १८१ ओभरमै सबै विकेट गुमाउँदै १३६ रनमा रोकियो। राजस्थानका लागि जोस बटलरले ७० रन बनाउन बाहेक अन्य ब्याटसम्यान चल्न सकेनन्। इङल्यान्डका तीव्र गतिका बलर जोफ्रा आर्चरले २४ रन बनाए। त्यस्तै टोम कुरानले १५ रन जोडे। राजस्थानका लागि मुम्बईका बलर जसप्रित बुम्राह घातक सावित भए। उनले ४ ओभर बलिङ गर्दा २० रन खर्चिएर ४ विकेट झट्काए। त्यस्तै ट्रेन्ट बोल्ट र जेम्स प्याटिन्सनले समान २२ विकेट हात पारे। यसअघि ब्याटिङ गरेको मुम्बईका सूर्यकुमार यादवले विष्फोटक ब्याटिङ गरेका थिए। उनले ४७ बलमा ७९ रन बनाएका थिए। उनले २ छक्का र ११ चौका हिर्काएका थिए। त्यस्तै कप्तान रोहित शर्माले ३५ तथा हार्दिक पान्ड्याले ३० रनको योगदान गरेका थिए। राजस्थानका लागि श्रेयस गोपालले २ विकेट लिए। त्यस्तै जोफ्रा आर्चर र कार्तिक त्यागीको नाममा ११ विकेट रह्यो। जितसँगै ६ खेल खेलेको मुम्बई ८ अंकका साथ शीर्षस्थानमा पुगेको छ। रनरेटका आधारमा मुम्बई दिल्ली क्यापिटल्सभन्दा माथि रहेको हो। दिल्लीको ५ खेलबाट ८ अंक रहेको छ। त्यस्तै राजस्थान भने अन्तिमबाट दोस्रो स्थानमा रहेको छ।
विवाह गर्दै सिंघम नायिका,"मुम्बई : सिंघम फेम अभिनेत्री काजल अग्रवाल छिट्टै विवाह बन्धनमा बाँधिने भएकी छन्। उनले आफैं सोसल मिडियामार्पत यसको जानकारी दिएकी हुन्। काजलले आफ्नो पोस्ट्मा अक्टोबर ३० तारिखमा गौतम किचलूसँग विवाह गर्ने उल्लेख गरेकी छन्। उनले लेखेकी छन्, विवाहका बारेमा जानकारी दिन पाउँदा मलाई निकै खुसी लागेको छ। म गौतम किचलूसँग ३० अक्टोबरमा मुम्बईमा विवाह गर्दैछु। मेरो विवाहमा केबल परिवारका सदस्य मात्रै सहभागी हुनेछन्। यो महामारीले निश्चित रूपमा हाम्रो जिन्दगीलाई झट्का दिएको छ तर पनि हामी एक साथ जिन्दगी सुरुआत गर्न तयार भएका छौं। हामीलाई थाहा छ कि तपाईंहरू पनि हाम्रो खुसीमा चियर्स गर्नुहुनेछ। उनले आफ्नो पोस्टमा विवाहपछि पनि अभिनयमार्फत दर्शकलाई मनोरञ्जन गराइराख्ने बताएकी छन्। खबरअनुसार उनीहरूको यो प्रेम विवाह हो र दुवैले इनगेज्मेन्ट गरिसकेका छन्। गौतम इन्टेरियर डिजाइनर हुन्। काजलले फिल्म क्युं हो गया ना बाट २००४ मा बलिउडमा कदम राखेकी हुन्। त्यसपछि उनी साउथ फिल्ममा गएकी हुन्। उनले मगधिरा र थुपक्की जस्ता धेरै सुपरहिट फिल्म खेलेकी छन्। २०११ मा उनी अजय देवगनको एक्सन ड्रामा सिंघम बाट पुन: बलिउडमा फर्केकी हुन्। यसपछि २०१३ मा फिल्म स्पेसल२६ मा अक्षय कुमारसँग उनले काम गरिन्। उनको पछिल्लो हिन्दी फिल्म दो लफ्जों की कहानी हो जसमा रणदीप हुड्डा लिड रोलमा थिए। काजल अब सञ्जय गुप्ताको मुम्बई सागा मा देखिने छिन्।"
व्यवस्थापन अभावको पीडा,"कोभिड १९ ले विश्व कहिलेसम्म त्रसित हुनुपर्ने हो निर्क्यौल गर्न कठिन छ तर पनि वैज्ञानिक हरेस खाएका छैनन्। ढिलोचाँडो सर्वसाधारण तहमा यस महामारीको भ्याक्सिन आइपुग्नेमा वैज्ञानिक विश्वस्त छन्। विश्व यस चुनौतीलाई जसरी भए पनि पार लगाउनेमा एकमत छ। विशेषगरी शक्तिसम्पन्न राष्ट्रमा होडबाजी नै चलेको छ। समयअनुसार शक्तिसम्पन्न राष्ट्रहरूको व्याख्या फरक हुँदै आएको छ। सुरुमा धेरै सैनिक हुने राष्ट्र बलियो वा शक्ति सम्पन्नमा गनिन्थ्यो भने त्यसपछि क्रमशः आधुनिक हातहतियार धेरै हुने, शिक्षाको स्तर, औद्योगिक विकास, चन्द्रमामा मानिस पठाउने, आर्थिकस्तर उच्च र पछिल्लो समयमा खेलकुदलाई लिन थालियो। हाल आधुनिक चिकित्सा प्रणालीलाई लिँदै गर्दा तत्कालमा कोभिड १९ को खोप जसले सफलतापूर्वक सर्वप्रथम आम सर्वसाधारणमा पुर्याउन सक्छ त्यो नै विश्वको एक मात्र हिरो राष्ट्र कहलिन्छ र मानव मात्रको आशा एवं भरोसाको केन्द्रविन्दु पनि सावित हुन्छ। यस महामारीका कारण विश्व अर्थतन्त्र ध्वस्त भएको छ, ठूलो औद्योगिक राष्ट्र अमेरिका, चीन, जापान, दक्षिण कोरिया, अस्ट्रेलिया, जर्मनी र तेल उत्पादक खाडी राष्ट्रले ठूलो व्यापार घाटा बेहोरिराखेका त छन् तर उनीहरूको राष्ट्र भने तहसनहस भएको छैन। हिजो आर्थिक अवस्था राम्रो भएका कारण काम नहुँदा व्यापार हुँदा सम्बन्धित सरकारले पूर्णरूपमा स्वास्थ्यलगायत दैनिकीसमेत जिम्मा लिएका छन्। कतिसम्म भने विदेशी विद्यार्थीलाई समेत आर्थिक प्याकेज उपलब्ध गराएका छन्। यस महामारीबाट अल्पविकसित र गरिबी राष्ट्रमा ठूलो धनजनको क्षति भइसक्यो भने अझ हुनेवाला छ। विशेषगरी हाम्रोजस्तो राष्ट्र जहाँ निम्न आय भएका व्यक्तिले काम पाएनन् भने भरे खान पाउँदैनन्, विदेशी अनुदान र रेमिट्यान्स बन्द भयो भने देश ठप्प हुन पुग्छ। यो केबाट पनि प्रस्ट हुन्छ भने पहिलो लकडाउनको तेस्रो महिनापछि अर्थमन्त्रीले मुलुकको आर्थिक सञ्चिता सकियो र कर्मचारीलाई मासिक तलब खुवाउन नसक्ने अवस्था भयो भन्दै आम व्यापारीलाई कर तिर्न आग्रह गरे। देशको मुख्य आर्थिक स्रोत रेमिट्यान्स भित्याउन सहयोग गर्नेमा विशेष गरेर अदक्ष कामदार जो मजदुरीका लागि खाडि राष्ट्र, मलेसिया र दक्षिण कोरिया छन्। तसर्थ रेमिट्यान्स भनेको मात्र मजदुरले पठाएका राष्ट्रको लागि सम्पत्ति हो। हालको कोभिडको कारणले संकट परेको अवस्थामा तिनै मजदुर घर फर्कन नपाएर लामो समयदेखि तिनै देशमा अलपत्रमा छन्। जापान, अस्ट्रेलिया, क्यानाडा, अमेरिका आदि राष्ट्रमा गएका नेपाली उतै घरजम गरी नेपालमा भएको चलअचल सम्पत्तिसमेत बेचबिखन गरी हुन्डीमार्फत नेपाली पुँजी उतै लगेको सबैलाई प्रस्टै छ। जब विश्वमा यस महामारीले उग्ररूप लियो, त्यसपश्चात् धेरै राष्ट्रले यसलाई गम्भीरतापूर्वक लिँदै सावधानी अपनाए। व्यापकरूपमा चीनमा फैलिँदै गर्दा उसले १० दिनभित्र नै हजार बेडभन्दा बढीको अस्पताल तयार गरी सेवा दिँदा विश्वका अन्य राष्ट्रहरूको जस्तो मानवीय क्षति व्यहोर्नुपरेन। त्यसैगरी दक्षिण कोरिया, ताइवान, जापान, आइसल्यान्ड, नर्वे, जर्मनी, अस्टेलिया, न्युजिल्यान्डलगायत विश्वका धेरै राष्ट्रहरूले समयमै सावधानी अपनाएका कारण अकल्पनीय क्षति व्यहोर्नुपरेन। तर छिमेकी राष्ट्र भारतले समयमै पर्याप्त सावधानी अपनाउँदा पनि गरिबी र अनुशासनहीन जनताका कारण महामारी नियन्त्र गर्न सकिराखेको छैन, जसको मार हामी नेपालीले समेत भोगिरहेका छौं। विश्वको १५६ राष्ट्र चीन र अमेरिकाबाहेकले कोभिड १९ सँग एकबद्धता जनाएका छन्। यो कोभिड १९ विरुद्धका खोप सन् २०२१ भित्र संसारभरि विपन्न वर्गसम्म वितरण गरी सक्ने विश्व स्वास्थ्य संगठनले जनाएको छ। उक्त कार्यका लागि करिब तीन अर्ब डलर खर्च हुने र त्यसको जोहोमा विश्व स्वस्थ्य संगठन लागिसकेको समेत जानकारी गराएको छ। तेस्रो चरणको परीक्षण गरिराखेका रसिया र चीनले यो खोप अबको दुईतीन महिनाभित्र सर्वसाधारणलाई उपलब्ध गराउने जानकारी गराइसकेका छन्। यस परीक्षणमा सामेल ३० हजारभन्दा बढी मानिसलाई हरेक क्षण मनिटरिङ गरी राखिएको छ। संक्रमण बढ्दै गरेको यो अवस्थामा सरकारले घुम्ती स्वाब संकलन कार्यक्रम गरी नागरिकलाई सुविधा दिनुपर्नेमा उल्टो रातभरको लाइनमा राखेर झन् पीडा थपेको छ। विश्वका धेरै राष्ट्रले कोभिड १९ संक्रमितको संख्यालाई करिबकरिब औंलामा गन्न सक्ने अवस्थामा पुर्याएपछि खोलिएको लकडाउनमा नागरिकका लापरबाहीका कारण दोस्रो चरणमा प्रवेश गर्यो तर पहिलाको तुलनामा संक्रमितको संख्या न्यून रह्यो। अस्ट्रेलियाको ब्रिस्वन, चीनको हुवान, युरोपका धेरै राष्ट्रहरूमा समेत दोस्रो चरणको महामारी फैलियो तर पहिलो चरणको महामारीमै पर्याप्त सावधानी अपनाएका कारण दोस्रो चरणबाट सजिलै पार पाउनेमा ती राष्ट्र विश्वस्त छन्। बेलायतको प्रधानमन्त्रीले दोस्रो लकडाउन गर्न नपरोस् भन्नाका खातिर आइसोलेसनलाई हेलचेक्य्राइँ गरे एक हजार पाउन्डदेखि १० हजार पाउन्डसम्म जरिमाना गर्ने घोषणा गरेका छन् र राती १० बजेपछि अत्यावश्यकबाहेक हिँड्डुलमा प्रतिबन्ध नै लगाएको छ। नेपालमा यस महामारीको उग्ररूप राष्ट्रभरि अझ विशेषगरी करिब ५० लाख जनसंख्या भएको काठमाडौं उपत्यकामा छ। अहिलेको अवस्था हेर्दा नेपाल स्रोेत अभावभन्दा पनि बढी व्यवस्थापन अभावको समस्याबाट ग्रसित छ। यस अवधिसम्ममा पनि कुनै ठोस कार्यक्रम ल्याउन नसकेका कारण काठमाडौंमा रहेका गरिब जनता टँुडिखेलवरिपरिका सडकमा लाम लागी खान बसेका बेलामा देशमा राष्ट्रिय संविधान दिवस मनाउँदै हेलिकप्टरले बर्साएका फुल गुच्छा ती गरिबका भागमा खस्दा आफूलाई व्यंग्य गरेको महसुस गर्दै गर्दा पल्लोपट्टिका विशिष्ट व्यक्तिका अत्तरका बास्ना सुङ्दै आफ्ना पीडा निल्दै थिए। विगतको वर्षको यही समयको रेकर्ड हेर्ने हो भने सामान्य अवस्थामा पनि मन्त्री नेता, उच्चपदस्थ कर्मचारी विदेश भ्रमण र स्वास्थ्योपचारका लागि भनेर दशौं अर्ब खर्च गरिसकेका हुन्थे। त्यही पैसा अहिले यस महामारी रोकथाममा लगाउने अवसर यथावत् छ। संक्रमण बढ्दै गरेको यो अवस्थामा सरकारले घुम्ती स्वाब संकलन कार्यक्रम गरी जनतालाई सुविधा दिनुपर्ने हो। उल्टै रातभरको झरिमा जनता कोभिड १९ परीक्षणका लागि सडकमा लाइनमा छन्, जुन कार्य सरकार स्वयंको कन्ट्याक, ट्रेसिङ र टेस्टिङभित्रै पर्ने हो। करिब पाँच सय संक्रमित बेपत्ता भनिएको छ। तिनीहरूले समाजमा कति संक्रमण फैलाएका होलान् ? तिनीहरू किन भागे ? सरकार किन गम्भीर भएन ? सरकारले सेल्फ आइसोलेसनमा स्वयं घरमा बस्न चाहने बस्न नचाहनेलाई सरकारले राख्छ भनेको भए ती कहीं भाग्ने थिएन। भाग्नुको एउटै कारण उसलाई कोरोना लागेको भन्ने उसको घरबेटी वा छिमेकीले थाहा पाउनेबित्तिकै ऊ खुला आकाशमुनि बस्नुपर्ने हुन्थ्यो, यसतर्फ सरकारको ध्यानै गएन। अझ धेरै नोक्सानबाट बच्न आइसोलेसन धेरैभन्दा धेरै व्यवस्था गर्नु पर्यो रोगले भन्दा भोगले मरिने भयो भन्दै पश्चिम नेपालबाट दैनिक सयौंको संख्यामा मजदुरीका लागि भारततर्फ गइराखेका छन्, जहाँ दैनिक करिब एक लाख संक्रमित थपिइराखेका छन्। ती पक्कै दसैं मनाउन तुरुन्त घर फर्कन्छ, ती फर्कंदा सरकारले के सावधानी अपनाउने कार्यक्रम बनाएको छ ? त्यसतर्फ पनि सरकार सतर्क हुनुपर्छ।"
काभानी युनाइटेडमा,"लन्डन : उरुग्वेका प्रभावशाली स्ट्राइकर इडिन्सन काभानीलाई प्रिमियर लिग क्लब म्यानचेस्टर युनाइटेडले अनुबन्ध गरेको छ। फ्रेन्च क्लब पेरिस सेन्ट जर्मन (पीएसजी) का ३३ वर्षीय काभानीलाई युनाइटेडले फ्री टान्सफर विन्डोमा अनुबन्ध गरेको हो। एक वर्षका लागि युनाइटेडमा आबद्ध भएका काभानीले १० मिलियन पाउन्ड प्राप्त गर्ने बताइएको छ। उनले युनाइटेडसँगको अनुबन्ध अर्को एक वर्ष लम्ब्याउन सक्ने पनि सम्झौतामा उल्लेख छ। म्यानचेस्टर युनाइटेडसँगको अनुबन्ध सफल भएकोमा काभानीले खुसी व्यक्त गरेका छन्। विश्वकै चर्चित क्लबमा अनुबन्ध हुन पाउँदा खुसी छु। आफ्नो भूमिका राम्रोसँग निर्वाह गरेर म्यानचेस्टर युनाइटेडलाई उच्च सफलता दिलाउने छु। युनाइटेडका जोशिला समर्थकले साथ दिनेमा म विश्वस्त छु, काभानीले भनेका छन्। पीएसजीमा आठ वर्ष बिताएका काभानी पीएसजीका सर्वाधिक गोलकर्ता पनि हुन्। कीर्तिमानी गोलकर्ता काभानीले पीएसजीमा तीन सय एक खेल खेल्दै दुई सय गोल गरेका छन्। काभानी सन् २०१३ मा इटालियन क्लब नापोलीबाट पीएसजीमा आबद्ध भएका थिए। पीएसजीले सन् २०१७ मा ब्राजिलियन स्टार नेमार र युवा स्टार केइलिन एमबाप्पेलाई अनुबन्ध गरेपछि काभानी छायाँमा पर्दै आएका थिए। गत सिजन माउरो इकार्डी लोनमा पीएसजी भित्रिएपछि काभानीमाथि संकट थपिएको थियो। टोलीको पहिलो रोजाइमै पर्न छाडेका काभानी जसरी पनि यस सिजन पीएसजी छाड्ने सोचमा थिए। काभानीलाई यसअघि म्यानचेस्टर युनाइटेडसँगै स्पेनिस क्लब एट्लेटिको म्याड्रिड, न्युक्यासल युनाइटेड लगायतका क्लबले पनि अनुबन्धको इच्छा देखाएका थिए। अन्तिममा अनुभवी काभानीलाई अनुबन्ध गर्न म्यानचेस्टर युनाइटेडले बाजी मार्यो। सन् २००८ देखि उरुग्वे राष्ट्रिय टोलीका प्रमुख खेलाडी काभानीले देशका लागि एक सय १६ खेल खेल्दै ५० गोलको आँकडा पूरा गरेका छन्।"
एकीकृत चिकित्सा पद्धति,"विश्वमा धेरै विधाका शोधकर्ता तथा वैज्ञानिक सबै कोरोना भाइरसको पहिचान गरी यस महामारीबाट पाउन भ्याक्सिन बनाउन प्रयासरत छन्। तर कोरोनाविरुद्धको कुनै पनि उपलब्धि हालसम्म हासिल भएको छैन। विश्वस्तरमा एक सय २५ किसिमका भ्याक्सिन तयार गर्ने काम भइरहेको छ। तर म्युट हुने कोरोना भाइरसको स्वरूप यसको अनिश्चित प्रकृति एक जटिल समस्या हो। भ्याक्सिन बनाउँदाको समय स्वरूप र भ्याक्सिन प्रयोग गर्ने बेलाको स्वरूप बेग्लाबेग्लै भएर यसको प्रभावकारितामा सोचेजस्तो सफलता नहुन सक्छ। केही केसमा त कुनै पनि किसिमको प्रत्यक्ष सिम्टम नदेखिएका व्यक्तिमा पनि कोरोना पोजेटिभ पुष्टि भइरहेको छ। यसको संकेत कोरोना भाइरसको संरचना अथवा स्वरूपमा परिवर्तन पनि सम्भव छ भन्ने हो। यसको संक्रमणता यति व्यापक छ कि गरिबदेखि विश्वका तमाम ठूला देशका राष्ट्राध्यक्षसमेत भाइरसको प्रभावबाट बच्न सकेनन्। यद्यपि मृत्युदर यसमा २४५ प्रतिशत मात्र छ तर यसको प्रसार व्यापक छ। विश्व स्वास्थ्य संगठनले यसलाई विश्व महामारी घोषित गरी बचाउ तथा उपचारको प्रोटोकल घोषित गरिदिएको छ, जसको पालना विश्वका सबै मुलुकका सरकारले आफ्नो देशका जनतामा अनिवार्य रूपले लागू गराइरहेका छन्। अदृश्यरूपी शत्रु (कोभिड १९) को सामना सबै सम्भव विकल्पसँग मिलेरै गर्नुपर्छ। यस नीतिको तहत अधिकांश देशमा जनधनको क्षति न्यूनीकरण गर्न हरसम्भव उपाय अवलम्बन गरिएको छ, जसअन्तर्गत परम्परागत चिकित्सा पद्धतिलाई पनि कोरोना उपचारमा प्रयोग गरिरहेका छन्। प्रचलित आधुनिक चिकित्सा विज्ञान (एलोप्याथिक) ले यस रोगको कुनै खास औषधि बनाइसकेको छैन। यसका औषधिको हानिकारक दुष्प्रभावबाट बच्न आम जनताको विश्वास छ कि आयुर्वेदिक, होमियोप्याथिक, नेचरोप्याथी, युनानि आदि चिकित्सा पद्धतिमा कुनै पनि रोग समुल नष्ट गर्ने क्षमता छ। होमियोप्याथीमा कोरोना उपचारको कुनै प्रमाण उपलब्ध छैन। यसका औषधिले कोरोना निको पार्न सक्छ भनेर क्लिनिकल ट्रायल भएको छैन। सबैको स्वास्थ्यको संकल्प सिद्ध गर्न मान्यताप्राप्त प्रचलित चिकित्सा पद्धतिमा समन्वित स्वरूपको आवश्यकता छ। यसका लागि आयुर्वेदिक, होमियोप्याथी, नेचरोप्याथी, युनानी आदि उपचार विधि प्रयोग गर्न आवश्यक छ। होमियोप्याथीका लागि मात्र होइन, सबै चिकित्सा पद्धतिका लागि यो नयाँ चुनौती हो। किनभने यो रोग सबैका लागि नयाँ भएकाले कुनै पनि चिकित्सा पद्धतिबाट कोरोना भाइरस निको हुने प्रमाण हालसम्म देखिएको छैन। तर कोरोना बिरामीको उपचार त रोगको लक्षणका आधारमा गरिन्छ, ताकि जनधनको क्षति निकै कम होस्। यस दृष्टिले हेर्ने हो भने उपचार कम र आपात्कालमा कुशल प्रबन्धन बढी छ। यसका लागि एक्लो होमियोप्याथी चिकित्सा पद्धतिमा कोरोनाको उपचार छैन भन्ने तर्क दिनु तर्कसगंत होइन। होमियोप्याथी चिकित्सामा रोगको नामले चिकित्सा गर्ने विधान छैन। यो व्यक्तिपरक चिकित्सा हो। यसमा रोगीको उपचार गरिन्छ, रोगको होइन। यसकारण पनि होमियोप्याथी सैद्धान्तिक रूपले कोरोना उपचारको दाबा गर्न सक्दैन। रोगीको अवस्थाअनुसारको एव रोगका लक्षणका आधारमा चयन गरेको औषधिको न्यूनतम मात्राको प्रयोगले कुनै प्रकारको हानिनोक्सानीको सम्भावना अन्य पद्धतिको अपेक्षा नगन्य छ। भगवान् धन्वन्तरीलाई आयुर्वेदिक चिकित्साको जन्मदाता मानिन्छ। आयुर्वेद पारम्परिक चिकित्सा पद्धति हो। यसमा चिकित्साका कैयन् सिद्धान्त उल्लेख गरिएको आयुर्वेदिक पुस्तकमा पाइन्छ। त्यसै सिद्धान्तमध्ये औषधि एवं रोगको लक्षणको समानताका आधारमा गरिने उपचार पद्धतिलाई प्राकृतिक चिकित्साको सिद्धान्त पनि भनिएको छ। यसै सिद्धानतमा विकसित होमियोप्याथीमा औषधि निर्माणमा आयुर्वेदको सूत्र मर्दनम् गुण वर्धनम् अनुरूप होमियोप्याथिक औषधिलाई शक्तिकृत (पोटेन्टटाइजेसन) भन्ने गरिन्छ। होमियोप्याथीका जनक डा स्यामुअल हेनिमेन (एमडी) ले आफ्नो जीवनकालमा सन् १८३१ मा स्कारलेट फिवरको महामारी, १८४९ मा युरोपियन देशमा फैलिएको एसियाटिक काँलारा (हैजा) को महामारीमा, यस्तैगरी डा बोनिग हसनद्वारा जोहान्सवर्गका डा टाइलर स्मिथ एवं सिकागोका डा ग्रिमरद्वारा सन् १०५० मा पोलियोका लागि होमियोप्याथिक सिद्धान्तका आधारमा होमियोप्याथिक औषधिको सफलतापूर्वक प्रयोग गरेको उल्लेख होमियोप्याथीसम्बन्धी पुस्तकमा पाइन्छ। छिमेकी मित्रराष्ट्र भारतमा (जिनियस इपिडेमिक) का लागि वर्ष १९९९ मा आन्ध्रप्रदेश सरकारले होमियोप्याथिक विभागको सहयोगले वर्ष २००२ सम्म अभियान नै चलाएर डेंगु, चिकनपोक्स, चिकनगुनिया आदिमा होमियोप्याथी औषधिको प्रभाव विस्तार गरी त्यहाँका जनतालाई लाभान्वित गराएको हो। राष्ट्रिय आपत्का बेला जब सबैको स्वास्थ्य चिन्ता गर्ने हो भने समग्रताको सिद्धान्त लागू गर्नु भनेको राष्ट्र सेवा गर्ने अवसर प्रदान गर्नुजस्तो हो। सबै चिकित्सा पद्धतिको उद्देश्य मानव स्वास्थ्यलाई कुनै हानि नपुर्याई सुरक्षित गर्नु हो। सबैको स्वास्थ्यको संकल्प सिद्ध गर्न मान्यताप्राप्त प्रचलित चिकित्सा पद्धतिमा समन्वित स्वरूपको आवश्यकता छ। यसका लागि आयुर्वेदिक, होमियोप्याथी, नेचरोप्याथी, युनानी आदि उपचार विधि प्रयोग गर्न आवश्यक छ। मुलुकको मान्यताप्राप्त चिकित्सा पद्धतिलाई पनि (एउटै छातामुनि) आधुनिक चिकित्सा एलोप्याथीसँगको समायोजन गरी कोरोना भाइरसबाट संक्रमित रोगीको अवस्थाअनुसारको उपचार गर्नुका साथै स्वास्थ्यको मापदण्डसमेत ख्याल राख्ने हो भने कोरोनाबाट छुटकारा पाउन सकिन्छ। यसरी एकीकृत चिकित्साको अवधारणालाई व्यावहारिक रूपमा प्रयोग गर्नुका साथै कमसेकम क्षत हुने मार्गमा हिँड्नु नै बढी श्रेयस्कर हुन्छ। स्वास्थ्य मन्त्रालयले ध्यान दिने हो कि ? मिश्र होमियोप्याथिक चिकित्सक हुन्।"
मन्त्रिपरिषद् पुनर्गठन अन्योलमा,"काठमाडौं : सत्तासीन नेकपाले डा गोविन्द केसीलाई अनशन तोड्न आग्रह गरेको छ। प्रधानमन्त्री केपी शर्मा ओलीले मंगलबार बसेको सचिवालय बैठकमा डा केसीसँग भएका विगतका सम्झौता कार्यान्वयनको चरणमा रहेकाले अनशन तोड्नुपर्ने धारणा राखेका थिए। वरिष्ठ नेताद्वय झलनाथ खनाल र माधवकुमार नेपालले भने तत्काल वार्ता गरी अनशन तोडाउन प्रधानमन्त्री ओलीको ध्यानाकर्षण गराएका थिए। डा केसीसँग भएका विगतका सम्झौता मूलतः कार्यान्वयन भइसकेका छन्, प्रवक्ता नारायणकाजी श्रेष्ठले भने, कतिपय विषय कार्यान्वयनको चरणमा अघि बढेका छन्। कोरोनाले देशलाई अप्ठ्यारोमा पारेका बेला सिंगो देश यसको रोकथाम र नियन्त्रणमा लाग्नुपर्ने बेला छ। यस्तो बेला अनशन अन्त्य गर्न नेकपाले डा केसीलाई अनुरोध गरेको छ। मन्त्रिपरिषद् पुनर्गठन अन्योलमा नेकपाका नेता मन्त्रिपरिषद् पुनर्गठन गर्न सहमत भए पनि अझै अन्योलमै छ। नेकपाको मंगलबार बसेको सचिवालय बैठकमा यससम्बन्धी एजेन्डाले प्रवेशै पाएन। प्रधानमन्त्री केपी शर्मा ओली र अर्का अध्यक्ष पुष्पकमल दाहालबीच दुई दिनयताका छलफल मन्त्रिपरिषद् पुनर्गठनबारे सकारात्मक भएको नेताहरूले बताएका थिए। तर, प्रधानमन्त्री ओली र अर्का अध्यक्ष दाहालले सचिवालय बैठकमा मन्त्रिपरिषद् पुनर्गठनबारे विषय नै प्रवेश नगराएको नेताहरूले बताएका छन्। नेकपा प्रवक्ता नारायणकाजी श्रेष्ठले मन्त्रिपरिषद् पुनर्गठनबारे सचिवालयमा छलफल नभएको बताए। प्रधानमन्त्रीले त्यसबारे जानकारी गराउनुभएन, प्रवक्ता श्रेष्ठले भने, दुई अध्यक्षबीच छलफल चलिरहेको छ। ओली र दाहालबीच मन्त्रिपरिषद् पुनर्गठनबारे छलफल भने जारी रहेको प्रवक्ता श्रेष्ठले बताए। प्रधानमन्त्री ओलीले सोमबारै तीन रिक्तसहित केही मन्त्री हेरफेरको तयारी गरेका थिए। ओलीनिकट एक नेताका अनुसार मन्त्री बनाउन खोजिएकाहरूले नै अनेक समस्या देखाएपछि मन्त्रिपरिषद् पुनर्गठनको एजेन्डा छलफलमा नल्याइएको हो। मन्त्री बनाउन खोजेकाहरूले नै समस्या देखाएपछि प्रधानमन्त्री ओली मन्त्रिपरिषद् पुनर्गठनको एजेन्डाबाट पछि हटेको ती नेताले बताए। बैठकमा राजदूत नियुक्तिको सिफारिसबारे प्रश्न उठेको स्रोतले बतायो। सचिवालयका सदस्यको सुझाव, दुई अध्यक्षको आपसी परामर्श र सहमतिका आधारमा मात्र संवैधानिक र राजनीतिक निर्णय गर्ने सहमतिविपरीत प्रधानमन्त्रीले एकलौटी रूपमा राजदूत सिफारिस गरेको भन्दै नेकपामा असन्तुष्टि देखा परेको छ। बैठकमा वरिष्ठ नेताद्वय माधवकुमार नेपाल र झलनाथ खनालले संवैधानिक र राजनीतिक नियुक्तिका लागि रोस्टर बनाएर पार्टीमा छलफल गर्न प्रधानमन्त्रीको ध्यानाकर्षण गरेका थिए। संवैधानिक नियुक्तिका विषयमा प्रारम्भिक छलफल भएको र आगामी बैठकमा त्यसबारे गहन छलफल हुने प्रवक्ता श्रेष्ठले बताए। वरिष्ठ नेता झलनाथ खनालले कुनै विषयवस्तु केन्द्रित छलफल बैठकमा नभएको बताए। छल भयो, फल भएन, खनालले अन्नपूर्णसँग भने, राजदूत सिफारिसबारे पनि के सुझाव दिनु ? बैठकमा नेताहरूबीच गफगाफ मात्र भयो। बैठकमा संगठन विभाग प्रमुख वामदेव गौतमले तीन महिनाभित्र पार्टीका सबै सदस्यको सदस्यता नवीकरणको कार्ययोजना पेस गरेका थिए। विभागले असोज, कात्तिक र मंसिरमा सदस्यता नवीकरण अभियान सञ्चालन गर्न प्रस्ताव गरेको छ। नेकपा सचिवालय बैठक सकियो : डा केसीलाई अनशन अन्त्य गर्न अनुरोध"
चाडपर्व र कालाबजारी,"कोभिड १९ को महामारीबाट विशेषगरी मध्यम आय भएका र दैनिक कमाएर छाक टार्नुपर्ने बाध्यता भएका बहुसंख्यक नागरिक उठ्नै नसक्ने गरी थिचिएका छन्। कोभिडको प्रभाव घट्ला र जीवन शैली पूर्ववत् अवस्थामा फर्किएला भन्ने आशामा पर्खिबसेकालाई नजिकिँदै गरेको चाडपर्वको रौनकले पनि खासै छुन सकेको छैन। मीठोमसिनो खाउँला र राम्रा कपडा लगाउँला भन्दा पनि उनीहरूको चिन्ता यतिखेर बिहानबेलुकाको छाक कसरी टार्ने भन्नेतर्फ मात्रै केन्द्रित छ। यही मौकामा आकासिएको बजार भाउले उनीहरूको घाउ थप गहिरो पारिदिएको छ। नियमनकारी निकायको कमजोरीको मार निमुखा नागरिकले नै खेपिरहेका छन्। यसतर्फ सरोकारवालाको ध्यान गएको देखिँदैन। हरेक वर्ष दसैं, तिहार, छठलगायतका पर्व नजिकिनै लाग्दा बजारमा चहलपहल बढ्छ। यही मौकालाई व्यापारीले पनि कुस्त नाफा कमाउने अवसरका रूपमा लिनछन्। विगतमा नबिकेका, म्याद नाघेको र कमसल सामग्री बेच्ने तथा दैनिक उपभोग्य सामग्रीको कृत्रिम अभाव सिर्जना गरेर महँगोमा बेच्नेसम्मका हर्कत यो समयमा हुन्छ। सार्वजनिक यातायात भाडामा पनि यतिबेला नै मनपरी हुने गर्छ। बजारमा गत वर्षहरूको जस्तो चहलपहल त छैन, तर लत्ताकपडालगायत विलासिताका सामग्री बिक्रीमा कमी आए पनि दैनिकरूपमा भान्सामा प्रयोग नगरिनहुने खाद्य पदार्थ, तरकारी, नुन, तेल, घिउ, गेडागुडी, माछा, मासुलगायतका सामान बिक्री एकनासले भइरहेको छ। यी सामग्रीको मूल्यमा पनि मनपरी भइरहेको छ। एकै प्रकारका सामानको मूल्य एउटा पसलमा जाँदा एकथरी हुन्छ। अर्को पसलमा फरक पाइन्छ। सरकारी निकायबाट हुने गरेको मौसमी बजार अनुगमनले यस्ता कोराबारीलाई छुँदैन। फितलो अनुगमन संयन्त्रको नाडी छामेर परिपक्व भइसकेका व्यापारीहरूको चतुर्याइँका अगाडि उपभोक्ताको पनि कुनै जोड चल्दैन। बाध्य भएर पसलेले आफूखुसी तोकेको मूल्यमा वस्तु खरिद गर्न बाध्य हुन्छन्। नेपाली समाजको तीतो यथार्थ के हो भने हरेक सरकारी निकायको ध्यान तत्काल नतिजा आउने र अरूलाई पनि देखाउन सक्ने भौतिक संरचनाको विकासमा मात्रै केन्द्रित हुने गरेको छ। तर हरेक नागरिकका भान्सासँग सामग्रीको खरिदबिक्रीको अवस्था, उपभोक्ता ठगिएका घटना आदिबारेमा थोरै मात्र ध्यान जाने गरेको छ, त्यो पनि सञ्चारमाध्यम र सामाजिक सञ्जालबाट चर्को आलोचना भएपछि मात्रै। केन्द्रदेखि स्थानीय सरकारले व्यवसायीलाई उपभोक्तमुखी बनाउन सक्नुपर्छ। जसरी पनि नाफा मात्र कमाउन खोज्ने प्रवृत्तिका व्यवसायीलाई चिनेर सचेत गराउन सक्नुपर्छ। हरेक स्थानीय सरकारले टोलटोलमा उपभोक्तालाई लक्षित चेतनामूलक अभियान सञ्चालन गर्न सक्ने हो भने पनि बजार भाउ नियन्त्रणमा धेरै सहयोग पुग्छ। तीन तहको सरकार गठन भइसकेकाले हरेक वडाले यस्तो कार्यक्रम सञ्चालन गर्न सक्नुपर्छ। उनीहरूले स्थानीय स्तरमा क्रियाशील विभिन्न स्वयंसेवी संस्थाहरूसँग सहकार्य गरेर पनि अभियान सञ्चालन गर्न सक्छन्। हरेक पसलमा राख्नुपर्ने मूल्यसूचीअनुसार सामान बिक्री भएको छ कि छैन भन्ने विषयमा कडा अनुगमन हुनुपर्छ। बजार स्वच्छ, प्रतिस्पर्धी र उपभोक्तामैत्री बनाउन सक्ने हो भने यसको फाइदा सबै पक्षले बराबर लिन सक्छन्। यसका लागि तीनै तहको सरकारबीच समन्वय गरेर कार्यक्रम अघि बढाउनुपर्छ। यसको नेतृत्व मुख्य गरेर सम्बन्धित मन्त्रालय र बजार अनुगमन गर्ने जिम्मेवारी पाएको वाणिज्य, आपूर्ति तथा उपभोक्ता हित संरक्षण विभागले गर्नुपर्छ। आवश्यकताअनुसार प्रहरी प्रशासनसँग पनि सहयोग माग्नुपर्छ। न्यून आय भएकालाई लक्षित गरेर सरकारले सञ्चालन गर्ने सुपथ मूल्य पसललाई प्रभावकारी बनाउनुपर्छ।"
आफन्तबाटै यौनजन्य अपराध,"भोजपुर : घटना १  षडानन्द नगरपालिका८ तुङ्गेछाका रञ्जित लिम्बूले नातामा बहिनी पर्ने १३ वर्षकी बालिकालाई करणी गरे। कोही नभएको मौका छोपेर आफ्नै काकाकी छोरीलाई फकाइफुल्याई करणी गरेको पाइएपछि प्रहरीले उनलाई गिरफ्तार गर्यो। हाडनाता करणीको अभियोग लागेका उनलाई प्रहरीले पुर्पक्षमा राख्यो। घटना २  भोजपुर नगरपालिका९ पानीट्यांकीमा नातामा आफ्नै दाजु पर्नेबाट १५ वर्षीया बालिका बलात्कृत भइन्। स्थानीय सुमन सुन्दासले करणी गरेको खुलेपछि प्रहरीले नियन्त्रणमा लिएर अनुसन्धानपश्चात् अदालतमा बुझायो। पीडित बालिकाको थप संरक्षण तथा उपचारका लागि दीर्घकालीन संरक्षण गृह विराटनगर पठाइयो। घटना ३  रामप्रसाद राई गाउँपालिका३ भुल्केमा आफ्नै काकाबाट एक किशोरी बलात्कारको सिकार भइन्। घरमा कोही नभएको मौकामा स्थानीय प्रेम दाहालले १७ वर्षीया भतिजीलाई करणी गरेको खुलेपछि उनलाई प्रहरीले नियन्त्रणमा लिई पुर्पक्षका लागि राख्यो। घटना ४  पौवादुङमा गाउँपालिका५ सानो दुम्माकी १५ वर्षीया बालिका पनि आफ्नै काकाबाट बलात्कृत भइन्। स्थानीय राईले सुस्त मनस्थितिकी भतिजीलाई फकाइफुल्याई करणी गरेको खुलेपछि उनलाई पीडित परिवारले प्रहरीमा बुझायो। पीडित बालिकालाई सुस्त मनस्थिति सरोकार मञ्च झापा पठाइएको छ। घटना ५  टेम्केमैयुङ गाउँपालिका९ लेखर्कमा ससुराले आफ्नै बुहारीलाई जबरजस्ती करणी गरेर गर्भवती बनाएपछि असोज ३ गते प्रहरीले उनलाई नियन्त्रणमा लियो। डर, धम्की दिँदै घरमा कोही नभएको मौका पारेर स्थानीय जयबहादुर राईले २० वर्षीया बुहारीलाई पटकपटक करणी गरेको प्रहरीको अनुसन्धानमा खुल्यो। राईलाई मुद्दा दर्ता गरी जेल चलान गरिएको छ भने पीडित महिलालाई संरक्षण गृहमा राखिएको छ। भोजपुरमा केही वर्षयता यस्ता घटना बढेका छन्। गत जेठ मसान्तयता मात्रै १५ वटा जबरजस्ती करणीका घटना प्रहरीमा दर्ता भएका छन्। तथ्यांकअनुसार २०७६७७ मा भोजपुरमा २० जना बालिका बलात्कारको सिकार भए। अधिकांश घटनामा नाता पर्ने वा घर समाजकै चिनजानका व्यक्तिबाट यस्ता घटना भएका छन्। कानुनी अज्ञानताका कारण ग्रामीण भेगका बालिका तथा महिला डर त्रास र धम्कीले आफन्तबाटै बलात्कार हुने गरेको प्रहरी अनुसन्धानले देखाएको छ। नातेदारबाट बालबालिका र महिलाको सुरक्षामा गम्भीर समस्या र चुनौती बनेका प्रहरीको बुझाइ छ। जिल्ला प्रहरी कार्यालय भोजपुरका डीएसपी कृष्णकुमार चन्द भन्छन्, घर र समाज बाहिरबाट हुने असुरक्षाको त कुनै विकल्प होला तर घर र समाज वरपर भने बालिका र महिलाहरूको असुरक्षा गम्भीर समस्या र चुनौतीको रूपमा देखिएको छ। एकातर्फ अशिक्षा र अर्कोतर्फ बढ्दो सामाजिक सञ्जाल र भर्चुअल जीवनशैलीको लगावले परिवारका सदस्यबीच हेलमेल कम हुँदा यस्ता घटना बढ्न थालेको चन्दको ठहर छ। व्यक्तिको हुर्काइ, संगत, र सामाजिक परिवेशले यस्ता घटना बढ्ने उनले बताए। बालबालिकाको हातमा सामाजिक सञ्जाल र प्रविधिको पहुँच पुगेपछि विभिन्न सामग्रीको खोजी र उत्सुकता बढ्नाले बलात्कारका घटना बढ्न थालेको प्रहरीको अनुसन्धानले देखाएको छ। बाबुबाट छोरी, दाजुबाट बहिनी, मामाबाट भाञ्जी, ससुराबाट बुहारी नै असुरक्षित भएपछि छोरी चेली दिनानुदिन असुरक्षित बन्न थालेका छन्। जबरजस्ती करणी, घरेलु हिंसाबाट पीडित बालबालिका र महिलालाई ३५ दिनको अल्पकालीन संरक्षणका लागि विकास र सचेतनाका लागि सामाजिक संस्था (सोडा) को सेफ हाउसमा राख्ने गरिएको छ। पारिवारिक अवस्था, गरिबी, व्यक्तिगत प्रलोभन र सूचना प्रविधिको गलत प्रयोगले यस्ता घटनामा वृद्धि भएको सेफ हाउस प्रमुख नवीन प्रधान बताउँछन्। बालबालिका असुरक्षित हुनुमा स्वयं अभिभावक सचेत नहुँदा बालबालिका असुरक्षित बन्ने गरेका महिला तथा बालबालिका अधिकारकर्मीको बुझाइ छ। चिनजानकै व्यक्ति बालबालिकासँग अनावश्यक रूपमा नजिक हुने, खेल्ने र घुमाउन लैजाने बहाना गर्छ भने अभिभावक चनाखो हुनुपर्ने महिला अधिकारकर्मी लीलामाया तामाङले बताइन्।"
पोखराका नौ ताल (फोटो फिचर),"पोखरा : दिपाङ ताल किनारका ५० वर्षीय नारायणप्रसाद लामिछाने २०३९ सालमा अहिले निर्माण भइरहेको पोखरा क्षेत्रीय अन्तर्राष्ट्रिय विमानस्थलका लागि सरकारले जग्गा अधिग्रहण गरेपछि विस्थापित भएर बाबा आमासँग ११ वर्षको उमेरमा पोखरा २७ दिपाङ ताल किनार आएर बसे। पोखराको भेडीफारम (छिनेडाँडा) मा १६ रोपनी जमीनसहित सुबिधा सम्पन्न घर थियो। सरकारले विमास्थलका लागि पुख्यौली थलोबाट उठीबास गरेपछि ४ कक्षा पढ्दा पढ्दै दिपाङतालको पाखामा आएर बसेको उनि सम्झन्छन्। आप्ना दाजु भाइ, छरछिमेकबाट बिछडीएर दिपाङको पाखामा सानै उमेरमा आएका उनको यहाँ १३ रोपनी पाखो जमिन छ। पहिले जंगल बीचमा एक्लो घर थियो। अहिले घर नजिकै भएर सडक खनियो। सडक खन्दा वरपरको बस्ती, वन र तालको संरक्षणमा ध्यानै दिइएन। बुल्डोजरले कम्जोर जमीन थर्काउदै चाहिने भन्दा बढी चाक्लो बाटो बनाइयो। पानीको व्यवस्थापनका लागि न ढल बनाइयो न त बस्ती जोगाउन सडकमाथी र तलको जोखिम क्षेत्रमा पर्खाल नै लगाइयो। त्यही कच्ची बाटो माथिको वनमा पहिरो जाँदा अहिले उनको घरसहित गाउँका ५ घर जोखिममा परेको छ। घरमाथि सडक छ। त्यही सडक माथिको दिपाको पाखाको सालको जंगलमा यस वर्ष ठूलो पहिरो गयो। पहिरोले घर नै थिच्लाकी भन्ने त्रासले यस वर्षको वर्षा याम भर पानी पर्यो कि घरका सबै परिवार जागा बसेको उनले सुनाए। पहिले विमानस्थलका लागि सरकारले जग्गा लिदा पोखराका मुख्य बजारकै सुविधा सम्पन्न घर र जमिन छाडेर यहाँ आउनु पर्यो। अहिले पहिरोले ज्यानै लिन्छ कि भन्ने त्रासमा बाँच्नु परेको सावित्री लामिछानले सुनाइन्। पोखराका ८ तालसँगै दिपाङ ताल पनि रामसारमा सूचिकृत भएको समाचार पढेको र सुनेको भए पनि यहाँको ताल र वरपरका स्थानीयको बासस्थान संरक्षणमा तीन तहका सरकारले कुनै पहल नगरेको उनले बताइन्। बेगनास ताल। पोखराका ९ ताल सन् २०१६ को फ्रेबुअरी २ मा रामसारमा सूचीकृत गरिएको हो। यस वर्ष मात्र दिपाङ तालको जलाधार क्षेत्रमा १० भन्दा बढी पहिरो गएको छ। पहिरो तालमा पस्दा तीन दिन सम्म दिपाङताल हिलोले रात्तै भएको उनले सुनाइन्। बाटो माथीको पहिरोले ५ घर जोखिमा रहेको पनि उनले बताइन्। फेवातालको मुहानमा यस वर्ष साना ठूला गरेर ३० भन्दा बढी पहिरो गएको छ। यसै वर्षको पहिरो पोखरा महानगरपालिका र गण्डकी प्रदेश सरकराले निर्माण गरेको सिल्टेसन पोखरी हुँदै तालमा मिसिएको स्थानीय विष्णु दाहालले सुनाए। पोखराको सबैभन्दा सानो ताल मैदी देखिएको छ। ताल हेर्दा पोखरी जस्तै आकारको छ। झारले ढाकेर नाम मात्रको तालको रुपमा अस्थित्वको लागि मैदीले संघर्ष गरेको देखिन्छ। पोखराको दोस्रो ठूलो बेगनास ताल अरु तालको तुलनामा पहिरोको जोखिम केही कम रहेको बताइदै आएको छ। तर अरु ताल भन्दा सुरक्षीत भनिएको बेगनास तालमा पछिल्लो समयमा जथाभावी खनिएका सडककै कारण तालको मुहान चण्डीखोला, कमारङ खोला क्षेत्रमा ७ ठाउँमा पहिरो गएको स्थानीय शिवराज बास्तोलाले बताए। पोखराको तेस्रो ठूलो रुपा ताल संरक्षणका लागि संघ सरकार नै अघि सरेको छ। तालको मुहान तालवेसी खोलाले बगाएर ल्याउने माटोका कारण वर्षेनी पुरिदै र सांगरिदै गएको रुपाको संरक्षणका लागि दुई वर्ष अघि बाँध बाध्न परियोजना सुरु गरिएको हो। तालको उपल्लो तटमा आवश्यक जग्गा र तल्लो तटमा बाँधबाँध्न आवश्यक जग्गा अधिग्रहण गरेर मुआब्जा वितरण चरणमा छ। विसं २०३२ को नापीमा १३५ हेक्टर क्षेत्रफलमा फैलिएको ताल हाल १०७ हेक्टरमा खुम्चिएको अध्ययनले देखाएको छ। रुपामा बाँध निर्माण भएसंगै तालको सतह बढेर १७४ हेक्टर पुग्ने बताइएको छ। पाँच वर्षीय योजना अन्तर्गत सरकारले बाँध निर्माणका लागि ४ अर्ब ५२ करोडको लागत अनुमान गरिएको छ। संघ सरकारले ताल संरक्षणको काम अघि बढाउँदै गर्दा ताल किनारमा अवैज्ञानिक रुपमा डोजर चलाएर पैदल मार्ग निर्माण गरिएको छ। यो वर्ष त्यही पैदलमार्ग निर्माण भएका क्षेत्रमा पहिरो गएर तालमा मिसिएको स्थानीय दामोदरभक्त थापाले बताए। रुपा ताल। सात ताल जोड्ने सडक तालका लागि जोखिमपछिल्लो समयमा पोखराको लेखनाथका ७ ताल जोड्ने भनेर बनाइदै गरिएको कच्ची सडकका कारण ताल पुरिने क्रम तिब्र भएको स्थानीयले बताएका छन्। लेखनाथका ७ ताल (बेगनास, रुपा, मैदी, न्यूरीनी, खास्टे, दिपाङ, गुदे) जोड्ने गरी डोजर नै चलाएर तालको जलाधार क्षेत्रका धमाधम सडक निर्माणको काम भइरहेको छ। सडक बनाए संगै वर्षाको पानी व्यवस्थापन गर्ने ढल र कम्जोर जमिन भएको स्थानमा ग्याविङवाल नलगाउँदा पहिरोबाट सुरक्षित रहेका ताल पनि जोखिममा परेको खास्टे न्यूरिनी ताल संरक्षण समितिका सदस्य चुडामणि लामिछानेले बताए। यस वर्ष पोखरामा अहिले सम्मकै धेरै पानी परेको छ। सन् १९७० देखि पोखरामा वर्षाको मापन हुन थालेको हो। सन् १९९८ मा सबैभन्दा बढी ४ हजार ८ सय मिलिमिटर वर्षा भएको रेकर्ड तोडेर यस वर्ष अहिले सम्मकै सर्वाधिक ५ हजार ३ सय ५८ मिलिमिटर पानी परेको जल तथा मौसम विज्ञान कार्यालय पोखराका हाइड्रोलोजिष्ट इन्जिनियर सागर मिश्रले जानकारी दिए। पोखराका फेवा ताल। दिपाङ ताल। खास्टे ताल। गुदे ताल। न्यूरिनी ताल। ८ : मैदी ताल। कमल ताल (पोखरी)। तस्बिर : कृष्णमणि बराल"
कोरोना कहर : बेरोजगारीको बोझ,"काठमाडौंं : कोरोनाले विश्वका गरिब मुलुकदेखि महाशक्ति राष्ट्रसम्म सबैलाई नराम्ररी प्रभावित पारेको छ। यही महाव्याधिका कारण अर्थतन्त्र ओरालो लाग्दा विश्वभर करोडौंले रोजगारी गुमाउनु परेको छ। कोरोनाले अर्थतन्त्रमा पारेको असर सन् २००९ मा विश्वव्यापी आर्थिक मन्दीभन्दा बढी देखिएको तथ्यांकले देखाउँछ। रोजगारी पनि यसैले धेरै खोसेको छ, जति विगतमा कुनै महामारीले खोस्न सकेको थिएन। अमेरिका ल्याटिन अमेरिका र क्यारेबियन क्षेत्रसंयुक्त राष्ट्र संघअन्तर्गतको विश्व श्रम संगठन (आईएलओ) ले अघिल्लो साता एक प्रतिवेदन सार्वजनिक गरेको छ। कोरोना महामारीले ल्याटिन अमेरिका र क्यारेबियन क्षेत्रमा पारेको असरबारे गरिएको अध्ययनले एक दशकअघि विश्वले भोगेको आर्थिक मन्दीभन्दा कोरोनाको प्रभाव अर्थतन्त्रमा बढी देखिएको पाइएको छ। कोरोना माहामारीका कारण यस क्षेत्रमा रोजगार र आयमा ठूलो संकुचन आएको छ। प्रतिवेदनअनुसार यस क्षेत्रमा मात्रै करिब ३ करोड ४० लाख नागरिकले रोजगारी गुमाएका छन्। बढ्दो बेरोजगारीलाई हल गर्न नयाँ रणनीति अख्तियार गर्नुपर्ने सुझाव आईएलओको छ। अर्जेन्टिना, ब्राजिल, चिली, कोलम्बिया, कोस्टारिका, मेक्सिको, पाराग्वे, पेरु र उरुग्वेमा गरिएको अध्ययनअनुसार त्यहाँका नागरिकको समग्र आम्दानी १९ प्रतिशतले खुम्चिएको छ भने काम गर्ने समय (वर्किङ आवर) पनि २० प्रतिशतमा सीमित भएको छ। अन्तर्राष्ट्रिय मुद्रा कोषले सन् २०२० मा यो क्षेत्रको क्षेत्रीय जीडीपीमा माइनस ९४ प्रतिशतले संकुचन आउने अनुमान गरेको छ। भारतभारतमा अहिले बेरोजगारी दर ६६ प्रतिशत छ। जब कि मे महिनामा यो दर २४ प्रतिशत पुगेको थियो। त्यति बेला भारतभर लकडाउन गरिएको थियो र जागिर गुमाउनेको संख्या पनि अत्यधिक थियो। सरकारी तथ्यांकअनुसार भारतमा अप्रिलमा मात्रै १२ करोड व्यक्तिले जागिर गुमाएका थिए। भारतले कोरोना संक्रमण बढिरहेकै बेला देशव्यापी लकडाउन खुकुलो गरेपछि अर्थतन्त्र चलायमान बन्यो। यसका कारण पछिल्ला दिनहरूमा बेरोजगारीदर पनि घट्दै गएको हो। विश्वकै ठूलो अर्थतन्त्र भएको मुलुकमध्ये भारतले कोरोनाका कारण जनस्वास्थ्यसँगै अर्थतन्त्रमा ठूलो नोक्सानी व्यहोर्नु पर्यो। कतिपय विश्लेषकका अनुसार भारतलाई पुरानै अवस्थामा फर्किन अझै चार वर्ष लाग्नसक्छ। भारत विश्वमै धेरै कोरोना संक्रमित हुने मुलुकको सूचीमा दोस्रो स्थानमा छ। अस्ट्रेलियाविश्वका अन्य मुलुकजस्तै अस्ट्रेलियाको अर्थतन्त्र कोरोनाका कारण थिलथिलो बन्यो। मेमा अस्ट्रेलियाको बेरोजगारी दर ६८ पुगेको थियो। यो सन् २००१ पछिकै सबैभन्दा खराब अवस्था हो। अगस्टदेखि भने अर्थतन्त्र सुधारोन्मुख छ। अर्थतन्त्रमा सकारात्मक संकेतहरू देखिन थालेका छन्। अगस्टमा मात्रै सरकारी र निजीमा गरी करिब दुई लाख ६ हजार रोजगारीका लागि आवेदन मागिएको थियो। यो अघिल्लो महिनाको तुलनामा ६० प्रतिशत बढी हो। अस्ट्रेलियामा अहिले पनि नौ लाखभन्दा बढी व्यक्ति बेरोजगार छन्। क्यानडाकोरोना महामारीले क्यानडाको अर्थतन्त्रलाई लगभग आर्थिक मन्दीकै अवस्थामा पुर्याएको थियो। तर मुलुकलाई आर्थिक संकटबाट जोगाउन सरकारले सामाजिक दूरी कायम गराउँदै अर्थतन्त्रलाई सुचारु गरेपछि केही राहत भने अवश्य भयो। अर्थतन्त्रलाई पुरानै अवस्थामा आउन भने अझै समय लाग्ने देखिन्छ। मेमा बेरोजगारीदर १३५ प्रतिशत पुगेको थियो। यो सन् १९७६ यताकै सबैभन्दा खराब समय हो। क्यानडामा कोरोना भाइरस महामारीका कारण ठूलो संख्यामा नागरिकले रोजगारी गुमाए। मार्च, अप्रिलमा मात्रै करिब ३० लाख व्यक्तिले रोजगारी गुमाएका थिए। अहिले क्यानडामा ७० प्रतिशतभन्दा बढी व्यक्ति रोजगारीमा फर्किसकेका छन्। जुनमा मात्रै क्यानडामा चार लाख १८ हजार नयाँ रोजगारी थपिए। बेलायतबेलायतमा कोरोनाका कारण अर्थतन्त्र धराशयी बन्दै गएपछि धेरै निजी कम्पनीले कामदार कटौती गर्ने नीति नै बनाए। बेलायतमा मार्चमा पहिलो पटक लकडाउन सुरु भएको थियो। त्यसपछि अगस्टसम्ममा त्यहाँका २७ लाख नागरिकले आफू रोजगारविहीन भएको भन्दै सरकारसँग सुविधा मागेका छन्। अहिले भने बेरोजगारीदर ४१ प्रतिशत छ। यसबीचमा ७ लाखभन्दा बढीले रोजगारी गुमाए। यो वर्ष बेरोजगारीदर ९ प्रतिशतमाथि पुग्ने आकलन गरिएको छ। कोरोनाकै कारण लाखौंले अर्काे वर्ष पनि जागिर नपाउने अवस्था आउन सक्ने विज्ञहरूको अनुमान छ। इटालीकोरोनाबाट सबैभन्दा बढी प्रभावित युरोपेली मुलुकमध्ये इटाली एक हो। इटालीमा मार्चदेखि लकडाउन सुरु गरिएको थियो। यहाँ बेरोजगारीदर ९७ प्रतिशत छ। मेमा ८४ हजार व्यक्तिले रोजगारी गुमाए भने अप्रिलमा २ लाख ७४ हजार बेरोजगार बने। त्यस्तै जुनमा करिब ६ लाखले रोजगारी गुमाएको त्यहाँको सरकारी तथ्यांकले देखाएको छ। अहिले इटालीमा लकडाउन हटाइएको छ। यसका कारण रोजगारीका क्षेत्रमा निरन्तर सुधार भइरहेको छ। अगस्टमा ८३ हजार नयाँ रोजगारी थपिएका छन्। सेप्टेम्बरमा रोजगारीमा फर्किनेको संख्या उल्लेख्य छ। रुसरुसमा प्रत्येक वर्ष बेरोजगारीको संख्या घट्दै गएको छ। सन् २०१६ मा ५५६ प्रतिशत, सन् २०१७ मा ५२१, सन् २०१८ मा ४८५ र सन् २०१९ मा ४५९ प्रतिशत बेरोजगारी थियो। मुलुकमा बेरोजगारीदर घटाउँदै गएको रुसको अर्थतन्त्र सन् २०२० मा भने सुखद रहेन। कोरोनाका कारण अहिले बेरोजगारीदर बढेर ६४ प्रतिशत पुगेको छ। अगस्टमा ४८ लाख १० हजार व्यक्तिले रोजगारी गुमाए भने जुलाईमा ४७ लाख ३० हजार बेरोजगार बने। (एजेन्सीहरूको सहयोगमा)"
घर बनाउने चिन्ता,"सिन्धुपाल्चोक : बस्ती नै सखाप पार्ने गरी आएको पहिरोबाट जोगिएका जुगल गाउँपालिका२, लिदीका आसमान दोङ अब सुरक्षित र स्थायी घर कसरी बनाउने भन्ने चिन्तामा छन्। सेलाङको बाँसखर्कमा टेन्ट हालेर अस्थायी सेल्टरमा बसेका आसमान चिसो बढ्दै गएपछि हिमाली डाँडामा टेन्टभित्र रात गुजार्न कठिन हुने भएकाले स्थायी बासस्थानको चिन्तामा परेका हुन्। राहत वितरण र बस्ती निरीक्षणमा आएका नेताले पुनर्बासको आश्वासन दिए पनि सरकारले घर बनाइदिनेमा ढुक्क हुन नसकेका आसमान जग्गा पाए दुःखजिलो गरेर पनि हिउँदे सिरेटो चल्नुअघि नै छाप्रो बनाउन चाहन्छन्। सरकारका ठूला नेताले नै सुरक्षित ठाउँमा राख्छौं भनेकाले घर बनाइदिन्छन् कि भन्ने आशाचाहिँ छ, आसमान भन्छन्, तर सरकारले घरचाहिँ अर्को वर्षातसम्म पनि बनाइदिने हो कि होइन ? बाँसखर्कमै सेल्टर लिएर बसेका निमाछिरिङ दोङ पहिरोबाट बाँचेकोमा अझै ढुक्क हुन सकेका छैनन्। तत्काललाई पहिरोले नभेट्ने ठाउँमा अस्थायी बास पाए पनि बाँच्नुपर्ने लामो जीवन अब कहाँ बिताउने भन्ने उनलाई चिन्ता छ। परिवारका आमा, श्रीमती र छोरी गुमाएका निमा आफू एक्लो भए पनि अबको बास कहाँ हुने हो भन्ने अन्योलले टेन्टभित्र निर्धक्क निदाउन नसकेको बताउँछन्। पहिरोमा गुमाएका परिवारको सम्झनाले मुटु खाने त छँदैछ, भएको जग्गा र घर गुमाएका हाम्रा लागि अबको स्थायी बासस्थान कहाँ बनाउने भन्ने चिन्ताले पनि निद्रा हराउने गरेको छ, निमाले भने, पहिरोबाट विस्थापित भएका हामीलाई राहत बाँड्न आएका नेताले दिएको आश्वासनले हामीले केही दिनमा सुरक्षित बासस्थान पाउँछौं भन्नेमा ढुक्क हुन सकेका छैनौं। सरकारले घर बनाउन मात्र दुईचार आना जग्गा दिएर जीविकोपार्जन गर्न सम्भव नहुने भएकाले पनि सुरक्षित ठाउँमा बस्ती स्थानान्तरण हुनेमा शंका भएको जिममाया दोङ बताउँछिन्। आफ्नो जग्गा भएको ठाउँमा फेरि पनि पहिरो जानसक्ने भएकाले अन्यत्र लाँदा खेतीपाती र घरपालुवा जनावरका लागि गोठको समेत व्यवस्थापन गर्नुपर्ने उनको माग छ। भूकम्पपछि पनि अन्यत्र जाँदा खेतीपाती र बस्तुभाउ पालनमा समस्या हुने भएकाले धाँजा फाटिएको ठाउँमै घर बनाउँदा यो विपत्ति व्यहोर्नु परेको भन्दै उनले अब पनि सबै कुरालाई ध्यान दिएर बस्ती सार्ने योजना बनाए मात्रै सम्भव हुने बताइन्। लिदीका पहिरोपीडित मात्र हैन घुम्थाङको नागपुजेका ज्ञानलाल प्रधान पनि पहिरोले बस्ती उजाड बनाएपछि सुरक्षित स्थानमा स्थायी आवास निर्माण कसरी गर्ने भन्ने चिन्तामा छन्। सात वर्षअघिको जुरे पहिरो पीडितको पीडालाई नजिकबाट नियालेका प्रधान सरकारबाट केही हुन्छ भन्नेमा विश्वस्त छैनन्। जुरे भन्दा समय परिवर्तन भएको र जिल्लालाई विपद्ग्रस्त क्षेत्र घोषणा गरिएकाले सरकारले पनि केही गर्छ कि भन्ने आशा थपिएको छ, प्रधानले भने, तैपनि सरकारकै मुख ताकेर बस्ने हो भने कति समय लाग्ने हो पत्तो छैन। गत असारयता जिल्लाका विभिन्न ठाउँमा गएको पहिरोले भूकम्पपछि पुनर्निर्माण भएका सात सयभन्दा बढी घर बगाएको छ। पहिरो आसपासका तीन सयभन्दा बढी घर जोखिममा छन्। पहिरो लागेर जोखिममा परेका क्षेत्रको बस्ती स्थानान्तरणका लागि आवश्यक पहल भइरहेको जिल्ला विपद् व्यवस्थापन समितिका अध्यक्ष तथा प्रमुख जिल्ला अधिकारी उमेशकुमार ढकालले बताए। पुनर्बासका लागि प्रक्रिया सुरु गरिसकिएको छ, ढकालले भने, असुरक्षित बस्ती स्थानान्तरण नै गर्नुपर्छ।"
चाडपर्व र कालाबजारी,"कोभिड १९ को महामारीबाट विशेषगरी मध्यम आय भएका र दैनिक कमाएर छाक टार्नुपर्ने बाध्यता भएका बहुसंख्यक नागरिक उठ्नै नसक्ने गरी थिचिएका छन्। कोभिडको प्रभाव घट्ला र जीवन शैली पूर्ववत् अवस्थामा फर्किएला भन्ने आशामा पर्खिबसेकालाई नजिकिँदै गरेको चाडपर्वको रौनकले पनि खासै छुन सकेको छैन। मीठोमसिनो खाउँला र राम्रा कपडा लगाउँला भन्दा पनि उनीहरूको चिन्ता यतिखेर बिहानबेलुकाको छाक कसरी टार्ने भन्नेतर्फ मात्रै केन्द्रित छ। यही मौकामा आकासिएको बजार भाउले उनीहरूको घाउ थप गहिरो पारिदिएको छ। नियमनकारी निकायको कमजोरीको मार निमुखा नागरिकले नै खेपिरहेका छन्। यसतर्फ सरोकारवालाको ध्यान गएको देखिँदैन। हरेक वर्ष दसैं, तिहार, छठलगायतका पर्व नजिकिनै लाग्दा बजारमा चहलपहल बढ्छ। यही मौकालाई व्यापारीले पनि कुस्त नाफा कमाउने अवसरका रूपमा लिनछन्। विगतमा नबिकेका, म्याद नाघेको र कमसल सामग्री बेच्ने तथा दैनिक उपभोग्य सामग्रीको कृत्रिम अभाव सिर्जना गरेर महँगोमा बेच्नेसम्मका हर्कत यो समयमा हुन्छ। सार्वजनिक यातायात भाडामा पनि यतिबेला नै मनपरी हुने गर्छ। बजारमा गत वर्षहरूको जस्तो चहलपहल त छैन, तर लत्ताकपडालगायत विलासिताका सामग्री बिक्रीमा कमी आए पनि दैनिकरूपमा भान्सामा प्रयोग नगरिनहुने खाद्य पदार्थ, तरकारी, नुन, तेल, घिउ, गेडागुडी, माछा, मासुलगायतका सामान बिक्री एकनासले भइरहेको छ। यी सामग्रीको मूल्यमा पनि मनपरी भइरहेको छ। एकै प्रकारका सामानको मूल्य एउटा पसलमा जाँदा एकथरी हुन्छ। अर्को पसलमा फरक पाइन्छ। सरकारी निकायबाट हुने गरेको मौसमी बजार अनुगमनले यस्ता कोराबारीलाई छुँदैन। फितलो अनुगमन संयन्त्रको नाडी छामेर परिपक्व भइसकेका व्यापारीहरूको चतुर्याइँका अगाडि उपभोक्ताको पनि कुनै जोड चल्दैन। बाध्य भएर पसलेले आफूखुसी तोकेको मूल्यमा वस्तु खरिद गर्न बाध्य हुन्छन्। नेपाली समाजको तीतो यथार्थ के हो भने हरेक सरकारी निकायको ध्यान तत्काल नतिजा आउने र अरूलाई पनि देखाउन सक्ने भौतिक संरचनाको विकासमा मात्रै केन्द्रित हुने गरेको छ। तर हरेक नागरिकका भान्सासँग सामग्रीको खरिदबिक्रीको अवस्था, उपभोक्ता ठगिएका घटना आदिबारेमा थोरै मात्र ध्यान जाने गरेको छ, त्यो पनि सञ्चारमाध्यम र सामाजिक सञ्जालबाट चर्को आलोचना भएपछि मात्रै। केन्द्रदेखि स्थानीय सरकारले व्यवसायीलाई उपभोक्तमुखी बनाउन सक्नुपर्छ। जसरी पनि नाफा मात्र कमाउन खोज्ने प्रवृत्तिका व्यवसायीलाई चिनेर सचेत गराउन सक्नुपर्छ। हरेक स्थानीय सरकारले टोलटोलमा उपभोक्तालाई लक्षित चेतनामूलक अभियान सञ्चालन गर्न सक्ने हो भने पनि बजार भाउ नियन्त्रणमा धेरै सहयोग पुग्छ। तीन तहको सरकार गठन भइसकेकाले हरेक वडाले यस्तो कार्यक्रम सञ्चालन गर्न सक्नुपर्छ। उनीहरूले स्थानीय स्तरमा क्रियाशील विभिन्न स्वयंसेवी संस्थाहरूसँग सहकार्य गरेर पनि अभियान सञ्चालन गर्न सक्छन्। हरेक पसलमा राख्नुपर्ने मूल्यसूचीअनुसार सामान बिक्री भएको छ कि छैन भन्ने विषयमा कडा अनुगमन हुनुपर्छ। बजार स्वच्छ, प्रतिस्पर्धी र उपभोक्तामैत्री बनाउन सक्ने हो भने यसको फाइदा सबै पक्षले बराबर लिन सक्छन्। यसका लागि तीनै तहको सरकारबीच समन्वय गरेर कार्यक्रम अघि बढाउनुपर्छ। यसको नेतृत्व मुख्य गरेर सम्बन्धित मन्त्रालय र बजार अनुगमन गर्ने जिम्मेवारी पाएको वाणिज्य, आपूर्ति तथा उपभोक्ता हित संरक्षण विभागले गर्नुपर्छ। आवश्यकताअनुसार प्रहरी प्रशासनसँग पनि सहयोग माग्नुपर्छ। न्यून आय भएकालाई लक्षित गरेर सरकारले सञ्चालन गर्ने सुपथ मूल्य पसललाई प्रभावकारी बनाउनुपर्छ।"
मन्त्रिपरिषद् पुनर्गठन अन्योलमा,"काठमाडौं : सत्तासीन नेकपाले डा गोविन्द केसीलाई अनशन तोड्न आग्रह गरेको छ। प्रधानमन्त्री केपी शर्मा ओलीले मंगलबार बसेको सचिवालय बैठकमा डा केसीसँग भएका विगतका सम्झौता कार्यान्वयनको चरणमा रहेकाले अनशन तोड्नुपर्ने धारणा राखेका थिए। वरिष्ठ नेताद्वय झलनाथ खनाल र माधवकुमार नेपालले भने तत्काल वार्ता गरी अनशन तोडाउन प्रधानमन्त्री ओलीको ध्यानाकर्षण गराएका थिए। डा केसीसँग भएका विगतका सम्झौता मूलतः कार्यान्वयन भइसकेका छन्, प्रवक्ता नारायणकाजी श्रेष्ठले भने, कतिपय विषय कार्यान्वयनको चरणमा अघि बढेका छन्। कोरोनाले देशलाई अप्ठ्यारोमा पारेका बेला सिंगो देश यसको रोकथाम र नियन्त्रणमा लाग्नुपर्ने बेला छ। यस्तो बेला अनशन अन्त्य गर्न नेकपाले डा केसीलाई अनुरोध गरेको छ। मन्त्रिपरिषद् पुनर्गठन अन्योलमा नेकपाका नेता मन्त्रिपरिषद् पुनर्गठन गर्न सहमत भए पनि अझै अन्योलमै छ। नेकपाको मंगलबार बसेको सचिवालय बैठकमा यससम्बन्धी एजेन्डाले प्रवेशै पाएन। प्रधानमन्त्री केपी शर्मा ओली र अर्का अध्यक्ष पुष्पकमल दाहालबीच दुई दिनयताका छलफल मन्त्रिपरिषद् पुनर्गठनबारे सकारात्मक भएको नेताहरूले बताएका थिए। तर, प्रधानमन्त्री ओली र अर्का अध्यक्ष दाहालले सचिवालय बैठकमा मन्त्रिपरिषद् पुनर्गठनबारे विषय नै प्रवेश नगराएको नेताहरूले बताएका छन्। नेकपा प्रवक्ता नारायणकाजी श्रेष्ठले मन्त्रिपरिषद् पुनर्गठनबारे सचिवालयमा छलफल नभएको बताए। प्रधानमन्त्रीले त्यसबारे जानकारी गराउनुभएन, प्रवक्ता श्रेष्ठले भने, दुई अध्यक्षबीच छलफल चलिरहेको छ। ओली र दाहालबीच मन्त्रिपरिषद् पुनर्गठनबारे छलफल भने जारी रहेको प्रवक्ता श्रेष्ठले बताए। प्रधानमन्त्री ओलीले सोमबारै तीन रिक्तसहित केही मन्त्री हेरफेरको तयारी गरेका थिए। ओलीनिकट एक नेताका अनुसार मन्त्री बनाउन खोजिएकाहरूले नै अनेक समस्या देखाएपछि मन्त्रिपरिषद् पुनर्गठनको एजेन्डा छलफलमा नल्याइएको हो। मन्त्री बनाउन खोजेकाहरूले नै समस्या देखाएपछि प्रधानमन्त्री ओली मन्त्रिपरिषद् पुनर्गठनको एजेन्डाबाट पछि हटेको ती नेताले बताए। बैठकमा राजदूत नियुक्तिको सिफारिसबारे प्रश्न उठेको स्रोतले बतायो। सचिवालयका सदस्यको सुझाव, दुई अध्यक्षको आपसी परामर्श र सहमतिका आधारमा मात्र संवैधानिक र राजनीतिक निर्णय गर्ने सहमतिविपरीत प्रधानमन्त्रीले एकलौटी रूपमा राजदूत सिफारिस गरेको भन्दै नेकपामा असन्तुष्टि देखा परेको छ। बैठकमा वरिष्ठ नेताद्वय माधवकुमार नेपाल र झलनाथ खनालले संवैधानिक र राजनीतिक नियुक्तिका लागि रोस्टर बनाएर पार्टीमा छलफल गर्न प्रधानमन्त्रीको ध्यानाकर्षण गरेका थिए। संवैधानिक नियुक्तिका विषयमा प्रारम्भिक छलफल भएको र आगामी बैठकमा त्यसबारे गहन छलफल हुने प्रवक्ता श्रेष्ठले बताए। वरिष्ठ नेता झलनाथ खनालले कुनै विषयवस्तु केन्द्रित छलफल बैठकमा नभएको बताए। छल भयो, फल भएन, खनालले अन्नपूर्णसँग भने, राजदूत सिफारिसबारे पनि के सुझाव दिनु ? बैठकमा नेताहरूबीच गफगाफ मात्र भयो। बैठकमा संगठन विभाग प्रमुख वामदेव गौतमले तीन महिनाभित्र पार्टीका सबै सदस्यको सदस्यता नवीकरणको कार्ययोजना पेस गरेका थिए। विभागले असोज, कात्तिक र मंसिरमा सदस्यता नवीकरण अभियान सञ्चालन गर्न प्रस्ताव गरेको छ।"
पञ्चको मुट्ठीमा कानुन !,"जनकपुरधाम : अन्याय गर्नेविरुद्ध पञ्चैती गरेर निसाफ दिलाउने भएकोले पञ्चलाई तराईका गाउँहरूमा पञ्च परमेश्वर को रूपमा पनि लिइन्छ। सोझो अर्थमा पञ्चलाई मधेसमा अर्को भगवान् नै मानिन्छ। तर, पछिल्लो समय पञ्च परमेश्वरले कानुनलाई मुट्ठीमा लिएर लाखौंमा बलात्कारजस्ता घटना मिलाउँछन्। अलिकति पीडितलाई दिन्छन्। बाँकी पञ्चहरूआफैं भाग लगाउँछन्। घटना मिलाएको दण्डको रुपैयाँले गाउँमा भोज पनि खुवाइन्छ। प्रदेश २ मा बलात्कार घटनामा पञ्चात गराउने १२ जना पञ्च हालै प्रहरी खोरमा जाकिएका छन्। पहिले सामान्य वादविवाद, झैंझगडा, बाटोघाटोको विवाद हुँदा गाउँमै बसेर मेलमिलाप गराउँथे। अब त्यो रहेन। अहिले कमिसनको लोभमा महिला हिंसा, बलात्कार, हत्याजस्ता जघन्य अपराधलाई पनि गाउँमै मिलाएर पञ्चहरूले दबाउने गर्छन्। पीडित बालिका र महिलाको अस्मितालाई पैसामा साट्न पछि पर्दैनन्, पञ्चहरू। जबरजस्ती करणीका घटनालाई दबाउन पञ्चको भूमिकामा जनप्रतिनिधिहरूले पनि थपथाप गर्ने देखिएका छन्। पञ्चहरू जघन्य अपराधका घटना मिलाउन प्रहरीको कार्यालयसम्मै पुग्छन्। पीडा भुल्न मृत्युको सहारा पञ्चहरूले ५५ हजार रुपैयाँ पीडकबाट पीडितलाई क्षतिपूर्ति दिलाउने निर्णय गरे। प्रहरीमा उजुरी दिन जानबाट रोक लगाउँदै गरिएको फैसलामा पीडितले असन्तुष्टि जनाइन् र मृत्युको बाटो रोजिन्। घटनालगत्तै दुई जना आरोपित र चार जना पञ्चलाई प्रहरीले पक्राउ गरेर कारबाही थालेको छ। बलात्कार लुकाउन १० लाखको खेल छिमेकीको घरमा बोलाएर सिरहामा हालै मुकेशकुमार साहले किशोरीको बलात्कार गरे। विष्णुपुर१ का मुकेशले गत असोज १२ गते किशोरीमाथि जबर्जस्तीकरणी गरेका थिए। उनको अपराधलाई पञ्चहरूले ५ लाखमा मिलाए। प्रहरीमा दर्ता हुनुपर्ने घटना मिलाएको खबर थाहा पाएर जिल्ला प्रहरी कार्यालय सिरहाका डीएसपी शालिग्राम शर्माको नेतृत्वमाप्रहरी टोली गाउँमा पुग्यो। अनुसन्धानको क्रममा पीडकसँग ५ लाख र घटना भएको घरबालासँग ५ लाख गरी १० लाखको तमसुक कागज गराएको भेटिएको डीएसपी शर्माले बताए। उनले भने, बलात्कार आरोपी र पञ्चात गरेर मिलाउन खोज्ने ८ जना पञ्चहरूलाई पक्राउ गरेका छौं। जरिवाना गरिएको १० लाखमध्ये ५लाख पीडितलाई दिने र ५ लाख पञ्चहरूले भाग लगाउने योजना बनाएको प्रहरी स्रोतले बतायो। पञ्चको भेषमा जनप्रतिनिधि !सप्तरीको विष्णुपुर गाउँपालिका६ का वचवा सरदार र कोभिया सरदारले स्थानीय एक महिलामाथि बलात्कारको प्रयास गरे। गत असोज ११ गते राति उनीहरूले मदिरा सवन गरेर यौन तृष्णा मेटाउन ३६ वर्षीया महिलाको ओछ्यानमै पुगे र बलात्कार प्रयास गरे। रातको १ बजेकाले बिहान कुरा बुझ्ने भन्दै कोभियालाई गाउँलेले वडासदस्य रामकुमार रायको जिम्मा लगाए। बिहान बसेको पञ्चैतीमा कोभिया उपस्थित भए तर बचवा आएनन्। यो पञ्चैती वडा कार्यालयमै बस्यो। कुरा मिलेन। पीडकविरुद्ध उजुरी दिन पीडित महिला प्रहरीमा पुगेपछि मिलापत्र गराउनवडाअध्यक्ष बहादुर सदा र वडासदस्य प्रहरीमै पुगे। सचिव छुटाउन २० लाखको लोभजबरजस्ती करणीको आरोपमा वडासचिव मिथिलेश यादव पक्राउ परेका छन्। महोत्तरीको भंगहा नगरपालिका९ स्थित मुसहरी टोलकी दलित महिलालाई जबरजस्ती करणी गरेको आरोपमा वडासचिव पक्राउ परेका हुन्। यस घटनामा २० लाख लिएर मिल्न गाउँका पञ्चहरूले पीडितलाई दबाब दिइरहेका छन्। पीडित महिलाले बलात्कारीसँग मिलापत्र नगर्ने चेतावनी दिएपछि उनीहरू फर्केर गए। त्यस लगत्तै भंगहा प्रहरीचौकीले सचिवलाई पक्राउ गरेको महोत्तरीका एसपी टीकाबहादुर केसीले जनाए। अफर नस्विकारेपछि ज्यान मार्ने धम्कीगत असोज ९ गते धनुषाको सबैला नगरपालिका१२ रघुनाथपुरमा बलात्कृत किशोरीले घटना लुकाउन पैसाको अफर नस्विकारेपछि उनको परिवारलाई ज्यान मार्ने धम्की आयो। १५ वर्षकी बालिकाको बलात्कारमा संलग्नहरूका परिवारले १२ लाख रुपैयाँ एकमुष्ट दिएर मुद्दा गाउँमै मिलाउन दबाब दिए। एक महिनाअघि चार जनाले ती बालिकामाथि सामूहिक बलात्कार गरेका थिए। आरोपी दुई जना पुर्पक्षका लागि थुनामा छन्। राजनीतिक दलका नेतासहित आठ जनाको समूहले उक्त घटना ढाकछोप गर्न पञ्चैती राखेका थिए। यस्तो छ बलात्कारको तथ्यांकप्रदेश प्रहरी कार्यालयको तथ्यांकअनुसार आर्थिक वर्ष २०७४०७५ मा प्रदेशका आठ जिल्लामा १ सय ७० वटा बलात्कारका मुद्दा दर्ता भएका छन्। त्यस्तै २०७५०७६ मा २ सय ९६ र २०७६०७७ मा २ सय ८५ वटा बलात्कारका मुद्दा दर्ता भएका छन्। चालू आव २०७७०७८ को हालसम्म ७६ वटा बलात्कार मुद्दा दर्ता भएको तथ्यांक छ। यस्ता धेरै घटनाहरू प्रहरीसम्म नआइपुग्दै पञ्चहरूले गाउँमै मेलाउँदै आएका छन्। बलात्कारीलाई फाँसीको मागबलात्कारीलाई फाँसी दिनुपर्ने माग राख्दै सोमबार प्रदेश २ को अस्थायी राजधानी जनकपुरधाममा नारा, जुलससहित प्रदर्शन गरिएको छ। पोलपोलमा सरकार, टोलटोलमा बलात्कार, बलात्कारीलाई फाँसी दे जस्ता नारा लगाउँदै युवाले जिल्ला प्रहरी कार्यालय धनुषाअघि प्रदर्शन गरे। बलात्कारविरुद्ध युवा संगठनले गरेको प्रदर्शनमा ओली सरकारको चर्को आलोचना भएको थियो। संविधान संशोधन गरेर बलात्कारीलाई फाँसीको सजाय व्यवस्था गरिनु पर्छ , संगठनकी अध्यक्ष गुञ्जा रायले सरकारसँग माग गरिन्। बलात्कारीलाई कडा कारबाही नहुँदा यस्ता घटना बढ्दै गएको प्रति सामाजिक अभियन्ता सरोज रायले चिन्ता व्यक्त गरे। पीडकहरूलाई राजनीतिक बलमा प्रहरी प्रशासनले संरक्षण दिइरहेको छ , अभियन्ता सरोज मिश्रले दाबी गरे। प्रदेश २ सरकारले बेटी पढाऊ, बेटी बचाऊ नारा लिएर कानमा तेल हालेर सुतेको जनकपुरकी विजेता झाले व्यंग्य गरिन्। नेविसंघका महोत्तरी जिल्ला अध्यक्ष आशुतोष झाले देशमा बढ्दै गरेको बलात्कार घटनालाई गृहमन्त्री रामबहादुर थापा बादलले अरू देशसँग तुलना गरेकोमा आक्रोश व्यक्त गरे। गाउँको आफ्नै कानुनमधेसका गाउँगाउँमा देशको कानुन होइन, पञ्चको कानुन चल्छ। कानुनभन्दा व्यवहार ठूलो भन्ने मान्यतासहित गाउँमा चोरी, लागूऔषधका घटना मात्र होइन, कथित बोक्साबोक्सी, बालविवाह, बहुविवाह, बलात्कारजस्ता संवेदनशील घटनामा रातारात पञ्चैती बसेर निर्णय हुने गरेको छ। नेकपा प्रदेश कमिटी सदस्य तथा पूर्वसंविधान सभा सदस्य निशा साहले गाउँमा हुने पञ्चैतीमा पीडितमाथि न्यायभन्दा अन्याय बढी हुने गरेको बताउँछिन्।पीडितहरू प्रहरी कार्यालयमा पुग्न सहज वातावरण निर्माणका लागि एउटा अभियानको खाँचो छ,उनले भनिन्। पञ्चैतीविरुद्ध प्रहरी कठोरजघन्य अपराधमा पञ्चैती गर्नेहरूविरुद्ध प्रहरी कठोर रूपमा प्रस्तुत भएको नम्बर२ प्रदेश प्रहरी कार्यालय जनकपुरधामका डीआईजी धीरजप्रताप सिंहले बताए। जघन्य अपराधका घटनामा मिलापत्रले पीडितलाई झन् पीडा दिन्छ, उनले भने। सामान्य झैंझगडा बाहेकका घटना गाउँमै पञ्चैती गराएको खण्डमा प्रहरीलाई हस्तक्षेप गरिएको ठानी उनीहरूलाई कारबाही गर्न प्रहरी हेटक्वाटरकै निर्देशन रहेको उनले बताए। बलात्कार घटनामा मिलापत्र गराएको आरोपमा सिरहाबाट पक्राउ परेका पञ्चहरु"
सर्वोच्चमा सुनुवाइ रोकियो : के होला वामदेवको मुद्दा ?,"काठमाडौं : सर्वोच्च अदालतले फेरि अत्यावश्यकबाहेक मुद्दाको सुनुवाइ स्थगन गरेको छ। सर्वोच्चका न्यायाधीश र अधिकृतहरूमा कोभिड संक्रमण देखिएपछि मुद्दाको सुनुवाइ रोकिएको हो। पीसीआर रिपोर्ट पोजिटिभ देखिएका न्यायाधीश पुरुषोत्तम भण्डारी र अरू अधिकृतको सम्पर्कमा रहेका प्रधानन्यायाधीश चोलेन्द्रशमशेर राणासहित अन्य न्यायाधीश घरमै आइसोलेसन बसेका छन्। न्यायाधीश भण्डारीसँगै प्रधानन्यायाधीश राणा र सर्वोच्चका अन्य न्यायाधीश बुधबार फुलकोर्ट बैठकमा सामेल भएका थिए। सर्वोच्चमा कोभिड त्रासका कारण सोमबार र मंगलबार दुईवटा इजलास मात्र तय भयो। मंगलबार न्यायाधीश प्रकाशमानसिंह राउत र प्रकाशकुमार ढुंगानाको संयुक्त इजलासमा रिट र थुनाका केही थान मुद्दामा मात्र सुनुवाइ भयो। सर्वोच्चले जेठ २३ गतेदेखि मुद्दा प्रक्रियामा खुकुलो गर्दै मुद्दा दर्ता तथा सुनुवाइ अघि बढाउँदै आएको थियो। त्यसपछि सबै प्रकारका मुद्दा हेरिँदै आएको थियो। २०७६ चैत ९ गतेअगावै म्याद थाम्ने अवधि व्यतीत भएका मुद्दामा पनि सर्वोच्चले कारबाही अघि बढाएको थियो। त्यसअनुसार मुद्दाका पक्षले तारिख छाडेर गत चैत ९ गतेअघि नै म्याद थाम्ने थमाउने, म्याद गुज्रेका मुद्दामा पनि सेवाग्राहीले न्याय प्राप्तिको सुविधा पाउँदै आएका थिए। गत जेठ १५ गतेको बृहत् पूर्ण इजलासले संकटको बाधा अड्काउ फुकाउँदै सबै अदालत र न्यायाधीकरणमा सम्भाव्यता हेरी मुद्दाको प्रक्रियाको व्यवस्थापन र सुनुवाइ अघि बढाउन बाटो खोलेपछि सामान्य अवस्थामा पुगेकै बेला चार महिनापछि आएर फेरि अन्योल पैदा भएको छ। सर्वोच्चले सुनुवाइ संकुचन गर्ने अवस्थामा नेकपा उपाध्यक्ष वामदेव गौतमको राष्ट्रियसभामा मनोनयनविरुद्ध परेको रिटमा पनि सुनुवाइ प्रभावित हुनेछ। गौतमविरुद्धको रिट बुधबारका लागि हेर्दाहेर्दै अवस्थामा पेसी तय भइसकेको छ। कोरोना त्रासका कारण भ्रष्टाचारको मुद्दा हेर्ने विशेष अदालतले सेवाग्राही सतर्क गराउन अदालत परिसरमा माइकिङ सुरु गरेको छ। यस्तै पीसीआर रिपोर्टबिना मुद्दा दर्ता गर्ने, बयान, थुनछेकजस्ता कारबाही अघि नबढाउने तथा अनुहारमा छेक्ने माउजरबिना र कानुन व्यवसायीलाई इजलासमा प्रवेश गर्न नपाउने गरी व्यवस्था गरिएको रजिस्ट्रार अशोककुमार क्षेत्रीले बताए।"
मन्त्रिपरिषद् पुनर्गठन अन्योलमा,"काठमाडौं : सत्तासीन नेकपाले डा गोविन्द केसीलाई अनशन तोड्न आग्रह गरेको छ। प्रधानमन्त्री केपी शर्मा ओलीले मंगलबार बसेको सचिवालय बैठकमा डा केसीसँग भएका विगतका सम्झौता कार्यान्वयनको चरणमा रहेकाले अनशन तोड्नुपर्ने धारणा राखेका थिए। वरिष्ठ नेताद्वय झलनाथ खनाल र माधवकुमार नेपालले भने तत्काल वार्ता गरी अनशन तोडाउन प्रधानमन्त्री ओलीको ध्यानाकर्षण गराएका थिए। डा केसीसँग भएका विगतका सम्झौता मूलतः कार्यान्वयन भइसकेका छन्, प्रवक्ता नारायणकाजी श्रेष्ठले भने, कतिपय विषय कार्यान्वयनको चरणमा अघि बढेका छन्। कोरोनाले देशलाई अप्ठ्यारोमा पारेका बेला सिंगो देश यसको रोकथाम र नियन्त्रणमा लाग्नुपर्ने बेला छ। यस्तो बेला अनशन अन्त्य गर्न नेकपाले डा केसीलाई अनुरोध गरेको छ। मन्त्रिपरिषद् पुनर्गठन अन्योलमा नेकपाका नेता मन्त्रिपरिषद् पुनर्गठन गर्न सहमत भए पनि अझै अन्योलमै छ। नेकपाको मंगलबार बसेको सचिवालय बैठकमा यससम्बन्धी एजेन्डाले प्रवेशै पाएन। प्रधानमन्त्री केपी शर्मा ओली र अर्का अध्यक्ष पुष्पकमल दाहालबीच दुई दिनयताका छलफल मन्त्रिपरिषद् पुनर्गठनबारे सकारात्मक भएको नेताहरूले बताएका थिए। तर, प्रधानमन्त्री ओली र अर्का अध्यक्ष दाहालले सचिवालय बैठकमा मन्त्रिपरिषद् पुनर्गठनबारे विषय नै प्रवेश नगराएको नेताहरूले बताएका छन्। नेकपा प्रवक्ता नारायणकाजी श्रेष्ठले मन्त्रिपरिषद् पुनर्गठनबारे सचिवालयमा छलफल नभएको बताए। प्रधानमन्त्रीले त्यसबारे जानकारी गराउनुभएन, प्रवक्ता श्रेष्ठले भने, दुई अध्यक्षबीच छलफल चलिरहेको छ। ओली र दाहालबीच मन्त्रिपरिषद् पुनर्गठनबारे छलफल भने जारी रहेको प्रवक्ता श्रेष्ठले बताए। प्रधानमन्त्री ओलीले सोमबारै तीन रिक्तसहित केही मन्त्री हेरफेरको तयारी गरेका थिए। ओलीनिकट एक नेताका अनुसार मन्त्री बनाउन खोजिएकाहरूले नै अनेक समस्या देखाएपछि मन्त्रिपरिषद् पुनर्गठनको एजेन्डा छलफलमा नल्याइएको हो। मन्त्री बनाउन खोजेकाहरूले नै समस्या देखाएपछि प्रधानमन्त्री ओली मन्त्रिपरिषद् पुनर्गठनको एजेन्डाबाट पछि हटेको ती नेताले बताए। बैठकमा राजदूत नियुक्तिको सिफारिसबारे प्रश्न उठेको स्रोतले बतायो। सचिवालयका सदस्यको सुझाव, दुई अध्यक्षको आपसी परामर्श र सहमतिका आधारमा मात्र संवैधानिक र राजनीतिक निर्णय गर्ने सहमतिविपरीत प्रधानमन्त्रीले एकलौटी रूपमा राजदूत सिफारिस गरेको भन्दै नेकपामा असन्तुष्टि देखा परेको छ। बैठकमा वरिष्ठ नेताद्वय माधवकुमार नेपाल र झलनाथ खनालले संवैधानिक र राजनीतिक नियुक्तिका लागि रोस्टर बनाएर पार्टीमा छलफल गर्न प्रधानमन्त्रीको ध्यानाकर्षण गरेका थिए। संवैधानिक नियुक्तिका विषयमा प्रारम्भिक छलफल भएको र आगामी बैठकमा त्यसबारे गहन छलफल हुने प्रवक्ता श्रेष्ठले बताए। वरिष्ठ नेता झलनाथ खनालले कुनै विषयवस्तु केन्द्रित छलफल बैठकमा नभएको बताए। छल भयो, फल भएन, खनालले अन्नपूर्णसँग भने, राजदूत सिफारिसबारे पनि के सुझाव दिनु ? बैठकमा नेताहरूबीच गफगाफ मात्र भयो। बैठकमा संगठन विभाग प्रमुख वामदेव गौतमले तीन महिनाभित्र पार्टीका सबै सदस्यको सदस्यता नवीकरणको कार्ययोजना पेस गरेका थिए। विभागले असोज, कात्तिक र मंसिरमा सदस्यता नवीकरण अभियान सञ्चालन गर्न प्रस्ताव गरेको छ। नेकपा सचिवालय बैठक सकियो : डा केसीलाई अनशन अन्त्य गर्न अनुरोध"
संवैधानिक इजलास गठन हुन नसक्दा वामदेवको मुद्दा सुनुवाइ अनिश्चित,"काठमाडौं : नेकपा उपाध्यक्ष वामदेव गौतमको राष्ट्रियसभामा मनोनयनविरुद्ध परेको रिटको सुनुवाइ अनिश्चित भएको छ। गौतमविरुद्धको रिट बुधबारका लागि हेर्दाहेर्दै अवस्थामा पेसी तय भएपनि सर्वोच्चमा इजलास गठन हुन नसक्दा सुनुवाइ अनिश्चित भएको हो। सर्वोच्चका न्यायाधीश र अधिकृतहरूमा कोभिड संक्रमण देखिएपछि मुद्दाको सुनुवाइ रोकिएको हो। पीसीआर रिपोर्ट पोजिटिभ देखिएका न्यायाधीश पुरुषोत्तम भण्डारी र अरू अधिकृतको सम्पर्कमा रहेका प्रधानन्यायाधीश चोलेन्द्रशमशेर राणासहित अन्य न्यायाधीश घरमै आइसोलेसन बसेका छन्। सर्वोच्चका सहप्रवक्ता देवेन्द्र ढकालले अन्नपूर्णसँग भने संवैधानिक इजलासमा संलग्न श्रीमानहरु सेल्फ क्वारेन्टाइनमा घरमै बसेका कारण आज संवैधानिक इजलास गठन हुन सकेन। सर्वोच्च अदालतमा संवैधानिक इजलासको बहस बुधबार र शुक्रबार हुन्छ। सर्वोच्चले जेठ २३ गतेदेखि मुद्दा प्रक्रियामा खुकुलो गर्दै मुद्दा दर्ता तथा सुनुवाइ अघि बढाउँदै आएको थियो। त्यसपछि सबै प्रकारका मुद्दा हेरिँदै आएको थियो। २०७६ चैत ९ गतेअगावै म्याद थाम्ने अवधि व्यतीत भएका मुद्दामा पनि सर्वोच्चले कारबाही अघि बढाएको थियो। त्यसअनुसार मुद्दाका पक्षले तारिख छाडेर गत चैत ९ गतेअघि नै म्याद थाम्ने थमाउने, म्याद गुज्रेका मुद्दामा पनि सेवाग्राहीले न्याय प्राप्तिको सुविधा पाउँदै आएका थिए। गत जेठ १५ गतेको बृहत् पूर्ण इजलासले संकटको बाधा अड्काउ फुकाउँदै सबै अदालत र न्यायाधीकरणमा सम्भाव्यता हेरी मुद्दाको प्रक्रियाको व्यवस्थापन र सुनुवाइ अघि बढाउन बाटो खोलेपछि सामान्य अवस्थामा पुगेकै बेला चार महिनापछि आएर फेरि अन्योल पैदा भएको छ। यस अगाडि शुक्रबार सर्वोच्चको संवैधानिक इजलासमा वामदेवको तर्फबाट पूर्व महान्यायाधीवक्ता एवम् वरिष्ठ अधिवक्ता प्राडायुवराज संग्रौला, वरिष्ठ अधिवक्ता रमनकुमार श्रेष्ठ, शेरबहादुर केसी, राघवलाल वैद्यलगायतले बहस गरेका थिए। शुक्रबारको इजलासको सुनुवाइ सकिएको थियो। बहस बाँकी नै भएकाले अर्को सुनुवाइका लागि आजलाई पेशी तोकिएको थियो। आज वामदेव र सरकारका कानुन व्यवसायीको बहस पैरवी सकिएपछि रिट निवेदकका कानुन व्यवसायीले जवाफी बहस गर्ने तयारी थियो। दुवै पक्षको बहस सकिएपछि मात्र मुद्दाको निर्णय हुनेछ। अधिवक्ता दिनेश त्रिपाठी र बद्रीराज भट्टले सर्वोच्च अदालतमा दायर गरेको दुई वटा रिट उपर असोज ७ गते न्यायाधीश आनन्दमोहन भट्टराईको इजलासले सांसदको हैसियतमा कुनै काम कारबाही नगर्न अन्तरिम आदेश दिएको थियो। वामदेवको मुद्दा प्रधानन्यायाधीश चोलेन्द्रसमशेर राणासहित न्यायाधीश दीपककुमार कार्की, हरिकृष्ण कार्की, विश्वम्भरप्रसाद श्रेष्ठ र ईश्वरप्रसाद खतिवडा रहेको संवैधानिक इजलासमा छ। २०७४ सालको प्रतिनिधिसभा चुनावमा बर्दिया क्षेत्र नम्बर २ मा पराजित गौतम शीतल निवासको बाटो हुँदै माननीय बनेका हुन्। प्रतिनिधिसभाको चुनावमा गौतम नेपाली कांग्रेसका उम्मेदवार संजयकुमार गौतमसँग ७५३ मतले पराजित भएका थिए। संजयले ४४ हजार ८२९ मत ल्याउँदा गौतमले ४४ हजार ७६ मत मात्र ल्याएका थिए। अढाई वर्षअघिको पराजयलाई पन्छाउँदै गौतम बिहीबार शीतल निवासको बाटो हुँदै माननीय बनेका हुन्। राष्ट्रपति विद्यादेवी भण्डारीले संविधानको धारा ८६ को उपधारा (२) को खण्ड (ख) बमोजिम सरकारको सिफारिसमा गौतमलाई राष्ट्रियसभा सदस्यको रुपमा मनोनित गरेकी थिइन्। राष्ट्रपति भण्डारीले मनोनित गरे लगत्तै राष्ट्रियसभाका अध्यक्ष गणेशप्रसाद तिमिल्सिनाले सिंहदरबारमा गौतमलाई पद तथा गोपनीयताको शपथ गराएका थिए। सरकारले गौतमलाई राष्ट्रियसभामा सिफारिस गर्ने निर्णय गरेको जानकारी प्रधानमन्त्री केपी ओलीले भदौ १८ गतेको नेकपा सचिवालय बैठकमा गराएका थिए। वामदेवको मनोनयन विवाद अदालतमा पुगेपछि मन्त्रिमण्डल पुनर्गठनसमेत त्यसले प्रभावित गरेको छ।"
'प्रधानमन्त्रीकै कारण लोकतन्त्र असुरक्षित',"गोरखा : पूर्व प्रधानमन्त्री डाक्टर बाबुराम भट्टराईले सत्याग्रह माग पूरा गर्न दबाब दिने आधुनिक युगको आधुनिक कडी भएकाले सरकारले डाक्टर गोविन्द केशीको शान्तिपूर्ण माग पूरा गर्नुपर्ने तर्क गरेका छन्। गृहजिल्ला गोरखाका सञ्चारकर्मीहरुसंगको भेटघाट कार्यक्रममा पूर्वप्रधानमन्त्री भट्टराईले स्वास्थ्य जस्तो महत्वपूर्ण पक्षलाई सस्तो र सर्व सुलभ ढंगले सबैमाझ पुर्याउने डाक्टर केशीको माग पूरा गर्न पछि पर्नु नहुनेमा जोड दिए। कसैले पनि शान्तिपूर्ण ढंगले सत्याग्रहको माध्यमबाट माग राख्छ भने एउटा आधुनिक युगको लोकतान्त्रिक सरकारले वार्ता र संवादद्वारा हल गर्नुपर्छ, उनले भने, तर यो सरकारले पूरै उपेक्षा गर्ने जुन नीति लिएको छ, यो बिल्कुलै गलत छ। सरकारले तुरुन्तै वार्ता गरेर उहाँको माग सम्बोधन गरी उहाँको जीवन रक्षा गर्नुपर्छ भने र जोड दिन्छु। साथै डाक्टर भट्टराईले संघीयताको मर्म र भावना विपरीत सीधै ठाडो आदेश दिएर पाँच नंबर प्रदेशको केन्द्र र नाम निर्धारण गरिएकोमा विरोध गरेका छन्। संघीयता र गणतन्त्रका सबैभन्दा प्रखर विरोधी समकालीन नेपालमा केपी ओलीजी हो। उहाँको हातमा मुलुकको बाग्डोर पुग्नु नै बिडम्बना हो, उनले भने, उहाँले संघीयता र वर्तमान संविधानको मर्म र भावना विपरीत ठाडो आदेश दिएर हिजोको महेन्द्रीय शैलीमा विकास क्षेत्र, अञ्चलको राजधानी तोके झै तोक्ने प्रयत्न भएको छ। संविधान सभामा पचासौँ पटक छलफल भएर, विज्ञहरुसंग छलफल र गोष्ठी गरेर समिति र आयोगले प्रतिवेदन दिएको थियो। त्यसमा पहिचानका पाँच आधारहरु थिए। यो सबैले स्वीकार गरेकै कुरा हो। तर अहिले हचुवाका भरमा निरंकुश शैलिमा राजधानी र नाम तोक्ने काम भयो। यो दुखद छ। अध्ययन र राजनीतिक चिन्तनको अभावका कारण ओलीले यस्ता हर्कत गरेको उनको आरोप छ। यो केपी शर्मा ओलीको राजनीतिक चिन्तनकै अभावको उपज हो, उनले भने, हामी सबैले यत्रो संघर्ष गरेर ल्याएको लोकतन्त्रलाई एउटा पार्टीभित्रको एउटा गुटको बन्धक बनाउने र उसको लहडमा देश कतिञ्जेल चल्छ ? यसले देशमा लोकतन्त्र सुरक्षित छैन भन्ने देखाएको छ।"
प्रधानमन्त्रीलाई कांग्रेसको प्रश्न : डा केसीलाई कात्रो पठाउने हो ?,"काठमाडौं : प्रमुख प्रतिपक्षी दल नेपाली कांग्रेसले २४ दिनदेखि अनशनमा रहेका डा गोविन्द केसीका मागको सम्बोधन नगरेको भन्दै आपत्ति जनाएको छ । कांग्रेस प्रवक्ता विश्वप्रकाश शर्माले बुधबार विज्ञप्ति सार्वजनिक गर्दै डा केसीसँग सरकारले वार्ता नगरेको भन्दै आपत्ति जनाएका हुन् । विज्ञप्तिमा प्रवक्ता शर्माले प्रश्न गर्दै भनेका छन्, डाकेसीसँग कुरै नगर्ने बरु कात्रो पठाउने तयारी हो ? विज्ञप्तिमा डा केसीको स्वास्थ्य जटिल बन्दै गएको तर बालुवाटारले बालहठ गरेको भन्दै आपत्ति जनाइएको छ । शर्माले केसीका जाजय आवाजलाई सम्बोधन नगरेर भुल नगर्न सरकारलाई चुनौतिसमेत दिएका छन् । डा केसीको स्वास्थ्य स्थिति जटिल बन्दै गएको छ । वार्ता नगर्ने बालुवाटारे बालहठ यहाँलाई महंगो पर्नेछ प्रधानमन्त्रीज्यू, विज्ञप्तिमा भनिएको छ, हेक्का रहोस् लोकतन्त्र भर्सेस कम्युनिस्टतन्त्र मा अन्ततः जित लोकतन्त्रकै हुनेछ । डा केसीको जायज आवाजलाई सम्बोधन गर्न ढिलाई गर्ने गम्भीर भुल किमार्थ नगरियोस् ।"
नेमकिपाका निर्वाचित वडा सदस्य नै नेकपा प्रवेश,"भक्तपुर : भक्तपुर नगरपालिकामा नेपाल मजदुर किसान पार्टीको तर्फबाट निर्वाचित वडा सदस्यसहित एकसयभन्दा बढी नेता कार्यकर्ता सत्तारुढ नेपाल कम्युनिष्ट पार्टी (नेकपा) प्रवेश गरेका छन्। भक्तपुर नगरपालिका १ वडामा निर्वाचित वडा सदस्य विश्वराज शिल्पकार, नेमकिपाका पूर्वजिल्ला सदस्य रामेश्वर बोहरा, नेमकिपा भक्तपुर नगरपालिका १ वडा समितिका सचिव रमेश न्याइच्याई र कार्यकर्ता सुनिल ग्वाछाको नेतृत्वमा बुधबार ती नेता तथा कार्यकर्ताह सत्तारुढ नेकपा प्रवेश गरेका हुन्। वडा सदस्य शिल्पकार २०५३ सालको स्थानीय निर्वाचनमा पनि नेमकिपाको तर्फबाट वडा सदस्यमा निर्वाचित भएका थिए। वडा सदस्य शिल्पकारले नेकपा प्रवेश गर्नुअघि असोज १५ गते भक्तपुर नपा प्रमुख सुनिल प्रजापतिलाई आफ्नो पदको राजीनामा बुझाएको जानकारी दिए। पूर्वजिल्ला सदस्य बोहरा नेमकिपाको जनवर्गीय संगठन नेपाल क्रान्तिकारी सांस्कृतिक संघका पूर्वअध्यक्षसमेत हुन्। उनलाई गएको स्थानीय तहको निर्वाचनमा सूर्यविनायक नगरपालिका ८ सिपाडोलमा नेमकिपाले वडा अध्यक्ष पदमा उम्मेदवार बनाएको थियो। त्यस्तै नेकपा (नेकपा) प्रवेश गर्ने रमेश न्याइच्याई नेमकिपाको किसान आन्दोलनका अग्रणी नेता स्व ज्ञानबहादुर न्याइच्याईका छोरा हुन्। स्वर्गीय नेता न्याइच्याई भक्तपुर नगरपालिकाको प्रधानपञ्च, प्रमुख हुँदै पुनः वडा अध्यक्ष बनेका थिए। नेमकिपाको इतिहास बोकेका नेता न्याइच्याईकै छोराले नेमकिपा परित्याग गर्नुलाई भक्तपुरको राजनीतिमा अर्थपूर्ण रुपमा लिइएको छ। नेमकिपा परित्याग गरेकाहरुलाई नेकपा (नेकपा) का केन्द्रीय सदस्य एवं बागमती प्रदेशका सचिव आनन्दप्रसाद पोखरेलले पार्टी प्रवेश गराएका थिए। यसरी पार्टी प्रवेश गर्नेहरुमा कान्छाकाजी खत्री, विष्णुप्रसाद शिल्पकार, आशाराम गोथे, गणेशकुमार मचामसी, रमिला कार्कीलगायत रहेका छन्। त्यस्तै जनता समाजवादी पार्टीको भक्तपुर नगर समितिका अध्यक्ष रमेश बल्लसमेत बुधबार नै नेकपा (नेकपा) प्रवेश गरेका छन्। उक्त अवसरमा नेकपा (नेकपा) का केन्द्रीय सदस्य पोखरेलले नवप्रवेशीहरुलाई नवप्रवेशीको रुपमा व्यवहार नगरी पार्टीको नीतिअनुसार पहिलेदेखि काम गरेको आधारमै मूल्यांकन र जिम्मेवारी दिइने आश्वासन दिए। उनले नेमकिपाको संकीर्णतावाद, व्यक्तिवाद, क्षेत्रीयतावादबाट माथि उठेर नेकपा प्रवेश गर्ने नेता तथा कार्यकर्ताहरुको साहस र हिम्मतलाई सलाम गर्दै स्वागत गरे। नेकपा (नेकपा) का अर्का केन्द्रीय सदस्य एवं भक्तपुर इन्चार्ज दिलीप प्रजापतिले नेमकिपाको नेतृत्व र विचार सही नीतिले अघि नबढ्दा निरन्तर खुम्चिँदै आएको जिकिर गरे। उनले पार्टी प्रवेश गर्ने नेता तथा कार्यकर्ताहरुको मूल्यांकन गरी सही ढंगले जिम्मेवारी दिने बताए। कार्यक्रममा नेकपा (नेकपा) का अर्का केन्द्रीय सदस्य एवं भक्तपुर सहइन्चार्ज सोमप्रसाद मिश्र, भक्तपुर जिल्ला अध्यक्ष बचन देउजाले नवप्रवेशीहरुको क्षमताको कदर गरेर उचित जिम्मेवारी दिइने स्पष्ट पारे। उनीहरुले हिजो पार्टी फरक फरक भए पनि झण्डा कम्युनिष्ट नै भएकाले नेकपाभित्र कुनै भेदभाव नहुने जिकिर गरे। त्यस्तै नेमकिपा परित्याग गरी नेकपा (नेकपा) प्रवेश गर्नेमध्ये रामेश्वर बोहरा, रमेश न्याइच्याई, विश्वराज शिल्पकार र सुनिल ग्वाछाले पार्टीको सिद्धान्त र विचारसँग बेमेल नभई पार्टीको गलत कार्यनीतिको कारण नेमकिपा परित्याग गरेको बताए। उनीहरुले पार्टीको विकृतिविसंगति सच्याउन माग गर्दै फरक मत राख्दासमेत उल्टै आफूहरुलाई नै कारबाहीको कोर्रा लगाउने कार्य भएको सुनाए। नेकपा पार्टी प्रवेश कार्यक्रममा सहभागी नेकपा (नेकपा) केन्द्रीय तथा जिल्ला नेता। तस्बिर : ईश्वरकाजी खाइजू"
नेता र हाकिमले पुल्पुल्याएर ठेकेदारले काम गरेनन्,"गोरखा : २०५२०५३ सालदेखि निर्माण आरम्भ भएको गोरखा आरुघाट सडक अहिलेसम्म कालोपत्रे हुनसकेको छैन। सोही समयमा निर्माण सुरु भएको गोरखा भच्चेक सडक पनि अहिलेसम्म कालोपत्रे हुन सकेको छैन। २०६५०६६ सालमा कालोपत्रे गर्ने लक्ष्यका साथ २०६२०६३ सालमा निर्माण आरम्भ भएको गोरखा बारपाक सडक अहिलेसम्म कच्ची नै छ। त्यस्तै गोरखा पालुङ्टार सडक, गोरखा बुंकोट, नाम्जुङ, घैरुङ, फुजेल सडक, गोरखा, घ्याम्पेशाल, ताकु, सौरपानी सडक, गोरखा क्यामुण्टार, महादेवटार, घाटबेशी सडकलगायत ३० भन्दा धेरै सडक दशकौंदेखि पक्की हुन सकेका छैनन्। क्रोनिक बनेका धेरै सडक, पुल, भवन तथा सिँचाइ आयोजनाका कामका बारेमा छलफल गर्न पूर्व प्रधानमन्त्री बाबुराम भट्टराईले बुधबार गोरखामा अन्तरक्रिया कार्यक्रम आयोजना गरे।जिल्ला प्रशासन कार्यालयको समन्वयमा आयोजना भएको सो कार्यक्रममा बोल्दै पूर्व प्रधानमन्त्री भट्टराईले नेता र हाकिमले पुल्पुल्याएर ठेकेदारले काम नगरेको निष्कर्ष निकालेका छन्। जतिबेला हिसिला यमीजी भौतिक योजना मन्त्री हुनुभयो, हामीले गोरखाको दीगो विकास गर्ने रणनीति अनुसार पूर्वपश्चिम जोड्ने सडक निर्माण कार्य आरम्भ गर्यौं। गोरखा बारपाक, गोरखा भच्चेक, गोरखा अरुघाट, गोरखा पालुंटार सडकको स्तरोन्नति गर्ने कामको थालनी गर्यौँ। गोरखा बुटार, गोरखा मनकामना लगायत पूर्व पश्चिम, उत्तर दक्षिण करिडोर जोड्ने थुप्रै सडकको ट्रयाक खोल्ने कामको थालनी गर्यौँ, भट्टराईले भने, तर अहिले १०, १२ वर्ष भइसक्यो, कुनै पनि कामले पूर्णता पाउन सकेका छैनन्। जुन सडकमा अलिअलि कालोपत्रे गरियो, ती सबै भत्किएर कुनै पनि काम लाग्ने छैनन्। ठेकेदार, कर्मचारी र राजनीतिक दलको मिलेमतोमा विकास निर्माणको काम अलपत्र परेको उनले बताए। यी सडक अलपत्र पारिनुको पछाडिका कारणको सूक्ष्म ढंगले विश्लेषण गर्दा म के निष्कर्षमा पुगेँ भने, व्यवसायी, कर्मचारी प्रशासन र राजनीतिक पार्टीका नेताको अवाञ्छित हस्ताक्षेपका कारण विकास निर्माणको काम प्रभावित भएका छन्। जसले सार्वजनिक खरिद ऐनलाई बहानाबाजी बनाएर वर्षौँदेखि काम नगर्ने प्रचलन बस्यो। कति काम कति समयमा सम्पन्न हुन्छ भन्ने बारे आयोजना कार्यालयका प्राविधिकलाई प्रष्ट थाहा हुँदाहुँदै पनि नीतिगत भ्रष्टाचार गरी बजेट सक्ने, काम नगर्ने प्रवृत्ति बढेको उनले बताए। कति समयभित्र कति काम गर्छ, त्यति काम गर्न कति बजेट खर्च हुन्छ भन्ने सबैकुरा कार्यालय प्रमुखलाई थाह हुन्छ। यदि काम गरेनन् भने ठेक्का रद्द गर्ने अधिकार समेत कार्यालय प्रमुखलाई हुन्छ, तर कार्यालय प्रमुखले त्यसो गर्दैनन्। कि ठेकेदारसँगको मिलेमतोमा त्यसो गर्दैन, या त राजनीतिक दलका नेताले सरुवा गर्देलान् भन्ने डरले त्यसो गर्दैनन्। काम गरे पनि अक्षता छरे जस्तो गरेर आलटाल गरेर बजेट खल्तीमा हाल्ने काम मात्र गर्ने गरेको डाक्टर भट्टराईले बताए। कार्यक्रममा कार्यालय प्रमुखलाई भट्टराईले इमान्दार भएर काम गर्न पनि आग्रह गरेका छन्। कसैको डरत्रास, प्रभाव र प्रलोभनमा नपरी काम गर्न उनले आग्रह गरेका थिए। कार्यक्रममा गोरखाबाट निर्वाचित गण्डकी प्रदेशका सांसद, सडक, भवन, सिँचाइ, खानेपानी लगायतका पूर्वाधार निर्माण सम्बन्धी कार्यालयका प्रमुख, विभिन्न निर्माण आयोजनाका निर्माण व्यवसायी, प्रमुख जिल्ला अधिकारीलगायत सहभागी थिए।"
सर्वोच्चमा सुनुवाइ रोकियो : के होला वामदेवको मुद्दा ?,"काठमाडौं : सर्वोच्च अदालतले फेरि अत्यावश्यकबाहेक मुद्दाको सुनुवाइ स्थगन गरेको छ। सर्वोच्चका न्यायाधीश र अधिकृतहरूमा कोभिड संक्रमण देखिएपछि मुद्दाको सुनुवाइ रोकिएको हो। हाल संकुचन नै भइहालेको होइन। एक जना श्रीमान् र केही अफिसरमा संक्रमण देखिएको छ। एउटै चेम्बरमा बस्ने हुँदा समस्या भएको हो, सर्वोच्चका प्रवक्ता भद्रकाली पोखरेलले अन्नपूर्णसँग भने, अझै तीनचार दिन कस्तो स्थिति देखिन्छ, प्रभाव हेरेर फेरि के गर्ने भनेर निर्णय हुन्छ। यसै भन्न सक्ने अवस्था छैन। पोखरेलले अत्यावश्यक सेवा भने नरोकिएको जानकारी दिए। पीसीआर रिपोर्ट पोजिटिभ देखिएका न्यायाधीश पुरुषोत्तम भण्डारी र अरू अधिकृतको सम्पर्कमा रहेका प्रधानन्यायाधीश चोलेन्द्रशमशेर राणासहित अन्य न्यायाधीश घरमै आइसोलेसन बसेका छन्। न्यायाधीश भण्डारीसँगै प्रधानन्यायाधीश राणा र सर्वोच्चका अन्य न्यायाधीश बुधबार फुलकोर्ट बैठकमा सामेल भएका थिए। सर्वोच्चमा कोभिड त्रासका कारण सोमबार र मंगलबार दुईवटा इजलास मात्र तय भयो। मंगलबार न्यायाधीश प्रकाशमानसिंह राउत र प्रकाशकुमार ढुंगानाको संयुक्त इजलासमा रिट र थुनाका केही थान मुद्दामा मात्र सुनुवाइ भयो। सर्वोच्चले जेठ २३ गतेदेखि मुद्दा प्रक्रियामा खुकुलो गर्दै मुद्दा दर्ता तथा सुनुवाइ अघि बढाउँदै आएको थियो। त्यसपछि सबै प्रकारका मुद्दा हेरिँदै आएको थियो। २०७६ चैत ९ गतेअगावै म्याद थाम्ने अवधि व्यतीत भएका मुद्दामा पनि सर्वोच्चले कारबाही अघि बढाएको थियो। त्यसअनुसार मुद्दाका पक्षले तारिख छाडेर गत चैत ९ गतेअघि नै म्याद थाम्ने थमाउने, म्याद गुज्रेका मुद्दामा पनि सेवाग्राहीले न्याय प्राप्तिको सुविधा पाउँदै आएका थिए। गत जेठ १५ गतेको बृहत् पूर्ण इजलासले संकटको बाधा अड्काउ फुकाउँदै सबै अदालत र न्यायाधीकरणमा सम्भाव्यता हेरी मुद्दाको प्रक्रियाको व्यवस्थापन र सुनुवाइ अघि बढाउन बाटो खोलेपछि सामान्य अवस्थामा पुगेकै बेला चार महिनापछि आएर फेरि अन्योल पैदा भएको छ। सर्वोच्चले सुनुवाइ संकुचन गर्ने अवस्थामा नेकपा उपाध्यक्ष वामदेव गौतमको राष्ट्रियसभामा मनोनयनविरुद्ध परेको रिटमा पनि सुनुवाइ प्रभावित हुनेछ। गौतमविरुद्धको रिट बुधबारका लागि हेर्दाहेर्दै अवस्थामा पेसी तय भइसकेको छ। कोरोना त्रासका कारण भ्रष्टाचारको मुद्दा हेर्ने विशेष अदालतले सेवाग्राही सतर्क गराउन अदालत परिसरमा माइकिङ सुरु गरेको छ। यस्तै पीसीआर रिपोर्टबिना मुद्दा दर्ता गर्ने, बयान, थुनछेकजस्ता कारबाही अघि नबढाउने तथा अनुहारमा छेक्ने माउजरबिना र कानुन व्यवसायीलाई इजलासमा प्रवेश गर्न नपाउने गरी व्यवस्था गरिएको रजिस्ट्रार अशोककुमार क्षेत्रीले बताए।"
जिल्ला प्रशासनले स्थानीय तहको अधिकार हस्तक्षेप गर्यो : मन्थली नगरपालिका,"काठमाडौं : मन्थली नगरपालिकाले स्थानीय तहको अधिकारको हस्तक्षेप हुने गरी जिल्ला प्रशासन कार्यालय रामेछापबाट सूचना जारी गरेकोप्रति आपत्ति जनाएको छ। बुधबार नगर प्रमुख रमेशकुमार बस्नेतद्वारा जारी सार्वजनिक सूचनामा नेपालको संविधान २०७२, स्थानीय सरकार सञ्चालन ऐन २०७४ र प्रचलित कानुनको उपहास र स्थानीय तहको अधिकारको हस्तक्षेप हुने गरी प्रशासनबाट जारी सूचनाप्रति गम्भीर ध्यानाकर्षण भएको उल्लेख छ। विद्यालयमा पठनपाठन सुरु भएको पाइएपछि जिल्ला प्रशासन कार्यालयबाट सामुदायिक, संस्थागत विद्यालय संचालन गरी संक्रमण फैलिएमा सोको जिम्मेवारी विद्यालय, सम्बन्धित निकाय रहने र उल्लेखित जोखिम बढाउने काम कारवाही गरेगराएको पाइएमा प्रचलित कानून अनुरुप हुने भन्दै मंगलबार सूचना जारी गरेपश्चात मन्थली नगरपालिकाले आपत्ति जनाएको हो। नगरपालिकाबाट जारी विज्ञप्तिमा भनिएको छ,नेपालको संविधानको अनुसुची ८ मा रहेको स्थानीय तहको एकल अधिकार सुचीको देहाय ८ मा आधारभुत र माध्यामिक शिक्षा सञ्चालनको जिम्मेवारी स्थानीय तहको रहेको, स्थानीय सरकार सञ्चालन ऐन २०७४ को दफा ११ (२) (ज) मा उल्लेखित प्रावधान अनुसार आधारभुत र माध्यामिक शिक्षाको नीति, कानुन, मापदण्ड, योजना तर्जुमा, अनुगमन मूल्यांकन र नियमनको कार्य स्थानीय तहको रहेको, कोभिड १९ का कारण पठन पाठन बन्द रहेको विद्यालयहरु र अलपत्र छात्र छात्राहरुको शैक्षिक सत्र गुम्न नदिन वैकल्पिक माध्यमबाट पठनपाठन सञ्चालन गर्न नेपाल सरकार शिक्षा, युवा तथा खेलकुद मन्त्रालयको जारी निर्देशनको आधारमा यस नगरपालिकाको क्षेत्राधिकार भित्र रहेका विद्यालयहरुमा वैकल्पिक माध्यमबाट पठनपाठन भइरहेको छ। शिक्षा, युवा तथा खेलकुद मन्त्रालयको वैकल्पिक माध्यमबाट सिकाई प्रक्रिया अगाडि बढाउन निर्देशनपश्चात भाद्र २९ गते बसेको नगर क्षेत्रका विद्यालयहरुका प्रधानाध्यापक बैठकले विद्यार्थी संख्या न्युन भएका विद्यालयहरुमा टोलटोलमा सिकाई केन्द्र स्थापना गर्न असम्भव भएकाले विद्यालयहरुमा नै सिकाई केन्द्र निर्धारण गरी भौतिक दुरी लगायतका सुरक्षाका मापदण्ड अपनाउदै जोर बिजोरको माध्यमबाट सिकाई सहजिकरण प्रक्रिया अगाडि बढाउने निर्णय गरेका थिए। सोही सन्दर्भमा निर्णय लिन बसेको मन्थली नगरपालकाको नगर शिक्षा समितिको भाद्र ३१ गतेको बैठकले विद्यार्थी सिकाई सहजिकरण निर्देशिका २०७७ बमोजिम विद्यालयले विद्यार्थी सिकाई सहजिकरण प्रक्रिया छनौट गरी कार्य योजना निर्माण गर्ने र निर्मित कार्य योजना नगरपालिकाबाट स्वीकृत गराई सिकाई सहजिकरण प्रक्रिया अगाडि बढाउन विद्यालयलाई निर्देशन दिने निर्णय गरेको नगरपालिकाले जनाएको छ। मन्थली बजार क्षेत्रभन्दा बाहिरका बस्तीहरुमा इन्टरनेट सेवा नपुगेको, ग्रामीण भेग भएकाले टोलटोलमा सिकाई केन्द्र सञ्चालन गर्न समेत कठिनाई देखिएपछि न्यून विद्यार्थी भएका विद्यालयलाई भौतिक दूरी कायम गरेर पठनपाठन संचालन गर्न अनुमति दिइएको नगर प्रमुख बस्नेतले बताए। नगर कार्यपालिकाको २०७७ असोज १ गतेको बैठकले क्षेत्रमा रहेका विद्यालयले भौतिक दुरी लगायतका सुरक्षा व्यवस्थाको अवलम्वन गरी न्यून विद्यार्थीको उपस्थितिमा विभिन्न सिफ्टमा कक्षा विभाजन गरी विद्यालय सञ्चालन गर्ने र सो को अनुगमन मन्थली नगरपालिकाको अधिकांस विद्यालय इन्टरनेटको पहुँचमा नरहेका, मन्थली बजार क्षेत्रभन्दा बाहिरका वस्तीहरुमा इन्टरनेट सेवा नपुगको, नगरको अधिकांस भू भाग ग्रामीण भेगमा रहेकाले टोलटोलमा सिकाई केन्द्र सञ्चालन गर्न समेत कठिनाई हुने अवस्था रहेको छ। विज्ञप्तिमा भनिएको छ, मन्थली बजारभन्दा बाहिर रहेका विद्यालयहरुमा उपलब्ध भौतिक पूर्वाधार र फर्निचरको तुलनामा विद्यार्थी संख्या न्यून रहेको र कोभिड १९ का कारण शैक्षिक सत्र गुम्न नदिन विद्यार्थी सिकाई सहजिकरण निर्देशिका २०७७ को दफा ५ को देहाय (क) (४) मा भएको व्यवस्था वमोजिम समुदायमा रहेका वा रहने सिकाई केन्द्र वा विद्यालयमा एक आपसमा भौतिक दुरी कायम गरी बसाई व्यवस्था मिलाई पाठ्य पुस्तक र छपाई सामाग्री प्रयोग गरी शिक्षकमार्फत पठन पाठन सञ्चालन गरिएको र सो को कार्यान्वयका लागि नगरपालिकाबाट समेत अनुगमन गर्ने गरिएको जानकारी गराइन्छ। नगरपालिकाका अनुसार मन्थली बजारभन्दा बाहिर रहेका विद्यालयहरुमा उपलब्ध भौतिक पूर्वाधार र फर्निचरको तुलनामा विद्यार्थी संख्या न्यून रहेको र कोभिड १९ का कारण शैक्षिक सत्र गुम्न नदिन सिकाई केन्द्र वा विद्यालयमा एक आपसमा भौतिक दुरी कायम गरी बसाई व्यवस्था मिलाई पाठ्य पुस्तक र छपाई सामाग्री प्रयोग गरी शिक्षकमार्फत पठन पाठन सञ्चालन गरिएको र सो को कार्यान्वयका लागि नगरपालिकाबाट समेत अनुगमन गर्ने गरिएको छ। कोभिड १९ को संक्रमण जोखिम न्यूनिकरण गर्न मन्थली नगरपालिकाको सम्पूर्ण शक्ति केन्द्रित भइरहेको र जोखिममा रहेका मन्थली नगरपालीका ४ को सालु, वडा नं ५ को सुनारपानी, वडा नं ३ को कठजोर र वडा नं १३ को देविटार क्षेत्रमा रहेका विद्यालय हालसम्म बन्द रहेको समेत विज्ञप्तिमा उल्लेख छ। के छ प्रशासनको सूचनामा ? प्रशासनले जिल्लामा कोरोना भाइरस बढ्दै गएकाले नियमित पठनपाठन र परीक्षा संचालन अर्को सूचना जारी नभएसम्म संचालन नगर्नेनगराउने निर्णय गरेको थियो। विद्यालय र क्याम्पसका प्रत्यक्ष सिकाईका गतिविधिहरु नियन्त्रण गर्नुको उद्देश्य शिक्षक, विद्यार्थी, अभिभावक र समुदायमा हुन सक्ने संक्रमण नियन्त्रण कै लागि भएको प्रमुख जिल्ला अधिकारीले रुद्रा देवी शर्माको दाबी छ। मंगलबार प्रमुख जिल्ला अधिकारी शर्माद्वारा जारी सूचनामा जिल्ला प्रशासन कार्यालयबाट अनुगमन गर्दा सिकाई प्रक्रियामा मापदण्डको पूर्ण रुपमा पालना भएको नदेखिएकोले सचेत गराइएको र जिल्लाका अन्य पालिकामा समेत स्वीकृत कार्ययोजना र निर्देशिका विपरीत प्रत्यक्ष सिकाई विधि अवलम्वन गरी विद्यार्थीहरुमा संक्रमणको जोखिम देखिएको उल्लेख छ। यस्ता गतिविधिबाट विद्यार्थीहरु, परिवार र समुदायमा संक्रमण फैलिने, मनोवैज्ञानिक त्रासको वातावरण सिर्जना हुने, स्वास्थ्यमा समेत प्रतिकुल असर परी ठूलो धनजनको क्षति हुन सक्ने भएकोले सम्पूर्ण शैक्षिक संस्थाहरु, अभिभावक, स्थानीय तह र आम समुदायहरुमा स्वास्थ्य सुरक्षाका मापदण्डको पूर्ण परिपालना गर्नुगराउनु भई संक्रमण नियन्त्रणतर्फ लाग्नु हुन र जोखिम बढाउने गतिविधि नगर्नेनगराउने व्यवस्था मिलाउन अनुरोध गरिन्छ। प्रशासनबाट जारी सूचनामा भनिएको छ, सामुदायिक संस्थागत विद्यालय संचालन गरी संक्रमण फैलिएमा सो को जिम्मेवारी विद्यालय र सम्बन्धित निकाय रहने व्यहोरा जानकारी गराउँदै उल्लेखित जोखिम बढाउने काम कारवाही गरेगराएको पाइएमा प्रचलित कानून अनुरुप हुने व्यहोरा सूचित गरिन्छ। विज्ञप्ति"
"बाबुरामको प्रश्न : प्रदेशको नाम जाति, भाषाबाट राख्न नहुने कहाँको संघीयता हो?","काठमाडौं : पूर्वप्रधानमन्त्री एवम् जनता समाजवादी पार्टीका नेता डा बाबुराम भट्टराईले प्रदेशका नाम जात, भाषाको पहिचानमा आधारमा नराखिएको भन्दै टिप्पणी गरेका छन्। उनले ट्वीटमार्फत प्रदेशका नाम नदीभूगोलको पहिचानमा मात्र राख्न पर्ने तर विविध जातिभाषाको पहिचानमा राख्न नहुने? भन्दै प्रश्न गरेका छन्। प्रदेशका नाम नदी,भूगोलको पहिचानमा मात्र राख्नपर्ने तर विविध जातिभाषाको पहिचानमा राख्न नहुने?उनले प्रश्न गरेका छन्,यो कहाँको मार्क्सवाद,लोकतन्त्र,संघीयता हो? उनले अन्य देशको उदाहरण दिदैँ जाति, भाषाका नाममा राज्य हुँदा देश नटुक्रने तर नेपालमा टुक्रने? भन्दै प्रतिप्रश्न गरेका छन्। भट्टराईले लेखेका छन्, अमेरिकामा अलाक्सा, अरिजोना, उताह, भारतमा तामिलनाडु, बंगाल, पंजाब आदि अधिकांश जातिभाषाका नाममा राज्य हुँदा देश नटुक्रने तर नेपालमा टुक्रने? उनले भूपी शेरचनलाई सम्झँदै लेखेका छन्, हिजो मगरात,तमुवान,ताम्सालिंग, नेवा: स्वायत्त प्रदेशका पदाधिकारी अहिले महेन्द्रपथका अवतार श्री ७ खड्गप्रसादको आदेश पालना गर्दै लुम्बिनी,गण्डकी,बागमती नाममा टेबल ठटाइरहेको देख्दा भूपीको पंक्ति याद आयो : 'मरेर शहीद हुनेहरू हो, बाँचेर त हेर, बाँच्न झन् गाह्रो छ!' सरी लली रोका, सुरेश वाग्ले! नेपालमा भूगोल र नदीको आधारमा प्रदेशको नामाकरण गरिएको छ। जसअनुसार प्रदेश नं ३ ले बागमती, प्रदेश नं ४ ले गण्डकी, प्रदेश नं ५ ले लुम्बिनी, प्रदेश नं ६ ले कर्णाली, प्रदेश नं ७ले सुदूरपश्चिम नामाकरण गरेका छन् भने प्रदेश नं १ र २ को नामाकरण हुन बाँकी रहेको छ। जनता समाजवादी पार्टीले मंगलबार प्रदेश ५ को नामकरण अवधथारुवानमतरात राख्ने पक्षमा मत दिने गरी संशोधन दर्ता गराएको थियो।"
ताप्लेजुङको ओलाङचुङगोलामा बीओपी स्थापना,"ताप्लेजुङ : ताप्लेजुङ जिल्लाको फक्तालुङ्ग गाउँपालिका ७ स्थित ओलाङचुङगोलामा सशस्त्र प्रहरी बल, नेपालको बोर्डर आउट पोष्ट (बीओपी) स्थापना भएको छ। संस्कृती, पर्यटन तथा नागरिक उड्यनमन्त्री योगेश भट्टराई, गृहसचिव महेश्वर न्यौपाने, प्रहरी महानिरीक्षक शैलेश थापा क्षेत्री, सशस्त्र प्रहरी महानिरीक्षक शैलेन्द्र खनाल, राष्ट्रिय अनुसन्धान विभागका प्रमुख गणेशप्रसाद अधिकारी लगायतको उपस्थितिमा बुधबार बीओपी स्थापना भएको हो। सशस्त्र प्रहरी बल, नेपाल नम्बर १ गुल्म ताप्लेजुङ मातहतमा स्थापना भएको सो बीओपी सीमा सुरक्षा, सीमा क्षेत्रमा हुने चोरीपैठारी र निकासी नियन्त्रण, सीमा अपराध नियन्त्रण लगायतका विविध कामकारवाहीहरुमा परिचालित हुनेछ। सीमानाका भन्दा १२ किलोमिटर यता कञ्चनजंगा संरक्षण परिषद्को दुईवटा दुईतले घरमा स्थापना गरिएको उक्त बीओपीले बुधबारबाट दैनिक कार्य सुचारु गरेको छ। सशस्त्र प्रहरी निरीक्षकको कमाण्डमा आवश्यक बन्दोवस्तीका सामानसहित सो गुल्मबाट त्यसतर्फ खटिएको टोली यही असोज १८ गते साँझ त्यहाँ पुगेको सशस्त्र प्रहरी नायव उपरीक्षक अजय छतकुलीले जानकारी दिए।"
विद्यालय सरह मदर्सालाई सुविधा दिन माग गर्दै मुस्लिम आयोगमा ज्ञापनपत्र,"काठमाडौं : मदर्सा अर्गनाइजेशनले सरकारी नीति अनुसार विद्यालय सरह मदर्साले सबै सुविधा नपाएको भन्दै मुस्लिम आयोगमा ज्ञापनपत्र बुझाएको छ। सरकारले मदर्सा शिक्षालाई मूलधारमा ल्याउने घोषणा गरे पनि कार्यान्वयन नगरेको भन्दै अर्गनाइजेशनले ज्ञापनपत्र बुझाएको हो। मदर्सा शिक्षालाई गतिशील र व्यवस्थित बनाउन माग गर्दै मदर्शा अर्गनाइजेशन अफ नेपाल प्रदेश नम्बर२ ले ११ बुँदे माग राख्दै आयोगमा ज्ञापनपत्र बुझाएको हो। अर्गनाइजेशन प्रदेश २ का अध्यक्ष शशी कपुर मियाँले बुधबार मुस्लिम आयोगका अध्यक्ष महम्मद समिम मियाँ अन्सारीलाई ज्ञापनपत्र बुझाएका हुन्। यसैगरी मदर्सा शिक्षालाई शिक्षाको मूलधारमा ल्याउनको लागि शिक्षा ऐन र नियमावलीमा प्रष्ट व्यवस्था हुनुपर्ने तथा इस्लामी शिक्षा प्रदान गर्न उर्दु, अरबीका विषयमा शिक्षकको रुपमा कार्य गर्ने मौलानाको शैक्षिक प्रमाणपत्रको समकक्षता संघीय सरकारले गर्नुपर्ने समेत माग गरिएको छ। मदर्सा शिक्षाको लागि उर्दु तथा अरबी भाषाको पाठ्यक्रम तयार गर्न पाठ्यक्रम विकास समिति गठन गर्नुपर्ने तथा पाठ्यक्रम निर्माण हुनुपर्ने माग ज्ञापनपत्रमा गरिएको छ। मदर्साको भौतिक संरचना निर्माणका लागि विशेष बजेटको व्यवस्था गर्नुपर्ने, मदर्सालाई सामुदायिक विद्यालय सरह सुविधा उपलब्ध गराउनुपर्नेलगायत माग समेटिएका छन्। ज्ञापनपत्र बुझ्दै आयोग अध्यक्ष मियाँले जाजय मागको कार्यान्वयनका लागि पहल गर्ने प्रतिवद्धता जनाएका छन्। यो मुस्लिम बालबालिकाको भविष्यको कुरा भएकाले यसलाई आयोगले गम्भीरताका साथ लिएको आश्वासन अध्यक्ष मियाँले दिएका छन्।"
जाजरकोटमा जीप दुघर्टना वडाध्यक्षसहित ६ जनाको मृत्यु (अपडेट),"जाजरकोट : जाजरकोटको जुनीचाँदेमा जीप दुर्घटना हुँदा वडाध्यक्षसहित ६ जनाको मृत्यु भएको छ भने एक जना बेपत्ता भएका छन्। एक जना गम्भीर घाइते भएका छन्। जाजरकोट सदरमुकाम खलंगाबाट जुनीचाँदेतर्फ गैरहेको भे १ ज ९३५ नम्बरको जीप जुनीचाँदे गाँउपालिका १ औलभीरमा दुघर्टना हुँदा ६ जनाको मृत्यु भएको हो। प्रहरीका अनुसार मृत्यु हुनेमा जुनीचाँदे गाँउपालिका वडा नम्बर ११ का वडाध्यक्ष अमरबहादुर शाही, वडा नम्बर ११ कै ६२ वर्षीय कृतिबहादुर शाही, लालबहादुर बुढा र सोही वडाका स्वास्थ्यकर्मी ३२ वर्षीय खेमराज शाहीको मृत्यु भएको छ। त्यस्तै वडा नम्बर ५ गर्खाकोटका २९ वर्षीय कृष्णबहादुर शाही र मटेलाकी २५ वर्षीया मालिका बस्नेतको मृत्यु भएको जिल्ला प्रहरी प्रमुख डिएस्पी किशोर श्रेष्ठले जानकारी दिए। एक जना मजकोट खोलामा बेपत्ता भएका छन्। वडा नम्बर ११ का नरबहादुर बुढा गम्भीर घाइते भएका छन्। उनको उपचारका लागि जिल्ला सदरमुकाम खलंगा ल्याइँदै छ। औलभीरबाट खसेको गाडी करीव दुई सय मिटर तल रहेको मजकोट खोलमा परेको थियो। अहिले गाडी खोलामै छ। वडाध्यक्ष शाहीको शव मात्र निकालिएको छ। अन्यको शव पानी भित्रै खोलामा रहेको र निकाल्न पहल भैरहेको डिएस्पी श्रेष्ठले बताए। गाडी चालक गोरख बस्नेत फरार रहेका छन्। घटनास्थल सदरमुकाम खलंगादेखि २० कोष पश्चिममा पर्दछ।"
दाङमा कोरोनाले एक महिलाको मृत्यु,दाङ : दाङ घोराहीकी एक महिलाको कोरोना भाइरस (कोभिड१९) संक्रमणका कारण मृत्यु भएको छ । घोराही उपमहानगरपालिका वडा नम्बर १५ निवासी ३५ वर्षीया महिलाको बाँकेस्थित भेरी अस्पतालमा बुधबार दिउँसो मृत्यु भएको हो । उनलाई असोज १८ गते नेपालगञ्ज मेडिकल कलेज शिक्षण अस्पताल कोहलपुरमा कोरोना पुष्टि भएको थियो । उनी सोही दिन नेपालगञ्जस्थित भेरी अस्पतालमा भर्ना भएकी थिइन् । उनको स्वास्थ्यमा सुधार नआएपछि बुधबार दिउँसो मृत्यु भएको बाँकेका जिल्ला कोरोना फोकल पर्सन नरेश श्रेष्ठले जानकारी दिए।
उपचार नपाएर कोरोना संक्रमित मृगौला रोगीको मृत्यु,"इटहरी : अस्पतालमा उपचार नपाएर इटहरीमा एक कोरोना संक्रमितको मृत्यु भएको छ। इटहरी ७ का ६८ वर्षीय पुरुषको कोरोना संक्रमणको कारण मृत्यु भएको हो। नियमित डायलाइसिस गरिरहेका ती व्यक्तिको उपचार नपाएर मृत्यु भएको वडाध्यक्ष नरबहादुर राईले जानकारी दिए। उनलाई बिरामी भएपछि विराटनगरको म्याक्स अस्पताल लगिएको थियो। त्यहाँ पिसिआर टेस्ट गर्दा कोरोना संक्रमण पाइएपछि अस्पतालले कोशी अस्पताल वा धरानस्थित वीपी प्रतिष्ठान लैजान सिफारिस गरेको राईले बताए। दुवैतिर भेन्टिलेटरसहितको बेड खाली नभएको प्रतिक्रिया पाएपछि घर ल्याइयो, घरमै राति ज्यान गयो, राईले भने। दमको समेत बिरामी रहेका बिरामीले उपचार नै नपाएर ज्यान गुमाएको उनले बताए। कोरोना संक्रमित भएपछि दीर्घ तथा जटिल रोगका बिरामीलाई बचाउन गाह्रो हुँदै गएको इटहरी अस्पतालका इमरजेन्सी इन्चार्ज रामकुमार धमलाले बताए। वडाध्यक्षज्यूले खबर गरेपछि हिजो नै हामीले उपचारको व्यवस्था गर्ने कोसिस गरेका थियौं, धमलाले भने, तर बेड खाली नभएपछि उपचार हुन पाएन। यो सँगै इटहरीमा कोरोनाबाट मर्नेको संख्या ५ पुगेको छ। पोजिटिभ संख्यासमेत बढ्दै गएको उनले बताए। इटहरीमा सुविधासम्पन्न अस्पताल नहुँदा जटिल रोगका बिरामीहरुलाई धरान वा विराटनगर लानुपर्ने बाध्यता छ। कोरोना संक्रमितहरु थपिँदै जाँदा अस्पतालहरुमा बिरामीहरुले बेड पाउन छाडेका छन्।"
चार लाख बढीको अवैध सामान बरामद,"विराटनगर : भारत र नेपालबाट भन्सार छली गरेर आयात निर्यात भइरहेको अवस्थामा चार लाख १४ हजार मूल्य बराबरको अवैध सामान प्रहरीले मोरङका विभिन्न स्थानबाट बरामद गरेको छ। धनपालथान गाउँपालिका१ गडेरीयाबाट प्रहरीले ९० बोरा सेतो मटर मंगलबार बरामद गरेको छ। नेपालबाट तस्करी गरेर भारततर्फ लगिँदै गरेको सूचनाका आधारमा एक लाख ८० हजार मूल्य बराबरको मटर बरामद गरिएको मोरङ प्रहरी प्रमुख एसपी सन्तोष खड्काले जानकारी दिए। उनका अनुसार नेपालभारत सीमा क्षेत्रको दशगजा नजिकै रहेको श्याम मण्डलको घरको आँगनबाट मटर बरामद भएको हो। आधिकारिक बिल देखाउन नसकेपछि तस्करीको मटर नियन्त्रणमा लिइएको खड्काले बताए। उनले भारततर्फ कटाउन लागेको अवस्थामा प्रहरीले फेला पारेको बताए। त्यस्तै विराटनगर महानगरपालिका१५ बाट भारतदेखि नेपालतर्फ अवैध रुपमा आयात भइरहेको कपडा, जुत्ता र किराना मालसामान प्रहरीले मंगलबार राति बरामद गरेको छ। प्लाष्टिकको बोरामा प्याक गरेर आयात गर्दै गरेको अवस्थामा एक लाख २६ हजार मूल्य बढीको जुत्ता, कपडा र किराना सामान नियन्त्रणमा लिइएको एसपी खड्काले बताए। विराटनगर१४ बाट प्रहरीले बुधबार बिहान भारतबाट अवैध रुपमा ल्याउँदै गरेको अवस्थामा ६० किलो काजु र ९० किलो जिरा बरामद गरेको छ। एक लाख आठ हजार मूल्य बराबरको काजु र जिरा जिल्ला प्रहरी कार्यालय मोरङबाट खटिएको टोलीले नियन्त्रणमा लिएको हो। एसपी खड्काले बरामद भएका भन्साली छलीका अवैध सामान आवश्यक कारबाहीका लागि विराटनगर भन्सार कार्यालयमा बुझाइएको जानकारी दिए। उनले नियन्त्रणमा लिइएका सबै सामान चार लाख १४ हजार मूल्य बराबरको रहेको जानकारी दिए।"
टायर रिसोलिङ सेन्टरमा आगलागीबाट करोडौंको क्षति,"सुर्खेत : कर्णाली प्रदेश राजधानी वीरेन्द्रनगर नगरपालिका४ स्थित टायर रिसोलिङ सेन्टरमा आगलागी हुँदा करोडौंको क्षति भएको छ । मंगलबार राती करिब १ गतेतिर टायर रिसोलिङ सेन्टरमा आगलागी भएको हो । प्रारम्भिक अनुमान अनुसार विद्युत सर्ट भएर आगलागी भएको हुनसक्ने जिल्ला प्रहरी कार्यालयले जनाएको छ । आगलागीबाट करिब एक करोड १८ लाख बराबर क्षती भएको टायर रिसोलिङ सेन्टरका सञ्चालक सुरेशबहादुर कडायतले बताए । उनका अनुसार सेन्टरमा रहेको टायर पकाउने मेसिन, हावा भर्ने मेसिन, कारोवार फाइलहरु लगायतका लाखौंका उपकरण तथा सामग्री जलेर नष्ट भएका छन् । राती एक्कासी रिसोलिङ सेन्टरमा आगलागी भएपछि स्थानीयवासी र प्रहरीले दमकलको सहायतामा करिब दुई घण्टापछि आगो नियन्त्रणा लिएका थिए। समयमै आगो नियन्त्रण गरेका कारण रिसोलिङ सेन्टर वरिपरीका घरहरुमा आगलागी हुने जोखिम टरेको थियो । यसअघि पनि सुर्खेतमा पटकपटक विद्युत सर्ट भएर आगलागी भएको थियो।"
"बलात्कार पीडित पाँच वर्षीयाको अवस्था नाजुक : खाना खान्नन्, नयाँ मान्छे देख्दा चिच्याउँछिन्","विराटनगर : विराटनगर महानगरपालिका१६ मा अभिभावकसँग डेरामा बस्दै आएकी पाँच वर्षीया बालिकाले एक सातादेखि खाना खान मानिरहेकी छैनन्। कोही नयाँ मान्छे आउँदा डराउने, आत्तिने, तर्सिने र चिच्याउने गर्छिन्। राति निद्रामा पनि तर्सिने, बर्बराउने, झस्कने र आत्तिएर उठ्ने गर्न थालेको अभिभावकले बताए। लामै समयदेखि खानै नमान्दा शारीरिक रुपमा कमजोर बन्दै गएकी छन्। बाहिरफेर गएर राम्ररी खेल्ने र कुद्ने उनी केही दिनदेखि घरबाटै बाहिर निस्कन मान्दिनन्। तर अभिभावकले बालिकाले देखाएको विगतको भन्दा भिन्न व्यवहारका बारेमा खासै चासो दिएका थिएनन्। उल्टै बाहिरफेरो डुलिरहने बालिकालाई केही लागेको र कुनै कुराले दुःख दिएको हुन सक्ने अड्कल काट्न थाले। आमाले पोषिलो खाने कुरा ल्याएर दिए पनि खान मान्दिन थिइन्। अहिले पनि बालिकामा सबै समस्या कायमै रहेको उनकी आमाले बताइन्। उनलाई डेरा बसेकै घरमा पढाउनका लागि आउँथे विराटनगर१६ का २१ वर्षीय गौरव साह। साहले बालिकासहित उनका ११ वर्षीय दाजु, ४ वर्षीय भाइ र अर्का ९ वर्षीय बालकलाई गत वैशाखदेखि होम ट्युसनपढाउन थालेका हुन्। लामो समयदेखि शैक्षिक संस्था बन्द भएर स्कुल नलाग्दा चारै जना घरमै आउने शिक्षकसँग ट्युसन पढ्थे। प्रत्येक दिन आउने साहलाई देखेपछि झन् बालिका चिच्याउँदै रुने र पढ्न जान नमान्ने गर्न थालिन्। देख्ने बित्तिकै उनी डाँको छाडेर रुन्थिन्। र पनि समस्या बुझ्न छाडेर अभिभावकले उनीसँगै पढ्नलाई जबरजस्ती पठाइरहे। पढ्न नजानेको र गृहकार्य नगरेको भन्दै कुट्दै र पिट्दै आफूलाई सरले खाटमुनि गएर पोको पर्दै बस्न लगाएर सजाय दिने गरेको कुरा ११ वर्षीय बालकले पटकपटक बताउँदै आएका थिए। ४ वर्षीय बालकलाई भने १०१५ मिनेटजति पढाएर साहले आमासँग पठाउँथे। मैले नभनेसम्म बाहिर ननिस्कनु भन्दै हामीलाई खाटमुनी पठाएर बहिनीलाई खाटमाथि नै राख्नुहुन्थ्यो, ११ वर्षीय बालकले भने, तर हामी खाटमुनि गएपछि बहिनी दुख्यो भन्दै रुने गरे पनि कुटेकाले होला भन्ने लाग्यो। यही क्रम दोहोरिएपछि दाजुले सोध्दा बहिनीले सबै कुरा भनिन्। भोलिपल्ट खाटमुनीबाट चियाएर हेर्दा बहिनी र आफ्ना सबै कपडा खोलेको अवस्थामा सरलाई देखेको उनले बताए। घटनाको विश्वास नगरेका अभिभावकले उल्टै पढ्न नजान्दा कराएकाले यस्तो सुनाएको हुन सक्ने अड्कल काटे। बालकले यही कुरा बारम्बार दोहोर्याएपछि भने आमाले नयाँ जुक्ति लगाइन्। शनिबार भिडियो खिच्ने गरी कोठामा मोबाइल फिटगरिन्। क्यामेरामा भिडियो बनेर कैद भयो छोराछोरी पढाउने शिक्षकको रौद्ररुप। अनि बल्ल अभिभावकले घटनाका बारेमा थाहा पाए। बालिकामाथि गिद्धे नजर लगाएका यौन पिपासु साहले पढाउने नाममा आफ्नो र बालिकाको कपडा खोलेर बलात्कार गरेको भिडियोमा देखिने प्रहरीले जनाएको छ। बलात्कार गर्नुअघि बालबालिकालाई कुटपिट पनि गरेको देखिन्छ। अलि बुझ्ने बच्चाहरुलाई खाटमुनी जान लगाएर बालिकालाई मात्रै खाटमाथि राख्दै बलात्कार गरेको भिडियोमा देखिन्छ, एक प्रहरीले भने, कपडा आफैँले खोजेर संवेदनसिल अंग खेलाउँदै बलात्कार गरेको देखिन्छ। उनका अनुसार बलात्कार गर्दै बालिकाको शरीरमा स्खलन गराएको पनि देखिन्छ। बालिका आत्तिएर डराउँदा र चिच्याउँदा समाएर आफ्नो नियन्त्रणमा लिँदै साहले बारम्बार बलात्कार गरेको आमाले बताइन्। दुख्यो भनेर छोरीले भन्दा पनि पिट्दै बलात्कार गरेको भिडियोमा देखिने उनको भनाइ छ। सरले कुट्ने र कराउने गरेको हुन सक्ने भएकाले सुरुमा बच्चाले भनेको कुरा विश्वासनै गरेनौं, उनले भनिन्, मोबाइलले भिडियो खिचेपछि मात्रै घरमै छोराछोरी पढाउन बोलाइएका शिक्षकले गरेको हर्कत देख्यौं। चार जनालाई पढाएका साहले मासिक एक हजार आठ सय रुपैयाँ लिने गरेका थिए। जनकपुर घर भएको बालिकाका अभिभावक छ वर्षदेखि विराटनगरमा डेरा बस्दै आएका हुन्। घटनापछि छोरीको दिमागमा नराम्ररी असर पुगेको छ। धेरै डराएकी उनी अब कहिल्यै पढ्न जान्न भन्छिन्, आमाले भनिन्, सम्झाइ बुझाइ गर्यो भने रुन थालेर चिच्याउँछिन्। कलिलो दिमागमा डरले जरा गाडेर बसिदियो। खान नमान्दा र रुने मात्रै गरेका कारण छोरीको स्वास्थ्य अवस्था बिग्रंदै गएको उनले सुनाइन्। बालिका गौतम बुद्ध स्कुलको नर्सरीमा गत माघमा मात्रै भर्ना भएकी हुन्। कोरोनाका कारण स्कुल बन्द भएर पठन पाठन नहुँदा घरमै बोलाएर होम ट्युसन पढाउन लगाइएका शिक्षकले नै कलिली छोरीमाथि रौद्ररुप देखाएको आमको गुनासो छ। पीडित बालिकालाई उपचार र स्वास्थ्य परीक्षणका लागि कोशी अस्पताल लगिएको थियो। प्रारम्भिक स्वास्थ्य परीक्षण रिपोर्टले पनि बालिका बलात्कृत भएको देखाएको प्रहरी स्रोतले जनायो। इलाका प्रहरी कार्यालय रानीका प्रहरी निरीक्षक दीपक थापाले बालिकामाथि एक सातादेखि नै बलात्कार भइरहेको प्रारम्भिक अनुसन्धानबाट खुलेको बताए। कोरोनाका कारण गरिएको लकडाउन र निषेधाज्ञाले लामो समयदेखि शैक्षिक संस्था बन्द छन्, उनले भने, पैसा खर्च गर्दै छोराछोरीको पढाइलाई निरन्तरता दिन अभिभावकले घरमै बोलाएका शिक्षकले गिद्धे नजर लगाउँदै बालिकामाथि पटकपटक बलात्कार गरेको खुल्यो। पछिल्लो पटक शनिबार बलात्कार गरेको खुलेपछि पक्राउ गरेर साहविरुद्ध जबरजस्ती करणी मुद्दा चलाउन आइतबार म्याद थप गर्दै घटनाको बाँकी अनुसन्धान थालिएको प्रनि थापाले बताए। मनोविद् प्राध्यापक महेश खत्रीले कलिलो उमेरमा बालबालिकाको दिमागमा परेको असार हटाउन निक्कै मुस्किल पर्ने बताए। मनस्थितिमा परेको नकारात्मक असर हटाउन विस्तारै सहज वातावरण बनाउँदै राम्राराम्रा कुरातर्फ ध्यानआकृष्ट गराउनु पर्छ, उनले भने, नभए गडेर बसेको असरले पछि गएर बेहोस हुने लगायतका अरु समस्या निम्तन सक्छ। खत्रीले बालबालिकाको आत्मा कमजोर हुने भएकाले कुनै घटनामा परेका बेला मनोबल उच्च बनाउनेतर्फ अभिभावकको ध्यान जान जरुरी रहेको पनि उल्लेख गरे। केही समय बालिकामा डराउने, तर्सिने र मानसिक तनाव कायमै रहन सक्ने भएकाले त्यसलाई क्रमिक रुपमा हटाएर निकाल्न परामर्शतर्फ चासो दिनु पर्ने उनको भनाइ छ। बालिकालाई सामान्य अवस्थामा फर्काउन अभिभावकको भूमिका महत्वपूर्ण हुन्छ, उनले भने, उनले भनेका विषयमा हरेक हिसाबले सहयोग गर्दै सबै बुझिदिने र कुरा सुनिदिने गर्नुपर्छ। मनोविद् खत्रीले यस्तो बेला अभिभावकको अति नै जरुरी पर्ने भएकाले बालिकालाई बढी समय दिन आवश्यक रहेको उल्लेख गरे। स्वतन्त्र र निश्चिन्त हुने वातावरण बनाउँदै सुरक्षित भएको महसुस गराउनु पर्छ, खत्री भन्छन्, पीडामा परेका बालबालिकाले असुरक्षित महसुस गरे भने समस्या झन् विकराल बनेर जान्छ। समस्यामा परेका बालबालिकाले विगतभन्दा फरक गतिविधि देखाउने भएकाले स्वास्थ्यमा ध्यान दिएर गतिविधि विचार गर्दै उनीहरुलाई सकारात्मक ढंगले प्रमोट गर्नेतर्फ केन्द्रित हुन जरुरी रहेको खत्रीले बताए।"
आइसोलेसन बेड अभाव,"सिन्धुली : सिन्धुलीमा आइसोलेसन बेड अभाव भएको छ। पछिल्लो समय जिल्लामा कोरोना संक्रमितको संख्या बढ्दै गएपछि आइसोलेसन बेड अभाव भएको हो। सोमबार एकै दिन २७ जनामा कोरोना संक्रमण पुष्टि भएपछि उनीहरूलाई राखेर उपचार गर्न आइसोलेसन बेड अभाव भएको स्वास्थ्य कार्यालय सिन्धुलीले जनाएको छ। स्वास्थ्य कार्यालय सिन्धुलीका प्रमुख जितेन्द्रकुमार शाहका अनुसार सिन्धुली अस्पताल र एपोलो अस्पतालमा भएका ३९ बेडको आइसोलेसन भरिएपछि नयाँ संक्रमितलाई राख्न बेडे अभाव भएको हो। जिल्लामा सक्रिय संक्रमितको संख्या ६५ पुगेको छ। बेड अभाव हुँदा २६ जनालाई होम आइसोलेसनमा राखिएको छ। हालसम्म सिन्धुलीमा १ सय ३३ जनामा कोरोना भाइरस संक्रमण पुष्टि भएको छ। उनीहरूमध्ये ६५ जनालाई अस्पतालमै राखेर उपचार गर्नुपर्ने अवस्था छ तर बेड अभाव छ। उता संक्रमितको संख्या बढेसँगै आइसोलेसन बेड अभाव भएपछि संकट व्यवस्थापन केन्द्र सिन्धुलीको बैठकबाट आवश्यक आइसोलेसन बेड थप गर्ने निर्णय भएको प्रमुख जिल्ला अधिकारी योगेन्द्रप्रसाद पाण्डेले बताए। उनले हाल २५ वटा आइसोलेसन भएको एपोल अस्पतालको पुराना भवन मर्मत गरेर थप बेड निर्माण गर्ने निर्णय भएको जनाए। ट्राफिक प्रहरी चोक नजिकै बन्दै गरेको ५० बेडको आइसोलेसन अस्पतालको निर्माण कार्य अन्तिम चरणमा पुगेको छ। तत्कालका लागि केही बेड एपोलो अस्पतालमै थप गर्ने र त्यसको सम्पूर्ण जिम्मा सुरक्षा निकाय र रेडक्रसलाई दिएका छौं, उनले भने। बैठकले जिल्लामा हाटबजार र यातायातका साधन सञ्चालन गर्दा स्वास्थ्य सुरक्षा र भौतिक दूरी कायम गर्न नसक्दा कोरोना संक्रमितको संख्या बढेको भन्दै त्यस्ता कार्य बन्द गर्न पहल गर्नेसमेत निर्णय गरेको जनाइएको छ। सिन्धुली अस्पतालमा तयार पारिएको आइसोलेसन बेड।"
"चिनजानकै महिलाबाट ६ वर्षीय बालक अपहरण, १७ घन्टापछि सकुशल उद्दार","दमौलीः व्यास ४ वागभञ्ज्याङमा खेल्दै गरेका ६ वर्षीय दिप्सन श्रेष्ठ मंगलबार दिउँसोबाट बेपत्ता भए । प्रत्यक्षदर्शीले एक महिलाले लिएर गएको भने पछि परिवार आत्तियो । साँझसम्म केही खबर नपाएपछि अपहरणको आशंकामा परिवारले खोजीका लागि प्रहरीमा मौखिक उजुरी पनि दियो । दिउँसो ३ बजे बेपत्ता बालकलाई प्रहरीले १७ घण्टापछि बुधबार महिलासँगै भेटाएको छ । घटनालगत्तै अपहरणकै आशंकामा खोजी थालेको प्रहरी रातभरमा महिलाको पहिचान गर्दै बुधबार बिहानै उनको माइती पुग्यो । तर त्यहाँ पुग्दा उनी र बालक दुवै थिएनन् । कास्कीको पोखरा उपमहानगरपालिका बहुमारास्थित माइतीमा पुगेकी २० वर्षीया सबिता परियारलाई त्यसको केही घण्टाभित्रै प्रहरीले जिल्ला प्रहरी कार्यालय अगाडि चेकजाँचका क्रममा पक्रेको हो । 'घटनालगत्तै हामीले खोजी अभियान तीव्र पारेका थियौं,'प्रहरी उपरीक्षक अरुण पौडेलले भने, 'अहिले पक्राउ गरेर अनुसन्धान थालेका छौं ।' प्रहरी नायब उपरीक्षक युवराज तिमल्सेनाका अनुसार लैजाने व्यक्ति र ठाउँको पहिचान भइसकेपछि प्रहरी टोली पक्राउ गर्न गएका बेला उनी त्यहाँबाट हिँडिसकेको सूचना पाएपछि प्रहरीले राजमार्गमा चेकजाँच बढाएको थियो । 'बहुमाराबाट हिंडिसकेको पाएपछि राजमार्गका ठाउँठाउँमा चेकजाँच गर्दा दमौलीमा पक्रेका हौं,' उनले भने । परिवारले छोटो समयमै प्रहरीले तदारुकता देखाएको भन्दै प्रशंसा गरेको छ । 'मौखिक जाहेरीका भरमा छोटो समयमा प्रहरीले सफलता पाएको छ, 'उनले भने, 'हामी निकै खुशी छौं ।' चिनजानकै थिइन् महिला पक्राउ परेकी महिलाले आफ्नो छोरासँग भेटाउन बालकलाई लगेको भने पनि उनको व्यवहारले घटना अपहरणजस्तै देखिएको भन्दै परिवारले अपहरण उद्योगमा जाहेरी दिने तयारी गरेको छ ।अधिवक्तासमेत रहेका श्रेष्ठले भने, 'प्रहरीले पनि अनुसन्धान गरिरहेको छ । अपहरण नै भएकाले जाहेरी दर्ता गर्दैछौं ।' घरमा खेलिरहेका दिप्सनलाई चिज बल्स दिएर परियारले आफैसँग लगेकी थिइन् । यसअघि पनि आइरहने भएपनि परिवारलाई थाहै नदिइकन लगेकाले बालकका आफन्तले अपहरण भएको आशंका गर्दै खोजि गरिदिन प्रहरीमा मौखिक निवेदन दिएका थिए ।"
पोखराका नौ ताल (फोटो फिचर),"पोखरा : दिपाङ ताल किनारका ५० वर्षीय नारायणप्रसाद लामिछाने २०३९ सालमा अहिले निर्माण भइरहेको पोखरा क्षेत्रीय अन्तर्राष्ट्रिय विमानस्थलका लागि सरकारले जग्गा अधिग्रहण गरेपछि विस्थापित भएर बाबा आमासँग ११ वर्षको उमेरमा पोखरा २७ दिपाङ ताल किनार आएर बसे। पोखराको भेडीफारम (छिनेडाँडा) मा १६ रोपनी जमीनसहित सुबिधा सम्पन्न घर थियो। सरकारले विमास्थलका लागि पुख्यौली थलोबाट उठीबास गरेपछि ४ कक्षा पढ्दा पढ्दै दिपाङतालको पाखामा आएर बसेको उनि सम्झन्छन्। आप्ना दाजु भाइ, छरछिमेकबाट बिछडीएर दिपाङको पाखामा सानै उमेरमा आएका उनको यहाँ १३ रोपनी पाखो जमिन छ। पहिले जंगल बीचमा एक्लो घर थियो। अहिले घर नजिकै भएर सडक खनियो। सडक खन्दा वरपरको बस्ती, वन र तालको संरक्षणमा ध्यानै दिइएन। बुल्डोजरले कम्जोर जमीन थर्काउदै चाहिने भन्दा बढी चाक्लो बाटो बनाइयो। पानीको व्यवस्थापनका लागि न ढल बनाइयो न त बस्ती जोगाउन सडकमाथी र तलको जोखिम क्षेत्रमा पर्खाल नै लगाइयो। त्यही कच्ची बाटो माथिको वनमा पहिरो जाँदा अहिले उनको घरसहित गाउँका ५ घर जोखिममा परेको छ। घरमाथि सडक छ। त्यही सडक माथिको दिपाको पाखाको सालको जंगलमा यस वर्ष ठूलो पहिरो गयो। पहिरोले घर नै थिच्लाकी भन्ने त्रासले यस वर्षको वर्षा याम भर पानी पर्यो कि घरका सबै परिवार जागा बसेको उनले सुनाए। पहिले विमानस्थलका लागि सरकारले जग्गा लिदा पोखराका मुख्य बजारकै सुविधा सम्पन्न घर र जमिन छाडेर यहाँ आउनु पर्यो। अहिले पहिरोले ज्यानै लिन्छ कि भन्ने त्रासमा बाँच्नु परेको सावित्री लामिछानले सुनाइन्। पोखराका ८ तालसँगै दिपाङ ताल पनि रामसारमा सूचिकृत भएको समाचार पढेको र सुनेको भए पनि यहाँको ताल र वरपरका स्थानीयको बासस्थान संरक्षणमा तीन तहका सरकारले कुनै पहल नगरेको उनले बताइन्। बेगनास ताल। पोखराका ९ ताल सन् २०१६ को फ्रेबुअरी २ मा रामसारमा सूचीकृत गरिएको हो। यस वर्ष मात्र दिपाङ तालको जलाधार क्षेत्रमा १० भन्दा बढी पहिरो गएको छ। पहिरो तालमा पस्दा तीन दिन सम्म दिपाङताल हिलोले रात्तै भएको उनले सुनाइन्। बाटो माथीको पहिरोले ५ घर जोखिमा रहेको पनि उनले बताइन्। फेवातालको मुहानमा यस वर्ष साना ठूला गरेर ३० भन्दा बढी पहिरो गएको छ। यसै वर्षको पहिरो पोखरा महानगरपालिका र गण्डकी प्रदेश सरकराले निर्माण गरेको सिल्टेसन पोखरी हुँदै तालमा मिसिएको स्थानीय विष्णु दाहालले सुनाए। पोखराको सबैभन्दा सानो ताल मैदी देखिएको छ। ताल हेर्दा पोखरी जस्तै आकारको छ। झारले ढाकेर नाम मात्रको तालको रुपमा अस्थित्वको लागि मैदीले संघर्ष गरेको देखिन्छ। पोखराको दोस्रो ठूलो बेगनास ताल अरु तालको तुलनामा पहिरोको जोखिम केही कम रहेको बताइदै आएको छ। तर अरु ताल भन्दा सुरक्षीत भनिएको बेगनास तालमा पछिल्लो समयमा जथाभावी खनिएका सडककै कारण तालको मुहान चण्डीखोला, कमारङ खोला क्षेत्रमा ७ ठाउँमा पहिरो गएको स्थानीय शिवराज बास्तोलाले बताए। पोखराको तेस्रो ठूलो रुपा ताल संरक्षणका लागि संघ सरकार नै अघि सरेको छ। तालको मुहान तालवेसी खोलाले बगाएर ल्याउने माटोका कारण वर्षेनी पुरिदै र सांगरिदै गएको रुपाको संरक्षणका लागि दुई वर्ष अघि बाँध बाध्न परियोजना सुरु गरिएको हो। तालको उपल्लो तटमा आवश्यक जग्गा र तल्लो तटमा बाँधबाँध्न आवश्यक जग्गा अधिग्रहण गरेर मुआब्जा वितरण चरणमा छ। विसं २०३२ को नापीमा १३५ हेक्टर क्षेत्रफलमा फैलिएको ताल हाल १०७ हेक्टरमा खुम्चिएको अध्ययनले देखाएको छ। रुपामा बाँध निर्माण भएसंगै तालको सतह बढेर १७४ हेक्टर पुग्ने बताइएको छ। पाँच वर्षीय योजना अन्तर्गत सरकारले बाँध निर्माणका लागि ४ अर्ब ५२ करोडको लागत अनुमान गरिएको छ। संघ सरकारले ताल संरक्षणको काम अघि बढाउँदै गर्दा ताल किनारमा अवैज्ञानिक रुपमा डोजर चलाएर पैदल मार्ग निर्माण गरिएको छ। यो वर्ष त्यही पैदलमार्ग निर्माण भएका क्षेत्रमा पहिरो गएर तालमा मिसिएको स्थानीय दामोदरभक्त थापाले बताए। रुपा ताल। सात ताल जोड्ने सडक तालका लागि जोखिम पछिल्लो समयमा पोखराको लेखनाथका ७ ताल जोड्ने भनेर बनाइदै गरिएको कच्ची सडकका कारण ताल पुरिने क्रम तिब्र भएको स्थानीयले बताएका छन्। लेखनाथका ७ ताल (बेगनास, रुपा, मैदी, न्यूरीनी, खास्टे, दिपाङ, गुदे) जोड्ने गरी डोजर नै चलाएर तालको जलाधार क्षेत्रका धमाधम सडक निर्माणको काम भइरहेको छ। सडक बनाए संगै वर्षाको पानी व्यवस्थापन गर्ने ढल र कम्जोर जमिन भएको स्थानमा ग्याविङवाल नलगाउँदा पहिरोबाट सुरक्षित रहेका ताल पनि जोखिममा परेको खास्टे न्यूरिनी ताल संरक्षण समितिका सदस्य चुडामणि लामिछानेले बताए। यस वर्ष पोखरामा अहिले सम्मकै धेरै पानी परेको छ। सन् १९७० देखि पोखरामा वर्षाको मापन हुन थालेको हो। सन् १९९८ मा सबैभन्दा बढी ४ हजार ८ सय मिलिमिटर वर्षा भएको रेकर्ड तोडेर यस वर्ष अहिले सम्मकै सर्वाधिक ५ हजार ३ सय ५८ मिलिमिटर पानी परेको जल तथा मौसम विज्ञान कार्यालय पोखराका हाइड्रोलोजिष्ट इन्जिनियर सागर मिश्रले जानकारी दिए। पोखराका फेवा ताल। दिपाङ ताल। खास्टे ताल। गुदे ताल। न्यूरिनी ताल। ८ : मैदी ताल। कमल ताल (पोखरी)। तस्बिर : कृष्णमणि बराल"
आठ केजी अफिमसहित युवक पक्राउ,वीरगन्ज : पर्सामा प्रहरीले ठुलो परिमाणमा लागु औषध अफिमसहित एक जनालाई पक्राउ गरेको छ। पर्साको कालीकामाई गाँउपालिका वडा नम्बर १ तीनडोयिबा गाँउका २९ वर्षीय खोवारीप्रसाद कुर्मी ८ केजी अफिमसहित पक्राउ परेका हुन्। विशेष सुचनाको आधारमा इलाका प्रहरी कार्यालय पोखरीयाबाट खटिएको प्रहरी टोलीले मङ्गलबार मध्यरातमा कुर्मीको घरमा छापा मारेर अफिमसहित उनलाई पक्राउ गरेको हो। कुर्मीको घरमा छापा मारेर खानतलाशी गर्दा घरभित्र लुकाइ राखेको आठ वटा पोकामा रहेको ८ केजी अफिम बरामद भएको पर्साका प्रहरी उपरीक्षक गंगा पन्तले जानकारी दिइन्। अफिमसहित पक्राउ परेका कुर्मीलाई इलाका प्रहरी कार्यालय पोखरीयाकै हिरासतमा राखेर थप अनुसन्धान कार्य भइरहेको उनले बताइन्।
पञ्चको मुट्ठीमा कानुन !,"जनकपुरधाम : अन्याय गर्नेविरुद्ध पञ्चैती गरेर निसाफ दिलाउने भएकोले पञ्चलाई तराईका गाउँहरूमा पञ्च परमेश्वर को रूपमा पनि लिइन्छ। सोझो अर्थमा पञ्चलाई मधेसमा अर्को भगवान् नै मानिन्छ। तर, पछिल्लो समय पञ्च परमेश्वरले कानुनलाई मुट्ठीमा लिएर लाखौंमा बलात्कारजस्ता घटना मिलाउँछन्। अलिकति पीडितलाई दिन्छन्। बाँकी पञ्चहरूआफैं भाग लगाउँछन्। घटना मिलाएको दण्डको रुपैयाँले गाउँमा भोज पनि खुवाइन्छ। प्रदेश २ मा बलात्कार घटनामा पञ्चात गराउने १२ जना पञ्च हालै प्रहरी खोरमा जाकिएका छन्। पहिले सामान्य वादविवाद, झैंझगडा, बाटोघाटोको विवाद हुँदा गाउँमै बसेर मेलमिलाप गराउँथे। अब त्यो रहेन। अहिले कमिसनको लोभमा महिला हिंसा, बलात्कार, हत्याजस्ता जघन्य अपराधलाई पनि गाउँमै मिलाएर पञ्चहरूले दबाउने गर्छन्। पीडित बालिका र महिलाको अस्मितालाई पैसामा साट्न पछि पर्दैनन्, पञ्चहरू। जबरजस्ती करणीका घटनालाई दबाउन पञ्चको भूमिकामा जनप्रतिनिधिहरूले पनि थपथाप गर्ने देखिएका छन्। पञ्चहरू जघन्य अपराधका घटना मिलाउन प्रहरीको कार्यालयसम्मै पुग्छन्। पीडा भुल्न मृत्युको सहारा नारीको अस्मितासँग पञ्चहरूले खेलवाड गर्दा सप्तरीमा गत भदौ ३० गते एक किशोरीले आत्महत्या गरिन्। बलात्कारको घटना मिलाउन गाउँमा पञ्चैती भयो। आफ्नो पीडामा गाउँलेको सहयोग पाउने पीडित बालिकाले अपेक्षा गरेकी थिइन्। तर, त्यसो भएन। पञ्चहरूले ५५ हजार रुपैयाँ पीडकबाट पीडितलाई क्षतिपूर्ति दिलाउने निर्णय गरे। प्रहरीमा उजुरी दिन जानबाट रोक लगाउँदै गरिएको फैसलामा पीडितले असन्तुष्टि जनाइन् र मृत्युको बाटो रोजिन्। घटनालगत्तै दुई जना आरोपित र चार जना पञ्चलाई प्रहरीले पक्राउ गरेर कारबाही थालेको छ। बलात्कार लुकाउन १० लाखको खेल छिमेकीको घरमा बोलाएर सिरहामा हालै मुकेशकुमार साहले किशोरीको बलात्कार गरे। विष्णुपुर१ का मुकेशले गत असोज १२ गते किशोरीमाथि जबर्जस्तीकरणी गरेका थिए। उनको अपराधलाई पञ्चहरूले ५ लाखमा मिलाए। प्रहरीमा दर्ता हुनुपर्ने घटना मिलाएको खबर थाहा पाएर जिल्ला प्रहरी कार्यालय सिरहाका डीएसपी शालिग्राम शर्माको नेतृत्वमाप्रहरी टोली गाउँमा पुग्यो। अनुसन्धानको क्रममा पीडकसँग ५ लाख र घटना भएको घरबालासँग ५ लाख गरी १० लाखको तमसुक कागज गराएको भेटिएको डीएसपी शर्माले बताए। उनले भने, बलात्कार आरोपी र पञ्चात गरेर मिलाउन खोज्ने ८ जना पञ्चहरूलाई पक्राउ गरेका छौं। जरिवाना गरिएको १० लाखमध्ये ५लाख पीडितलाई दिने र ५ लाख पञ्चहरूले भाग लगाउने योजना बनाएको प्रहरी स्रोतले बतायो। पञ्चको भेषमा जनप्रतिनिधि ! सप्तरीको विष्णुपुर गाउँपालिका६ का वचवा सरदार र कोभिया सरदारले स्थानीय एक महिलामाथि बलात्कारको प्रयास गरे। गत असोज ११ गते राति उनीहरूले मदिरा सवन गरेर यौन तृष्णा मेटाउन ३६ वर्षीया महिलाको ओछ्यानमै पुगे र बलात्कार प्रयास गरे। रातको १ बजेकाले बिहान कुरा बुझ्ने भन्दै कोभियालाई गाउँलेले वडासदस्य रामकुमार रायको जिम्मा लगाए। बिहान बसेको पञ्चैतीमा कोभिया उपस्थित भए तर बचवा आएनन्। यो पञ्चैती वडा कार्यालयमै बस्यो। कुरा मिलेन। पीडकविरुद्ध उजुरी दिन पीडित महिला प्रहरीमा पुगेपछि मिलापत्र गराउनवडाअध्यक्ष बहादुर सदा र वडासदस्य प्रहरीमै पुगे। सचिव छुटाउन २० लाखको लोभ जबरजस्ती करणीको आरोपमा वडासचिव मिथिलेश यादव पक्राउ परेका छन्। महोत्तरीको भंगहा नगरपालिका९ स्थित मुसहरी टोलकी दलित महिलालाई जबरजस्ती करणी गरेको आरोपमा वडासचिव पक्राउ परेका हुन्। यस घटनामा २० लाख लिएर मिल्न गाउँका पञ्चहरूले पीडितलाई दबाब दिइरहेका छन्। पीडित महिलाले बलात्कारीसँग मिलापत्र नगर्ने चेतावनी दिएपछि उनीहरू फर्केर गए। त्यस लगत्तै भंगहा प्रहरीचौकीले सचिवलाई पक्राउ गरेको महोत्तरीका एसपी टीकाबहादुर केसीले जनाए। अफर नस्विकारेपछि ज्यान मार्ने धम्की गत असोज ९ गते धनुषाको सबैला नगरपालिका१२ रघुनाथपुरमा बलात्कृत किशोरीले घटना लुकाउन पैसाको अफर नस्विकारेपछि उनको परिवारलाई ज्यान मार्ने धम्की आयो। १५ वर्षकी बालिकाको बलात्कारमा संलग्नहरूका परिवारले १२ लाख रुपैयाँ एकमुष्ट दिएर मुद्दा गाउँमै मिलाउन दबाब दिए। एक महिनाअघि चार जनाले ती बालिकामाथि सामूहिक बलात्कार गरेका थिए। आरोपी दुई जना पुर्पक्षका लागि थुनामा छन्। राजनीतिक दलका नेतासहित आठ जनाको समूहले उक्त घटना ढाकछोप गर्न पञ्चैती राखेका थिए। यस्तो छ बलात्कारको तथ्यांक प्रदेश प्रहरी कार्यालयको तथ्यांकअनुसार आर्थिक वर्ष २०७४०७५ मा प्रदेशका आठ जिल्लामा १ सय ७० वटा बलात्कारका मुद्दा दर्ता भएका छन्। त्यस्तै २०७५०७६ मा २ सय ९६ र २०७६०७७ मा २ सय ८५ वटा बलात्कारका मुद्दा दर्ता भएका छन्। चालू आव २०७७०७८ को हालसम्म ७६ वटा बलात्कार मुद्दा दर्ता भएको तथ्यांक छ। यस्ता धेरै घटनाहरू प्रहरीसम्म नआइपुग्दै पञ्चहरूले गाउँमै मेलाउँदै आएका छन्। बलात्कारीलाई फाँसीको माग बलात्कारीलाई फाँसी दिनुपर्ने माग राख्दै सोमबार प्रदेश २ को अस्थायी राजधानी जनकपुरधाममा नारा, जुलससहित प्रदर्शन गरिएको छ। पोलपोलमा सरकार, टोलटोलमा बलात्कार, बलात्कारीलाई फाँसी दे जस्ता नारा लगाउँदै युवाले जिल्ला प्रहरी कार्यालय धनुषाअघि प्रदर्शन गरे। बलात्कारविरुद्ध युवा संगठनले गरेको प्रदर्शनमा ओली सरकारको चर्को आलोचना भएको थियो। संविधान संशोधन गरेर बलात्कारीलाई फाँसीको सजाय व्यवस्था गरिनु पर्छ , संगठनकी अध्यक्ष गुञ्जा रायले सरकारसँग माग गरिन्। बलात्कारीलाई कडा कारबाही नहुँदा यस्ता घटना बढ्दै गएको प्रति सामाजिक अभियन्ता सरोज रायले चिन्ता व्यक्त गरे। पीडकहरूलाई राजनीतिक बलमा प्रहरी प्रशासनले संरक्षण दिइरहेको छ , अभियन्ता सरोज मिश्रले दाबी गरे। प्रदेश २ सरकारले बेटी पढाऊ, बेटी बचाऊ नारा लिएर कानमा तेल हालेर सुतेको जनकपुरकी विजेता झाले व्यंग्य गरिन्। नेविसंघका महोत्तरी जिल्ला अध्यक्ष आशुतोष झाले देशमा बढ्दै गरेको बलात्कार घटनालाई गृहमन्त्री रामबहादुर थापा बादलले अरू देशसँग तुलना गरेकोमा आक्रोश व्यक्त गरे। गाउँको आफ्नै कानुन मधेसका गाउँगाउँमा देशको कानुन होइन, पञ्चको कानुन चल्छ। कानुनभन्दा व्यवहार ठूलो भन्ने मान्यतासहित गाउँमा चोरी, लागूऔषधका घटना मात्र होइन, कथित बोक्साबोक्सी, बालविवाह, बहुविवाह, बलात्कारजस्ता संवेदनशील घटनामा रातारात पञ्चैती बसेर निर्णय हुने गरेको छ। नेकपा प्रदेश कमिटी सदस्य तथा पूर्वसंविधान सभा सदस्य निशा साहले गाउँमा हुने पञ्चैतीमा पीडितमाथि न्यायभन्दा अन्याय बढी हुने गरेको बताउँछिन्।पीडितहरू प्रहरी कार्यालयमा पुग्न सहज वातावरण निर्माणका लागि एउटा अभियानको खाँचो छ,उनले भनिन्। पञ्चैतीविरुद्ध प्रहरी कठोर जघन्य अपराधमा पञ्चैती गर्नेहरूविरुद्ध प्रहरी कठोर रूपमा प्रस्तुत भएको नम्बर२ प्रदेश प्रहरी कार्यालय जनकपुरधामका डीआईजी धीरजप्रताप सिंहले बताए। जघन्य अपराधका घटनामा मिलापत्रले पीडितलाई झन् पीडा दिन्छ, उनले भने। सामान्य झैंझगडा बाहेकका घटना गाउँमै पञ्चैती गराएको खण्डमा प्रहरीलाई हस्तक्षेप गरिएको ठानी उनीहरूलाई कारबाही गर्न प्रहरी हेटक्वाटरकै निर्देशन रहेको उनले बताए। बलात्कार घटनामा मिलापत्र गराएको आरोपमा सिरहाबाट पक्राउ परेका पञ्चहरु"
सबै प्रकारका परीक्षा गर्न सरकारको सैद्धान्तिक स्वीकृति,"काठमाडौं : सरकारले जनस्वास्थ्य एवं सुरक्षासम्बन्धी मापदण्डको पूरा पालना गर्ने गरी यसअघि रोकिएका सबै तह, विषय र प्रकृतिका परीक्षा सञ्चालन गर्न सैद्धान्तिक स्वीकृति दिएको छ। यही असोज १९ गते बसेको मन्त्रिपरिषद् बैठकले सङ्घीय सरकार, प्रदेश सरकार र स्थानीय तहबाट जारी स्वास्थ्य मापदण्ड पूरा पालना गर्ने गरी परीक्षा सम्बद्ध आयोग, विश्वविद्यालय, प्रतिष्ठान, बोर्ड, परिषद्, विद्यालय तथा शिक्षण संस्थालाई परीक्षा सञ्चालन गर्न स्वीकृति दिएको हो। बैठकले जनस्वास्थ्यका मापदण्ड पालना गरी व्यावसायिक तालीम प्रदायक संस्थालाई २५ जनाभन्दा कम सहभागी हुने छोटो अवधिको व्यावसायिक तालिम सञ्चालन गर्न अनुमति दिने निर्णय गरेको सरकारका प्रवक्ता प्रदीपकुमार ज्ञवालीले जानकारी दिए। बैठकले मदन भण्डारी विज्ञान तथा प्रविधि विश्वविद्यालय पूर्वाधार निर्माण विकास समिति (गठन) आदेश, २०७५ संशोधन गर्ने तथा मन्त्रिपरिषद्को गत वैशाख १४ गतेको निर्णयबाट स्थगन भएको राष्ट्रिय परीक्षा बोर्डका कर्मचारीको पदपूर्तिसम्बन्धी प्रक्रियालाई सञ्चालन गर्ने स्वीकृति दिने निर्णय गरेको छ। यस्तै शिक्षक सेवा आयोगका अध्यक्ष र एक महिलासहित अन्य दुई सदस्यको नियुक्तिका लागि सिफारिश गर्न लोकसेवा आयोगका अध्यक्षका अध्यक्षतामा त्रिभुवन विश्वविद्यालयका उपकुलपति र शिक्षा, विज्ञान तथा प्रविधि मन्त्रालयका सचिव सदस्य रहेको सिफारिश समिति गठन गर्ने निर्णयसमेत गरेको छ। बैठकले कालीमाटी फलफूल तथा तरकारी बजार विकास समितिका अध्यक्षमा कृषि तथा पशुपन्छी विकास मन्त्रालयका सहसचिव डा योगेन्द्रकुमार कार्कीलाई तोक्ने र कार्यकारी निर्देशकमा वरिष्ठ कृषि अर्थ विज्ञ विनोदकुमार भट्टराईलाई नियुक्त गर्ने निर्णय गरेको छ। साउदी अरबको जेद्दामा रहेको राजपत्राङ्कित प्रथम श्रेणी (प्रशासन समूह), सहसचिवस्तरको दरबन्दी चीनस्थित नेपाली महावाणिज्यदूतावास छेन्दुमा स्थानान्तरण गर्ने, राष्ट्रपति कार्यालयको सङ्गठन संरचना र दरबन्दी तेरिज स्वीकृत गर्ने, सञ्चार तथा सूचना प्रविधि मन्त्रालयअन्तर्गत २०७७०७८ का लागि राष्ट्रिय सूचना प्रविधि केन्द्र काठमाडौँका लागि सात र डिजास्टर रिकभरी केन्द्र हेटौँडाका लागि नौसहित १६ तथा विज्ञापन बोर्डको आर्थिक वर्ष २०७७०७८ का लागि पाँच अधिकृतस्तरको अस्थायी दरबन्दी स्वीकृत गरिएको छ। यसैगरी अवैतनिक वाणिज्यदूतसम्बन्धी (पाँचौँ संशोधन) नियमावली, २०३९ मा भएको व्यवस्थाबमोजिम केही अवैतनिक महावाणिज्यदूतको पदावधि थप गरिएको छ। इरानको तेहरानमा कार्यरत अवैतनिक महावाणिज्य दूत शाहरम शान्तियाइ, मलेसियाको सेलेङ्गार शहरमा कार्यरत अवैतनिक वाणिज्यदूत तोयो स्वी लेङ, इण्डोनेसियाको जाकार्तामा कार्यरत अवैतनिक वाणिज्यदूत बल्ली सुपुत्र जनो सती, इजरायलको हाइफा र वीरशेभा शहरमा कार्यरत अवैतनिक वाणिज्यदूत क्रमशः निमरड वर्ग र इयान नीरको पदावधि आगामी चार वर्षका लागि थप गर्ने निर्णय गरिएको परराष्ट्रमन्त्री ज्ञवालीले जानकारी दिए। यस्तै अमेरिकाका इलिनोइस, मेरिल्याण्ड र ओहियो शहरमा कार्यरत महावाणिज्यदूत क्रमशः मरभिन ए ब्रस्टिन, प्रेमराजा महत र डा विलियन सी, क्यासेल तथा अमेरिकाकै हवाई र सियाटल शहरमा अवैतनिक वाणिज्यदूतमा कार्यरत क्रमशः मेरी सी क्यारोल र एसी शेर्पाको अवधि आगामी चार वर्षका लागि थप गर्ने निर्णय गरिएको बताइएको छ । यसैगरी बेल्जियमको फ्ल्याण्डर्स क्षेत्रमा इन्ग्रिड सेस्टर्सल्युटेनलाई आगामी चार वर्षका लागि अवैतनिक नेपाली वाणिज्यदूतमा नियुक्त गर्ने, ग्रीसको एथेन्स शहरमा अवैतनिक वाणिज्यदूतमा कार्यरत इम्मानोइल काराभेलाकिसको पदावधि आगामी चार वर्षलाई थप गर्ने र निजलाई महावाणिज्यदूतमा पदोन्नति गर्ने निर्णय भएको छ। यस्तै लेबनानको बेरुत शहरमा अवैतनिक वाणिज्यदूतमा कार्यरत एलशेख मोहमद वासम गोजायललाई प्रशंसनीय कार्य गर्दै आइरहेकाले महावाणिज्यदूतमा पदोन्नति गर्ने निर्णय भएको छ।"
चौतारामा महिला मृत फेला,विराटनगर : मोरङको उर्लाबारी नगरपालिका९ की एक महिला घर नजिकैको चौतारामा बुधबार बिहान मृत फेला परेकी छन्। नगेन्द्र खरेलकी श्रीमती ४५ वर्षीया सीता खरेललाई स्थानीय बासिन्दाले नागीटोलको चौतारोमा मृत फेला पारेर प्रहरीलाई जानकारी दिएका थिए। प्रहरीले घटनाका बारेमा बिहान ६ बजेतिर थाहा पाएको थियो। मोरङ प्रहरी प्रमुख एसपी सन्तोष खड्काका अनुसार सीता बेलुका श्रीमानसँगै गाउँ गएको पाइएको छ। दुवै जनाले मादक पदार्थ सेवन (मापसे) गरेपछि श्रीमान अर्को गाउँतिर गएको र श्रीमती भने घर फर्केको प्रारम्भिक अनुसन्धानबाट खुलेको उनले बताए। तर घरै नपुगेकी सीता भने बुधबार बिहान चौताराको फलैँचामा मृत भेटिएकी हुन्। प्रहरीले श्रीमान श्रीमती दुवै जना मापसे गरेर हिँड्ने गरेको तथा अत्याधिक सेवनका कारण घर पुग्न नसक्दा चौतारामा सुतेकै फलैँचामा मृत्यु भएको हुनसक्ने अनुमान गरेको छ। घर पुगेर खोजी गर्दा आफूले श्रीमतीलाई नभेटेको नगेन्द्रले प्रहरीलाई बताएका छन्। मोरङ प्रहरी प्रमुख एसपी खड्काले शवलाई पोस्टमार्टमका लागि झापाको दमकस्थित आम्दा अस्पतालमा लगेर घटनाका बारेमा थप अनुसन्धान थालिएको जानकारी दिए।
शेफोक्सुण्डो निकुञ्जमा ड्रोनबाट गस्ती,"डोल्पा : शेफोक्सुण्डो राष्ट्रिय निकुञ्जमा चोरी शिकारीलाई रोक्न ड्रोन क्यामेराबाट गस्ती गरिने भएको छ। नोपलको सबैभन्दा ठुलो निकुञ्ज शेफोक्सुण्डो राष्ट्रिय निकुञ्जमा हिउँदको समयमा हुने चोरी शिकारी रोक्न अत्याधुनिक ड्रोन क्यामेराको प्रयोग गरी तस्करहरुको निगरानी राख्ने जनाइएको छ। शेफोक्सुण्डो राष्ट्रिय निकुञ्जमा पर्ने नेपालकै गहिरो फोक्सुण्डो तालमा आयोजित १६ औं जिल्लास्तरीय वन्यजन्तु अपराध नियन्त्रण इकाइको बैठकले यस्तो निर्णय गरेको निकुञ्जका प्रमुख संरक्षण अधिकृत सरोजमणी पौडेलले जनाकारी दिए। प्रमुख संरक्षण अधिकृत सरोजमणी पौडेलका अनुसार बैठकबाट हिउँदको समयमा अत्याधिक चिसोको कारण निकुञ्जका पोष्टहरु गाभिने भएकाले ड्रोन प्रविधिबाट अनुगमन गर्दा चोरी शिकारी र तस्करको बारे सहजै जानकारी लिन सकिने दावी गरे। फोक्सुण्डो तालको किनारमा बसेको बैठकले निुकुञ्जको सुरक्षार्थ रहेको नेपाली सेनाको गुल्ममा थप सुरक्षाबल माग गर्ने, यार्सागुम्बा संकलनमा निर्देशिका सच्याउन केन्द्रमा पहल गर्ने, बन्यजन्तु अपराध नियन्त्र इकाइको संयन्त्रलाई संघियता अनुसारको बनाउन राष्ट्रिय निकुञ्ज विभागमा लेखी पठाउने लगायतका महत्वपूर्ण निर्णय गरिएको प्रमुख संरक्षण अधिकृत सरोजमणी पौडेलले जनाकारी दिए। जाडो समयमा स्थानीय समेत करिब छ महिनाका लागि पशु चौपाय सहित चिसो छल्न बेशी झर्ने भएकाले यस समयमा तस्करहरुको बिगबिगी हुने हुँदा आधुनिक प्रविधिबाट गस्ती सुरु गरिने निकुञ्जको दावी छ। नेपालमै पहिलो पटक ३ हजार ६ सय मीटर उचाइमा जिल्लास्तरीय वन्यजन्तु अपराध नियन्त्रण इकाइको बैठक बसेको प्रमुख संरक्षण अधिकृत सरोजमणी पौडेलले जिकीर गरे। वन्यजन्तु अपराध नियन्त्रण इकाइ तत्कालीन राष्ट्रिय निकुञ्ज विभागको महानिर्देशक हुँदा कृष्णप्रसाद आचार्यले स्थापना गरेका थिए भने फोक्सुण्डो तालमा भएको संस्थापक आर्चाय आफैं उपस्थित रहेका थिए। निकुञ्ज क्षेत्रमा चोरी निकाशी बढेकाले निरन्तर रुपमा संरक्षण गरिराख्न सबैको भुमिका जरुरी रहेको वन सचिव कृष्णप्रसाद आचार्यले बताए। आर्चायले ठुलो भुगोल, कम जनशक्ति र भौगोलिक रुपमा विकट शेफोक्सुण्डो राष्ट्रिय निकुञ्जको संरक्षणका लागि आधुनिक प्रविधिबाट गस्ती गर्न अति आवश्यक भएको बताए। शेफोक्सुण्डो राष्ट्रिय निकुञ्ज क्षेत्रमा संघ तथा कर्णाली प्रदेशबाट स्विकृत विकास योजनाहरु राष्ट्रिय निकुञ्ज विभागको अनुमति लिएर मात्रै सञ्चालन गरिने सबैको हित अनुरुप हुने विश्वास रहेको आर्चालय बताए। शेफोक्सुण्डो राष्ट्रिय निकुञ्ज डोल्पा र मुगु जिल्लामा फैलिएको नेपालकै सबैभन्दा ठुलो निकुञ्ज हो।"
जाजरकोटमा जीप दुघर्टना : वडाध्यक्षसहित पाँच जनाको मृत्यु,"जाजरकोट : जाजरकोटको जुनीचाँदेमा जीप दुर्घटना हुँदा बडाध्यक्षसहित पाँच जनाको मृत्यु भएको छ। दुई जना बेपत्ता भएका छन्। एक जना गम्भीर घाइते भएका छन्। जाजरकोट सदरमुकाम खलंगाबाट जुनीचाँदेतर्फ गइरहेको भे १ ज ९३५ नम्बरको जीप जुनीचाँदे गाँउपालिका १ औलभीरमा दुघर्टना हुँदा पाँच जनाको मृत्यु भएको हो। प्रहरीका अनुसार मृत्यु हुनेमा जुनीचाँदे गाँउपालिका वडा नम्बर ११ का वडाध्यक्ष अमरबहादुर शाही, वडा नम्बर ११ कै ६२ वर्षीय कृतिबहादुर शाही र सोही वडाका स्वास्थ्यकर्मी ३२ वर्षीय खेमराज शाहीको मृत्यु भएको छ। त्यस्तै वडा नम्बर ५ गर्खाकोटका २९ वर्षीय कृष्णबहादुर शाही र २५ वर्षीया मालिका बस्नेतको मृत्यु भएको जिल्ला प्रहरी प्रमुख डिएस्पी किशोर श्रेष्ठले जानकारी दिए। दुई जना मजकोट खोलामा बेपत्ता भएका छन्। वडा नम्बर ११ का नरबहादुर बुढा गम्भीर घाइते भएका छन्। उनको उपचारका लागि जिल्ला सदरमुकाम खलंगा ल्याइँदैछ। औलभीरबाट खसेको गाडी करीव दुई सय मिटर तल रहेको मजकोट खोलमा परेको थियो। अहिले गाडी खोलामै छ। वडाध्यक्ष शाहीको शव मात्र निकालिएको छ। अन्यको सव पानी भित्रै खोलामा रहेको र निकाल्न पहल भैरहेको डिएस्पी श्रेष्ठले बताए। गाडी चालक गोरख बस्नेत फरार रहेका छन्। घटनास्थल सदरमुकाम खलंगादेखि २० कोष पश्चिम पर्दछ।"
नेपालीको हत्यामा एक भारतीय थुनामा,"राजविराज : गाउँका पञ्चहरूले मिलाउन खोजेको सप्तरीको हत्या घटनाका एक आरोपित थुनामा परेका छन्। नेपाली भूमिमा प्रवेश गरी एक नेपालीको हत्या गरेको आरोपमा भारत विहार मधुवनी जिल्ला, लौकही प्रखण्ड, ग्राम पञ्चायत करियौत८ का १९ वर्षीय प्रदीपकुमार यादव पुर्पक्षका लागि सोमबारदेखि राजविराज कारागार थुनामा परेका हुन्। सप्तरी जिल्ला अदालतको आदेशमा यादव पुर्पक्षका लागि थुनामा परेको र सोही ठाउँका भारतीय २० वर्षीय देवगोरा यादव र १८ वर्षीय सरोज यादवविरुद्ध वारेन्ट जारी गरिएको अदालतका स्रेस्तेदार कुमार मास्केले बताए। यस्तो थियो घटना भदौ ६ गते अपराह्न, सप्तरीको डाक्नेश्वरी नगरपालिका६ कटैयामा एक हुल भैंसी देखियो। धानबालीमा चर्दै गरेको भैंसीको हुल देखेर ६५ वर्षीय किसान रामदेव यादव लाठी लिएर धपाउन पुगे। तर, विडम्बना यही कारण रामदेवले ज्यान गुमाउनु पयो। दसगजा नजिकै रहेको उनको खेतमा चरिरहेका भैंसी लखेटेर कुटेको भन्दै भैंसी चरुवा भारतीय युवाहरूले लाठीले निर्घात कुटपिट गर्दा रामदेवको करङ भाँचियो। टाउको र पेटमा गम्भीर चोट लागेर सिकिस्त घाइते भए। गम्भीर घाइते रामदेवको उपचारका क्रममा १६ दिनपछि भदौ २१ गते धरानस्थित बीपी कोइराला स्वास्थ्य विज्ञान प्रतिष्ठानमा मृत्यु भएको उनका छोरा ललनले बताए। वर्षौंदेखि यहाँका किसान र भारतीय नागरिकबीच यस्तै संघर्ष चलिरहेको बताउँदै वडा६ का वडाध्यक्ष रामनारायण यादवले भारतीयको कुटपिटका कारण रामदेवको मृत्यु भएको बताए। पुस्तौंदेखि बसोबास गर्दै आएका सीमाका नागरिकको झुपडी कैयौंपटक भारतीय सुरक्षाकर्मीबाट उजाडिएको र भारतीय पक्षको हस्तक्षेपको प्रतिवाद गर्दा ज्यान गुमाउनु परेको सीतानन्द मण्डलले बताए। नेपाली भूमिमा प्रवेश गरी भएको यो घटनामा समेत गाउँका पञ्चहरूले मिलापत्र गर्ने निकै प्रयास गरे। पञ्चहरूको प्रभावमा प्रहरीले पनि मिलापत्र गराउन चाह्यो। वडाध्यक्ष यादवले कुटपिट गर्ने आरोपित प्रदीप र उनका बुवा चन्देश्वरलाई कटैयाका गाउँलेले तत्कालै घटनास्थलबाट नियन्त्रणमा लिएकोमा चन्देश्वरलाई छाडे पनि प्रदीपलाई भदौ १३ गते इलाका प्रहरी कार्यालय पातो हुँदै इलाका प्रहरी कार्यालय कल्याणपुरमा बुझाएको जानकारी दिए। इलाका प्रहरी कल्याणपुरका इन्स्पेक्टर धर्मराज मुडभरीले भदौ १३ गते प्रहरीले गिरफ्तार गरेको जनाए। गाउँमै राखेर गरिएको छलफल सफल नभएपछि प्रदीपलाई एक सातापछि प्रहरीमा बुझाएको उपमेयर इन्दुदेवी यादवका श्रीमान् ओमप्रकाश यादवले बताए। प्रहरी हिरासतमा राखिएका आरोपितको पक्षबाट उपचार खर्चबापत ८० हजार रुपैयाँ दिलाइएको जानकारी उनले दिए। गाउँले पञ्चहरूले मृत्युशय्यामा छट्पटाइरहेका घाइतेको उपचार खर्च दिलाएर मिलापत्र गर्ने प्रयास गरिरहे। मिलापत्रको सम्भावना देखेर प्रहरीले पनि ज्यान मार्ने उद्योगको उजुरी दर्ता नगरी आरोपितलाई हिरासतमा ९ दिनसम्म राख्यो। घाइतेको मृत्युपछि भने भदौ २२ गते उजुरी दर्ता गर्न इलाका प्रहरी कार्यालय कल्याणपुर बाध्य भयो। मृतकका छोरा ललनले इलाका प्रहरी कार्यालय धरानमा पोस्टमार्टमका लागि दिएको उजुरीका आधारमा समेत कारबाही अगाडि बढाउनुपर्ने अवस्था थियो। अदालतको आदेशमा सोमबारदेखि हत्या आरोपित थुनामा छन्। तर, अहिले पनि दुवै देशका पञ्चहरू मृतकका परिवारलाई क्षतिपूर्ति दिलाएर मुद्दा मिलाउने प्रयासमा निरन्तर लागिरहेका छन्।"
२ महिने शिशुको मृत्युपछि कोरोना रिपोर्ट पोजिटिभ,झापा : झापाको मेची अस्पतालमा उपचारका क्रममा मृत्यु भएका दुई महिने शिशुमा कोरोना संक्रमण देखिएको छ । भद्रपुर नगरपालिका ८ का शिशुमा निमोनियाको समस्या थियो । उनलाई श्वासप्रश्वासमा समस्या देखिएपछि मंगलबार बिहान मेची अस्पताल पुर्याइएको थियो । शिशुमा कोरोनाको लक्षण देखा परेपछि मध्यान्ह् १२ बजे स्वाब संकलन गरिएको अस्पतालले जानकारी दिएको छ । शिशुमा श्वासप्रश्वासमा समस्या बढ्दै गएपछि स्वाब लिइएको थियो । स्वाब लिएको ६ घण्टाभित्रै शिशुको मृत्यु भएको अस्पतालका सूचना अधिकारी मनोज पोख्रेलले जानकारी दिए । अस्पतालले शिशुको मृत्यु भएको जानकारी आफन्तलाई दिएपछि आफन्तले शिशुको शव बुझेर घर लगेको तीन घण्टापछि कोरोना पुष्टिको रिर्पोट आएको थियो । मृतक शिशुमा संक्रमण पुष्टि भएपछि उनको घर आसपास क्षेत्र सिल गरिएको छ। भद्रपुर नगर स्वास्थ्य शाखाका अनुसार शिशुको दाहसंस्कारका लागि नेपाली सेनालाई जिम्मा लगाइने भएको छ । शिशुसँगै सम्पर्कमा रहेका अन्य परिवारका सदस्यको स्वाब पनि बुधबार लिइने तयारी भएको जिल्ला स्वास्थ्य कार्यालयका कार्यक्रम संयोजक जीवन चौलागाईले जानकारी दिए ।
बैतडीका स्थानीय तहमा कोभिड अस्पताल बन्दै,"बैतडी : बैतडीका ९ वटा स्थानीय तहमा अस्थायी कोभिड अस्पताल बन्ने भएका छन् । कोरोना भाइरसको बढ्दो जोखिमलाई ध्यानमा राखेर अस्थायी कोभिड अस्पताल निर्माण हुने स्वास्थ्य कार्यालयका प्रमुख योगेशप्रसाद भट्टले जानकारी दिए । संघीय सरकारले अस्पताल नभएका स्थानीय तहहरुमा अस्थायी कोभिड अस्पताल निर्माणका लागि बजेट पठाइसकेको उनले बताए । जिल्लाका ९ स्थानीय तहमा ५ बेडका अस्थायी कोभिड अस्पताल निर्माण हुने भट्टले जानकारी दिए । स्थानीय तहमा अस्थायी कोभिड अस्पताल निर्माणका लागि १० लाखका दरले बजेट पठाइएको छ । बैतडीमा दशरथचन्द नगरपालिका बाहेकका सबै स्थानीय तहमा ५ बेडका अस्थायी कोभिड अस्पताल निर्माण हुने स्वास्थ्य कार्यालयले जनाएको छ । जिल्लाको दोगडाकेदार गाउँपालिका, पुर्चौंडी नगरपालिका र सिगास गाउँपालिकाले अस्पताल सञ्चालनका लागि आवश्यक जनशक्तिको समेत माग गरिसकेका छन् । ती अस्पतालमा एकजना चिकित्सक, २ जना स्टाफ नर्स र एकजना कार्यालयको सहयोगीको ३ महिनाका लागि दरबन्दी रहेको स्वास्थ्य कार्यालयका प्रमुख भट्टले जानकारी दिए । १० लाख बजेट मध्ये स्थानीय तहहरुले ५ लाख बेड लगायतका सामग्री खरिदमा खर्च गर्नुपर्नेछ भने ५० हजार बराबरको औषधि खरीद गर्नुपर्नेछ । यस्तै ४ लाख ५० हजार जनशक्ति जनशक्ति परिचालनमा खर्च गर्नुपर्नेछ । यी अस्पताल तीन महिनाका लागि सञ्चालन गर्नुपर्ने भएकाले स्थानीय तहमै भएका स्वास्थ्य संस्थामा यी अस्पताल सञ्चालन गर्नुपर्ने बताइएको छ । जिल्लाको पाटन नगरपालिकाले पनि केही दिनभित्रै जनशक्ति माग गर्ने तयारी गरेको नगरपालिकाका स्वास्थ्य शाखा प्रमुख मदनसिंह महराले जानकारी दिए । उनले भने, 'प्राथमिक स्वास्थ्य केन्द्रमै ५ बेडको अस्थायी कोभिड अस्पताल निर्माणका लागि कार्यपालिकाले निर्णय गरिसकेको छ । केही दिनभित्रै जनशक्ति माग गरेर अस्पताल सञ्चालन गरिनेछ ।' यस्तै सिगास गाउँपालिकाले पनि अस्थायी कोभिड अस्पताल सञ्चालनको तयारी गरेको स्वास्थ्य शाखा प्रमुख घनश्याम बोहराले जानकारी दिए । उनले अस्थायी कोभिड अस्पताल सञ्चालनका लागि आवश्यक जनशक्तिका लागि आवेदन आह्वान गरिसकेको बताए।"
आफन्तबाटै यौनजन्य अपराध,"भोजपुर : घटना १  षडानन्द नगरपालिका८ तुङ्गेछाका रञ्जित लिम्बूले नातामा बहिनी पर्ने १३ वर्षकी बालिकालाई करणी गरे। कोही नभएको मौका छोपेर आफ्नै काकाकी छोरीलाई फकाइफुल्याई करणी गरेको पाइएपछि प्रहरीले उनलाई गिरफ्तार गर्यो। हाडनाता करणीको अभियोग लागेका उनलाई प्रहरीले पुर्पक्षमा राख्यो। घटना २  भोजपुर नगरपालिका९ पानीट्यांकीमा नातामा आफ्नै दाजु पर्नेबाट १५ वर्षीया बालिका बलात्कृत भइन्। स्थानीय सुमन सुन्दासले करणी गरेको खुलेपछि प्रहरीले नियन्त्रणमा लिएर अनुसन्धानपश्चात् अदालतमा बुझायो। पीडित बालिकाको थप संरक्षण तथा उपचारका लागि दीर्घकालीन संरक्षण गृह विराटनगर पठाइयो। घटना ३  रामप्रसाद राई गाउँपालिका३ भुल्केमा आफ्नै काकाबाट एक किशोरी बलात्कारको सिकार भइन्। घरमा कोही नभएको मौकामा स्थानीय प्रेम दाहालले १७ वर्षीया भतिजीलाई करणी गरेको खुलेपछि उनलाई प्रहरीले नियन्त्रणमा लिई पुर्पक्षका लागि राख्यो। घटना ४  पौवादुङमा गाउँपालिका५ सानो दुम्माकी १५ वर्षीया बालिका पनि आफ्नै काकाबाट बलात्कृत भइन्। स्थानीय राईले सुस्त मनस्थितिकी भतिजीलाई फकाइफुल्याई करणी गरेको खुलेपछि उनलाई पीडित परिवारले प्रहरीमा बुझायो। पीडित बालिकालाई सुस्त मनस्थिति सरोकार मञ्च झापा पठाइएको छ। घटना ५  टेम्केमैयुङ गाउँपालिका९ लेखर्कमा ससुराले आफ्नै बुहारीलाई जबरजस्ती करणी गरेर गर्भवती बनाएपछि असोज ३ गते प्रहरीले उनलाई नियन्त्रणमा लियो। डर, धम्की दिँदै घरमा कोही नभएको मौका पारेर स्थानीय जयबहादुर राईले २० वर्षीया बुहारीलाई पटकपटक करणी गरेको प्रहरीको अनुसन्धानमा खुल्यो। राईलाई मुद्दा दर्ता गरी जेल चलान गरिएको छ भने पीडित महिलालाई संरक्षण गृहमा राखिएको छ। भोजपुरमा केही वर्षयता यस्ता घटना बढेका छन्। गत जेठ मसान्तयता मात्रै १५ वटा जबरजस्ती करणीका घटना प्रहरीमा दर्ता भएका छन्। तथ्यांकअनुसार २०७६७७ मा भोजपुरमा २० जना बालिका बलात्कारको सिकार भए। अधिकांश घटनामा नाता पर्ने वा घर समाजकै चिनजानका व्यक्तिबाट यस्ता घटना भएका छन्। कानुनी अज्ञानताका कारण ग्रामीण भेगका बालिका तथा महिला डर त्रास र धम्कीले आफन्तबाटै बलात्कार हुने गरेको प्रहरी अनुसन्धानले देखाएको छ। नातेदारबाट बालबालिका र महिलाको सुरक्षामा गम्भीर समस्या र चुनौती बनेका प्रहरीको बुझाइ छ। जिल्ला प्रहरी कार्यालय भोजपुरका डीएसपी कृष्णकुमार चन्द भन्छन्, घर र समाज बाहिरबाट हुने असुरक्षाको त कुनै विकल्प होला तर घर र समाज वरपर भने बालिका र महिलाहरूको असुरक्षा गम्भीर समस्या र चुनौतीको रूपमा देखिएको छ। एकातर्फ अशिक्षा र अर्कोतर्फ बढ्दो सामाजिक सञ्जाल र भर्चुअल जीवनशैलीको लगावले परिवारका सदस्यबीच हेलमेल कम हुँदा यस्ता घटना बढ्न थालेको चन्दको ठहर छ। व्यक्तिको हुर्काइ, संगत, र सामाजिक परिवेशले यस्ता घटना बढ्ने उनले बताए। बालबालिकाको हातमा सामाजिक सञ्जाल र प्रविधिको पहुँच पुगेपछि विभिन्न सामग्रीको खोजी र उत्सुकता बढ्नाले बलात्कारका घटना बढ्न थालेको प्रहरीको अनुसन्धानले देखाएको छ। बाबुबाट छोरी, दाजुबाट बहिनी, मामाबाट भाञ्जी, ससुराबाट बुहारी नै असुरक्षित भएपछि छोरी चेली दिनानुदिन असुरक्षित बन्न थालेका छन्। जबरजस्ती करणी, घरेलु हिंसाबाट पीडित बालबालिका र महिलालाई ३५ दिनको अल्पकालीन संरक्षणका लागि विकास र सचेतनाका लागि सामाजिक संस्था (सोडा) को सेफ हाउसमा राख्ने गरिएको छ। पारिवारिक अवस्था, गरिबी, व्यक्तिगत प्रलोभन र सूचना प्रविधिको गलत प्रयोगले यस्ता घटनामा वृद्धि भएको सेफ हाउस प्रमुख नवीन प्रधान बताउँछन्। बालबालिका असुरक्षित हुनुमा स्वयं अभिभावक सचेत नहुँदा बालबालिका असुरक्षित बन्ने गरेका महिला तथा बालबालिका अधिकारकर्मीको बुझाइ छ। चिनजानकै व्यक्ति बालबालिकासँग अनावश्यक रूपमा नजिक हुने, खेल्ने र घुमाउन लैजाने बहाना गर्छ भने अभिभावक चनाखो हुनुपर्ने महिला अधिकारकर्मी लीलामाया तामाङले बताइन्।"
घर बनाउने चिन्ता,"सिन्धुपाल्चोक : बस्ती नै सखाप पार्ने गरी आएको पहिरोबाट जोगिएका जुगल गाउँपालिका२, लिदीका आसमान दोङ अब सुरक्षित र स्थायी घर कसरी बनाउने भन्ने चिन्तामा छन्। सेलाङको बाँसखर्कमा टेन्ट हालेर अस्थायी सेल्टरमा बसेका आसमान चिसो बढ्दै गएपछि हिमाली डाँडामा टेन्टभित्र रात गुजार्न कठिन हुने भएकाले स्थायी बासस्थानको चिन्तामा परेका हुन्। राहत वितरण र बस्ती निरीक्षणमा आएका नेताले पुनर्बासको आश्वासन दिए पनि सरकारले घर बनाइदिनेमा ढुक्क हुन नसकेका आसमान जग्गा पाए दुःखजिलो गरेर पनि हिउँदे सिरेटो चल्नुअघि नै छाप्रो बनाउन चाहन्छन्। सरकारका ठूला नेताले नै सुरक्षित ठाउँमा राख्छौं भनेकाले घर बनाइदिन्छन् कि भन्ने आशाचाहिँ छ, आसमान भन्छन्, तर सरकारले घरचाहिँ अर्को वर्षातसम्म पनि बनाइदिने हो कि होइन ? बाँसखर्कमै सेल्टर लिएर बसेका निमाछिरिङ दोङ पहिरोबाट बाँचेकोमा अझै ढुक्क हुन सकेका छैनन्। तत्काललाई पहिरोले नभेट्ने ठाउँमा अस्थायी बास पाए पनि बाँच्नुपर्ने लामो जीवन अब कहाँ बिताउने भन्ने उनलाई चिन्ता छ। परिवारका आमा, श्रीमती र छोरी गुमाएका निमा आफू एक्लो भए पनि अबको बास कहाँ हुने हो भन्ने अन्योलले टेन्टभित्र निर्धक्क निदाउन नसकेको बताउँछन्। पहिरोमा गुमाएका परिवारको सम्झनाले मुटु खाने त छँदैछ, भएको जग्गा र घर गुमाएका हाम्रा लागि अबको स्थायी बासस्थान कहाँ बनाउने भन्ने चिन्ताले पनि निद्रा हराउने गरेको छ, निमाले भने, पहिरोबाट विस्थापित भएका हामीलाई राहत बाँड्न आएका नेताले दिएको आश्वासनले हामीले केही दिनमा सुरक्षित बासस्थान पाउँछौं भन्नेमा ढुक्क हुन सकेका छैनौं। सरकारले घर बनाउन मात्र दुईचार आना जग्गा दिएर जीविकोपार्जन गर्न सम्भव नहुने भएकाले पनि सुरक्षित ठाउँमा बस्ती स्थानान्तरण हुनेमा शंका भएको जिममाया दोङ बताउँछिन्। आफ्नो जग्गा भएको ठाउँमा फेरि पनि पहिरो जानसक्ने भएकाले अन्यत्र लाँदा खेतीपाती र घरपालुवा जनावरका लागि गोठको समेत व्यवस्थापन गर्नुपर्ने उनको माग छ। भूकम्पपछि पनि अन्यत्र जाँदा खेतीपाती र बस्तुभाउ पालनमा समस्या हुने भएकाले धाँजा फाटिएको ठाउँमै घर बनाउँदा यो विपत्ति व्यहोर्नु परेको भन्दै उनले अब पनि सबै कुरालाई ध्यान दिएर बस्ती सार्ने योजना बनाए मात्रै सम्भव हुने बताइन्। लिदीका पहिरोपीडित मात्र हैन घुम्थाङको नागपुजेका ज्ञानलाल प्रधान पनि पहिरोले बस्ती उजाड बनाएपछि सुरक्षित स्थानमा स्थायी आवास निर्माण कसरी गर्ने भन्ने चिन्तामा छन्। सात वर्षअघिको जुरे पहिरो पीडितको पीडालाई नजिकबाट नियालेका प्रधान सरकारबाट केही हुन्छ भन्नेमा विश्वस्त छैनन्। जुरे भन्दा समय परिवर्तन भएको र जिल्लालाई विपद्ग्रस्त क्षेत्र घोषणा गरिएकाले सरकारले पनि केही गर्छ कि भन्ने आशा थपिएको छ, प्रधानले भने, तैपनि सरकारकै मुख ताकेर बस्ने हो भने कति समय लाग्ने हो पत्तो छैन। गत असारयता जिल्लाका विभिन्न ठाउँमा गएको पहिरोले भूकम्पपछि पुनर्निर्माण भएका सात सयभन्दा बढी घर बगाएको छ। पहिरो आसपासका तीन सयभन्दा बढी घर जोखिममा छन्। पहिरो लागेर जोखिममा परेका क्षेत्रको बस्ती स्थानान्तरणका लागि आवश्यक पहल भइरहेको जिल्ला विपद् व्यवस्थापन समितिका अध्यक्ष तथा प्रमुख जिल्ला अधिकारी उमेशकुमार ढकालले बताए। पुनर्बासका लागि प्रक्रिया सुरु गरिसकिएको छ, ढकालले भने, असुरक्षित बस्ती स्थानान्तरण नै गर्नुपर्छ।"
