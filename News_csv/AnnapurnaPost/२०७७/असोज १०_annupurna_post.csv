शीर्षक,विवरण
कालापानी जाने घोरेटो बाटोको ट्र्याक सेनाले खोल्यो,"काठमाडौं : नेपाली सेनाले व्यासको घाँटीबगर इलाकामा कडा चट्टान रहेको भिरमा घोरेटो बाटोको ट्र्याक खुलाएको छ। गत जेठ ९ गतेदेखि काम शुरु गरेको सेनाले ५५० मिटर बाटोको ट्र्याक खुलाएको हो। भारतले सडक निर्माणका क्रममा घाँटीबगर क्षेत्रमा बाटो अवरुद्ध हुँदा व्यास गाउँपालिकाको वडा नं १ छांगरु र तिंकरका बासिन्दालाई आवतजावत गर्न समस्या भएपछि सेनाले बाटो खोल्ने जिम्मा पाएको थियो। चार महिना बढी समय लगाएर सेनाले अप्ठ्यारो ठाउँमा बाटोको ट्र्याक खुलाएको हो। मौसम प्रतिकुल नहुनु, कडा चट्टानी भूगोल र सामान ढुवानीमै समय लागेका कारण ट्र्याक खुलाउने काम ढिलाइ भएको नेपाली सेनाका प्रवक्ता एवं सहायकरथी सन्तोषबल्लभ पौडेलले बताए। 'भिर फुटाएर ट्र्याक खुलाइएको छ', उनले भने 'सफाइ गर्ने काम एक दुई दिनभित्र सकिन्छ।' यो बाटो खुलेसँगै व्यासका बासिन्दालाई जोखिमपूर्ण मानिएको क्षेत्रमा बाटो सहज भएको छ। व्यासको छांगरु र तिंकरका बासिन्दा कार्तिक महिनामा सदरमुकाम खलंगा कुञ्चा झर्ने गर्छन्। व्यासको छांगरुमा ११७ र तिंकरमा ८७ घरधुरीको बसोबास छ। चट्टानी भूगोलले केहि ढिलाइ भए पनि स्थानीयका लागि सहजरुपमा आवतजावत गर्न मिल्ने गरी बाटो निर्माण भएको व्यास२ का बासिन्दा हरकसिंह कार्कीले बताए। घाँटीबगरमा सेनाले बनाएको बाटोमा ट्र्याक राम्रो खुलेको र त्यो बाहेकका अन्य चार पाँच ठाउँमा पुनः बाटो अवरुद्ध भएको उनले बताए। घाँटीबगरमा सेना बसेको क्याम्पको तल ठूलो पहिरो गएको छ। त्यो क्षेत्रमा पनि आवतजावत गर्न निकै सास्ती भएको व्यासको तिंकर पुगेर खलंगा फर्किनुभएका कार्कीले जानकारी दिनुभयो। तलतिरको बाटो नखुलाएसम्म अहिले नै व्यासी कुञ्चा सर्न सक्दैनन्। तम्बाकुमा व्यास गाउँपालिकाको बजेटमार्फत बाटो खुलाउने काम भए पनि कडा चट्टानी भाग भएका कारण खुल्ने सम्भावना छैन्। यो क्षेत्रमा अहिले पनि तारको सहारामा चट्टानी भूभागमार्फत नदी पार गर्नुपर्ने उनको भनाइ छ। यस्तै तम्बाकु नजिकको नयाँ निर्माण गरिएको बाटो सबै भत्किएको छ। कल्जुगाडमा झोलुंगे पूल बगाएको छ भने कल्जगाड भन्दा तल र माथि बाटो भत्किएको छ। सबै ठाउँमा बाटो निर्माण गर्न सके मात्र सहजरुपमा व्याससम्मको बाटो खुल्ने उनले बताए। तम्बाकु भन्दा तलतिर बाटो नहुँदा व्यासबाट फर्किने भेडा व्यवसायी अहिले बुदिमै रोकिएका छन्। घोरेटो बाटो खुलाएको सेनाले लगत्तै सडक निर्माणको काम पनि थालनी गर्नेगरी तयारी भइरहेको नेपाली सेनाका प्रवक्ता पौडेलले बताए। सेनाले दुई ठाउँमा क्याम्प राखेर सडक निर्माणको थालनी गर्ने उनले जानकारी दिए। उनले भने 'अहिले परामर्शदातामार्फत अध्ययन भइरहेको छ।' सो सडकखण्ड निर्माणको जिम्मा पाएको सेनाले विस्तृत आयोजना प्रतिवेदन (डिपीआर) को काम शुरु गरेको छ। सैनिक मुख्यालयका अनुसार मोटर बाटोको डिपीआर तयार पार्न विकास निर्माण गणबाट प्रमुख सेनानी रमेश गुरुङ्गको नेतृत्वमा सैनिक टोली गत साउन २३ गतेदेखि सदरमुकाम खलंगामा छ। महाकाली नदी किनारै किनार भएर सडक निर्माण गर्नुपर्ने बताइएको छ। सडक निर्माण गर्न सके व्यासीको सपना पूरा हुने स्थानीयवासी बताउँछन्। यस क्षेत्रमा धार्मिक पर्यटनको निकै सम्भावना छ। कैलाश पर्वत दर्शन, चीन सँगको व्यापार, अपिहिमाल लगायतका थुप्रै पर्यटकीय क्षेत्र यस क्षेत्रमा पर्छन्। 'अहिले बाटो नहुँदा छांगरु र तिंकरका बासिन्दा सदरमुकाम खलंगा आउन पाएका छैनन्, सदरमुकाममा रहेका त्यहाँका मानिस पनि गाउँ फर्किन पाएका छैनन्, चाँडो बाटो निर्माण भयो भने स्थानीयवासीलाई आफ्नै भूमि भएर गाउँ जान सहज हुन्छ', व्यास१ का बासिन्दा जगदीशप्रताप ऐतवालले भने। सरकारले भारतले अतिक्रमण गरेको कालापानी, लिपुलेक र लिम्पियाधुरासहितको भूगोल समेटेर नक्सा जारी गरेपछि यहाँका बासिन्दा पनि नेपालकै भूमि भएर आवतजावत गर्न पाए भन्नेमा छन्। व्यासीहरु हरेक वर्ष छ महिना व्यास र छ महिना सदरमुकाम खलंगा बस्ने गर्छन्। अहिले व्यासको छांगरुमा सशस्त्र प्रहरीको गुल्मसमेत बसेको छ। बाटो नभएकै कारण सशस्त्र प्रहरीले नेपालकै बाटो भएर खाद्यान्न ढुवानी गर्न हेलिकप्टर कुर्नुपरेको छ। रासस"
अछाममा कोरोना संक्रमित पुरुषको मृत्यु,अछाम : अछाममा कोरोना संक्रमित एकजना पुरुषको मृत्यु भएको छ। जिल्लाको बान्नीगढी जयगढ गाउँपालिका३ बर्दादेविका ३४ वर्षीय पुरुषको शनिबार मृत्यु भएको जिल्ला अस्पतालले जनाएको छ। डोटी अस्पताल प्रयोगशालामा शुक्रबार भएको परीक्षणमा उनको रिर्पोट पोजिटिभ आएको स्वास्थ्य कार्यालय अछामका सुचना अधिकारी देव जोशीले जानकारी दिए। उनी भारतबाट आएर गाउँपालिकाले बनाएको आइसोलेशनमा बसेका थिए। श्वासप्रश्वासमा समस्या देखिएपछि उनलाई आज जिल्ला अस्पताल लगिएको थियो। जिल्लामा हालसम्म चार जनाको कोरोनाका कारण मृत्यु भएको छ। संक्रमितको संख्या १ हजार २२ रहेको स्वास्थ्य कार्यालय अछामले जनाएको छ।
डा केसीको माग सम्बोधन गर्न कांग्रेस नेताहरुको माग,"काठमाडौं : नेपाली कांग्रेसका नेताहरुले चिकित्सा शिक्षा सुधारका लागि अनसनरत बरिष्ठ चिकित्सक गोविन्द केसीका माग सम्बोधन गर्न सरकारको ध्यानाकर्षण गराएका छन्। शनिबार अनसनरत चिकित्सक केसीलाई त्रिवि शिक्षण अस्पताल महाराजगञ्जमा भेटेर कांग्रेस नेताहरुले माग सम्बोधनका लागि सरकारसँग आग्रह गरेका हुन्। कांग्रेस नेताहरु पूर्वअर्थराज्यमन्त्री उदय शम्शेर राणा, गण्डकी प्रदेशका सांसद मेखलाल श्रेष्ठ, रामहरी खतिवडा लगायत शिक्षण अस्पताल पुगेका थिए।उहाँको स्वास्थ्य अवस्था अत्यन्तै नाजुक हुँदै गएको छ, कांग्रेस नेता खतिवडाले भने, उहाँका माग असम्भव केही छैनन्। जुन माग राखेर केसी पटक पटक अनसन बस्नुभएको छ। ति कामहरु त सरकारको जिम्मेवारीभित्र पर्छन्। सरकारले ढिलो नगरी माग सम्बोधन गर्नुपर्दछ। गुणस्तरीय स्वास्थ्य सेवामा आमनागरिकको पहुँचका लागि चिकित्सा शिक्षा सुधारको माग राख्दै केसी अनसनमा छन्। केसीले उठाएका सबै मागहरु जायज छन्। ति मागहरु आमनागरिकका पक्षमा छन्, पूर्व अर्थराज्य मन्त्री राणाले भने, सरकार किन गोविन्द केसीले उठाएका माग सम्बोधन गर्न चाहिरहेको छैन ? यो अचम्मको विषय हो। कांग्रेसकातर्फबाट गण्डकी प्रदेशका सांसद श्रेष्ठले सत्याग्रही केसीलाई सरकारले गरेको अपमान र अभद्र व्यवहारले लोकतन्त्रकै खिल्ली उडाएको टिप्पणि गरे। सत्याग्रहीलाई सम्मान गर्नु लोकतन्त्रको विशेषता हो, तर जननिर्वाचित सरकारले जनताकामा पक्षमा जायज माग राखेर अनसन बसेका व्यक्तिलाई जुन खालको अभद्र व्यवहार गरिरहेको छ, यो अन्त्यन्तै लज्जास्पद विषय हो, उनले भने।"
८९ वर्षे श्रमिकले जब १२ हजार डलर टिप्स पाए,"वासिंटन : गाडी चलाएर पिज्जा डेलिभरी गर्दै हिँड्ने एक वृद्ध श्रमिकले आफ्नो ८९ वर्षको उमेरमा कहिल्यै नसोचेको उपहार हात पारेका छन् । डेर्लिन नेवे नाम गरेका ती वृद्धको पछिल्लो मंगलबार कहिल्यै नसोचेको खुसी र उमंग बोकेर आयो । सधैँ कठिन र नियमित काम गरिरहने उनले सधैँ जस्तो सोचेर मंगलबार पनि भल्देज परिवारको ढोका ढक्ढक्याउन पुगे । पिज्जा सहित त्यहाँ पुग्दा अविश्वसनीय उपहार पाएका थिए । नेवे पापा जोन्सका लागि पिज्जा डेलिभरीको काम गर्छन् । हरेक हप्ता ३० घण्टा काम गर्छन् उनी । यसवाहेक उनी टिकटकमा उदाउँदै गरेका सानोतिनो स्टार पनि हुन् । र टिकटकबाटै आफ्ना ग्राहकसँग कनेक्ट हुन्छन् । भल्देज परिवारले सधैँ पिज्जा अर्डर गर्ने बेला भिडियो रेकर्ड गर्छ र सामाजिक सञ्जालमा सार्वजनिक गर्छ । ऊ पागल हो । हरेकले उसलाई माया गर्छन्, कार्लोस भल्देजले भने । तर डेलिभरीको क्रममा ग्राहकलाई सोध्ने नेवेको एउटा आफ्नै तरिका छ । हेल्लो, तपाईँ केही पिज्जा खोज्दै हुनुहुन्छ ? यो उनको सिग्नेचर प्रश्न हो । यस्तो सोधेको भिडियो सामाजिक सञ्जालमा आउँदा उनका ५३ हजार फलोअर्सले उनलाई यति वृद्ध उमेरमा पनि किन यस्तो काम गरिराखेको भनेर सोधिरहन्थे । उनलाई परिवारले यस्तो काम गर्न रोक्न खोजे पनि उनी निरन्तर पिज्जा बेच्न सक्रिय छन् । यतिकैमा टिकटक फेमिली ले भित्रभित्र उनलाई थाहै नदिएर उनका लागि केही रकम डोनेशन संकलन गर्न थालिसकेको थियो । यसरी छोटो समयमा उनीहरुले १२ हजार अमेरिकी डलर संकलन गरिसकेछन् । जुन रकम नेवेलाई भल्देज फेमिलीले पिज्जा डेलिभरी गर्न गएका बेला अचानक हस्तान्तरण गरे । धन्यवाद भन्दा वाहेक अरु के भन्ने मलाई थाहा छैन, नेवेले भने । भल्देज फेमिलीले उनका लागि उक्त रकम खाँचो हुनसक्ने र यो एक सम्मान पनि भएको भन्दै हस्तान्तरण गरेको बताएको छ । उक्त पैसासँगै परिवारले उनलाई सर्पाइज दिन हेल्लो तपाईँ केही पिज्जाको खोज्दै हुनुहुन्छ ? भनेर लेखिएका टिशर्ट पनि दियो ।"
सेनाले सुरु गर्यो कंगो घटनाको अनुसन्धान,काठमाडौं : कंगोमा नेपाली सेना कुटिएको घटनाको नेपाली सेनाले छानबिन सुरु गरेको छ । अफ्रिकी मुलुक कङ्गोमा भएको कुटपिटको घटना सार्वजनिक भएपछि सेनाले छानबिन थालेको नेपाली सेनाका प्रवक्ता सन्तोषबल्लभ पौडेलले जानकारी दिए । शान्ति स्थापनार्थ कंगोमा तैनाथ जवानले अनुशासन पालना नगरेको भन्दै कुटपिट भएको घटना सार्वजनिक भएको हो । सैनिक प्रवक्ता पौडेलका अनुसार सैनिक आचरण र मर्यादा विपरितको घटनामा संलग्न सबै जवान तथा अधिकृतमाथि छानबिन सुरु भएको छ । उक्त घटनाको छानबिनका लागि सेनाले सेनानीको नेतृत्वमा छानबिन सुरु गरेको प्रवक्ता पौडेलको भनाइ छ । अधिकृतस्तरका सैनिकले अनुशासन कायम गराउने सन्दर्भमा गरेको कारवाहीमा उक्त घटनामा भएको बताइएको छ । प्रवक्ता पौडेलले अनुसन्धानपछि मात्र घटनाको यथार्थ थाहा हुने बताए ।
कोरोनाको खोप सर्वसाधारणमा लैजान डब्लूएचओले चीनलाई अनुमति दियो,बेइजिङ : विश्व स्वास्थ्य संगठन (डब्लूएचओ) ले चिनलाई उसले बनाएको कोभिड १९ विरुद्धको खोप आम नागरिकमा ल्याउन अनुमति दिएको अन्तर्राष्ट्रिय मिडियाले जनाएका छन् । चीनले तेस्रो चरणको परीक्षण गरिरहेको कोरोनाविरुद्धको खोपलाई आम नागरिकमा लगाउन अनुमति दिएको हो । चिनियाँ मिडियाका अनुसार चिनियाँ स्वास्थ्य अधिकारीले डब्ल्युएचओले आम मानिसमा कोरोनाविरुद्धको खोप लगाउन अनुमति दिएको जानकारी दिए । यससँगै चीन डब्ल्युएचओबाट आपतकालीन रुपमा सर्वसाधारणका लागि भ्याक्सिनको अनुमति पाउने पहिलो देश बनेको छ । चीनले तेस्रो चरणमा लगातार पाँच वटा भ्याक्सिन परीक्षण गरिरहेको जनाएको छ । सरकार सञ्चालित कम्पनी सिमोफोर्मले उक्त खोप विकास गरेको हो । जसले यसअघि पनि विभिन्न स्थानमा यसको आपतकालिन रुपमा प्रयोग गर्ने अनुमति पाइसकेको थियो । चिनियाँ राष्ट्रिय स्वास्थ्य आयोगका अधिकारी झेङ झोङग्वेइले डब्ल्युएचओले कोरोनाको खोप बारे हालै जानकारी गराएको बताएका थिए । यसअघि रुसले पनि अन्तिम चरणमा पुगेको खोप डब्लूएचओमा दर्ता गरिसकेको छ । जुन पश्चिमा देशका विज्ञहरुले थुप्रै आशंका गर्नुपर्ने र विश्वास गर्न नसकिने दावी गरेका छन् ।
"दम्पतीमाथि आक्रमण : श्रीमतीको मृत्यु, श्रीमानको अवस्था गम्भीर","रौतहट : रौतहटको देवाही गोनाही नगरपालिकामा एक महिलाको हत्या भएको छ । उनका श्रीमानको अवस्था गम्भीर छ । देवाही गोनाही५ टिकुलियाका महेश तिवारी र उनकी पत्नी जगरामी देवीमाथि आक्रमण हुँदा जगरामी मृत्यु भएको प्रहरीले जनाएको छ । चार जनाको समूहमा आएका व्यक्तिले धारिलो हतियारले प्रहार गर्दा घाइते भएका तिवारी दम्पतीलाई उपचारका लागि वीरगञ्ज लगिएको थियो । उपचारकै क्रममा शनिबार जगरामीको मृत्यु भएको छ भने वीरगंञ्जस्थित न्यूरो अस्पतालमा उपचार गराइरहेको महेशको अवस्था गम्भीर रहेको जिल्ला प्रहरी कार्यालय रौतहटका प्रहरी उपरीक्षक सिद्धि विक्रम शाहले जानकारी दिए । उनीहरुले जग्गा विवादमा साक्षी बसेको भन्दै तिवारी दम्पतीमाथि आक्रमण भएको प्रहरीको प्रारम्भीक अनुमान छ । घटनामा संलग्न बलीराम मुखिया बिन पक्राउ परिसकेको छ भने बाँकीको खोजी भइरहेको प्रहरी उपरीक्षक शाहले बताउनुभयो । जग्गा विवादका कारण परेको मुद्दामा साक्षी बसेका तिवारी दम्पतीलाई शुक्रबार साँझ देवाही गोनाही५ का सोनालाल मुखिया बिन, प्रजित मुखिया बिन र बलिराम मुखिया बिन सहित चार जना मिलेर आक्रमण गरेका थिए । रासस"
सरकार कुरामा होइन काममा विश्वास गर्छ : स्वास्थ्यमन्त्री ढकाल,"काठमाडौं : स्वास्थ्य तथा जनसंख्यामन्त्री भानुभक्त ढकालले वर्तमान सरकार देश र जनताको काममा केन्द्रित रहेको बताएका छन्। १६औँ राष्ट्रिय क्यान्सर सतर्कता दिवस एवम् बीपी कोइराला मेमोरियल क्यान्सर अस्पतालको २१ औँ वार्षिकोत्सक समारोहमा सम्बोधन भर्चुवल सम्बोधन गर्दै मन्त्री ढकालले सरकार कुरामा भन्दा पनि काममा विश्वास गरेर अघि बढिरहेको बताएका हुन्। मन्त्री ढकालले कोभिड१९ को विरूद्धमा मन, वचन र कर्मले काम गरिरहेका सम्पूर्णको कामप्रति उच्च सम्मान प्रकट गर्दै सरकार निरोगी नेपालको अभियान साकार पार्न केन्द्रित रहेको बताए। सरकारले नीति तथा कार्यक्रम मार्फत नै सम्बोधन गरेर निरोगी नेपाल बनाउने अभियानका साथ काम गरिरहेको भन्दै स्वस्थ जीवनशैली र खानपानका विषयमा सचेतना जगाउनुपर्ने बताए। मन्त्री ढकालले क्यान्सर रोगले सबैलाई दुःख दिइरहेको बताउँदै वार्षिक रूपमा विश्वमा ९६ लाख मानिस र नेपालमा मात्रै वार्षिक २६ हजार जनाले विभिन्न प्रकारका क्यान्सरका कारण मृत्युवरण गरिरहेको जानकारी दिए। क्यान्सरबाट मृत्युहुने मध्ये १० प्रतिशत नागरिक नेपाल जस्तै देशका रहेको बताउँदै हामीले पनि क्यान्सर वृद्धिको कारण खोजेर निदानका लागि काम गर्नुपर्ने बताए। कार्यक्रममा मन्त्री ढकालले अस्पतालले प्रकाशन गरेका विभिन्न तीन पुस्तक सार्वजनिक गरे । शनिबारबाटै भरतपुर अस्पतालमा इटिकेटिङको पनि सुरु भएको छ। मन्त्री ढकालले भर्चुवल माध्यमबाटै अस्पताले इटिकेटिङका लागि तयार पारेको एप्स क्लिक गरेर सोको शुभारम्भ गरे। यसले क्यान्सर अस्पतलमा सेवा लिन आउने सेवाग्राहीलाई अब टिकटकै लागि लाइन बस्नुपर्ने बाध्यताको अन्त्य गरेको छ।"
"ज्योतिको गीतमा मेलीनाको स्वर, ध्रुब र निरुको अभिनय (भिडियो)","काठमाडौं : गीतकार ज्योति गुरुङको रचना यो कस्तो माया नामक गीतको भिडियो सार्वजनिक भएको छ । वियोगान्त गीतमा गायिका मेलिना राईको स्वर रहेको छ । अर्जुन सुनमको संगीत रहेको गीतको एरेन्ज बिबी अनुरागीले गरेका हुन् । कुशल श्रेष्ठले निर्देशन गरेको भिडियोमा ध्रुब दत्त, निरु कोइराला र आस्था जोशी बटाजुले अभिनय गरेका छन्। भिडियोको छायांकन बेलायतमा भएको हो । छायांकन छायांकन र सम्पादनमा समेत निर्देशक श्रेष्ठको मिहिनत रहेको छ ।"
४० घर रहेको सिंगो गाउँ पहिरोको जोखिममा,"सन्धिखर्क : अर्घाखाँचीको शितगंगा नगरपालिका१२ को कोठिया मैदान भासिएपछि गाउँले त्रासमा छन्। कोठिया मैदानमा जमिन धुजाधुजा भएर भासिएपछि ४० घरपरिवार रहेको सिंगो गाउँनै पहिरोको जोखिममा परेको शितगंगा नगरपालिका१२ का वडा अध्यक्ष बाबुराम गैरे बताए। उनका अनुसार अहिलेसम्म २६ घर भत्किएका छन्। अन्य १४ घर पहिरोको उच्च जोखिममा छन्। पहिरोले मानवीय क्षती नगरे पनि घर बगाएको छ। घरमा पालेका भैँसी, गाई, गोरु, बाख्राको बिचल्ली भएको छ। घरमा बचेका सामान स्थानीय बासिन्दा, प्रहरी, नेपाली सेनाले निकालेको छ। गाउँले कहाँ बस्ने भन्ने चिन्तामा रहेको शितगंगा नगरपालिकाका नगर प्रमुख सूर्यप्रसाद अधिकारी बताउँछन्। सबै परिवारलाई तत्काल स्थानीयको घरमा र कोठिया मैदानको चौरमा बस्ने व्यवस्था मिलाइएको उनको भनाइ छ। पहिरो खस्ने क्रम अहिलेसम्म रोकिएको छैन्। पहिरो बढ्दै जाँदा बस्ती सार्नुको विकल्प नभएको राष्ट्रिय सभा सदस्य चन्द्रबहादुर खड्का बताउँछन्। सबै घरधुरीलाई रेडक्रस अर्घाखाँचीले टेन्टसहितका एकसेट राहत सामग्री प्रदान गरेको नेपाल रेडक्रसा सोसाइटीका जिल्ला अध्यक्ष कुशल भुसालले जानकारी दिए। जनप्रतिनिधि र सरोकारवालासँगको छलफलपछि जिल्ला दैविक प्रकोप उद्धार समितिले बस्ती कहाँ राख्ने भन्ने निर्णय गर्ने प्रमुख जिल्ला अधिकारी विष्णुप्रसाद पौडेलले जानकारी दिए।"
अदालतमा अनिल अम्बानीको जवाफः कानुनी शुल्क तिर्न गहना बेचेँ !,"लण्डन : व्यवसायी अनिल अम्बानीले बेलायतको अदालतमा आफू सामान्य जीवन यापन गरिरहेको र एउटा मात्रै कार प्रयोग गर्ने वयान दिएका छन् । यस्तै उनले कानूनी शुल्क तिर्न परिवारसँग रहेको गहना बिक्री गर्नुपरेको पनि बताएका छन् । अम्बानीले २०२० को जनवरीदेखि जुनसम्म सुनबाट ९ दशमलब ९ करोड रकम हात पारेको स्पष्टिकरण दिए । उनीसँग भएको महंगो र विलाशी कारको बारेमा सोध्दा आफूसँग विलाशी कार भएको कुरा निराधार र मिडिया प्रचारवाजी मात्रै भएको बताए । यी सबै मिडियाका बनावटी काहानी हुन् । मैले कहिल्यै पनि रोल्सरोयस लिएको छैन । हाल मसँग एउटा मात्रै कार छ, अम्बानीले भने । बेलायतको उच्च अदालतले २०२० मे २२ मा अनिल अम्बानीलाई जुन १२ सम्म तीनवटा चिनियाँ बैंकलाई ५,२८१ करोड ऋण तिर्न आदेश दिएको थियो । अनिलले बैंकबाट ५०० करोड आमाको नामबाट र ३१० करोड छोरा अनमोलको नामबाट ऋण लिएका थिए । अनिललाई शुक्रबार यूकेको अदालतले सोधपुछ गर्ने क्रममा आफू सामान्य जीवन यापन गर्दैआएको र आफ्नी पत्नीसँग भएको सुन समेत बिक्री गरेको जवाफ दिएका हुन् । अदालतले उनलाई पत्नी टिनालाई महंगो र विलाशी मोटार कार यच्ट गिफ्ट गरेको प्रसंग पनि सोधेको थियो । तर अनिलले आफूले व्यक्तिगत रुपमा यो उपहार नदिएको जवाफ दिएका थिए । रिलायन्स कम्पनीका मालिक तथा विश्वकै सर्वाधिक १० धनीभित्र पर्ने भारतीय व्यवसायी मुकेश अम्बानीका भाइ हुन् अनिल । यसअघि नै अनिलले बैंकलाई तिर्ने रकम नपुग्दा मुकेशले सहयोग गरेको बताइएको थियो ।"
"काठमाडौं उपत्यकामा कोरोनाबाट चार जनाको मृत्यु, ७२४ जनामा संक्रमण","काठमाडौं : पछिल्लो २४ घण्टामा काठमाडौं उपत्यकामा कोरोनाबाट चार जनाको मृत्यु र ७२४ जनामा संक्रमण देखिएको छ। काठमाडौंमा २० वर्षीय पुरुष, ७४ वर्षीय पुरुष, ललितपुरमा ७६ वर्षीय पुरुष र भक्तपुरमा ८८ वर्षीय पुरुषको मृत्यु भएको स्वास्थ्य तथा जनसंख्या मन्त्रालयले जनाएको छ। काठमाडौंका ५८३, भक्तपुरका ६३ र ललितपुरका ७८ जनामा कोरोना भाइरस संक्रमण पुष्टि भएको मन्त्रालयले जनाएको छ। त्यस्तै पछिल्लो २४ घण्टामा नेपालमा १२ सय ७ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार योसँगै कोरोना संक्रमितको संख्या ७१ हजार ८२१ पुगेको छ। त्यसैगरी २४ घण्टामा ११ सय ४७ जनाले कोरोना जितेका छन्। योसँगै नेपालमा कोरोना जित्नेको संख्या ५३ हजार १३ पुगेको छ। मन्त्रालयका अनुसार डिस्चार्ज हुनेको यो संख्या ७३ दशमलव ४ प्रतिशत हो। पछिल्लो २४ घण्टामा नेपालमा ८ जनाको कोरोनाले मृत्यु भएको छ। योसँगै नेपालमा कोरोनाले मृत्यु हुनेको संख्या ४६७ पुगेको छ। नेपालमा अहिलेसम्म पीसीआर परीक्षणको संख्या ९ लाख ७८ हजार २०४ पुगेको छ। मन्त्रालयका अनुसार २२४ जनाको आईसीयूमा उपचार भइराखेको छ भने २७ जनालाई भेन्टिलेटरमा राखिएको छ। मन्त्रालयका प्रवक्ता गौतमका अनुसार अहिले मोरङ, सिरहा, काठमाडौं, भक्तपुर, ललितपुर, चितवन भक्तपुर र रुपन्देहीमा पाँच सय बढी संक्रमित रहेका छन् भने मनाङ, रसुवा, मुस्ताङ, डोल्पा, मुगु, हुम्लामा संक्रमण शून्यमा झरेको छ।"
बाढीले घर डुबानमा : तटीय क्षेत्रमा त्रास,"राजविराज : लगातारको वर्षाले सप्तरीका नदी, खोलामा पानीको बहाव बढेपछि तटीय बस्तीका घर डुबानमा परेर जोखिम बढेको छ। सप्तकोशी नदी लगायत जिल्लाको खाँडो, महुली, बलान, खडक, त्रियुगा, जितालगायत नदीखोलामा पानीको सतह बढेर बाढी आएपछि जोखिम बढेको हो। खाँडो खोलामा पानीको सतह अत्यधिक बढेसँगै तिलाठीकोइलाडी गाउँपालिका१ को बेल्ही टोलमा ५० घर डुबानमा परेको तिलाठी कोइलाडी गाउँपालिकाले जनाएको छ। गाउँपालिकाका विपद् व्यवस्थापन अधिकृत राजेशकुमार झाका अनुसार बेल्हीमा ५० घर, सकरपुरामा ६५ घर र कोइलाडी र को बर्साइनमा करिब एक सय घर डुबानमा परेको छ। सकरपुरामा लगातारको वर्षाको पानी निकास नभएर तथा कोइलाडी र को बर्साइनमा महुली, जिता खोला र कोशी नदीको बाढीले डुबानमा परेको हो। लगातारको वर्षापछि राजविराज बजारसमेत जलमग्न बनेको छ। वर्षाको पानीको निकास नहुँदा राजविराजको वडा नम्बर १, २, ५, ६, ७, ८ र ९ का सयौ घरमा पानी पसेको छ। पाँच दिनदेखिको अविरल वर्षाले विभिन्न नदी, खोलामा आएको बाढीले जिल्लाको हनुमाननगर कंकालिनी, डाकनेश्वरी, सप्तकोशी, कञ्चनरूप नगरपालिका, बलान बिहुल, महादेवा, राजगढ, अग्निसाइर कृष्णासवरण, तिरहुत र रुपनी गाउँपालिका घरहरू डुबानमा परी क्षति हुने जोखिम बढेको छ। बाढीले सयौं विघामा लगाइएको धानबालीसमेत डुबानमा परेको छ। अविरल वर्षाले राष्ट्रिय आयोजनाको हुलाकी सडक खण्डलगायत ग्रामीण भेगका सडक, बाटो अवरुद्ध भएको छ। नदी, खोलामा आकस्मिक बाढी आई तटीय र होचा क्षेत्र डुबानमा परेपछि स्थानीय जनप्रतिनिधि निरीक्षण अनुगमनमा जुटेका छन्। जिल्ला प्रशासन कार्यालय सप्तरीका सूचना अधिकारी एव्म प्रशासकीय अधिकृत आनन्दकुमार ठाकुरले सम्भावित बाढीबाट हुन सक्ने क्षति रोक्न नेपाली सेना, सशस्त्र प्रहरी र नेपाल प्रहरीलाई आवश्यक तयारी अवस्थामा रहन निर्देशन दिइएको छ।"
"चीनको हुआवे कार्यालयमा आगजनी, तीन कर्मचारीको मृत्यु",बेइजिङ : चिनियाँ सहर दोङगुआनस्थित हुआवे कम्पनीको एक अनुसन्धान केन्द्रमा आगलागी हुँदा तीन जनाको मृत्यु भएको छ । सरकारी अधिकारीका अनुसार चिनियाँ कम्पनी हुआवेले हालै एक नयाँ अनुसन्धान सुरु गरेको थियो । तर शुक्रबार अचानक उक्त भवन आगो र धुवाँको मुस्लोले भरियो । सोंगसान लेकस्थित यस औधोगिक क्षेत्रमा हुआवेको भवनमा आगजनी हुँदा धुवाँको मुस्लोले बादलको रुप लिएको थियो । आगजनीपछि घटनास्थलबाट कामदारहरुको उद्धार भएको थियो । तीनजना भने भवनभित्रै मृत अवस्थामा भेटिएका हुन् । उनीहरु सोही कम्पनीका कामदार भएको पनि पहिचान खुलेको छ । घटनापछि १ सय ४० अग्नि नियन्त्रकको टोली त्यहाँ पुगेको थियो । सेतो रंगको भवनमा आगलागी भएको भिडियो भने चिनियाँ टेलिभिजन सिसिटिभीबाट पनि सार्वजनिक भएको छ । हुआवेले भने विज्ञप्ति निकाल्दै उक्त भवन सिटलबाट निर्मित भएको जनाएको छ ।
बिरामी भएपछि अनशन तोडियो,दमौली : स्वास्थ्य अवस्था खराब बन्दै गएपछि दमौलीमा अनशन बसेका दुई युवाको अनशन तोडिएको छ। चिकित्सक डा गोविन्द केसीको मागमा ऐक्यबद्धता जनाउँदै अनशन बसेका दमौलीका सागर घिमिरेको स्वास्थ्य अवस्था कमजोर बनेपछि चिकित्सकले अनशन तोड्न सुझाव दिएका थिए। अर्का युवा विनोद सापकोटाको अवस्था सामान्य भए पनि घिमिरेको स्वास्थ्य खराब भएको भन्दै चिकित्सकले सुझाव दिएपछि उनको अनशन तोडाइएको छ। उनीहरुलाई लायन्स डिष्ट्रिक्ट ३२५ बी १ का पूर्व गर्भनर एवं व्यास शिव पाञ्चायन क्षेत्र विकास कोषका अध्यक्ष अशोककुमार श्रेष्ठले फलफूल र जुस खुवाएर अनशन तोडाए। शुरुमा १९ घण्टे अनशन थालेका घिमिरे र हमालको अनशन विहान ६ बजे सकिंदैथियो। तर विहान उनीहरुले थप २४ घण्टा अनशन बस्ने निर्णय गरेका थिए। थपिएको समयमा समस्या भए पछि उनीहरुले दिउँसो अनशन तोडेका हुन्। अनशन तोड्नासाथ घिमिरेलाई अस्पताल भर्ना गरिएको छ। उनलाई दमौली अस्पतालमा लगेर स्लाईन चढाइएको छ। उनको स्वास्थ्य अवस्थामा सुधार भैरहेको अभियानका सदस्य सुनिल श्रेष्ठले जानकारी दिए।
भक्तपुरमा कोरोना संक्रमणले थप एक पुरुषको मृत्यु,"भक्तपुर : भक्तपुरमा शनिबार थप एक संक्रमितको मृत्यु भएको छ । स्वास्थ्य कार्यालय भक्तपुरका अनुसार चाँगुनारायण नगरपालिका २ झौखेलका ८८ वर्षीय पुरुषको मृत्यु भएको हो । उनको काभ्रेको धुलिखेल अस्पतालमा उपचारकै क्रममा शनिबार मृत्यु भएको चाँगुनारायण नपाका प्रमुख सोम मिश्रले जानकारी दिए । उनका अनुसार उनको मृत्युपछि कोरोना भाइरस संक्रमण पुष्टि भएको हो । प्रमुख मिश्रले कोरोना भाइरस संक्रमणका कारण मृत्यु हुने चाँगुनारायण नपाका यी पुरुष पहिलो भएको जानकारी दिए । भक्तपुरमा यसअघि २४ जनाको कोरोना भाइरस संक्रमणका कारण मृत्यु भए पनि चाँगुनारायण नपाका कुनै पनि संक्रमितको मृत्यु भएको थिएन । यससँगै भक्तपुरमा कोरोना भाइरस संक्रमणका कारण मृत्यु हुनेको संख्या २५ पुगेको छ । यहाँका १८ पुरुष र ७ महिला गरी २५ जनाको कोरोना भाइरस संक्रमणका कारण मृत्यु भएको हो । भक्तपुरका चार नपामध्ये सबैभन्दा बढी मध्यपुर थिमिमा ९ पुरुष र ४ महिला गरी १३ जना संक्रमितहरुको मृत्यु भएको छ । मध्यपुर थिमिपछि भक्तपुरमा ५ पुरुष र एक महिला गरी ६ जना तथा सूर्यविनायक नपामा ३ जना पुरुष र २ जना महिला गरी ५ जनाको कोरोना भाइरस संक्रमणको कारण मृत्यु भएको छ । शनिबार थपिए ६१ संक्रमित यसैबीच शनिबार भक्तपुरमा ६१ जना नयाँ कोरोना भाइरस संक्रमित थपिएका छन् । स्वास्थ्य मन्त्रालयको नियमित पत्रकार सम्मेलनमा भक्तपुरमा ६३ जना संक्रमित थपिएको भनिए पनि ६१ जनाको मात्रै विवरण प्राप्त भएको स्वास्थ्य कार्यालय भक्तपुरले जनाएको छ । कार्यालयकी जनस्वास्थ्य अधिकृत निष्ठा बल्लले भक्तपुरका चार नपामध्ये शनिबार सबैभन्दा बढी भक्तपुर नपामा १३ पुरुष र ११ महिला गरी २४ जना संक्रमित थपिएको जानकारी दिइन् । त्यस्तै सूर्यविनायक नपामा ७ पुरुष र ६ महिला गरी १३ जना, मध्यपुर थिमि नपामा ७ पुरुष र ५ महिला गरी १२ जना तथा चाँगुनारायण नपामा ३ पुरुष र ३ महिला गरी ६ जना संक्रमित थपिएको उनले बताए । उनका अनुसार शनिबार थप भएका ६१ जनामध्ये ६ जनाको ठेगाना खुल्न सकेको छैन ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। मन्त्रालयका अनुसार नेपालमा ७० हजार ६१४ जनामा संक्रमण पुष्टि भएको छ । जसमध्ये ५१ हजार ८६६ जनाले कोरोना जितेका छन् । अहिलेसम्म ४५९ जनाले भने कोरोनाकै कारण ज्यान गुमाएका छन् । नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
जापानी प्रधानमन्त्री सुगाले भने : म किमलाई विनासर्त भेट्न चाहन्छु,"टोकियो : जापानका नवनियुक्त प्रधानमन्त्री योशिहिदे सुगाले उत्तर कोरियाली सर्वोच्च नेता किम जोङ उनसँग भेट्न चाहेको बताएका छन् । संयुक्त राष्ट्रसंघको ७५औँ महासभामा बोल्ने क्रममा सुगाले यस्तो बताएका हुन् । प्रधानमन्त्री सुगाले उत्तर कोरियासँग सुमधुर सम्बन्ध बनाउन चाहेको पनि बताए । २००२ मा दुई देशबीच भएको परमाणु सम्बन्धी सम्झौतालाई कार्यान्वयन गरी अगाडि बढ्न चाहेको उनको भनाइ थियो । तर किमसँग भेट्नका लागि आफूसँग सर्त नभएको बताएका थिए । 'जापानको नयाँ प्रधानमन्त्रीका रूपमा म उनलाई भेट्न चाहन्छु, त्यसका लागि मसँग कुनै सर्त छैन,' प्रधानमन्त्री सुगाले भने । यसवाहेक उनले टोकियो र प्योङयाङ बीच रचनात्मक र सन्तुलित सम्बन्धको पक्षमा आफू रहेको प्रष्ट पारेका थिए । साथै क्षेत्रीय शान्ति स्थापनाका लागि आफूहरुले योगदान दिनुपर्ने उनको भनाइ थियो ।"
कृषक रातभर खेतमै जाग्राम,"धनगढी : जङ्गली बँदेलले खेतमा पाक्न लागेको धानबालीमा क्षति पुर्याउन थालेपछि धनगढी उपमहानगरपालिका३ का स्थानीय किसान धानबाली बचाउन रातभर खेतमै जाग्राम बस्ने गरेका छन्। घर नजिकै रहेका जङ्गलबाट बँदेलले बालीमा क्षति पुर्याउन थालेपछि रातभर खेतमै जाग्राम बस्न बाध्य भएका हुन्। पाक्नै लागेको धानबाली बचाउनका लागि यहाँका कृषक रातिराति थाल बजाउने, होहल्ला गर्ने, टर्चलाइट बाल्ने, बिजुलीको तार तानेर खेतमा बत्ती बाल्ने, चौकीदारी गर्ने, भैँसीको घाटीमा लगाउने घाँडो बजाउने, खेतमै जाग्राम बस्नेलगायत क्रियाकलाप गर्ने गरेको डिलासैनी सामुदायिक वन उपभोक्ता समूहका अध्यक्ष दानबहादुर विष्टले जानकारी दिए। 'केही किसानले त जनावर धपाउन राति खेतमा बस्नुपर्ने भएपछि त्रिपाल टागेर छाना बनाई खेतमै सुत्ने गरेका छन्' अध्यक्ष विष्टले भने, 'बँदेलले धानबाली खाने मात्र नभई भाँच्ने, कुल्चने, खन्ने गरेका कारण बढी क्षति हुने गरेको छ।' ठूलो मिहिनेत र लगानीबाट वर्षभरि खान पुग्नका लागि उब्जाएको धानबाली जनावरले खाइदिनाले परिवार पाल्नसमेत अप्ठ्यारो हुने अर्का किसान कमलराज जोसीको भनाइ छ। उनले यसपालि समयमै वर्षा भएकाले धानबाली राम्रो फस्टाएको तर धानमा ठिक्क बाला लाग्ने समयमा जङ्गली बँदेलले क्षति पुर्याउन थालेपछि परिवार पाल्न समस्या हुने सम्भावना बढेकोमा चिन्ता व्यक्त गरे। विसं २०७३ देखि नै जङ्गली जनावरले लगाएको अन्नबालीमा क्षति पुर्याउँदै आएको समूहका अध्यक्ष विष्टले बताए। धानबालीमा मात्रै नभई गहुँ बालीमा बँदेल, निलगाई, बाँदरलगायत जनावरले क्षति पुर्याउने गरेको उनको गुनासो छ। वडा नं ३ का वडाध्यक्ष बलबहादुर ऐरले वडाको बजेटले सबै वनमा तारजाली लगाउन नभ्याउने भएकाले धनगढी उपमहानगरपालिका र प्रदेश सरकारलाई यसको समाधानका लागि सिफारिस पठाएको तर अहिलेसम्म कही कतैबाट कुनै सुनुवाइ नभएको गुनासो गरे।"
कोरोना संक्रमित सेनाको मृत्यु,काठमाडौं : नेपाली सेनाका अर्का एक जवानको कोभिड१९ सङ्क्रमणबाट मृत्यु भएको छ। बझाङ घर भई काठमाडौँ उपत्यकामा कार्यरत ती जवानको वीरेन्द्र अस्पताल छाउनीमा उपचारको क्रममा शुक्रबार मृत्यु भएको सैनिक जनसम्पर्क तथा सूचना निर्देशनालयले जनाएको छ। निज जवानलाई यही असोज ६ गते लक्षण देखिएपछि आकस्मिक रुपमा सघन कक्षमा भर्ना गरी उपचार गरिएकोमा त्यही निजको मृत्यु भएको जानकारी दिइएको छ। उनको पछिल्लो स्वाश परीक्षणमा कोभिड१९ पोजेटिभ पुष्टि भएको थियो। यो घटनासँगै कोरोनाकारणबाट मृत्यु हुने सैनिकको सङ्ख्या दुई पुगेको छ। सेनामा कोरोना संक्रमितको सङ्ख्या दुई हजार १९७ रहेकामा निको हुने ५३९ छन्। सेनामा हाल कोरोना सक्रिय संक्रमित एक हजार ६५६ रहेको प्रवक्ता सन्तोषबल्लभ पौडेलले जानकारी दिए। रासस
"२४ घण्टामा १२०७ संक्रमित थपिए : ११४७ डिस्चार्ज, ८ जनाको मृत्यु","काठमाडौं : पछिल्लो २४ घण्टामा नेपालमा १२ सय ७ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार योसँगै कोरोना संक्रमितको संख्या ७१ हजार ८२१ पुगेको छ। त्यसैगरी २४ घण्टामा ११ सय ४७ जनाले कोरोना जितेका छन्। योसँगै नेपालमा कोरोना जित्नेको संख्या ५३ हजार १३ पुगेको छ। मन्त्रालयका अनुसार डिस्चार्ज हुनेको यो संख्या ७३ दशमलव ४ प्रतिशत हो। पछिल्लो २४ घण्टामा नेपालमा ८ जनाको कोरोनाले मृत्यु भएको छ। योसँगै नेपालमा कोरोनाले मृत्यु हुनेको संख्या ४६७ पुगेको छ। नेपालमा अहिलेसम्म पीसीआर परीक्षणको संख्या ९ लाख ७८ हजार २०४ पुगेको छ। मन्त्रालयका अनुसार २२४ जनाको आईसीयूमा उपचार भइराखेको छ भने २७ जनालाई भेन्टिलेटरमा राखिएको छ। मन्त्रालयका प्रवक्ता गौतमका अनुसार अहिले मोरङ, सिरहा, काठमाडौं, भक्तपुर, ललितपुर, चितवन भक्तपुर र रुपन्देहीमा पाँच सय बढी संक्रमित रहेका छन् भने मनाङ, रसुवा, मुस्ताङ, डोल्पा, मुगु, हुम्लामा संक्रमण शून्यमा झरेको छ।"
पाकेको धान डुबेपछि किसान चिन्तित,"परासी : पाकेर घर भित्राउन तयार भएको धान बाढीले डुबाएपछि पश्चिम नवलपरासीका किसान चिन्तित भएका छन्। मंलबारदेखि परेको अविरल वर्षाका कारण आएको बाढीले पल्लिनन्दन र सरावल गाउँपालिकामा लगाइएको धान खेती डुबानमा परेपछि किसान चिन्तित बनेका हुन्। पाकेको धान डुबेपछि बचेका केही धान किसानले काट्न थालेका छन्। केही किसानले पानी भित्रकै धान काटेर ल्याउन थालेका छन्। डुबानका कारण सरावलको वडा नम्बर ४ र ७, पाल्हीनन्दनको १ र ६ नम्बर वडामा लगाइएको ३ हजार बिगाहाको धानबाली पूर्ण रुपमा डुबानमा परेको छ। सरावलमा १ हजार बढी र पाल्हीनन्दनमा २ हजार बढी धानबाली डुबेको स्थानीय तहले जनाएका छन्। त्यस क्षेत्रमा सयौं बिगाहामा लगाइएको धान खेती पनि आधा डुबानमा परेको छ। केही किसानले काटेर खेतमा सुकाएको धान समेत डुबाएको छ। धानबालीसँगै गाउँ नै डुबानमा परेपछि घरभित्र रहेको खाद्यन्न समेत बगाएको स्थानीयले बताएका छन्। २४ दिनमा काट्न भनेर राखेको धान बाढीले डुबाएको सरावल६ कुर्थावलका गयाकुमार यादवले बताए। बाढी सुक्न अझै १० दिन जति लाग्ने र त्यो बेलासम्म डुबेको धान कामै नलाग्ने हुने पाल्हीनन्दन गाउँपालिका शंकरपुरका किसान जतेन्द्र यादवले बताए। गाउँसँगै धान खेती डुबानमा परेपनि स्थानीय तहले अहिलेसम्म राहतको व्यवस्था नगरेको स्थानीयको गुनासो छ। पीडित किसानलाई गहुँ लगाउने बेलामा अनुदान उपलब्ध गराइने सरावल गाउँपालिकाका अध्यक्ष राधेश्याम चौधरीले बताए। गाउँपालिकाको १ हजार बढी बिगाहामा लगाइएको धान डुबानमा परेको उनले जानकारी दिए। पाल्हीनन्दन गाउँपालिकाका अध्यक्ष दीपक गुप्ताले पीडित किसानलाई उचित क्षतिपूर्ति दिने बताए। आफ्नो पालिकामा २ हजार बढी बिगाहामा लगाइएको धानखेतीमा क्षति पुगको बताए।"
देश दर्शन कार्यक्रम सुरु,"काठमाडौं : कोभिड१९ महामारीबाट शिथिल बनेको मुलुकको पर्यटन क्षेत्रलाई गतिशील बनाउन सरकार तथा निजी क्षेत्रको साझेदारीमा पर्यटन पुनरुत्थान अभियान शुभारम्भ गरिएको छ। सरकारले बजेटमा घोषणा गरेको देश दर्शन कार्यक्रम कार्यान्वयनका लागि पर्यटन क्षेत्रका सरोकारवाला संस्थाको समन्वय तथा सहकार्यमा देशदर्शन अभियान सुरु गरेको छ। संस्कृति, पर्यटन तथा नागरिक उड्डयन मन्त्रालयले गठन गरेको पर्यटन पुनरुत्थान कार्यदलले आन्तरिक पर्यटनलाई चलायमान बनाउने पर्यटकीय गतिविधि सार्वजनिक गरेको छ। पर्यटनका लागि हाम्रो सन्देश, घुमौँ देश, चिनौँ परिवेश भन्ने मूल नाराका साथ अभियानको लोगो, सन्देशमूलक भिडियोलगायत सामग्री सार्वजनिक गरिएको छ। पर्यटन पुनरुत्थानका लागि भएको पहलको पहिलो पाइलास्वरुप देशदर्शन कार्यक्रमको शनिबार उद्घाटन गर्दै संस्कृति, पर्यटन तथा नागरिक उड्डयनमन्त्री योगेश भट्टराईले कोभिड१९ महामारीका कारण थलिएको पर्यटनलाई गतिशील बनाई आर्थिक गतिविधि बढाउन सकारात्मक ऊर्जा प्रदान गरेको बताए। उनले यसले हामीलाई पुनर्जीवित गरेको सन्देश दिएको बताए। मन्त्री भट्टराईले कोरोना महामारीको जोखिम कम भइनसकेको तर यसबाट भागेर नभई जुधेर सबै एकताबद्ध भई साझा अभियानलाई सार्थक बनाइनुपर्नेमा जोड दिए। मन्त्री भट्टराईले महामारीबाट बचेर पर्यटनका गतिविधि बढाउन सरकारले हवाई उडान, होटल तथा रेष्टुराँ व्यवसाय, पदयात्रा, पर्वतारोहणजस्ता पर्यटकीय क्षेत्रलाई खुल्ला गरिसकेको उल्लेख गरे। असोज ५ देखि सुरु भएको मुलुकको आन्तरिक उडान उत्साहवद्र्धक रहेको उनको भनाइ छ। आन्तरिक उडानमा अहिले ८० प्रतिशतभन्दा बढी अकुपेन्सी रहेको र यसले पर्यटन क्षेत्रमा सकारात्मक सञ्चार जगाएको उल्लेख गरे। आन्तरिक पर्यटनमा आर्थिक गतिविधि बढाउन निजामती, सार्वजनिक संस्थानका कर्मचारी, शिक्षकलगायतलाई सातामा दुई दिन बिदाको व्यवस्था गर्न मन्त्रालयले कार्यदल बनाई गृहकार्य गरिरहेको र यसलाई छिट्टै मन्त्रिपरिषद्मा लगिने बताए। मन्त्री भट्टराईले अनअराइभल भिसाको व्यवस्थाका लागि गृह मन्त्रालय, अध्यागमन विभागसँग छलफल भइरहेको र अनलाइनमार्फत यस्तो सेवा दिन सकिने गरी आवश्यक तयारी गइरहेको पनि जानकारी दिए। पर्यटन मन्त्रालयका सचिव केदारबहादुर अधिकारीले कोभिड महामारीबाट सबैभन्दा बढी प्रभाव परेको पर्यटन क्षेत्रको पुनरुत्थान सरकारको प्राथमिकता परेको बताए। कार्यदलका संयोजक एवं नेपाल पर्यटन बोर्डका पूर्वप्रमुख कार्यकारी अधिकृत दीपकराज जोशीले महामारीबाट सुरक्षित रहँदै पर्यटनसँग सँगसँगै भन्ने भावनाका साथ सरोकारवाला संस्था एकताबद्ध भएर देशदर्शन कार्यक्रम अघि बढाइएको उल्लेख गरे। कोभिड महामारीका सन्दर्भमा नेपालको पर्यटन पुनरुत्थानका लागि सकारात्मक, सक्रिय र परिणाममुखी भूमिका खेल्न निजी क्षेत्रको पहलमा सार्वजनिकनिजी साझेदारीको अवधारणाबमोजिम कार्यदल स्थापना भएको हो। देशभित्रका पर्यटन क्षेत्रका सरोकारवाला तथा स्रोत बजारका टुर अपरेटर्स एवं सम्भाव्य पर्यटकहरुबीच विश्वसनीय र प्रभावकारी सञ्चार गर्न कार्यदलले गतिविधि सञ्चालन गर्ने जनाएको छ। पर्यटनको दिगो तथा छिटो पुनरुत्थानका लागि सकारात्मक सन्देश प्रवाह गर्न आन्तरिक तथा बाह्य पर्यटन प्रवद्र्धनका कार्यक्रम सम्बन्धित निकायलाई सुझाउनुका साथै नेपालका प्रवद्र्धनात्मक तथा सकारात्मक सन्देशहरु नियमित रुपमा सम्प्रेषण गरिने पाटा नेपालका सिइओ सुरेशसिंह बुडालले बताए। कार्यदलको प्रवक्तामा पाटाका कोषाध्यक्ष खेम लकाई र कार्यदलको सचिवालय व्यवस्थापनको जिम्मा पाटाका सिइओ बुडाललाई दिइएको छ। रासस"
सुप विश्वविद्यालयद्वारा अनलाइन परीक्षा सुरु,"महेन्द्रनगर : कोरोना कहरका बीच सुदूरपश्चिमाञ्चल विश्वविद्यालयले शुक्रबारदेखि अनलाइन प्रणालीबाट परीक्षा सञ्चालन गरेको छ। मुलुककै शैक्षिक गतिविधि कोरोनाका कारण प्रभावित भइरहेका बेला विश्वविद्यालयले भने व्यापक तयारीका बीच अनलाइन परीक्षा सञ्चालन गरिरहेको विश्वविद्यालयले जनाएको छ। सुदूरपश्चिमाञ्चल विश्वविद्यालयका उपकुलपति प्राडा अम्मराज जोशीले पहिलो चरणमा शुक्रबार सिभिल इञ्जिनियरिङ र कृषि विज्ञानका पहिलो र तेस्रो सेमेस्टरको परीक्षा सुरु भएको बताए। उपकुलपति प्राडा जोशीले भने, 'हामीले परीक्षा सुरु गर्नुअघि यहाँका प्राध्यापक र विद्यार्थीलाई यसको पद्धतिका विषयमा प्रशिक्षणसमेत दिएका छौँ।' पहिलो दिनको परीक्षामा इञ्जिनियरिङका र कृषि विज्ञानतर्फ गरी १८३ विद्यार्थीले अनलाइनबाटै परीक्षा दिएको विश्वविद्यालयले जनाएको छ। परीक्षाका लागि बिहान ९ देखि २ बजेसम्म समय तोकिएको छ। उनले पठनपाठन सकिएका विषयको अनलाइन परीक्षा गर्न ठूलो चुनौती रहे पनि विश्वविद्यालयको प्राविधिक जनशक्ति अहोरात्र खटिएको बताए। विद्यार्थीहरु अनलाइनको पहुँच बाहिर हुने अवस्था रहेकाले विश्वविद्यालयले अनलाइन परीक्षा सञ्चालनका सुदूरपश्चिमका ८८ वटै स्थानीय तहलाई पहल गरिएको छ। त्यसैगरी सुदूरपश्चिमाञ्चल विश्वविद्यालयका परीक्षा नियन्त्रक देवसिंह नाथले प्रविधि र अनेकन हिसाबले पछि रहेको सुदूरपश्चिममा अनलाइन परीक्षा गर्नु चुनौतीपूर्ण रहेको बताए। 'मुलुकका अन्य क्षेत्रमा रहेका पुराना र सुविधा सम्पन्न विश्वविद्यालयले नसकिरहेका बेला त्यो हामीबाट सम्भव हुनु यहाँका लागि गर्वको विषय पनि हो', उनले भने, 'अब विश्वविद्यालय प्रविधिसित पनि नजिक रहेर अगाडि बढ्दै छ।'"
हप्तामा दुई दिन बिदाको प्रस्ताव मन्त्रिपरिषद्मा लाने तयारी,"काठमाडौं : संस्कृति पर्यटन तथा नागरिक उड्डयन मन्त्रालयले हप्तामा दुई दिन बिदा दिने प्रस्ताव मन्त्रिपरिषद्मा लाने तयारी थालेको छ। आन्तरिक पर्यटन प्रर्वद्धन गर्न मन्त्रालयले यो तयारी थालेको हो। मन्त्रालयले हप्तामा दुई दिन बिदा दिने सम्बन्धमा अध्ययन गर्न कार्यदल बनाउने र कार्यदलको प्रस्ताव मन्त्रिपरिषद्मा पेश गर्ने निर्णय गरेको छ। पर्यटन मन्त्री योगेश भट्टराईको अध्यक्षतामा शनिबार मन्त्रालयमा बसेको उच्चस्तरीय समूहको बैठकले यस्तो निर्णय गरेको हो। बैठकले उक्त प्रस्ताव तयार गर्नका निम्ति मन्त्रालयका सहसचिव तथा पर्यटन महाशाखाका प्रमुख प्रदिपकुमार कोइरालाको संयोजकत्वमा समिति गठन गरेको छ। समितिमा पर्यटन विभागका प्रमुख रुद्रसिंह तामाङ र नेपाल पर्यटन बोर्डका प्रमुख कार्यकारी निर्देशक धनन्जय रेग्मी सदस्य रहेका छन्। समितिमा अर्थ मन्त्रालय, गृह मन्त्रालय र सामान्य प्रशासन मन्त्रालयका प्रतिनिधिलाई सहभागी गराएर अध्ययन प्रस्ताव तयार हुनेछ। मन्त्रालयले पर्यटन क्षेत्रलाई उठाउन पर्यटन विभाग र नेपाल पर्यटन बोर्ड मिलेर संयुक्त कार्यक्रम बनाएर जाने तयारी गरेको छ। बैठकमा मन्त्री भट्टराईले राष्ट्रिय गौरवका आयोजना बनाउन मन्त्रालयको तर्फबाट सहजीकरण र मूल्यांकन गर्न सम्बन्धित शाखालाई निर्देशन दिएका छन्।"
ललितपुरमा एक संक्रमित महिलाको मृत्यु,काठमाडौं : शनिबार ललितपुरमा एकजना कोरोना संक्रमितको मृत्यु भएको छ। स्वास्थ्य कार्यालय ललितपुरका अनुसार काठमाडौंकी ४३ वर्षीया महिलाको सुमेरु अस्पतालमा उपचारको क्रममा मृत्यु भएको हो। ति महिलाा असोज ५ गते अस्पताल भर्ना भएकी थिइन्। योसँगै नेपालमा कोरोनाले मृत्यु हुनेको संख्या ४६८ पुगेको छ।
प्रमोद खरेलको ओए कान्छी सार्वजनिक (भिडियो),काठमाडौं : गायक प्रमोद खरेल र गायिका सुजाता केसीको ओए कान्छी गीतको भिडियो सार्वजनिक भएको छ । डिभाइन म्युजिकको अफिसियल युट्युब च्यानलबाट ओए कान्छी बोलको गीतको भिडियो सार्वजनिक भएको हो । भिडियोमा पल शाह र पुजा शर्माले अभिनय गरेका छन् । दीपक शर्माको शब्द र संगीत रहेको गीतको भिडियो निर्देशन काजिश श्रेष्ठले गरेका हुन् ।
एक लाख बढीको म्याद गुज्रेका सामग्री बरामद गरी नष्ट,"बैतडी : सुर्नया गाउँपालिकाका विभिन्न बजारमा अनुगमन गर्दा १ लाख बढीका बराबरका म्याद सकिएका सामग्री बरामद गरि नष्ट गरिएको छ। संयुक्त बजार अनुगमन समितिले पालिकाका सबै बजार क्षेत्रमा अनुगमन गर्दा १ लाख १ हजार ६ सय ९० रुपैयाँ बराबरका म्याद सकिएकसामग्री बरामद गरि नष्ट गरेको खाद्य प्रविधि तथा गुण नियन्त्रण डिभिजन कार्यालयका प्रमुख कृष्णदत्त लेखकले बताए। उनले भने हामीले लगातार तिन दिन सम्म सुर्नयाका बजारमा अनुगमन गरयौं । त्यहाँ करीब एक लाख बराबरको म्याद गुज्रेको सामग्री फेला पारेर नष्ट गरेका छौं। गाउँपालिकाको सतबाँझ, धरमघर, श्रीभावर, ढोले, कठेगौंडा, सनेशेरीमाण्डौ लगायतका क्षेत्रमा बजार अनुगमन गरिएको लेखकले बताए। अनुगमनका क्रममा बियर, पिठो, खानेतेल, चाउचाउ, बिस्कुट, नम्कीन लगायतका सामग्री बढी मात्रामा म्याद नाघेका पाइएका उनले बताए। उनले भने हामीले बियर मात्रै २६ हजार बराबरको म्याद नाघेको फेला पार्यौं। त्यस्तै खानेतेल पनि धेरै म्याद नाघेको पाइएको छ । म्याद नाघेका सामग्री हामीले मुचुल्का बनाएर नष्ट गरेका छौं।अनुगमनका क्रममा व्यापारीहरुलाई म्याद गुज्रेका सामग्री विक्रि नगर्न आग्रह गरिएको छ भने उपभोग्य मिति र लेभल हेरेर मात्र खरीद गर्न उपभोक्ताहरुलाई आग्रह गरिएको छ। उपभोक्ता अधिकारका बिषयमा अझै पनि नागरिक जागरुक नभएकाले म्याद गुज्रेका सामग्री खरीद विक्रि भईरहेको लेखकले बताए। अनुगमनका क्रममा धेरै जसो पसलमा मूल्यसूची नराखिएको, दर्ता नभएको पाइएकाले यथाशीघ्र प्रक्रियामा आउन व्यापारीहरुलाई आग्रह गरिएको छ । सुर्नयामा एकसय भन्दा बढी होटेल, किराना पसल, औषधि पसल लगायतमा अनुगमन गरिएको संयुक्त बजार अनुगमन समितिले जनाएको छ। जिल्लाका १० ओटै स्थानीय तहका मुख्य बजारमा अनुगमन गर्न कार्यसूची रहेको खाद्य प्रविधि तथा गुण नियन्त्रण डिभिजन कार्यालयका प्रमुख लेखकले बताए। अझै पनि उपभोक्ताहरुमा उपभोक्ता हितका बारेमा ज्ञान नहुँदा सामग्रीको उपभोग्य मिति हेर्ने बानी नभएको बताइएको छ। बजारमा अनुशासन कायम गर्नका लागि उपभोक्ताहरुपनि सचेत हुनु जरुरी रहेको अनुगमन टोलीको निष्कर्ष छ।"
लोकगायनमा जँम्दै पछिल्लो पुस्ताका चकलेटी गायक,"काठमाडौं : २२ वर्ष अगाडी स्याङजाको पेलाकोटमा जन्मिएका युवा लोकगायक अर्जुन सापकोटा पछिल्लो समय गीत गायनमा ब्यस्त कलाकारका रुपमा परिचित छन्। चार वर्षे सांगितिक यात्राकै क्रममा झण्डै एक दर्जन बढी गीतमा स्वर भरिसकेका सापकोटाका एक पछि अर्को गीत हिट बन्दै जान थालेका छन्। केही समय अगाडी मात्रै उनले युट्युबमार्फत जन्मेकै गाउँ रोयो गीत सार्वजनिक गरेका छन्। अहिलेको परिस्थितीलाई ध्यानमा राखेर यो गीत ल्याइएको उनको जिकिर छ। लोकगायिका देवी घर्तीसँगको युगल जोडीका रुपमा सापकोटाले यस गीतमा स्वर दिएका छन्। शब्द र संगीत विमल अधिकारीको रहेको यो गीतलाई धेरैले अहिले रुचाएका छन्। उनको यो गीत अहिलेसम्म १० लाख ५५ हजार मानिसहरुले हेरिसकेका छन्। घर परिवार नै सांगितिक क्षेत्रमा रहेका कारण पनि सापकोटालाई सांगितिक क्षेत्रले तानेको उनको भनाई छ। उनका बुवा मणिप्रसाद सापकोटा आफै गीत लेख्ने र स्वर भर्ने काम गर्थे। त्यसैबाट प्रभावित सापकोटा पनि बुवाको पदछाप पछ्याउँदै सांगितिक क्षेत्रमा हाम्फालेका हुन्। विगत चार वर्ष यता निरन्तर उनी लोक गायनमा रुमाइरहेका छन्। पछिल्लो समय उनलाई लोकगायनको क्षेत्रमा चकलेटी गायकका रुपमा पनि धेरैले रुचाउन थालेका छन्। अहिलेसम्म डेढ दर्जन गीत मा उनले आफनो स्वर दिइसकेका छन्। सानो हुँदादेखि नै म बुवाका गीत गाउने गर्थे। अहिले चार वर्ष भयो, यही क्षेत्रमा भविष्य खोजुँ भनेर लागेको छु सापकोटाले अन्नपूर्णसँग भने। उनको पिरती नला माया, वनकी चरी वनैमा, ल्याङ फ्याङ बोलको दसैं गीत लगायतका गीतहरु सार्वजनिक भएका छन्। भावना म्युजिक सोलुसनमार्फत उनका अधिकांश गीत रिलिज हुने गरेका छन्। वनकी चरी वनैमा गीत भने उनले आफ्नै च्यानलबाट सार्वजनिक गरेका हुन्।"
प्रधानमन्त्रीकी निजी चिकित्सक शाहमा कोरोना संक्रमण,काठमाडौं : प्रधानमन्त्रीकी निजी चिकित्सक डा दिव्या सिंह शाहमा कोरोना भाइरस (कोभिड१९) संक्रमण पुष्टि भएको छ। कोरोनासँग मिल्ने लक्षण देखिएपछि स्वाब दिएकी शाहको शनिबार पीसीआर रिपोर्ट पोजिटिभ आएको हो। प्रधानमन्त्रीकी निजी चिकित्सक शाह त्रिभुवन विश्वविद्यालय चिकित्साशास्त्र अध्ययन संस्थान (आईओएम)की डिनसमेत हुन्। डा शाह पीसीआर रिपोर्ट पोजिटिभ आएपछि होम आइसोलेसनमा बसेकी छन्। अन्नपूर्णसँग कुरा गर्दै डा शाहले पछिल्ला दिनमा प्रधानमन्त्रीसँग भेट नभएको बताएकी छन्। उनले जुम्लाबाट फर्किएपछि अनशनरत प्राडा गोविन्द केसीलाई भने भेटेकी थिइन्। डा केसीलाई भेट्दा सामाजिक दूरी कायम गरेको र स्वास्थ्य मापदण्ड पालना गरेकाले डराउनुपर्ने अवस्था नभएको उनको भनाइ छ। डा केसीसँग डा सिंह करिब आधाघण्टा बसेकी थिइन्।
कानुन व्यवसायीमा शुद्धीकरणको गृहकार्य,"काठमाडौं : अन्य जागिर वा पेसामा कारबाहीमा परेपछि कानुन व्यवसायी बनेर अदालतमा बहस गर्न आउनेमा पूर्वन्यायाधीश, निजामती कर्मचारी, प्रहरी सेवा, बैंक, संस्थान सबैतिरका छन्। कुनै पेसा रोजगारमा जानुअघि नै अधिवक्ताको प्रमाणपत्र लिएर बसेका व्यक्ति यसरी कालोकोट भिरेर बहसमा आउने प्रवृत्ति बढ्दो छ। न्याय परिषद्बाट खराब आचरण, अनियमितता, कार्यक्षमताको अभाव, कानुनको दुरुपयोगमा कारबाहीमा परी सेवाबाट पाखा लागेका न्यायाधीश सहज रूपमा कानुनव्यवसायी बन्ने परिपाटी छ। यस्ता व्यक्ति उल्लेख्य संख्यामा कानुनव्यवसायमा प्रवेश गरेको अनुमान रहे पनि के कति छन् भनेर न काउन्सिलमा अभिलेख छ, न त नेपाल बार एसोसिएसनमा नै। कानुन व्यवसायमा प्रवेश गर्नेहरूको परीक्षा लिने, कानुन व्यवसायीमा नाम दर्ता गर्ने, व्यवसायमा संलग्न कानुन व्यवसायीहरूको अभिलेख अध्यावधिक राख्ने, व्यावसायिक आचारसंहिता निर्धारण गर्ने, तोकिएको व्यावसायिक आचारसंहिता अनुरूप कानुन व्यवसायीले काम गरे नगरेको सम्बन्धमा अनुगमन गर्ने, व्यावसायिक आचरणविरूद्ध गरेको कार्यसम्बन्धी उजूरी लिने र अनुशासनमा कारबाही गर्ने दायित्वबार काउन्सिलको हो। तर, यस विषयमा काउन्सिलले प्रभावकारी रूपमा काम गर्न नसकेको भन्दै आलोचना हुँदै आएको थियो। काउन्सिलका पदेन उपाध्यक्ष रहेका नेपाल बारका अध्यक्ष चण्डेश्वर श्रेष्ठले कानुनव्यवसायीमा शुद्धीकरणका लागि अन्यत्र कारबाही वा बर्खास्तमा परेका व्यक्तिलाई रोक लगाउने गरी ऐन संशोधनको मस्यौदा तयार भइरहेको जानकारी दिए। उनले कानुन संशोधनपछि व्यावसायिक आचारण कायम राख्न मद्दत मिल्ने अपेक्षा गरिएको बताए। अब कानुनव्यवसायमा शुद्धीकरणका लागि व्यावसायिक आचारसंहितामा कडाइ गर्न र गलत प्रवृत्तिलाई नियन्त्रण गर्न काउन्सिल ऐनमा संशोधन गर्दैछौं, श्रेष्ठले अन्नपूर्णसँग भने, जिल्ला र प्रदेशबाट सुझाव लिएर काउन्सिलबाट छलफलका लागि मस्यौदा बारमा आइपुगेको छ। हिँउदे अधिवेशमा संसद्मा लैजाने तयारी छ। यसैबीच, महान्यायाधिवक्ता अग्निप्रसाद खरेल अध्यक्ष रहेको काउन्सिलले वरिष्ठ अधिवक्ताहरूले अबदेखि एकजना सहयोगी कानुनव्यवसायी अनिवार्य रूपमा इजलासमा लैजानुपर्ने निर्णय लिएको छ। काउन्सिल सदस्य डाचन्द्रकान्त ज्ञवालीले यस विषयमा गत भदौ ३१ गते देशभरका ८६ बार इकाइ, सरकारी वकिल कार्यालय, जिल्ला, उच्च र सर्वोच्च अदालतमा परिपत्र गरिसकेको जानकारी दिए। कानुन व्यवसायीको पेसागत आचारसंहिताअन्तर्गत नियम ३ को उपनियम २ मा वरिष्ठ अधिवक्ताले कुनै पनि मुद्दामा इजलासमा बहस गर्दा कम्तीमा एकजना अधिवक्तालाई व्यावसायिक रूपमा संलग्न नगराई उपस्थित हुन नहुने उल्लेख छ। हाल करिब ३ सय ५० को संख्यामा वरिष्ठ अधिवक्ता छन्।"
केराउ तस्करीमा कडाइ : कारोबारीको हारगुहार,"परासी : केराउ तस्करीमा कडाइ गरेपछि कारोबारीको हारगुहार सुरु भएको छ। पश्चिम नवलपरासीका विभिन्न सीमा नाकाबाट भारततर्फ हरियो केराउ, छोहडा र मरिच तस्करी हुँदै आएको छ। तस्करी बढेपछि जिल्लास्थित सुरक्षा समितिको भदौ ८ गतेको बैठकले कोभिड१९ को कारण देखाउँदै भारततर्फ चोरी निकासी हुने उक्त सामग्रीको जिल्लामा ओसारपसार र ढुवानीमा प्रतिबन्ध लगाएको छ। प्रतिबन्ध लगाएसँगै बाहिरबाट आउने केराउ जिल्ला भित्रिन सकेको छैन। रुपन्देही र कपिलवस्तुमा लैजान भन्दै ल्याएको केराउ कारोबारीले लुकाएर नवलपरासी भित्राउन थालेका छन्। त्यसरी लुकाएर भित्र्याइएको केराउ प्रहरीले धमाधम पक्राउ गर्न थालेपछि कारोबारीले सुरक्षा समितिको निर्णय फुकुवा गर्न उद्योग वाणिज्य संघ र राजनीतिक दलका नेतालाई हारगुहार गर्न थालेका हुन्। पुरानो स्टकमा रहेका र लुकाइ छिपाइ ट्रकमै ल्याएर सीमावर्तीका गोदाममा राखेका केराउ अहिले पनि स्थानीयलाई प्रयोग गरेर भारततर्फ तस्करी गर्न भने छाडेका छैनन्। ठूलो मात्रामा ओसारपसार गर्न नपाएपछि रकम दिएर स्थानीयलाई झोलामा बोकाएर केराउ भारततर्फ तस्करी गर्ने गरेका छन्। त्यस्ता केराउलाई समेत प्रहरीले पक्राउ गर्न थालेपछि उद्योग वाणिज्य संघ मार्फत कारोबारीले प्रशासनलाई दबाब दिन थालेका हुन्। दबाब थेग्न नसकेपछि उद्योग वाणिज्य संघले प्रमुख जिल्ला अधिकारीलाई ज्ञापन पत्र बुझाएर केराउ, छोहडा, मरिचमा लगाएको प्रतिबन्ध फुकुवा गराउन माग गरेको छ। तर प्रशासनले भने तस्करी हुने सामग्रीमा लगाइएको प्रतिबन्ध तत्काल फुकुवा नहुने जनाएको छ। जिल्लामा १ सय बढी केराउको कारोबार गर्ने ठूला व्यवसायी रहेको उद्योग वाणिज्य संघका अध्यक्ष केशव भण्डारीले बताए। उनले व्यवसाय दर्ता गरेर बसेका व्यवसायीलाई कानुन अनुसार व्यवसाय सञ्चालन गर्न दिनुपर्ने माग गरेको बताए। प्रहरीले केराउ तस्करीमा कडाइ गरेपछि केही कारोबारी जिल्ला प्रहरी प्रमुख अजय केसीको सरुवा नै गराउन लागिपरेको स्रोतले बताएको छ। गत वैशाखमा सरुवा भएर आएका प्रहरी प्रमुख केसीको सरुवा गराउन उनीहरु राजनीतिक दलका नेताहरुसम्म पुगेको स्रोतको दाबी छ। साउनदेखि भदौ मसान्तसम्मको अवधिमा प्रहरीले बुझाएका केराउमध्ये ५० लाख बढीको लिलाम भएको महेशपुर भन्सार कार्यालयले जनाएको छ। तेस्रो मुलुकबाट आउने केराउ विरगञ्जको नाका हुँदै नवलपरासी ल्याउने गरिएको छ। नेपालमा प्रति केजी ८० देखि ८५ रुपैयाँ नेपालीमा बिक्री हुने हरियो केराउ भारत पुर्याएपछि ९० देखि १ सय रुपैयाँ भारुमा बिक्री हुने भएकाले चोरी निकासी हुने गरेको सीमावर्ती नाकामा गोदाम बनाएर केराउ स्टक गर्ने कारोबारीले महेशपुर, भूजहवा, विस्नुपुरालगातका नाकाबाट तस्करी गर्ने गरेका छन्। विगतमा उक्त नाकाबाट २ करोडसम्मको केराउ चोरी निकासी हुने गरेको स्थानीयले बताएका छन्। अहिले पनि प्रहरीले हरेक दिनजसो २ देखि ५ लाख बराबरको केराउ पक्राउ गर्दै आएको छ।"
"युक्रेनमा सैन्य जहाज दुर्घटना, २२ को मृत्यु",केभ : युक्रेनको पूर्वीय क्षेत्र खर्किभीस्थित सैन्य विमान दुर्घटना हुँदा सैनिक अधिकृत सहित २२ जनाको मृत्यु भएको छ । स्थानीय मिडियाले जनाए अनुसार युक्रेनियन एयरफोर्स दुर्घटना हुँदा अरु दुईजना गम्भीर घाइते भएका छन् । सहायक गृहमन्त्री एन्टोन गेरसेन्कोले यो खबरको पुष्टि गरेका हुन् । साथै घटनाबारे छानविन गरिने उनको भनाइ छ । एन्टोनोब २६ नामको उक्त जहाज दुर्घटना हुँदाको भिडियो सामाजिक सञ्जालमा भाइरल पनि भएको छ । घटनापछि त्यहाँ विशाल आगलागी भइ धुवाँको मुस्लो उडेको थियो । विमानभित्र २७ जना भएकोमा घटनामा मृत्यु हुने सबैभन्दा धेरै खर्तिब नेश्नल एयर फोर्स युनिभसिटीका विद्यार्थी छन् । सात जना क्र्यूमा थिए । दुर्घटनामा घाइतेहरुको अवस्था गम्भीर रहेको बताइएको छ । युक्रेनियन राष्ट्रपति भोलोदिमिर जेलेन्स्कीले यस घटनालाई भयानक त्रासदी हो भनेका छन् । साथै उनी यही शनिबार किभ नजिकैको घटनास्थलमा अवलोकनका लागि जाने बताएका छन् ।
गाउँमै एलईडी बल्ब उत्पादन,ओखलढुंगा : ओखलढुंगामा गाउँमै विजुलीको बल्ब उत्पादन शुरु गरिएको छ। सिद्धिचरण नगरपालिका र स्थानीयको साझेदारीमा बल्ब उत्पान शुरु भएको हो। सिद्धिचरण नगरपालिका वडा नं ७ विगुटारमा एलईडी बल्ब उत्पादन उद्योग स्थापना गरिएको छ। नगरपालिकाको ७ नं वडा कार्यालयको पहलमा स्थानीय यदुनाथ दाहालले बल्ब उत्पादन सुरू गरेका हुन्। वडाको पहलमा नगरपालिकाको १ लाख अनुदान र दाहालको २ लाख लगानीमा ग्रामीण विजुलीघर नामको उद्योग सञ्चालनमा आएको हो। अहिले उद्योगमा दैनिक ५० वटा बल्ब उत्पादन भइरहेका छन्। उद्योगको क्षमता बढाउने र बजारीकरण गर्न वडा कार्यालयले सहजीकरण गर्ने वडाध्यक्ष बमबहादुर राईले जानकारी दिए। उद्योगबाट अहिले १ सय ५० बल्ब उत्पादन गरिसकिएको राईको भनाई छ। उद्योगमा प्याकेजिङ गर्ने खोल नभएका कारण बजारमा लान भने समस्या भएको छ। बल्बको खोल निर्माणको काम पनि थालि सकिएको छ। जिल्लामा बिजुलीको बल्ब आयत मात्रै भएकाले स्थानीय स्तरमै उत्पादन हुने हुँदा लागत कम पर्ने व्यवसायी बताउँछन्। हाल उद्योग सञ्चालनका लागि एउटा मेसिन खरदि गरिएको छ। जनशक्ति बजार व्यवस्थापनको काम अघि बढेपछि थप मेसिन राखेर उत्पान बढाउन सकिने उद्योग सञ्चालक यदुनाथ दाहालले जानकारी दिए। ग्रामीण विजुली घर नगरपालिकाको सहकार्यमा सञ्चालनमा आएको पहिलो स्थानीय उद्योग हो। उद्योगमा काम गर्ने कामदारलाई तालिममा पठाएर तालिम लिएर आएका कामदारबाट उत्पादन शुरु भएकाले यसको दिगोपनामा कुनै शंका नरहेको उद्योग सञ्चालक दाहालको भनाइ छ।
"जोखिम कायम छ, तत्काल विद्यालय नखोल्नू : शिक्षामन्त्री","काठमाडौं : शिक्षा, विज्ञान तथा प्रविधिमन्त्री गिरिराजमणि पोखरेलले कोभिड१९ को जोखिम कायमै रहेकाले केही समय विद्यालय खोल्नुभन्दा वैकल्पिक सिकाइ प्रणालीलाई प्राथमिकता दिन आग्रह गरेका छन्। शिक्षा पत्रकार समाजले आज आयोजना गरेको वैकल्पिक सिकाइको कार्यान्वयनमा सञ्चारमाध्यमको भूमिका विषयक भर्चुअल छलफलमा शिक्षालयमा सङ्क्रमण देखिएमा त्यसलाई नियन्त्रण गर्न कठिन हुने भएकाले हाललाई सूचना, सञ्चार र प्रविधिको प्रयोगमा आधारित वैकल्पिक प्रणालीमा जोड दिन आग्रह गरे। मन्त्री पोखरेलले न्यूनतम सिकाइको सुनिश्चितका लागि सरकारले आकस्मिक कार्ययोजना ल्याई यही असोजको पहिलो साताबाट कार्यान्वयन शुरु गरिसकेकाले सबै स्थानीय तहका सम्बन्धित विद्यालयमा शिक्षकहरुलाई अनिवार्य पुग्नका लागि निर्देशन गरिएको जनाए। उनले शिक्षक, अभिभावक र विद्यार्थीको सम्पर्क स्थापितका लागि सामुदायिक विद्यालयमा निःशुल्क र निजी विद्यालयमा सहुलियत रुपमा क्लोज युनिट ग्रुप (सियुजी) मा आबद्ध गराई सञ्चार सहजता बढाइएको बताए। कतिपय जिल्लाका विद्यालयले अहिले सामाजिक दूरी कायम गरी प्रत्यक्ष सिकाइ पनि आरम्भ गरिसकेका छन्। सञ्चारविद् डा निर्मलमणि अधिकारीले विपन्न र गरिब विद्यार्थीका लागि निःशुल्क रुपमा उच्चगतिका इन्टरनेट र डाटा उपलब्ध गराउन आग्रह गर्दै मिडिया साक्षरतालाई प्रभावकारी नबनाइए वैकल्पिक सिकाइ प्रणाली सफल नहुने बताए। उनले सूचना, सञ्चार तथा प्रविधि र आमसञ्चारको सदुपयोगका लागि रणनीति तर्जुमा गर्न सुझाव दिए। समाजका अध्यक्ष प्रकाश सिलवालले सञ्चारको एउटा धर्म शिक्षा पनि भएकाले वैकल्पिक सिकाइलाई प्रभावकारी बनाउन सूचना र सचेतनामूलक भूमिकाका लागि प्रदेश र जिल्लागत बहश गरिने बताए।"
कोरोनाबाट सबैभन्दा धेरै अमेरिकामा ७० लाख संक्रमित,वासिङटन : अमेरिकामा कोरोनाभाइरस संक्रमितको संख्या ७० लाख भन्दा धेरै पुगिसकेको छ । जोन हकिन्स यूनिभर्सिटीको तथ्यांक अनुसार यही शुक्रबारसम्म ७० लाख ५ हजार ७ सय ४६ संक्रमित पुष्टि भएका छन् । जुन विश्वमै सबैभन्दा धेरै संक्रमित संख्या हो । साथै भारतमा ५८ लाख संक्रमित पुगे भने तेस्रो धेरै संक्रमित भएको देश ब्राजिल हो । जहाँ संक्रमित संख्या ४७ लाख पुगिसकेको छ । यस्तै अमेरिकामा मृत्यु हुनेको संख्या २ लाख ३ हजार २ सय ४० पुगिसकेको छ । मृत्यु हुनेको संख्या पनि अमेरिकामै सबैभन्दा धेरै छ । गत वर्षको डिसेम्बरदेखि फैलिएको कोरोनाबाट हालसम्म विश्वभर ३ करोड ५१ लाख भन्दा धेरै मानिस संक्रमित भइसकेका छन् । जसमध्ये २ करोड १६ लाख भन्दा धेरै निको भएका छन् भने ९ लाख ७० हजारको मृत्यु भयो ।
भक्तपुरमा स्वाब परीक्षण गराएकामध्ये १६२७ प्रतिशतमा संक्रमण,भक्तपुर : भक्तपुरमा पीसीआर प्रविधिबाट कोरोना परीक्षण गराउन स्वाब दिएकामध्ये १६२७ प्रतिशतमा संक्रमण पुष्टि भएको देखिएका छ। यो संख्या समग्र नेपालको तुलनामा दोब्बरभन्दा बढी हो। नेपालमा पीसीआर प्रविधिबाट कोरोना परीक्षण गराउन स्वाब दिएकामध्ये ७२९ प्रतिशतमा मात्रै संक्रमण पुष्टि भएको छ। स्वास्थ्य मन्त्रालयले सार्वजनिक गरेको तथ्यांकअनुसार शुक्रबारसम्म नेपालमा कूल ९ लाख ६८ हजार एकसय ८५ जनाको पीसीआर विधिबाट कोरोना परीक्षण गरिएको छ। मन्त्रालयको तथ्यांकअनुसार नेपालमा कूल संक्रमितको संख्या ७० हजार ६ सय १४ पुगेको छ। जुन कोरोना परीक्षण गर्न स्वाब दिनेको ७२९ प्रतिशतमात्रै हुन आउँछ। स्वास्थ्य कार्यालय भक्तपुरका अनुसार शुक्रबारसम्म पीसीआर विधिबाट कोरोना परीक्षण गर्न भक्तपुरमा १० हजार ८ सय एक जनाको स्वाब संकलन गरिएको छ। जसमध्ये शुक्रबारसम्म एक हजार ७ सय ५८ जनामा कोरोना संक्रमण पुष्टि भएको छ। जुन १६२७ प्रतिशत हो। कार्यालयका प्रमुख कृष्ण मिजारले शुक्रबारसम्म ६ हजार ४ सय २७ पुरुष र ४ हजार ३ सय ७४ गरी १० हजार आठ सय एक जनाको स्वाब संकलन गरिएको छ। जसमध्ये शुक्रबारसम्म ९ सय ९५ जना पुरुष र ७ सय ६३ महिला गरी एक हजार ७ सय ५८ जनामा कोरोना भाइरस संक्रमण पुष्टि भएको उनको भनाइ छ। भक्तपुरका १७ पुरुष र ७ महिला गरी २४ जनाको कोरोना भाइरस संक्रमणको कारण मृत्यु भइसकेको छ। त्यस्तै शुक्रबारसम्म ४ सय ४६ पुरुष र ३ सय ४८ महिला गरी ७ सय ९४ जना कोरोना भाइरस संक्रमण निको भएर डिस्चार्ज भएको कार्यालय प्रमुख मिजारले जानकारी दिए। उनका अनुसार शुक्रबारसम्म भक्तपुरमा कूल संक्रमितको ५४८४ प्रतिशत अर्थात ९ सय ४० जना सक्रिय संक्रमित रहेका छन्। जसमा ५ सय ३२ पुरुष र ४ सय ८ महिला रहेका छन्। एकसय ६९ स्वास्थ्यकर्मी र एकसय ७६ सुरक्षाकर्मी संक्रमित भक्तपुरमा सर्वसाधारणसँगै स्वास्थ्यकर्मी र सुरक्षाकर्मीसमेत कोरोना भाइरस संक्रमित भएका छन्। स्वास्थ्य कार्यालयका अनुसार भक्तपुरका एकसय ६९ जना स्वास्थ्यकर्मीलाई कोरोना भाइरस संक्रमण भएको थियो। जसमध्ये एकसय २८ महिला र ४१ जना पुरुष स्वास्थ्यकर्मी रहेका छन्। यहाँ नर्सहरु बढी संक्रमित भएको स्वास्थ्य कार्यालयका प्रमुख मिजार बताउँछन्। त्यस्तै चिकित्सकसमेत संक्रमित भएका छन्। भक्तपुरमा कार्यरत सुरक्षाकर्मीहरुलाई पनि कोरोना भाइरस संक्रमण भएको छ। प्रहरीतर्फ जनपद र सशस्त्र प्रहरी र नेपाली सेना गरी भक्तपुरका एकसय ७६ जना सुरक्षाकर्मीहरुलाई कोरोना भाइरस संक्रमण भएको कार्यालय जनाएको छ। जसअनुसार एकसय ५९ पुरुष र १७ महिला रहेका छन्। सुरक्षाकर्मीहरुमध्ये सबैभन्दा बढी भक्तपुरको महानगरीय प्रहरी वृत्त ठिमीमा कार्यरत प्रहरीहरुमा संक्रमण पुष्टि भएको थियो। त्यस्तै चाँगुनारायण नपा १ दुवाकोटस्थित सशस्त्र प्रहरीको गुहेश्वरी गणका सशस्त्र प्रहरीमा कोरोना भाइरस संक्रमण भएको थियो।
फरार ३१ अभियुक्त एकै दिन पक्राउ,"राजविराज : जिल्ला प्रहरी कार्यालय सप्तरीले पुनः ३१ जना फरार अभियुक्तलाई पक्राउ गरेको छ। एक दिन अघि मात्र १४ जना फरार अभियुक्तलाई पक्राउ गरी सप्तरी जिल्ला अदालत बुझाएको सप्तरी प्रहरीले पुनः ३१ जना फरार अभियुक्त पक्राउ गरेको हो। सप्तरी जिल्ला अदालतले विभिन्न अपराधमा संलग्न भएको पुष्ठी गर्दै कैद तथा जरिवाना सुनाएसँगै फरार रहेका अभियुक्तहरुलाई प्रहरीले घरमै लुकिछिपी बसिरहेका बेला पक्राउ गरेको डिएसपी तिलक भारतीले बताए। कोरोना संक्रमणकका कारण घर आएर बसेको समयमा फरार अभियुक्तहरुलाई पक्राउ गर्न प्रहरी सफल भएको डिएसपी भारतीको भनाइ छ। अदालतको फैसलापछि फरार रहेका कुटपिट मुद्दाका १३ जना, लुटपिट मुद्दाका ३ जना, कुटपिट र लुटपिट मुद्दाका ३ जना, केही सार्वजनिक अपराध मुद्दाका ३ जना, वन पैदावरसम्बन्धी मुद्दाका २ जना तथा कर्तव्य ज्यान, अपहरण, डाँका, बहुविवाह, अदालतको अपहेलना, गाली बेइज्जती र सवारी ज्यान मुद्दाका ११ जना गरी ३१ जना फरार अभियुक्तलाई पक्राउ गरिएको सप्तरी प्रहरीले जनाएको छ। पक्राउ पर्नेमा ३२ वर्षदेखि फरार रहेका सप्तरीको हनुमाननगर कंकालिनी नगरपालिका५ का ५५ वर्षीय कुशेश्वर भन्ने खुसहर महतो पनि छन्। महतो विरुद्ध दर्ता भएको कुटपिट मुद्दामा ०४५ मङ्सिर २७ गते अदालतले फैसला सुनाएको थियो। यसैगरी, अदालतको अपहेलना मुद्दामा २८ वर्षदेखि फरार रहेका तिलाठी कोईलाडी गाउँपालिका १ का ४० वर्षीय दुर्गानन्द यादव र कुटपिट मुद्दामा साढे २२ वर्षदेखि फरार रहेका तिरहुत गाउँपालिका१ का ५५ वर्षीय रामजी मरिक यादव समेत पक्राउ परेका छन्। जिल्ला अदालतले दुर्गानन्दविरुद्ध ०४९ माघ १५ गते र रामजीविरुद्ध २०५४ चैत २६ गते फैसला सुनाएको थियो। अदालतको फैसला कार्यान्वयन गराउने क्रममा पक्राउ गरी जिल्ला अदालतमा बुझाउने अभियान नै चलाएको जिल्ला प्रहरी कार्यालय सप्तरीका इन्स्पेक्टर सन्तोष खड्काले जानकारी दिए। अदालतको फैसला पछि फरार सूचीमा रहेका थप अभियुक्तको खोजीका लागि जिल्लाका प्रत्येक इलाका, चौकी र वडा प्रहरी कार्यालयका इञ्चार्जलाई निर्देशन दिएइको एसपी राजेन्द्र धमलाले बताए। एक दिन अघि मात्र प्रहरीले ज्यान मार्ने उधोग, कुटपिट, लुटपिट, कुटपिट अंगभंग, जालसाजी, केही सार्वजनिक अपराध मुद्दामा १४ जना फरार अभियुक्तलाई पक्राउ गरेको थियो।"
कोदो टिप्ने चटारो (फोटो फिचर),"मुगु : मुठी छरेर मुरी उब्जाउने किसानलाई यत्तिबेला चैत्र महिनामा रोपेको कोदो भित्र्याउने चटारो छ। जिल्लाभर मुख्य बालिका रुपमा किसानले चैत्र र वैशाख महिनामा कोदो र धान रोप्ने गर्छन्। अहिले कोदो र भुवा धान काटेर घर भित्राउने चटारो छ। यो वर्ष कोदोलाई आवश्यक पर्ने पानी परेका कारण कोदो लगायत अन्नबाली उत्पादन राम्रो भएको छ। कोदो राम्रै उत्पादन हुने भएकाले किसान हर्षित भएको छाँयानाथ रारा नगरपालिका४ कृषक भिमबहादुर रोकाया बताउछन्। जिल्लाका चारै स्थानीय तहको मुख्य अन्नबाली कोदो र धान हो। खेतबारीबाट उब्जनी भएको बालीले किसान वर्षभर घरपरिवारको छाक टार्ने गर्छन्। मुगु जिल्लाको कुल खेतीयोग्य जमिनको ४० प्रतिशत कोदो उत्पादन हुन्छ। ३० प्रतिशत धान र ३० प्रतिशत अन्य अन्न बालिको खेती हुने गरेको कृषि कार्यालयका प्रमुख पञ्चलाल बुढाले जानकारी दिए। कोदोलाई आवश्यक पर्ने पानी परेकाले गत वर्ष भन्दा यो वर्ष जिल्लाभर कोदो, भुवा धान र असारे धानको राम्रो उत्पादन हुने कृषि कार्यालयका प्रमुख बुढाको भनाइ छ। कोदो टिपेसँगै किसानले त्यसको घाँस भने राखेर वर्षभर वस्तुभाउलाई खुवाउने गर्दछन्।"
विद्युत चुहावट नियन्त्रणमा भक्तपुरको रेकर्ड,"भक्तपुर : विद्युत चुहावट नियन्त्रणमा नेपाल विद्युत प्राधिकरण भक्तपुर वितरण केन्द्रले आर्थिक वर्ष २०७६७७ मा अघिल्लो वर्षको रेकर्डतोडेर नयाँ रेडर्क राखेको छ। आर्थिक वर्ष २०७५७६ मा विद्युत चुहावट नियन्त्रण १३०६ प्रतिशतमा झारेर केन्द्रले रेकर्ड राखेको थियो। जबकि प्राधिकरणको केन्द्रीय कार्यालयले १५ प्रतिशत लक्ष्य दिएको थियो। यसरी लक्ष्यभन्दा बढी चुहावट नियन्त्रण गरेर भक्तपुर वितरण केन्द्रले नयाँ रेडर्क राखेको थियो। उक्त रेडर्कलाई समेत भक्तपुर वितरण केन्द्रले आर्थिक वर्ष २०७६७७ मा ब्रेक गरेको छ। केन्द्रका प्रमुख राजकुमार रमणले गएको आर्थिक वर्षमा विद्युत चुहावट नियन्त्रण ७९७ प्रतिशतमा झार्न सफल भएको दावी गरे। उनका अनुसार अघिल्लो वर्ष विद्युत चुहावट १३०६ प्रतिशतमा झरेपछि केन्द्रीय कार्यालयले भक्तपुर वितरण केन्द्रलाई ९७५ प्रतिशत लक्ष्य दिएको थियो। उक्त लक्ष्यभन्दा करिब २ प्रतिशत बढी विद्युत चुहावट नियन्त्रण गरेर आर्थिक वर्ष २०७६७७ मा भक्तपुर वितरण केन्द्रले रेडर्कमाथि रेकर्ड राख्न सफल भएको प्रमुख रमणले बताए। आर्थिक वर्ष २०७५७६ मा १३०६ प्रतिशतसम्म विद्युत चुहावट नियन्त्रण गरेर भक्तपुरले रेकर्ड कायम गरेको थियो, उनले भने, आर्थिक वर्ष २०७६७७ मा विद्युत चुहावट १३०६ प्रतिशतभन्दा पनि कम ७९७ प्रतिशतमा झारेर रेकर्डमाथि रेकर्ड राख्न सफल भयौं।भक्तपुरमा आर्थिक वर्ष २०७१७२ मा ६३ प्रतिशत विद्युत चुहावट भइरहेको थियो। सोही वर्षको वैशाख १२ गते विनाशकारी भूकम्प गयो। जसले गर्दा पुराना घरमा प्रणालीगत रुपमा भइरहेको विद्युत चुहावट प्रकाशमा आएको थियो। जसले गर्दा भक्तपुर वितरण केन्द्रलाई विद्युत चुहावट नियन्त्रण अभियान सञ्चालन गर्न सहज भएको थियो। सोही आधारमा यहाँका चारवटै नगरपालिकाको सहयोगमा केन्द्रले विद्युत चुहावट नियन्त्रण अभियानलाई निरन्तरता दिएको थियो। जुन अभियान अहिलेसम्म जारी रहेको केन्द्र प्रमुख रमण बताउँछन्। निरन्तरको विद्युत चुहावट अभियानको सफलतास्वरुप आर्थिक वर्ष २०७२७३ मा विद्युत चुहावट ६३ प्रतिशतबाट एकैबाजी ३७०३ प्रतिशत झरेको केन्द्रको तथ्यांकले देखाउँछ। क्रमशः आर्थिक वर्ष २०७३७४ मा २८०८ प्रतिशत र आर्थिक वर्ष २०७४७५ मा १८५९ प्रतिशत रहेकोमा आर्थिक वर्ष २०७५७६ मा १३०६ प्रतिशतमा झारेर भक्तपुर वितरण केन्द्रले पहिलोपटक लक्ष्यभन्दा बढी चुहावट नियन्त्रण गरेर रेकर्ड राखेको थियो। केन्द्र प्रमुख रमणले भक्तपुरमा निरन्तर विद्युतको माग बढ्दासमेत चुहावट नियन्त्रण गर्न सफलता हासिल भएको दावी गरे। उनका अनुसार चुहावट नियन्त्रण अभियानलाई प्रत्येक वर्ष निरन्तरता दिइएकाले चुहावट नियन्त्रणमा उल्लेखनीय उपलब्धि हात लागेको हो। केन्द्रले ग्राहस्तर्फ सँगै प्राविधिक चुहावट नियन्त्रणमा समेत विशेष जोड दिइएको जनाएको छ। प्राविधिक चुहावट घटाउन गाँस भएका तारहरु फेरेर इन्सुलेटेड तार जडान गरियो, केन्द्र प्रमुख रमणले थपे, ओभर लोडेड ट्रान्सफर्मरलाई अपग्रेड गर्ने र नांगा तारहरुको ठाउँमा एबीसी तारहरु राख्ने कार्य भयो।उनले गएको वर्ष विद्युत चुहावट नियन्त्रण कारबाहीबाट केन्द्रले एक करोड ४० लाख ८६ हजार २ सय १४ रुपैयाँ राजस्व संकलन गरेको जानकारी दिए। ३ सय ७६ जनामाथि विद्युत चुहावट कारबाही गरेर उक्त राजस्व संकलन भएको हो, प्रमुख रमणले भने, सिरियल नम्बर नभएका २८ हजार मिटरलाई एम पावर बिलिङ प्रणालीमा समेत प्रविष्ट गर्ने काम भयो ।"
कोरोना संक्रमित उपप्राध्यापकको मृत्यु,"राजविराज : कोरोनाबाट संक्रमित सप्तरीको राजविराजस्थित महेन्द्र विन्देश्वरी बहुमुखी क्याम्पसका उपप्राध्यापकको मृत्यु भएको छ। राजविराज नगरपालिका९ पुख्र्यौली घर भई हाल राजविराज७ हटियास्थित घरमा बसिरहेका ६३ वर्षीय पुरुषको उपचारका क्रममा शनिबार बिहान मृत्यु भएको स्वास्थ्य कार्यालय सप्तरीले जनाएको छ। ज्वरो, खोकी र श्वासप्रस्वासमा समस्या देखिएपछि मोरङ्गको विराटनगरस्थित विराट मेडिकल कलेजमा भर्ना भएका उनको स्वास्थ्य अवस्था थप जटिल बनेपछि बिहीबार धरानस्थित वि पी कोईराला स्वास्थ्य विज्ञान प्रतिष्ठानमा भर्ना भएका थिए। भेण्टिलेटरमा राखेर उपचार भइरहेका उनको शानिबार बिहान मृत्यु भएको स्वास्थ्य कार्यालय सप्तरीका निमित्त कार्यालय प्रमुख दुनियालाल यादवले जानकारी दिए। कोरोना संक्रमित उनलाई धरानस्थित प्रतिष्ठानको कोभिड अस्पतालको भेन्टिलेटरमा राखिएको थियो। शव व्यवस्थापनको तयारी भइरहेको निमित्त कार्यालय प्रमुख यादवले जानकारी दिए। योसँगै सप्तरीमा कोरोना संक्रमणबाट मृत्यु हुनेको सङ्ख्या १४ पुगेको छ। जसमा २ जना महिला छन्।"
भूसंरक्षण र कफी पर्यटन सँगसँगै,"पोखरा : फेवातालको सिरान अधिकारी डाँडा पछिल्लो समयमा कफी पर्यटनको रुपमा विकास हुँदै गएको छ। गाउँमा लगाइएको कफीको अध्ययन, अनुसन्धान र गाउँको कफीको स्वाद लिन पर्यटक आउन थालेका छन्। गाउँमा २०६३ सालमा व्यवसायीक रुपमा कफी खेती सुरु भएको हो। अहिले गाउँमा ५५ हजार कफीका बोट छन्। यस वर्ष २० हजार कफीका विरुवा लगाउने र अबको दुई वर्षमा एक लाख कफीका बोट पुर्यउने लक्ष्य रहेको माछापुच्छ्रे उत्तम कफी सहकारी संस्थाका अध्यक्ष कलाधर भुँगाईले बताए। गाउँमा कफी खेती सुरु हुनु अघि फेवा जलाधारमा पर्ने कास्कीको अन्नपूर्ण गाउँपालिका १ अधिकारी डाँडा वरपर भूक्षय भइरहन्थ्यो। गाउँ नजिकै पहिरो पनि जान्थ्यो। यस गाउँमा रहेको पहिरो अधेरी खोलो हुँदै तालमा मिसिन्थ्यो। गाउँमा कफी खेती सुरु भएपछि भने भूक्षय जाने क्रम पहिलेको तुलनामा धेरै रोकीएको भुँगाईले सुनाए। कफी लगाउनु अघि गाउँमा खाना पकाउने दाउँराको पनि अभाव हुन्थ्यो। दाउँरा लिन टाढाको जंगल धाउनु पथ्र्यो। अहिले भने कफी खेतीका लागि ठूला रुख चाहिने भएकोले कफी खेतीसंगै घाँस हुने बडहर, खनीयो, कुटमेरो लगायतका डाले घाँस पनि रोपीएकोले गाईभैँसीका लागि घाँसको दुःख पनि कम भएको र दाउँरा पनि हुने भएकोले बहुउपयोगी हुँदै गएको उनले सुनाए। पछिल्लो समयमा गाउँमा कफी खेती संगै एभोकाडोका ५ हजार विरुवा लगाइएको र एक सय भन्दा बढी बोटले फल पनि दिन थालेको उनले बताए। अर्को वर्षदेखि एभोकाडोबाट पनि आम्दानी हुने छ। एभोकाडो प्रति किलो बजारमा ५ सयमा बिक्री भइरहेको छ। कफीलाई छहारी दिन ३ हजार मेकाडामिया नट पनि गाउँमा लगाइएको उनले सुनाए। मेकाडामिया नटको पनि बजारमा राम्रो माग छ। गाउँमा पाँचवर्षे कार्यक्रम अन्तर्गत हरियो वनले कफीका विरुवा रोप्न सघाएको थियो। तीनव वर्ष अघि एभोकाडो र मेकाडामिया नटको विरुवा रोप्न पनि सघाएको माछापुच्छ्रे उत्तम कफी सहकारी संस्थाका अध्यक्ष भुँगाईले सुनाए। फेवा जलाधार क्षेत्रमा पर्ने अधिकारी डाँडामा भूक्षय रोक्नका लागि कफीको विरुवाको साथै एभोकाडो र मेकाडामिया नट का विरुवा रोप्न सघाएको हरियो वन कार्यक्रम चिवनअन्नपूर्ण ल्याण्डस्केप फिल्ड कोअर्डिनेटर पूर्णबहादुर कुँवरले बताए। यसरी कफी खेती भूक्षयको नियन्त्रणका लागि निकै उपयोगी भएको छ। जमीनको संरक्षणको साथै एउटै जमिनबाट दोब्बर आम्दानी हुने गरेको स्थानीय किसान खिमप्रसाद अधिकारीले बताए। एक पटक दुःख गरेपछि कम्तीमा २०३० वर्षसम्म आम्दानी भइहने भएकोले किसान कफी खेती तर्फ आकर्षित भएको उनले सुनाए। गाउँमा कफी खेती हेर्न र अध्ययन गर्न पछिल्लो समयमा विदेशी पर्यटक आउन थालेपछि गाउँमा थप हौसला बढेको पनि उनले बताए। हामीले गरेको कृषि कर्म विदेशीका लागि पनि अध्ययन अनुसन्धानको विषय हुने रहेछ भन्ने थाहा पाउँदा कृषि कर्ममा लाग्न थप प्रेरणा मिलेको उनले सुनाए। विभिन्न देशबाट कलेजका विद्यार्थी आएर यही गाउँका घरमा होमस्टेको रुपमा बस्ने र हामीले जे खान्छौँ त्यही खाने गरेको पनि उनले बताए। यसरी पर्यटक बस्दा ज्ञान आदानप्रदान हुने भएकोले निकै उपयोगी भएको किसानले बताएका छन्। कृषि कर्ममा लाग्दा जानेको ज्ञान, अनुभव साट्ने र होमस्टेमा राखेर सेवा गरेकोमा केही आम्दानी पनि हुने भएपछि स्थानीय किसानमा खुशी भएका हुन्। गाउँमा २०७० सालदेखि स्वदेशी तथा विदेशी विद्यार्थी अध्ययन अनुसन्धानका लागि आउन थालेका हुन्। नेपाली विद्यार्थी एक दुई रात बसेर कफी खेतीका बारेमा जानकारी लिन्छन्। विदेशी विद्यार्थी भने २ महिनादेखि ४ महिनासम्म बसेर अध्ययन अनुसन्धान गर्ने गरेको कफी भिलेज होमस्टे अधिकारी डाँडाका अध्यक्ष समेत रहेका कलाधर भुँगाईले बताए। लामो समय बस्ने भएकोले विदेशी विद्यार्थीले खाने बस्नेसहित प्रति विद्यार्थी महिनाको १२ हजार रुपैयाँ दिने गरेको उनले जानकारी दिए। यसरी होमस्टेमा आउने पर्यटकमा धेरै जसो नेदरल्याण्डका पर्यटक आउने गर्दछन्। जापानीज, फ्रेन्च लगायतका देशका विद्यार्थी पनि आउने गरेको उनले सुनाए। गाउँका १२ घरमा होमस्टे संचालन छ। विद्यार्थीले होमस्टेमा बसेर कफीको बगैँचा स्यारसुुसार गर्छन्। कफीमा लाग्ने किरा, उत्पादनको अवस्था, उत्पादन बढाउन कसरी सकिन्छ भन्ने बारेमा अनुसन्धान पनि गर्ने उनले सुनाए। कफी टिप्ने समयमा कफी पनि टिप्छन्। शिक्षण पेशामा प्रवेश गर्नु अघि प्राक्टिकल कक्षाका लागि उनीहरुले नेपालको अधिकारी डाँडा रोजेका हुन्। विद्यार्थीले विद्यालयमा समेत भोलेन्टियरको रुपमा पढाउने गरेको उनले सुनाए। भेलेन्टियरको रुपमा आउने पर्यटक बाहेक पनि यहाँको होमस्टेमा बस्न मात्र पनि पर्यटक आउने गर्दछन्। गत वर्ष १ सय भन्दा बढी विदेशी पर्यटक कफीको अध्ययन र अनुसन्धानका लागि आएर होमस्टेमा बसेका थिए। यस वर्ष भने कोरोना भाइरसको कारण पर्यटक आएनन्। कोरोना भाइरस नियन्त्रणमा आएपछि पर्यटक आउने क्रम निरन्तर हुने उनको विश्वास छ। यहाँका किसानले करिब ६ सय रोपनी जमिनमा कफी खेती गरेका छन्। कफी खेती एक रोपनीमा एक सय वटासम्म लगाउन सकिन्छ। गाउँमा १ सय ९३ किसानले कफी खेती गरेको पनि उनले बताए। यस गाउँमा ९ हजार ५ सय किलो चेरी उत्पादन हुन्छ। यहाँका एउटै किसानको १५ सय बोट भन्दा बढीसम्म कफी खेती गरेका छन्। कफीको बजार भने पोखरा नै हो। पोखरामा नै कफीको माग पुरा गर्न नसकिएको जिल्ला कफी सहकारी संघका पूर्वउपाध्यक्ष भुगाईले सुनाए। ढिकुर पोखरी गाउँमा कफी खेती फष्टाउँदै गएको र कफी पर्यटनको रुपमा विकास भएको अन्नपूर्ण गाउँपालिकाका अध्यक्ष युवराज कुँवरले बताए। कफी खेतीले गाउँको भूसंरक्षण पनि भएको र कृषि पर्यटन (एग्रो टुरिजम) को रुपमा विकास भएको उनले बताए। पहिले बाँदरले बाली खाएर हैरान दिने बारीमा अहिले कफी खेती संगै एभोकाडो र मेकाडामिया नट समेत उत्पादन हुन थालेको उनले सुनाए। फेवातालको अन्य जलाधार क्षेत्रमा पनि यस्तै कार्यक्रम गर्न सके भूक्षय नियन्त्रणमा महत्वपूर्ण योगदान पुग्ने अध्यक्ष कुँवरले बताए। कास्कीको अन्नपूर्ण गाउँपालिका १ अधिकारी डाँडामा लगाइएको कफी खेती।"
बैतडीमा कोरोनाले एकजनाको मृत्यु,"बैतडी : भारतबाट फर्किएर घर जाँदै गरेको बेलामा बाटोमै मृत्यु भएका बैतडीका एक पुरुषमा कोरोना पुष्टि भएको छ। शनिबार डडेल्धुरा प्रयोगशालामा गरिएको परीक्षणमा पुर्चौडी नगरपालिका ३ का ३५ वर्षीय मृतक पुरुषमा कोरोना पुष्टि भएको स्वास्थ्य कार्यालय बैतडीका कोभिड १९ सम्पर्क व्यक्ति भुवनप्रसाद जोशीले जानकारी दिए। मृत भेट्टिएका पुरुषको स्वाब संकलन गरी परीक्षणका लागि डडेल्धुरा पठाइएको थियो। भारतको बैंग्लोरबाट फर्केर घर जाने क्रममा ती पुरुष शुक्रबार अपरान्ह पुर्चौडीकै लामाधारमा मृत भेट्टिएका थिए। ५ दिन अगाडि बैंग्लोरबाट हिंडेका ती पुरुष बिहीबार गौरीफण्टा नाकाबाट नेपाल भित्रिएका बताइएको छ। मृतकको शव नेपाली सेनाले व्यवस्थापन गर्ने तयारी भएको बैतडीका प्रहरी प्रमुख, प्रहरी नायव उपरीक्षक नारायणप्रसाद अधिकारीले जानकारी दिए। शव व्यवस्थापनको लागि हनुमानध्वज गुल्मको टोली जिल्लाबाट घटनास्थलतर्फ हिंडिसकेको उनले बताए। मृतकका १ श्रीमती र १ पाँच वर्षीय छोरा रहेका छन्। ती पुरुषमा कोरोना पुष्टि भएसँगै बैतडीमा कोरोना कारण मृत्यु हुने ती व्यक्ति पहिलो बनेका छन्। जिल्लामा हालसम्म ४ सय २ जनामा संक्रमण पुष्टि भइसकेको छ।"
मोरङमा संक्रमितको संख्या तीन हजार नाघ्यो,"विराटनगर : प्रदेश १ मा कोरोना भाइरस संक्रमणका कारण सबैभन्दा बढी प्रभावित बनेको मोरङमा संक्रमितको संख्या तीन हजार नाघेको छ। शुक्रबार थप ४१ नयाँ बिरामी थपिएसँगै संक्रमित संख्या तीन हजार २३ पुगेको हो। संक्रमितमध्ये ३३ जनाको मृत्यु भएको छ। मृत्यु हुनेमा नौ महिला र २४ पुरुष छन्। पछिल्लो पटक बीपी कोइराला स्वास्थ्य विज्ञान प्रतिष्ठानमा उपचाररत कानेपोखरी गाउँपालिका१ घर भएका एक संक्रमित पुरुषको मृत्यु भयो। संक्रमण पुष्टि भएकामध्ये एक हजार ५४ जना उपचारपछि कोरोना मुक्त हुँदै डिचार्ज भएका छन्। एक हजार नौ सय ३६ जना संक्रिय संक्रमित छन्। उनीहरुको संस्थागत र होम आइसोलेसनमा उपचार भइरहेको छ। प्रदेशमा हालसम्म कोरोना संक्रमितको संख्या छ हजार एक सय ४९ पुगेको सामाजिक विकास मन्त्रालयले जनाएको छ। जम्मा संक्रमितमध्ये झन्डै मोरङका आधा छन्। प्रदेश राजधानी विराटनगरका मात्रै दुई हजार बढीमा संक्रमण पुष्टि भइसकेको छ। प्रदेशमा सबैभन्दा बढी प्रभावित बनेको स्थानीय तह हो विराटनगर महानगरपालिका। विराटनगरका संक्रमितमध्ये २२ जनाको मृत्यु भइसकेको छ। मन्त्रालका अनुसार मोरङपछि सुनसरी कोरोनाका कारण बढी प्रभावित छ। सुनसरीमा कोरोना संक्रमितको संख्या एक हजार छ सय ६९ पुगेको छ। झापामा आठ सय २७ जना कोरोना संक्रमित छन्। सुनसरीमा छ सय ९५ र झापामा पाँच सय २० जना उपचारपछि संक्रमण मुक्त भएका छन्। उदयपुरमा एक सय ३१ जनामा संक्रमण देखिएको छ। मन्त्रालयका अनुसार प्रदेश १ का विभिन्न प्रयोगशालामा पीसीआर परीक्षण गराएकामध्ये ताप्लेजुङमा १६, पाँचथरमा ३१, इलाममा ९१, धनकुटामा ४८, तेह्रथुममा ३०, संखुवासभामा ७९, खोटाङमा २४, भोजपुरमा २६, सोलुखुम्बुमा आठ, ओखलढुंगामा २४ र प्रदेश १ बाहिरका एक सय २२ जनामा संक्रमण पुष्टि भइसकेको छ। प्रदेशमा दुई हजार छ सय ५६ जना कोरोना मुक्त भएका छन्। प्रदेशका विभिन्न कोभिड अस्पतालमा उपचाररत संक्रमितमध्ये ६२ जनाको मृत्यु भइसकेको मन्त्रालयले जनाएको छ।"
अस्ताए दुई श्रष्टा,"काठमाडौं : मनोरञ्जनको दुनियाँका दुई श्रष्टाले इहलीला सविसाएका छन्। नेपाली फिल्म उद्योगका छायाँकार जावेद शाह र गीत संगीतको माध्यमबाट बलिउडमा तहल्का मच्चाएका गायक एसपी बालासुब्रमण्यमको निधन भएको छ। छाँयाकार शाहको ७० वर्षमा काठमाडौं र बालासुब्रमण्यमको ७४ वर्षको उमेरमा चेन्नईको एक अस्पतालमा निधन भएको हो। काठमाडौंको क्षेत्रपाटीस्थित आफ्नै निवासमा निधन भएका भएका शाहलाई हृदयघात भएको थियो। उनको बिहीबार मुश्लिम परम्परा अनुसार अन्तिम संस्कार गरिएको छ। छायाँकार शाहका श्रीमती र दुई छोरा छन्। रूसमा फिल्म सम्बन्धि अध्ययन गरेर फर्किएपछि शाह सन् १९८३ मा बदलिँदो आकाश मा सहायक छायाँकार भएका थिए। शाहले भाग्य रेखा विजय पराजय, युगदेखि युगसम्म, चोखो माया, सीमाना, प्रतिज्ञा, जमिन, नातेदार, प्रतीक्षा, ज्वाला, अवतार, रानी खोला लगायत फिल्म खिचेका छन्। यस्तै दिदी तेरा देवर दिवाना बोलको गीतका गायक बालासुब्रमण्यमले दक्षिण भारतीय र हिन्दी फिल्म धेरै गीत गाएका छन्। अभिनेता सबलमान खानले अभिनय गरेका प्रायः फिल्मका गीतमा उनको स्वर छ। उनले मैने प्यार किया, साजन, हम आप के है कौन जस्ता फिल्ममा गाएका थिए। शाहरुख खान र दीपिका पादुकोण अभिनित फिल्म चेन्नइ एक्सप्रेसको शीर्ष गीतमा पनि उनकै स्वर थियो।"
नबोली नबोली सिध्याए (भिडियो),"काठमाडौं : काम गरेर देखाउनेलाई मुखले बोल्नु पर्दैन भन्ने गतिलो उदाहरण बनेका छन् अहिले गीतसंगीत र यसको श्रव्य विधाका लागि निर्देशक विधान कार्की। नभन्दै यसको पछिल्ले उदाहरण बनेको छ उनको निर्देशनमा बनेको गीत नबोली नबोली। हुनत एउटा गीत स्तरीय बन्नुमा एकजनाको मात्रै मेहनत काफी हुँदैन। गायक, संगीतकार र मोडलको पनि उत्तिकै योगदान हुन्छ तर ती सबैको उचित सामायोज महत्वपूर्ण विषय हो। यसको जिम्ममा पाएका हुन्छन् यसका निर्देशकले। यसपालिको नेपाल आइडलमा दोश्रा भएका गायक प्रविण बेडवाल र छोटो समयमा चर्चामा आएकी गायिका समीक्षा अधिकारीको स्वर रहेको गीत नबोली नबोली मा टिकटकबाट हिट भएका सुधीर श्रेष्ठ अनि गरिमा शर्माको अभिनयको मिश्रण नै यसको सफलताको कसी बन्यो। अर्जुन पोखरेलको शब्द, संगीत र संगीत संयोजन रहेको गीतको भिडियो रिलिज हुन नपाउँदै भ्युजको सिँढी उक्लने क्रममा छ। गीतमा कथा भन्न सिपालु विधानले एक मुखियाको घरमा काम गर्ने केटा र मुखियाकी छोरीसँगको प्रेम सम्बन्धलाई देखाएका छन्। भिडियोकको छायांकन उत्सव दाहालले र सम्पादन तथा कलर करेक्सन विकास दाहालले गरेका छन्। भिडियोका कार्यकारी निर्माता रायन रेज हुन्।"
अवैध काठसहित दुई जना पक्राउ,"डडेल्ल्धुरा : डडेल्धुरा परशुराम नगरपालिका३ शीर्षबाट अवैध काठ ओसारी रहेका २ जना पक्राउ परेका छन्। शुक्रबार राति जगंलबाट काठसहित उनीहरूलाई सवडिभिजन वन कार्यालय परशुराम र प्रहरीको सयुक्त टोलीले पक्राउ गरेको हो। रातिको समयमा अवैध काठ काटी ओसारी रहेको ट्याक्टर र दुई जना व्यक्तिलाई नियन्त्रणमा लिइएको डिभिजन वन कार्यालय जोगबुडाका सहायक वन अधिकृत दीपेन्द्र केसीले जानकारी दिए। चिरान गरेको सालको २५ थान कडी समेत बरामद गरिएको वन अधिकृत केसीले बताए। बरामद गरिएको काठ अहिले डिभिजन वन कार्यालयमा राखिएको छ। पक्राउ परेका दुबै जनालाई नियन्त्रणमा लिइ इलाका प्रहरी कार्यालयलाई राखिएका छन्। अवैध काठसहित समातिएका मानिसलाई शनिबार नै जिल्ला पठाइ ने जनाइएको छ। अहिले मुचुल्का बनाउने काम भइरहेकाले दोषी उपर थप अनुसन्धान गरि कारवाही प्रक्रिया थालनी गरिने भएको छ। सालको वन क्षेत्र रहेको भित्रि मदेशको परशुराम नगरपालिका र आलिताल गाउँपालिका मा महिनै पिच्छे काठ तस्करका घट्नाहरु सार्वजनिक भईरहेका छन्। करिव एकमहिना अगाडी आलितालको चिरान क्षेत्रमा ठुलो मात्रामा अवैध सालको काठ समातिएको थियो। उक्त घट्नामा संलग्न व्यक्तिलाई अहिले धरौटिमा रिहा गरिएको छ। मुद्धाप्रक्रिया थालनी भएको डिभिजन वनकार्यालयले डडेल्धुराले जनाएको छ। डोला गोदाम चक्रपथ सडक निर्माण गर्ने निँहुमा सालका हरिया रुखहरु ढाली काठ तस्कर गर्नका लागि घरमा, वारिमा, झाडी भित्र र खोला किनारमा लुकाएको अवस्थामा काठ वरामद गरिएको थियो।"
करको लागि हारगुहार,"इटहरी : आर्थिक वर्ष २०७६७७ मा आन्तरिक आयवापत कुल ३० करोड रुपैयाँ उठाउने लक्ष्य लिएको इटहरी उपमहानगरपालिकाले १७ करोड रुपैयाँ मात्र उठाउन सक्यो। चालु आर्थिक वर्षको लागि नगर सभाले ५० करोड उठाउने लक्ष्य लिएको छ, तर अहिलेसम्मको प्रगति हेर्दा १० करोड पनि उठाउन समस्या हुने प्रमुख प्रशासकीय अधिकृत कृष्ण सापकोटा बताउँछन्। कोरोना भाइरसको महामारी र लकडाउनका कारण आन्तरिक आय न्युन हुँदा स्थानीय तहलाई खर्च चलाउन हम्मेहम्मे परेको छ। लकडाउनले गर्दा यो वर्ष सोचेजति पैसा उठ्न नसक्ने अवस्था छ, उपमहानगरपालिकाकी उपमेयर लक्ष्मी गौतमले भनिन्। उपमहानगरपालिकाको राजस्व संकलन अघिल्लो आर्थिक वर्षको सोही अवधिको तुलनामा आधा कम छ। अघिल्लो आर्थिक वर्षको असोज ९ गतेसम्ममा ४ करोड २७ लाख रुपैयाँ संकलन भएकोमा यो वर्ष शुक्रबारसम्ममा जम्मा २ करोड ३७ लाख रुपैयाँ संकलन भएको छ। सबैभन्दा धेरै क्षति घरनक्सा पास दस्तुरमै भएको छ, कर शाखाका नवीन भट्टराईले भने, अघिल्लो वर्ष अढाई करोड रुपैयाँ उठेकोमा यो वर्ष अहिलेसम्ममा २४ लाख रुपैयाँ मात्र उठेको छ। यस्तै व्यवसाय दस्तुर, घरबहाल कर पनि अघिल्लो वर्षको यसै अवधिभन्दा कम उठेको छ। कर कम उठेपछि उपमहानगरपालिकाले करको दर घटाएको छ। विभिन्न वर्षअनुसार वर्गीकरण गरेर पुरै मिनाहादेखि छुटसम्मको योजना ल्याएको छ। माघसम्ममा तिर्दा चालु आर्थिक वर्षकोमा समेत छुट दिने प्रावधान ल्याएका छौं, सापकोटाले भने, यसले गर्दा अहिलेको आर्थिक समस्यालाई केही मात्रामा भए पनि समाधान गर्छ। ठेकेदारलाई आधा करोड रकम फिर्ता कोरोनाको असर कर र राजस्वमा मात्र छैन, ठेक्का पट्टामा पनि परेको छ। उपमहानगरपालिकाले इतिहासमै पहिलो पटक ठेक्का वापतको रकम यो वर्ष फिर्ता गरेको छ। अघिल्लो आर्थिक वर्ष लगाएको हाट र सवारी पार्किङको ठेक्का रकम चैत ११ गतेदेखि असार मसान्तसम्मको दामासाहीका हिसाबले फिर्ता गर्यौं, भट्टराईले भने, हाटको २५ लाख र पार्किङको २२ लाख रुपैयाँ फिर्ता गर्ने निर्णय भएको छ। असारभित्रै २३ वटा पोखरी र हाटको ठेक्का लगाउने गरेकोमा यो वर्ष ११ वटा हाटको ठेक्का लगाउन सकिएको छैन। कार्यविधि नहुँदा खोलाको ठेक्का ढिलो असोजदेखि ढुंगा गिटी निकासी गर्ने गरी लाग्ने गरेको खोलाको ठेक्कासमेत लाग्न सकेको छैन। प्रदेश सरकारले वातावरण नियमावली ल्याएकोले स्थानीय तहले सोअनुसार आफ्नै कार्यविधि बनाउनुपर्नेछ। कार्यविधि पास गरेर आइइइ गरिसकेर एक महिने सूचना जारी गर्दा मंसिरदेखि मात्र खोलामा निकासी हुने सम्भावना रहेको उपमहानगरपालिकाका वातावरण शाखा प्रमुख पुष्पनारायण चौधरी बताउँछन्। परिमाणका आधारमा ठेक्का लाग्ने भएकोले वर्षको अन्तिमसम्ममा ढुंगागिटीवापतको पैसा अनुमानअनुसार नै उठ्ने चौधरी बताउँछन्। भन्छन्, तर अहिले तत्काललाई भने आम्दानी हुन सक्ने अवस्था छैन। वडालाई करमा टार्गेट खर्च चलाउनै समस्या भएपछि उपमहानगरपालिकाले नयाँ विकासका काम मंसिरसम्मका लागि रोकेको उपमेयर गौतम बताउँछिन्। उनका अनुसार यसबीचमा अघिल्लो वर्ष सम्पन्न योजनाको भुक्तानी दिन मात्र रकम पुग्छ। राजस्व बढी उठाउनका लागि उपमहानगरपालिकाले सबै वडालाई पत्राचार गरेको र संकलित राजस्वका आधारमा वडालाई विकास खर्च दिने योजना ल्याएको सापकोटाले जानकारी दिए। उनका अनुसार वडाहरुलाई करको टार्गेट दिइएको छ। उनले करदाता शिक्षा र घरदैलो कार्यक्रम गरेर भए पनि दोस्रो चौमासिकमा आय बढाउने योजना रहेको बताए। हाम्रो छुट योजनाले पनि काम गर्ने अनुमान गरिएको छ, उनले भने।"
सीमाको सुरक्षा सरकार र नागरिक मिलेर गर्नुपर्छ : गृहमन्त्री,"दार्चुला : गृहमन्त्री रामबहादुर थापाले सीमाको सुरक्षा सुरक्षाकर्मीबाट भन्दा स्थानीय वासिन्दाबाट प्रभावकारी रुपमा गर्न सकिने बताएका छन्। खलङ्गामा आयोजित पत्रकार सम्मेलनमा बाेल्दै थापाले यस्तो बताएका हुन् । 'सीमाको रक्षा सरकारले मात्र गर्न सक्दैन, सीमाको सुरक्षा सीमा क्षेत्रका नागरिकले अझ राम्रोसँग गर्न सक्छन्', गृहमन्त्री थापाले भने । सीमा क्षेत्रका नागरिकको सुरक्षा र उचित व्यवस्थापन गर्न सके मात्रै सीमा बलियो हुनसक्ने उनको भनाइ छ। दार्चुलाको उत्तरी सीमा क्षेत्र रणनीतिक महत्वको रहेको बताउँदै गृहमन्त्रीले विश्वका दुई ठूला देश चीन र भारतसँग सीमा जोडिएको यस क्षेत्रलाई सरकारले विशेष महत्व दिएको बताए । उनले यो क्षेत्रमा पर्यटनको ठूलो सम्भावनासमेत रहेकाले यहाँको विकासलाई सरकारले विशेष प्राथमिकता दिएको उल्लेख गरे। गृहमन्त्री थापाले यो क्षेत्रमा अध्यागमन स्थापनाको लागि छिट्टै आवश्यक निर्णय लिने र व्यासमा प्रभावकारी सञ्चार सुविधाका लागि थप टेलिफोन लाइन जडान गरिने बताए। 'व्यासमा रहेको सीमा प्रशासन कार्यालयलाई छिट्टै सञ्चालनमा ल्याइन्छ', उनले भने, 'कर्मचारीलाई स्थायी रुपमा राख्ने गरी पठाइन्छ।' गृहमन्त्री थापासँग व्यासको छाङ्गरुमा सशस्त्र प्रहरीका आईजीपी शैलेन्द्र खनाल, गृहसचिव महेश्वर न्यौपाने, दार्चुलाका सांसद गणेशसिंह ठगुन्ना, राजनीतिक सल्लाहकार सूर्य सुवेदी, सुरक्षा सल्लाहकार इन्द्रजीत राई, नेपाली सेनाका सहायकरथी पवनराज घिमिरे, सशस्त्र प्रहरीका एआईजी रामशरण पौडेललगायत सहभागी थिए। रासस"
अछाममा कोरोना संक्रमितको संख्या हजार नाघ्यो,"अछाम : अछाममा कोरोना संक्रमितको संख्या १ हजार भन्दा बढी पुगेको छ। शुक्रवार २४ जनामा कोरोना पुष्टि भएसगै जिल्लामा १ हजार ९ जना कोरोना संक्रमितको संख्या पुगेको स्वास्थ कार्यालय अछामले जनाएको छ। निको हुने सख्या ९०९ रहेको छ । साँफेबगर नगरपालिकामा २३९, मंगलसेन नगरपालिकामा ११९, पञ्चदेवल बिनायक नगरपालिकामा ८४, कमलबजार नगरपलिकामा २५, चौरपाटी गाउँपालिकामा ७६, मेल्लेख गाउँपालिकामा १४१, रामारोशन गाउँपालिकामा १५३, बान्नीगढी जयगढ गाउँपालिकामा ९६, ढकारी गाउँपालिकामा २९ र तुर्माखाद गाउँपालिकामा ४७ जना संक्रमित रहेका स्वास्थ कार्यालयको तथाकमा रहेको छ। जिल्लामा हालसम्म ८ हजार ७ सय १४ जनाको स्वाब संकलन गरी कोरोना परिक्षण गरिएको छ। अछाममा अहिलेसम्म भारत तथा जिल्ला बाहिरबाट १६ हजार ७ सय २२ जना भित्रिएका छन्। सबैभन्दा बढी सक्रमित २५ देखि ३५ बर्ष उमेर समुहका बढीरहेका छन् ।कोरोना कारण ३ जनाको मृत्यु भईसकेको छ।"
कालापानीछेउ सशस्त्रको गुल्म,"दार्चुला : गृहमन्त्री रामबहादुर थापाले शुक्रबार व्यास गाउँपालिका१ छाङरु गागामा सशस्त्र प्रहरी बल नेपाल नम्बर ५० गुल्मको उद्घाटन गरेका छन्। आफ्नो भूमि रक्षाका लागि भन्दै सरकारले वैशाख ३१ गते सशस्त्र प्रहरीको बोर्डर आउट पोस्ट (बीओपी) खडा गरेकामा त्यसलाई गुल्ममा स्तरोन्नति गरिएको हो। दार्चुलाका प्रमुख जिल्ला अधिकारी शरदकुमार पोखरेलले भारतले अतिक्रमण गरेको कालापानी क्षेत्रनजिकै स्थापना गरिएको सशस्त्र प्रहरीको गुल्म उद्घाटन गरिएको बताए। भारतले एकतर्फी रूपमा नेपाली भूमि भएर चीन जोड्ने गरी सडक उद्घाटन गरेपछि नेपाल सरकारले व्यासमा सशस्त्र राखेको हो, पोखरेलले भने। गृहमन्त्री थापासहितको टोली मध्याह्न १२ बजे दार्चुला सदरमुकाम खलंगा आइपुगेको थियो। त्यसपछि गृहमन्त्री थापासँगै व्यासको छाङरुमा दार्चुलाका सांसद गणेशसिंह ठगुन्ना, गृहसचिव महेश्वर न्यौपाने, सशस्त्र प्रहरी महानिरीक्षक शैलेन्द्र खनाल, मन्त्रीका राजनीतिक सल्लाहकार सूर्य सुवेदी, सुरक्षा सल्लाहकार इन्द्रजित राई, नेपाली सेनाका सहायकरथी पवनराज घिमिरे, सशस्त्र प्रहरीका एआईजी रामशरण पौडेललगायत पुगेका हुन्। व्यास कालापानीभन्दा झन्डै १२ किलोमिटर दक्षिणमा पर्छ। मन्त्रिपरिषद्को गत असार २८ गतेको निर्णयअनुसार गुल्म स्थापना गरिएको हो। भारतले अतिक्रमण गरेका कालापानी, लिपुलेक र लिम्पियाधुरासहितको भूगोल समेटर सरकारले नयाँ नक्सा जारी गरिसकेको छ। त्यसपछि सरकारले व्यास क्षेत्रमा सुरक्षा उपस्थिति बढाउँदै लगेको छ। व्यासकै तिंकर र कौवामा पनि बीओपी राख्ने तयारी छ। मन्त्रीको टोली शनिबार मात्रै काठमाडौं फर्किने जनाइएको छ। व्यासमा बस्दा कौवा, तिंकरलगायत क्षेत्रको निरीक्षण गर्ने कार्यक्रम छ। स्थानीय प्रशासनले गृहमन्त्री थापाको भ्रमण तालिकाबारे जानकारी दिएको छैन। यसबारे कुनै जानकारी नभएको पोखरेलले बताए।"
सनराइज बैंकको ५० औं शाखारहित बैंकिङ्ग सेवा खजुरामा,"सनराइज बैंक लिमिटेडले सीतापुर, खजुरा गाउँपालिका२, बाँकेमा ५० औं शाखारहित बैंकिङ्ग सेवाको सुरुवात गरेको छ । शुक्रबार आयोजित कार्यक्रममा प्रमुख अतिथिमा खजुरा वडा नं २ का कार्यवाहक वडा अध्यक्ष नन्दलाल गुरतालको उपस्थितिमा उद्घाटन भएको थियो । समारोहमा प्रमुख अतिथि गुरतालले बैंकको शाखारहित बैंकिङ्ग सेवा प्रतिनिधि सुजाता खरेललाई पोइन्ट अफ सेल मसिन हस्तान्तरण गरेका थिए । उक्त कार्यक्रममा बैंकका प्रदेश नं ५ का प्रमुख सुनिल मंडल र बैंकका अन्य कर्मचारीहरुको समेत उपस्थिति रहेको थियो । पोइन्ट अफ सेल मसिनको माध्यमबाट बचत तथा भुक्तानीका लागि शाखा कार्यालय नभएको ठाँउबाट समेत शाखारहित बैंकिङ्ग सेवा अन्तर्गत एटीएम कार्ड मार्फत कारोबार गर्न सकिने बैंकले जनाएको छ । यस सेवाबाट ग्राहकवर्गले निक्षेप सकंलन, रकम भुक्तानी, रकम स्थानान्तरण, बिल भुक्तानी जस्ता सेवाहरु लिन सकिने जनाएको छ । हालसम्म सनराइज बैंकले १३४ वटा शाखा, ५० वटा शाखारहित बैंकिङ्ग सेवा, १० वटा एक्सटेन्सन काउण्टर र १६० वटा एटिएम मार्फत आफ्ना ६ लाख भन्दा बढी ग्राहकहरुलाई सेवा प्रदान गर्दै आइरहेको छ ।"
म साहित्यकार होइन !,"म सिद्धहस्त लेखक होइन, साहित्यकार त हुँदै होइन भन्ने चन्द्रप्रकाश बानियाँ नै यस वर्षको मदन पुरस्कार पाउन सफल भए। उनले रहर होइन, आवश्यकताले लेखेका हुन्। संख्याका हिसाबले उनको यो तेस्रो कृति हो। ऐतिहासिक पर्वत राज्य र मृत्युसंस्कार मन्थन उनका दुई कृति थिए। धेरै लेखक भन्छन्, एउटा उपन्यास लेख्न कम्तीमा १० उपन्यास पढेँ तर बानियाँले महारानी लेख्नकै लागि भनेर कुनै पुस्तक पढेनन् रे। जे चलेको छ जे बिक्छ त्यही खोज्छन् प्रायः लेखक तर उनी यहाँ पनि पृथक बनेका छन्। कथा नबनेकी महारानीलाई मूल पात्र र शीर्षक छनोट गरेका छन् उनले। पाठकले पढ्न अल्छी मान्ने इतिहासलाई उनले समाते। पाठकलाई इतिहास पढ्न रुचि जागोस् भनेरै उनले यो ऐतिहासिक उपन्यासमा लेखे। भनिन्छ, लेखक हुनु भनेको दुईवटा जीवन पाउनु हो। मर्ने जीवनका अतिरिक्त बाँचिरहने जीवन रोजेका उनले भनेका छन्, मभित्रको लेखकले परिचय पायो। म्याग्दी बेनीस्थित भीरमुनिमा २००७ चैतमा जन्मिएका उनै बूढाघरे कान्छो तन्नेरी हुँदा दिनभर खेल्थे र रातभर पढ्थे। अचेल सुत्ने र उठ्ने बेला संगीत सुन्छन्। म्याग्दी २ बाट २०४८ सालमा सांसद निर्वाचित उनलाई चार लाख रुपैयाँको पुरस्कार पाउनु नसोचेको परिणाम हात परेको भन्ने लागेको छ। प्रतिष्ठासँग जोडिएको मदन पुरस्कार विजेता उनै बानियाँसँग अन्नपूर्णकर्मी गोपीकृष्ण ढुंगानाले गरेको कुराकानी : पुस्तक लेख्नु र पुरस्कृत हुनुबीचको सम्बन्ध कस्तो पाउनुभयो ? सिर्जना स्वेच्छाको चेष्टा हो। पुस्तक लेखिसक्दा काम सकेको आनन्दानुभूति हुन्छ। पुरस्कार पाउनु चेष्टाको प्रतिफल पाएजस्तो हो। त्यसैले खुसी लाग्नु स्वाभाविक हो। तर, पुरस्कारले थप लेख्नुपर्ने, पुरस्कारको गरिमा कायम गर्नुपर्ने आदि दायित्वबोध गराउँदो रहेछ। परिणाममा पुरस्कार निकै गह्रुँगो वस्तु रहेछ भन्ने लागेको छ। पुरस्कारले साहित्यिक यात्रालाई कसरी मोड्ला ? पुरस्कारले अवश्य पनि अभिप्रेरित गर्छ। तर, मेरो सम्बन्धमा भने आठ दशकको जीवनयात्रामा पाइलो राख्ने उमेर नजिकँदै छ। बसी खाने यो उमेर थप सिक्ने र जान्ने उमेर होइन। भएको ऊर्जा र ज्ञानको अवसान हुने बेला हो। उत्साहित र अभिप्रेरित भए पनि शारीरिक एवं बौद्धिक क्षमताले धान्न गाह्रो होला जस्तो लागेको छ। सर्वाधिक ठूलो राशिको साहित्यिक पुरस्कार पाउँदाको अनुभूति ? रकम होइन, पुरस्कारको महत्त्व मान र प्रतिष्ठाको हो। अवश्य देशको प्रतिष्ठित पुरस्कारबाट सम्मानित हुन पाउँदा स्वाभाविक खुसीको अनुभूति हुने नै भो। म पुलकित छु। तर नजानिँदो त्रासले पनि लखेटिरहेको छ। उपन्यासमा के छ र, पुरस्कृत भयो होला ? आफ्नो सिर्जना कसलाई नराम्रो लाग्छ र ? किन पुरस्कृत भयो भन्ने कुरा पुरस्कारदाताले जान्ने कुरा हो। पाठकले मूल्यांकन गर्ने कुरा हो। मेरो पुस्तकको आफैंले मूल्यांकन अनुमान गर्नुपर्दा यो पुस्तकमा इतिहास छ, नेपाली भाषाको विकास यात्राको नमुना छ, भाषामा सरलता छ। आफूलाई लेखकसाहित्यकार होइन भन्नुहुन्छ। त्यो चेतबिना पुस्तक लेख्न र पुरस्कृत हुन सम्भव छ ? साहित्यिक चेत, चिन्तन र लगनभन्दा आवश्यकताले लेख्न प्रेरित गरेको हो। यो जिम्मेवारीबोधको प्रतिफल हो। हराएको र नलेखिएको इतिहासको पत्र उधिन्ने कोसिस हो। पुर्खाको गाथा लेख्ने ललक (लालसा) हो। एक दृष्टिमा यो मेरो लेखनचेष्टा पितृऋणबाट उऋण (ऋणमुक्त) हुने चेष्टा हो। जहाँसम्म पुरस्कारको कुरा हो, त्यसलाई मैले नितान्त संयोगको कुरा मान्छु। मेरो कृति पुरस्कृत हुनुको कारण उत्तम भएर होइन, तुलनात्मक रूपमा अन्य प्रतिस्पर्धीभन्दा जाँचकीका आँखामा तद्विशेष (अपेक्षाकृत राम्रो) देखिन सफल हुनु हो। पुरस्कार मात्र कृतिको साँचो मूल्यांकन हो भन्न मिल्दैन। कृतिको साँचो मूल्यांकनकर्ता पाठक हुन्, समाज हो। बौद्धिक जगत् हो। चौबीसी राज्यमध्येको एकको विषय लेखेको हुँ भन्नुभएको छ, के र कुन कारणले उपन्यास लेख्ने सुर चढ्यो ? सुर चढेर लेखेको हुँदै होइन, आवश्यकताले लेखेको हुँ। नलेखिएको र समयको गर्भमा पतालिएको इतिहास कोट्याउनुपर्ने जिम्मेवारीबोधले लेख्न अभिप्रेरित गरेको हो। मैले समाजसँग गरेको प्रतिबद्धता पूरा गर्ने सन्दर्भमा लेखेको हुँ किनकि चौबीसी राज्य पर्वत मेरा पुर्खाको आर्जन थियो, मेरो जन्मभूमि थियो। त्यही माटोप्रति सम्मान प्रकट गर्न, ऋण चुक्ता गर्न महारानी लेखेको हुँ। धेरै वर्ष पर्खें यो विषय कसैले लेखोस् भनेर तर कसैले नलेखेपछि अब मैले नलेखे यो इतिहास हराउँछ भन्ने लागेरै लेखें। कति समयमा पूरा भयो उपन्यास ? इष्टमित्र आफन्तसँग यो कथालाई औपन्यासिक रूप दिने प्रतिबद्धता गरेको ठिक १२ वर्ष बितेछ। त्यति बेलैदेखि मेरो मनमस्तिष्कमा महारानीको कथा घुमिरहेको थियो। त्यसलाई वाणी दिने काम भने २०७६ वैशाखमा सुरु गरेर भदौ महिनामा तुरिएको (सकिएको) हो। लेख्दाको मजा ? लेख्दा आनन्द आएको रहस्यमय मिथक हो यो। महारानी अलपिएको (बेपत्ता भएको) लोककथन थियो। त्यसलाई पुष्टि गर्न महारानीले सन्न्यास लिएर राजालाई छोडिन् र भागिन् भन्ने बनाएको छु। विषय मोड्दा पनि उत्तम विकल्प दिन सकेकोमा त्यो बेला आनन्दित भएको थिएँ। जलसमाधि लिएको वा झुन्डिएर मरेको जे गर्दा नि हुने तर खोज्दै जाँदा सन्न्यास लिएको लेख्दा उपयुक्त सन्दर्भ भेटेजस्तो लाग्यो। पीडा नि ? महारानीको लोग्नेका लागि भद्रीबम पात्र बनाएँ। किन किन आफैंले रोजेखोजेको पात्र भए पनि त्यसमा असल गुण थिएन। खराब चरित्रकै कारण उसको बीभत्स हत्या गराउनु पर्दा अत्यन्तै पीडाबोध भएको थियो। पात्रप्रति सहानुभूति जागेको थियो। विषय, पात्र र शीर्षक छनोट र तिनका आधार ? विषय इतिहाससँग सम्बन्धित छ। कथा नबनेकी महारानीकै वरिपरि घुम्ने हुनाले शीर्षक छनोटको कारण बनेको हो। पात्रहरू सकभर इतिहासबाटै लिने कोसिस गरिएको छ। आवश्यकताले रचना गरिएका काल्पनिक पात्रहरूको संख्या अत्यन्त न्यून छ। पात्रको चयन र तिनको परिचय स्थापित सही ढंगले गर्नु निकै चुनौतीपूर्ण विषय हो। उसलाई कसरी जन्माउनेदेखि उसको कसरी हत्या गर्नेसम्मका योजना बुन्नुपर्छ। ऐतिहासिक विषय रोज्नुभयो, पाठक इतिहास पढ्न अल्छी मान्दैनन् ? ऐतिहासिक विषय रोज्नुको कारण त स्पष्ट भइसकेको छ। इतिहास पढ्न अल्छी मान्ने पाठकको रुचि जागोस् भनेरै उपन्यासमा ढाल्ने कोसिस गरिएको हो। म्याग्दी र कालीगण्डकी नदीको संगममा रहेको आफू रहेकै ठाउँ बेनी बजारको पश्चिममा भएको कुरिलाखर्कस्थित महारानी। यही ठाउँको पुरानो इतिहास खोतल्दाको परिणाम हो, महारानी। महारानीका बारेमा पत्र पत्र उप्काउँदै गएँ। इतिहासका पत्रहरूलाई सदा जीवित बनाउन साहित्यको सहारा लिएँ। झट्ट नदेखिएको गहिराइ खोतल्न मन लागेकै थियो, अर्थात् कुनै राजासित विवाह नभएकी एउटी नारी कसरी महारानी बन्न सक्छिन् ? खोजको चुरो कुरो यही थियो। यो एउटा लहरो थियो, त्यो तान्दा पहरो गर्जियो। के छ र त्यस्तो विषय उपन्यासमा जसले पाठक तान्छ ? उपन्यासमा चौबीसी राज्य स्थापना, विस्तारदेखि विभाजनसम्मको संक्षिप्त जानकारी छ। समाजमा प्रचलित लोककथन र किंवदन्तीहरूको यथार्थ धरातल खुट्ट्याउने कोसिस छ। कर्तव्य छ, राष्ट्रप्रेम छ, पारिवारिक जिम्मेवारीबोध छ, स्वाभाविक मायाप्रेम छ, वियोगान्त छ, राजनीतिक दाउपेच र षड्यन्त्र छ। विभिन्न टाकुरे राज्यबीचको कलह, वैमनश्य छ, पुरानो भाषाको स्वाद पनि छ। महारानी उपन्यासकी महारानी खासमा हुन् चाहिँ को ? मलाई पर्वत राज्यका बारेमा धेरै जान्नबुझ्न मन लाग्यो, कारण थुप्रै लोककथन र किंवदन्ती सुनेको थिएँ। रुचिले अनुसन्धानतिर डोहोर्यायो। झन्डै डेढ दशक यसमा लागें। बकसपत्रदेखि ताम्रपत्र हुँदै दानपत्रसम्म छान मारें। बुबाबाट कौतुकमय कथा सुनेको थिएँ। त्यसलाई पुष्टि गर्ने यिनै आधार खोज्दै जाँदा भेटें म्याग्दी र कालीगण्डकी नदीको संगममा रहेको आफू रहेकै ठाउँ बेनी बजारको पश्चिममा भएको कुरिलाखर्कस्थित महारानी। यही ठाउँको पुरानो इतिहास खोतल्दाको परिणाम हो, महारानी। महारानीका बारेमा पत्र पत्र उप्काउँदै गएँ। इतिहासका पत्रहरूलाई सदा जीवित बनाउन साहित्यको सहारा लिएँ। झट्ट नदेखिएको गहिराइ खोतल्न मन लागेकै थियो, अर्थात् कुनै राजासित विवाह नभएकी एउटी नारी कसरी महारानी बन्न सक्छिन् ? खोजेको चुरो कुरो यही थियो। यो एउटा लहरो थियो, त्यो तान्दा पहरो गर्जियो। स्रोतको खोजी र लेख्नुमा भेटिएका चुनौती ? पुरानो पर्वतमा बोलिने खस भाषिकाका अत्यन्त दुर्लभ भन्न मिल्ने उत्कीर्ण र कागजी लिखतहरू खोज्नु र त्यो भाषा डिकोड गर्नु कष्टसाध्य विषय थियो। तत्कालीन समयका पर्वत राज्य वरपरका करिब दर्जनभर राज्य रजौटाहरूको जीवनगाथा संकलन गर्नु, समाजका विलुप्त भइसकेको रीतिरिवाज, परम्परा र संस्कार संस्कृतिको टिपोट उतार्नु निकै चुनौतीपूर्ण काम थियो। किनकि गोर्खा, जुम्ला र पाल्पाबाहेक अन्य राज्यको व्यवस्थित अभिलेख अत्यन्त दुर्लभ छ। महारानी लेख्न कति र के के पुस्तक पढ्नुभो ? यसै पनि इतिहास पढिरहने मान्छे हुँ। महारानी लेख्नकै लागि भनेर त खास कुनै पुस्तक पढिनँ। तैपनि ऐतिहासिक विषयवस्तुमा आधारित पुस्तकहरू पाएसम्म छोडिएन। उपन्यास लेख्दा सिकेका पाठ ? जे जानेको थिएँ, त्यही लेखेको हुँ। सिक्ने कोसिस पनि गरिनँ। ममा परिमार्जन केही आएन। नयाँ विचार पनि आएन। सरर्र जे आयो त्यही लेखें। प्रकाशक (शिखा) ले छापिदियो र जनमानसमा पुग्यो। अभ्यासबाट सिकिन्छ, त्यो स्वाभाविक हो। मेरो लेखन चेष्टा अभ्यास गर्ने मनशायको उपज होइन। मेरो क्षमता र सीपले जे दिन सकिन्थ्यो, त्यो मेरो समाजलाई दिनुपर्ने कर्तव्यबोधको प्रतिफल थियो। त्यसैले मेरो भविष्यको लेखनलाई मार्गदर्शन गर्छ जस्तो लाग्दैन। बरु एउटा लक्षित उद्देश्य पूरा हुँदा आनन्दानुभूति भने हुँदो रहेछ। प्रकाशन हुँदाको खुसी र पुरस्कृत भएपछिको प्रतिक्रिया ? पुरस्कृत हुने अवसर प्राप्त हुँदा सफलतामा प्राप्त हुने खुसीको स्वाभाविक मानवीय भाव ममा पनि सञ्चारित भएकै हो। पुरस्कार पाउँदा कुनै उकालो यात्राको मध्यमा फेला परेको शीतल छहारीको अनुभूति त भयो नै; तर उकालो अझै धेरै हिँड्नु छ भन्ने आत्मबोधले हौस्याएको होइन, गलाएको अनुभूति गर्दै छु। तर उकालो चढ्ने हौसला भने गुमाएको छैन। अबको तयारी केमा हुनेछ ? सम्भवतः बजारमा आउनै लागेको भौज्याहापछि मेरो सेरोफेरोको नितान्त निजात्मक अनुभूति अनुभवको सानो लेखोट पाठकसामु आउनेछ। त्यो पनि लगभग तयारी अवस्थामै छ। त्यसपछिको योजना बनाइसकेको छैन। भविष्यको मेरो लेखन मेरो माटो, मेरो परिवेश, मेरो जन्मभूमिसँगै सम्बन्धित हुनेछ। उपन्यासकारका हैसियतले लेखक हुन खोज्ने र पाठकवर्गलाई के सुझाव दिनुहुन्छ ? आफैं त महादेव, कसलाई के दिनु र वर ! म सिद्धहस्त लेखक होइन, साहित्यकार त हुँदै होइन। पुरस्कार पाउनु नसोचेको परिणाम हात पर्नुजस्तो संयोग मात्र हो। कसैलाई अर्ती उपदेश दिने हकदार म हुँ जस्तो लाग्दैन। तैपनि साहित्य समाजको ऐना हो भन्ने मान्यतासँग सहमत छु। त्यसैले सरल र समाजसँग प्रत्यक्ष सरोकार राख्ने विषय चुन्नु फलदायी हुन्छ होला। मभित्रको लेखकले स्थान पाएको छ। त्यो सम्भावना तपाईंसँग पनि हुनसक्छ। मदन पुरस्कारका लागि ७ पुस्तक छनौट यो वर्षको मदन पुरस्कार महारानी उपन्यासलाई"
गोदरेजको चाड पर्व अफर,"काठमाडौं : नेपालीहरुको महान चाडलाई लक्षित गरी, यसपालि पनि   ले   ,     को नारा सहित, २५५ सम्मको क्यासब्याक अफर ल्याएको छ । नेपाली बजारमा गोदरेजका   ,   ,  ,  ,   जस्ता घरायसी सामग्रीहरु उपलब्ध छन् । आफ्नो नयाँ उत्पादनलाई अग्रसर गर्दै,   ले  भन्ने नयाँ सामाग्री उत्पादन गरेको छ । नेपाली बजारमा पनि उक्त  को बिक्रि वितरण शुरू गरिएको छ । अहिलेको माहामारीको विषम परिस्थितिलाई मध्यनजर गर्दै, गोदरेजले  उत्पादन गरेको हो । यस  ले २ देखि ६ मिनेटमा कोरोनालाई डिस्इन्फिेक्ट गर्ने क्षमता राख्द छ । मा विभिन्न वस्तु जस्तै खाद्यान्न, फलफुल, डेरी प्रोडक्ट, प्याकेज गरिएको खानेकुरा, मास्क, पञ्जा, थर्मोमिटर, बच्चाका खेलौना, उपहार(साना), मोबाइल, , , ,  , घडी, चस्मा, चाबी, जुत्ता, किताब, ,  लाई डिस्इन्फिेक्ट गर्दछ। उक्त  घण्ीको  मा नेपाली बजारमा पाईन्छ । यसलाइ (    ) ले पनि  गरेको छ । गोदरेज ब्रान्डको अधिकारिक बिक्रेता, चौधरी गु्रपअन्तर्गत   रहेको छ ।"
आठ हजार एसएमईहरू दराज सहयात्री कार्यक्रममार्फत अनलाइन सर्न सफल,"काठमाडौं : साना र मध्यम आकारका उद्यमहरूलाई (एसएमई) समर्थन गर्न सुरु गरिएको दराजको सहयात्री कार्यक्रममा सहभागी हुन ८ हजार भन्दा बढी एसएमईहरुले दर्ता गरेका थिए । ति मध्ये २१ सय भन्दा बढी एसएमईहरु दराज मार्फत व्यवसाय सन्चालन गर्न सफल भएका छन् भने अरु सन्चालनमा आउने प्रक्रियामा रहेको दराजले जानकारी दिएको छ । कार्यक्रम अन्तर्गत, दराजले चार महिनाको कमिसन शुल्क हटाई विक्रेताहरुलाई देश भरिका ७ लाख भन्दा बढी ग्राहकहरु सम्म निशुल्क पहुँच प्रदान गर्यो र लगभग रु ५५ लाख को आर्थीक सहायता प्रदान गरेको थियो । यसबाहेक, दराजले एसएमईहरुलाई निःशुल्क व्यवसाय परामर्श, र दराज युनिभर्सिटि मार्फत ईकमर्स शिक्षा र प्रशिक्षण प्रदान गरेको थियो । सहयात्री मार्फत हामीले जति पनि सहयोग पुराउन सकेको छौँ त्यसप्रति हामी खुसी छौं तर अझै धेरै कुराहरु गर्न बाँकी छन् । एसएमई क्षेत्रलाई अझै बढी सहयोगको आवश्यकता छ र हामी साना व्यवसायहरुको सशक्तिकरणको कार्य जारी राख्नेछौं, दराज नेपालका प्रबन्ध निर्देशक लिनो अलरिंगले भने । सहयात्री कार्यक्रमले 'डिजिटल युगमा व्यापार गर्न सजिलो बनाउने' दराजको मिशनलाइ पूर्ण समर्थन गर्दछ । अहिले दराजमा ६ हजार भन्दा बढी विक्रेताहरूको बढ्दो समुदाय रहेको छ र ४५ लाख भन्दा बढी उत्पादनहरू उपलब्ध छन् । यी नयाँ विक्रेताहरू अब दराज शपउत्सवको लागि तयारी गरिरहेका छन् जसमा दराजका सबै भन्दा ठुला सेल अभियानहरु दशैं धमाका, ११११ र १२१२ समावेश रहेको कम्पनीले जनाएको छ ।"
ललितपुरका तीन मेयरमा कोरोना संक्रमण,"ललितपुर : ललितपुरका तीनै जना मेयरमा कोरोना पोजेटिभ देखिएको छ। ललितपुर महानगरपालिकाका मेयर चिरिबाबु महर्जन र गोदावरी नगरपालिकाका मेयर गजेन्द्र महर्जन कोरोना संक्रमित भएका हुन्। त्यसैगरी महालक्ष्मी नगरपालिकाका मेयर रामेश्वर श्रेष्ठ ११ दिनदेखि किस्ट अस्पतालको आइसोलेसनमा छन्। उनको दोस्रो पटक परीक्षण गर्दा पनि कोरोना देखिएको छ। ललितपुर महानगरपालिकाका मेयर महर्जनका अनुसार उनलाई बिहीबार दिउँसो २ बजेदेखि अत्यधिक ज्वरो र घाँटी दुखेर गाह्रो हुन थालेको हो। हात उठाउनसमेत मिलेको छैन महर्जनले भासिएको स्वरमा भने, अत्यधिक ज्वरो आएको छ। शुक्रबार रिपोर्ट पोजेटिभ आएपछि उनले आफ्नै घरमा बस्ने व्यवस्था मिलाएका छन्। त्यस्तै गोदावरी नगरपालिकाका मेयर गजेन्द्र महर्जनले दुई पटक परीक्षण गर्दा दुई पटक नै पोजेटिभ आएको बताए। उनका अनुसार उनी गत सोमबारदेखि घरमै आइसोलेसनमा बसेका छन्। उनमा ज्वरो आउने, घाँटी दुख्ने, जीउ दुख्ने लक्षण देखिएको छ। महालक्ष्मी नगरपालिकाका मेयर श्रेष्ठलाई भने ज्वरो आउने र श्वासप्रश्वासमा समस्या देखिएको छ। हाल उनको अवस्था ठीकै भए पनि बुधबार पुनः गरिएको परीक्षणमा पोजेटिभ देखिएको थियो।"
हराएको होइन ११ नम्बर पिलर,"काठमाडौं : नेपाल र चीनको संयुक्त प्राविधिक टोलीले २०६२६३ (सन् २००७) मा ११ नम्बरसहित सीमा स्तम्भ निरीक्षण गरेको पाइएको छ। नापी विभागका तत्कालीन प्रमुख नापी अधिकृत बलराम पोखरेलसहितको टोलीले चुचुरोमा पुगेर ११ नम्बर सीमा स्तम्भको मर्मत गरेको थियो। त्यसबेला नेपालचीन सीमा निरीक्षण गर्न पाँचवटा टोली खटिएका थिए। टोलीले दार्चुला, बझाङ, हुम्ला पुगेर सीमास्तम्भ पुनर्निर्माण र मर्मतसम्भार गरेको थियो। टिंकरमा रहेको १ नम्बर सीमा स्तम्भसम्म पुगेर अनुगमन गरिएको पोखरेलले बताए। ५८ वर्षदेखि ती सीमास्तम्भ निरीक्षण नभएको भन्ने कुरा गलत भएको उनको दाबी छ। त्यहाँ चुचुरो छ। हामी आधा घोडा, आधा पैदल गएका थियौं, उनले भने, हामीले त्यो स्तम्भ मर्मत गरेका हौं। उनले सीमास्तम्भ गाडेदेखि(५८ वर्ष) त्यहाँको अवस्था जानकारी नभएको भन्ने गलत रहेको बताए। हाम्रो सरकारी संयन्त्रमा इन्स्टिच्युसनल मेमोरी छैन। मान्छे रिटायर्ड भएसँगै सबै गायब हुन्छ। अभिलेखीकरण नै छैन,उनले भने, कस्तो भद्रगोल ? म स्वयं सन् २००७मा त्यहाँ गएको हुँ? हुम्लाका सहायक प्रमुख जिल्ला अधिकारी दत्तराज हमालले ५८ वर्षदेखि ११ नम्बर सीमा स्तम्भ हराएको र लिमीलाप्चा क्षेत्रको नेपाली भूभागमा चीनले ११ भवन बनाएको प्रतिवेदन गृह मन्त्रालयमा पठाएका थिए। त्यसपछि प्रमुखजिल्ला अधिकारी चिरञ्जीवी गिरी नेतृत्वको टोली निरीक्षणमा गएको थियो। हराएको भनिएको स्तम्भ जहाँको त्यहीं पाइएको छ। गृह मन्त्रालयले हमाललाई स्पष्टीकरण सोधेको छ। निरीक्षण टोलीका सदस्य नाम्खा गाउँपालिका अध्यक्ष विष्णुबहादुर लामाले अनुमान गरिएकै स्थानमा स्तम्भ भेटिएको बताए। खोज्दै खोजिएको थिएन। त्यसै नभेटिएको भन्ने कुरा आएको होला, उनले भने, अहिले खोजियो भेटियो। लामाले उक्त क्षेत्रमा चीनले बनाएका भवनको बारेमा अनुसन्धान नगरी यसै भन्न नसिकने बताए। यो प्राविधिक विषय हो, हामीले भन्ने होइन, उनले भने। नेपाल र चीनबीच२१ मार्च १९६० मा सीमा सम्झौतामा हस्ताक्षर भई संयुक्त सीमा समिति गठन भएको थियो। पोखरेलकाअनुसार हालसम्म चीनतर्फको सीमा निरीक्षण तीनपटक भएको छ। २०१९ सालमा चीन नेपालको संयुक्त प्राविधिक टोलीले ११ नम्बर सहित नेपाल चीनको सीमाका स्तम्भ गाडेर सिमाना छुट्याएको थियो।२०३६, २०४५ र २०६१६२ मा चीनतर्फको सीमानाको निरीक्षण गरिएको हो। तीनै पटक आफूले अवसर पाएको उनको भनाइ छ। सन् १९६३, १९७९ र १९८८ मा तीन प्रोटोकलमा हस्ताक्षर भएको थियो। सन २००६७मा सिमानाको निरीक्षण, सीमा स्तम्भको मर्मत गरिए पनि प्रोटोकलमा हस्ताक्षर भने हुन सकेन।अहिले चर्चा भएको नेपालचीन सीमा क्षेत्रको ११ नम्बरमात्र हैन, १० र १२ नम्बरका पिलर जमिनमा छन्। ती पिलर थर्ड जेआईसीको दौरानमा म सहितहाम्रो टोली र चिनियाँ टोलीले संयुक्त रुपमा मर्मत गरेको हो, उनले भने,त्यसताका सीमावर्ती क्षेत्रमा भवन थिएनन्। अहिले चीनले निर्माण गरेको भवन कहाँ र कता पर्ने भन्ने सम्बन्धमा परराष्ट्रले नापी विभागका प्राविधिक सहितको टोली स्थलगत निरीक्षण गर्न द्विपक्षीय सहमतिमै सीमाको नक्सा, सीमा रेखाको रुट कोर्डिनेट र जीपीए लगायत यन्त्रसहित टोली पठाउनुपर्यो। जाने टोलीले प्रोटोकलको राम्रो अध्ययन गरी त्यहाँको सीमा रेखाको प्रकृतिका बारेमा बुझ्न जरुरी छ। चीनतर्फको सीमा पानी ढलो सिद्धान्तका आधारमा निर्धारण भएकाले भारततिरको जस्तो सीधा रेखाको आधार(स्थीर सीमा सिद्धान्त) सीमा लागू नहुने उनको भनाइ छ। उत्तरमा दक्षिणमा जस्तो २२ किलोमिटरमा सीमा स्तम्भ छैनन्। टिंकरको १ नम्बर सीमा स्तम्भबाट बझाङको उराई भन्ज्याङमा रहेको २ नम्बर सीमा स्तम्भ ४२ किलोमिटर टाढा छ। नेपाल र चीनबीच २१ मार्च १९६० मा सीमा सम्झौतामा हस्ताक्षर भई संयुक्त सीमा समिति गठन भएको थियो। नेपालनेपाल सीमामा ७९ मुख्य र २० वटा सहायक गरी ९९ वटा सीमास्तम्भ छन्।"
कोरोनाविरुद्धको खोप आउनु पहिले २० लाख मानिसको ज्यान जान सक्छ : डब्लूएचओ,"जेनेभा: कोरोना भाइरसविरुद्धको प्रभावकारी खोप विकास हुनु पहिले यसको संक्रमणबाट २० लाख मानिसको ज्यान जान सक्ने विश्व स्वास्थ्य संगठन (डब्लूएचओ)ले चेतावनी दिएको छ। डब्लूएचओका आपतकालीन सेवा प्रमुख डा माइक रायनले मिडिया ब्रिफिङका क्रममा यस्तो चेतावनी दिएका हुन्। डा रायनले पत्रकारसँगको कुराकानीमा २० लाख संक्रमित मानिसको मृत्यु असम्भव नभएको बताएका हुन्। उनले हाल मृत्युदर घटे पनि २० लाख मृतक संख्या पुग्ने बताए। हालसम्म करिब १० लाख कोरोना संक्रमितको मृत्यु भइसकेको छ। जोन्स हप्किन्स विश्वीद्यालयका अनुसार गत वर्षको अन्त्यमा चीनको वुहानमा पहिलो पटक भाइरसको पहिचान भए यता ९ लाख ८७ हजार ७७५ संक्रमितको ज्यान गइसकेको हो। त्यस्तै ३ करोड २४ लाख ७७ हजार बराबर संक्रमित भइसकेका छन्। पछिल्लो समय अमेरिका, भारत तथा ब्राजिलमा संक्रमण दर बढी रहेको छ। यस्तै युरोपका विभिन्न मुलुकमा संक्रमण बढेको छ। जसकारण कतिपय मुलुकले दोस्रो पटक लकडाउन गर्ने अवस्थामा पुगेका छन्।"
जबर्जस्ती करणीको अभियोगमा गाउँपालिका अध्यक्ष खड्का पुर्पक्षका लागि थुनामा,काठमाडौं : लिखु तामाकोशी गाउँपालिकाका अध्यक्ष गोविन्दबहादुर खड्कालाई जिल्ला अदालत रामेछापले पुर्पक्षका लागि थुनामा राख्न आदेश दिएको छ । शुक्रबार थुन छेक बहसपछि जिल्ला न्यायाधीश स्वीकृति पराजुलीको इजलासले बलात्कारको अभियोगमा उनलाई थुनामा राख्न आदेश दिएका हुन् । जिल्ला प्रहरी कार्यालय रामेछापले साउन ३० गते मध्यान्ह मन्थलीबाट शरीर बन्धक कसुरमा पक्राउ गरेको थियो। उनी पक्राउ परे लगत्तै ठगी र बलात्कार मुद्दा दर्ता भएका थिए। गाउँपालिकामा कार्यरत एक स्वास्थ्यकर्मीले आफूमाथि खड्काले १० महिना अगाडि जबरजस्ती करणी गरेको भन्दै उनीविरुद्ध जाहेरी दर्ता गराएकी थिइन् । कानुनअनुसार बलात्कारको अभियोगमा एक वर्षसम्म मुद्दा दर्ता गर्न पाइने प्रावधान छ। जिल्ला प्रहरी कार्यालय रामेछापका प्रवक्ता टेकेन्द्र पौडेलले खड्कामाथि परेको तीनमध्ये दुईवटा मुद्दामा धरौटी माग गरेको र जबरजस्ती करणीको मुद्दामा पुर्पक्षका लागि थुनामा राख्न आदेश दिएसँगै शुक्रबार रातिनै खड्कालाई रामेछाप कारागार पठाइएको जानकारी दिए। पौडेलका अनुसार खड्कासँग शरिर बन्धक मुद्दामा २ लाख र ठगी मुद्दामा ५० लाख गरी ५२ लाख धरौटी माग गरिएको छ। धोबी बजार क्षेत्रमा सडक तथा नाला निर्माणका लागि गठित उपभोक्ता समितिका अध्यक्ष दर्पण घिसिङलाई अपहरण गरी शरीर बन्धक बनाएर चेकमा जबर्जस्ती हस्ताक्षर गर्न दबाब दिएको उजुरीका आधारमा अध्यक्ष खड्कालाई पक्राउ परेका थिए। गाउँपालिकाबाट उपभोक्ता समितिको खातामा रकम आइसकेपछि खड्काले चेकमा हस्ताक्षर गर्न दवाब दिएको र नगरेपछि धम्कीपूर्ण भाषा प्रयोग गरेपछि उजुरी परेको हो। सोही मुद्दामा २ लाख धरौटी माग गर्ने फैसला इजलासले गरेको हो । अदालतले खड्कासँगै शरीर बन्धक मुद्दामा पक्राउ परेका लालबहादुर तामाङलाई एक लाख धरौटी मागेको थियो। तामाङ शुक्रबार नै धरौटी बुझाएर छुटेको जिल्ला प्रहरी कार्यालय रामेछापका प्रवक्ता पौडेलले बताए। गाउँपालिकालाई भनेर व्यक्तिको नाममा जग्गा पास लिखुतामाकोशी गाउँपालिका३ का वृद्ध शेरबहादुर खड्काले गाउँपालिकाको नाममा पास गर्ने भन्दै अध्यक्ष खड्काको आफ्नो नाता पर्ने महिलाको नाममा पास गरेको र रकमपनि नपाएपछि मुद्धा दिएका थिए। शेरबहादुरले गाउँपालिकाले कार्यालय राख्नका लागि जग्गा चाहेको खण्डमा केहि जग्गा निशुल्क र केहि जग्गा शुल्कसहित विक्री गर्न आफूहरु तयार भएको भएपनि पालिका अध्यक्ष खड्काले झुक्याएर गाउँपालिकालाई भनेर सुनिता गुरुङको नाममा पास गरेपछि उजुरी परेको थियो। परिवारलाई जानकारी नै नदिई झुक्याएर २१ रोपनी जग्गा अध्यक्ष गोविन्दले अरुकै गुरुङका नाममा जग्गा पास गरेका हुन्। शेरबहादुरको परिवारले गाउँपालिकाको कार्यालयका लागि जग्गा दिन गाउँपालिकामा निवेदन दिएपनि जग्गा लिने विषयमा कार्यपालिका बैठकमा छलफलसमेत भएको थिएन। सोही जग्गा ठगी मुद्दामा अदालतले ५० लाख रुपैयाँ धरौटी माग गर्ने फैसला गरेको हो। प्रहरी हिरासतमा रहेका समयमा लिखु तामाकोशी गाउँपालिकाका अध्यक्ष खड्का र उनीसँगै पक्राउ परेका तामाङलाई भदौ २३ गते कोरोना संक्रमण देखिएको थियो। त्यसपछि दुबैलाई प्रहरी हिरासतको आइसोलेसनमा राखेर उपचार गर्न अदालतले आदेश दिएको थियो। नेपाल सरकारले तोकेको मापदण्डअनुसार आइसोलेसनमा बसेपछि उनीहरुलाई पुन: अदालतमा हाजिर गराइएको हो। खड्का तत्कालीन नेकपा एमालेबाट गाउँपालिकाका अध्यक्षमा निर्वाचित भएका थिए। नेकपाको बाग्मती प्रदेश कमिटीको बैठकले पार्टी नीति विपरीत काम गरेको भन्दै नेकपा रामेछाप जिल्ला कमिटीका सदस्य गत वर्ष खड्कालाई निलम्बन गरेको थियो। नेकपाले लिखु तामाकोशी गाउँपालिका उपाध्यक्षलगायत जनप्रतिनिधिलाई फौजदारी मुद्दा दायर गरेको भन्दै अध्यक्ष खड्कालाई पार्टीको सबै जिम्मेवारीबाट निलम्बन गरेको हो। लिखु तामाकोशी गाउँपालिकामा विद्युतीकरणमा १२ करोड ४४ लाखमाथि खर्च भएको पालिका अध्यक्ष खड्काले कार्यपालिका बैठकमा पेश गरेका थिए। गाउँपालिकाबाट विद्युतिकरण गर्दा तिर्नु पर्ने बाँकी ६ करोड ९५ लाख रकम थप विनियोजन गर्नु पर्ने माग अध्यक्षले राखेपछि कार्यपालिकाका बहुमत सदस्यले अनुगमन गरेर मात्रै थप भुक्तानी दिने अडान राखेपछि असमझदारी बढेको थियो। गाउँपालिकाका निर्वाचित जनप्रतिनिधिबीच मनमुटाव हुँदा गत वर्ष असार महिनामै पास गरेर साउन महिनाबाट कार्यान्वयनमा आउनु पर्ने भएपनि गाउँपालिकाको बजेट तथा कार्यक्रम चैत महिनामा पास भएको थियो। लिखु तामाकोशी गाउँपालिका अध्यक्ष खड्का नेकपाबाट निलम्बित लिखु तामाकोशी गाउँपालिका अध्यक्ष खड्का पक्राउ लिखु तामाकोशी गाउँपालिका अध्यक्ष खड्काविरुद्ध तीन मुद्दा : २४ दिनदेखि हिरासतमा हिरासतमा रहेका लिखु तामाकोशी गाउँपालिकाका अध्यक्षसहित थप ६ जनामा कोरोना
"प्रहरी हिरासत, यातनाको अखडा","काठमाडौं : घटना १ कैलालीको धनगढी उपमहानगरपालिका१४ फूलबारीस्थित सी गाउँका अमरबहादुर चन्द प्रहरी नियन्त्रणमा रहेका बखत शौचालयमामृत अवस्थामा फेला परे। इलाका प्रहरी कार्यालय बहुलिया (फूलबारी) को हिरासतको शौचालयमा गएका चन्द नफर्किएपछि हेर्न जाँदा उनको मृत्यु भइसकेको थियो। घटनास्थल नजिकै दाह्री काट्ने ब्लेड फेला पर्नु र घाँटीमा गहिरो चोट देखिएकाले उनले आफैं आत्महत्या गरे वा कसैले घटना गरायो भन्नेमा प्रहरी अनुसन्धानमै छ। हिरासतमा थुनुवा राख्दा जुत्ताको तुनासमेत फुकाल्न लगाउने प्रहरीले ब्लेड कसरी शौचालयसम्म पुर्याउन दियो। चन्दको मृत्यु रहस्यमय बनेको छ। चन्दका परिवारले घटनाको निष्पक्ष छानबिनको माग गरेका छन्। घटना २ भदौ २६ गते जिल्ला प्रहरी कार्यालय कैलालीको थुनुवा कक्षको शौचालयमा धनगढी उपमहानगरपालिका५ का १९ वर्षीय युवक रोशन विकलेआत्महत्या गरे। आफ्नै कमिजको पासो बनाएर विकले आत्महत्या गरेको दाबी प्रहरीको छ। पासो लगाएर आत्महत्या गरेको भनिएका विकको नाकबाट रगत बगेको, निधार, मुख र शरीरका विभिन्न भागमा नीलडाम देखिएपछि पीडितका आफन्तले घटना प्रहरीको यातनाबाट भएको दाबीसहित छानबिनको माग गरे। पीडित परिवारको मागअनुसार प्रहरीले सशस्त्र प्रहरी गण मुख्यालय धनगढीका एसपी राजीव बस्नेतको अध्यक्षतामा बनाएको समितिले छानविन गरिरहेको छ। घटना ३ हत्या आरोपमा पक्राउ परेका गरुडाका विजय रामको रौतहटस्थित इलाका प्रहरी कार्यालय गरुडामा प्रहरीको चरम यातनापछि मृत्यु भयो। उपचारका क्रममा भदौ १० गते नेसनल मेडिकल कलेज वीरगन्जमा विजयको मृत्यु भएपछि पीडितका आफन्तले छानबिनको माग गरे। मृत्युअघि अस्पतालको बेडबाटै आफूलाई प्रहरीले हिरासतमा कुटपिट र यातना दिएको भिडियो विजयले सार्वजनिक गरिदिए। घटनाको चौतर्फी विरोधपछि प्रहरी प्रधान कार्यालयले जिल्ला प्रहरी कार्यालय रौतहटका प्रमुख एसपी रविराज खड्कालाई मुख्यालय तान्यो। इलाका प्रहरी कार्यालय गरुडाका इन्चार्ज ज्ञानकुमार महतोलाई २ नम्बर प्रदेश प्रहरी कार्यालय तानिएको छ। यातना दिएको आरोप लागेका निरीक्षक नवीनकुमार सिंह, हबलदारद्वय फिरोजमिया धुनिया र मन्नुकुमार सिंहलाई एक महिनाको लागि निलम्बन गरिएको छ। घटना ४ महानगरीय प्रहरी परिसर ललितपुरको हिरासत कक्षमा असार १७ मा सिरहाका दुर्गेश यादवले झुन्डिएर आत्महत्या गरे। शौचालयको झ्यालमा झुन्डिएर यादवले आत्महत्या गरेको दाबी प्रहरीको छ। यादवमाथि १७ वर्षीया युवतीलाई बलात्कार गरेको आरोप लगाइएको थियो। यादवका आफन्तले उनीमाथि बलात्कारको आरोप लगाउने युवती र अनुसन्धानमा संलग्न प्रहरी कर्मचारीमाथि छानबिन गर्न माग गरे। तर, कुनै छानबिन अघि बढेन। ००० यी चारघटना प्रहरी हिरासतमा खटिएका सुरक्षाकर्मीको चरम लापरबाही र थुनुवामाथि भएका यातनाबाट सिर्जित घटना हुन्। प्रहरीले आफ्नो कार्य संवेदनशीलतालाई मान्दै मानवअधिकारको संरक्षण र रक्षालाई अग्रपंक्तिमा राखे पनि एकाध घटनाले सधैं विवादमा आइरहेको विभिन्न घटनाक्रमले पुष्टि गरेको छ। घटना शंकास्पद भएको अवस्थामा प्रहरी प्रधान कार्यालय आफैंले हस्तक्षेप गरेर लापरबाही गर्ने प्रहरी कर्मचारीमाथि विभागीय कारबाही गर्दै आएको छ। विभागीय कारबाहीलाई मात्रै अस्त्र बनाएर लापरबाही गर्ने प्रहरी कर्मचारीमाथि कठोर नीति अख्तियार गर्न नसकेको आरोप प्रहरी नेतृत्वमाथि बेलाबेला लाग्ने गरेको छ। गृह मन्त्रालय र विभिन्न संसदीय समितिले प्रहरीलाई यस्ता घटनामा गम्भीर हुन निर्देशन दिए पनि घटना न्यूनीकरणको साटो अझै रोकिएका छैनन्। यातनालाई अपराध मान्ने कानुन बनिसकेको अवस्थामा गरुडा घटनाबारे छानबिन गरेर संलग्नलाई फौजदारी कारबाहीको दायरामा ल्याउनुपर्ने माग चौतर्फी उठेको छ। यस्ता अपराधलाई उन्मुक्ति दिँदै जाँदा त्यसले गलत नजिर स्थापित हुने र प्रहरी झन् हौसिने दाबीमानवअधिकारकर्मीको छ। राष्ट्रिय मानव अधिकार आयोगले प्रहरीको यातनाबाट मृत्यु भएका विभिन्न घटनाका पीडित परिवारलाई क्षतिपूर्ति दिन सरकारलाई सिफारिस गरेको छ। यद्यपि अहिलेसम्म उनीहरूले क्षतिपूर्ति पाएका छैनन्। आयोगकी सदस्य मोहना अन्सारीले नेपालमा रहेका अधिकांश थुनुवा कक्ष मानवअधिकारमैत्री नभएको बताइन्। पटकपटक थुनुवा कक्ष यातनामुक्त हुनुपर्छ भनेर सरकार र महान्यायाधिवक्ताको कार्यालयलाई सुझाव र प्रतिवेदन बुझाउँदा पनि यातनाबाट मुक्त गर्न नसकेको जानकारी अन्सारीले दिइन्। यातनामुक्त समाज नारा नारामै सीमित रहेको उनी बताउँछिन्। पटकपटकको सुझावमा पनि प्रहरीले हिरासतमा यातना दिन नरोक्ने प्रवृत्तिले दण्डहीनता मौलाउने गरेको अन्सारीको भनाइ छ। हिरासत कक्ष र थुनुवा कक्षको अनुगमन र सुपरिवेक्षणको काम महान्यायाधिवक्ताको कार्यालयको हो। तर, कार्यालयले पटकपटक गरेको अनुगमन र सुपरिवेक्षणमा हिरासत कक्षमा यातनाका विषय बाहिर ल्याइँदैन। प्रहरीले आफ्नो स्लोगनमा मानव अधिकारको रक्षा लेखे पनि कागजमै सीमित रहेको दाबी अन्सारीको छ। हिरासतमा प्रहरीको यातना यथावत् रहेको मानव अधिकारमा आएका उजुरी र गुनासोले पुष्टि गर्ने उनी बताउँछिन्। अन्य कारणले आत्महत्या गरेका घटनाको तथ्यांक प्रहरीसँग भएपनि यातनाबाट देशभरका हिरासतमा कति मानिसको मृत्यु हुने गरेको छ भन्ने एकमुष्ट तथ्यांक प्रहरी, मानव अधिकार आयोग र कारागार व्यवस्थापन विभागलगायत सरकारी निकायसँग छैन। प्रहरी केन्द्रीय प्रवक्ता एसएसपी कुबेर कडायतले हिरासतमा भएका पछिल्ला आत्महत्याका घटनामा प्रहरी गम्भीर रहेको बताए। उनले हिरासतभित्र यातना नदिने विषयमा प्रहरी संवेदनशील रहँदारहँदै पनि एकाध घटना भएकाले त्यसको छानबिन भइरहेको बताए। कानुनी कारबाहीलाई प्रक्रियामा लैजाने क्रममा जो कोही पक्राउ परे पनि मुद्दा अदालतमा नलगुन्जेलसम्म उसको मानवअधिकारको रक्षा गर्नु दायित्व प्रहरीको हो कडायतले भने, एकाध घटनामा प्रहरीका पनि केही कमजोरी भए होलान्। छानबिन गरिरहेका छौं। दोषी जो भएपनि विभागीय कारबाही गर्छौं। थुनुवालाई नै सजिलो होस् भनेर थुनुवा कक्षभित्रै शौचालय र धारा राख्दा कहाँकहाँ कमीकमजोरी भयो भन्नेमा पनि छलफल भइरहेको जानकारी एसएसपी कडायतले दिए। कानुन छ, कार्यान्वयन छैन झन्डै २५ वर्ष पुरानो यातनासम्बन्धी क्षतिपूर्ति ऐन, २०५३ ले यातना पीडितलाई राज्यकोषबाट क्षतिपूर्ति दिनुपर्ने व्यवस्था गरेको छ। तर, पीडकलाई भने फौजदारी दायित्व बहन गराउँदैन बरु उन्मुक्ति दिन्छ।पीडित परिवारले यातना दिनेविरुद्ध अदालतमा मुद्दा दायर गरे पनि पीडकलाई विभागीय कारबाही मात्रै हुँदै आएको छ। मौलिक हकमै यस्ता अधिकार राखिएको भए पनि तिनको व्यावहारिक प्रयोग अहिलेसम्म भएको छैन। २०७५ भदौदेखि आएको मुलुकी अपराध संहिताले भने यातनालाई अपराध मानेको छ। हिरासतमा यातना दिने व्यक्तिलाई पाँच वर्षसम्म कैद वा ५० हजारसम्म जरिबाना वा दुवै सजाय हुने व्यवस्था संहिताले गरेको छ। आदेश दिने वा यातना दिन सहयोग गर्ने व्यक्तिलाई पनि उस्तै सजाय हुन्छ। कमान्डरको आदेशमा यातना दिएको भन्ने दाबी गरेर उम्कन पाइन्न संहितामा उल्लेख छ। प्रहरीलाई मानवअधिकार प्रशिक्षण प्रहरीबाट कुटपिट र यातनाका घटनाहरू सार्वजनिक भइरहेका बेला महानगरीय प्रहरी कार्यालय रानीपोखरीमातहत उपत्यकाका २ सय ४३ वटा युनिटहरूमा मानवअधिकारसम्बन्धी प्रशिक्षण दिइने भएको छ। प्रशिक्षण दिन एसएसपी सुशीलकुमार यादव र किरण वज्राचार्य नेतृत्वको टोली खटाइएको छ। जनताको हक र अधिकारको सम्मान गर्दै व्यावसायिक जिम्मेवारी कसरी पूरा गर्ने भनेर जवानदेखि अधिकृतसम्मलाई प्रशिक्षण दिन लागेको जानकारी महानगरीय प्रहरी प्रमुख डीआईजी विश्वराज पोखरेलले दिए। कोरोना संक्रमणको जोखिमकै बीचमा काम पूरा गर्नुपर्दा कर्मचारीमा व्यक्तिगत, पारिवारिक र मनोगत समस्या देखिन सक्ने भएकाले प्रशिक्षण दिन लागिएको डीआईजी पोखरेलले बताए। संक्रमणको जोखिमलाई बेवास्ता गर्दै सडक प्रदर्शनमा उत्रिएकाहरूमाथि प्रहरीले निर्मम हस्तक्षेप गरेपछि प्रहरी आलोचित हुँदै आएको छ। पछिल्ला दिनमा उपत्यकासँगै केही जिल्लामा प्रहरी यातनाबाटै हिरासतमा आत्महत्याका घटनासमेत भएका थिए।"
डा केसीको पक्षमा दमौलीमा प्रदर्शन,"दमौली : चिकित्सा क्षेत्रमा सुधारको माग गर्दै आन्दोलनरत डा गोविन्द केसीको पक्षमा दमौलीमा प्रदर्शन गरिएको छ। युथ कांग्रेसको आयोजनामा दमौली ट्राफिक चोकमा कार्यक्रम गर्दै प्लेकार्डसहित प्रदर्शन गरिएको हो। दमौलीका विभिन्न युवा क्लब तथा सामाजिक संघ संस्थाले ऐक्यवद्धता जनाएको कार्यक्रममा सहभागीले 'केसीको जीवन रक्षा गर', 'दुर दराजमा मेडिकल शिक्षा खै?' लगायतका नारा समेटिएका प्लेकार्ड प्रदर्शन गरेका थिए। दमौली ट्राफिक चोकबाट सफा सडकसम्म सडक छेउ उभिएका सहभागीले मौन रुपमा उभिएर प्लेकार्ड प्रदर्शन गरेका थिए। पटक पटक गरी १९ पटकसम्म सत्याग्रह गरेका चिकित्सक केसी फेरि पनि अनशनमा बसे पनि उनका माग पूरा गर्न सरकारले गम्भीरता नदेखाएको भन्दै दबाब दिन कार्यक्रम गरिएको बताए। डा केसीका पक्षमा दबाब दिन आन्दोलन गरेका हौं, उनले भने,माग पूरा नभए फेरि आन्दोलनमा उत्रन्छौं। युवाको अनशन २४ घण्टा थपियो डाक्टर गोविन्द केसीका पक्षमा अनशनमा उत्रिएका दमौलीका दुई युवाले २४ घण्टा अवधि थपेका छन्। शुक्रबार १९ औं पटकको अनशनका लागि ऐक्यबद्धता जनाउँदै दमौली ट्राफिक चोकमा अनशन बसेका सागर घिमिरे र विनोद सापकोटाले केसीका मागमा अझै सरकार गम्भीर नभएको भन्दै अनशनको अवधि थप गरेका हुन्। शुक्रबार बिहान ११ बजेबाट अनशन बसेका उनीहरुको अवधि शनिबार बिहान ६ बजे सकिंदै थियो। तर शनिबार बिहानबाट फेरि २४ घण्टा अवधि थप गर्ने निर्णय गरेको घिमिरेले बताए। हाम्रो आन्दोलनमा ऐक्यबद्धता जनाउने बढिरहनुभएको छ, उनले भने,थप दबाब दिन एक दिन समय थपेका हौं।"
विभिन्न घटनामा तीन जनाको मृत्यु,"विराटनगर : मोरङ, झापा र सुनसरीमा भएका विभिन्न घटना र दुर्घटनामा परेर तीन जनाको मृत्यु भएको छ। मोरङको सुन्दरहरैँचा नगरपालिका१२ मा सिमेन्टको बोराले थिचेर ३५ वर्षीय कुमार उरामनको मृत्यु भएको प्रहरीले जनाएको छ। प्रहरीका अनुसार न्यू पञ्चकन्या सेन्टरी हार्डवेयरमा ल्याएको सिमेन्ट बोकेर स्टोरतर्फ लाने क्रममा अचानक लड्दा बोराले उनलाई थिचेको थियो। सिमेन्टको बोराले थिचेर घाइते भएका कुमारको उपचारका क्रममा शुक्रबार साँझ मृत्यु भएको हो। उता झापाको बिर्तामोड नगरपालिका५ मनमोहन अस्पताल अगाडि हायस माइक्रो गाडीको ठक्करबाट एक जनाको मृत्यु भएको छ। पूर्वतर्फ जाँदै गरेको बा ४ ख ५१०० नम्बरको गाडीले बाटो काट्दै गर्दा पैदल यात्रीलाई शुक्रबार राति ठक्कर दिएको थियो। ठक्करबाट घाइते भएका पाँचथर घर भई मेचीनगर नगरपालिका११ धाइजन बस्दै आएका ६८ वर्षीय विर्खध्वज काम्वाङ (लिम्बू)को उपचारका लागि लैजाँदै गर्दा बाटोमै मृत्यु भएको प्रहरीले जनाएको छ। हायस चालक झापाको भद्रपुर १ का ३८ वर्षीय बाबुराम कट्टेललाई प्रहरीले नियन्त्रणमा लिएको छ। त्यस्तै घाँस काट्ने क्रममा लडेर सुनसरीको इनरुवा नगरपालिका९ की ३५ वर्षीय दुखनीदेवी खत्वेको मृत्यु भएको छ। खेतमा घाँस काट्ने क्रममा लडेर शुक्रबार बेहोस भएकी उनको उपचारका लागि लैजाने क्रममा बाटैमा साँझ मृत्यु भएको जानकारी प्रहरीले दिएको छ। प्रदेश १ प्रहरी कार्यालय विराटनगरका प्रवक्ता डीएसपी कवीन्द्रकुमार कार्कीले तीनवटै घटनाका बारेमा अनुसन्धान थालिएको जानकारी दिएका छन्।"
बुद्धभूमि नगरपालिकाका वडा अध्यक्षको मृत्यु,कपिलवस्तु : कपिलवस्तु : बुद्धभूमि नगरपालिका१० का वडा अध्यक्ष त्रिलोकीप्रसाद खरविन्दको मृत्यु भएको छ। मुटु र मृगौला रोगका विरामी रहेका वडा अध्यक्ष खरविन्दको आज बिहान ४ बजे मृत्यु भएको परिवारजनले बताएका छन्। मृतक वडा अध्यक्ष खरविन्द संघीय समाजवादी पार्टीका तर्फबाट उम्मेदवार भई वडा नं १० मा निर्वाचित भएका थिए। स्थानीय वाणगंगा नदीको रामघाटमा आज दिउँसो उनको शवको अन्तिम संस्कार गरिने परिवारले जनता समाजवादी पार्टीका नेता संदीप पाण्डेयले बताए। वडा अध्यक्ष खरविन्दको निधनप्रति बुद्धभूमि नगरपालिकाका प्रमुख केशव श्रेष्ठले गहिरो दुख व्यक्त गर्दै शोक सन्तप्त परिवारज प्रति समवेदना प्रकट गरेका छन्।
साउदीबाट ३४ चार्टर्ड उडान हुने,"साउदी अरेबिया : विदेशमा अलपत्र परेका नेपालीलाई स्वदेश फिर्ताको लागी साउदी अरेबियाको जेद्धा, दमाम र रियाद शहरबाट ३४ चार्टर्ड उडान हुने भएको छ। दुतावास रियादकाअनुसार हिमाल एयरलाइन्सले अक्टोबर महिनाको लागि दमाम शहरबाट २५ चार्टर्ड गर्नुको साथै नेपाल एयरलाइन्सले रियाद शहरबाट ५ उडान गर्ने भएको छ। सेप्टेम्वर २६ र २८ तारिखमा सलाम एयरलाइन्सले रियाद शहरबाट २ उडान गर्ने जनाइएको छ। वाणिज्य दुतावास जेद्धा र रियाद दुतावासबाट हालसम्म स्वदेश फिर्ताको लागि तयार रहेका २६ हजार ४ सय ३६ जनाको नामावली सार्वजनिक गरेको छ। जेद्धा शहरबाट नेपाल एयरलाइन्सको २ उडान हुने भएको छ। कोरोना भाइरसको असरबाट साउदीमा कार्यरत हजारौँ नेपालीले रोजगार गुमाएर स्वदेश फिर्ताको लागि तयार रहेका र विभिन्न कारणले अलपत्र परेका अवस्थामा नेपाल सरकारले स्वदेश फिर्ताको लागि चार्टर्ड उडानको व्यवस्था गरेपछि सहज हुने भएको हो। हिमाल एयरलाइन्सले रियाद शहरबाट नियमित उडानसमेत गर्ने जनाइएको छ। हालसम्म १० हजारभन्दा बढी नेपाली स्वदेश फिर्ता भएका छन्।"
लागूऔषधबाट करोडौं अकुत आर्जन,"काठमाडौं : लागूऔषधको कारोबारबाट काठमाडौंमा करोडौं सम्पत्ति आर्जन गरेको रहस्य खुलेको छ।लागूऔषध कारोबारी देवेन्द्रविक्रम रोका छपाली दम्पतीले संघीय राजधानीसहित विभिन्न स्थानमा मूल्यवान् जग्गा खरिद गरेको, भव्य घर निर्माण गरेको, महँगा गाडी खरिद गरेको पाइएको छ। सम्पत्ति शुद्धीकरण अनुसन्धान विभागले गरेको छानबिनका क्रममा उनीहरूलागूऔषधकै कारोबारबाट कृषि विकास बैंकसहित १३ वटै बंैकमा खाता खोलेर पैसा राखेको भेटिएको छ। जापान तथा हङकङलगायतका विदेशी बैंकमा खाता खोली रकम जग्मा गरेको पाइएको छ। बागलुङ, म्याग्दीको विकट गाउँमा जन्मिएका र सामान्य आर्थिक हैसियत भएका परिवार उनीहरूले काठमाडौंमा आएर लागूऔषधको कारोबारलाई मुख्य पेसा बनाएको देखिएको छ। सम्पत्ति शुद्धीकरण विभागले शंकास्पद कारोबार(लागूऔषध चरेस)बाट गैरकानुनी सम्पत्ति आर्जन गरेको अभियोगमा छपाली र उनकी पत्नी चन्द्रा रोकासहित ७ जनाविरुद्ध मुद्दा दायर गरेको छ। आपराधिक कार्यबाट छपालीसहित नागेन्द्र थापामगर, गोविन्दकुमार रोका छन्त्याल, मनजित घर्तीमगर, जबम भोट, माइला असेङ भन्ने इन्द्रबहादुर थिङसमेतको सहयोगमा गैरकानुनी सम्पत्ति आर्जन गरेको अभियोगमा विशेष अदालतमा मुद्दा दायर गरेको हो।सम्पत्ति शुद्धीकरण कसुर अपराधमा अभियुक्त छपाली र उनकी पत्नी चन्द्रा रोकाविरुद्ध १ करोड ५ लाख ७२ बिगोसहित विशेष अदालतमा मुद्दा दायर गरिएको छ। उनीहरूले खरिद गरेको घरजग्गा, टाटा मोबाइल गाडी, बंैकमा मौज्दात रकम रोक्काको माग गरिएको छ ।अन्य पाँच अभियुक्तलाई मतियारको सजायको मागसहित विशेष अदालतमा मुद्दा दायर गरिएको छ। छपालीको नेतृत्वमा करिब चार दशकदेखि उनीहरूले लागूऔषधको गिरोह नेपालमासञ्चालन गरेकोदेखिएको छ। अभियुक्त छपालीको कतिपय बैंकमा तीन वटासम्म खाता खोलेर कारोबार गरेको पनि पाइएको छ। २०६४ साल पछिको काराबोरमा ५ करोड ५२ लाख ३५ हजार रहेको भेटिएको छ। ती बैंकमा ब्याजसमेत गरी ६४ लाख ६६ हजार त मौज्दात रहेको देखिएको छ। वैधानिक स्रोतबाट प्राप्त गरेका भन्ने कहीँ कतैबाट नखुली लागूऔषधको अवैध कारोबारबाट आर्जन गरेको देखिन आएको विभागले दायर गरेको आरोप पत्रमा उल्लेख छ। २०४८ साल असोज १६ मा सीतापाइलामा ७ रोपनी ५ आना २ पैसा जग्गा इन्द्रबहादुर तामाङबाट छपालीको नाउँमा दर्ता कायम रहेको पाइएको छ। २०३८ साल चैत्र १५ मा प्रतिवादी चन्द्रा रोकाको नाम दर्ताको सीतापाइलाको कित्ता नम्बर ४०४ को ४ रोपनी र कित्ता नम्बर ३८१ को २ रोपनी १४ आना जग्गा प्रमोदप्रसाद प्रधानबाट चन्द्रा रोकाको नाउँमा दर्ता कायम भएको देखिएको छ। त्यो जग्गा तत्कालीन मूल्य २९ हजार ५ सय र १५ हजार लिखतमा उल्लेख गरिएको छ। धादिङको नौबिसे ३ मा २८ रोपनी ५ आना २ पैसा जग्गा छपाली र चन्द्रा रोकाको संयुक्त नाममा दर्ता गरेको देखिएको छ। त्यस्तै २०५१ साल माघ १० को राजीनामा लिखतमा उल्लेख भएको ४ लाख २७ हजार ८ बिगो कायम गरिएको छ। दाङ घोराही ३ को कित्ता नम्बर ९५ को ३ कठ्ठा साढे ८ धुर जग्गा पनि छपाली र चन्द्राको नाममा २०५१साल फागुन ३० मा राजीनामा पारित भएको देखिएको छ। काठमाडौं भीमढुंगाको एक रोपनी जग्गा २०६८ साउन १७ मा छपालीको नाममा दर्ता गरेको पाइएको छ। छपाली गिरोह अपराध शृंखला बाल्यकालदेखिनै लागूऔषध कारोबार गर्दै आएका अभियुक्त छपाली २०३८ सालमा लागूऔषध चरेसमा मुद्दा र २०४२ सालमा ब्राउन सुगर र चरेस मुद्दामा दोषी करार भएका थिए। २०६९ सालमा चरेस मुद्दा दायर भई काठमाडौं जिल्ला अदालतबाट पटके सजायसमेत २ वर्ष ८ महिना कैद र २५ हजार जरिबाना भएको थियो भने अन्य प्रतिवादीविरुद्ध दुई कैद र १५ हजार जरिवाना तथा सवारीसाधन जफत हुने फैसला भएको थियो। उता पाटन उच्च अदालतले छपालीको हकमा ३ वर्ष ६ महिना कैद र ३५ हजार जरिवाना तथा अन्य प्रतिवादी नागेन्द्र थापा, गोविन्दकुमार रोका, मनजित मगर र जम्बा भोटेलाई २ वर्ष ६ महिना कैद र २५ हजार जरिवाना गरेको थियो। उनीहरूका नाममा रहेका सवारीसाधन, मेसिन औजार, अढाईतले पक्की घरसमेत जफत हुने ठहरी फैसला भएको थियो।"
धरानमा कोरोना संक्रमित वृद्धको मृत्यु,"विराटनगर : स्वास्थ्यमा अन्य समस्या नदेखिएका र दीर्घ रोग नभएका कोरोना भाइरस संक्रमित एक जना वृद्ध पुरुषको बीपी कोइराला स्वास्थ्य विज्ञान प्रतिष्ठान धरानमा मृत्यु भएको छ। प्रतिष्ठानका प्रवक्ता डा निदेश सापकोटाले सप्तरीको राजविराज३ घर भएका ६३ वर्षीय वृद्ध पुरुषको उपचारका क्रममा शनिबार बिहान मृत्यु भएको बताए। उनका अनुसार मृतकमा कुनै पनि दीर्घ रोग र स्वास्थ्य सम्बन्धी पुरानो समस्या देखिएको छैन। वृद्धमा ज्वरो, खोकी, श्वासप्रश्वासमा समस्या देखिएपछि उपचाररत रहेको मोरङको बूढीगंगास्थित विराट शिक्षण अस्पतालबाट भदौ ८ गते थप उपचारका लागि प्रतिष्ठान रेफर गरिएको थियो। पीसीआर परीक्षणका लागि स्वाब संकलन गरिएका वृद्धको त्यही दिन रिपोर्ट पोजिटिभ आएपछि उपचारका लागि प्रतिष्ठानको कोभिड अस्पतालमा भर्ना गरिएको डा सापकोटाको भनाइ छ। स्वास्थ्यमा समस्या थपिएपछि भेन्टिलेटरमा राखेर वृद्धको उपचार थालिएको थियो। शवको व्यवस्थापन नियम अनुसार गर्ने तयारी भइरहेको सापकोटाले बताए।"
१९ तोपको सलामी,"जनता सिंहलाई लौहपुरुष मान्थे। निडर र अटल रही बिनाहिच्किचाहट दृढ भएर विरोधीमाथि गर्जने बेला एकत्रित भीड जोशले बुरुक्क हुन्थ्यो। अर्को क्षणमै आफ्नो तीक्ष्ण मतिले ती विरोधीउपर ठट्यौलीपूर्ण कटाक्ष प्रहार गर्दा श्रोतावर्गमा हाँसोको फोहोरा फुट्थ्यो। प्रजातन्त्रविरोधी वा बर्खिलापमा जाने जोकोही उनका विरोधी थिए। श्रोतादीर्घाबीच उनका त्यस्ता विरोधी बसेका भए जनरापबाट बच्न उनीहरू पनि सँगसँगै हाँस्ने गर्थे। १९ सेप्टेम्बर १९९७। कर्णदीप, शोभा भगवती, करिब २०:१५ बजे अन्धकारमा १९ तोपको सलामी अन्तिमपटक ढ्यांग पड्केसँगै नेपाली इतिहासको एक कालखण्ड सदाका लागि बन्द भयो। यो शोकाकुल राष्ट्रले सर्वमान्य नेता गणेशमान सिंहप्रति अर्पण गरेको अन्तिम श्रद्धाञ्जली थियो। ठूलो संख्यामा सरिक मलामी जसोजसो नेपालको राजधानी काठमाडौंका साँघुरा गल्ली, बाटोहरूमा बिस्तारै अगाडि बढ्ने क्रम होस् या फराकिला सडकमा पुग्दा होस्; वीर गणेशमान अमर होस् को नारा घन्किरह्यो। शव यात्रा निकाल्ने बाटो निर्धारण गर्दा प्राचीन मान्यताले निर्दिष्ट काठमाडौं सहरका ससाना बाटा र विस्तारित सहरको आवश्यक ठानिएका केही फराकिला सडकसमेत सामेल गरिए। यसले ऐतिहासिक घटनाक्रमको निरन्तरता एवं परिवर्तनलाई प्रतिविम्बित गरिरहेको थियो भने देशवासीलाई मध्यकालबाट आधुनिक युगमा धकेल्न उनले आजीवन गरेको प्रयासको प्रतीकसमेत थियो। समवेदना सन्देशमा श्री ५ वीरेन्द्रले मुक्तकण्ठले प्रशंसा गर्दै सिंहलाई प्रजातन्त्रका साधक भनी हुकुम बक्सेको थियो। सायद प्रधानमन्त्री पद ग्रहण गर्ने प्रस्ताव राख्दा शिष्टतापूर्वक उनले अस्वीकार गरेको त्यो क्षणको स्मरण राजालाई ताजा भएको हुनसक्छ। नेपालको राजनीतिक इतिहासमा यस्तो प्रस्ताव कहिल्यै कसैले अस्वीकार गरेका थिएनन्। वास्तवमा गणेशमान सिंहले प्रधानमन्त्री पदकै चाहना राखेको भए श्री ५ त्रिभुवन र श्री ५ महेन्द्रको शासनकालमै प्राप्त भइसक्थ्यो होला। त्यसैले श्री ५ वीरेन्द्रले आफ्नो सरकारलाई गणेशमान सिंहको अन्त्येष्टिमा बहालवाला प्रधानमन्त्रीभन्दा उपल्लो दर्जाको सम्मान प्रदान गर्ने हुकुम बक्सेको थियो। अत: शाही सेनाको एक डफ्फाको रजत बाजाले हरे राम, हरे राम को शोक धुन बजाउँदै र प्रमुख सेनानीको नेतृत्वमा उल्टो शस्त्र भिरेका दुई गुल्म शाही सेनाले मलामीलाई घाटसम्म गारद प्रदान गरेको थियो। पार्थिव शरीरलाई अग्निले अनुग्रहण गर्दाको बेला १९ तोपको सलामीको गडगडाहट नवमण्डलमा फैलिएको थियो। नेपालको इतिहासमा एक सर्वसाधारण नागरिकलाई राष्ट्रबाट प्रदान गरिएको यो नै प्रथम अपूर्व उच्च सम्मान र श्रद्घाञ्जली थियो। शवयात्रामा मलामीको ताँती देखेको भए सायद गणेशमान स्वयं पनि आनन्दमयी आश्चर्य मान्थे होला। शवयात्रामा असंख्य जनता स्वतस्फूर्त सरिक भए भने सडकको दायाँबायाँ र शवयात्राको बाटोमा पर्ने प्रत्येक घरका बरन्डा, झ्याल, ढोका, छाना, मठमन्दिर, छहारी, पार्क, डबली र रूख जताततै असंख्य जनसमुदाय उनको पार्थिव शरीरलाई अन्तिम बिदाइ दिन पर्खिबसेका थिए। वास्तवमा भन्ने हो भने आफ्नो प्यारो नेताको पार्थिव शरीरको एक झलक पाउन सकिने जुनसुकै स्थानमा मानिस पर्खिबसेका थिए। पार्थिव शरीर सेनाको ट्रकमा सजाइएको मृत्यु शय्यामाथि चिरनिद्रामा लीन थिए, गणेशमान। ००० देशवासीले सिंहप्रति दर्शाएको श्रद्धा यही नै पहिलो अवसर भने पक्कै पनि थिएन। रोमाञ्चपूर्ण जीवनकालमा धैरैपटक, चाहे विजयोल्लासमा होस् वा हन्डरको बेला होस्, उनी जबजब जनताबीच पुग्थे, सद्भावपूर्ण जनभीड लाग्थ्यो। उनका कथनहरू सुन्न र अभिवादन गर्न पनि भीड उर्लिने गथ्र्याे। जनताका लागि सिंह के थिए ? उनका लागि देशवासी के थिए ? जीवनको सन्ध्याकालमा आइपुग्दा उनी भन्ने गर्थे, म जनताबाट शक्ति सञ्चय गर्दै उनीहरूको आकांक्षालाई वाणी दिने गर्छु। जनता सिंहलाई लौहपुरुष मान्थे। निडर र अटल रही, बिनाहिच्किचाहट दृढ भएर विरोधीमाथि गर्जने बेला एकत्रित भीड जोशले बुरुक्क हुन्थ्यो। अर्को क्षणमा नै आफ्नो तीक्ष्ण मतिले ती विरोधीउपर ठट्यौलीपूर्ण कटाक्ष प्रहार गर्दा श्रोतावर्गमा हाँसोको फोहोरा फुट्थ्यो। प्रजातन्त्रविरोधी वा बर्खिलापमा जाने जोकोही उनका विरोधी थिए। श्रोतादीर्घाबीच उनका त्यस्ता विरोधी बसेका भए जनरापबाट बच्न उनीहरू पनि सँगसँगै हाँस्ने गर्थे। नेपालीका सर्वमान्य नेता थिए, गणेशमान सिंह। अन्य नेताभन्दा शिखरमा उठी उनले सबै दललाई एकै थलोमा ल्याएर संयुक्त मोर्चा गठन गर्ने सहमति गरे। सिंहले संवैधानिक राजतन्त्र र बहुदलीय प्रजातन्त्रका लागि भएको २०४६ सालको ऐतिहासिक अहिंसात्मक जनआन्दोलनमा वामपन्थी दलहरूसमेतलाई आपू र आफ्नो पार्टीसँग कार्यगत एकतामा सरिक गराए। जब कि संवैधानिक राजतन्त्र र बहुदलीय प्रजातन्त्र भन्ने कुरा वामपन्थी सिद्धान्तबाहिरका कुरा थिए। उनलाई सबैले वीर गणेशमान भन्छन् किनकि उनका पराक्रमहरू विक्रान्तकारी हुन्थे। उनलाई लोकनायक पनि भनिन्छ। उनले पटकपटक भएका राजनीतिक परिवर्तनलाई नेतृत्व दिएकाले क्रन्तिनायक पनि भनियो। परिवर्तनका संवाहक उनी आफूलाई प्रजातन्त्रको वाचडग (पहरेदार), गार्डियन एन्जल मान्थे। ००० किशोरावस्थामा टोलछिमेकका साथीभाइसँग खेल्दा स्थानीय पाका व्यक्तिहरू उनलाई सम्झाउने पारामा जिब्रो टोक्दै भन्थे, काजी त्यत्रो उच्च खानदानको चिराग भएर पनि यसरी गुच्चा खेलेर बस्ने ? के सरदार वा काजी नबन्ने ? जवाफमा उनी नकार्दै टाउको हल्लाउँथे। त्यसो भए के गर्नुहुन्छ त ? भन्दा म जनताको सेवा गर्छु भन्ने उनको गर्विलो जवाफ हुन्थ्यो। त्यो के भन्न खोज्नुभएको ? भनी उनीहरू कौतूहलपूर्ण जिज्ञासा राख्थे। तर जवाफ पाउँदैनथे। किनकि त्यस बेला स्वयं गणेशमान आपैंलाई जनसेवाको वास्तविक अर्थ थाहा थिएन। के जनसेवा भनेर, गरिबगुरुवालाई खानलाउन दिने भन्न खोज्नुभएको हो ? भनी उनीहरू सिंहलाई हौस्याउँदै उत्प्रेरित गर्थे। सिंहले बडो गम्भीरता एवं गर्वका साथ हुँकार्दै हो भनेर टाउको हल्लाउँथे। बडा काजी रत्नमान सिंहका कान्छा भाइ खरदार हरिमान सिंहका पुत्र, मुलकी सुब्बा ज्ञानमान सिंह र सुभद्रा कुमारीको गर्भबाट विसं १९७२ कात्तिक २४ गते काजी खानदानकै प्रथम पुत्रका रूपमा उनको जन्म भएको हो। पितामह खरिदार हरिमान सिंह र पिता मूलकी सुब्बा ज्ञानमान सिंहको ३० वर्षको अल्पायुमै स्वर्गारोहण भएको थियो। यस कारण बडा काजीको काँधमा घरमूली एवं राजकाज मामिलाको अभिभारा एकैसाथ आएको थियो। डिट्ठा जितमान सिंहका जेठा छोरा रत्नमान चौध वर्षको कलिलो उमेरमै गोश्वरा विभागको नौसिन्दा पदबाट नोकरी पेसामा प्रवेश गरेका थिए। त्यस्तो मामुली स्तरको नोकरी प्रारम्भ गरी विशुद्ध लगनशील एवं कठोर परिश्रमका साथ कार्य गर्दै माथिल्लो ओहदासम्म पदोन्नति भएका थिए। सम्भवत: पिता, डिट्ठा (अदालतको न्यायाधीश) भएका कारण सरकारी सेवामा पदोन्नति हुन सजिलो भएको थियो। तर, उनी स्वयं पनि २५ वर्षको उमेर पुग्दानपुग्दै डिट्ठाको ओहदामा पुग्न सफल भएबाट उनले आफ्नो योग्यता प्रमाणित गरिसकेका थिए। सरकारी सेवामा प्रवेश गरेको ३५ वर्षपछि उनी सरदार ओहदामा पदोन्नति भएका थिए। त्यसको आठ वर्षपछि अर्थात् ५६ वर्ष हुँदा उनी काजी पदमा पदोन्नति भए। त्यस ओहदामा बहाली भएको केही वर्षभित्रै देशको तत्कालीन शासकको सेवामा हाजिर भएर प्रतिवेदन टक्य्राउने गहन जिम्मेवारी थपियो। निरन्तरको सेवा र क्षमताका कारण ७४ वर्षको उमेरमा निजामती सेवातर्पकै सर्वोच्च बडा काजी पदले उनलाई सुशोभित गरियो। पदीय गरिमाअनुसार नेपाली शाही सेनाको पुरानो गोरख गण तर्पका एक गुल्म सेना उनको सेवामा खटाइयो। समाजमा उनको यश, प्रारब्ध, इज्जत प्रशस्त बढ्यो। तथापि बडा काजीमा एक्लोपन आएको थियो। उनका कान्छा भाइ खरिदार हरिमान सिंहको अल्पायुमै निधन भएको थियो। जेठा भतिजा मुलकी सुब्बा ज्ञानमान सिंह पनि ३० वर्षको अल्पायुमै बिते। उनीप्रति बडा काजीको ठूलो आशाभरोसा थियो। आफ्ना छोराहरू सरदार गुञ्जमान सिंह र मीर सुब्बा तीर्थमान सिंह दुवै उच्च ओहदामा पुगेकाले उनको दु:ख केही मत्थर भएको थियो। अप्ठ्यारो राजनीतिक परिवेशमा सरदार गुञ्जमान सिंह राजा महेन्द्रको प्रमुख सल्लाहकार भए। त्यसपूर्व २००७ सालमा भएको प्रजातन्त्रको प्रादुर्भावसँगै उनी संसद्को सचिवमा कार्यरत थिए। ८४ वर्षमा बडा काजीको स्वर्गारोहण हुँदा उनले अर्थमन्त्रीको कार्यभार सम्हालिरहेका थिए। उनको निधनमा सरकारी कार्यलय आधा दिन बन्द गरी उनको सम्मान गरिएको थियो। सुभद्राकुमारी, जसलाई वात्सल्यतामा सानु नानी भनी बोलाइन्थ्योे, एक सम्भ्रान्त नेवार परिवारकी छोरी। उनका पिता पूर्णमान सिंह श्रेष्ठ र माता भुन्टीदेवी विशुद्ध नेवार समुदायका हुनाले देवीदेवताप्रति गहिरो श्रद्धा थियो। उनीहरूले काठमाडौं उपत्यकाका विभिन्न देवालयको मर्मतसम्भार, शृंगारपटार गराउँथे। देवालयहरूको मर्मतसम्भारका लागि समेत प्रशस्त जायजेथाको व्यवस्था मिलाएका थिए। ती दम्पतीले गरेका त्यस्ता भावभक्तिपूर्ण कीर्तिमध्ये स्मरणीयमा भद्रकाली माईलाई चढाइएको सुनको जलपको चँदुवा अझै छँदै छ। गुह्येश्वरी मन्दिर परिसरभित्रको खाल्डो वरिपरिका खम्बाहरूमा सुनको जलपसहितको ताम्रपाताले मोडी शृंगार गराएको र साँखुस्थित बज्रयोगिनी देवीमा चढाइएको सम्पूर्ण आभूषण आदि विशेष हुन्। सानुनानीको विवाह काजी घरानामा भएकोमा उनका बाआमा यसलाई दैवीय कृपा मान्थे। ठोस चाँदीको दण्डीमा सुनको गजुर रहेको तासको छातासहितको म्याना (पालकी) लिएर आएको जन्ती देखेर दुलही र उनको परिवारलाई काजीले गर्विलो बनाइदिएको तत्कालीन समाजले महसुस गरेको थियो भनी सानुनानी नातिनातिनालाई गर्व र सन्तुष्टिका साथ बारम्बार सुनाउँथिन्। उनका पति ज्ञानमान सिंहलाई औलो र उच्च रक्तचापले एकैसाथ च्याप्दा उनी मात्र नभई कलिला छोराहरू भएका काजी पनि निकै मर्माहित भए। काजी परिवारको युवा पुस्तामा सबैभन्दा जेठो भतिजा ज्ञानमानबाट काजीले निकै आशा गरेका थिए। काजीकी जेठी विधवा बुहारी सुभद्राकुमारी नावालिग छोराहरू गणेशमान (हीरा काजी) र शंकरमान (मोती काजी) लाई हुर्काउने जिम्मेवारी आइलाग्यो। त्यसमाथि सासूआमाको कडा अनुशासन र अन्तरंगदेखि सनातनी दृढताका धनी काजीको निर्देशनपूर्ण रेखदखमा गृहस्थी सम्हाल्नुपर्ने अभिभारासमेत थपियो। माइतीतर्फको सम्पन्न पृष्ठभूमि र मातापिताबाट प्राप्त उच्च संस्कारले उनमा यथेष्ट आत्मविश्वास थियो। यसका कारण कठिन घडीका चुनौती निर्भीकताका साथ सामना गर्ने आत्मबल जागृत भयो। उक्त चारित्रिक शक्ति सन्तानमा जानु अवश्यम्भावी एवं प्राकृतिक नै थियो, जुन कुरा पछिका दिनमा छोरा हीरा काजीको चरित्रमा मनग्गे प्रतिविम्बित भयो। आहा क्या जीवनी थियो ! जनसेवाको धमिलो स्वप्न बोकेका कलिलो बालकबाट प्रारम्भ भएर सोभै अप्रजातान्त्रिक तानाशाही शासक र त्यस प्रणालीअन्तर्गतका सरकारहरूविरुद्ध क्रान्ति छेडी अन्तत: रैती प्रजालाई सार्वभौमसत्तासम्पन्न नागरिक बनाउने क्रान्तिको नेतृत्व प्रदान गर्न पुगेका थिए, गणेशमान सिंह। उनलाई सर्वमान्य नेता को सर्वोच्चता त्यत्तिकै दिइएको थिएन। जाति, सम्प्रदाय, धर्म एवं राजनीतिक आस्था सबैबाट माथि उठेर उनले सबैको सम्मान गर्थे। जीवनपर्यन्त गरेको संघर्षको कदर गर्दै उनलाई सन् १९९३ मा संयुक्त राष्ट्रसंघ मानव अधिकार पुरस्कारबाट सम्मानित गरिएको थियो। गणेशमान त्यस्तो उच्च अन्तर्राष्ट्रिय सम्मानबाट सम्मानित हुने प्रथम एसियाली मूलका नागरिक थिए। त्यसभन्दा अघि सन् १९९१ को उथाँ शान्ति पुरस्कारबाट पनि उनी सम्मानित भएका थिए। अहिले पनि अधिकांश विश्वसमुदाय नेपालबारे अनभिज्ञ छन्। अझ देशका कतिपय भाग नेपाली स्वयंसमेतका लागि नौलो छ। इसापूर्व पाँचौं शताब्दीमा चिनियाँ यात्रु हुवान त्सांगले गरेको नेपाल यात्राको वर्णनले नेपालबारे चिनियाँ राजप्रासादमा केही जिज्ञासा बढाएको थियो। इसापूर्व तेस्रो शताब्दीमा नेपाली ऊनको चर्चाले भारतको मौर्य राजप्रासादमा उत्सुकता जगाएको थियो। अठारौं शताब्दीको प्रारम्भतिर कापुचिन भिक्षुहरूको आगमन नै नेपाललार्ई पश्चिमेली संसारसँग जोड्ने प्रथम त्यान्द्रो बनेको थियो। अठारौं शताब्दीको मध्यतिर नेपालले इष्ट इन्डिया कम्पनीसँग सम्बन्ध कायम गरेको थियो। इस्वी १८१४ देखि १८१६ सम्म इस्ट इन्डियासँग भएको भीषण युद्धपश्चात् पश्चिमेली दुनियाँमा नेपालको चिनारी सशक्त रूपबाट भयो। विश्वयुद्धमा गोर्खालीले देखाएका विक्रान्तकारी पराक्रमबाट नेपालीको बहादुरीको पहिचान र सम्मानको लहर विश्वभर फैलियो। इस्वी १९५३ मा तेन्जिङ नोर्गे र एडमन्ड हिलारीले गरेको विश्व शिखर सगरमाथाको कीर्तिमानी आरोहणपछि त वाहवाही र अन्य विश्वमा नेपालको पहिचान मनग्गे भयो। त्यसउप्रान्त विश्वको सर्र्वोच्च शिखर सगरमाथा, अन्य विश्व समुदायबीच नेपाल चिनारीको एक बिन्दु बन्यो। भन्ने नै हो भने अधिकांशको ज्ञान त्यतिमै सीमित थियो। केहीका लागि त्यो त केवल एक हेलिप्याड मात्र थियो। जहाँबाट ती जिज्ञासुहरू र विद्वत्वर्ग अन्वेषणका लागि यस प्राचीन राज्यको इतिहास, भूगोल, कला, संस्कृति र विकासको अध्ययन गर्ने गर्र्थेे। सगरमाथाभन्दा अगाडि अन्वेषण सुरु गरेका त्यस्ता विद्वान् र अन्वेषकमध्ये सिल्भान लेभी, कर्कप्याट्रिक, ह्यामिल्टन र ल्यान्डन पर्छन्। त्यसपछि अन्य धैरैले उनीहरूलाई पछ्याउँदै नेपालबारे विभिन्न विषयमा अनुसन्धान गरे, लेख लेखे। देशको लामो र कठिन प्रजातान्त्रिक यात्राबारे भने अधुरो र अपूर्ण जानकारी मात्र प्रस्तुत गर्ने काम भएको छ। प्राचीन देशका रैती प्रजा सार्वभौमसत्तासम्पन्न नागरिक बनेको परिप्रेक्ष्यमा पर्याप्त व्याख्या भएको पाइँदैन। (२०४६ सालको जनआन्दोलनका सर्वोच्च कमान्डर सर्वमान्य नेता गणेशमान सिंहको २३औं पुण्यतिथिमा प्रकाशित महेन्द्रमान सिंहद्वारा लिखित फरएभर इनकम्प्लिट दी स्टोरी अफ नेपालको प्राक्कथनको नेपाली अनुवाद। ) अनुवादक : शिवलाल श्रेष्ठ"
बालविवाह गर्ने दुई जोडी पक्राउ,दैलेख : बालविवाह गरेको आरोपमा दैलेख प्रहरीले ४ दिनमा चार जनालाई पक्राउ गरेको छ। बाल विवाह गरेको आरोपमा दुई जोडीलाई पक्राउ गरिएको जिल्ला प्रहरी कार्यालय दैलेखका डीएसपी अनुपम श्रेष्ठले बताए। गत भदौ १० गते दैलेखको नौमूले गाउँपालिकामा बाल विवाह गरेको भन्ने सूचनाका आधारमा दुवै जनालाई पक्राउ गरिएको प्रहरीले जनाएको छ। इलाका प्रहरी कार्यालय नौमूलेबाट खटिएको प्रहरी टोलीले दुवै जनालाई नौमूले गाउँपालिका३ द्धारीस्थित भविराम सुनारको घरमा विवाह गरी बसेको अवस्थामा फेला पारी शुक्रबार पक्राउ गरेको हो। उनीहरुलाई हाल बाल विवाहसम्बन्धि कसुर (बालविवाह) मुद्धामा बाल निगरानी कक्षमा राखिएको प्रहरीले जनाएको छ। प्रहरीका अनुसार आइतबार दैलेख जिल्ला अदालतबाट म्याद थप अनुमति लिएर थप अनुसन्धान थालिनेछ। त्यसैगरी डुङ्गेश्वर गाउँपालिका४ अवलपराजुलका २७ वर्षीय पूर्णबहादुर बुढाले डुङ्गेश्वर गाउँपालिका ३ चौखडा बस्ने १५ वर्षीया बालिकालाई गत भदौ ३० गते विवाह गरेको भन्ने सूचनाका आधारमा दुवैलाई प्रहरीले पक्राउ गरेको छ। जिल्ला प्रहरी कार्यालय दैलेखबाट खटिएको प्रहरी टोलीले दुवै जनालाई डुङ्गेश्वर गाउँपालिका ४ अवलपराजुलस्थित पूर्णबहादुर बुढाको घरमा विवाह गरी बसेको अवस्थामा फेला पारी गत मंगलवार पक्राउ गरेको हो। प्रहरीका अनुसार कानुन बमोजिम जाहेरी दरखास्त लिई दुवै जनालाई विवाह सम्बन्धि कसुर (बालविवाह) मुद्धामा दैलेख जिल्ला अदालतबाट पाँच दिनको म्याद थप अनुमती लिएर थप अनुसन्धान थालिएको छ।
विज्ञानले बदलेको विश्व,"हामीलाई अहिले जे थाहा छ त्यो थोपा हो, जे थाहा छैन त्यो महासागर हो, सर आइज्याक न्युटनको शब्दमा ब्रह्माण्डबारेका आजसम्म पत्ता लागेका रहस्यहरू महासागरका केही थोपा मात्र हुन्। ठ्याक्कै भन्न नसकिए पनि करिब पाँच अर्ब वर्षपहिला पृथ्वी उत्पत्ति भएको अनुमान छ। २० लाख वर्षपहिला आधुनिक मानव जातिको उदय भएको पाइन्छ। मेसोपोटामियन र चिनियाँहरूले तारापुञ्ज (कन्स्टेलेसन), ग्रहलगायतको चालको अध्ययन गर्दै क्यालेन्डर विकास गरे। चिनियाँले नै अकुपन्चर पद्धतिबाट रोगहरूको उपचार गर्ने गर्थे। अकुपन्चरको प्रयोग आज पनि भइरहेकै छ। यता, हिन्दुहरू जडीबुटीको प्रयोग गरी रोगको उपचार गर्ने गर्थे र गर्छन्। प्राचीन कालमा मानिसले आकाशका ग्रह, उपग्रह र तारापुञ्जको चालका आधारमा बाह्र राशिको प्रयोगलाई प्रचलनमा ल्याए। मानिसमा तिनीहरूको असरबारे विश्लेषण गर्ने प्रयास गर्दै त्यसमा विश्वास गर्न थाले। यो विश्वास हाम्रो पूर्वीय समाजमा अद्यावधि कायम छ। ब्रह्माण्डका ताराहरू एकबाट अर्को टाढा भागिरहेका छन्। हरेक एक अर्ब वर्षमा ५ देखि १० प्रतिशतका दरले ब्रह्माण्डको विस्तार भइरहेको छ। अर्थात्, ब्रह्माण्ड पनि समाप्त हुँदैछ। तर, कम्तीमा पनि अरू लाखौं वर्षसम्म यो समाप्त हुनेछैन। ब्रह्माण्डमा दस खर्ब ग्यालेक्सी रहेको अनुमान छ। ती खर्बाैं ग्यालेक्सीमध्ये हाम्रो मिल्की वे ग्यालेक्सी एउटा मात्र हो। हरेक ग्यालेक्सीमा एक अर्बभन्दा बढी तारा हुन्छन्। ग्रिक दार्शनिक एरिस्टोटलले मानव सभ्यतामा वैज्ञानिक चेत निर्माण गरिदिए। उनको नौलो र तार्किक सोचकै कारण त्यति बेलाको समाज उनकै विचारबाट प्रभावित भयो। २४०० वर्षअघि उनले पृथ्वी चेप्टो होइन गोलो छ भन्ने तर्क दिए। पृथ्वी, सूर्य, चन्द्रमा स्थिर छैनन्। पृथ्वी केन्द्रमा छ र यसलाई सूर्य र चन्द्रमाले परिक्रमा गर्छ, एरिस्टोटलको यस्तो अनौठो विचारले तत्कालीन समयमा ठूलो प्रभाव जमायो। सोह्रौं शताब्दी अघिसम्म मानव जातिले खास वैज्ञानिक चेतना, सोच र तर्कको विकास गर्न सकेन। त्यो बेलासम्म एरिस्टोटलकै विचारधारामा मानव जाति प्रभावित भयो। विज्ञानको जग विद्यार्थी जीवनमा इटालीका बहुप्रतिभाशाली व्यक्ति लियोनार्दाे दाभिन्सीको छोटो जीवनी अध्ययन गरियो। नेपाली पढाउने शिक्षकले भिन्सीले उल्टो लेख्ने अर्थात्, कापीमा लेखेको अक्षरलाई ऐनाले जसरी उल्टो देखाउँछ त्यसरी लेख्ने गर्थे भनेर सुनाउँदा विद्यार्थी अचम्मित बनेका थिए। उल्टो लेख्न जान्यो भने भिन्सीजस्तै ठूलो भइन्छ कि भनेर दुईचार दिन केही साथीले उल्टो लेख्ने कोसिस गरे। पन्ध्रौं शताब्दी चल्दै थियो। भिन्सी भन्नेबित्तिकै धेरैको दिमागमा मोनालिसाको मुस्कान आउँछ। तर, भिन्सीको प्रतिभा धेरै क्षेत्रमा छताछुल्ल हुन थाल्यो। उनमा मान्छेको शरीरलाई चिरेर शरीरभित्रका अंगहरूको अध्ययन गर्ने हुटहुटी पलायो। भिन्सीले फोक्सो, मुटु, खप्पर, प्रजनन अंगको बनावटलाई आफ्नो पेन्टिङमा उतारे। त्यसपछि मान्छेमा आफ्नो शरीरप्रति नयाँ जिज्ञासा पलायो। उनले मान्छेको मात्रै होइन, जनावरको समेत शरीर चिरेर तिनीहरूको अंगको बनावटलाई पनि आफ्नो कलामा उतारिदिए। भिन्सीले जहाज, हाइड्रोलिक मेसिन, गाडी, पिँध्ने मेसिन तथा पुलको काल्पनिक चित्र उतारेर मान्छेको कल्पनाशीलतामा लागेको चाबीलाई खोलिदिए। अर्थात्, भिन्सीले कला र विज्ञानको संयोजन गरे। उनले छोडेका कल्पनाले आउँदै गरेका वैज्ञानिकको मस्तिष्कलाई झक्झक्याइदियो। कैयौं वैज्ञानिक आविष्कारका लागि उनले छोडेका नोट वरदान साबित भए। सोह्रौं शताब्दीमा कोपर्निकसको उदयले बौद्धिक क्रान्तिमा लागेको अर्को ताला खोल्यो। उनले अन्तरिक्ष विज्ञानमा गहन अध्ययन गर्दै पहिलोपटक एरिस्टोटलको विचारमाथि खण्डन गरिदिए, पृथ्वी होइन, सूर्य केन्द्रमा छ र सूर्यलाई पृथ्वीलगायतका ग्रहले परिक्रमा गर्छन्। गह्रौं र हलुका वस्तुमध्ये गह्रौं वस्तु छिटो खस्छ भन्ने मान्यतामाथि ग्यालिलियोले शंका गरेर भनिदिए, हावाको अनुपस्थितिमा माथिबाट खसाउँदा यी दुवै एकैसाथ खस्छन्। यो प्रमाणित गर्न उनले दुईवटा बल छड्के सतहमा खसाएर देखाइदिए। पछि यो विचार वैज्ञानिक रूपमै प्रमाणित भयो। ग्यालिलियोले पिसाको टावरबाट वस्तु खसाएको नभई छड्के सतहबाट खसाएको धेरै अध्ययनले देखाएका छन्। ग्यालिलियोले आविष्कार गरेको टेलिस्कोपले चन्द्रमालाई हेर्दा चन्द्रमामा ठूला ठूला पहाड, वृहस्पतिको वरिपरि घुमिरहेका उपग्रह, सूर्यको सतहमा धब्बा भेटिएपछि अन्तरिक्ष थप रहस्यमय बन्यो। मिल्की वे ग्यालेक्सीमा अनेकौं तारा देखिएपछि ब्रह्माण्डको सीमा अनन्त छ भन्ने बुझ्न कठिन भएन। हामीलाई अहिले थाहा छ, यही ग्यालेक्सीमा हाम्रो सौर्यमण्डल छ। केप्लरले कोपर्निकसको सूर्य केन्द्रित सौर्य मण्डललाई थप विकसित पार्दै ग्रहहरूको चालसम्बन्धी नियमहरू प्रतिपादन गरे। यिनै नियम न्युटनको गुरुत्वाकर्षण सिद्धान्त प्रतिपादन गर्न सहयोगी सिद्ध बने। न्युटनको उदय सर आइज्याक न्युटन प्रयोगात्मक र गणितीय रूपमै निकै प्रतिभाशाली व्यक्ति थिए। उनको अवतरणले विज्ञानले नयाँ दिशा प्राप्त गर्यो। न्युटनले रहस्यमय प्राकृतिक ज्ञानको महासागरबाट उनकै शब्दमा एक थोपा ज्ञान विश्वलाई दिए। उनको पुस्तक म्याथमेटिकल प्रिन्सिपल्स अफ नेचुरल फिलोसोफी सन् १६८७ मा प्रकाशित भएपछि संसारभर तरंग ल्याइदियो। उनको विश्लेषणले कोपर्निकस, केप्लर र ग्यालिलियोलाई सत्य साबित गराइदियो। न्युटनको टाउकोमा स्याउ खस्यो वा खसेन यसै भन्न सकिने अवस्था छैन। स्याउ खसेकै भए पनि यस घटनाभन्दा अघि नै उनले गुरुत्वाकर्षणबारे सोच्न थालिसकेको कुरामा कैयौं विद्वान् विश्वास गर्छन्। जे होस्, उनको चालसम्बन्धी नियम र गुरुत्वाकर्षणको सिद्धान्तले ब्रह्माण्डबारेको व्याख्यामा नयाँ दिशा दियो। न्युटनले क्याल्कुलसको आविष्कार गरे, जुन गणित आधुनिक भौतिक विज्ञानको विकासको आधार बन्यो। न्युटनले प्रकाशका किरणमा लुप्त सात रङको रहस्योद्घाटन गरिदिएपछि वैज्ञानिक नियमहरूको आविष्कारका लागि प्रयोगको आवश्यकता र औचित्य पुष्टि भयो। न्युटनको किताबको प्रकाशनपछि विश्वमा वैज्ञानिक सूचना र चेतना बढ्दै गयो। विज्ञानबारेका संस्थाहरू क्रमशः खुल्न थाले। सन् १६६० मा लन्डनमा रोयल सोसाइटी र १६६६ मा पेरिसमा एकेडेमी अफ साइन्सेज स्थापना भयो। न्युटन रोयल सोसाइटीको अध्यक्षमा नियुक्त भए। सर को उपाधि प्राप्त गरी सर आइज्याक न्युटनको नामबाट विश्वव्यापी रूपमा चिनिए। औद्योगिक क्रान्तिको सुरुआत जेम्स वाटले पुरानो संरचनाको वाष्प इन्जिनलाई नयाँ रूप दिए। वाष्प इन्जिनको उनको आविष्कारले यातायात र औद्योगिक क्षेत्रमा चमत्कार नै ल्याइदियो। त्यति बेलासम्म ताप, प्रकाश, विद्युत्् र चुम्बकमा शक्ति अन्तर्निहित हुन्छ भन्ने अनुमान गरे पनि पत्ता लागेको थिएन। सन् १७७० को दशकमा कोलम्बले विद्युतीय र चुम्बकीय शक्ति मापन गर्ने यन्त्र टोर्सिन ब्यालेन्स को आविष्कार गरेपछि यिनीहरूमा निहित शक्ति मापन गर्न सकिने भयो। यही समय अक्सिजन ग्यासलगायत हावाका रहस्यमय गुणहरू पत्ता लागेपछि रसायनशास्त्रको अध्ययन सुरु भयो। अठारौं शताब्दीको अन्त्य र उन्नाइसौं शताब्दीको सुरुआततिर विद्युत् र चुम्बकत्वमाथि गहन अध्ययनहरू भए। भोल्टा, गाल्भिनी, फाराडे, ओहमजस्ता वैज्ञानिकले यी दुई शक्तिबीचको अन्तर्सम्बन्ध र एकता पत्ता लगाए। यसकै जगमा जेम्स म्याक्सवेलले इलेक्ट्रोम्याग्नेटिजम भन्ने सिद्धान्त प्रस्तुत गरे। यसअनुसार विद्युत् शक्तिबाट चुम्बकीय शक्तिको विकास गर्न सकिन्छ। यसकै आधारमा इलेक्ट्रोम्याग्नेटको निर्माण गरिँदै आएको छ। इलेक्ट्रोम्याग्नेट रेडियो, टेलिभिजन, कम्प्युटर, जेनेरेटर, डाइनामोलगायत कैयौं उपकरणमा प्रयोग गरिन्छ। आविष्कारको लहर कक्षाकोठामा उट्पट्याङ खालका प्रश्न सोधेको र पढ्न मन नगरेको भन्दै तीन महिनामै उनी स्कुलबाट निकालिए। उनकी आमाले उनलाई घरमै अक्षर चिनाइन्, उनी स्वअध्ययनमा लागे। नजिकको लाइब्रेरीमा जान्थे र घन्टौं अध्ययनमा डुब्थे। उनले ९१० वर्षको कलिलो उमरमै विज्ञानका ठूलाठूला किताब पढिभ्याए। उनमा अब आविष्कारको भोक बढ्दै गयो। एकपछि अर्को आविष्कारका शृंखला प्रारम्भ गर्न थाले। आफ्ना आविष्कारलाई औद्योगिक रूपमा उत्पादन गरे। आफ्नो नाममा १०९३ वटा वैज्ञानिक आविष्कार दर्ता गरिदिए। प्रयोग र परीक्षणमा नथाक्ने थोमस एल्वा एडिसनले हजारौं प्रयासपछि बिजुलीबत्ती पनि आविष्कार गरिछाडे। यसैकारण कुनै कामको असफलताबाट नभाग्न यिनै वैज्ञानिकको उदाहरण दिइन्छ। उन्नाइसौं शताब्दीमा विज्ञान र प्रविधि क्षेत्रमा अनेकौं सिद्धान्त र आविष्कार गरिए। यस बेला खुलेका प्राविधिक स्कुल र कलेजहरूले खोज र अनुसन्धानका लागि प्रेरित गराए। विश्वका सरकारहरूले आविष्कारका लागि वैज्ञानिकलाई आर्थिक अनुदान दिन थाले। प्रकृतिमा उपलब्ध शक्तिबीच सम्बन्ध हुनुपर्छ भन्ने विश्वासका साथ हान्स क्राइस्टिएनले परीक्षणका शृंखला प्रारम्भ गर्न थाले। नभन्दै सन् १८२० मा बिजुलीको तारबाट पठाइएको विद्युतीय शक्तिले चुम्बकीय कम्पासमाथि प्रभाव परेको देखे। यसबाट निष्कर्ष निकाले, विद्युत् र चुम्बकबीच विशेष सम्बन्ध छ। यी दुई शक्ति एकअर्कोमा रूपान्तरण गर्न सम्भव छ। ब्रह्माण्डको उत्पत्तिबारे बिग ब्यांग थ्योरी विकास भयो। यसअनुसार सिंगो ब्रह्माण्ड पिनको टुप्पोमा अटाउने कणबाट सुरु भएर आजको विशाल अवस्थामा आइपुगेको हो। ताराहरूले प्रकाश र ताप शक्ति पैदा गर्न छाडेपछि तिनीहरू कालो अवस्थामा देखिन्छन्। यसलाई हामी ब्ल्याक होल भन्छौं। यसको गुरुत्वाकर्षण बल कति धेरै हुन्छ भने प्रकाशको किरण त्यसमा पर्यो भने पनि उम्कन पाउँदैन। स्टेफन हकिङजस्ता वैज्ञानिकले ब्ल्याक होल माथि खोज गरे र त्यस्ता पिण्डले रेडिएसन फ्याँक्ने कुरा पत्ता लगाए। उनको पुस्तक अ ब्रिफ हिस्ट्री टाइम प्रकाशित भएपछि हकिङले संसारभर ख्याति कमाए। यही निष्कर्षलाई सन् १८२० मै माइकल फाराडेको खोजले अझ फराकिलो बनाइदियो। उनले एक शक्तिलाई अर्को शक्तिमा कसरी रूपान्तरण गर्न सकिन्छ भन्ने चिन्तनमा सिंगो जीवन लगानी गरे। फलस्वरूप विद्युतीय शक्तिलाई ताप, प्रकाश वा चुम्बकीय शक्तिमा रूपान्तरण गर्न सकिन्छ भन्ने सिद्धान्तको जन्म भयो। यसकै आधारमा अनकौं यन्त्रको आविष्कारका लागि बाटो खुल्यो। कुनै पनि शक्ति, न सिर्जना गर्न सकिन्छ न त नष्ट। मात्र एक शक्ति अर्को शक्तिमा रूपान्तरण हुनसक्छ भन्ने विश्वव्यापी नियम प्रतिपादन भयो। उदाहरणका लागि बिजुली बत्तीबाट प्रकाश निस्कनु कुनै नयाँ शक्तिको उत्पत्ति भएको होइन, मात्र विद्युत् शक्ति प्रकाश शक्तिमा रूपान्तरण भएको हो। यसलाई विज्ञानका विद्यार्थी थर्माेडाइनामिक्सको पहिलो नियम भनेर पढ्छन्। उन्नाइसौं शताब्दीको सुरुआतमा बेलायती रसायन तथा भौतिकशास्त्री जोहन डाल्टनको उदयसँगै परमाणुलाई बुझ्न सकिने भयो। उनका अनुसार परमाणु पदार्थको सबैभन्दा सानो कण हो। डाल्टनकै खोजको आधारमा १८६९ मा डिमिट्री मेन्डेलिभले पेरियोडिक टेबलको जन्म गराए। यो टेबलले तत्त्वहरूको समान र फरक गुणहरूको अध्ययनलाई सरल बनाइदियो। यस्ता खोजबाट तत्त्वबीच अन्तत्र्रिया र रासायनिक प्रतिक्रियाको नियम प्रतिपादन गर्न सकियो। वनस्पतिविद् लिनियसले वनस्पति र जनावरको वर्गीकरण गरी वैज्ञानिक नाम दिने प्रणाली सुरु गरे। सन् १८५९ मा लेमार्क र डार्बिनले क्रम विकासको सिद्धान्त प्रतिपादन गरेपछि आस्तिकहरूको निद्रा हराम भयो। डार्बिनको ओरिजिन अफ स्पेसिज पुस्तक प्रकाशित गरेपछि संसारभर हल्लीखल्ली मच्चियो। मानव जातिलगायतका जीव ईश्वरले सृष्टि गरेका हुन् भन्ने त्यति बेलासम्मको मान्यतालाई यो पुस्तकले भत्काइदियो। डार्बिनको विचारले विज्ञान, दर्शन, साहित्य, कला सबै क्षेत्रलाई प्रभावित पार्यो। फ्रान्सका लुई पाश्चर र जर्मनीका रोबर्ट कोचले रोगहरू लाग्ने कारक कीटाणु हुन् भन्ने पत्ता लगाए। यी वैज्ञानिकले धेरै रोगका कारण ब्याक्टेरिया हुन् भनेपछि औषधि विज्ञानको क्षेत्रमा क्रान्ति नै आयो। पाश्चराइजेसन पद्धतिले खानेकुरा शुद्ध बनाएर राख्न सकिने भयो। उनले रेबिजविरुद्धको खोपको विकास गरे। स्कटल्यान्डका जोहन वाल्कर र जर्मनीका अब्राहम वार्नरले चट्टान र मिनेरल्सको वर्गीकरणले आधुनिक भूगर्भ विज्ञानको जग बसाल्यो। उन्नाइसौं शताब्दीको मध्यतिर भूकम्प र ज्वालामुखीका नयाँ विचारहरू विकास गरिए। टेक्टोनिक प्लेट्स, पहाड र समथर जमिन निर्माणको प्रक्रियाबारे सिद्धान्तको विकास गरिए। ग्रेगर मेन्डलले गुणहरू सर्ने नियम प्रतिपादन गरेपछि वंशाणु र जिनको अध्ययन सुरु भयो। जेम्स वाट्सनजस्ता वैज्ञानिकले डीएनएको बनावटबारे प्रस्ट पारेपछि बीसौं शताब्दीको अन्यतिर जेनेटिक इन्जिनियरिङ सम्भव भयो। सापेक्षतावाददेखि अन्तरिक्ष यात्रासम्म प्रिन्स्टन विश्वविद्यालयले उनका लागि एउटा कुनामा अफिस छुट्ट्याइदियो। अफिसको सहयोगीले सोध्यो, तपाईंलाई अफिसका लागि के के चाहिन्छ ? उनले आपूलाई चाहिने सामानको सूची दिए, एउटा डेस्क वा टेबुल, कुर्सी, कापी र पेन्सिल भए पुग्छ। अफिसको सहयोगी सूची लिएर फर्किन लाग्दा उनले फेरि थपे, अँ साँच्चि ! मलाई एउटा ठूलो डस्टबिन पनि ल्याइदिनू है, फोहोर कागजहरू फ्याँक्न। आइन्स्टाइनले पेपर र पेन्सिलको बलमा ब्रह्माण्डबारेका कैयौं रहस्य उद्घाटन गरिदिए। उनलाई कुनै प्रयोगशालाको जरुरत परेन, उनको मस्तिष्क नै उनको प्रयोगशाला थियो। सन् १९०५ मा आइन्स्टाइनले विशेष सापेक्षता र १९१५ मा सामान्य सापेक्षताको सिद्धान्त प्रकाशित गरेपछि वैज्ञानिक जगत्मा पुनः हलचल मच्चियो। उनले न्युटनका सिद्धान्तलाई थप विकसित पारे। पारमाणविक ऊर्जा उत्पादन गर्ने बाटो देखाइदिए। उनकै सिद्धान्तमा टेकेर युरेनियम टुक्य्राएर एटम बम निर्माण गरियो र दोस्रो विश्वयुद्धमा प्रयोग गरियो। बीसौं शताब्दीमा सापेक्षतावाद संसारभर चासोको विषय रह्यो। यसलाई पछि वैज्ञानिकहरूले एकपछि अर्को गर्दै परीक्षण गर्न थाले। उदाहरणका लागि, अत्यधिक गुरुत्वाकर्षण बलले प्रकाशको किरणलाई पनि बंग्याइदिन्छ भन्ने सापेक्षतामा लेखिएको सिद्धान्तलाई सन् १९१९ मा वैज्ञानिकहरूले परीक्षण गरे। खग्रास सूर्यग्रहणको बेला अफ्रिकाबाट हेर्दै गर्दा अर्को ताराबाट आएको प्रकाशलाई सूर्यको गुरुत्व बलले बंग्याएको देखेपछि आइन्स्टाइन सही ठहरिए। समय सापेक्ष हुन्छ भन्ने आइन्स्टाइनको मतलाई पनि परीक्षण गरेर हेर्दा सही भेटियो। जसअनुसार दुई जुम्ल्याहा बच्चामध्ये एउटालाई पृथ्वीमा र अर्कालाई सगरमाथाको टुप्पोमा लगेर राख्ने हो भने पहिलो बच्चाको समय छिटो बित्नेछ र छिटो बूढो भएको देखिनेछ। हब्बलको अध्ययनले ब्रह्माण्ड विस्तारवान् भएको भेटिनु बीसौं शताब्दीको महान् खोजमध्ये एउटा थियो। यसको अर्थ, ब्रह्माण्डका ताराहरू एकबाट अर्को टाढा भागिरहेका छन्। हरेक एक अर्ब वर्षमा ५ देखि १० प्रतिशतका दरले ब्रह्माण्डको विस्तार भइरहेको छ। अर्थात्, ब्रह्माण्ड पनि समाप्त हुँदैछ। तर, कम्तीमा पनि अरू लाखौं वर्षसम्म यो समाप्त हुनेछैन। ब्रह्माण्डमा दस खरब ग्यालेक्सी रहेको अनुमान गरिएको छ। ती खरबौं ग्यालेक्सीमध्ये हाम्रो मिल्की वे ग्यालेक्सी एउटा मात्र हो। हरेक ग्यालेक्सीमा एक अर्बभन्दा बढी तारा हुन्छन्। मिल्की वे मा रहेका अरबौं तारामध्ये हाम्रो सूर्य एउटा मात्र हो। परमाणुभित्र इलेक्ट्रोन, प्रोटोन र न्युट्रोन कण पत्ता लागेपछि रसायन शास्त्रमा नयाँ अध्याय थपियो। यी तीन कण पनि अझ साना कणहरू क्वार्कबाट बनेका हुन्छन् भनी मुर्रे गेल म्यानले पत्ता लगाएर नोबेल पुरस्कार जिते। सन् १९०५ मा ह्याबरले हाइड्रोजन र अक्सिजनको प्रतिक्रिया गराई एमोनिया ग्यास बनाउने पद्धति विकास गरे। एमोनिया ग्यास युरिया मल बनाउन प्रयोगमा आउँछ। यसपछि रसायनशास्त्रलाई कृषि र औद्योगिकीकरण क्रान्तिमा प्रयोग गर्न थालियो। दर्जनौं नयाँ तत्त्वको खोजी भयो। हजारौं रसायन उद्योग र घरायसी प्रयोजनका लागि पत्ता लाग्न थाले। बाल्यकालमा खेलौना जहाजको गहिरो छाप परेका राइट दाजुभाइले १९०३ मा जहाज उडाएर प्रदर्शनी गरेपछि मानिस हावामा पनि उड्न सक्ने भयो। सन् १९५७ मा सोभियत संघले स्पुतनिक १ कृत्रिम भूउपग्रह प्रक्षेपण गरेपछि विश्व अन्तरिक्ष युगमा प्रवेश गर्यो। त्यसको १२ वर्षपछि अमेरिकाले अन्तरिक्षयात्री निल आर्मस्ट्रङ र एडविन अल्ड्रिनलाई चन्द्रमाको सतहमा ओराल्न सफल भयो। म्याडम (म्यारी) क्युरीले पति पियारे क्युरीका साथ रेडियम तत्त्व पत्ता लगाइन्। उनको कामले औषधि विज्ञानमा एक्सरे प्रविधिको विकासमा भूमिका खेल्यो। इतिहासमै पहिलोपटक दुईवटा नोबेल पुरस्कार प्राप्त नारीका रूपमा उनले इतिहास रचिन्। ब्रह्माण्डको उत्पत्तिबारे बिग ब्यांग थ्योरी विकास भयो। त्यसअनुसार सिंगो ब्रह्माण्ड पिनको टुप्पोमा अटाउने कणबाट सुरु भएर आजको विशाल अवस्थामा आइपुगेको हो। ताराहरूले प्रकाश र ताप शक्ति पैदा गर्न छाडेपछि तिनीहरू कालो अवस्थामा देखिन्छन्, जसलाई हामी ब्ल्याक होल भन्छौं। यसको गुरुत्वाकर्षण बल कति धेरै हुन्छ भने प्रकाशको किरण त्यसमा पर्यो भने पनि उम्कन पाउँदैन। स्टेफन हकिङजस्ता वैज्ञानिकले ब्ल्याक होलमाथि खोज गरे र त्यस्ता पिण्डले रेडिएसन फ्याँक्ने कुरा पत्ता लगाए। उनको पुस्तक अ ब्रिफ हिस्ट्री टाइम प्रकाशित भएपछि हकिङले संसारभर ख्याति कमाए। पोलियो रोगले विश्वभर दसौं लाख बालबालिकाको ज्यान लिएको बेला जोनस साल्कले पोलियोविरुद्धको खोप आविष्कार गरेको घोषणा गरे। पोलियोसँगै टिटानास, ठेउला, हेपाटाइटिस, इन्फ्लुएन्जालगायत धेरै रोगको खोपको विकास भयो। यही शताब्दीमा औषधि विज्ञानको विकासमा धेरै महत्त्वपूर्ण उपलब्धि भए। मुटुको शल्यक्रियाका नयाँ तरिकाहरू पत्ता लागे। क्यान्सर रोगको उपचारका नयाँ विधि केमोथेरापी, रेडिएसन थेरापीजस्ता पद्धति विकास भए। इन्सुलिनको विकासले डाइबेटिज रोगीको आयु लम्ब्याइदियो। परिवार नियोजनको साधनको विकासले जनसंख्या नियन्त्रण गर्न सहयोग पुर्यायो। सत्तरीको दशकमा मोबाइल फोन निर्माण भयो र इन्टरनेटको विकास भयो। एक्काइसौं शताब्दीको संकेत आममानिसको कल्पनाभन्दा बाहिरका प्रविधिसँगै एक्काइसौं शताब्दी सुरु भएको छ। सन् २००४ मा हार्वर्ड विश्वविद्यालयका विद्यार्थी मार्क जुकरवर्गले फेसबुक सुरुआतको घोषणा गरे। फेसबुक, ट्विटरजस्ता सामाजिक सञ्जालको विकासले संसारका मानिसलाई एउटै कोठामा सँगै बसालेको छ। इन्टरनेट, स्मार्टफोन र रोबोटिक्सको नयाँ दुनियाँमा संसार बदलिएको छ। उद्योग, बैंक, कम्पनी तथा निर्माण कार्यमा मानिसले गर्ने काम रोबोटले गर्न थालेका छन्। आर्टिफिसियल इन्टेलिजेन्स विकासको प्रतिस्पर्धा यही गतिमा अगाडि बढ्यो भने मानिसको सोच, क्षमता र बौद्धिकतामाथि यी प्रविधि हावी भएर मानिसलाई बेकारको बनाइदिन सक्ने चिन्ता पनि प्रकट हुन थालेका छन्। उहिल्यै आइन्स्टाइनले संकेत गरेको गुरुत्वाकर्षण तरंग २०१५ मा पहिचान गर्न सकेपछि वैज्ञानिकहरूमा उत्साह थपियो। यसले ब्रह्माण्ड बारेका थप रहस्य पत्ता लगाउन बाटो खोल्ने वैज्ञानिकहरूको अपेक्षा छ। मंगल ग्रहमा पानी पत्ता लागेको घोषणासमेत गरिसकिएको छ। पृथ्वीबाहेकका आकाशीय पिण्डमा सम्भावित सजीव वस्तुको खोजमा अनुसन्धानहरू जारी छन्। एचआईभी संक्रमित मानिसको आयु लम्ब्याउन सकिने एन्टिरेट्रोभाइरल औषधिको विकास गरिएको छ। मानिसको अनुहारसमेत प्रत्यारोपण गर्न सकिने पद्धति विकास भएपछि नराम्रो अनुहार लिएर जन्मनु परेका, डढेका, पोलेका र काटेका अनुहार लिएर बाँच्न बाध्य मानिसका लागि वरदान साबित भएको छ। क्रोमोजोमभित्रको डीएनए ले वंशाणुगत गुण सार्ने गर्छन्। डीएनए भित्र पनि जिन हरू हुन्छन्। यी जिनले प्राणीको आँखा, छालाको रङ, स्वभाव, शारीरिक बनावट, उत्पादकत्वलाई निर्धारण गर्ने गर्छन्। प्राणीको भ्रूण अवस्थामै डीएनएको जिन हेरफेर गर्न सकिने जेनेटिक इन्जिनियरिङ प्रविधि सुरु भएको शताब्दीमा हामी छौं। जेनेटिक इन्जिनियरिङ अमेरिकन जैवरसायनशास्त्रीहरूले सन् १९७० को दशकमा सुरु गरे। यो प्रविधिअनुसार प्राणी र वनस्पतिको जिनलाई प्रयोगशालामा एडिटिङ गरिन्छ। यो प्रविधि मानिसका लागि हर्माेन, एन्टिबडी, खोप निर्माणमा प्रयोग भइरहेको छ। कृषि र पशुपालनको क्षेत्रमा आवश्यक गुण भएका अन्नबाली र पशुपालन उत्पादनमा प्रयोग भइरहेको छ। चिनियाँ वैज्ञानिकले सन् २०१८ मा पहिलोपटक मान्छेको जिन एडिटिङ गरेर बच्चा उत्पादन गरे। यद्यपि यो प्रक्रिया विरोधाभासपूर्ण भएको थियो। किनकि जेनेटिक इन्जिनियरिङ मान्छेमाथि प्रयोग गर्ने भन्ने सम्बन्धमा प्राकृतिक, नैतिक र कानुनी प्रश्नहरू छन्।"
"आईपीएलमा दिल्लीको लगातार दोस्रो जित, चेन्नई ४४ रनले पराजित",दुबई : नेपाली क्रिकेटर सन्दीप लामिछाने आबद्ध दिल्ली क्यापिटल्सले जारी इन्डियन प्रिमियर लिग (आईपीएल) मा लगातार दोस्रो जित निकालेको छ। शुक्रबार राती दुबई अन्तर्राष्ट्रिय क्रिकेट रंगशलामा भएको खेलमा दिल्लीले चेन्नई सुपर किङ्सलाई ४४ रनले पराजित गर्दै आफ्नो दोस्रो खेलमा समेत जित आत्मसात गरेको हो। दिल्लीले टस हारेर पहिलो ब्याटिङको निम्तो पाएपछि निर्धारित २० ओभरमा ३ विकेट गुमाउँदै १७५ रन बनाएको थियो। जवाफमा १७६ रनको लक्ष्य पछ्याएको चेन्नईले २० ओभरमा ७ विकेट गुमाएर मात्र १३१ रन जोड्न सक्यो। चेन्नईका लागि फाफ दु प्लेसिसले ४३ रन बनाए। केदार जाधवले २६ रन जोड्दा कप्तान महेन्द्रसिंह धोनी १५ रनमै पेविलियन फर्किए। त्यस्तै सेन वाट्सनले १४ रन बनाउन बाहेक अन्य ब्याटसमेनले उल्लेख्य रन जोड्न सकेनन्। चेन्नईलाई सस्तैमा रोक्न दिल्लीका तीव्र गतिका बलर कगिसो रबाडाले ३ विकेट लिए। उनले ४ ओभर बलिङ गर्दै मात्र २६ रन खर्चिए। एनरिच नोट्र्जेले २ विकेट हात पारे भने अक्सर पटेलको नाममा १ विकेट रह्यो। यसअघि ब्याटिङ गरेको दिल्लीका लागि पृथ्वी शले विष्फोटक ब्याटिङ गर्दै अर्धशतक बनाए। उनले ४३ बलको सामना गर्दै १ छक्का र ९ चौकाको मद्दतमा ६४ रन जोडे। त्यस्तै रिसब पन्तले ३७ तथा ओपनर शिखर धवनले ३५ रनको योगदान गरे। कप्तान श्रेयस अयरले २६ रन बनाए। चेन्नईका लागि पियुस चवालाले २ तथा साम कुरानले १ विकेट लिए। दिल्लीको दोस्रो खेलमा पनि नेपाली लेग स्पीनर सन्दीप भने प्लेइङ ११ मा परेनन्। पहिलो खेलमा आराम दिइएको अमित मिश्रालाई दोस्रो खेलमा उतारिएको थियो। उनले ४ ओभर बलिङ गर्दा २३ रन खर्चिए। पहिलो खेलमा दिल्लीले किङ्स ११ पञ्चाबलाई सुपर ओभरमा पराजित गरेको थियो। आजको खेल कोलकता नाइट राइडर्स र सनराइजर्स हइदरावादबीच हुनेछ। खेल अबुधाबीस्थित शेख जायद रंगशालामा बेलुकी ७ : ४५ बजे सुरु हुनेछ।
नवप्रवर्तनमा नेपालको फड्को,"काठमाडौं : अर्थतन्त्रमा नवप्रवर्तन (इनोभेसन)को मापन गर्ने एउटा प्रतिवेदनले यो वर्ष नेपाललाई गरिब मुलुकमध्ये उत्कृष्ट ३ को सूचीमा समेटेको छ। संसारका १ सय ३१ अर्थतन्त्रमध्ये नेपाल गत वर्षभन्दा १४ अंक उक्लिएर ९५औं स्थानमा आएको छ। १६ वटा न्यून आय भएका (गरिब) मुलुकको सूचीमा उत्कृष्ट तीनमा पर्नु नेपालका लागि अहिलेसम्मकै राम्रो नतिजा हो। पछिल्लो समय प्रविधिको प्रयोग, ईकमर्स र भुक्तानी प्रणालीको अभौतिकीकरणमा भएको सुधारजस्ता कुराले नेपाललाई उक्त सूचीमा आफ्नो स्थान उकास्न सघाउ पुगेको छ। त्यस्तै, कृषि, स्वास्थ्य, सुरक्षादेखि स्याटेलाइटसम्मका केही आधारभूत प्रविधि अनुसन्धानमा नेपालले पाएको सफलताले पनि मुलुकको सूचक सुधार्न सघाउ पुगेको विज्ञले बताएका छन्। विश्व बौद्धिक सम्पत्ति संगठनले जारी गर्ने यो वार्षिक प्रतिवेदनमा नेपाललको स्थिति सुधार भएसँगै यहाँका विकास साझेदार र प्रविधिसम्बन्धी सरोकारवाला नवप्रवर्तनलाई थप जोड दिनुपर्ने बताउन थालेका छन्। सोमबार आयोजित डिजिटल संवाद कार्यक्रममा शिक्षा, विज्ञान तथा प्रविधि मन्त्रालयका सचिव डा सञ्जय शर्माले अब आर्टिफिसियल इन्टेलिजेन्स र रोबोटिक्सजस्ता स्वचालित प्रविधिको विकास गर्नुपर्ने बताए। सचिव शर्माले यस्ता कृत्रिम बौद्धिकताको प्रयोग गरेर मुलुकले औद्योगिक विकास गर्नुपर्ने धारणा राखे। सरकारले बनाएका नीति समयमै कार्यान्वयन हुन सकेका छैनन्, उनले भने, आम नागरिकमा चेतनाको कमीले पनि प्रविधिको व्यापक विस्तार र नवप्रवर्तनमा समस्या खडा भएको छ। उनले विज्ञान तथा प्रविधिको विकासका लागि विद्यालयदेखिको प्राविधिक तथा वैज्ञानिक शिक्षा जरुरी रहेको बताए। सरकारले यसअघि पनि अत्याधुनिक जैविक प्रविधि, अन्तरिक्ष अध्ययन, परमाणु ऊर्जा र सुक्ष्म प्रविधिबारे अनुसन्धान गर्ने कार्यक्रम अघि सारेको थियो। मुलुकभित्र आधुनिक, जीवनोपयोगी र वैज्ञानिक शिक्षाबारे बहस सधैं हुने गरेको छ। तर, प्राविधिक शिक्षा प्रदान गर्ने शैक्षिक संस्था र सरकारले अझै पनि नयाँ खोज एवं आविष्कारलाई प्रश्रय दिन नसकेको विद्यार्थीले बताउँदै आएका छन्। पर्याप्त लगानी गर्न सरकारले बजेट नदिँदा आफूले काम देखाउन नसकेको प्राज्ञले पनि बताउँदै आएका छन्। उक्त कार्यक्रममा पनि नेपाल विज्ञान तथा प्रविधि प्रज्ञा प्रतिष्ठान (नास्ट)का प्रविधि संकाय प्रमुख डा रवीन्द्र ढकालले नवप्रवर्तनमा आफ्ना कमजारे पक्षको सुधारका लागि सरकारले नै पहल गर्नुपर्ने बताए। उनले पछिल्लो समय आफूहरू विभिन्न संस्थासँगको सहकार्यमा प्रविधिको आविष्कार र त्यसको प्रवद्र्धनमा लागिपरेको बताए। नेपाल स्वास्थ्य अनुसन्धान परिषद्ले कोभिड१९ संक्रमणको सुरु भएपछि आयुर्वेदिक औषधिको क्लिनिकल परीक्षण गरिरहेको छ। हिमालय क्षेत्रमा पर्यावरणीय अनुसन्धान गर्ने संस्था इसिमोडले पनि वातावरण र विपद् व्यवस्थापनमा प्रविधिको प्रयोग बढाइरहेको जानकारी दिएको छ। संयुक्त राष्ट्रसंघीय विकास कार्यक्रम (यूएनडीपी)ले ७० देशमा सामाजिक आविष्कारको प्रयोगले बेरोजगारी हटाउन सहयोग गरिरहेको उक्त संस्थाका एक प्रतिनिधि विषम ज्ञवालीले बताए। उनले निर्णय प्रक्रियालाई सहज र छिटोछरितो बनाउन प्रविधिको प्रयोग बढाउने काममा आफूहरू लागिपरेको उनले जानकारी दिए।"
दुई विश्वविद्यालयमा बल्ल उपकुलपति,"काठमाडौं : सरकारले दुई विश्वविद्यालयमा उपकुलपति नियुक्त गरेको छ। प्रधानमन्त्री केपी शर्मा ओलीले शुक्रबार कृषि तथा वन विश्वविद्यालयमा प्राडा पुण्य रेग्मी र नेपाल संस्कृत विश्वविद्यालयमा प्राडा यादवप्रकाश लामिछानेलाई नियुक्त गरेका हुन्। उपकुलपति नियुक्तिका लागि गठन गरिएको सिफारिस समितिको प्रस्तावमा तोक लागे पनि उनीहरूलाई नियुक्तिपत्र भने दिइएको छैन। आज तोक मात्र लागेको छ। नियुक्तिपत्र आइतबार वा सोमबार पाइन्छ होला, प्रधानमन्त्री कार्यालय स्रोतले भन्यो। नियुक्तिका लागि छनोट भएका रेग्मी कर्णाली प्रदेशको योजना आयोगका उपाध्यक्ष पदमा कार्यरत थिए। उनी नेकपामा अध्यक्ष पुष्पकमल दाहालको कोटाबाट छनोट भएका हुन्। त्यस्तै, लामिछाने तत्कालीन एमालेनिकट प्रगतिशील प्राध्यापक संगठनका अध्यक्ष थिए। उनलाई ओली पक्षबाट नियुक्त गरिएको हो। दुवै विश्वविद्यालय अघिल्लो भदौदेखि पदाधिकारीविहीन थिए। पदाधिकारी नहुँदा दुवै विश्वविद्यालयका शैक्षिक, प्रशासनिक तथा आर्थिक क्रियाकलाप लथालिंग भएका छन्। कृषि तथा वन विज्ञानमा प्राडा शारदा थपलिया निमित्तको जिम्मेवारीमा थिइन्। उनी त्यति खेर पशु विज्ञान, पशु चिकित्सा र मत्स्य विज्ञान संकायको डिन थिइन्। तर, उनको डिनको जिम्मेवारी गत जेठमै सकिएको थियो। उनी विश्वविद्यालयको पूर्ण अधिकारसहितको उपकुलपतिको प्रतिस्पर्धामा थिइन्। उनलाई प्रधानमन्त्री ओलीको साथ थियो। दाहाल पक्षले भने यसअघि पनि त्यहाँ पूर्वमाओवादी पक्षका व्यक्ति उपकुलपति रहेकाले अहिले पनि आफ्नै गुटकालाई नियुक्त गर्नुपर्ने अडान लिएको थियो। सोही अडानका आधारमा रेग्मीलाई नियुक्त गरिएको जनाइएको छ। तीनजना डिनमध्ये दुई जनाले कायममुकायमका रूपमा काम गरिरहेका छन्। विश्वविद्यालयको नीतिनिर्माणमा महत्वपूर्ण निर्णय गर्ने कार्यकारी परिषद् अपूर्ण छ। नेपाल संस्कृतमा गत वर्ष तत्कालीन उपकुलपति कुलप्रसाद कोइरालाको पदावधि सकिएपछि पूर्वरेक्टर निमित्तको हैसियतमा थिए। तर, दैनिक कामचलाउबाहेक उनको नेतृत्वमा उन्नतिको काम भएको छैन। विश्वविद्यालयमा रेक्टर, सेवा आयोग, विश्वविद्यालय सभा रिक्त छन्। १४ वटा आंगिक क्याम्पसमध्ये सबैमा प्रमुख रिक्त रहेको विश्वविद्यालयका निमित्त रजिस्ट्रार माधव अधिकारीले बताए। दुईवटामा पनि पूर्ण अधिकारप्राप्त क्याम्पस प्रमुख छैनन्। कतिसम्म भने यो विश्वविद्यालयले नौ वर्षदेखि दीक्षान्तसमेत गर्न सकेको छैन। गत वर्ष नै उपकुलपतिलगायत महत्वपूर्ण पद रिक्त रहेको पोखरा विश्वविद्यालयमा भने कसैलाई पनि नियुक्त गरिएको छैन। यहाँ उपकुलपति, रजिस्ट्रार, परीक्षा नियन्त्रक, तीनवटा संकायको डिन, तीन कार्यकारी निर्देशक, तीन स्कुल निर्देशकलगायत रिक्त छन्। भागबन्डामा पदाधिकारी नियुक्ति गर्नुपर्ने भएकाले यो विश्वविद्यालयमा कांग्रेसनिकट प्राध्यापकलाई दिइने अनुमान छ।"
दसैंंको मुखमा मुग्लानतिर,"धनगढी : कैलालीको गौरीगंगा नगरपालिका ६ का दानबहादुर धामी भारतको गौरीफन्टा नाकामा भेटिए। उनको निधारमा दसैंझैं रातो टीका टल्किएको थियो। भारतमा बरेलीको ढावा (होटल)मा काम गर्ने उनी कोरोना त्रासका कारण जेठ २८ गते मात्रै घर फर्किएका थिए। यता गुजारा चलाउन गाह्रो भएपछि दसैंको मुखमै भारततिर हिँडेको उनले सुनाए। दसैं र तिहार नजिकै आयो तर के गर्नु ? दसैंमा, तिहारमा पैसो त चाहिन्छ। घरमा केही छैन। नोकरी नगरे कसरी दसैं, तिहार मनाउनु ? धामीले भने, त्यसैले दसैंको माया मारेर भारततिर हिनेको। धामीका घरमा तीन बच्चा र श्रीमती छन्। चार जना घरमा छन्। अन्नले मात्रै के हुनु। नुन, तेल खर्च चाहिएन ? बिरामी परियो भने नि पैसा चाहिन्छ, उनले भने, चार महिना रिन काढेर बिताएँ। उनीजस्तै दैनिक १५ सयको अनुपातमा नेपालीहरू गौरीफन्टा नाकाबाट मात्रै भारत गइरहेका छन। त्यहीमध्ये एक हुन्, कञ्चनपुरको पुनर्वास नगरपालिकाका खोमबहादुर कुमाल। गर्जो टार्नका लागि नेपालमा केही पाइएन, कुमालले भने, अनि कोरोनाको कहरका बीच भारत लागेको। दिल्लीमा रहेका मालिकले अब नराख्ने भनेपछि बैंङलोरतिर हिँडेको उनले सुनाए। उनी चैतको लकडाउनका बेला उर्लिंदो हुलमा घर फर्किएका थिए। अछामका रूपेश खड्का पनि लालाबालासहित भारततिर पसेका छन्। लकडाउनका बेला लालाबालासहितै घर फर्किएका उनले घरमा गर्जो नटरेपछि दसैं, तिहार छोडेर भारत हिँडेको बताए। घरमा कमाइ खान जग्गा छैन। रोजगार पनि छैन, उनले भने, सरकारले स्वरोजगार हुने कुनै कार्यक्रम पनि ल्याएको छैन। भारतमा सहजै नौकरी पाइहाल्छ। घरमा बस्यो भने भोकले मरिन्छ, भारतमा कोरोनाले मरिएला त के गर्नु ? जहाँ गए नि मरिने त हो नै। नेपालले भारतीय नागरिकलाई यता आउन रोक लगाएको छ। भारतले भने आधार कार्ड र पास भएका नेपालीलाई प्रवेश गर्न दिएको छ। आधार कार्ड भएका आफैं र नागरिकताका आधारमा भारतीय मालिकले पास बनाएर सीमामा पठाई दिएपछि नेपालीहरू भारत जान पाइरहेका हुन्। अछामको रामारोशन गाउँपालिका४ का प्रकाश न्यौपाने पनि साथीहरूको समूहसँगै भारत पसेका छन्। भारतीय साहुले पारि बस पठाइदिएको छ। त्यही बसमा जाने हौं, न्यौपानेले भने, पहाडी जिल्लामा केही कमाउनका लागि काम छैन। भारत नगए खान पुग्दैन। कैलाली र कञ्चनपुरका सीमा नाका भएर भदौ १० गतेयता ३० हजारभन्दा बढी भारत पसिसकेका छन्। विगतमा भने यति बेला गाउँ फर्किनेको लर्को हुन्थ्यो।"
खुसीको इतिहास,पिँढीमा बसेर बत्ती काटिरहेकी बूढीआमा झैं घरको बार्दलीमा बसेर हेर्नुस् देख्नुहुनेछ एउटा ज्ञानी बालकजस्तो पहाड । गाउँको एकान्त कुवामा फुर्सदले नुहाइरहेकी कुनै किशोरी झैं घाममा तेल लगाएको हिउँदको अनुहारजस्तो भेट्नु हुनेछ आफ्नै पिठ्यूँमा लत्रिरहेको कपाल झैं नदी । हिँड्दा हिँड्दै थाकेर निदाएको बटुवा झैं निधारबाट छुटेर भुइँमा झरेको पसिनाजस्तो सजिलै छाम्न सक्नुहुनेछ आकाशको जून । पालुवाको नयाँ लुगा फेरेर हावाको झोक्कामा नाचिरहेको सिमलको रूख झैं टाढैबाट सुन्न सक्नुहुनेछ मन्दिरमा बजेका घण्टहरू । हुरीले उडाएको पतिंगरभन्दा अझै अनियन्त्रित हुन सक्लान् समयहरू ! फर्केर हेर्नुस् संकटको जस्तोसुकै आँधीमा पनि मुस्कुराउन सक्ने हामीसँग सुरक्षित छन् खुसीका इतिहासहरू !
घुमघाममा मुस्ताङी,"जोमसोम : मुस्ताङको पर्यटन क्षेत्र कोरोनाको प्रभावका कारण ६ महिना अघिबाट ठप्प छ। हिउँदयामपछि वसन्त ऋतुको आगमनसँगै पर्यटकको गुल्जार हुने मुस्ताङ यस वर्ष भने कोरोनाकै कारण शून्य भएको हो। विगतमा यही समय मुस्ताङ घुम्ने पर्यटकले तल्लो मुस्ताङदेखि उपल्लो मुस्ताङसम्मका सानाठूला होटल खचाखच भरिन्थ्यो। त्यस समय मुस्ताङले नै थेग्न नसक्ने गरी पर्यटक जिल्लामा ओइरिन्थे। यहाँका सबैखाले पर्यटन व्यवसायलाई पाउना उम्काउन सास फेर्नसमेत फुर्सद मिल्दैनथ्यो। सडकमार्गबाट दिनहुँ सयौं पर्यटक आउँथे भने हवाई सेवामार्फत पनि दैनिक दुई सयदेखि तीन सय पर्यटक मुस्ताङ भित्रिन्थे। बर्खायाम लागेपछि दैनिक १२ देखि १८ पटकसम्म हवाई उडान हुन्थ्यो। पछिल्लो समय मुस्ताङ आउजाउ गर्न सडकसञ्जाल सहज भएपछि मुस्ताङमा पर्यटकको फ्लो बर्सेनि वृद्धि भइरहेको थियो। पर्यटकको आगमन दर वृद्घिसँगै जिल्लामा नयाँ आधुनिक होटल सञ्चालन गर्ने संख्या बढ्यो। मुस्ताङमा पर्यटनको गुल्जार हुँदा व्यवसायीलाई मात्र होइन जिल्लामा उत्पादिक कृषिजन्य वस्तु स्याउ, खुर्पानी, ओखर, चिची, नासपाती, रायो साग, बन्दा, च्याउसमेत उत्तिकै बिक्थ्यो। त्यतिमात्र होइन फलफूल तथा तरकारी प्रशोधनका विभिन्न भेराइटीसमेत यहाँबाट पर्यटकले कोसेलीको रूपमा लैजान्थे। तर, यसपटक भने कोरोना कहरकै कारण मुस्ताङीले त्यो फाइदा लिने अवसरबाट चुके। सधैभरि पर्यटक पर्खाइमा बस्ने मुस्ताङका पर्यटन व्यवसायी कोरोना कहरका कारण व्यवसाय चौपट हँुदा पनि रत्तिभर बिचलित छैनन्। जोमसोमस्थित होटल ताजकी सञ्चालिका तृष्णा गौचन शेरचनले तत्कालको आर्थिक आम्दानीभन्दा स्वास्थ्य नै ठूलो धन भएको बताइन्। विश्वव्यापी महामारी कोरोना कहरमा स्वास्थ्य बचाउन सके नियमित व्यवसाय पछि पनि गर्न सकिने उनले स्पष्ट पारिन्। यस्तै, मुस्ताङ उद्योग वाणिज्य संघका अध्यक्ष तथा होटल म्याजेस्टिका सञ्चालक खगेन्द्र तुलाचनले कोरोना कहरले विश्व बजारको अर्थतन्त्र नै ध्वस्त भइरहेको अवस्थामा मुस्ताङमा पर्यटक अवस्था शून्य हुनु आश्चर्य लाग्दो नभएको बताए। यो बेला होसियारी र सावधानीले मात्र कोरोनाबाट सुरक्षित रहन सकिने उल्लेख गर्दै जिल्लाका पर्यटन व्यवसायीलाई धैर्य अपनाउन आग्रह गरे। मुस्ताङ जिल्ला गण्डकी प्रदेशकै एक मात्र कोरोनामुक्त जिल्लाको रूपमा कायमै छ। यसअघि यहाँ एक ८६ वर्षीय पुरुषले कोरोना जितेपछि मुस्ताङ कोरोनामुक्त भयो। जिल्ला कोरोनामुक्त भए पनि यहाँ कोरोना भित्रिनसक्ने अधिक सम्भावना रहेको सरोकारवाला बताउँछन्। कोरोना कहरकै कारण जिल्लामा उत्पादित फलफूल तथा तरकारीको बजारीकरणमा समेत समस्या परेको छ। कोरोना प्रभावले पर्यटक नआएर जिल्ला सुनसान बनेपछि यहाँका मानिसहरू जिल्लाभित्रकै आन्तरिक पर्यटकीय स्थलको घुमफिरमा व्यस्त हुन थालेका छन्। तल्लो मुस्ताङका पर्यटन व्यवसायी घुमफिरमा छन्। उपल्लो मुस्ताङका तल्लो मुस्ताङ र तल्लो मुस्ताङका पर्यटन व्यवसायी उपल्लो मुस्ताङको पर्यटकीयस्थलको घुमफिरमा रमाउन थालेको जोमसोमका स्थानीय अजित थकालीले बताए। तल्लो मुस्ताङका व्यवसायी गाउँगाउँ र टोलटोलको समूहगत रूपमा उपल्लो मुस्ताङको दामोदरकुण्ड, लोमान्थाङ, कोरलानाका, लोघेकर गुम्बा, चराङ गुम्बा र लुरी गुम्बालगायत पर्यटकीयस्थलको भ्रमण गर्ने गरेका छन् भने उपल्लो मुस्ताङीहरू मुक्तिनाथ मन्दिर, कागबेनी, जोमसोम, ढुम्बाताल, यारुझो भ्युटावर, कुछप तेरङ्गा गुम्बा, कैसाङ क्याम्प, तिलिचोताल, सेकुङ, भुतर्छो, टिटीताललगायत पुगेर रमाउने गरेको थकालीले उल्लेख गरे। जिल्लाभित्रै आन्तरिक पर्यटन व्यवसायीको घुमफिरले बाह्य पर्यटकको अभावलाई आंशिक पूर्ति गर्ने गरेको छ। त्यसो त जिल्लाभित्र कर्मचारी, शिक्षक तथा स्थानीय युवासमेत जिल्लाभित्रै घुमफिर गरी कोरोना कहरको समय सदुपयोग गर्ने गरेको पाइएको छ।"
स्कुल : तनावको थेरापी,"अमेरिकी हिप्पीहरू पश्चिमी आधुनिकताको मोहबाट मुक्त भएर हिमशृंखला र दक्षिण एसियामा पाइने आध्यात्मिकता, अन्तरज्ञानवाद र ब्रह्मवादको खोजीमा नेपाल आउने क्रम बढ्दै थियो। कहिले स्वयम्भूमा हिप्पीहरूले नग्न रूपमा सांस्कृतिक कार्यक्रम गर्दैछन् भन्ने खबर पाइन्थ्यो त कहिले वसन्तपुर हुँदै झोंछेसम्मको फ्रिक स्ट्रिटमा रासलीलामा मग्नमस्त भई हिँडिरहेको। स्कुलमा मित्रहरूको साथ पाउँदा एक्लोपनाको बोझ हट्थ्यो। ७ कक्षाका गौतमलाल प्रधान, रामप्रताप थापा, श्यामकृष्ण श्रेष्ठ, तेजप्रसाद सिग्देल, रमेश भट्ट, श्रीराम लामिछाने, हरिप्रसाद पाण्डे, प्रतापसिंह प्रधान, रघु वन्तलगायत साथी मसँग अति मिल्थे। यो समूहमा पनि अहिलेको राजनीतिक पार्टीमा जस्तो गुटउपगुट थिए। तर, हाम्रो उपगुटको प्रादुर्भाव असमझदारी बढेर अथवा राजनीतिक विचारधाराले प्रेरित भएरभन्दा आआफ्नो सोखसँग नजिकिने साथीबीचको समझदारीमा बनेको थियो। सिनेमा सँगै हेर्न इच्छा गर्ने भएकाले गौतम र श्याम एउटा समूहमा थिए। साहित्य लेखनमा रुचि भएकाले रामप्रताप र म अर्को समूहमा थियौं। गौतमहरू पाटनमा गुरुदत्तको भरोसा फिल्म हेरेर आएको कुरा गर्थे। राम र म भने हाम्रो नयाँ कथा कस्तो हुन्छ होला भनेर कुरा गथ्र्यौं। र साथीलाई सुनाउँथ्यौं। एकपटक राम र मबीच दुई जनाकै नामले कथा लेख्ने समझदारी भयो। त्यसबेला एउटा प्रयोग नै थियो। कथावस्तु जसले पहिले सिर्जना गर्छ, कथामा उसकै नाम पहिले हुने सहमति। कथाको परिकल्पना प्रस्तुत गरें। मेरो नाम अघि र रामको नाम पछि राखियो। हाम्रो नामलाई छोटो र आकर्षक बनाउन सुरु र बीचको पहिलो शब्द टिप्न थालियो। त्यसैअनुसार इन्टरमिडियट पढ्ने बेलासम्म विश्वम्भरनाथ प्याकुर्याल लेख्थेँ। पछि विना प्याकुर्याल बनाएँ। रामप्रताप थापाले पनि राप्र थापा लेखे। त्यो प्रयोगात्मक कथाको शीर्षक गर्भ थियो। गर्भ २०२१ सालमा इन्दुकान्त शर्माले सम्पादन गरेको आरती पत्रिकामा छापियो। नामका कारण कथा चर्चित भयो। केटीकेटा मिलेर लेखेकाले शीर्षक उपयुक्त भएको टिप्पणी सुनियो। तर, यो सामूहिक प्रयास धेरै समय टिक्न सकेन। मलाई पनि इमेज महिलाका रूपमा प्रस्तुत गर्न त्यति इच्छा लागेन। स्कुलमै पनि हामीले स्टेन्सिलमा लेखेर साइक्लोस्टाइल गरी यदाकदा साहित्यिक पत्रिका प्रकाशन गर्दै आएका थियौं, सम्पादक अर्जुननरसिंह केसी र म सहसम्पादक। साहित्यमा रुचि राख्ने विद्यार्थी र शिक्षकबीच पत्रिका प्रिय थियो। स्कुलको आर्थिक सहयोग गर्ने क्षमता त्यति नभएकाले सीमित प्रति मात्र प्रकाशनमा ल्याउँथ्यौं। स्कुलमा विभिन्न किसिमका साथी थिए। फस्ट ब्वायले कोलम्बो प्लानमा नजाउन्जेल जुत्ता र पाइन्ट लगाएनन्। सेकन्ड ब्वाय शुक्रबार ससुराली बस्दै गरेर जाने हुनाले आफ्नो गाउँबाट ल्याएको तरकारी र खत्र्याकखुत्रुकको पोका बनाएर कक्षाको दराजमा राख्थे। बालविवाह सामान्य लाग्थ्यो। ७ देखि ९ कक्षासम्म आइपुग्दा ३० प्रतिशतसम्मले बिहे गरिसक्थे। स्कुलमा अध्यापन गराइएका कुनै पनि विषय मलाई कठिन लागेनन्। स्कुल सञ्चालक समिति गठन गरिए पनि त्यस बेलासम्म परीक्षा लिने, प्रश्नपत्र छपाउन बनारस जानेदेखि स्कुल सञ्चालनका धेरैजसो जिम्मेवारी काकाले नै लिनुहुन्थ्यो। छापेर ल्याइएका प्रश्नपत्रसमेत घरमै राखिन्थे। यसरी व्यवस्थापनका सबै गतिविधिमा आफ्नो प्रत्यक्ष संलग्नता रहेकाले मैले उच्चतम अंक ल्याएँ भने जानीबुझी आफ्नो मान्छेलाई परीक्षामा राम्रो श्रेणी दिलायो भन्ने आरोप लाग्न सक्छ भनेर काकाले मलाई एसएलसीको टेस्ट परीक्षासम्म थर्ड ब्वाय बनाउनुभयो। फस्ट ब्वायको ६०० हुँदा दोस्रोको ५९९ र मेरो ५९८ हुन्थ्यो। स्कुल पढ्दाताका माथिल्लो सीमा तेस्रो स्थान भयो। स्कुलमा साथीको दायरा विस्तारित हुँदै गयो। बिस्तारै काठमाडौंको वातावरणमा घुलमिल हुँदै गएँ। धेरै कुरा सजिलो लाग्न थाल्यो। मेरो व्यवहारमा पनि धेरै परिवर्तन आए। त्यसमा पनि आक्रामकताभन्दा रक्षात्मक चरित्र विकास भयो। सन् १९६० को दशक। कलेजको अध्ययन। अमेरिकी हिप्पीहरू पश्चिमी आधुनिकताको मोहबाट मुक्त भएर हिमशृंखला र दक्षिण एसियामा पाइने आध्यात्मिकता, अन्तरज्ञानवाद र ब्रह्मवादको खोजीमा नेपाल आउने क्रम बढ्दै थियो। कहिले स्वयम्भूमा हिप्पीहरूले नग्न रूपमा सांस्कृतिक कार्यक्रम गर्दैछन् भन्ने खबर पाइन्थ्यो त कहिले वसन्तपुर हुँदै झोंछेसम्मको फ्रिक स्ट्रिटमा रासलीलामा मग्नमस्त भई हिँडिरहेको। स्कुल छाड्ने बेला हुँदै थियो। किशोरावस्थाबाट कोल्टे फेर्दै थियौं। रमाइलो भनेकै चाडबाड मनाउने, जात्रा हेर्ने। पारिवारिक भोजभतेर गएर कहिलेकाहीँ मन्दिर जानु ठूलो कुरा हुन्थ्यो। खाजा नखाई नखाई जम्मा गरेको पैसाले सिनेमा हेर्नु दिग्विजय गरेजस्तो हुन्थ्यो। एक दिनको कुरा हो, बहिनीसँग कक्षा ९ मा पढ्ने केटीलाई बहिनीकै माध्यमबाट सँगै सिनेमा हेर्न जान मञ्जुर गराएँ। त्यो दिन खुसीको सीमा थिएन। भाइ आउने खबरभन्दा पनि उनी आउने पक्का भएकाले म धेरै खुसी। पैसा थिएन तर अहिले पैसा छैन, अर्कोपटक जाऊँला भनेर अवसर गुमाउन चाहन्नथें। लाजै नमानी बहिनीलाई तिनै युवतीसँग टिकटको पैसा माग्न पठाएँ। सिनेमा हेरेको पैसासमेत तिर्न नसकेकोमा हीनताबोध कति भयो कति ? फर्किंदा ती युवतीसँग सायद तीनचारपटक बोलेँ होला। त्यत्तिले पनि अपार आनन्द आयो। काठमाडौं अदूषित, सानो र व्यवस्थित सहर थियो। धेरै समय ठमेलमै बस्यौं। केशरमहल क्षेत्रमा अहिलेका सार्कको सेक्रेटरियट, सञ्चयकोष बिल्डिङ, बैंक, पसल केही थिएनन्। सानोतिनो जंगलजस्तै झाडी थियो। केशरमहलको झाडी छिचोलेर निस्किएपछि भने जहाँसुकै जान सजिलो थियो। जय नेपाल हलमा सिनेमा हेर्न जाँदा अर्के मज्जा हुन्थ्यो। केशरमहल पार गर्नासाथ दरबारको कम्पाउन्डसँगैको सुरुङबाट हल पुगिन्थ्यो। दौडिँदै सुरुङबाट निस्किएपछि साहसी काम गरेजस्तो हुन्थ्यो। दरबारमार्ग बनेकै थिएन। नारायणहिटीको दक्षिणमा रहेको फोरा दरबारमा अमेरिकी दूतावास थियो। कान्तिपथ क्षेत्र रमाइलो थियो। फोरा हाम्रा लागि महत्वपूर्ण थियो। त्यहाँ हाजिरिजवाफ प्रतियोगिता, विभिन्न विद्वान्का प्रवचनलगायत कहिलेकाहीँ सिनेमा देखाइन्थ्यो। जनक दाइको भिटो लगाएर धेरैपटक अंग्रेजी सिनेमा हेर्न गएको छु। पैसा नहुँदा पनि स्कुल पढ्दाताका हामीले अभावलाई जितेका थियौं। त्यस बेला केही साथी वित्तीय व्यवस्थापन गर्न माहिर थिए। नगण्य पैसाले पिकनिक जाने, सिनेमा हेर्ने, क्यामेरा जुटाएर उठेको पैसाले रिल किनेर फोटो खिचाउने गथ्र्यौं। कान्तिपथको श्री हलमा सिनेमा हेर्न जाँदा ब्रिटिस काउन्सिलको अगाडि (अहिले निर्वाचन आयोग भएको ठाउँ) रोयल होटल थियो। त्यतैतिरबाट जानुपथ्र्यो। रोयलमा गएर केही खान पाए भन्ने इच्छा थियो। भाग्यवश होटल बन्द हुनुअघि एकपटक मामा अनिल शर्माका साथी म्यानेजर भएका बेला मलाई लन्च खाने अवसर मिल्यो। त्यो क्षण मेरा लागि झन्डै चार दशकअघि अमेरिकाको पेन्सिलभेनिया बस्ने चिनेका नेपालीले म्यानह्याटन, न्युयोर्कको ठूलो रेस्टुराँमा पहिलोपटक लन्च खुवाएको दिनजस्तो लाग्छ। रोयलको ढोकामै भाडामा दिइने घोडाको तबेला थियो। महिनौं दिनको खाजा खर्चबाट पैसा जोगाएर घण्टाको १० रुपैयाँ तिरी भाडामा घोडा लिएर घुम्न पनि गएका छौं। फाइलेरिया भन्ने रोगले सुन्निएको गोडा भएको मिस्सी (घोडा) भने घण्टाको आठ रुपैयाँमा पाइन्थ्यो। ब्रिटिस काउन्सिलमा हप्तामा एकपटक पुराना लोकप्रिय अंग्रेजी सिनेमा हेर्न पाइन्थ्यो। फिल्म हेर्न जाँदा ब्रिटिसहरूले हामीलाई तलदेखि माथिसम्म हेर्थे। सफा अनुहार, चिटिक्क पारेर कोरेको कपाल अनि इस्त्री लगाएको सुकिलो लुगा पहिरेर गम्भीर भएर बसियो भने ओके, यू गो अप भनी सिनेमा हेर्न माथि पठाउँथे। तर, अलि कलिलो, सानो कद भएको र खुजमुजिएका लुगा लगाएको मान्छे छ भने कम नेक्स्ट टाइम भनेर पठाइदिन्थे। तिनताका पाटनमा अशोक हलमा सिनेमा हेर्न जाँदा पाटनढोका पुग्न र नयाँ सडक फर्कन टिकटबाहेक बस सेवाका लागि थप पाँच आनाको टिकट किन्नुपथ्र्यो। अधिकांश साथी ठमेलबाट महाराजगन्जको बीचमा बस्ने भएकाले हामीले पाटन जाँदा अक्सर २० पैसाको टिकट काट्ने गरेका थियौं। एसएलसी सकिएपछि हामी सबैजना अशोक हलमा दुईपटक विश्राम लिएर देखाइएको राज कपुर, राजेन्द्र कुमार र वैजयन्ती माला अभिनीत संगम सिनेमा हेर्न गएका थियौं। चारपाँचजना साथीसँग कुरा मिल्यो भने भक्तपुर पनि पुग्थ्यौं। भक्तपुर बस चढेर गइन्थ्यो तर फर्कंदा हिँड्नु पथ्र्यो। खाजा खान पाएको पैसा महिना दिन जोगाउँदा त्यो टिकटमै सकिन्थ्यो। बाँकी रहिहाल्यो भने एक कप चिया पिउँदा सकिइहाल्थ्यो। त्यसैले एक त भीडले बस चढ्न मुस्किल, अर्कोतिर हाम्रो गरिबी। केही घनिष्ठ साथीसँग पैसा भइरहने भएकाले इच्छा कुनै न कुनै किसिमले पूरा हुन्थे। काठमाडौंको संरचना, सांस्कृतिक, सामाजिक, धार्मिक प्रचलन एवं मान्यता अनौठा थिए। सात बज्दा सहर सुनसान हुन्थ्यो। सडक त्यसै पनि अन्धकार, अर्कोतिर बत्तीको पावर २२० भोल्ट नभएर १२० को हुने गथ्र्यो। परीक्षाका बेला टुकी बाल्नुपथ्र्यो। त्यसताका कहिलेकाहीँ राति १११२ बजे महिला एक्लैएक्लै हिँड्दा पनि सुरक्षित महसुस गर्थे। काठमाडौंको यो शान्ति अन्य मुलुकमा पनि चर्चाको विषय हुन्थ्यो। प्यागोडा शैलीका मन्दिर, व्यवस्थित बस्ती, टोलटोलमा भजनमण्डली, वातावरणीय सन्तुलन, प्रत्येक महिना, प्रत्येक ऋतु, प्रत्येक चाडबाडमा कुनै न कुनै जात्रा, विभिन्न स्थानमा टोलकेन्द्रित, महिनाकेन्द्रित, मौसमकेन्द्रित संगीतको गुञ्जन, प्रत्येक टोलमा स्थानीय समुदायको सामूहिक एकात्मकता आदि साँच्चै अनुकरणीय विषय थिए। त्यसताका पुनर्निर्माण नभएको पुरानै रंगशालामा भक्कुलाई राँगो दिने चलन थियो। रक्सी खुवाइएको मान्छे र राँगाको भिडन्त हेर्न एक सुकाको टिकट काटेर जान्थ्यौं। एकपटक डरले पूरा नहेरीकनै म ठमेल फर्किएँ। त्यो भिडन्त स्पेनमा हुने बुलफाइटजस्तै हुन्थ्यो। २०१८१९ सालतिरको कुरा हो। कहिलेकाहीँ प्रदर्शनी लाग्थ्यो, कहिले भारतका दारा सिंह र पाकिस्तानका अकरमहरूको कुस्ती पनि हेर्न पाइन्थ्यो।"
कतै दुखीरहे जस्तो,"एकान्तमा भित्र कतै दुखीरहे जस्तो मुस्कानको मुहान नै सुकीरहे जस्तो आजभोलि किन किन मलाई यस्तो लाग्छ मायालुको माया कतै लुकीरहे जस्तो एक्लासमा एक्लै पुग्दा बाटो बिराएर डरलाग्दो अँध्यारोले ढुकीरहे जस्तो मुटुभरि पीर व्यथा, दिलभरि चोट भारी बोक्दा बोक्दा शिर झुकीरहे जस्तो यत्ती काम गरीहालूँ अनि भन्दाभन्दै दिल खोली बाँच्न चाहिँ चुकीरहे जस्तो"
एसिड छ्याप्नेलाई २० वर्ष कैद र १० लाख जरिवाना,"काठमाडौं : महिला एवं बालबालिका एकपछि अर्को तेजाब (एसिड) आक्रमणको सिकार बन्ने क्रम नरोकिएपछि सरकार त्यसविरुद्ध कठोर भएको छ। एसिड छ्याप्ने दोषीलाई २० वर्ष जेल सजाय र पीडितलाई पीडकबाटै मनासिब क्षतिपूर्तिको कडा व्यवस्थासहित सरकारले अध्यादेश ल्याएको छ। मन्त्रिपरिषद्को बिहीबार बसेको बैठकले पारित गरेको फौजदारी कसुर तथा फौजदारी कार्यविधिसम्बन्धी केही ऐन संशोधन गर्न बनेको अध्यादेश राष्ट्रपतिबाट प्रमाणीकरण भएपछि लागू हुनेछ। मुलुकी अपराध संहितामा एसिड छ्याप्नेविरुद्ध कारबाहीको व्यवस्था रहे पनि अपर्याप्त भएको भन्दै संशोधनसहित कडा सजाय तोकेर नयाँ कानुन ल्याउन लागिएको हो। मन्त्रिपरिषद्मा अध्यादेश लैजानुअघि महान्यायाधिवक्ता अग्नि खरेल, कानुन आयोगका अध्यक्ष माधव शर्मा पौडेल, नायब महान्यायाधिवक्ता, कानुनसचिव, प्रधानमन्त्री कार्यालयका कानुन हेर्ने सचिवलगायत उच्च अधिकारी बसेर छलफल गरी अध्यादेश मस्यौदामा केही हेरफेर गरिएको थियो। अध्यादेशले एसिड प्रहारबाट अंगभंग भए क्षतिको मात्राअनुसार अपराधी १० देखि २० वर्षसम्म कैदमा बस्नुपर्ने व्यवस्था गरेको छ। पीडितको मृत्यु भए सर्वस्वसहित जन्मकैदको सजाय र पीडितलाई क्षतिपूर्ति व्यहोनुपर्नेछ। अंगभंग गर्ने मनसायले आक्रमण प्रयास गरे पनि १० वर्षसम्म कैद सजाय हुनेछ। दुवै आँखा जली वा क्षति भई पूर्णरुपमा दृष्टि नष्ट भएमा, दुवै कानको जाली वा क्षति भई सुन्ने शक्ति पूर्णरुपमा नष्ट भएमा, नाक जले वा क्षति भई काम नलाग्ने भएमा, अनुहार पूर्णरुपमा जली वा क्षति भई कुरुप भएमा, महिला भए दुवै स्तन जली वा क्षति भई काम नलाग्ने भएमा वा कसैको यौनांग जली वा क्षति भई नासिएमा यस्तो गर्ने गराउनेलाई २० वर्ष कैद र १० लाख जरिवाना हुनेछ, अध्यादेशमा लेखिएको छ। यस्तै शरीरको कुनै भाग जलेर क्षति भए, मेरुदण्ड जलेर वा क्षति भई काम नलाग्ने अवस्था आए पीडितको क्षति मूल्यांकन गरी १० देखि २० वर्षसम्म कैद र ७ लाखदेखि १० लाख रुपैयाँ जरिवानाको प्रावधान राखिएको छ। प्रधानमन्त्री केपी शर्मा ओलीले एसिड आक्रमणमा परेका पीडितसँग छलफलका क्रममा दोषीलाई कडा प्रावधानसहित चाँडै नयाँ कानुन ल्याउने प्रतिबद्धता जनाएका थिए। मुलुकी अपराध संहिता ऐनमा एसिड प्रहारबाट कसैको मृत्यु भए जन्मकैद, घाइते एवं अंगभंग भए ८ वर्षसम्म कैदको व्यवस्था छ। नयाँ व्यवस्थाअनुसार एसिड प्रहारसम्बन्धी कसुरमा दोषीउपर ज्यान मार्ने उद्योगअन्तर्गत सजायको किटानसमेत गरिएको छ। जसअनुसार १० वर्षसम्म कैद सजाय हुन सक्छ। यस्ता अपराधीको सजाय माफी मिनाहा वा मुद्दा फिर्ता नहुने व्यवस्था छ। सजायमा वृद्धि, आक्रमणकारीको सम्पत्तिबाट पीडितलाई क्षतिपूर्ति, निःशुल्क उपचार, एसिड बिक्री, वितरण र भण्डारणमा जिल्ला प्रशासनबाट लाइसेन्स लिनुपर्नेलगायत व्यवस्था छन्, महान्यायाधिवक्ता कार्यालयका प्रवक्ता सञ्जीवराज रेग्मीले अन्नपूर्णसँग भने। एसिड आक्रमणका कारण मृत्यु भए दोषीलाई जन्मकैदको सजाय हुने व्यवस्था मौजुदा मुलुकी अपराध संहितामै छ। अध्यादेशले मुलुकी अपराध संहितामा रहेका एसिडसम्बन्धी अन्य अपर्याप्त विषय समेटेर दोषीलाई थप सजायसहितको व्यवस्था गरेको छ। यस्तै एसिड आक्रमणबाट पीडितको तत्काल मृत्यु नभई सोही कामको परिणामस्वरुप पछि मृत्यु भए पनि ज्यान मुद्दा लाग्नेछ। पीडितका नाममा सहयोग उठाउन अध्यादेशले बन्देज लगाएको छ। कसैले कुनै व्यक्ति व्यक्ति कसुरपीडित भएको कारण देखाई निजको तस्बिर राखी वा नराखी सार्वजनिक रुपमा वा सामाजिक सञ्जालमार्फत आह्वान गरी वा नगरी निजलाई औषधि उपचार गर्ने, अन्य कुनै किसिमको राहत, सुविधा दिने वा अन्य कुनै प्रयोजनका लागि कसुरपीडित वा निजका परिवारको सदस्यको तर्फबाट कसैलाई चन्दा, सुविधा, सहयोग, अनुदानको नाममा कुनै किसिमको नगद वा जिन्सी माग्नु, लिनु वा प्राप्त गर्नु हुँदैन, अध्यादेशमा छ। पीडितलाई औषधोपचारका लागि रकम उपलब्ध गराउने व्यवस्था पनि अध्यादेशमा गरिएको छ। कुनै कसुरमा अभियुक्त पत्ता नलागेको वा अन्य कुनै कारणले अदालतमा मुद्दा दायर हुन नसकेमा पीडितलाई अस्पतालमा भर्ना भई औषधोपचार गर्दा लागेको बिलबमोजिमको रकम सम्बन्धित अनुसन्धान गर्ने अधिकारी र सम्बन्धित सरकार वकिलको सिफारिसमा कोषबाट सम्बन्धित अस्पताललाई उपलब्ध गराउन सकिनेछ, अध्यादेशमा छ । पीडित संगीता मगरले अब आफूले पूर्ण उपचार पाउने आशा व्यक्त गरिन्। पैसा अभावमा उपचार रोक्नु परेको थियो। सरकारले ल्याउन लागेको नयाँ कानुनअनुसार पूर्ण उपचार गर्न पाउँछु भन्ने आशा लागेको छ, उनले भनिन्। अर्की पीडित विन्दवासिनी कंसाकारले नयाँ कानुनले उपचार, शिक्षा तथा जीविकोपार्जनमा पनि सहयोग गर्ने हुँदा आफू आशावादी रहेको बताइन्। पीडितको उद्धार र पुनःस्थापनामा सहयोग गर्दै आएका अभियन्ता उज्ज्वलविक्रम थापाले अध्यादेशको कडा प्रावधानका कारण आपराधिक मनोवृत्ति निरुत्साहित भई सुरक्षाको महसुस गराउन मद्दत पुग्ने विश्वास व्यक्त गरे। थापाले एसिड आक्रमणका कारण दुई वर्षअघि मृत्युवरण गरेकी सम्झना दासको मुद्दा चाँडो छिनोफानो गरी दोषीलाई कडा कारबाहीमा ढिलासुस्ती भएको गुनासो पनि पोखे।"
