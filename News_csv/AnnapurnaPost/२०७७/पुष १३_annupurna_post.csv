शीर्षक,विवरण
पेट्रोलपम्पको पिरलो,"अव्यवस्थित बसाइका कारण मुलुकका अधिकांश बस्ती यसै पनि हरेक प्रकारका विपत्तिको उच्च जोखिममा छन्। सहरी क्षेत्रका नागरिकले बाक्लो बसाइ, व्यस्त सडक तथा प्रशस्त खुला ठाउँको अभावमा उकुसमुकुस जिन्दगी जिइरहेका छन्। गाउँका मान्छे हरेक वर्ष प्राकृतिक प्रकोपको पिरलोमा पिल्सिरहेका छन्। प्रकृतिजन्य समस्यासँगै उच्च गतिमा भइरहेको मानवीय क्रियाकलापले अर्को विपत्तिलाई पनि निम्तो दिइरहेको छ। यसको पछिल्लो उदाहरण बनेको छ अव्यवस्थित रूपमा सञ्चालन भएका पेट्रोलपम्प र ग्यास डिपोहरू। मुनाफा मात्रै कमाउने स्वार्थबाट प्रेरित केही व्यापारीको स्वार्थपूर्तिका लागि लाखौं जनता खतरामा बाँच्न विवश छन्। यी संरचनाबाट विशेषगरी आगलागी र ग्यास विस्फोटका खतरा उच्च रहन्छ। अन्य प्रकारका विपद्को तुलनामा आगलागीले पुर्याउने क्षति उच्च हुन्छ। पेट्रोलपम्प तथा ग्यास प्लान्टमा लागेको आगो त झन् हतपत निभाउनै सकिँदैन। किनकि यी दुवै वस्तु हावामा छिटो फैलिन्छ र आगोको लप्का पनि सोहीअनुसार विस्तार हुन्छ। सानो त्रुटि भयो भने पनि यसबाट उत्पन्न समस्याले बस्ती नै सखाप पार्र्नेसम्मका घटना हुन सक्छ। घना बस्तीमा सञ्चालित पम्पमा सानातिना दुर्घटना भए पनि अहिलेसम्म ठूलो मानवीय संकट निम्त्याउने घटना नभएका कारण मात्रै यो समस्यालाई हल्का रूपमा लिइएको हो। अति प्रज्ज्वलनशील यस्ता पदार्थको जोखिम कति रहन्छ भन्ने यथार्थ पछिल्ला केही घटनाले पुष्टि गरिसकेको छ। केही दिनअघि सातदोबाटो तथा केही वर्षअघि भक्तपुर, बल्खु, वीरगन्जलगायतका ठाउँका पेट्रोलपम्पमा भएका आगलागी घटनालाई राम्रोसँग नियाल्ने हो भने पनि यसको जोखिम कति रहन्छ भन्ने सहजै अनुमान गर्न सकिन्छ। यी घटनामा अग्निनियन्त्रक पुग्न केही समय मात्रै ढिला भएको भए पनि कति मानवीय तथा भौतिक क्षति हुन्थ्यो भन्ने आकलनसमेत गर्न सकिएको छैन। यी घटना हेरेर अब पनि चेतिएनौं भने जतिबेला पनि महाविपत्ति आउन सक्छ। जुन विपत्ति मानवीय नियन्त्रणभन्दा बाहिर रहन्छ। यो यथार्थ मनन गरेर जतिसक्दो छिटो खतरा निम्त्याइरहेका यस्ता संरचनाको व्यवस्थापनतिर लाग्नुपर्छ। यतिखेर पम्प र ग्यास डिपो सञ्चालनका सम्बन्धमा बनेका मापदण्ड कमैले पालना गर्ने गरेका छन्। सवारी चाप हुने सडकछेउ र घनाबस्तीका बीचमा पम्प सञ्चालनमा आउनु यसैको उपज हो। पम्प र ग्यास डिपोहरूको जोखिम आकलनै नगरी मनलाग्दी रूपमा पम्प र ग्यास भण्डारण गर्न दिनु नितान्त गलत कार्य हो। विगतमा बस्ती पातलो भएको अवस्थामा यस्ता संरचना सञ्चालनको अनुमति दिइएको भए पनि अहिले भने त्यही बहानामा पम्प तथा डिपोलाई निर्बाध रूपमा चल्न दिइनु हुन्न। बस्तीको जोखिम आकलन गरेर यस्ता संरचनालाई तत्काल स्थानान्तरण गर्नुपर्छ। बरु स्थानान्तरण गर्नुपर्ने पम्प तथा डिपोलाई जग्गा खोजी तथा अन्य काममा स्थानीय सरकारले सहजीकरण गरिदिनुपर्छ, तर जग्गा अभाव वा अन्य जटिल प्राविधिक समस्या देखाएर सञ्चालकहरू पन्छिन मिल्दैन। यी संरचनालाई बस्तीबाट टाढा राख्ने त छँदैछ; ग्यास प्लान्ट तथा पेट्रोलपम्पको प्राविधिक क्षमता पनि विस्तार गर्नुपर्छ। आगो लागिहाल्यो भने नियन्त्रणका लागि आवश्यक सामग्रीको अनिवार्य व्यवस्था गर्नुपर्छ। आगो निभाउने यन्त्र तथा ग्यास प्लान्ट र त्यसको उचित प्रयोग गर्न तालिम प्राप्त कर्मचारी हुनुपर्छ। यस्ता उपकरणको नियमित परीक्षण हुनुपर्छ। कर्मचारीले पनि चलाउने तरिकाबारे अपडेट भइरहनुपर्छ। यसबारेमा स्थानीय प्रशासनबाट अनुगमन हुनुपर्छ। मापदण्ड पालना नगर्नेलाई कडा जरिमाना तथा सजाय हुनुपर्छ। जुन कारबाहीबाट अरू सञ्चालकले समेत चेतनाको पाठ सिकून्।"
लालपुर्जा नहुँदा पाएनन् मुआब्जा,"सुर्खेत : राष्ट्रिय गौरवको भेरी बबई डाइभर्सन बहुउद्देश्यीय आयोजनाप्रभावित क्षेत्रका बासिन्दा जग्गाको लालपुर्जा नहुँदा मुआब्जाबाट वञ्चित भएका छन्। विवादकाबीच आयोजनाले प्रभावित क्षेत्रमा जग्गाको लालपुर्जा भएकालाई मात्र मुआब्जा वितरण गरेको छ।यो आयोजनाको बाँधस्थलमा सुरुआतदेखि नै मुआब्जा विवाद छ। भेरी नदीको पानी बबई नदीमा खसालेर जलविद्युत् र सिँचाइमा प्रयोग गर्ने उद्देश्यले यो आयोजना निर्माणको काम भइरहेको छ। यसका लागि सुर्खेतको भेरीगंगा नगरपालिकास्थित चिप्लेमा बाँध निर्माण हुँदैछ। भेरीमा बाँध निर्माण गर्दा स्थानीय बासिन्दा प्रभावित हुनेछन्। बाँधका कारण डुबानमा पर्नसक्ने स्थानीयलाई आयोजनाले मुआब्जा दिएर स्थानान्तरण गर्न लागेको हो। प्रभावित क्षेत्रमा अधिकांश बासिन्दासँग जग्गाको लालपुर्जा छैन। जसका कारण उनीहरू मुआब्जाबाट वञ्चित भएका हुन्। जग्गाको लालपुर्जा नभएका कारण आयोजनाले उनीहरूलाई मुआब्जा उपलब्ध नगराउने बताउँदै आएको छ। साथै लकडाउन अघिदेखि नै मुआब्जा वितरणको काम थालेको आयोजनाले लालपुर्जा भएकालाई मात्र मुआब्जा वितरण गरेको हो। आयोजनाका अनुसार हालसम्म ४८ परिवारले ५० कित्ता बराबरको मुआब्जा लिएका छन्। आयोजनाका सूचना अधिकारी एवम् सिनियर डिभिजनल इन्जिनियर ईश्वरीप्रसाद तिवारीले हालसम्म १२ करोड ३५ लाख रुपैयाँ मुआब्जाबापत वितरण गरिएको जानकारी दिए। प्रभावित क्षेत्रमा लालपुर्जा भएका सबैले मुआब्जा लिइसकेको तिवारीको भनाइ छ। आयोजनाले अघिल्लो कात्तिक महिनादेखि मुआब्जा वितरण थालेको थियो। मुआब्जा निर्धारण समितिको निर्णयअनुसार लालपुर्जा भएका जग्गा धनीलाई प्रतिकट्ठा ४ लाखदेखि ६ लाखसम्म क्षतिपूर्ति वितरण गरिएको छ। लालपुर्जा भएका प्रायः सबैले मुआब्जा लिइसकेका छन् तिवारीले भने, लालपुर्जा नभएकाको सन्दर्भमा भने कुनै निर्णय भएको छैन। लालपुर्जाविहीनका लागि सरकारले कुनै निर्णय नगरेका कारण मुआब्जा वितरण हुन नसकेको हो। लालपुर्जा नभएकालाई पनि आयोजनाले कार्यविधि बनाएर मुआब्जा दिने तयारी गरेको छ उनले भने, सरकारले निर्णय नगरेका कारण लालपुर्जाविहीनलाई मुआब्जा दिएका छैनौं। आयोजनाको बाँधबाट प्रभावित घरपरिवारलाई मापदण्डअनुसार शतप्रतिशत, फिल्ड बुकमात्र कायम भएकालाई ९० प्रतिशत र फिल्डबुक र लालपुर्जा दुवै नभएका परिवारलाई ६० प्रतिशत मुआब्जा दिइनेछ। आयोजनाबाट प्रभावितहरूमध्ये अधिकांश परिवारसँग जग्गाको लालपुर्जा छैन। लालपुर्जा नभएकालाई क्षतिपूर्ति दिन नसकिने आयोजनाले बताउँदै आएको छ। तर स्थानीयले सरोकार समिति नै गठन गरेर लालपुर्जा नभएकालाई पनि मुआब्जा दिनुपर्ने माग गर्दै आएका छन्। स्थानीय सरकारको नेतृत्वमा उनीहरूले सिंहदरबारमै पुगेर यसबारे सरकारको ध्यानाकर्षण गराइसकेका छन्। जग्गाको लालपुर्जा नभएका व्यक्तिलाई मुआब्जा दिने वा नदिने भन्ने विवाद नसुल्झिँदै आयोजनाले लालपुर्जा भएकाहरूलाई मुआब्जा बाँडेको हो।"
सवडिभिजन वन कार्यालय बर्दिबासका कर्मचारी निलम्बित,"जनकपुरधाम : चुरे क्षेत्रमा पर्ने बर्दिबास१ स्थित रमतेल डाँडा सामुदायिक वनको रूख कटान प्रकरणमा सवडिभिजन वन कार्यालय बर्दिबासका सहायक वन अधिकृतसहित सात कर्मचारी निलम्बनमा परेका छन्। वन रूख कटानी कार्यको तामेली गर्ने सहायक वन अधिकृत लक्ष्मणप्रसाद यादवको टोलीलाई निलम्बन गरिएको डिभिजन वन कार्यालय जलेश्वर महोत्तरीका प्रमुख हेमन्तप्रसाद साहले जानकारी दिए। फरेस्टर सन्तोषकुमार साह, वन रक्षक राजकिशोर झा, अजयकुमार यादव, राकेश यादव, नारायण ढुंगेल र दिलीप महतो पनि निलम्बनमा परेका हुन्। वनको रूख कटान घटनाको अनुसन्धान पूरा नभएसम्मका लागि उनीहरूलाई निलम्बन गरिएको हो, वन प्रमुख साहले भने। यसैबीच, अख्तियार दुरुपयोग अनुसन्धान आयोग बर्दिबासका डीएसपी मधुकुमार थापा नेतृत्वको टोलीले आइतबार दिउँसो रूख कटान भएको क्षेत्रको निरीक्षण गरेको छ। टोलीले स्थानीय बासिन्दा, वन कर्मचारीसँग रूख कटानीको विषयमा सोधपुछ गरेको छ। सो टोलीले वनको स्थलगत मुचुल्का गरेर फर्किएको छ। नापी कार्यालय बर्दिबासले नापी गरेको आधारमा जग्गाधनी लीलामणि आचार्य र कृष्णप्रसाद गौतमलाई वन कार्यालयले १ बिघा २ कठ्ठा ११ धुरमा पर्ने १ सय वटा कुकाठका रूख कटान गर्न आदेश दिएको थियो। तर, उनीहरूले ३ बिघा १८ कठ्ठा क्षेत्रफलको ४ सय ६ वटा रूख कटान गरेर वनको जग्गा कब्जा गर्न खोजेका प्रारम्भिक अनुसन्धानबाट खुलेको जाँचबुझका लागि खटिएका सहायक वन अधिकृत बेचन ठाकुरले बताए। अवैध रूपमा रूख कटानी गरिएको र वनको जग्गाको हडप्न खोजेको भन्दै जग्गाधनी आचार्य र गौतमलाई नियन्त्रणमा लिन पक्राउ पुर्जी जारी गरिएको छ। अहिले उनीहरू फरार छन्। जग्गाधनीले २५ नम्बर बहादुरगन्ज ३ (क) कित्ता नं२ को १ बिघा २ कठ्ठा ११ धुरको लालपुर्जा डिभिजन वन कार्यालयमा पेस गर्दै त्यहाँका ३ सय ८५ जना रूख कटान गर्न गत असोज २३ मा वनसँग आदेश मागेका थिए। त्यसपछि वन, नापी, मालपोत कार्यालयको टोलीले जग्गाधनीले देखाएको जग्गाको नापी, रूखको अवस्थाबारे मुचुल्का गरेका थिए। नापी कार्यालय बर्दिबासका सर्भेक्षक तथा अमिन रामदरश राउतले जग्गाधनीको जग्गा वन क्षेत्रमा भएको ठहर्याएका थिए। यसैबीच, वन फँडानी गर्नेलाई कारबाही गर्न चासो नदिएको भन्दै चुरे तथा वन जंगल संरक्षण अभियानले प्रदेश २ को अस्थायी राजधानी जनकपुरधामा प्रदर्शन गरेको छ। उद्योग, पर्यटन तथा वनमन्त्री रामनरेश राय यादवको पुतला दहन गरिएको छ। अभियानका संयोजक सुनीलकुमार यादवको नेतृत्व टोलीले चुरे जोगाऔ भन्ने नारासहित प्रदर्शन गर्दै घटनाको सत्य, तथ्य छानबिन गर्न माग गरेको छ।"
अख्तियारले दियो ७२ सुझाव,"काठमाडौं : अख्तियार दुरुपयोग अनुसन्धान आयोगले निर्वाचन प्रणाली पनि भ्रष्टाचारको कारण बनेको भन्दै यसमा पुनरावलोकन गर्न सरकारलाई सुझाव दिएको छ। विद्यमान खर्चिलो निर्वाचन प्रणालीका कारण निर्वाचनपछि महँगी र भ्रष्टाचार बढ्ने अख्तियारले जनाएको छ। सरकारलाई पटकपटक भ्रष्टाचार न्यूनीकरणका लागि खर्चिलो निर्वाचन प्रणालीमा पुनरावलोकन गर्न सुझाव दिइएकोमा त्यस दिशातर्फ सार्थक पहलकदमी नभएको अख्तियारको गुनासो छ। राजनीतिक दलको कोष तथा सार्वजनिक पदको लागि हुने निर्वाचनका उम्मेदवारको कोष सम्बन्धमा स्पष्ट नीति बनाई आयव्यय बैंकिङ प्रणालीसँग आबद्ध गरी पारदर्शिता कायम गर्न पनि अख्तियारले सुझाव दिएको छ। त्यसैगरी मन्त्रिपरिषद्मा पेस गरिने नीतिगत निर्णयको स्पष्ट परिभाषा र व्याख्या गर्नुपर्ने बताइएको छ। अख्तियारले सरकारलाई दिएको सुझावमा सार्वजनिक पदाधिकारीहरूको आवधिक रूपमा सम्पत्ति विवरण सार्वजनिक गर्नुपर्ने उल्लेख छ। भ्रष्टाचार र अनुचित कार्य एक अर्कासँग अन्योन्याश्रित रहेको हुँदा गम्भीर प्रकृतिका अनुचित कार्यलाई समेत भ्रष्टाचारको परिभाषामा समेट्न कानुनमा संशोधन गर्नुपर्ने अख्तियारको सुझाव छ। भ्रष्टाचारविरुद्धको संयुक्त राष्ट्रसंघीय महासन्धि कार्यान्वयनसम्बन्धी राष्ट्रियरणनीति तथा कार्ययोजना २०६९ लाई संघीय ढाँचा अनुरूप परिमार्जन गर्न पनि सरकारलाई अख्तियारले सुझाव दिएको छ। अख्तियार दुरुपयोग अनुसन्धान आयोग ऐन, २०४८ तथा भ्रष्टाचार निवारण ऐन, २०५९मा छिटो संशोधन गर्न अख्तियारको अनुरोध छ। लामो समयदेखि यी दुई ऐन संसद्मा विचाराधीन छन्। पारस्परिक कानुनी सहायता आदानप्रदानलाई प्रभावकारी बनाउनका लागि समृद्ध मुलुकसँग द्विपक्षीय वा बहुपक्षीय सम्झौता गर्न अख्तियारले सरकारलाई सुझाव दिएको छ। निजी तथा गैरसरकारी क्षेत्रका संघसंस्था र निकायका भ्रष्टाचारजन्य कसुरको स्वतन्त्र अनुसन्धान गर्ने र दण्डनीय बनाउने कानुनी व्यवस्था गर्ने अधिकार अख्तियारलाई दिन भनिएको छ। सबै तहका कर्मचारीले आधारभूत आवश्यकता परिपूर्ति गर्नसक्ने गरी यथोचित तलबलगायत आवास, शिक्षा, स्वास्थ्य जस्ता सुविधाको व्यवस्था गर्न पनि सरकारलाई सुझाव दिइएको छ। प्रदेश र स्थानीय स्तरका कानुनहरूमा सुशासन र सदाचारलाई मूल प्रवाहीकरण गर्ने, सबै प्रकारका सार्वजनिक आर्थिक कारोबारलाई बैंकिङ प्रणालीमार्फत गर्ने, सबै नागरिकको विद्युतीय अभिलेख राख्ने पनि अख्तियारको सुझावमा उल्लेख छ। आर्थिक कारोबार करको दायरामा ल्याउने, कर यकिन गर्ने कार्यलाई अनुमान योग्य र पारदर्शी बनाउने, राजस्व चुहावटमा प्रविधि, अनुगमन तथा कार्यविधि पालना गर्ने पनि जनाइएको छ। अन्तर्राष्ट्रिय गैरसरकारी संस्थामार्फत प्राप्त हुने रकम राष्ट्रिय बजेट प्रणालीमा आबद्धगरेर मात्र खर्च गर्ने व्यवस्था मिलाउने पर्ने अख्तियारले बताएको छ। स्थानीय तहले कानुनले तोकेको समयभित्रै बजेट पारित गरेर मात्र खर्च गर्ने परिपाटी संस्थागत गर्नुपर्ने अख्तियारको सरकारलाई दिएको सुझावमा उल्लेख छ। भूमिसम्बन्धी ऐन, २०२१ को भूउपयोग नीति तथा भूमिसम्बन्धी नीति अनुरूप परिमार्जनगरी वैज्ञानिक भूमिसुधार लागू गर्ने,भूमि अभिलेखलाई कम्प्युटराइज्डसमेत गरी सुरक्षित राख्ने अभिलेख राख्नुपर्ने अख्तियारको भनाइ छ। विपन्न नागरिकको उपचार सुविधाको वास्तविक अभिलेखको आधारमा मात्र स्वास्थ्यसंस्थाहरूलाई सोधभर्ना गर्ने, लक्षित वर्गले सहुलियत पाएको सुनिश्चितता गर्नुपर्ने अख्तियारको भनाइ छ। सुरक्षाकर्मीको व्यावसायिकता, अनुसन्धान कुशलता र मनोबल बढाउन आवश्यक व्यवस्था गर्ने एवं अनुचित राजनीतिक हस्तक्षेपको अन्त्य गरी सरुवा, बढुवाका वस्तुगत मापदण्ड बनाई निष्पक्षरूपमा लागू गर्ने अख्तियारको सुझावमा उल्लेख छ। अख्तियारले सरकारलाई ७२ वटा सुझाव दिएको प्रवक्ता एवं सहसचिव तारानाथ अधिकारीले जानकारी दिए।"
नागढुंगा सुरुङमार्ग विस्तार : विस्फोटक पदार्थ स्वदेशी,"काठमाडौं : निर्माणाधीन नागढुंगा सुरुङमार्गमा नेपाली सेनाले उत्पादन गरेको विस्फोटक पदार्थ (इमल्सन) परीक्षण गरिने भएको छ। सेनाले उत्पादन गरेको विस्फोटक पदार्थ परीक्षणमा अब्बल ठरिए स्वदेशी उत्पादनबाटै सुरुङमार्गको काम अघि बढाइनेछ। सडक विभागको विकास सहायता कार्यान्वयन महाशाखा प्रमुख तथा उपमहानिर्देशक अर्जुनजंग थापाले नेपालमै विस्फोटक पदार्थ उत्पादन सुरु भएको जानकारी दिए। मुलककै पहिलो सडक सुरुङमार्ग खन्ने काम पुस ७ गतेदेखि सुरु भइरहेको छ। सुरुङमार्गको प्रवेशद्वारदेखि २५ मिटरसम्म कमजोर चटान रहेकाले मेसिनबाटै खनिनेछ। त्यसपछि कडा चट्टानी सतह भेटिन्छ। चट्टान भने विस्फोटन गरेर फुटाइनेछ। सुरुङमार्ग निर्माण गर्न नौ सय मेट्रिक टन विस्फोटक पदार्थ आवश्यक पर्छ। पहिलो चरणको कार्यका लागि तीन सय मेट्रिक टन विस्फोटक पदार्थ भारतबाट आयात गरिसकिएको छ। सुरुङको नियमित कार्य आयातीत विस्फोटक पदार्थबाट गरिन्छ। सँगसँगै नेपाली सेनाले उत्पादन गरेको विस्फोटक पदार्थ परीक्षण गर्दै लग्ने नागढुंगा सुरुङमार्ग आयोजनाको योजना छ। नेपालमै विस्फोटक पदार्थको उत्पादन सुरु भइसकेको छ। स्वदेशी उत्पादनको प्रयोग गर्दा पुँजी पलायन कम गर्न सकिन्छ, उपमहानिर्देशक थापाले भने, साथै सेनाले पनि आफूले उत्पादन गरेको विस्फोटक पदार्थ सुरुङमार्ग निर्माणमा प्रयोग गर्न अनुरोध पनि गरेको छ। साथै निर्माण व्यवसायी र परामर्शदाता पनि सेनाको विस्फोटक पदार्थ परीक्षण गर्न राजी छन्। निर्माण कार्यमा स्वदेशी उत्पादनलाई प्रोत्साहन गर्न पनि विस्फोटक पदार्थको परीक्षण गर्न लागिएको उनले बताए। सेनाले उत्पादन गरेको विस्फोटक पदार्थ कार्यक्षमता परीक्षण भइसकेको छैन। विस्फोटक पदार्थको उपयोगितासम्बन्धी परीक्षण आवश्यक रहन्छ। पहाड छेडेर बम पड्काउ जोखिम नै हुन्छ। विस्फोटक गर्ने चट्टानको कडा तह, त्यसको प्रभावकारिता र धुवाँको स्वास्थ्यसम्बन्धी प्रभाव तथा ब्लास्टिङ परीक्षण नगरी एकैपटक आयोजनामा खतरा मोल्न सकिँदैन। ब्लास्टिङ परीक्षणमा भारतबाट ल्याइएको विस्फोटक पदार्थ जस्तै कार्यक्षमता देखिएमा नेपालमा उत्पादन भएको विस्फोटक पदार्थ प्रयोग गर्न थापा बताउँछन्। नेपाली सेनाले स्वदेशमै विस्फोटक पदार्थ उत्पादन गर्ने उद्देश्यले २०७६ सालदेखि मकवानपुरको सुनाचरीमा इमल्सन प्लान्ट सञ्चालनमा ल्याएको छ। कुनै पनि आयोजनाले विस्फोटक पदार्थ आपूर्ति गर्न सेनाबाट अनुमति लिनुपर्छ। सेनाद्वारा उत्पादित विस्फोटक पदार्थको प्रभावकारिता र धुवाँको स्वास्थ्यसम्बन्धी प्रभाव तथा ब्लास्टिङ परीक्षण भइसकेको छैन। सेनाका विशेषज्ञ तथा आयोजना, निर्माण व्यवसायी र परामर्शदाताका प्रतिनिधिको रोहबरमा विस्फोटक पदार्थको परीक्षण गर्नुपर्ने हुन्छ। सम्भवतः पुसको अन्तिम सातासम्म सुरुङमार्गमा विस्फोटक गरी चट्टान फोरिनेछ। सेनाले उत्पादन गरेको विस्फोटक पदार्थ जलविद्युत् आयोजनाको सुरुङ तथा सडकमार्ग बनाउन प्रयोग हुँदै आएको छ। तर सडक सुरुङमार्ग यसको प्रयोग भएको छैन। नागढुंगा सुरुङमार्ग निर्माणका लागि आवश्यक पर्ने कुल नौ सय मेट्रिकटनमध्ये ३०० मेट्रिकटन विस्फोटक पदार्थ विदेशबाट आयात गर्न सेनाले स्वीकृति प्रदान गरिसकेको छ। थप विस्फोटक पदार्थ मागका सम्बन्धमा आयोजनाबाट आधिकारिक रूपमा माग नगरिएको नेपाली सेनाका सूचना अधिकारी सन्तोषवल्लभ पौडेलले बताए। आयोजनाबाट माग भएअनुसार सेनाले विस्फोटक पदार्थ उपलब्ध गराउने हो, पौडेलले भने, स्वदेशमै उत्पादित विस्फोटक पदार्थ उपलब्ध गराउन सेना सक्षम छ। सेनाले उत्पादन गरेको विस्फोटको परीक्षण सुरुआती चरणदेखि नै गर्ने आयोजनाको योजना छ। हाल आयात गरिएको विस्फोटक पदार्थबाट चारदेखि पाँच महिनासम्मको काम गर्न प्रमुख थापा बताउँछन्। सेनाले उत्पादन गरेको विस्फोटक पदार्थ सुरुङ निर्माणका लागि उपयुक्त हुन्छ हुँदैन भन्ने सकिने अवस्था छैन। त्यसैले नेपालमा उत्पादित विस्फोटक पदार्थको उपयोगिताको बारेमा सुरुआती दिनमै प्रष्ट हुन सके निर्माण कार्य बिना अवरोध अघि बढ्ने उनको ठम्याइँ छ। कुनै पनि आयोजनाका लागि आवश्यक विस्फोटक आयात गर्न सेनाको स्वीकृति आवश्यक पर्छ। सेनाको स्वीकृतिसँगै विस्फोटक पदार्थ आयात गर्ने जिम्मा पाएको कम्पनीले खरिद प्रक्रिया अघि बढाउँछ। सबै प्रक्रिया पूरा गरेर विदेशबाट विस्फोटक पदार्थ आयात गर्न कम्तीमा तीन महिना लाग्छ। उक्त सुरुङमार्ग जापानी सहयोग नियोग (जाइका) को आर्थिक सहायतामा निर्माण गर्न खोजिएको हो। नेपाल सरकारसँग भएको सहमतिअनुसार जाइकाले १६ अर्ब ६३ करोड ६० लाख जापानी येन (१६ अर्ब ४६ करोड ९६ लाख रुपैयाँ) सहुलियत ऋण उपलब्ध गराएको छ। आयोजनाले तोकेको सर्तअनुसार यो सुरुङमार्ग प्रवेशका लागि त्रिभुवन राजपथबाट काठमाडौंतर्फ थानकोटको बस्नेत छापसम्म २३० किलोमिटर र धादिङतर्फ धुनीबेसीको सिस्ने खोलाबाट ५ सय ६५ मिटर पक्की सडक बनाउनुपर्नेछ।"
नेकपा जोड्न चिनियाँ कसरत,"काठमाडौं : फुटिसकेको नेपाल कम्युनिस्ट पार्टी (नेकपा) लाई पुनः जोडाउन चिनियाँ कम्युनिस्ट पार्टी अन्तिम प्रयासमा जुटेको छ। पटकपटक फुटको संघारबाट जोगिएको नेकपा यतिबेला भने दुई चिरामा विभाजित छ। साबिक अध्यक्षद्वय केपी शर्मा ओली र पुष्पकमल दाहालले एकअर्कालाई कारबाही गरी पार्टीको आधिकारिकता आफूले पाउनुपर्ने भन्दै निर्वाचन आयोगमा आवेदन गरेका छन्। दाहालले आफ्नो खेमामा ओलीको साटो माधवकुमार नेपाललाई अध्यक्ष बनाइसकेका छन्। दुवै पक्षलाई पुनः एकसाथ ल्याएर सिंगो नेकपा बनाउन चीनले उच्चस्तरीय टोली आइतबार नेपाल पठाएको छ। राष्ट्रपति सी चिनफिङले विशेष सन्देशसहित चिनियाँ कम्युनिस्ट पार्टीका अन्तर्राष्ट्रिय विभागका उपमन्त्री गुओ येचौ नेतृत्वको चार सदस्यीय टोली काठमाडौं पठाएका हुन्। उक्त टोलीले आइतबारै राष्ट्रपति विद्यादेवी भण्डारी र प्रधानमन्त्री केपी शर्मा ओलीसँग भेट गरेको छ। नेकपाको आन्तरिक कलह मत्थर पार्न यसअघि चिनियाँ कम्युनिस्ट पार्टीले खेलेको भूमिका निरर्थकसरह भएको थियो। चिनियाँ राजदूत होउ यान्छी केही समयदेखि नेकपाभित्रको विवाद मत्थर गर्न सक्रिय थिइन्। तैपनि, नेकपा चिरिएको थियो। चीन कुनै हिसाबले पनि नेकपा नफुटोस् भन्ने चाहन्छ। सोहीबमोजिम उसले अन्तिम कसरत गरिरहेको छ। उपमन्त्री येचौको टोलीमा सन हेयान, लियाङ विआन र झेङ युआ आएका छन्। राजदूत होउले उपमन्त्री येचौ र नेताहरूको भेटघाटको समन्वय गरेकी छन्। तर, यसबारे चिनियाँ दूतावासले औपचारिक जानकारी दिएको छैन। दुतावासले नेताहरूको भ्रमणबारे कुनै प्रतिक्रिया दिन मानेन। उपमन्त्री येचौ नेतृत्वको टोली आइतबार अपराह्न चाइना एयरको ४३७ उडानबाट काठमाडौं आएको हो। चिनियाँ राजदूत होउले चिनियाँ प्रतिनिधिमण्डललाई त्रिभुवन अन्तर्राष्ट्रिय विमानस्थलमा स्वागत गरेकी थिइन्। विमानस्थलबाट उक्त टोली सीधै बालुवाटारस्थित चिनियाँ दूतावास गएको थियो। उपमन्त्री येचौको टोलीले नेकपाका दुई खेमामा विभाजित नेतासँग एकताका लागि दबाब दिने स्रोतले बताएको छ। टोलीले नेकपा नेता दाहालसहित उक्त खेमाका नेपाल, कृष्णबहादुर महरालगायतसँग पनि भेट्ने कार्यक्रम छ। सिंगो नेकपा हुँदाका विदेश विभाग उपप्रमुख राम कार्कीले पार्टीभित्र देखिएको पछिल्लो अवस्थाप्रति चिनियाँ कम्युनिस्ट पार्टी जानकार रहेको र सोही विषयमा छलफल गर्न टोली नेपाल आएको बताए। कार्कीले दक्षिण एसियाली मुलुकका कम्युनिस्ट नेताबीच निरन्तर छलफल र बैठक हुने गरेको पनि बताए। नेकपाभित्रको विवादबारे हामी चिनियाँ प्रतिनिधिमण्डललाई आफ्ना कुरा राख्छौं, उनले अन्नपूर्ण पोस्ट्सँग भने, हाम्रो आन्तरिक विवादबारे उनीहरूलाई पहिल्यैबाट जानकारी गराउँदै आएका पनि छौं। उनीहरूसँगको बैठकमा नेकपाभित्रको पछिल्लो अवस्थाबारे गम्भीर छलफल गर्छौं। चार दिन काठमाडौंमा रहने चिनियाँ टोलीले नेकपाभित्रको विवाद मत्थर गरी एक गराउने प्रयासमा रहेको स्रोतले बताएको छ। नेकपा जुटेको र फुटेको हेर्न नचाहने शक्तिराष्ट्रहरूले नेपालभित्र र बाहिर गर्ने गतिविधिले भने मुलुकको सार्वभौमिकता र आन्तरिक सुरक्षामा गम्भीर असर पार्न सक्ने विश्लेषकहरूले जनाएका छन्। राष्ट्रपति भण्डारीसँग भेट नेपाल भ्रमणमा रहेका चिनियाँ कम्युनिस्ट पार्टी अन्तर्राष्ट्रिय विभागका उपमन्त्री गुओ येचौले आइतबारै राष्ट्रपति विद्यादेवी भण्डारीसँग भेट गरेका छन्। आफ्नो प्रतिनिधिमण्डलसहित उपमन्त्री येचौ राष्ट्रपति भण्डारीलाई भेट्न आइतबार बेलुकी शीलतनिवास पुगेका थिए। चिनियाँ राजदूत होउले केही दिनअघि राष्ट्रपति भण्डारीलाई भेटी चिनियाँ प्रतिनिधिमण्डल आउने जानकारी गराएकी थिइन्। राष्ट्रपतिसँगको भेटमा उपमन्त्री येचौले नेकपालाई पुनः जोड्ने सम्भावित उपायबारे चासो राखेको स्रोतले बताएको छ। प्रधानमन्त्री ओलीको सिफारिसमा पुस ५ गते राष्ट्रपति भण्डारीले प्रतिनिधिसभा विघटन गर्ने निर्णय गरेकी थिइन्। बौद्धबाट ५ तिब्बती पक्राउ चिनियाँ कम्युनिस्ट पार्टीका अन्तर्राष्ट्रिय विभागका उपमन्त्री येचौ नेपाल आएकै दिन प्रहरीले बौद्धबाट पाँच तिब्बती शरणार्थीलाई पक्राउ गरेको छ। आफ्ना प्रतिनिधि चुन्न मतदान भइरहेका बेला बौद्धस्थित एक गुम्बाबाट उनीहरूलाई पक्राउ गरिएको हो। प्रहरीले आइतबार बिहानै उनीहरूलाई पक्राउ गरेको थियो। काठमाडौं प्रहरी प्रमुख एसएसपी अशोक सिंहले पक्राउ परेका तिब्बती शरणार्थीहरूलाई उनीहरूको प्रतिनिधिको जिम्मा लगाएर छाडिएको बताए। एसएसपी सिंहले अन्नपूर्ण पोस्ट्सँग भने, कानुनविपरीत गतिविधि गरेकाले तिब्बती शरणार्थीहरूलाई पक्राउ गरेका थियौँ।"
गरिबलाई नआओस् जाडो,"महोत्तरी : बिनादेवी सदा सुत्केरी भएको डेढ महिना पनि पुगेको छैन। पोखरीको डिलमा पराल ओछ्याएर नवजात छोरी रुबीसँग बस्छिन्। आमाछोरी दिउँसोको पारिलो घाम ताप्छन्। जहाँ घामको प्रकाश पर्छ त्यहीँ सर्छन्। महोत्तरीको गौशाला१ महलनियाँकी सदाले दिउँसो त घाम तापेर जसोतसो जाडो छल्छिन्। उनलाई रात गुजार्न हम्मे पर्छ। मुटुसम्मै छुने जाडो बढ्दो छ। तर, उनको न घर छ न त न्यायो ओढ्नेओछ्याउने नै ! पोखरी किनारमा छाप्रो बनाएर बस्नुपरेको छ। खरपत्ताले बेरा लगाएको छु। जाडो त त्यत्तिकै छ। पोखरीको पानीले झनै शरीर चिस्याउँछ। चिसोले रातभरि सुत्न सकिँदैन, उनले भनिन्, सानो भए पनि पहिला हाम्रो घर थियो। सरकारले पक्की बनाइदिने भन्यो। फुसको घर उजारेर हटाइयो। घर भत्काएको वर्षदिन भयो। गाडेको घर (रड)मा खिया लागिसक्यो। भुइँबाट घरको काम माथि उठ्नै सकेको छैन। जनता आवास कार्यक्रमअन्तर्गत प्रदेश २ सरकारको भौतिक पूर्वाधार मन्त्रालयको बजेटबाट उनको घर निर्माणाधीन छ। तर, ढिलासुस्तीले अधुरै छ। मलहनियाँका १६ घरपरिवारलाई जनता अवासले उठिबास लगाएर पोखरी डिल र सडकपेटीमा पुर्याएको छ। त्यहीमध्ये सदाको परिवार एक हो। सदालाई झरीले निथ्रुक्कै भिजायो। पुसकोे चिसोले निद्रा खलबलाइदिएको छ। रातिको जाडो छल्न नसकेर उनी घुर तापेर बिहानी घामको प्रतीक्षा गर्छिन्। दिन धुम्म भए चिसो बतास चलेर उनीको दैनिकी कठिन बन्छ। पराल ओछ्याएर सुत्छौं। पुरानो एउटा सिरक छ। त्यो पनि फाँटेको छ, उनले भनिन्, श्रीमान्ले एक हप्तामा १ हजार कमाएर ल्याउनुहुन्छ। महँगाईले आकाश छोएको छ। चामलदाल, तिमनतरकारी किन्नै पुग्दैन। ओढ्ने, ओछ्याउने कहाँबाट किन्ने ? जाडो बढेपछि छिमेकीसँग पुराना स्वेटर र भोटो मागेर छोरीलाई लगाइदिएको उनले सुनाइन्। चिसोले छोरीलाई रुघाखोकी लागेर हैरान बनायो, उनले भनिन्, हातमा रुपैयाँ छैन। कहाँबाट इलाज गराउन हस्पिटल लैजाऊँ ? खानै अभाव छ। त्यसमाथि पनि ज्यान लिने जाडो बढेको छ। हामी गरिबलाई दशै दशाले घरेको छ। उनलाई गाँस जुटाउनै मुस्किल छ। उनका पति धर्वेन्द्र गाउँकै इँटाभट्टामा काम गर्छन्। बिहानदेखि अबेर साँझ धुलो, धुवाँसँग काया खिचाउँदा साँझ चामल, दाल, तरकारी लिएर घर आइपुग्छन्। मलहनियाँ पोखरीका चारैतिर डिलमा वर र पीपलका विशाल रूख छन्। दक्षिणतर्फ डिलनजिकै कालोपत्रे भएको माईस्थानगौशालासम्सी सडक छ। सडक भएर ठूलासाना गाडीमा मानिसहरू न्यानो लुगा लगाएर २४ घण्टा हुइँकिन्छन्। डिलको उत्तरतर्फ डम्म पानी भरिएको छ। त्यसकै चिसो त खपिसक्नु छैन। त्यसमाथि शीतलहर र गाडी गुड्दाकोे स्वाई स्वाई हावाले उनको निद्रा बिथोल्छ। उनी १५ वर्षकी मात्रै भएकी छन्। गौशालाकै फलकहाँ मुसहर बस्तीमा हुर्किइन्। बुबाले मलहनियाँ गाउँका धर्वेन्द्रसँग विवाह गरिदिए। किशोरवस्था टेक्दै गर्दा गर्भवती भएकी उनी र छोरी रुबीलाई डाक्टरले पुनर्जन्म दिएका छन्। उनी प्रसूतिका लागि अस्पताल गएकी थिइन्। अवस्था गम्भीर भएर भर्ना गर्न मानेन। त्यसपछि उनलाई जनकपुर अञ्चल अस्पताल पठाइयो। त्यहाँ बल्लबल्ल मंसिर ३ गते छोरी जन्मियो। तर, जन्मिनेबित्तिकै बच्चालाई निमोनियाले छोयो। मेरा श्रीमान्ले गाउँका दुई जनासँग ५५ हजार गरी १० हजार कर्जामा लिनुभएको छ, उनले भनिन्, सयकडा ५ रुपैयाँका दरले ऋण लिएर मलाई परिवारजनले बचायो। कमाएको आम्दानीले खानै पुग्दैन। अब कसरी सावाँ र ब्याज चुक्ता गर्ने होला ? उनलाई चिसो मौसमले मात्रै सताएको छैन। गरिबीले सताएको छ। उनी आमा बन्नुअघि छिमेकीको घरमा भाँडावर्तन माझ्ने काम गर्थिन्। अब बच्चालाई राखुँ कि काम गर्न जाऊँ ? खानै पुग्दैन, उनले रुँदै भनिन्, चिसोले थरथर कपाउँछ, कसरी बाँच्ने र छोरीलाई कसरी बचाउने ? भगवान्ले बचाएसम्म बाँचिने हो नभए चिसोले लान्छ जस्तो छ।"
कसरी थेग्नु शीतलहर ?,"विराटनगर : विराटनगर११ का विजयेन्द्र मेहता ठेलामा सामान ओसारपसार गर्छन्। दिनभर ठेला चलाएर आएको आम्दानीबाट मेहताले तीन बच्चासहित पाँच जनाको परिवार पाल्नुपर्छ। गर्मीमा त लुगाफाटो नभए पनि हुन्छ। अहिले चिसोसँगै बढेको शीतलहरले ज्यान जोगाउन हम्मेहम्मे परेको छ। पञ्चमुखी चोक पश्चिम सानु झुप्रोमा बस्ने मेहता भन्छन्, यो तीन महिना (पुस, माघ र फागुन) कसरी कटाउने हो ? अघिल्लो वर्षसम्म त वैशाखदेखि असोजकात्तिकसम्म गरेको कामले जाडोलाई न्यानो कपडा र तातो सुप खाने सामान जोडेर गुजारा चलाए। यो वर्ष लकडाउनले गर्दा काम गर्ने समयमा भोकै र नांगै बस्नुपरेकाले अहिले झनै समस्या भएको उनी बताउँछन्। काम गर्ने समयमा काम पाइएन। बाँच्नै मुस्किल भयो, उनी भन्छन्, अहिले परालको आगो र सुकेको झाडी तापेर रात काट्छौं। सामान्य कामले आएको रकमले खाइरहेका छौं। मेहताजस्तै पीडामा छ मोरङ ग्रामथान२ का राजवीर चौधरीको परिवार। बालबच्चा र आफूलाई न्यानो लुगा र पेटभरि खानाको जोहो गर्न चौधरीले सकेका छैनन्। अकस्मात् बढेको चिसोले बालबच्चासँगै आफूलाई रोग लागे कसरी उपचार गर्ने भनेर सोच्न सक्ने अवस्थामा नरहेको उनी सुनाउँछन्। कतैबाट राहत छैन। मजदुरी गरेर बिहानबेलुका खान पनि राम्रो पुग्दैन। चिसोमा साह्रै समस्या हुन्छ ज्यान जोगाउन, उनी भन्छन्, यो वर्ष अझै चिसो बढेकाले पीडा थपियो। मेहता र चौधरीजस्ता मजदुरी गरेर जीविका चलाउने प्रदेश १ का सयौं परिवार केही दिनदेखिको बाक्लो हुस्सु र चिसो हावासँगै सुरु भएको शीतलहरका कारण समस्यामा परेका छन्। मौसम एक्कासि चिसिएर शीतलहर सुरु भएपछि जनजीवन थप कष्टकर बन्दो छ। चिसो बढेपछि सबैभन्दा बढी सर्वसाधारण मारमा परेका छन्। सामान्य बनिबुतो गरेर जीवनयापन गर्दै आएका, आर्थिक अवस्था कमजोर भएकाहरू, बस्ने घरको उचित व्यवस्थापन हुन नसकेका, सुकुम्बासी, गर्भवती, वृद्धवृद्धा र बालबालिका बढी कष्ट झेल्न बाध्य छन्। जल तथा मौसम विज्ञान फिल्ड कार्यालय विराटनगरका प्रमुख विकास देउजा पछिल्लो समय न्यूनतम तापक्रम १० डिग्रीसम्म मापन गरिएको र चिसो बढेको बताउँछन्। मौसम परिवर्तनसँगै केही दिनदेखि घाम नदेखिँदा चिसो बढेर तापक्रम ओरालो झर्ने क्रममा रहेको उनको भनाइ छ। कतिपय ठाउँमा सर्वसाधारण आगो तापेर चिसो भगाउने प्रयास गरिरहेका भेटिन्छन्। चिसोका कारण घरबारविहीन भएका र जाडोमा न्यानो कपडा किनेर लगाउन नसक्नेहरूको कन्तबिजोग भएको छ। चिसोसँगै केही दिनयता रुघाखोकी, निमोनिया, कोल्ड डायरिया तथा श्वासप्रश्वासका बिरामीको संख्या अस्पताल र स्वास्थ्य संस्थामा बढेको विराटनगरको कोसी अस्पतालका मेडिकल सुपरिन्टेन्डेन्ट डा चुमनलाल दासको भनाइ छ। मोरङका प्रमुख जिल्ला अधिकारी कोषहरि निरौला चिसोबाट सर्वसाधारणलाई बचाउन जिल्ला विपद् व्यवस्थापन समितिको बैठक बसेर आवश्यक निर्णय लिने तयारी भइरहेको बताउँछन्। चिसोबाट प्रभावितका लागि जिल्लामा गृह मन्त्रालयबाट १० लाख रुपैयाँ प्राप्त भएको उनको भनाइ छ। उनका अनुसार स्थानीय तह, प्रहरी एवं विभिन्न संघसंस्थालाई आआफ्नो तर्फबाट चिसो प्रभावितलाई सहयोग गर्न आग्रह गरिएको छ। शीतलहरका कारण हुन सक्ने सम्भावित क्षति रोक्न मोरङका सरकारी तथा गैरसरकारी निकायलाई सक्रिय गराउने तयारी भइरहेको निरौलाको भनाइ छ।"
नेकपा विभाजन : प्रदेशमा सकस,"विराटनगर हेटौंडा : सत्तारुढ दल नेकपामा विभाजनसँगै प्रदेशहरूमा खटपट बढेको छ। बागमती प्रदेशपछि आइतबार दाहालनेपाल समूहले प्रदेश १ का मुख्यमन्त्री शेरधन राईविरुद्ध अविश्वासको प्रस्ताव दर्ता गरेको छ। ओली समूहका मुख्यमन्त्री राई भने अन्य दलसँगको सहकार्यमा बहुमत जुटाउने तयारीमा देखिएका छन् । मुख्यमन्त्री राईले शनिबार साँझ मात्रै आर्थिक मामिला तथा योजनामन्त्री इन्द्रबहादुर आङ्बोलाई पदमुक्त गरेका थिए। तिनै आङ्बो प्रस्तावक रहेर मुख्यमन्त्रीविरुद्ध प्रदेशसभा सचिवालयमा ३७ सांसदले अविश्वास प्रस्ताव दर्ता गरेका हुन्। दाहालनेपाल समूहका एक मन्त्री र दुई राज्यमन्त्रीले आइतबार सामूहिक राजीनामा दिएका छन्। जसमा सामाजिक विकासमन्त्री जीवन घिमिरे, राज्यमन्त्री जयमाया गजमेर र उद्योग, वन तथा पर्यटन राज्यमन्त्री विजयकुमार विश्वास छन् । मन्त्रीको बर्खास्ती, राजीनामा र अविश्वास प्रस्ताव दर्तापछि प्रदेश १ मा कसले बहुमत पुर्याउने भन्ने जोडघटाउ सुरु भएको छ। दुवै समूहले भेला र छलफल आइतबारदेखि बाक्लै गर्न थालेका छन् । दाहालनेपाल समूहबाट मुख्यमन्त्री प्रस्तावित भीमप्रसाद आचार्य आफ्नो पक्षमा अझै सांसद जोड्न र अन्य दललाई फकाउन लागेका छन्। आचार्यले आइतबार विराटनगरमा आफ्नो समूहमा छलफल चलाए। म अहिले मिटिङमा छु, पछि कुरा गरौँला, घटनाक्रमका विषयमा जिज्ञासा राख्न सम्पर्क गर्दा आचार्यले अन्नपूर्ण पोस्ट्सँग भने । ओली पक्षका मुख्यमन्त्री राई अविश्वासको प्रस्तावमा हस्ताक्षर नगर्ने सांसदको विवरण निकाली आफ्नो पक्ष बलियो बनाउन लागेका छन्। उनले अविश्वास प्रस्ताव दर्ता गर्ने समूहले सोचेजस्तो सहजै आफ्नो पक्षमा कम सांसद नरहेको दाबी गरे। त्यति सहजै उहाँहरूको बहुमत पुग्दैन, उनले भने, म यसको पुष्टि प्रदेशसभा बैठकमा गर्छु । ३७ सांसदले मुख्यमन्त्रीले प्रदेशका जनताको अपेक्षाअनुसार काम नगरेको, कोरोना महामारीले पुर्याएको क्षतिको मूल्यांकन गरी उचित राहत प्याकेज नल्याएको, महँगा गाडी खरिदमा लागेको, भ्रष्टाचारलाई संस्थागत गर्न लागेको आरोप लगाएका छन्। राजीनामा दिएका र पदमुक्त भएका मन्त्री प्रस्तावका प्रस्तावक र समर्थक बनेका छन् । ९३ सदस्य रहेको प्रदेशसभामा नेकपाका ६७ जना सदस्य छन्। पार्टी विभाजनपछि दाहालनेपाल समूहमा ४८ सदस्य रहेको दाबी सो पक्षको छ। ओली समूहले पनि आफ्नो पक्षमा कम्तीमा २८ सदस्य रहेको दाबी गरेको छ। प्रदेशसभामा कांग्रेसका २१, जसपाका ३, संयुक्त लोकतान्त्रिक राष्ट्रिय मञ्चका १ र राप्रपाका १ सदस्य छन् । मुख्यमन्त्री राईले आरामले अविश्वासको प्रस्ताव सामना गर्ने प्रतिक्रिया दिएका छन्। यो प्रस्तावले आफू नआत्तिएको उनले सुनाए। केन्द्रको राजनीतिक गतिरोध र प्रतिनिधिसभा विघटनलाई आधार बनाएर यो प्रदेशमाथि सुनियोजित रूपमा आक्रमण भएको हो, उनले भने, म यसको सामना आरामले गर्छु । उनले अविश्वास प्रस्ताव प्रदेशमाथिकै आक्रमण भएकाले यसलाई सांसदहरूले केलाएर बुझ्ने र आफूलाई बहुमत सांसदले साथ दिने विश्वास व्यक्त गरे। केही सांसदको हस्ताक्षरले म आत्तिएको छैन। विवेक भएका माननीय सदस्य प्रदेशसभामा हुनुहुन्छ, उनले भने, यो चालबाजीलाई उहाँहरूले बुझ्नुभएको छ र उहाँहरूको साथ मलाई अवश्य हुन्छ । उनले प्रदेश सरकार अक्षम भएर, प्रदेश सरकारले काम गर्न नसकेर र मुख्यमन्त्रीले नाजायज काम गरेर नभई कसैद्वारा निर्देशित भएर अविश्वासको प्रस्ताव दर्ता भएको बताए। यो अविश्वासको प्रस्ताव सुनियोजित, बनिबनाउ र एउटा खास ठाउँबाट निर्देशित भएर प्रदेशहरूलाई पनि कमजोर बनाउने, अस्थिरता, अराजकता र अव्यवस्था निम्त्याउने साथै संघीयतालाई संस्थागत गर्न नदिने भन्ने मनसायबाट आएको हो, उनले भने, यसको छिनोफानो अब बस्ने प्रदेश सभाले गर्नेछ । आपूविरुद्ध लागेको आरोपको माघ ७ गते बस्ने प्रदेशसभा बैठकमा मज्जाले जवाफ दिने उनले बताए । दाहालनेपाल समूहले अविश्वास प्रस्ताव दर्ता नगरी आइतबार बिहान बसेको प्रदेश मन्त्रिपरिषद् बैठकले प्रदेशसभाको हिउँदे अधिवेशन माघ ७ गते बोलाउने निर्णय गरेको थियो। आफूविरुद्ध अविश्वासको प्रस्ताव दर्ता हुने र त्यसलाई सामना गर्न त्यसअघि नै मुख्यमन्त्री राईले आफ्नो प्रस्तावमा उक्त निर्णय गर्दै प्रदेश प्रमुखसमक्ष प्रस्ताव गरेका थिए। आफू आत्तिएर नभई नीतिगत र कानुनसंगत रूपमा सामना गर्न प्रदेशसभा बैठक डाक्न मन्त्रिपरिषद्ले निर्णय गरेको उनले सुनाए । अब प्रदेशसभा बैठक माघ ७ गते दिउँसो २ बजे बस्नेछ। प्रदेशसभाको यसअघि छैटौं तथा बजेट अधिवेशन साउन ९ गते बसेर अन्त्य भएको थियो । बागमती प्रदेशमा मुख्यमन्त्री डोरमणि पौडेल आफूविरुद्ध अविश्वासको प्रस्ताव दर्ता भएपछि बहुमत जुटाउन लागेका छन्। नेकपाको दाहालनेपाल समूहका ४५ प्रदेशसभा सदस्यले शुक्रबार बिहान प्रदेशसभामा अविश्वासको प्रस्ताव दर्ता गराएका थिए। त्यसलगत्तै मुख्यमन्त्री पौडेलले कांग्रेसलाई सत्ता समीकरणमा सहयोग गर्न प्रस्ताव गरेका थिए। काठमाडौंमा नेपाली कांग्रेस बागमती प्रदेश संसदीय दलको बैठक बसे पनि सरकारमा जानेनजाने निर्णय गर्न सकेन। बैठकले पार्टी केन्द्रसँग परामर्श गरी सरकारमा जानेनजानेबारे टुंगो लगाउन प्रदेश संसदीय दलका नेता इन्द्र बानियाँलाई जिम्मा दिएको कांग्रेस प्रदेशसभा सदस्य सन्त चेपाङले बताए । नेता बानियाँले आफूलाई मुख्यमन्त्री बनाउन पौडेलसमक्ष प्रस्ताव गरेका छन्। तर, मुख्यमन्त्री पौडेल भने सहजै कांग्रेसलाई मुख्यमन्त्री छाड्ने पक्षमा देखिँदैनन्। हामीले आन्तरिक मामिलासहित अन्य मन्त्रालय रोजेर लैजान कांग्रेससँग प्रस्ताव गरेका छौं, प्रदेशका एक मन्त्रीले भने, तर, कांग्रेसले कुनै निर्णय दिन सकेको छैन । कांग्रेस सरकारमा जानेनजाने केन्द्रीय कार्यसमितिको निर्देशन कुरेर बसेको छ। नेकपाका ओली र दाहालनेपाल दुवै समूहसँग सत्ता साझेदारीबारे छलफलमा रहेका बानियाँ यसबारे बोलेका छैनन् । कांग्रेसले तत्कालै निर्णय दिन नसकेपछि मुख्यमन्त्री पौडेल दाहालनेपाल समूहका केही प्रदेशसभा सदस्यलाई आफ्नो पक्षमा ल्याउने कसरतमा जुटेका छन्। अविश्वास प्रस्तावमा ४५ जनाको हस्ताक्षर भए पनि अर्कै सन्दर्भमा पहिला नै गरिएको हस्ताक्षर त्यहाँ प्रयोग गरिएको छ, भौतिक पूर्वाधार तथा विकासमन्त्री रामेश्वर फुयाँलले भने, केही सांसद हामीतिरै फर्कंदै हुनुहुन्छ। मुख्यमन्त्री पौडेलकै सरकार बाँकी समय पनि सञ्चालन हुन्छ। अष्टलक्ष्मी शाक्य भित्ते मुख्यमन्त्रीमै सीमित हुनुहुन्छ । मुख्यमन्त्री पौडेल दाहालनेपाल समूहबाट कम्तीमा पाँच प्रदेशसभा सदस्य आफ्नो पक्षमा ल्याउने र साना दल मिलाएर सत्ता टिकाउने कसरतमा रहेको स्रोतको दाबी छ। सरकार अल्पमतमा परेपछि मुख्यमन्त्री पौडेल प्रधानमन्त्री केपी शर्मा ओलीसँग परामर्श गरिरहेको नेकपाका प्रदेशसभा सदस्य दीपक निरौलाले बताए। हामीले यहाँ तल गर्न सक्ने सत्ता समीकरणको प्रयास पनि भइरहेको छ, निरौलाले भने, तर, केन्द्रको निर्देशन नै निर्णायक हुन्छ । दाहालनेपाल समूहले अविश्वासको प्रस्ताव दर्तासँगै नयाँ सत्ता समीकरण निर्माणका लागि कसरत थालेको छ। दाहाल नेपाल समुहले पनि काँग्रेससँग सत्ता समीकरणको प्रस्ताव गरेको छ। अविश्वासको प्रस्ताव दर्ता भइसकेपछि प्रदेशसभा बैठक बसोस् भन्ने हाम्रो माग हो, त्यसका लागि आवश्यक पर्ने सबै प्रक्रिया अघि बढाउँछौं, नेकपा प्रदेश संसदीय दलका उपनेता तथा निवर्तमान आन्तरिक मामिला तथा कानुनमन्त्री शालिकराम जम्कट्टेलले भने, सत्ता समीकरणका लागि कांग्रेसलगायत दलसँग पनि कुरा भइरहेको छ । आफ्नो सहभागिताबिना सरकार नबन्ने अंकगणित देखेपछि कांग्रेस सकेसम्म मुख्यमन्त्री लिने ध्याउन्नमा छ। दाहालनेपाल समूहसँग पनि कांग्रेसले मुख्यमन्त्री माग गरेको कांग्रेस स्रोतले बताएको छ। हामी सरकारलाई अनिर्णयको बन्दी बनाउँदैनौं, नेपाली कांग्रेस बागमती प्रदेश संसदीय दलकी प्रमुख सचेतक राधा घलले भनिन्, तर, केन्द्रको निर्देशन के आउँछ त्यसमा पनि भर पर्छ। हामी केन्द्रको निर्णय कुरिरहेका छौं । मुख्यमन्त्री नपाउने र सरकारमा सहभागी हुनुपर्ने स्थितिमा बानियाँले अन्य प्रदेशसभा सदस्यलाई सरकारमा पठाउन सक्ने कांग्रेस स्रोतले बताएको छ । १ सय १० सदस्य रहेको बागमती प्रदेशसभामा नेकपाका ८० सदस्य छन्। प्रधानमन्त्री केपी शर्मा ओलीनिकट प्रदेशसभा सदस्य ३४ छन्। ४६ जना पुष्पकमल दाहाल र माधवकुमार नेपाल पक्षका छन्। नेपाली कांग्रेसका २२, राप्रपाका २, विवेकशील साझा पार्टीका ३, नेपाल मजदुर किसान पार्टीका दुई र एक स्वतन्त्र प्रदेशसभा सदस्य छन् । बजेट अधिवेशन साउन ६ गते सकिएपछि हिउँदे अधिवेशन सुरु भएको छैन। माघ पहिलो साताभित्र प्रदेशसभा बैठक बोलाइसक्नुपर्ने प्रदेशसभा नियमावलीले व्यवस्था गरेको छ। मुख्यमन्त्री पौडेलले मन्त्रिपरिषद्मार्फत बैठक आह्वान गर्ने प्रक्रिया अघि नबढाए संविधानतः एक चौथाइ प्रदेशसभा सदस्यले सीधै प्रदेश प्रमुखसमक्ष बैठक आह्वानको माग गर्न सक्ने व्यवस्था छ । प्रदेशसभा बैठक सुरु भएर अविश्वासको प्रस्ताव पारित भयो र कांग्रेस सरकारमा सहभागी भएन भने प्रदेशसभा विघटन हुने सम्भावना रहेको अधिवक्ता ऋषि केवीले बताए। कांग्रेसले मुख्यमन्त्रीलाई साथ दिएन भने मुख्यमन्त्रीले संविधानको धारा १६८(७) प्रयोग गरेर प्रदेशसभा विघटनका लागि प्रदेश प्रमुखसमक्ष सिफारिस गर्न सक्नेछ, उनले भने, प्रदेश प्रमुखले प्रदेशसभा विघटन गरी ६ महिनाभित्र अर्को प्रदेशसभाको निर्वाचन सम्पन्न हुने गरी निर्वाचन मिति तोक्नेछ ।"
प्रचण्डले दुई महिना पर्खिन नसक्दा संसद् विघटन भयो,"पुष्पकमल दाहाल 'प्रचण्ड'ले दुई महिना पर्खिन नसक्दा प्रधानमन्त्री संघीय संसद् विघटन गर्न बाध्य भएको बताउँछन् गण्डकी प्रदेशका मुख्यमन्त्री पृथ्वीसुब्बा गुरुङ। हामीसँगको भेटमा नरम देखिए पनि प्रचण्डले भित्रभित्रै दबाबमा ८३ सांसदको हस्ताक्षर गरिसक्नु भएपछि प्रधानमन्त्रीले गलत प्रवृत्तिसँग सम्झौता गर्नुभन्दा बरु म जनताका बीचमा जान्छु भनेर लोकतान्त्रिक बाटो अवलम्बन गर्नुभएको गुरुङको तर्क छ। गण्डकी प्रदेशमा आफूविरुद्ध अविश्वास प्रस्ताव दर्ता हुने सम्भावना नरहेको उनी बताउँछन्। संसद् विघटन, पार्टीको विभाजन र आगामी यात्राबारे मुख्यमन्त्री गुरुङसँग अन्नपूर्ण पोस्ट्का पोखरा ब्युरो प्रमुख केशवशरण लामिछानेले गरेको कुराकानी : प्रधानमन्त्रीले संसद् विघटन गर्ने निर्णयमा कसरी पुग्नुभयो ? प्रधानमन्त्रीले संसद् विघटनको घोषणा गर्नु अघिल्लो दिन पनि म कमरेड प्रचण्डकहाँ पुगेको थिएँ। खास गरेर जनार्दन शर्मा र म पार्टीलाई दुर्घटनाबाट कसरी जोगाउने भनेर लागेका थियौं। मैले सुरुका दिनदेखि नै प्रधानमन्त्रीलाई भन्दै आएको थिएँ कुनै पनि हालतमा पार्टी विभाजन गर्ने कुरा तपाईंले गर्न पाउनुहुन्न। आखिर उहाँको तर्फबाट भएन। संसद् विघटन गरेर निर्वाचनमा जाने कुरा कुनै हालतमा गर्नुहुन्न, अब संकटै भो र व्यवस्थै नरहने स्थिति भो भने त्यो बेला गर्ने कुरा अर्कै होला। सरकारविरुद्ध राष्ट्रियअन्तर्राष्ट्रिय रूपमा जुन खालको मोर्चाबन्दी बढ्दै गइरहेको छ; यस्तो बेलामा गर्नुहुन्न। झन् हामीलाई संकट पर्छ कि भन्दा उहाँले त्यस्तो हुँदैन भन्नुभयो। प्रधानमन्त्रीज्यूले यो सबै कुराले रोक्दारोक्दै पनि उहाँलाई चाहिँ बाध्यकारी स्थिति उत्पन्न भयो। दुइटा नेताबीचको अविश्वास यति धेरै बढ्यो कि त्योभन्दा बाँकी भन्नुपर्ने, आलोचना गर्नुपर्ने र विरोध गर्नुपर्ने केही पनि थिएन। त्यसमा चाहिँ उहाँलाई साह्रै चित्त दुखेको थियो। आरोपपत्रमाथि पार्टीमा छलफल भयो भने त्यसले पार्टीलाई असहज बाटोमा लैजान्छ भन्ने उहाँको व्याख्या थियो। सचिवालय बैठकमा पनि बारम्बार यो कुरा उठाउनुभएको हो। त्यही कुरा बुझेर हामीले पनि अर्काे पक्षलाई भन्दा कमरेड प्रचण्ड अलिकति नरम र अलिकति पछि हटेजस्तो पायौं। तर त्यसविपरीत घटनाक्रम अगाडि बढ्यो। पछिल्लो क्रममा विशेष अधिवेशनको माग गर्नुभयो उहाँहरूले। त्यसले साह्रै ठूलो संकट पैदा गर्यो। संसदीय दलको नेता कमरेड केपी शर्मा ओली हुनुहुन्थ्यो। त्यो नेतालाई थाहै नदिई, संसदीय दलको बैठकै नबसी, निर्णय नगरी जुन ढंगले प्रधानमन्त्रीको विरुद्धमा अविश्वासको प्रस्ताव ल्याउने काम गरियो; त्यो संसदीय राजनीतिको हिसाबले अनुशासनहीनताको पराकाष्ठा थियो। प्रचण्ड र वरिष्ठ नेतासहित ८३ जनाको गरी अविश्वासको प्रस्तावसहित विशेष अधिवेशनको माग जसरी गरियो; पार्टी विभाजनको खास कडी त्यो हो। प्रधानमन्त्रीसँग पार्टी विभाजन नहोस्, संसद् विघटन नहोस् भन्नुभएको रहेछ तपाईंले, प्रचण्डसँगको भेटमा के कुराकानी भएको थियो ? जनार्दनजी र म मिलाउनुपर्छ भन्ने पक्षमा थियौं। मैले प्रचण्ड कमरेडकहाँ गएर भनेको थिएँ अब दुइटा काम गर्नुपर्छ, बालुवाटारको तपाईंहरूप्रतिको आशंका के छ भने कुनै पनि बेला प्रधानमन्त्रीविरुद्ध अप्रिय निर्णय आउन सक्छ। विशेष अधिवेशनको माग गरेर तपाईंहरूले पूर्वसंकेत देखाइसक्नुभयो। तपाईंहरूले कुनै पनि बेला प्रधानमन्त्रीविरुद्ध अविश्वास प्रस्ताव दर्ता गर्न सक्नुहुन्छ भन्ने छ। तपाईंहरूले त्यो तयारी गरेको उहाँले थाहा पाइसक्नुभाछ। त्यसलाई रोक्नुहोस् ताकि बालुवाटारको आशंका अन्त्य गर्न सकियोस्। तपाईंहरूका तर्फबाट अविश्वास प्रस्ताव ल्याइँदैन भन्ने प्रतिबद्धता गर्नुपर्यो। तपाईंहरूको आशंका बालुवाटारले कुनै पनि बेला अविश्वास प्रस्ताव पेस हुन्छ भन्ने आशंकामा संसद् विघटनको प्रस्ताव लैजान सक्छ। यो दुइटै डर हटाउनुपर्यो। बालुवाटारले कुनै पनि हालतमा संसद् भंग गर्दिनँ भन्नुपर्यो। त्यो प्रतिबद्धता आउनुपर्यो, तपाईंले चाहिँ कुनै पनि हालतमा सरकारको विरुद्धमा अविश्वासको प्रस्ताव आउँदैन भन्नुपर्यो। त्यसो भयो भने यो लडाइँमा अहिल्यै सिजफायर हुन्छ। सिजफायर भएपछि स्थायी कमिटीको बैठकमा प्रधानमन्त्रीको माग के छ भने आरोपपत्रमा छलफल नचलाउने, दुइटै अध्यक्षको सहमतिमा प्रतिवेदन बनाएर त्यसलाई पास गरेर जाने। त्यति भनेपछि प्रचण्ड कमरेडले म प्रयत्न गर्छु, तपाईं पनि प्रयत्न गर्नुहोस् भन्नुभयो। त्यही दिन दुइटा अध्यक्षका बीचमा कुराकानी हुँदा पनि प्रधानमन्त्रीले आरोपपत्र फिर्ता लिनोस् भनेर प्रचण्ड कमरेडलाई भन्नुभयो। उहाँले अहिल्यै फिर्ता लिन्न, छलफल चलाउँदै जाँदा फिर्ता लिउँला नि त, मलाई टाइम दिनोस् भन्नुभएछ। मैले के बुझें भने, उतापट्टिको समीकरणमा प्रचण्डको प्रतिबद्धता छ, पाँचैजनाको आरोपपत्र भन्ने छ, त्यसकारणले फिर्ता लिन्छु भन्ने स्वतन्त्रता प्रचण्ड एक्लैलाई थिएन। समीकरणको नैतिकतामा बाँधिनुभएको रहेछ प्रचण्डजी। उहाँ लचिलो हुनुभएको संकेत देखिएको थियो। परिस्थितिले उहाँलाई त्यही ठाउँमा लग्यो र आज यो संकट पैदा भएको छ। त्यसको मलतब प्रचण्डभन्दा पनि बढी निर्णायक माधव नेपाल हुनुभयो भन्ने हो ? कमरेड प्रचण्डका कुरा कमिटीमा र अरू छलफलमा सुन्दा पनि उहाँ लचिलो देखिनुहुन्थ्यो। छलफल गरेर निष्कर्षमा पुग्नुपर्छ भन्नेजस्तो देखिनुहुन्थ्यो। तर उहाँहरूको जुन समीकरण बन्यो, माधव नेपालहरूको प्रेसर थाम्न सक्ने या त्यो प्रेसरबाट बाहिर निस्कन सक्ने परिस्थिति नै घर्किसकेको थियो। त्यसैले यो परिस्थिति सिर्जना भएको हो। पार्टी फुट्ने नै भएपछि साविक एमालेहरूलाई मात्रै एक ठाउँमा ल्याउन पनि केपी ओली र तपाईंहरू सफल हुनुभएन नि ? हामीले बारम्बार भनेको के भने साविक एमाले र साविक माओवादी भन्नेतिर जाँदै नजाऔं। पार्टी एकता भइसकेपछि सकारात्मक पक्षलाई एक ठाउँमा जुटाऔं भन्ने हो। त्यसैका आधारमा पार्टीलाई मजबुद बनाउँदै लैजाने र पार्टीभित्रका असहमतिका बुँदालाई विस्तारै समाधान गर्दै लैजाने भन्ने नै थियो। त्यसकारणले साबिक एमाले एकजुट होऔं कहिल्यै भनिएन। ओली कमरेडले पनि कहिल्यै भन्नुभएन। प्रधानमन्त्रीले अविश्वास प्रस्ताव सामना गर्नुभएको भए के हुन्थ्यो ? के कारणले उहाँको विरुद्धमा अविश्वास ल्याउने ? पहिलो कुरा। विपक्षीले ल्याएको अविश्वास प्रस्ताव भए उहाँले फेस गर्नुहुन्थ्यो नि। तर उहाँको सरकार गिराउन र बदनाम गर्न पार्टीभित्रैबाट अविश्वास प्रस्ताव आउन लाग्यो नि। त्यसको सामना गर्नुभन्दा र गलत प्रवृत्तिसँग सम्झौता गर्नुभन्दा बरु म जनताका बीचमा जान्छु, जनताको म्यान्डेट लिन्छु, जनताले जे फैसला गर्छन्, त्यो मान्छु भनेर उहाँले लोकतान्त्रिक बाटो अवलम्बन गर्नुभएको हो। जसरी २०५६ सालमा आफूविरुद्ध अविश्वास प्रस्ताव आउन लाग्यो भन्ने थाहा पाएपछि तत्कालीन प्रधानमन्त्री कृष्णप्रसाद भट्टराईले राजीनामा गर्नुभयो, उहाँको पार्टी कांग्रेस फुट्नबाट जोगाउनुभयो, संसद् विघटन गर्नुभएन। केपी ओलीले चाहिँ किन त्यसो गर्न नसक्नुभएको ? उहाँले पनि पार्टी जोगाउन सक्नुभएन नि। पछि कांग्रेस फुट्यो। भट्टराईको त्याग र केपी ओलीको अहिलेको परिस्थिति फरक सन्दर्भ हो। भट्टराईले हार खाएर छाड्नुभएको हो। केपी ओली हार मान्ने मान्छे होइन। यो कुरा दुइटाको स्वभावमा पनि भर पर्यो। केपी भट्टराईले छाडेपछि गिरिजाप्रसाद हुनुभयो, गिरिजापछि शेरबहादुर प्रधानमन्त्री हुनुभयो, तर उहाँहरूको पार्टी पनि बचेन। लोकतन्त्र पनि बचेन। लोकतन्त्र त दरबारमा लगेर बुझाइयो। फलस्वरूप लोकतन्त्र प्राप्तिका लागि हामीले अर्काे जनआन्दोलन गर्नुपर्यो। त्यो समस्याको समाधान होइन रहेछ नि। लडाइँको मोर्चामा अनैतिकता, अनुशासनहीनता र अराजकताका विरुद्धमा लड्ने कि खुसुक्क त्यसैका हातमा छाडेर हिँड्ने ? भट्टराईले सन्त बाटो अँगाल्नुभयो सन्त मान्छे भएर। केपी ओलीले चाहिँ सामनाको बाटो अँगाल्नुभयो। अनुशासनहीन, अनैतिकता, अप्रिय गठबन्धन र अवसरवादसँग सम्झौता गर्नुहुँदैन, बरु जनताको म्यान्डेट लिन्छु भनेर जनताका बीचमा जानुभएको देखिन्छ। जनताको म्यान्डेट लिने कुरा लोकतान्त्रिक हो। चुनावले व्यवस्था बलियो बनाउँछ। अहिले ओलीको ठाउँमा प्रचण्ड प्रधानमन्त्री भएर जनताले के पाउँछन् ? अघि तपाईंले भन्नुभयो, प्रचण्डले आरोपपत्र लगाउनुभयो। तर समस्याको जडचाहिँ प्रधानमन्त्रीले पार्टीलाई टेरपुच्छर लगाउनुभएन भन्ने होइन र ? जुत्ताले कहाँकहाँ दुखाउँछ भन्ने कुरा लगाउनेलाई मात्र थाहा हुन्छ। पार्टीभित्रका समस्यामा कहाँकहाँ प्रचण्ड या माधव कमरेडले असहयोग गर्नुभयो र दुःख दिनुभयो, त्यो केपी कमरेडलाई मात्रै थाहा छ। बाहिरी आँखाले हेरेर त्यो पीडा, त्यो दुःख र त्यो विघ्नबाधा हामी देख्न सक्दैनौं। सुरुमा वाम गठबन्धन गरेर चुनाव लडियो र त्यसैका आधारमा भोट मागियो। तर चुनाव सकिनेबित्तिकै सरकार बनाउन दिइएन। ओलीको नेतृत्वमा सरकार बन्ने हो नि। तर सरकार बन्ने कुरा नै अलमलियो। षड्यन्त्र र जालझेल भयो। अर्का अध्यक्षले महन्थ ठाकुर, शरतसिंह भण्डारी, राजेन्द्र महतो, उपेन्द्र यादव, महेन्द्र राय यादव र शेरबहादुर देउवासँग कुराकानी गरेर ओलीलाई प्रधानमन्त्री बन्नबाट रोकेर त्यो बेलाका गैरएमालेहरूको सरकार बनाउन भित्रभित्र खेल हुँदा मंसिरमा बन्नुपर्ने सरकार तीन महिनापछि बन्यो। यसभित्रको सबैभन्दा भुक्तभोगी त ओली हुनुहुन्छ नि। पीडा त ओलीले भोगेको हो नि। त्यो बेलादेखि नै षड्यन्त्र र जालझेल भयो। तर ओली सम्झौता गरेर अघि बढ्नुभयो। माओवादी केन्द्र र एमालेबीचको एकताप्रति पछुतो लागेको हो ? वाम गठबन्धन गरेर चुनाव लडेका पार्टीहरूबीच एकता गर्ने कुरा ठीक थियो। स्थिर सरकार र राष्ट्रियताका लागि आवश्यक थियो। त्यो बेला एकता ऐतिहासिक घटना थियो। एकथरी शक्ति यो एकताबाट खुसी थिएन भित्रका वा बाहिरका। आफ्नो भूमिका गौण बनेको भनेर एकथरी शक्ति खुसी थिएन। त्यो शक्ति निर्णायक भएर आज हामी यो ठाउँमा आयौं। नेकपा फुट्दा पनि साविक माओवादीभन्दा ठूलो शक्ति प्रचण्डले बनाउन सक्नुभएको छ, तर ओलीले त ४० वर्षदेखिका सहयोद्धाहरू गुमाउनुभयो। केपी ओलीलाई बढी क्षति पुग्यो नि हैन ? जनयुद्धको राजनीतिक नायक प्रचण्ड हो भने रणनीतिक नायक बादल हो भन्ने सबैलाई थाहा छ। बादल त एकताकै पक्षमा रहनुभएको छ। बाबुराम भट्टराई त्यत्रो समय साथै काम गरेको नेता पनि प्रचण्डसँग हुनुहुन्न नि। टोपबहादुर रायमाझीहरू पनि केपीकै साथमा छन्। माओवादीभित्रको एक खालको अराजकतावाद, अनुशासनहीनता, अधिनायकवाद, ३०३५ वर्षसम्म आफूमात्रै अध्यक्ष भएर पनि फेरि अध्यक्ष हुन खोज्ने र आफूप्रति असहमत हुनेलाई आरोपपत्र लगाउँदै लखेट्नेबाट आजित भएका शक्ति आज ओलीसँगै छ। हो, माधव नेपाल र झलनाथ खनालहरू उता लाग्नुभयो। घटनाक्रमले के देखाउँछ भने नेताहरूको टाउको जोगाउन सक्नुभएन ओलीले। उनीहरू ओलीसँग नमिल्ने भनेर हात धोएरै लागेका थिए। हेर्दा जानुहोला साविक एमालेको केपीतिर बढी छ कि माधव नेपाल, दाहालतिर बढी छ। कसैले चाँडै निर्णय गर्छ, कसैले ढिलो निर्णय गर्छ। ढिलो निर्णय गरेर सही निर्णय गर्ने साथीहरूका भावनामा चोट पर्ने गरेर म अहिल्यै केही भन्दिनँ। पार्टीमा गुट र फुटको विरुद्धमा जाने हो भने संस्थापनतिर लाग्नुपर्छ र मूलधारमा रहनुपर्छ। पार्टी सञ्चालन गर्ने जुन विधि र प्रक्रिया छ, खास गरेर कम्युनिस्ट पार्टी लोकतान्त्रिक प्रक्रियामा ल्याउन ओलीले धेरै योगदान गर्नुभएको छ। मदन भण्डारी बितिहाल्नुभयो। उहाँले सुरु मात्रै गर्नुभयो। पार्टीभित्र लोकतन्त्रीकरणको झन्डा पनि ओलीले उठाउनुभएको हो। त्यसमा माधवकुमारजीहरूको भूमिका जहिले पनि गौण नै हो। नेपाली समाजको शोषण, उत्पीडन र भेदभावको विरुद्धमा सामाजिक जागरण ल्याउन र राजनीतिक सचेतना फैलाउन जनयुद्धले भूमिका खेलेको हो। पार्टी एकता गरिसकेको हुँदा अब नेकपा माओवादी केन्द्रतिर फर्किने स्थिति पनि छैन र नेकपा एमालेतिर फर्किने स्थिति पनि छैन। दुवैको स्पिरिट नेपाल कम्युनिस्ट पार्टी नेकपामै छ। माओवादी र एमालेको विरासत छाड्नु हुन्न भनेर उतै फर्किने आजको आवश्यकता होइन। हाम्रो मार्गदर्शक सिद्धान्त माक्र्सवाद नै हो। जनताको जनवाद हो। ओली गणतन्त्र र संघीयताविरोधी हो, संसद् विघटन गरेर असली अनुहार देखाउनुभयो। त्यो पटाक्षेप भयो भन्ने आरोप छ नि। उहाँको कदमले पुनरुत्थानवादीलाई ठूलो बल मिल्यो नि ? नेपालमा कम्युनिस्ट आन्दोलनमा पहिलोपटक हतियार उठाउने मान्छे ओली हुनुहुन्छ। जनयुद्ध धेरैपछि भएको हो नि। गणतन्त्र ल्याउन, सामन्ती राजतन्त्र र पञ्चायती व्यवस्थाको अन्त्य गर्न अहिलेका नेतामध्ये सबैभन्दा धेरै १४ वर्ष जेल बसेको नेता ओली हुनुहुन्छ। गणतान्त्रिक संविधान बनाउन जुन मान्छेले वैचारिक नेतृत्व गर्यो, त्योमाथि फोकटको आरोप लगाएर हुन्छ ? चुनावमा गएर गणतन्त्र कमजोर हुने होइन। आज गणतन्त्रवादी को रहेछ भन्ने इतिहासले पुष्टि गरेको छ। रअको एजेन्ट को रहेछ भन्ने पुष्टि आजको इतिहासले गर्दैछ। आफ्नै पार्टीको नेताविरुद्ध अविश्वास ल्याउने गणतन्त्रवादी र राष्ट्रवादी हुन्छ कि छिमेकीले वर्षाैंदेखि मिचेको जमिन नेपालको नक्सामा समेटेर त्यसलाई फिर्ता ल्याउन लाग्ने नेता गणतन्त्रवादी राष्ट्रवादी हुन्छ ? पार्टी चिह्नको विवाद छ नै। सूर्य चिह्न केपी ओली समूहले पाएन भने तपाईंहरूको पार्टीको भविष्य के होला ? संस्थापन को ? हाम्रो पार्टीका चारजना पदाधिकारी हामीसँगै छन्। महासचिव संगठनात्मक हिसाबले महत्वपूर्ण व्यक्ति हुन्छ, एक नम्बरको अध्यक्ष भएको र महासचिव भएको पार्टी नै वैधानिक हुन्छ। एकताबद्ध पार्टीको संसदीय दलको नेता पनि ओली। अब उहाँको पार्टी संस्थापन हुन्छ कि अविश्वास प्रस्ताव ल्याउनेहरू संस्थापन हुन्छ ? विखण्डनवादी कहिल्यै पनि संस्थापन हुँदैन। हामी पार्टी एकता गर्दै बहुमत र अल्पमत भनेको भए एकता हुन्थ्यो। त्यसो भनेको भए त साविक एमालेले मात्रै जित्दै जान्थ्यो नि। त्यसकारणले पार्टीको विधानमै अल्पमत र बहुमतका आधारमा हैन, सहमतिमै पार्टी चलाउने भन्ने व्यवस्था भयो। निर्वाचन आयोगले कुनचाहिँ पार्टी प्यालेसको बैठकमा कतिजना छन् भनेर टाउको गन्दै हिँड्दैन, पार्टीको विधानमा के छ भनेर हेर्छ। संसद् पुनःस्थापना भयो भने के होला ? फेरि नयाँ शिराबाट सोच्ने स्थिति आउँछ। त्यतिबेला नेपाली कांग्रेस र ओली नेतृत्वको नेकपाबीच सहकार्य हुन सक्छ ? राजनीतिमा सबै कुरा असम्भव हुँदैन। अहिले पनि के भनिन्छ भने प्रधानमन्त्री ओली र कांग्रेस सभापति देउवाकै मिलेमतोमा राजनीतिक घटनाक्रम अघि बढिरहेको छ। यो कुरा सत्य हो ? देउवा र ओलीले जे व्यहोरिरहेको समस्या एउटै छ नि। साविक ओलीको पार्टीमा हारेका मान्छेहरू पाँच वर्ष कुर्न नसकेर त्यसअघि नै महाधिवेशनबाट निर्वाचित व्यक्तिलाई समीकरणका आधारमा अपदस्थ गरेर आफू पदस्थापन हुन चाहे। यो नौटंकी त हामीले देखेकै छौं। हार स्वीकार्न नसक्ने र हारिसकेपछि फेरि भागबन्डा खोज्ने। भागबन्डा त माधव नेपालले मात्रै होइन, उता रामचन्द्रजीले पनि खोजिराख्नुभएको छ नि। नेपालमा के देखियो भने, हारेकाले जितेको शक्तिलाई सम्मान गर्न नसक्ने र काम गर्ने वातावरण नदिने। जितेकाले हारेकालाई गन्दै नगन्ने, सम्मान नगर्ने हो र ? हैन हैन। जसले जित्छ उसले शासन चलाउने हो नि। निर्वाचनको मान्यता नै त्यही हो। जित्नेले आफूसँग हारेकोलाई पनि सँगसँगै लैजानुपर्छ, तर हारेकाले जितेकालाई स्वीकार्नु अनिवार्य हो। पार्टी विभाजनको विवादको झोकमा प्रधानमन्त्रीले प्रदेशहरू पनि भंग गरिदिने चेतावनी दिँदै हुनुहुन्छ, यसबारे तपाईंको धारणा के छ ? संविधानमा कतिपय धाराउपधारामा व्यवस्था नभएका कुरा छन् भने त्यस्तो अवशिष्ट अधिकार संघ सरकारमा हुन्छ। प्रदेश सरकारको कारणले मुलुक खण्डित हुने स्थिति बन्यो भने, युद्ध सुरु भयो, आर्थिक विशृंखलित भयो भने संसद् भंग गर्न सक्छ। एकपछि अर्काे छिर्के दाउ हानिराछ। अस्थिरता ल्याउन खोजिराछ। तर हामीले भन्या छौं अविश्वास प्रस्ताव ल्याएर हाम्रा मुख्यमन्त्री हटेर उनीहरूको मुख्यमन्त्री बने पनि खास फरक पर्दैन। राजनीतिक अस्थिरता ल्याउने काम हाम्रो पक्षबाट हुँदैन। मुलुकमा चुनाव पक्कै होला। के भनेर भोट माग्ने अब तपाईंहरूले ? एजेन्डै एजेन्डा छन् हामीसँग। एजेन्डाविहीन त प्रचण्डजी र माधवजी हुनुहुन्छ। झोलितुम्बा नै खाली छ। उहाँहरूले के भनेर माग्नुहुन्छ ? म हार्या थिएँ, हारे पनि अध्यक्ष बन्छु भन्दा ओलीले दिएर माग्नुहुन्छ माधवजीले ? ओलीलाई भनेर जनताले भोट दिए। ओलीलाई काम गर्न नदिएको शेरबहादुरजीले होइन; आफ्नै पार्टीले हो नि। हमेसा खुट्टा तान्ने। मैले बाटो बनाएको छु, ठूलाठूला एयरपोर्ट बनाएको छु, जनताको जीवनस्तर उकास्ने काम गरेको छु, सामाजिक न्यायको काम गरेको छु, संघीयता कार्यान्वयनको पहिलो चरणको काम गरेको छु तर मै हट्नुपर्ने ? तपाईंहरूले न्याय दिनुपर्यो भनेर ओली जनतामा जाने हो। प्रचण्डमाधव नेपालसँगका एजेन्डाका कुरा बेग्लै भए नि। कांग्रेससँग त गजब एजेन्डा हुने भयो नि। दुईतिहाइ दिए पनि कम्युनिस्टहरूले गरिखाँदैनन्, उनीहरूलाई बहुमत र दुईतिहाइ पच्दैन भन्न पायो नि कांग्रेसले ? हो, उहाँहरूले भन्न पाउनुभयो। तर त्यसको दोष पनि माधवजी र प्रचण्डजीले बोक्नुपर्छ, ओलीज्यूले होइन। काम गरिरहेका प्रधानमन्त्रीलाई कामै गर्न नदिने। पछिल्लो समय हामीले कन्भिन्स गराएका थियौं प्रधानमन्त्रीलाई। उहाँ कन्भिन्स हुनुहुन्थ्यो। प्रचण्डजीलाई पनि भनेका थियौं, पार्टी एकता ६०४० को अनुपातमा भयो। सरकार पनि ६०४० को अनुपातमा चलाऊँ। यो कुरामा प्रधानमन्त्रीलाई कन्भिन्स गराउँछौं, हामी कन्भिन्स गराइसक्या छौं। अब फागुन ३ गते यो सरकारको तीन वर्ष पुग्छ होला। फागुन ३ गते नै सरकार गठन गर्ने कुरालाई किन हतार गर्ने ? त्यो सिद्धान्तलाई स्वीकार गरेर तपाईंहरूको सहमतिमा फागुनमा हुने कि चैतमा हुने कि वैशाखमा हुने कि अथवा यो आर्थिक वर्ष सक्न दिऊँ साउनदेखि हुने कि ? सहमति हुने। सहमतिका आधारमा भयो भने प्रधानमन्त्री छोड्नुहुन्छ ओली। बलात् भयो भने छाड्नु हुन्न। जबर्जस्ती हटाउन खोज्नुभयो भने उहाँले छाड्नुहुन्न। उहाँ लड्ने मान्छे हो, कहिल्यै पनि आत्मसमर्पण गर्ने मान्छे होइन। पछाडि हट्ने बानी छैन। तर सहमतिमा सम्झौता गर्नुहुन्छ। तपाईंलाई पनि उहाँले अध्यक्ष स्वीकार गर्नुभएको हो नि। उहाँ पनि ठूलै छाती भएको, सम्झौताको लागि जे पनि सहमति गर्न सक्ने, सहमतिमा सहुलियत पनि दिन सक्ने मान्छे हो भन्ने हो भन्ने व्यवहारले देखिएकै छ नि। अध्यक्षबाटै केपीलाई हटाउन खोजेको हो भने उहाँको बारम्बार कुरा के छ भने म अर्काेपटक अध्यक्ष उठ्दिनँ। अर्काेपटक संसद्मा प्रधानमन्त्रीका लागि उम्मेदवार पनि बन्दिनँ। निर्वाचित अध्यक्षको नाताले संयुक्त पार्टीको अध्यक्ष छु। मलाई बलात् र अराजनीतिक तरिकाले बीचमा किन हटाउनुहुन्छ ? चाँडै महाधिवेशन गरौं। सहमतिले अध्यक्ष चुनौं। अध्यक्ष चयनका लागि मात्रै अधिवेशन गरौं। उहाँहरू चैतसम्म पनि पर्खन नसक्ने। के बाध्यकारी स्थिति उत्पन्न भएको थियो र उहाँहरूलाई ? कसको आदेश पालना गर्या ? चैतसम्म अध्यक्ष भएन भने यो मुलुक डुब्छ भन्ने लाग्यो ? यो पार्टी डुब्छ भन्ने लाग्यो ? चैतवैशाखमा प्रधानमन्त्री लिएर बाँकी डेढदुई वर्ष प्रधानमन्त्री चलाउने, स्थानीय चुनाव गराउने, प्रदेश र केन्द्रको चुनाव सम्पन्न गराउने दायित्व लिनोस् भन्दा अहिल्यै प्रधानमन्त्री किन चाहिएको ? दुई महिना पनि पर्खन नसक्ने ? नौवत कसरी सिर्जना भयो उहाँहरूलाई ? यो प्रश्न जनतासामु राख्नुपर्छ उहाँहरूलाई। कसको आदेशमा ? यो साँच्चै नेपाली जनताको आदेश थियो ? पार्टीभित्रको कार्यकर्ताको आदेश थियो ? सत्तालोलुप नेतालाई किन चयन गर्ने ? अर्काको आदेश मान्ने नेतालाई किन चयन गर्ने ? कार्यकर्ताको भावनाविपरीत चल्ने नेतालाई किन चयन गर्ने ? हामीले त सहमतिका आधारमा चल्ने भनेका छौं। अनि बहुमतको समीकरण गरेर बहुमत देखाएर चल्न खोजेकाले बहुमतका आधारमा हठात् निर्णय गर्न खोजेर उहाँ (केपी) ले बैठक नबस्ने भन्नुभएको हो। अब गण्डकीमा तपाईं नेतृत्वको सरकारको भविष्य के होला ? मेरो प्रदेशमा केही हुँदैन। प्रयत्न त भइरहेको छ। अब हाम्रो सरकार बन्छ, बहुमत पुग्छ भनेर यहाँका अरू पार्टी नेपाली कांग्रेस, जनमोर्चा र जनता समाजवादीसँग कुराकानी गरिरहेको मैले बुझेकै छु। तर उहाँहरूलाई गाह्रो छ। यहाँको सरकार तलमाथि हुँदैन। मैले उहाँहरूलाई भनेको छु जनताले हाम्रो सरकार नचलोस् भनेको छैन। हामी फुटोस् भन्ने पनि छैन। तपाईंहरू यतै लाग्नुभए भइहाल्थ्यो। राजनीतिमा तपाईंहरू स्वतन्त्र हुनुहुन्छ। आफू कहाँकहाँ जाने भन्ने कुरा रोज्नुहोस्। तर सरकार किन परिवर्तन गर्नुपर्यो ? राजनीतिमा सबै कुरा किन खोल्नु, तर मैले मेरो सरकार नढल्ने पर्याप्त कारण देख्या छु। हिजो एकजना स्थायी कमिटी सदस्यले मलाई फोन गर्नुभयो। गण्डकी र लुम्बिनीमा प्रचण्ड र माधवले अविश्वास प्रस्ताव नराख्ने, प्रदेश १ र बागमतीमा मुख्यमन्त्रीले राजीनामा दिएर बाटो छाड्ने भन्ने सुने थें। जहाँजहाँ उहाँहरूले सरकार फेर्न नसक्ने ठाउँ छ, हामीलाई नपेल्ने नीति छ। सक्ने प्रयत्न त बागमती प्रदेशका मुख्यमन्त्रीले पनि गर्नुहुन्छ। विश्वासको मत लिन सक्नुभएन भने हामी त छाड्छौं। हारे हार स्वीकारेर प्रतिपक्षमा बस्छौं। म पनि हारें भने स्वीकार्छु, संसद् भंग गर्दिनँ। हार स्वीकार गर्छु। म हारे पनि व्यवस्था हार्नुभएन नि।"
पहिलो चरणमा ९ लाखलाई खोप,"काठमाडौं : सरकारले कोरोना भाइरसविरुद्धको खोप पहिलो चरणमा ९ लाख ११ हजार जनालाई उपलब्ध गराउने तयारी गरेको छ। स्वास्थ्य सेवा विभागअन्तर्गत बाल स्वास्थ्य तथा खोप शाखा प्रमुख डा झलक गौतमले खोप आयात गर्न ४८ अर्ब रुपैयाँ सुनिश्चित गरिएको बताए। आवश्यक रकमको व्यवस्था गर्न अर्थ मन्त्रालयमा प्रस्ताव पठाइसकिएको छ। खोप भण्डारणका लागि काठमाडौं उपत्यकाबाहिर ६ स्थानमा भवन बनाउन लागिएको छ। कुल जनसंख्याको ७२ प्रतिशत अर्थात् २ करोड १६ लाखलाई खोप उपलब्ध गराउने लक्ष्य राखिएको छ। अग्रपंक्तिमा खटिने स्वास्थ्यकर्मी, कोरोना संक्रमण रोकथाम, उपचार तथा व्यवस्थापनमा खटिने व्यक्तिलाई पहिलो प्राथमिकतामा राखिएको छ। दोस्रो चरणमा ५५ वर्षमाथिका ज्येष्ठ नागरिक र दीर्घरोगी प्राथमिकतामा छन्। दोस्रो चरणमा ५१ लाखलाई खोप दिने योजना छ। तेस्रो चरणमा ४० देखि ५४ वर्षका २९ लाखलाई दिइनेछ। १५ देखि ३५ वर्ष उमेर समूहका ४२ प्रतिशत (एक करोड २७ लाख)लाई खोप दिने योजना बनाइरहेको डा गौतमले बताए। १५ वर्षमुनिका बालबालिकालाई कोरोनाविरुद्धको परीक्षण खोप उपलब्ध नगराउने स्वास्थ्य तथा जनसंख्या मन्त्रालयले जनाएको छ। खोप ल्याउन विश्व स्वास्थ्य संगठन (डब्लूएचओ), युनिसेफ, गाभीसँग समन्वयात्मक रूपमा सहकार्य गरिरहेको डा गौतमले बताए। २ देखि ८ डिग्री सेन्टिग्रेटमा भण्डारण गर्न सकिने खोप भए नेपालका लागि उपयुक्त र सहज हुने शाखाले जनाएको छ। खोप भण्डारणका लागि क्षमताकोे मूल्यांकन, आवश्यक स्थान र क्षमता, सरकारी तथा निजी क्षेत्रमा खोजी गर्ने काम भइरहेको छ। अपुग भण्डारण क्षमता विस्तारका लागि विराटनगर, जनकपुर, पोखरा, बुटवल, सुर्खेत र धनगढीमा भवन निर्माण गर्न प्रस्ताव तयार गरी प्रक्रिया अघि बढाइएको डा गौतमले बताए। खोप छिटो ल्याउन खोप सुविधा सरकारसरकारबीच सम्झौता, सरकार र कम्पनीबीच पनि ल्याउन सकिनेछ। त्यस्तै, निजी क्षेत्रबाट पनि तोकिएका परिधिभित्र रही खोप ल्याउन सकिने व्यवस्था गर्न लागिएको जनाइएको छ। खोप आपूर्ति व्यवस्थालाई सहजीकरण गर्न अर्थ, स्वास्थ्य तथा जनसंख्या र परराष्ट्र मन्त्रालयका सचिवहरू सम्मिलित सहजीकरण समिति गठन भइसकेको छ। कोरोना खोपसम्बन्धी विज्ञ समूहले पनि कार्य गरिरहेको जनाइएको छ।तीन खोपलाई अनुमति अहिलेसम्म २ सय ८७ वटा खोप परीक्षण भइरहेको छ। जसमध्ये ६३ वटा मानवमा परीक्षण भइरहेको छ। जसमध्ये तीनवटा उत्पादक कम्पनीको खोपले मात्र अनुमति पाएको छ। फाइजरबाट उत्पादित खोपलाई बेलायतलगायत १४ मुलुकले मान्यता दिइसकेका छन्। मोडेर्नाबाट उत्पादित खोपलाई अमेरिका र क्यानडाले मान्यता दिएका छन्। साइबोफार्मबाट उत्पादित खोपलाई संयुक्त अरब इमिरेट्स, चीन र बहराइनले मान्यता दिई प्रयोग गरिरहेका छन्।"
अधिनायकवादी सरकारलाई सडकबाटै ठेगान लगाउछौँ : जोशी,"काठमाडौं : नेपाली कांग्रेसका केन्द्रीय सदस्य नविन्द्रराज जोशीले अधिनायकवादको बाटोमा हिँडिरहेको सरकारलाई सडकबाटै परास्त गर्ने चेतावनी दिएका छन्। संसद विघटनविरुद्ध कांग्रेसले आयोजना गरेको देशव्यापी विरोध प्रदर्शनको सोमबार बसन्तपुरमा सम्बोधन गर्दै पूर्वमन्त्री समेत रहेका नेता जोशीले सरकारको अधिनायकवादी आकांक्षालाई सफल हुन नदिने दावी गरे। 'कोरोना महामारी नियन्त्रणमा नआउँदै सडकमा आउन हामी बाध्य भयौँ,' जोशीले भने, 'सरकार संसदबाट भाग्यो, संसद् विघटन गरेर संविधानमाथि बलमिच्याइ गर्यो। बालुवाटारभित्र बसेर षडयन्त्र गरेको सरकारलाई ठेगानमा ल्याउन सडकमा आएका हौँ। अब फर्केर यसै जाँदैनौं ,हेक्का रहोस्।' उनले सरकार बोली र व्यवहारमा ठीक उल्टो भएको आरोप लगाए। 'सरकार मुखले भ्रष्टाचार गर्दिन भन्छ, भ्रष्टाचार सहन्न पनि भन्छ। तर, वाइडबडी जहाज खर्लप्पै खान्छ' उनले कटाक्ष गर्दै भने, 'सेक्युरिटी प्रेस खर्लप्पै खान्छ। यो हावादारी सरकार हो।' उनले केपी ओली नेतृत्वको सरकार गिरोहबाट सञ्चालित भएको आरोप लगाए। संसद विघटनसम्बन्धि प्रसंगमा उनले भने, 'सबैको आखा सर्वोच्चतिर छ। न्यायमूर्तिले संविधान र कानून अनुसार फैसला सुनाउनेमा विश्वस्त छौं।'"
बागमती तथा लालबकैया नदी नियन्त्रण परियोजनाका प्रमुखविरुद्ध भ्रष्टाचार मुद्दा,"काठमाडौं : वाग्मती तथा लालबकैया नदी नियन्त्रण आयोजना, परवानीपुर बाराका आयोजना प्रमुख राजकुमार श्रीवास्तवले साढे ३ करोड बढीको भ्रष्टाचार गरेका तथ्य बाहिर आएको छ । आयोजना प्रमुखसहित ५ जनाविरुद्ध ३ करोड ६५ लाख ९ हजार विगो कायम गरी गैरकानुनी लाभ तथा हानी गरेको सम्बन्धमा सोमबार विशेष अदालतमा मुद्दा दायर गरिएको छ। अख्तियार दुरुपयोग अनुसन्धान आयोगले आयोजना प्रमुख श्रीवास्तव र इन्जिनियर पाण्डवप्रसाद देवले नदी नियन्त्रणको स्टुड निर्माणमा गुणस्तरहिन ग्यावियन तारको प्रयोग अख्तियारको अनुसन्धानमा पाइएको छ। स्पेशिफिकेशन बमोजिमको गुणस्तर यकिन गरेर मात्र ग्यावियन तार प्रयोग गराउनुपर्नेमा प्रथम रनिङ्ग बिलदेखि सातौं रनिङ बिलसम्मका सातवटा बिलको भुक्तानी गर्दा कुनै परीक्षण नै नगरी प्रयोग गरेको पाइएको अख्तियारको आरोप पत्रमा उल्लेख छ। गुणस्तरहीन ग्यावियन तारलाई स्वीकृत स्पेशिफिकेशन बमोजिम गुणस्तरयुक्त भएको भनी इन्जिनियर देवले सिफारिस गरेको तथा आयोजना प्रमुख राजकुमार श्रीवास्तवले बील स्वीकृत गरी भुक्तानी गराएको पाइएको अख्तियारका प्रवक्ता एवं सहसचिव तारानाथ अधिकारीले जानकारी दिए। उनीहरुविरुद्ध नेपाल सरकार वा सार्वजनिक संस्थालाई गैरकानुनी हानी पुर्याउने बदनियतले देहायको कुनै काम गरेमा कसुरको मात्रा अनुसार तीन महिनादेखि तीन वर्षसम्म कैद र बिगो खुलेकोमा बिगो बमोजिम जरिबाना गरी बिगो असुलउपर हुन मागदाबी गरिएकोछ। गत पुष १ मा अर्को मुद्दामा आयोजना प्रमुख श्रीवास्तवसहित ५ जनाविरुद्ध ९६ लाख ६४ हजार विगो कायम गरी गैरकानूनी लाभ तथा हानी गरेको सम्बन्धीमा मुद्दा दायर गरिएको थियो। आयोजना प्रमुख श्रीवास्तवले २ मुद्दामा झण्डै ५ करोडको भ्रष्टाचार गरेको देखिएको छ। निर्धारित शर्त र सम्झौताविपरीत कम गुणस्तरको स्टुड निर्माण गरी कम गुणस्तरको ग्यावियन तारबाट निर्मित स्टुडलाई गुणस्तरयुक्त भनी भुक्तानी लिने महादेव खिम्ती र मैनाचुली जेभीका मुख्य पार्टनर महादेव खिम्ती निर्माण सेवा प्रालिका मेनेजिङ्ग डाइरेक्टर रवि सिंह र महादेव खिम्ती र मैनाचुली जेभिका साझेदार मैनाचुली निर्माण सेवा प्रालिका मेनेजिङ्ग डाइरेक्टर मदन कुमार अधिकारीलाई पनि प्रतिवादी बनाइएको छ। साथै, महादेव खिम्ती र मैनाचुली जेभीका आधिकारिक प्रतिनिधि सन्तोष प्रधान (शाही) विरुद्ध पनि मुद्दा दायर गरिएको छ। प्रधानले निर्धारित शर्त र सम्झौताविपरित कम गुणस्तरको स्टूड निर्माण गरी कम गुणस्तरको ग्यावियन तारबाट निर्मित स्टुडहरुलाई गुणस्तरयुक्त भनी महादेव खिम्ती र मैनाचुली जेभीका तर्फबाट तयार भएको बिलबमोजिमको रकम बुझ्ने लगायत सम्बद्ध कागजातहरुमा दस्तखत गरेको आरोप पत्रमा उल्लेख छ। उनीहरुविरुद्ध कसुरको मात्रा अनुसार दुई वर्षसम्म कैद वा बिगोबमोजिम जरिबाना गरी बिगोसमेत जफतको माग दाबी लिइएको छ।"
सभामुख सापकोटा र चिनियाँ प्रतिनिधिमण्डलबीच भेटवार्ता,काठमाडौं : प्रतिनिधिसभाका सभामुख अग्निप्रसाद सापकोटा र नेपाल भ्रमणमा रहेको चिनियाँ कम्युनिष्ट पार्टीको अन्तरराष्ट्रिय विभागका उपमन्त्री क्वो ये चौसहितको प्रतिनिधिमण्डलले आज भेटवार्ता गरेको छ। सभामुखको निवास लैनचौरमा भएको भेटमा नेपाल र चीनको द्विपक्षीय हित र चासोका विविध आयामका बारेमा छलफल भएको सभामुख सापकोटाका प्रेसविज्ञ श्रीधर न्यौपानेले जानकारी दिए। सभामुख सापकोटालाई उपमन्त्री क्वो ये चौले चिनियाँ नेशनल कांग्रेसका प्रमुखले पठाउनुभएको सन्देश हस्तान्तरण गर्दै आगामी दिनमा दुई देशको संसद्बीचको सम्बन्धलाई थप प्रगाढ बनाउने बताए। सभामुख सापकोटाले दुई देशबीचको जनस्तरको सम्बन्धलाई बढावा दिन जनप्रतिनिधिमूलक संस्थाको भूमिका महत्वपूर्ण हुने भन्दै त्यसका लागि आफ्नोतर्फबाट सदैव तयार रहेको बताए। कोरोनाको प्रभाव कम हुने बित्तिकै एक अर्का देशमा भ्रमण आदानप्रदान गर्ने विषयमा समेत उनीहरुबीच विचारविमर्श भएको थियो। सभामुख सापकोटाले कोरोना महामारी नियन्त्रणका लागि चीन सरकार र चिनियाँ जनताले देखाएको सहयोगको समेत त्यस अवसरमा प्रशंसा गरे।  रासस
"सयौं च्याङ्ग्रा मरेपछि तेन्जिनको बिलौना, कमाई खाने आधार गुम्यो","जोमसोम : गोठमा पालिएका सयौं पशु चौपाया एकैपटक मर्दा एक किसानको पीडा कस्तो होला ? यो सहजै अनुमान लगाउन सकिन्न। वर्षौवर्षको मेहनत खर्चिएर भेडाच्याङ्ग्रा हुर्काएर ठूलो बथान बनाएका मुस्ताङको लोघेकर दामोदरकुण्ड गाउँपालिका३ घिलिङ पशुपालक किसान हुन् तेन्जिङ गुरुङ। आर्थिक रुपले विपन्न मानिएको उनको परिवारमा ४ जना मात्र छन्। श्रीमती मानसिक रुपमा विक्षिप्त छिन् भने छोराछोरी हुर्किदै छन्। च्याङ्ग्रा हुर्काएर परिवारका छाक टारौँला भन्ने उनको सपनामा ठुलो बज्रपात पर्यो। उनले पालेका आधाजसो च्याङ्गा यसै हप्ता अज्ञात रोगले आफ्नै आँखाको सामुन्ने ढले। च्याङ मरेपछि उनको सपनामा डढेलो लागेछ। उनको पशु पालनभन्दा अर्को वैकल्पिक आम्दानीको श्रोत केही छैन। दिनहुँजसो पशुचौपायको रेखदेखमा बिताउने तेन्जिङ च्याङ्ग्रा गुमाएपछि घाइते बनेका छन्। वर्षौदेखि गर्दै आएको पुख्र्यौली पशुपालनको कर्ममा अब रौनकता हराउन थालेको छ। उनी भन्छन्,रोगले सबै पशु चौपाया मर्यो। गरिखाने मुहान सुक्यो। पशुपालक तेन्जिङको गोठबाट २ सय १२ वटामध्ये १ सय १६ वटा भेडाच्याङ्ग्रा अज्ञात रोगले मरेको वडाध्यक्ष सम्तेन धावा गुरुङले जानकारी दिए। उपल्लो मुस्ताङमा यस सिजन अज्ञात रोगले पशुचौपायाको क्षति व्यवहोर्ने पशु कृषक तेन्जिङ एक प्रतिनिधि पात्र हुन्। यो सिजन माहामारीको रुपमा फैलिएको पीपीआर भन्ने अज्ञात रोग उपल्लो मुस्ताङका अधिकाशं पशुपालक किसान आहत बनेको पाइएको छ। गत असोजदेखि फैलिएको अज्ञात महामारी रोग अझै नियन्त्रणमा आइसकेको छैन। कुनै अन्य आर्थिक स्रोतको माध्यम नभएका तेन्जिङको जिविकोपार्जनको आधारनै पशुपालन व्यवसाय थियो। गोठनै रित्तो हुनेगरी पशुचौपाया मर्न थालेपछि चिन्तित छन्। अहिले पशु सेवा प्राविधिकले जीवित रहेका ९६ वटा भेडाच्याङग्रालाई उनकै गोठमा पुगेर रोग नियन्त्रणका लागि उपचार गरेको छ। यस्तै घिलिङकै अर्का पशुपालक छेवाङ ढिन्डुक गुरुङको गोठमा रहेको २ सय ५ वटा च्याङग्रामध्ये ६० वटा च्याङ्ग्रा यसै रोगले मरे। लोघेकर दामोदरकुण्ड गाउँपालिका अध्यक्ष लोप्साङ छोम्फेल बिष्टले उपल्लो मुस्ताङमा महामारीको रुपमा पशुचौपायमा अज्ञात रोग देखा परेको बताए। उनले अन्नपूर्ण संरक्षण क्षेत्रको उच्च लेकमा समेत वन्यजन्तुहरुमा यसप्रकार रोग देखा परेको बुझिएको उनले खुलाए। महामारीको प्रकोप नियन्त्रणका लागि गाउँपालिकाकै अग्रसरतामा केन्द्र र प्रदेशबाट पशु बिज्ञ टोली झिकाई रोगको अध्ययन गरिएको अध्यक्ष बिष्टले जनाए। गाउँपालिकाका पशुसेवा प्राविधिक चक्र विकले गाउँपालिकाभित्रका सबै वडाहरुमा पशु चौपायामा अज्ञात रोग देखा परेको र गाउँपालिकाकै समन्वयमा गण्डकी प्रदेश र कृषि ज्ञान केन्द्रबाट ३ जना पशु बिज्ञ टोली आएर स्थलगत निरीक्षण गरेको बताए। उनका अनुसार सुरक्षित रहेका पुश चौपायाको सुरक्षाका लागि अपनाइने अंग्रिम रोकथाममुलक पीपीआर भ्याक्सिन र रोगले छोएका पशुचौपायालाई एन्टिभाईटिक औषधि खुवाईएको गाउँपालिका पशुसेवा प्राविधिक विकले उल्लेख गरे। गाउँपालिकाका ५ वटै वडामा पुगेर पशु चौपायालाई १५ हजार पीपीआर भ्याक्सिन लगाइएको विकले जनाए। उपल्लो मुस्ताङीको मुख्य जीविकोपार्जनको माध्यम कृषि,पशुपालन र पर्यटन व्यवसाय हो। उपल्लो मुस्ताङका दुई गाउँपालिकामा अधिकाश घरले भेडाच्याङ्गा र याक चौरी पाल्ने गरिएको छ। लोघेकर गाउँपालिकाभित्रका प्रत्येक घरधुरीका कम्तिमा ३० देखि माथिको संख्यामा अज्ञात रोगले च्याङ्ग्रा मरेको छ। गाउँपालिकाका पशु प्राविधिक विकले हालसम्म २ सय ५० भन्दा बढी चौपाया रोगले मरेको बताए। तर,गाउँपालिकाकै वडा १ को चराङ र मराङमा भने रोग नदेखिएको बताइएको छ। यसअघि लोमान्थाङ गाउँपालिकाको वडा १,२,४ र ५ वडामा समेत संयौको संख्यामा पशुचौपायामा अज्ञात रोग देखा परेको थियो। गाउँपालिकाका पशु प्राविधिक दिलिप पुर्जाका अनुसार गाउँपालिकाभित्रमा करिब ३ सय बढी पशुचौपाया मरेको र रोग नियन्त्रणका लागि गाउँपालिकाले पशु सुरक्षाका लागि उपचार पद्धति अपनाएको बताए। उपल्लो मुस्ताङको लोघेकर३ घिलिङमा तेन्जिङ गुरुङको गोठमा मरेका भेडाच्याङग्रा। तस्बिर : सम्तेनधावा गुरुङ।"
मनकामना केबुलकार सात दिन बन्द हुने,मुग्लिन : मनकामना केबुलकार सेवा बन्द हुने भएको छ। नियमित मर्मतसम्भारका लागि सात दिन बन्द गरिने भएको हो। यही पुस १४ गतेदेखि पुस २० गतेसम्म बन्द गरिने मनकामना दर्शन प्रालिका नायब महाप्रबन्धक उज्ज्वल शेरचनले जानकारी दिए। कोरोनाको महामारीसँगै नौ महिना बन्द रहेको केबुलकार गत मङ्सिर २८ गतेबाट पुनः सञ्चालनमा आएको थियो। सञ्चालनको पहिलो दिन नै एक हजारभन्दा बढी भक्तजनलाई सेवा दिन सफल मनकामना केबुलकारमा दिनानुदिन यात्रु एवं भक्तजनको भीड बढ्ने क्रम जारी नै रहेको नायब महाप्रबन्धक शेरचनले बताए। यात्रुको चाप बढ्दै गए पनि केबलकार मर्मत कम्पनीको प्राविधिक निर्देशिका र आवश्यकताअनुसार नियमित बृहत् मर्मतसम्भारको समयतालिकामा अनिवार्य सेवा बन्द गरी मर्मत गर्नुपर्ने भएकाले छ बन्द गर्न लागिएको उनको भनाइ छ। नियमित मर्मतसम्भारपछि पुस २१ गते मङ्गलबारदेखि पुनः नियमित सेवा सञ्चालन गरिने मनकामना दर्शन प्रालिले जनाएको छ। मनकामना केबुलकारको सेवा बन्द रहे पनि मनकामना मन्दिर भने भक्तजनका लागि नियमित खुल्ला नै रहने मनकामना मन्दिरका मूल पुजारी इन्सान थापामगरले जानकारी दिए। उनका अनुसार सुरक्षा मापदण्ड अपनाएर दर्शनार्थीका लागि मन्दिर खुला गरिएको छ। गोरखाको शहीद लखन गाउँपालिकास्थित मनकामनामा रहेको मनकामना माता माईको मन्दिर जाने दर्शनार्थीको सहजताका लागि सञ्चालन गरिएको मनकामना केबुलकारको प्रवेशद्वार (बटम स्टेशन) भने चितवनको इच्छाकामना४ स्थित चेरेसमा रहेको छ। सोही बटम स्टेशनमा रहेको दी मनकामना क्याफे भने नियमित सञ्चालनमा रहने मनकामना दर्शन प्रालिले जनाएको छ ।
लालपुर्जा नहुँदा पाएनन् मुआब्जा,"सुर्खेत : राष्ट्रिय गौरवको भेरी बबई डाइभर्सन बहुउद्देश्यीय आयोजनाप्रभावित क्षेत्रका बासिन्दा जग्गाको लालपुर्जा नहुँदा मुआब्जाबाट वञ्चित भएका छन्। विवादकाबीच आयोजनाले प्रभावित क्षेत्रमा जग्गाको लालपुर्जा भएकालाई मात्र मुआब्जा वितरण गरेको छ।यो आयोजनाको बाँधस्थलमा सुरुआतदेखि नै मुआब्जा विवाद छ। भेरी नदीको पानी बबई नदीमा खसालेर जलविद्युत् र सिँचाइमा प्रयोग गर्ने उद्देश्यले यो आयोजना निर्माणको काम भइरहेको छ। यसका लागि सुर्खेतको भेरीगंगा नगरपालिकास्थित चिप्लेमा बाँध निर्माण हुँदैछ। भेरीमा बाँध निर्माण गर्दा स्थानीय बासिन्दा प्रभावित हुनेछन्। बाँधका कारण डुबानमा पर्नसक्ने स्थानीयलाई आयोजनाले मुआब्जा दिएर स्थानान्तरण गर्न लागेको हो। प्रभावित क्षेत्रमा अधिकांश बासिन्दासँग जग्गाको लालपुर्जा छैन। जसका कारण उनीहरू मुआब्जाबाट वञ्चित भएका हुन्। जग्गाको लालपुर्जा नभएका कारण आयोजनाले उनीहरूलाई मुआब्जा उपलब्ध नगराउने बताउँदै आएको छ। साथै लकडाउन अघिदेखि नै मुआब्जा वितरणको काम थालेको आयोजनाले लालपुर्जा भएकालाई मात्र मुआब्जा वितरण गरेको हो। आयोजनाका अनुसार हालसम्म ४८ परिवारले ५० कित्ता बराबरको मुआब्जा लिएका छन्। आयोजनाका सूचना अधिकारी एवम् सिनियर डिभिजनल इन्जिनियर ईश्वरीप्रसाद तिवारीले हालसम्म १२ करोड ३५ लाख रुपैयाँ मुआब्जाबापत वितरण गरिएको जानकारी दिए। प्रभावित क्षेत्रमा लालपुर्जा भएका सबैले मुआब्जा लिइसकेको तिवारीको भनाइ छ। आयोजनाले अघिल्लो कात्तिक महिनादेखि मुआब्जा वितरण थालेको थियो। मुआब्जा निर्धारण समितिको निर्णयअनुसार लालपुर्जा भएका जग्गा धनीलाई प्रतिकट्ठा ४ लाखदेखि ६ लाखसम्म क्षतिपूर्ति वितरण गरिएको छ। लालपुर्जा भएका प्रायः सबैले मुआब्जा लिइसकेका छन् तिवारीले भने, लालपुर्जा नभएकाको सन्दर्भमा भने कुनै निर्णय भएको छैन। लालपुर्जाविहीनका लागि सरकारले कुनै निर्णय नगरेका कारण मुआब्जा वितरण हुन नसकेको हो। लालपुर्जा नभएकालाई पनि आयोजनाले कार्यविधि बनाएर मुआब्जा दिने तयारी गरेको छ उनले भने, सरकारले निर्णय नगरेका कारण लालपुर्जाविहीनलाई मुआब्जा दिएका छैनौं। आयोजनाको बाँधबाट प्रभावित घरपरिवारलाई मापदण्डअनुसार शतप्रतिशत, फिल्ड बुकमात्र कायम भएकालाई ९० प्रतिशत र फिल्डबुक र लालपुर्जा दुवै नभएका परिवारलाई ६० प्रतिशत मुआब्जा दिइनेछ। आयोजनाबाट प्रभावितहरूमध्ये अधिकांश परिवारसँग जग्गाको लालपुर्जा छैन। लालपुर्जा नभएकालाई क्षतिपूर्ति दिन नसकिने आयोजनाले बताउँदै आएको छ। तर स्थानीयले सरोकार समिति नै गठन गरेर लालपुर्जा नभएकालाई पनि मुआब्जा दिनुपर्ने माग गर्दै आएका छन्। स्थानीय सरकारको नेतृत्वमा उनीहरूले सिंहदरबारमै पुगेर यसबारे सरकारको ध्यानाकर्षण गराइसकेका छन्। जग्गाको लालपुर्जा नभएका व्यक्तिलाई मुआब्जा दिने वा नदिने भन्ने विवाद नसुल्झिँदै आयोजनाले लालपुर्जा भएकाहरूलाई मुआब्जा बाँडेको हो।"
विष्फोटक पदार्थ बरामद,"खाँदबारी : संखुवासभाको चैनपुर नगरपालिका४ मैदानेमा विप्लव समूहले लुकाएर राखेको विस्फोटक पदार्थ प्रहरीले बरामद गरेको छ। आइतबार प्रहरी र विप्लव समुहबीच भएको गोली हानाहान पछि त्यस क्षेत्रबाट प्रहरीले विष्फोटक पदार्थ सहित बन्दोबस्तीका सामाग्री बरामद गरेको जिल्ला प्रहरी कार्यालयका डिएसपी नवराज मल्लले जानकारी दिए। जिल्ला प्रहरी कार्यालयले बरामद गरेको सामग्री सोमबार पत्रकार सम्मेलन गरी सार्वजनिक गरेको हो। प्रहरीले जिलेटिन ५० थान, डेटोनेटर ३० थान, सकेट बम ४ थान सहितका सामाग्री बरामद गरेको डिएसपी मल्लले जानकारी गराए। टेन्ट दुई थान, मोबाइल ११ वटा, सैन्य प्रशिक्षण दस्ताबेज, लत्ताकपडा समेत बरामद गरेको छ। मैदानेस्थित जंगलको ओडारमा लुकाएर राखेको अवस्थामा उक्त सामग्रीहरु बरामद गरेको प्रहरीले जनाएको छ। नेपाल प्रहरी र सशस्त्र प्रहरी बलको गस्ती टोलीमाथि फायरिङ गरेपछि जवाफी फायरिङ गर्नुपरेको डिएसपी मल्लले बताए। विप्लव समूहका जिल्ला इन्चार्ज युवराज राईलगायतका नेता, कार्यकर्ता मैदानेमा रहेको सूचनाका आधारमा संयुक्त प्रहरी टोली सर्च अभियान सुरु गरेको प्रहरीले जनाएको छ। उक्त घटनामा नेपाल प्रहरीले २ राउण्ड र शसस्त्र प्रहरीले १५ राउण्ड फायर गरेको डिएसपी मल्लले बताए। सुरक्षा स्थितिलाई मध्यनगर गरी नेपाल प्रहरीका इन्स्पेक्टरको कमान्डमा ३६ जना र सशस्त्र प्रहरीका १० जनाको टोली खटाइएको छ। जंगलको बीचमा उक्त गाउँ भएकाले विप्लव कार्यकर्ताले गतिविधि बढाएको प्रहरीले अनुमान लगाएको छ। त्यस स्थानमा आइतबार र मंसिर १ गते गरी दुई पटक प्रहरी र विप्लव समुहको गोली हानाहान भइ सकेको छ। दुवै घटनामा कुनै मानवीय क्षति भने नभएको प्रहरीले जनाएको छ।"
ठूला योजना प्रभावकारी,"बुटवल : स्थानीय पूर्वाधार विकास साझेदारी कार्यक्रम (सांसद विकास कोष) बाट विनियोजन भएका ठूला योजना प्रभावकारी देखिएका छन्। ससाना योजनाभन्दा ठूला बजेटका योजना समयमै कार्यान्वयन र निर्माण भएका हुन्। ठूला बजेटका योजना प्रभावकारी देखिएपछि सांसदहरूले चालू आर्थिक वर्षमा पनि चारपाँच योजनामात्रै छनोट गरेका छन्। रूपन्देहीका पाँच निर्वाचन क्षेत्रका केही सांसदले ठूला योजनामा जोड दिएका छन्। शिक्षा, स्वास्थ्यका पूर्वाधारमा बढी रकम खर्च भएको छ। अर्थमन्त्रीसमेत रहेका रूपन्देही२ का सांसद विष्णुप्रसाद पौडेलले स्थानीय पूर्वाधार विकास साझेदारी कार्यक्रमअन्तर्गत गत वर्षको बजेट सबै विद्यालय भवन निर्माणमा खर्च गरेका छन्। अघिल्लो आर्थिक वर्ष २०७५०७६ मा उनले १९ वटा योजनामा बजेट राखेका थिए। २०७६०७७ मा १२ योजनाका लागि मात्रै बजेट विनियोजन भएको थियो। पौडेलले चालू आर्थिक वर्षमा चार योजनामात्रै छनोट गरेका छन्। ती सबै स्वास्थ्य पूर्वाधारका हुन्। अघिल्लो वर्ष सबै विद्यालय पूर्वाधार निर्माणका योजना हुन्। आर्थिक वर्ष २०७५०७६ मा रूपन्देही२ मा प्रतियोजना १० लाखदेखि ५० लाख बजेट विनियोजन भएको थियो। गत आर्थिक वर्षमा भने एउटा योजनाबाहेक अन्य सबैको बजेट ५० लाखभन्दा माथिका छन्। पूर्वाधार विकास साझेदारी कार्यक्रम परामर्श समितिका सदस्य जिल्ला समन्वय समिति रूपन्देहीका प्रमुख एकराज विश्वकर्मा भन्छन्, टुक्रे योजनाभन्दा एकमुष्ट बजेट राखिएका योजना प्रभावकारी हुने रहेछन् भन्ने देखियो। अन्य क्षेत्रमा पनि त्यस्तै गर्नुपर्ने देखिन्छ। टुक्रे योजना विनियोजन गरेकैले निर्वाचन क्षेत्र नम्बर १, ३, ४ र ५ मा बजेट पूर्ण कार्यान्वयन हुनै सकेन्। स्थानीय तहले काम गर्न नसकेपछि बजेट महामारी विपद् कोषमा सारियो। टुक्रे योजना विनियोजन गरेका अन्य निर्वाचन क्षेत्रको बजेट कार्यान्वयन हुन नसकेपछि देवदह नगरपालिकाबाट झन्डै ८० प्रतिशत बजेट फिर्ता भएको छ। प्रतिनिधिसभाका हरेक सांसदले अघिल्लो आर्थिक वर्षमा स्थानीय पूर्वाधार विकास शीर्षकमा ६ करोड बजेट पाएका थिए। पहिलो पटक २०५१ सालमा सांसदहरूको भावना तथा आफ्नो क्षेत्रको विकासका लागि भन्दै प्रतिसांसद २ लाख ५० हजारका दरले बजेट विनियोजन गरिएको थियो। गत आर्थिक वर्ष र अहिले सो रकम ४ करोड रुपैयाँमा झारिएको छ। सांसदका नाममा आउने बजेट दुरुपयोग भयो भनेर विगतमा चर्को आलोचना पनि भएको थियो। सांसदहरूले पछिल्ला वर्षमा बजेटको सदुपयोगका लागि योजनाका प्राथमिकता फेरेका छन्।"
कसरी थेग्नु शीतलहर ?,"विराटनगर : विराटनगर११ का विजयेन्द्र मेहता ठेलामा सामान ओसारपसार गर्छन्। दिनभर ठेला चलाएर आएको आम्दानीबाट मेहताले तीन बच्चासहित पाँच जनाको परिवार पाल्नुपर्छ। गर्मीमा त लुगाफाटो नभए पनि हुन्छ। अहिले चिसोसँगै बढेको शीतलहरले ज्यान जोगाउन हम्मेहम्मे परेको छ। पञ्चमुखी चोक पश्चिम सानु झुप्रोमा बस्ने मेहता भन्छन्, यो तीन महिना (पुस, माघ र फागुन) कसरी कटाउने हो ? अघिल्लो वर्षसम्म त वैशाखदेखि असोजकात्तिकसम्म गरेको कामले जाडोलाई न्यानो कपडा र तातो सुप खाने सामान जोडेर गुजारा चलाए। यो वर्ष लकडाउनले गर्दा काम गर्ने समयमा भोकै र नांगै बस्नुपरेकाले अहिले झनै समस्या भएको उनी बताउँछन्। काम गर्ने समयमा काम पाइएन। बाँच्नै मुस्किल भयो, उनी भन्छन्, अहिले परालको आगो र सुकेको झाडी तापेर रात काट्छौं। सामान्य कामले आएको रकमले खाइरहेका छौं। मेहताजस्तै पीडामा छ मोरङ ग्रामथान२ का राजवीर चौधरीको परिवार। बालबच्चा र आफूलाई न्यानो लुगा र पेटभरि खानाको जोहो गर्न चौधरीले सकेका छैनन्। अकस्मात् बढेको चिसोले बालबच्चासँगै आफूलाई रोग लागे कसरी उपचार गर्ने भनेर सोच्न सक्ने अवस्थामा नरहेको उनी सुनाउँछन्। कतैबाट राहत छैन। मजदुरी गरेर बिहानबेलुका खान पनि राम्रो पुग्दैन। चिसोमा साह्रै समस्या हुन्छ ज्यान जोगाउन, उनी भन्छन्, यो वर्ष अझै चिसो बढेकाले पीडा थपियो। मेहता र चौधरीजस्ता मजदुरी गरेर जीविका चलाउने प्रदेश १ का सयौं परिवार केही दिनदेखिको बाक्लो हुस्सु र चिसो हावासँगै सुरु भएको शीतलहरका कारण समस्यामा परेका छन्। मौसम एक्कासि चिसिएर शीतलहर सुरु भएपछि जनजीवन थप कष्टकर बन्दो छ। चिसो बढेपछि सबैभन्दा बढी सर्वसाधारण मारमा परेका छन्। सामान्य बनिबुतो गरेर जीवनयापन गर्दै आएका, आर्थिक अवस्था कमजोर भएकाहरू, बस्ने घरको उचित व्यवस्थापन हुन नसकेका, सुकुम्बासी, गर्भवती, वृद्धवृद्धा र बालबालिका बढी कष्ट झेल्न बाध्य छन्। जल तथा मौसम विज्ञान फिल्ड कार्यालय विराटनगरका प्रमुख विकास देउजा पछिल्लो समय न्यूनतम तापक्रम १० डिग्रीसम्म मापन गरिएको र चिसो बढेको बताउँछन्। मौसम परिवर्तनसँगै केही दिनदेखि घाम नदेखिँदा चिसो बढेर तापक्रम ओरालो झर्ने क्रममा रहेको उनको भनाइ छ। कतिपय ठाउँमा सर्वसाधारण आगो तापेर चिसो भगाउने प्रयास गरिरहेका भेटिन्छन्। चिसोका कारण घरबारविहीन भएका र जाडोमा न्यानो कपडा किनेर लगाउन नसक्नेहरूको कन्तबिजोग भएको छ। चिसोसँगै केही दिनयता रुघाखोकी, निमोनिया, कोल्ड डायरिया तथा श्वासप्रश्वासका बिरामीको संख्या अस्पताल र स्वास्थ्य संस्थामा बढेको विराटनगरको कोसी अस्पतालका मेडिकल सुपरिन्टेन्डेन्ट डा चुमनलाल दासको भनाइ छ। मोरङका प्रमुख जिल्ला अधिकारी कोषहरि निरौला चिसोबाट सर्वसाधारणलाई बचाउन जिल्ला विपद् व्यवस्थापन समितिको बैठक बसेर आवश्यक निर्णय लिने तयारी भइरहेको बताउँछन्। चिसोबाट प्रभावितका लागि जिल्लामा गृह मन्त्रालयबाट १० लाख रुपैयाँ प्राप्त भएको उनको भनाइ छ। उनका अनुसार स्थानीय तह, प्रहरी एवं विभिन्न संघसंस्थालाई आआफ्नो तर्फबाट चिसो प्रभावितलाई सहयोग गर्न आग्रह गरिएको छ। शीतलहरका कारण हुन सक्ने सम्भावित क्षति रोक्न मोरङका सरकारी तथा गैरसरकारी निकायलाई सक्रिय गराउने तयारी भइरहेको निरौलाको भनाइ छ।"
रेडक्रसको उपमहामन्त्रीमा ढकाल,"काठमाडौं : नेपाल रेडक्रस सोसाइटीको रिक्त उपमहामन्त्रीमा कास्कीका दिपेन्द्रराज ढकाल मनोनित भउका छन्। ढकाल केन्द्रीय तदर्थ समितिको सदस्य थिए। नेपाल रेडक्रस सोसाइटीको पुस ९ गते बसेको केन्द्रीय कार्यसमितिको २९४ औँ बैठकले नेपाल रेडक्रस सोसाइटीको प्रचलित विधान बमोजिम कार्यभार सञ्चालन गर्ने गरी ढकाललाई मनोनयन गरेको हो। नेपाल रेडक्रसको प्रांगणमा आयोजित एक कार्यक्रमवीच उनलाई रेडक्रसका अध्यक्ष डा नेत्रप्रसाद तिम्सिनाले मनोनयनको पत्र हस्तान्तरण गरेका थिए। उपमहामन्त्रीको पदभार ग्रहण गर्दै ढकालले समुदायसँग अझ नजीक हुने गरी रेडक्रसका सेवा प्रवाह गर्न आफू लागिपर्ने बताए। पदभार ग्रहण कार्यक्रममा नेरेसोका उपाध्यक्षद्धय शर्मिला कार्की र डा विश्वकेशर मास्के, केन्द्रीय सदस्यहरु, कार्यकारी निर्देशक उमेश ढकाल र नेरेसोका कर्मचारी उपस्थित थिए। ढकालको नियुक्तिसँगै २०७७ साउन १२ गते नेपाल सरकार (मन्त्रीपरिषद) ले गठन गरेको बर्तमान तदर्थ कार्यसमितिमा सबै पदाधिकारीहरुको पद अब पूर्ण भएको नेरेसो सञ्चार निर्देशक दिव्यराज पौडेलले जानकारीबताए।"
सवडिभिजन वन कार्यालय बर्दिबासका कर्मचारी निलम्बित,"जनकपुरधाम : चुरे क्षेत्रमा पर्ने बर्दिबास१ स्थित रमतेल डाँडा सामुदायिक वनको रूख कटान प्रकरणमा सवडिभिजन वन कार्यालय बर्दिबासका सहायक वन अधिकृतसहित सात कर्मचारी निलम्बनमा परेका छन्। वन रूख कटानी कार्यको तामेली गर्ने सहायक वन अधिकृत लक्ष्मणप्रसाद यादवको टोलीलाई निलम्बन गरिएको डिभिजन वन कार्यालय जलेश्वर महोत्तरीका प्रमुख हेमन्तप्रसाद साहले जानकारी दिए। फरेस्टर सन्तोषकुमार साह, वन रक्षक राजकिशोर झा, अजयकुमार यादव, राकेश यादव, नारायण ढुंगेल र दिलीप महतो पनि निलम्बनमा परेका हुन्। वनको रूख कटान घटनाको अनुसन्धान पूरा नभएसम्मका लागि उनीहरूलाई निलम्बन गरिएको हो, वन प्रमुख साहले भने। यसैबीच, अख्तियार दुरुपयोग अनुसन्धान आयोग बर्दिबासका डीएसपी मधुकुमार थापा नेतृत्वको टोलीले आइतबार दिउँसो रूख कटान भएको क्षेत्रको निरीक्षण गरेको छ। टोलीले स्थानीय बासिन्दा, वन कर्मचारीसँग रूख कटानीको विषयमा सोधपुछ गरेको छ। सो टोलीले वनको स्थलगत मुचुल्का गरेर फर्किएको छ। नापी कार्यालय बर्दिबासले नापी गरेको आधारमा जग्गाधनी लीलामणि आचार्य र कृष्णप्रसाद गौतमलाई वन कार्यालयले १ बिघा २ कठ्ठा ११ धुरमा पर्ने १ सय वटा कुकाठका रूख कटान गर्न आदेश दिएको थियो। तर, उनीहरूले ३ बिघा १८ कठ्ठा क्षेत्रफलको ४ सय ६ वटा रूख कटान गरेर वनको जग्गा कब्जा गर्न खोजेका प्रारम्भिक अनुसन्धानबाट खुलेको जाँचबुझका लागि खटिएका सहायक वन अधिकृत बेचन ठाकुरले बताए। अवैध रूपमा रूख कटानी गरिएको र वनको जग्गाको हडप्न खोजेको भन्दै जग्गाधनी आचार्य र गौतमलाई नियन्त्रणमा लिन पक्राउ पुर्जी जारी गरिएको छ। अहिले उनीहरू फरार छन्। जग्गाधनीले २५ नम्बर बहादुरगन्ज ३ (क) कित्ता नं२ को १ बिघा २ कठ्ठा ११ धुरको लालपुर्जा डिभिजन वन कार्यालयमा पेस गर्दै त्यहाँका ३ सय ८५ जना रूख कटान गर्न गत असोज २३ मा वनसँग आदेश मागेका थिए। त्यसपछि वन, नापी, मालपोत कार्यालयको टोलीले जग्गाधनीले देखाएको जग्गाको नापी, रूखको अवस्थाबारे मुचुल्का गरेका थिए। नापी कार्यालय बर्दिबासका सर्भेक्षक तथा अमिन रामदरश राउतले जग्गाधनीको जग्गा वन क्षेत्रमा भएको ठहर्याएका थिए। यसैबीच, वन फँडानी गर्नेलाई कारबाही गर्न चासो नदिएको भन्दै चुरे तथा वन जंगल संरक्षण अभियानले प्रदेश २ को अस्थायी राजधानी जनकपुरधामा प्रदर्शन गरेको छ। उद्योग, पर्यटन तथा वनमन्त्री रामनरेश राय यादवको पुतला दहन गरिएको छ। अभियानका संयोजक सुनीलकुमार यादवको नेतृत्व टोलीले चुरे जोगाऔ भन्ने नारासहित प्रदर्शन गर्दै घटनाको सत्य, तथ्य छानबिन गर्न माग गरेको छ।"
रसियाको खोपमा नेपाल प्राथमिकतामा,काठमाडौं : स्वास्थ तथा जनसङ्ख्यामन्त्री हृदेश त्रिपाठी र नेपालका लागि रसियाका राजदूत अलेक्सइ ए नोविकोवबीच शिष्टाचार भेट भएको छ। भेटमा नवनियुक्त स्वास्थ्यमन्त्री त्रिपाठीलाई राजदूत नोविकोवले बधाइ र शुभकामना व्यक्त गरे। भेटमा नेपाल र रसियाबीचको एतिहासिक मित्र सम्बन्ध संगै वर्तमान नेपालको राजनैतिक अवस्थाबारे पनि छलफल भएको छ। राजदूत नोविकोवले नेपालाई स्वास्थ्य सामग्री सहयोग गरी कोभिड(१९ विरुद्धको लडाईंमा साथ दिने प्रतिवद्धता जनाए। साथै हाल रसियासँग संसारका १ सय ८ देशले खोप माग गरेकामा रसियाले नेपाललाई खोप उपलब्ध गराउने देशको छैठौं ९६० प्रथामिकतामा राखेको जानकारी दिय । मन्त्री त्रिपाठीले नेपाल र रसियाको सम्बन्ध अझ प्रगाढ रहने विश्वाससहित कोभिड १९ को लडाइँमा साथका लागि धन्यवाद प्रकट गरे।
"सडक दुर्घटनामा परी दुई महिनामा २१ जनाको मृत्यु , ४४ घाइते","बैतडी : जिल्लाको दोगडाकेदार गाउँपालिका ६ सित्तडका कृष्णदत्त जोशीका आँखा अझै ओभाएका छैनन् । गाउँपालिकामा सरकारी कर्मचारी भएर काम गर्ने छोरा बस दुर्घटनामा गुमाए पछि अहिले उनको परिवार नै विक्षिप्त छ । 'एकमात्र छोरा तिहारको मुखैमा भएको दुर्घटनामा गुमाए पछि हाम्रो परिवारमा ब्रजपात पर्यो । दाजुभाउजुलाई निकै समस्या भएको छ । बुहारी र नातीलाई एक्लो बनाएर गएपछि घरपरिवार नै शून्यजस्तो भएको छ, 'मृतक कविन्द्र जोशीका काका हेमराज जोशीले भने, 'मृत्यु सत्य छ । तर यस्तो मृत्यु कसैको नहोस् । परिवार नै शून्य भएको छ ।' कार्तिक २७ गते बैतडीको पाटननगरपालिका ८ खोड्पे नजिकभएको बस दुर्घटनामा ९ जनाको ज्यान गयो । दोगाडकेदार गाउँपालिकाका एकै वडाका तीनजनाको ज्यान गएपछि अहिले पनि घरपरिवार आफन्त सम्झेर रुने गर्दछन् । बैतडीमा सवारी दुर्घटनामा परी दुई महिनाको अवधिमा २१ जनाको मृत्यु भएको छ । जिल्लाका विभिन्न स्थानमा भएका सडक दुर्घटनामा परी २१ जनाको मृत्यु भएको जिल्ला ट्राफिक प्रहरी कार्यालयले जनाएको छ । गत कार्तिकदेखि अहिलेसम्म ८ वटा सवारी दुर्घटना भएको जिल्ला ट्राफिक प्रहरी कार्यालयका प्रमुख प्रहरी सहायक निरीक्षक आकाश रावलले जानकारी दिए। सबैभन्दा बढी ट्याक्टर दुर्घटनामा परेका छन् भने मानवीय क्षतिको हिसाबले बस दुर्घटनामा धेरैको ज्यान गएको छ । गएको कार्तिक १३ गते मेलौलीको हरडाखानमा ट्याक्टर दुर्घटना हुँदा एक नाबालकको ज्यान गएको थियो भने कार्तिक २२ गते दोगडाकेदारको बडियामा जीप दुर्घटना हुँदा १ जनाको मृत्यु भएको थियो । यस्तै कार्तिक २७गते राती बैतडीको पाटननगरपालिका ८ खोड्पे बजार नजिकै भएको बस दुर्घटनामा ९ जनाको ज्यानगएको थियो भने त्यसको भोलिपल्ट कार्तिक २८ गते पाटन ६ जोलाबाँजमा ट्याक्टर दुर्घटनामा चालकको ज्यान गएको थियो । यसरी हेर्दा कार्तिक महिनामात्रै बैतडीमा सवारी दुर्घटनामा १२ जनाको मृत्यु भएको थियो । यस्तै मंसिर ९ गते दशरथचन्दनगरपालिका १० बुड्डामा भएको जीप दुर्घटनामा ५ जनाको मृत्यु भयो भने पौष २ गते दोगडाकेदार गाउँपालिका वडा नं ३ घोडेधारमा ट्याक्टर दुर्घटना हुँदा चालकको मृत्यु भएको थियो । यस्तै पौष ४ गते मेलौलीनगरपालिका ९ मा भएको ट्याक्टर दुर्घटनामा परी २ जनाको मृत्यु भएको थियो । यही पौष ९ गते सुर्नया गाउँपालिका ७आलुगैरामा भएको जीप दुर्घटनामा चालकले ज्यान गुमाए। योसँगै जिल्लाभरी २ महिनाको अवधिमा २१ जनाको मृत्यु भएको छ भने ४४ जना घाइते भएका छन् । कच्ची सडक, चालकको लापरवाही अन्य विविध कारणले सवारी दुर्घटना बढ्दै गएको ट्राफिक प्रहरीको निष्कर्ष छ । चालक कारागार चलान बैतडीको खोड्पे बस दुर्घटनाका चालक विरेन्द्र कार्कीलाई पुर्पक्षका लागि कारागार चलान गरिएको छ । गत कार्तिक २७ गते खोड्पेमा भएको बस दुर्घटनामा परी ९ जनाको मृत्यु भएको थियो । सो घटनालगत्तै प्रहरीले चालक कार्कीमाथि सवारी ज्यान मुद्दा दर्ता गरेर अनुसन्धान गरिरहेको थियो । कार्कीमाथि लागेको मुद्दाको अन्तिम फैसला नहुँदा सम्मका लागिका रागार चलान गरिएको जिल्ला अदालत बैतडीका श्रेष्तेदार जनक बोहराले जानकारी दिए । कार्तिक २७ गते राती खोड्पेमा बस दुर्घटना हुँदा बैतडीका एकै वडाका ३ जनासहित ९ जनाको ज्यान गएको थियो । सो घटनामा दार्चुला, कैलाली र कञ्चनपुरका २२ जनाको ज्यानगएको थियो ।"
गरिबलाई नआओस् जाडो,"महोत्तरी : बिनादेवी सदा सुत्केरी भएको डेढ महिना पनि पुगेको छैन। पोखरीको डिलमा पराल ओछ्याएर नवजात छोरी रुबीसँग बस्छिन्। आमाछोरी दिउँसोको पारिलो घाम ताप्छन्। जहाँ घामको प्रकाश पर्छ त्यहीँ सर्छन्। महोत्तरीको गौशाला१ महलनियाँकी सदाले दिउँसो त घाम तापेर जसोतसो जाडो छल्छिन्। उनलाई रात गुजार्न हम्मे पर्छ। मुटुसम्मै छुने जाडो बढ्दो छ। तर, उनको न घर छ न त न्यायो ओढ्नेओछ्याउने नै ! पोखरी किनारमा छाप्रो बनाएर बस्नुपरेको छ। खरपत्ताले बेरा लगाएको छु। जाडो त त्यत्तिकै छ। पोखरीको पानीले झनै शरीर चिस्याउँछ। चिसोले रातभरि सुत्न सकिँदैन, उनले भनिन्, सानो भए पनि पहिला हाम्रो घर थियो। सरकारले पक्की बनाइदिने भन्यो। फुसको घर उजारेर हटाइयो। घर भत्काएको वर्षदिन भयो। गाडेको घर (रड)मा खिया लागिसक्यो। भुइँबाट घरको काम माथि उठ्नै सकेको छैन। जनता आवास कार्यक्रमअन्तर्गत प्रदेश २ सरकारको भौतिक पूर्वाधार मन्त्रालयको बजेटबाट उनको घर निर्माणाधीन छ। तर, ढिलासुस्तीले अधुरै छ। मलहनियाँका १६ घरपरिवारलाई जनता अवासले उठिबास लगाएर पोखरी डिल र सडकपेटीमा पुर्याएको छ। त्यहीमध्ये सदाको परिवार एक हो। सदालाई झरीले निथ्रुक्कै भिजायो। पुसकोे चिसोले निद्रा खलबलाइदिएको छ। रातिको जाडो छल्न नसकेर उनी घुर तापेर बिहानी घामको प्रतीक्षा गर्छिन्। दिन धुम्म भए चिसो बतास चलेर उनीको दैनिकी कठिन बन्छ। पराल ओछ्याएर सुत्छौं। पुरानो एउटा सिरक छ। त्यो पनि फाँटेको छ, उनले भनिन्, श्रीमान्ले एक हप्तामा १ हजार कमाएर ल्याउनुहुन्छ। महँगाईले आकाश छोएको छ। चामलदाल, तिमनतरकारी किन्नै पुग्दैन। ओढ्ने, ओछ्याउने कहाँबाट किन्ने ? जाडो बढेपछि छिमेकीसँग पुराना स्वेटर र भोटो मागेर छोरीलाई लगाइदिएको उनले सुनाइन्। चिसोले छोरीलाई रुघाखोकी लागेर हैरान बनायो, उनले भनिन्, हातमा रुपैयाँ छैन। कहाँबाट इलाज गराउन हस्पिटल लैजाऊँ ? खानै अभाव छ। त्यसमाथि पनि ज्यान लिने जाडो बढेको छ। हामी गरिबलाई दशै दशाले घरेको छ। उनलाई गाँस जुटाउनै मुस्किल छ। उनका पति धर्वेन्द्र गाउँकै इँटाभट्टामा काम गर्छन्। बिहानदेखि अबेर साँझ धुलो, धुवाँसँग काया खिचाउँदा साँझ चामल, दाल, तरकारी लिएर घर आइपुग्छन्। मलहनियाँ पोखरीका चारैतिर डिलमा वर र पीपलका विशाल रूख छन्। दक्षिणतर्फ डिलनजिकै कालोपत्रे भएको माईस्थानगौशालासम्सी सडक छ। सडक भएर ठूलासाना गाडीमा मानिसहरू न्यानो लुगा लगाएर २४ घण्टा हुइँकिन्छन्। डिलको उत्तरतर्फ डम्म पानी भरिएको छ। त्यसकै चिसो त खपिसक्नु छैन। त्यसमाथि शीतलहर र गाडी गुड्दाकोे स्वाई स्वाई हावाले उनको निद्रा बिथोल्छ। उनी १५ वर्षकी मात्रै भएकी छन्। गौशालाकै फलकहाँ मुसहर बस्तीमा हुर्किइन्। बुबाले मलहनियाँ गाउँका धर्वेन्द्रसँग विवाह गरिदिए। किशोरवस्था टेक्दै गर्दा गर्भवती भएकी उनी र छोरी रुबीलाई डाक्टरले पुनर्जन्म दिएका छन्। उनी प्रसूतिका लागि अस्पताल गएकी थिइन्। अवस्था गम्भीर भएर भर्ना गर्न मानेन। त्यसपछि उनलाई जनकपुर अञ्चल अस्पताल पठाइयो। त्यहाँ बल्लबल्ल मंसिर ३ गते छोरी जन्मियो। तर, जन्मिनेबित्तिकै बच्चालाई निमोनियाले छोयो। मेरा श्रीमान्ले गाउँका दुई जनासँग ५५ हजार गरी १० हजार कर्जामा लिनुभएको छ, उनले भनिन्, सयकडा ५ रुपैयाँका दरले ऋण लिएर मलाई परिवारजनले बचायो। कमाएको आम्दानीले खानै पुग्दैन। अब कसरी सावाँ र ब्याज चुक्ता गर्ने होला ? उनलाई चिसो मौसमले मात्रै सताएको छैन। गरिबीले सताएको छ। उनी आमा बन्नुअघि छिमेकीको घरमा भाँडावर्तन माझ्ने काम गर्थिन्। अब बच्चालाई राखुँ कि काम गर्न जाऊँ ? खानै पुग्दैन, उनले रुँदै भनिन्, चिसोले थरथर कपाउँछ, कसरी बाँच्ने र छोरीलाई कसरी बचाउने ? भगवान्ले बचाएसम्म बाँचिने हो नभए चिसोले लान्छ जस्तो छ।"
पाथिभरामा फैलियो डढेलो,"ताप्लेजुङ : जिल्लाको पाथीभरा मन्दिर क्षेत्रको जंगलमा लागेको डढेलो फेरि फैलिएको छ। बिहीबारदेखि लागेको डढेलो आइतबार केही नियन्त्रणमा आएपनि सोमबार बिहानबाट पुन: फैलिएको हो। आगो मन्दिरसम्मै पुगेको पाथिभरा क्षेत्र विकास समितिका कार्यकारी निर्देशक मनमणि काफ्लेले बताए । मन्दिर र आसपासका धर्मशाला जोगाउन सिम्रिक एयरको हेलिकोप्टर मगाइएको उनले बताए । हेलिकोप्टरबाट पानी हानेर मन्दिर परिसर बचाउने तर जङ्गलको आगो भने नियन्त्रणमा लिन असम्भव रहेको पाथिभराका कर्मचारी राजेन्द्र महतको भनाइ छ। आगो निभाउन पाँच दिनदेखि तीनवटै सुरक्षा निकाय, पाथिभराका कर्मचारी र स्थानीय खटिएका छन्। डढेलोले सिरिजङ्घा ३ ढांडेमा रहेको चौंरी गोठसमेत जोखिममा परेको गोठका कालू शेर्पाले बताए ।पाथीभरा जङ्गलमा लागेको आगो फैलिएपछि देखिएको धुवाँको मुस्लो । तस्बिर : रासस पाथीभरा जङ्गलमा लागेको आगो फैलिएपछि देखिएको धुवाँको मुस्लो । तस्बिर : रासस"
प्रहरीलाई नै ठगी गर्ने दुई जना पक्राउ,"काठमाडौं : प्रहरीको केन्द्रिय अनुसन्धान व्युरो (सिआईबी) ले प्रहरी कर्मचारीहरुले लगाउने पाइन्टका लागि प्रयोग हुने उलन कपडाको खरिदमा ठगी गर्ने दुई ठेकेदारलाई पक्राउ गरेको छ। सिआईबीले पर्सा वीरगंज उपमहानगरपालिका५ का क्राउन टेक्सटाइल्स इण्डष्ट्रिज प्रालिका संचालक पिताम्बर कुमार मुन्का र सोही कम्पनीका चितवन माडी नगरपालिका८ का नरेन्द्रनाथ पौडेललाई पक्राउ गरेको हो। सिआईबीका प्रमुख प्रहरी नायव महानिरीक्षक (डीआइजी) सहकुल थापाका अनुसार आर्थिक वर्ष २०७३७४ मा पाइन्टका लागि प्रयोग हुने उलन कपडा बीस हजार मिटर खरिद गर्न बोलपत्र आह्वान गरिएकोमा क्राउन टेक्सटाइल्सले प्रति मिटरको एक हजार ८२ रुपैयाँका दरले २० हजार मिटरको करबाहेकमा दुई करोड़ १६ लाख चालिस हजार खरिद गर्ने सम्झौता गरेको थियो । तर, सम्झौता बमोजिम आपूर्ति भएको सामानको गुणस्तर परीक्षण गर्ने क्रममा प्रहरी प्रधान कार्यालय, प्रबन्ध निर्देशनालयबाट क्राउन प्रतिनिधि नरेन्द्रनाथ पौडेललाई साछि राखेर राखि नमूना निकाली परीक्षण गर्न साउन ३० गते भारत पठाएको थियो। डीआईजी थापाका अनुसार दोस्रो पठक पनि ल्याबमा परीक्षणका लागि कपडा पठाउँदा कम गुणस्तरको भेटिएपछि पक्राउ गरिएको हो। पक्राउ दुवैलाई ठगी मुद्दामा अनुसन्धान भइरहेको थापाले बताए।"
पाथीभराको डढेलो निभाउँदै सिम्रिकको हेलिकप्टर,"ताप्लेजुङ : ताप्लेजुङको पाथीभरा मन्दिर परिसरमा लागेको डढेलो निभाउन सिम्रिक एयरको हेलिकप्टर प्रयोग गरिएको छ। बिहिबारदेखि सुरु भएको डढेलो सोमबार मन्दिरमै पुगेपछि हेलिकप्टर झिकाइएको थियो। हेलिकप्टरले जोर पोखरीबाट पानी ल्याएर आगो निभाएको पाथीभरा क्षेत्र विकास समितिका कार्यकारी निर्देशक मनमणी काफ्लेले बताए। मन्दिर र आसपासका धर्मशाला बचाउन अन्तिम विकल्पको रुपमा हेलिकप्टरको प्रयोग गरेका हौं, काफ्लेले भने, हेलिकप्टरले पाँच पटक पानी हालेपछि आगो मन्दिरसम्म पुग्न पाएन। विशेष प्रविधिको बकेटमा पानी ल्याएर हेलिकप्टरले आकाशबाटै पानी हानेको थियो। शनिबार बेलुकादेखि कम भएको आगो सोमबार बिहानबाट भने एक्कासी फैलिएको थियो। हावासमेत जोडले चल्न थालेपछि बढेको धुवाँको मुस्लोले पाथीभरा क्षेत्रको आकाश नै ढाकेको थियो। दिउँसो घाम चर्किएपछि भने आगोको लप्काले पाथीभराको डाँडोलाई वरिपरिबाट घेरेपछि मन्दिर जोखिममा परेको थियो। नेपाली सेना, सशस्त्र प्रहरी, नेपाल प्रहरी, मन्दिरका कर्मचारी र स्थानीयले समेत निभाउने अवस्था नभएपछि हेलिकप्टर बोलाइएको थियो। आगो मन्दिरसम्म नपुगोस् भनेर हामीले अगाडि नै अग्नीरेखा बनाएका थियौं, पाथीभराका कर्मचारी इन्द्र पौडेलले भने,दिउँसोको घाममा हावा चलेपछि रुखको टुप्पो टुप्पोबाट आगो सल्कदै मन्दिर नजिक पुग्यो, हेलिकप्टर नआएको भए निभाउन सम्भवै हुने थिएन। दुई सय ५० लिटरको बकेटमा हेलिकप्टरले पाँच पटक पानी हालेको थियो। अब मन्दिर परिसरमा खतरा नरहेको पौडेलको भनाई छ। नेपालमा पहिलो प्रयोग सिम्रिक एयरका पाइलट सुरेन्द्र पौडेलका अनुसार डढेलो निभाउन हेलिकप्टरको प्रयोग गरिएको यो पहिलो पटक हो। नेपालमा यसअघि कतै यो प्रविधिको प्रयोग भएको थिएन। हेलिकप्टरबाट पानी हालेर डढेलो निभाइएको यो पहिलो हो, पौडेलले भने, नेपालकै प्रसिद्ध आस्थाको केन्द्र पाथीभरालाई आगोबाट सुरक्षित गर्न पाउँदा आफैँलाई भाग्यशाली ठानेको छु। आगो निभाउन पाइलट पौडेलसहित चार जना तालिम प्राप्त जनशक्ति खटिएका थिए। हामीसँग विशेष प्रविधिको बकेट हुन्छ, हेलिकप्टरबाटै त्यसलाई पोखरीमा खसालेर पानी उघाउन सकिन्छ, उनले भने, त्यसपछि झुण्डाएर लगेर माथीबाटै आगो लागेको ठाउँमा खन्याउने हो। यो प्रविधिबाट आगो निभाउने तालिमप्राप्त जनशक्ति सिम्रिक एयरमा मात्रै भएको पौडेलले बताए। सिम्रिकमा ६ पाइलटसहित १५ जना यस्ता तालिमप्राप्त जनशक्ति छन्। ३ हजार ७ सय ९४ मिटर उचाईमा रहेको पाथीभरा मन्दिरमा वार्षिक ३ लाख बढी तिर्थ यात्री पुग्ने गरेको समितिको तथ्याङ्क छ। त्यसैले पनि उक्त क्षेत्रको जंगलमा डढेलो लागेपछि मन्दिरको विषयमा धेरैले चिन्ता व्यक्त गरेका थिए। मन्दिर सुरक्षित भएपनि जंगलको आगो भने नियन्त्रणमा आएको छैन। पाथीभरा मन्दिर छेउको जंगलमा भीषण डढेलो पाथिभरामा फैलियो डढेलो डढेलोले सिरिजङ्घा ३ ढांडेमा रहेको चौंरी गोठसमेत जोखिममा परेको गोठका कालू शेर्पाले बताए। त्यहाँ चार वटा गोठमा पाँच सय बढी चौंरी, याक र गाई छन्। अहिले गोठतर्फ आगो बढेको छ, सोमबार बेलुका अन्नपूर्णसँग कालुले भने, हामी गोठ र वस्तुभाउ जोगाउन लागेका छौं। त्यो क्षेत्रमा सुकेको धुपि र मालिङ्गाको जंगल भएकाले डढेलो हर्कटेसम्मै पुग्ने सम्भावना रहेको उनको भनाई छ। हर्कटेमा ५० भन्दा बढी गोठ छन्। मंगलबार जंगलको आगोसमेत निभाउने प्रयास गरिने पाइलट पौडेल बताउँछन्। मंगलबार बिहानैदेखि जंगलको आगो निभाउने प्रयास गर्छौं, उनले भने। हेलिकप्टर सुकेटार विमानस्थलमा राखिएको छ।"
२० किलो गाँजासहित टेम्पो र चालक नियन्त्रणमा,विराटनगर : लागूऔषध गाँजा लोड गरेर भारततिर लैजाँदै गरेको अवस्थामा एउटा अटो टेम्पो र त्यसका चालकलाई सशस्त्र प्रहरीले मोरङको जहदाबाट नियन्त्रणमा लिएको छ। सिटमुनि फल्स बटन बनाएर लुकाईछिपाई अवैध रुपमा गाँजा निर्यात गर्दै गरेको अवस्थामा को २ ह ४२४१ नम्बरको अटो टेम्पो नियन्त्रणमा लिएर चालक सुनसरीको बराहक्षेत्र नगरपालिका७ का ३१ वर्षीय गणेश राईलाई सशस्त्रले पक्राउ गरेको हो। सिटमुनि विशेष ढंगले फल्स बटन बनाएर लुकाएको अवस्थामा २० किलो गाँजा जहदा गाउँपालिका१ भुटाहाबाट बरामद भएको सशस्त्र प्रहरी बल मोरङका प्रमुख एसपी तीर्थ पौडेलले जानकारी दिए। टेम्पोमा ठूलो परिणामको गाँजा बरामद भएपछि चालकलाई पनि नियन्त्रणमा लिएर कारबाही अघि बढाउन आइतबार साँझ इलाका प्रहरी कार्यालय रानीको जिम्मा लगाइएको उनको भनाइ छ। प्रहरीले राईविरुद्ध लागूऔषध ऐन अन्तर्गतको मुद्दा चलाउन सोमबार म्याद थप गरेर आवश्यक अनुसन्धान अघि बढाउने तयारी गरेको छ। एसपी पौडेलका अनुसार विशेष सूचनाका आधारमा गाँजा नियन्त्रणमा लिनका लागि सशस्त्र प्रहरी बल बीओपी जहदाबाट सहायक निरीक्षकको नेतृत्वमा टोली परिचालन गरिएको थियो। टोलीले शंकास्पद रुपमा सडकमा गुडिरहेको टेम्पोलाई नियन्त्रणमा लिएर चेकजाँच गर्दा गाँजा फेला पारेको हो। प्रारम्भिक अनुसन्धानबाट नेपालको बाटो हुँदै ठूलो परिणामको गाँजा भारततिर लैजान खोजिएको पाइएको एसपी पौडेलले बताए। तत्काल सशस्त्र प्रहरीले रोक्न सकेका कारण भारततर्फ लैजाने योजना भने असफल भएको उनको भनाइ छ। पक्राउ परेका राईले टेम्पोको चालक बनेर गाँजा ओसारपसार गर्ने गरेको पाइएको एसपी पौडेलको भनाइ छ।
आयविहिन बनेका उपल्लो मुस्ताङीलाई खाद्यान्न राहत,"जोमसोम : कोभिड१९ को कारण यसवर्ष बेसी झर्न नपाई हिउँदे व्यापार व्यवसाय गुमाउन बाध्य भएका उपल्लो मुस्ताङीलाई डेढ करोड मूल्य बराबरको खाद्यान्न राहत सामाग्री वितरण गरिएको छ । अमेरिकन हिमालयन फाउन्डेसनको आर्थिक सहयोग तथा जिग्मे ग्याल्पो फाउन्डेसनको समन्वयमा उपल्लो मुस्ताङको लोमान्थाङ र लोघेकर दामोदरकुण्ड गाउँपालिकामा खाद्यान्न लगायतका सामाग्री वितरण गरिएको हो । फाउन्डेसनले उपल्लो मुस्ताङको लोमान्थाङ गाउँपालिकाका ५ सय ६० घरधुरी र लोघेकर दामोदरकुण्ड गाउँपालिकाका ५ सय ५० घरधुरीलाई राहत वितरण गरेको जिग्मे ग्याल्पो फाउन्डेसनका कोषाध्यक्ष लोप्साङ छोम्फेल बिष्टले जानकारी दिए । यस्तै उपल्लो मुस्ताङंमा जिल्ला बाहिरबाट आई ज्याला मजदुरी गर्ने मजदुरी परिवारलाई समेत खाद्यान्न सामाग्री वितरण गरिएको थियो । फाउन्डेसनका कोषाध्यक्ष बिष्टका अनुसार उपल्लो मुस्ताङको दुई स्थानीय तहको प्रत्येक वडाका स्थानीय घरधुरीलाई २५ केजीको चामल ३ बोरा, चिनी १५ केजी, दाल १५ केजी, नुन १५ केजी र खानेतेल ५ लिटर वितरण गरिएको हो । कोषाध्यक्ष बिष्टले उपल्लो मुस्ताङीको सुखदुःखमा अमेरिकन हिमालयन फाउन्डेसन नजिक रहेको बताए । उपल्लो मुस्ताङको भौगोलिक बिकटता र त्यहाँका समुदायले भोग्नु परेका समस्यामा फाउन्डेसनले हातेमालो गर्दै आइरहेको समेत बताए । फाउन्डेसनले खाद्यान्न लगायतका राहत सामाग्री स्थानीयको घरदैलोमै पुगेर वितरण गरेको बिष्टले जानकारी दिएका छन् । सदियौँदेखि जाडो समयमा बेँसी झरेर घुम्ती व्यापार गर्ने उनीहरु यसपटक कोरोना कहरकै कारण गाउँमै बस्न बाध्य छन् । उनीहरुले कहिले चीनले राहत दिने गथ्र्यो भने कहिले विभिन्न संघसस्थाले सहयोग गर्ने गरेका थिए । हिउँदे व्यापार गुमाएर गाउँमै बस्न बाध्य उपल्लो मुस्ताङीलाई गाउँमै आएर राहत वितरण गरी ठुलो गुन लगाएको लोमान्थाङ४ छोसेरका कर्मा नाम्ग्याल गुरुङले बताए । फाउन्डेसनले स्थानीय तहका जनप्रतिनिधिको रोहबरमा राहत बितरण गरेको गुरुङको भनाई छ । फाउन्डेसनले मुस्ताङमा कोरोना रोकथाम तथा उपचारका लागि आवश्यक स्वास्थ्य सामाग्री सहयोग गरेको थियो ।"
