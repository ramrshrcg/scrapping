शीर्षक,विवरण
इन्धनको मूल्य बढ्यो : पेट्रोल १०४ रुपैयाँ पुग्यो,काठमाडौं : नेपाल आयल निगमले पेट्रोलियम पदार्थको मूल्यमा वृद्धि गरेको छ। निगमले शनिबार राति १२ बजेदेखि लागू हुने गरी पेट्रोलमा प्रतिलिटर दुई रुपैयाँ वृद्धि गरेको छ। त्यस्तै डिजल र मट्टीतेलमा प्रतिलिटर साढे एक रुपैयाँ अर्थात् एक रुपैयाँ ५० पैसाले वृद्धि गरेको छ। निगमका प्रवक्ता विनितमणि उपाध्यायका अनुसार इण्डियन आयल कर्पोरेशनले पठाएको खरिद मूल्यअनुसार पेट्रोलियम पदार्थको मूल्य केही बढेर आएकाले मूल्य बढेको हो। यसअघि पेट्रोल प्रतिलिटर १०२ रुपैयाँ रहेकामा अब भने १०४ पुगेको छ। यस्तै डिजल र मट्टीतेलको मूल्य प्रतिलिटर ८८ रुपैयाँ ५० पैसा रहेकामा अब बढेर ९० पुगेको छ। निगमले हवाई इन्धन र खाना पकाउने ग्यासमा भने मूल्य वृद्धि गरेको छैन।
मुस्ताङमा यातायात ठप्प,"जोमसोम : हिमाली जिल्ला मुस्ताङ आउजाउमा समस्या भएको छ । चैत्र ११ गतेदेखि कोरोना भाइरसका कारण लकडाउनले हवाई सेवा ठप्प छ । पछिल्लो समय बेनीजोमसोम सडकमा बाढीपहिरो क्षति गरेपछि मुस्ताङ आउजाउमा समस्या थपिएको छ । लकडाउनले पोखराजोमसोम हवाई उडान ४ महिनादेखि ठप्प छ । यस्तै बेनीजोमसोम सडकखण्डअन्तर्गत म्याग्दी र मुस्ताङखण्डका दर्जनौं स्थानमा बाढीपहिरो र नदी कटानले सडकको ट्र्याक भासिएको छ । पक्की पुलमा क्षति पुगेको र कतिपय स्थानमा पूरै सडक संरचना बगाएका कारण गत असार २८ गते बेनीजोमसोमको सीधा यातायात सम्पर्क बिच्छेद भएको बेनीजोमसोमकोरला सडक आयोजनाका इन्जिनियर अश्विनीकुमार यादवले जानकारी दिए । वर्षाले धावनमार्ग र लकडाउनले हवाई सेवा सञ्चालन नभएपछि मुस्ताङका स्थानीयबासी, कर्मचारी जनप्रतिनिधि र सुरक्षा निकायको अतिआवश्कीय कामकाजमा समस्या थपिएको हो । बेनीजोमसोम सडक साविक जसरी सञ्चालन गर्न अझै ३ साता लाग्ने आयोजनाले जनाएको छ ।"
शनिबार विदेशमा अलपत्र हजार बढीको उद्धार : दुई शव ल्याइयो,"काठमाडौं : शनिबार मात्र विभिन्न देशमा अलपत्र एक हजार १४ नेपाली स्वदेश फर्किएका छन्। कोभिड१९ को जोखिमका कारण विदेशमा अलपत्र परेका उनीहरु विभिन्न एयरलाइन्सले उद्धार चार्टर्ड उडानमार्फत स्वदेश फर्किएका हुन्। त्रिभुवन अन्तर्राष्ट्रिय विमानस्थलमा आज आवागमन र प्रस्थान दुवै गरी ११ अन्तर्राष्ट्रिय चार्टर्ड उडान भएका छन्। यी उडानबाट दुई शव पनि नेपाल ल्याइएको छ। नेपाल एयरलाइन्सले दुबईबाट २६५ यात्रु र दुई बच्चा नेपाल ल्याएको छ। सोही एयरलाइन्सले कुवेतबाट १४९ यात्रु र एक बच्चा तथा दुबईबाट रियादबाट २५८ यात्रु र दुई शव नेपाल ल्याएको छ। थप नेपालीको उद्धार उडानका लागि नेपाल एयरलाइन्सका जहाज क्वालालम्पुर र दोहा उडेको विमानस्थल कार्यालयले जनाएको छ। हिमालय एयरलाइन्सले अबुधाबीबाट १४३ यात्रु र तीन बच्चा तथा दोहाबाट १५३ यात्रु काठमाडौँ ल्याएको छ। त्यस्तै इतिहाद एयरवेजले अबुधाबीबाट १३६ यात्रु र एक बच्चा नेपाल ल्याएको छ। एयर अरेबियाले सारजाहाबाट १६८ यात्रु र एक बच्चा नेपाल ल्याएको विमानस्थलले विज्ञप्ति मार्फत जनाएको छ। आइतबार पनि विभिन्न एयरलाइन्सका १३ वटा चार्टर्ड उडान गर्ने विमानस्थलको तालिका छ। आन्तरिकतर्फ छ वटा चार्टर्ड उडान भएका छन्। सीता एयरले सुर्खेत तथा मनाङ, सिम्रिक, एयर डाइनेष्टि र कैलाश एयरका हेलीकोप्टरले विभिन्न गन्तव्यमा उडान गरेको विमानस्थलले जनाएको छ। रासस"
कोरोनाले वीरगन्जमा थप एकको मृत्यु : पर्सामा मृत्यु हुने १५ पुगे,"वीरगन्ज : वीरगन्जमा कोरोनाका कारण शनिबार साँझ थप एक वृद्धाको मृत्यु भएको छ। नारायणी बयोधा अस्पतालमा उपचाररत वीरगन्ज महानगरपालिका१६ नगवाकी संक्रमित ६८ वर्षीया महिलाको शनिबार साँझ ६ बजे मृत्यु भएको कोभिड अस्पतालका चिकित्सक डा निरज सिंहले जानकारी दिए। उनमा शुक्रबार राति कोरोनाको संक्रमण पुष्टि भएको थियो। ज्वरो र निमोनिया भएपछि उपचारका लागि गत बुधबार बयोधा अस्पतालमा भर्ना भएकी महिलाको शनिबार साँझ मृत्यु भएको हो। स्वास्थ्यमा समस्या भएपछि बयोधा अस्पतालले शनिवार साँझ ६ बजे एम्बुलेन्समा राखेर कोभिड अस्पतालमा पठाएको थियो। तर कोभिड अस्पतालले संक्रमित भर्ना हुँदा मृत्यु भइसकेको डाक्टर सिंहले बताए। बयोधा अस्पतालले रिफर गरेर कोभिड अस्पतालमा बिरामी पठाएको थियो। तर हामीले बिरामी बुझदा उनको मृत्यु भइसकेको रहेछ, उनले भने, सायद उहाँको मृत्यु बाटोमै भएको हुन सक्छ। वीरगन्जमा कोरोना जितेर १८ जना घर फर्किए सिन्धुलीमा निशुल्क मास्क वितरण : नलगाउनेलाई सय रुपैयाँ जरिवाना कोरोना अपडेट : स्वास्थ्य मन्त्रालयको पत्रकार सम्मेलन (लाइभ) कोरोना संक्रमितको संख्या २० हजार नाघ्यो २४ घण्टामा कुन जिल्लामा कति संक्रमित ? १७ दिनमा १० को मृत्यु : २४ घण्टामा सांसदसहित ६४ संक्रमित यसअघि बयोधा अस्पतालमै शुक्रबार बिहान मृत्यु भएकी वीरगन्ज१६ नगवाकै ५० वर्षीया मृतक महिलामा शुक्रबार राति संक्रमण पुष्टि भएको थियो। दुई दिनमा बयोधा अस्पतालमै दुई संक्रमीतको मृत्यु भएको छ। योसँगै वीरगन्जमा कोरोनाका कारण मृत्यु हुनेको संख्या १५ पुगेको छ। साउनमा मात्रै ११ जनाको मृत्यु भइसकेको नारायणी अस्पतालका प्रमुख मेडिकल सुपरिटेन्डेन्ट (मेसु) डाक्टर मदन उपाध्यायले जानकारी दिए। साउनमा मृत्यु भएका ११ जना सबै वीरगन्जकै स्थानीय हुन्। साउन अघि वीरगन्जको अस्पतालमा मृत्यु भएका ४ जना मध्ये २ जना बाराका र १ जना रौतहटका हुन्। जेठ ३१ गते वीरगन्जको घण्टाघरमा वेवारिसे भेटिएका एक संक्रमित शवको भने पहिचान भएको छैन।"
अनशनरत युवाको माग सम्बोधन गर्न देउवाको आग्रह,"काठमाडौं : नेपाली कांग्रेसका सभापति शेरबहादुर देउवाले वसन्तपुरमा अनशनरत युवाको माग तत्काल सम्बोधन गर्न सरकारलाई आग्रह गरेका छन् । शतप्रतिशत पीसीआर परीक्षणको माग राख्दै १५ दिनदेखि अनशनरत इनफ इज इनफ का अभियन्तालाई शनिबार वसन्तपुरमा भेटेर उनले अनशनकारीको माग सरकारले तत्काल सम्बोधन गर्नुपर्ने बताएका हुन् । अनशनकारीको मागप्रति हाम्रो पार्टीको ऐक्यबद्धता छ, मान्छेलाई मर्न दिन हुँदैन, वर्तमान सरकारले तुरुन्तै आफ्नो मान्छे पठाएर अनशनमा बसेका युवालाई बचाउनुपर्छ, उनले भने, सरकारले शान्तिपूर्ण आन्दोलनकारी माथि धरपकड गर्न खोजेको छ, म यसको घोर भत्र्सना गर्छु । प्रमुख प्रतिपक्षी दलका नेतासमेत रहेका देउवाले सरकार जनताको स्वास्थ्यमाथि गम्भीर हुनुपर्ने उल्लेख गरे । कांग्रेस नेता कृष्णप्रसाद सिटौलाले १५ दिनदेखि अनशनमा बस्दै आएका युवाले उठाउँदै आएको माग देश र जनताको हितमा रहेको बताए। सरकारले आफ्ना प्रतिनिधि पठाएर मागलाई तत्काल सम्बोधन गर्नुपर्छ, उनले भने । यसअघि कांग्रेस नेता प्रकाशमान सिंह, पूर्वमन्त्री नविन्द्रराज जोशीलगायतले अनशनरत युवालाई भेटेर स्वास्थ्य अवस्थाबारे जानकारी लिएका थिए । शतप्रतिशत पीसीआर परीक्षण हुनुपर्ने, क्वारेन्टिनको अवस्था सुधार गर्नुपर्नेलगायतका माग राख्दै आएका अभियन्तासँग सरकारले गत असार २३ गते लिखित प्रतिबद्धता जनाए पनि अहिलेसम्म कार्यान्वयन नभएको अनशनकारीको भनाइ छ । रासस"
"कोरोना कहरमा इद : अंकमाल होइन, टाढैबाट अदाब","राजविराज : सप्तरीको शम्भुनाथ नगरपालिका२ की महक र मौसमी प्रविण बिहान सबेरै उठे। अरु दिनभन्दा बढी उत्साहित ८ वर्षीया महक र ५ वर्षीया मौसमी दुबैले नुहाएर नयाँ कपडा लगाए। कपाल कोरी चिटिक्क परे। नवाज पढेपछि एक अर्कालाई टाढैबाट अदाब गरे। इस्लाम धर्मावलम्बीहरुको शनिबार परेको बकर इद (इदुल जोहा) पर्वमा अरुले झै उनीहरुले पनि आफ्नै घरमा नवाज पढे। कोरोना भाइरसले विश्वभर कहर मच्चाइरहेका कारण अरुले झै उनीहरुले पनि एकापसमा अङ्गालो मारेनन, हात मिलाएनन, एक अर्कालाई झुकेर आदर र सम्मान गर्दै अदाब गरे। ठूला मानिसले जेजस्तो गरेको देख्छन्, बालबालिकाहरुले त्यस्तै त गर्ने हुन् प्रविणका बुवा अनवर अली भन्छन्, ठूला मानिसहरुले पहिले इदको शुभकामना आदानप्रदान गर्दा अंकमाल गर्थे, हात मिलाउँथे, बालबालिकाले त्यसै गर्थे, अहिले ठूला मानिसहरुले अंकमाल गर्न र हात मिलाउन छाडेर अदाब गर्न लागेपछि बालबालिका पनि त्यसै गर्छन्। कोरोना भाइरसका कारण विश्वभर नयाँ चलन नै सुरु भएको छ। टाढैबाट नमस्ते वा अदाब गर्ने। अहिलेसम्म २१५ देशमा फैलिइसकेको कोरोना भाइरसका कारण हात मिलाउँदा र अंकमाल गर्दा सजिलै संक्रमण बढ्ने खतरा हुन्छ। त्यसैले मानिसहरुले नमस्ते वा अदाब गरेर एकअर्कालाई अभिवादन गरिरहेका छन्। कोरोनाको कहरले अकंमाल गर्दै शुभकामना आदान प्रदान गर्ने र हात मिलाउने प्रचलन हटेको राजविराज २ का समिम अहमदले बताए। मान्यजनलाई आदर सम्मान गर्न झुकेर गरिने नमस्कार र अदाब नै राम्रो चलन भएको उनी बताउँछन्। कोरोना महामारीका कारण मस्जिद, मदर्सा, धार्मिकस्थलमा ठूलो सङ्ख्यामा भेला भएर तथा इष्ट मित्रलाई घरमा बोलाएर बकर इद पर्व मनाउन नपाएपछि घरपरिवारका सदस्य मिलेर मनाएको सप्तकोशी नगरपालिका२ का वडा सदस्य जाहिर हुसेनले बताए। तिहारमा साथीहरुको दिदीसँग भाइटीका लगाउने हुसेन इस्लाम धर्मावलम्बीको ठूलो पर्वमा पाहुनालाई बोलाउन नपाएकोमा खिन्न देखिन्थे। पहिलो ठूलो पर्व इद राम्रोसँग मनाउन नपाएका हुसेनले देशमा लकडाउन खुलेपछि दोस्रो महान् पर्व बकर इदमा साथीभाइ, छिमेकीलाई बोलाएर मनाउने आशा गरेका थिए। पछिल्लो दुई साता यता सप्तरीमा संक्रमितको सङ्ख्यामा वृद्धि भएपछि र समुदायमा कोरोना फैलिए पछि सप्तरीको राजविराजमा लागेको निषेधाज्ञा र विभिन्न स्थानीय तहमा लागेको लकडाउनका कारण सप्तरीका इस्लाम धर्मावलम्बीले घरमै बकर इद पर्व मनाउनु परेको उनले बताए। कोरोना भाइरसको संक्रमण फैलिन सक्ने भएकाले मुस्लिम आयोग, स्थानीय तह र स्थानीय प्रशासनले विज्ञप्ति र सूचना जारी गरी घरमै बसेर सुरक्षित रुपमा बकर इद मनाउन आह्वान गरेकाले बजार सुनसान रहेको प्रवेज अन्सारीले बताए। कोरोना भाइरस संक्रमणको जोखिमका कारण राजविराज, शम्भुनाथ, कञ्चनरुप नगरपालिका राजगढ, अग्नीसाइर कृष्णसवरण, विष्णुपुर गाउँपालिकामा स्थानीय तहले लकडाउन कडा पारेको छ। स्थानीय प्रशासनले पनि बकर इद, रक्षा बन्धनमा भेला, जमघट हुन रोक लगाएको छ। धेरै जनाले घरमै बकर इद पर्व मनाउँदा राजविराज नगरपालिका ४ स्थित जामे मस्जिद र ग्रामीण क्षेत्रका मस्जिदमा फाटफुट पुरुषले नमाज पढे। तीन हजारसम्म अटाउन सक्ने जामे मस्जिदमा सामाजिक दूरी कायम गरी ६०६० जनाका दरले दुई सिफ्टमा इमामसँग नमाज पढिएको राजविराज ४ का शेरु खानले बताए। जिल्ला भरीकै इस्लाम धर्मावलम्बी आउने जामे मस्जिदमा राजविराज ४ का सिमित वडावासीले नमाज पढेको र धेरैले घरमै नमाज पढेको सरफराज अन्सारीले बताए। नमाज पढेपछि एक आपसमा अंकमाल गर्दै हात मिलाएर शुभकामना आदान प्रदान गर्ने चलन भने हटेको अन्सारीले बताए। कोरोना भाइरस संक्रमणको जोखिमका कारण साथीभाइ, इष्टमित्र, अतिथिलाई बोलाउन नपाए पनि कुर्बानी (बलीदान) को मासु तीन भागमा बाँडेर खाएको उनीहरुले बताए। राजविराजका व्यापारी फैयाज अन्सारीका अनुसार नमाज पढेर आएपछि हुने खानेले खसीको बली दिए। बली दिइएको खसीको मासुलाई तीन भाग लगाई एक भाग जुनसुकै धर्मका भएपनि गरिब एवं विपन्न परिवारलाई, अर्को एक भाग जसको घरमा बली दिइएन त्यस्ता छिमेकी, इष्टमित्रलाई र तेस्रो भाग परिवार बसेर खाएको अन्सारीले बताए। सलामी वापत बालबालिकाले पनि ठूला मानिसबाट आर्शिवाद स्वरुप दक्षिणा पाउने गरेको राजविराज९ का हिरा खानले बताए। इदुल फित्र अर्थात् रमजान पर्वको ७० औं दिनमा बकर इद मनाउने धार्मिक विधि अनुसार मुस्लिम धर्मावलम्बीले बिहानै स्नान गरी नजिकैको मस्जिद वा इदगाहमा गई सामूहिक नमाज पढने चलन छ। अरु दिन घरमै स्वयम् बसेर नमाज पढे पनि इद, बकर इद र शुक्रबारको नमाज भने धार्मिक गुरु (मौलाना), जानकार इमामसँग पढनु पर्ने हुन्छ। धार्मिक मान्यताका आधारमा हिजरी संवत अनुसार १४३९ वर्ष पहिले निसन्तान इब्राहिम अलि सलामले सन्तान प्राप्तिका लागि अल्लाहसँग मन्नत (प्रार्थना गर्दै आर्शिवाद) मागेका थिए। अल्लाहका नवी (दूत) इब्राहिमले ९० वर्षको उमेरमा पत्नी हाजराबाट प्राप्त गरेको छोरा इस्माइल अलेह सलामलाई कुर्बानी (बलिदान) गर्न तयार भएको सम्झनामा यो पर्व मनाउन थालिएको इस्लामी संघ नेपालको सप्तरी अध्यक्ष कलिम खानले जानकारी दिए। अल्लाहको आदेशमा इब्राहिमले आफ्ना छोरालाई बलिदान गर्न खोज्दा अल्लाह प्रशन्न भएर इस्माइलको कुर्बानी नभएर स्वर्ग (जनन्त) मा पालिएका दुम्बा (भेडा)को कुर्बानी दिन लगाएको धार्मिक मान्यता छ। यसैकारण अहिलेसम्म कुर्बानी गर्ने प्रचलनलाई कायम राखेको इस्लाम धर्मावलम्बीको भनाइ छ। अल्लाहले सन्तानको सुख दियो भने कुर्बानी गर्ने इब्राहिमको प्रतिबद्धता थियो। सोहीअनुरुप अल्लाहले निजको परीक्षास्वरुप सपनामा सबैभन्दा प्रियलाई कुर्बानी गर्नुपर्छ भनेका थिए। इब्राहिमले सबैभन्दा प्यारा छोरालाई नै कुर्बानी गरी अल्लाहलाई राजी गर्न चाहे पछि उनको परीक्षण सफल सावित भएको भन्दै अल्लाहले कुर्बानी गर्ने स्थानमा मानिसको होइन त्यही जन्नत (स्वर्ग)मा पालिएर आएका दुम्बाको कुर्बान (बलि) गर्न भनेको धार्मिक विश्वास छ।"
सशस्त्र प्रहरीका १७ जनामा कोरोना पुष्टि,"इलाम : इलामको सदरमुकाममा रहेको सशस्त्र प्रहरी बलको हेडक्वार्टर नम्बर १ गणका १७ जनामा शनिबार कोरोना पुष्टि भएको छ। स्वास्थ कार्यालय इलामले विराटनगरस्थित प्रदेश प्रयोगशालामा ४० जनाको स्वाब नमुना पठाइएकामा १७ जनाको रिपोर्ट पोजिटिभ आएको कोभिड १९ फोकल पर्सन विमल बरालले जानकारी दिए। यस अघि १० जनाका पोजिटिभ रिपोर्ट आएको थियो। पछिल्लो पटक थपिएका १७ जनासँगै इलाममा सशस्त्र प्रहरीका २७ जनामा पोजिटिभ देखिएको छ। थप ४० जनाको स्वाब संकलनको तयारी भइरहेको सशस्त्र प्रहरी गणले जनाएको छ। फोकल पर्सन बरालका अनुसार ४० जनाको आइतबार स्वाब संकलन गर्ने तयारी गरिएको छ। पोजिटिभ देखिएका सबैलाई थप उपचारको लागि मोरङस्थित गोठगाउँ पठाउने तयारी गरिएको छ। यस अघि साउन ११ मा ५ र साउन १६ मा ५ जनामा गणभित्रै कोरोना पुष्टि भएको थियो। अहिलेसम्ममा इलाममा कोरोना पुष्टि हुनेको संख्या ५७ जना पुगेको छ। बरालका अनुसार अस्पतालका कर्मचारी, स्वास्थकर्मी, कोरोना संक्रमणको संखा लागेका ४२ र कन्ट्रयाक ट्रेसिङ गरिएका ४७ जनाको रिपोर्ट आउन बाँकी छ। आवश्यकता अनुसार शंकास्पदको स्वाब संकलनको काम जारी रहेको उनले बताए।"
१७ दिनमा १० को मृत्यु : २४ घण्टामा सांसदसहित ६४ संक्रमित,"वीरगन्ज : वीरगन्जमा कोरोना भाइरस (कोभिड१९) का कारण साउनका १७ दिनमा १० जनाको मृत्यु भएको छ। कारोनाको महामारी सुरु भएयता वीरगन्जमा १४ जनाको मृत्यु भएकोमा, साउनमा मात्रै १० जनाको मृत्यु भइसकेको नारायणी अस्पतालका प्रमुख मेडिकल सुपरिटेन्डेन्ट (मेसु) डाक्टर मदन उपाध्यायले जानकारी दिए। साउनमा मृत्यु भएका १० जना सबै वीरगन्जकै स्थानीय हुन्। साउन अघि वीरगन्जको अस्पतालमा मृत्यु भएका ४ जना मध्ये २ जना बाराका र १ जना रौतहटका हुन्। जेठ ३१ गते वीरगन्जको घण्टाघरमा वेवारिसे भेटिएका एक संक्रमितको शवको भने अहिलेसम्म पहिचान खुलेको छैन। साउन १६ गते वीरगन्ज १६ नगवाकी ५० वर्षीया महिलाको नारायणी बयोधा अस्पतालमा उपचारका क्रममा मृत्यु हो। निमोनीयाको समस्या भएपछि साउन १५ गते बयोधा अस्पतालको आइसीयूमा भर्ना भएकी ती महिलाको उपचारका क्रममा शुक्रबार बिहान १० बजे मृत्यु भएको थियो। शुक्रबार बिहानै उनको मृत्यु भएको भए पनि उनमा कारोना संक्रमण भएको पुष्टि भने शुक्रबार राति मात्रै भएको नारायणी अस्पतालका मेसु उपाध्यायले जानकारी दिए। मृत्यु हुनु अघि नै उपचारका क्रममा शुक्रबार ती महिलाको स्वाब संकलन गरेर नारायणी अस्पतालको प्रयोगशालामा पठाइएको थियो। शुक्रबार राति प्रयोगशालाबाट प्राप्त ६४ जनाको पोजेटिभ रिपोर्ट आएको थियो। त्यसमा ती महिलाको पनि नाम थियो, उपाध्यायले भने , महिलाको मृत्युको कारण कोरोना नै रहेछ। एकै दिन चारको मृत्यु : कोरोनाले ज्यान गुमाउनेको संख्या ५६ पुग्यो दार्चुलामा थप १६ जनामा कोरोना संक्रमण पुष्टि नवलपरासीमा समुदायस्तरमा कोरोना परीक्षण सुदूरपश्चिम प्रदेशमा एकै दिन थपिए ११३ जना कोरोना संक्रमित पर्सामा सांसदसहित थप ६४ जनामा संक्रमण पुष्टि वीरगन्जमा कोरोना जितेर १८ जना घर फर्किए सिन्धुलीमा निशुल्क मास्क वितरण : नलगाउनेलाई सय रुपैयाँ जरिवाना कोरोना अपडेट : स्वास्थ्य मन्त्रालयको पत्रकार सम्मेलन (लाइभ) कोरोना संक्रमितको संख्या २० हजार नाघ्यो २४ घण्टामा कुन जिल्लामा कति संक्रमित ? वीरगन्जमै गत बिहीबार (साउन १५ गते) एकै दिन तीन जनाको र बुधबार (साउन १४ गते) २ जनाको कारोनाका कारण मृत्यु भएको थियो। वीरगन्जको गण्डकस्थित कोभिड अस्पतालमा शनिबार साँझसम्म ५९ जना संक्रमितको उपचार भइराखेको छ। उपचार गराइराखेका मध्ये चार जना आइसीयूमा रहेको अस्पतालका डा उदयनारायण सिंहले जानकारी दिए। कोभिड अस्पतालमा भर्ना रहेका ५९ संक्रमित मध्ये आधा भन्दा बढीमा संक्रमणको लक्षण देखिएको उनले बताए। सिंहले भने, ५९ मध्ये ३०३२ जना लक्षण देखिएका बिरामी छन्। साउन यता संक्रमण पुष्टि भइरहेका संक्रमित मध्ये २० प्रतिशत भन्दा बढिमा कोरोनाको लक्षण देखिएको उनले बताए।"
एनआरएन विश्व ज्ञान सम्मेलन असोजमा,"काठमाडौं : गैरआवासीय नेपाली संघले दोश्रो एनआरएन विश्व ज्ञान सम्मेलन आयोजना गर्ने भएको छ। असोज २३ देखि २५ गतेसम्म हुने सम्मेलनले विदेशमा रहेका र विदेशबाट फर्किएका नेपालीको ज्ञान, सीप र बौद्धिकतालाई नेपालको विकास एवं समृद्धिका लागि प्रयोगमा ल्याउन सघाउ पुग्ने बताइएको छ। कोरोना भाइरस (कोभिड १९) सक्रमणबाट विश्व अर्थतन्त्र धरासायी बनेको बेला लाखौं मानिस बेरोजगार भएका छन्। कोरोनाका कारण हजारौं श्रमिक स्वदेश फर्किएकाले सम्मेल उनीहरुको व्यवस्थापन र उद्यमशीलताको विकास टेवा पुर्याउन लक्षित हुनेछ। कोरोनाले नेपालमा पारेको प्रभाव, कोरोना पश्चात् विश्वभर चालिएका कदम र नेपालले अवलम्बन गर्नुपर्ने रणनीतिमा सम्मेलन केन्द्रित हुनेछ। संयुक्त राष्ट्रसंघको दिगो विकासको लक्ष्य र नेपाल सरकारको १५ औं पञ्चवर्षीय योजनाका विषयमा विज्ञले सम्बन्धित विषयमा कार्यपत्र समेत प्रस्तुत गर्नेछन्। गैरआवासीय नेपाली संघ र सरकारको सहकार्यमा हुन लागेको यस सम्मेलनमा ४ प्लेनरी सेसन र १५ सिम्पोसियम सेसनको आयोजना हुने छ। सम्मेलनमा गैरआवासीय नेपाली विज्ञ, नेपालका विज्ञ, र नेपालसँग जोडिएका विदेशी विज्ञका दुई सयभन्दा बढी कार्यपत्र प्रस्तुत हुनेछन्। सम्मेलनपश्चात् श्वेतपत्र जारी गरी सरकारलाई बुझाउने संघले जनाएको छ। सम्मेलनको संघका महासचिव हेमराज शर्मा संयोजक र सहसंयोजक डा हरिप्रसाद दाहाल छन्। सम्मेलन आयोजनाका लागि विभिन्न सल्लाहकार सम्मिलित समिति समेत गठन गरिएको छ। सम्मेलनमा कोभिड१९ इम्प्याक्ट अन नेपाल्स इकोनोमिक एण्ड पाथ अफ रिकभरी, प्रिपेरेशन फर पानडामिक एण्ड नेचुरेल डिजास्टर, रिसर्च, इनोभेसन एण्ड कमर्शलाइजेशन विषयमा कार्यपत्र प्रस्तुत हुनेछन् । त्यस्तै एग्रिकल्चर एण्ड फुड सेक्युरिटी, वायोमेडिकल टेक्नोलोजिस, फिनान्सियल इन्भेष्टमेण्ट, लिभिराजिङ फिनटेक फर इकोनोमिक ट्रान्सफरमेशन, इन्फरमेशन एण्ड कम्युनिकेशन टेक्नोलोजी, इनोभेसन एण्ड स्टारटप्स, इन्टरसेक्सन इन नेचुरल साइन्सेज, लाइफ एण्ड हेल्थ साइन्सेज शीर्षकमा कार्यपत्र प्रस्तुत हुने संघले जनएको छ। त्यस्तै फिजिकल इन्फ्रास्ट्रक्चर डेभलपमेन्ट, पब्लिक हेल्थ एण्ड पानडेमिक मिटिगेशन, सोसल साइन्सेज, सस्टेनेवल इनर्जी, सस्टेनेवल इन्भाइरनमेण्ट, अर्वान डेभलपमेन्ट र भोकेशनल एजुकेशन शीर्षकमा आफ्ना अवधारणापत्र प्रस्तुत हुने छन्।"
"वीरगन्जमा थप एकको संक्रमितको मृत्यु, साउनमा १० जनाको मृत्यु","वीरगन्ज : वीरगन्जमा कोरोना भाइरस (कोभिड१९) संक्रमणबाट शनिबार थप एक जनाको मृत्यु भएको छ। वीरगन्जस्थित नारायणी बयोधा अस्पतालमा उपचारका क्रममा वीरगन्ज १६ नगवाकी ५० वर्षीया महिलाको कोरोनाकै कारण मृत्यु भएको हो । निमोनियाको समस्या भएपछि साउन १५ गते बयोधा अस्पतालको आइसीयूमा भर्ना भएकी ती महिलाको उपचारका क्रममा शुक्रबार बिहान १० बजे मृत्यु भएको थियो । शुक्रबार बिहानै उनको मृत्यु भएको भएपनि उनमा कारोना संक्रमण भने शुक्रबार रातिमात्र पुष्टि भएको नारायणी अस्पतालका मेडिकल सुपरिटेन्डेन्ट डाक्टर मदन उपाध्यायले जानकारी दिए। मृत्यु हुनु अघि नै उपचारका क्रममा शुक्रबार ती महिलाको स्वाब संकलन गरेर नारायणी अस्पतालको प्रयोगशालामा पठाइएको थियो। शुक्रबार राति प्रयोगशालाबाट प्राप्त ६४ जनाको रिपोर्ट पोजिटिभ आएको थियो। त्यसमा ती महिलाको पनि नाम थियो, उपाध्यायले भने । योसँगै कारोनाका कारण वीरगन्जमा मृत्यु हुनेको संख्या १४ पुगेको छ। वीरगन्जमै गत बिहीबार (साउन १५ गते) ३ जनाको र बुधबार (साउन १४ गते) २ जनाको मृत्यु भएको थियो। वीरगन्जमा कोरोनाका कारण साउनमा मात्रै १० जनाको मृत्यु भइसकेको छ। पर्साका सहायक प्रमुख जिल्ला अधिकारी ललित बस्नेतका अनुसार वीरगन्जमा कोरोनाका कारण अहिलेसम्म मृत्यु भएका १४ संक्रमित मध्ये पर्साका १०, बाराका २ र रौतहटका १ जना हुन्। वीरगन्जमा जेठ ३१ गते वेवारिसे भेटिएका एक संक्रमितको शव भने अहिलेसम्म पनि पहिचान खुल्न सकेको छैन्।"
प्रमुख प्रशासकीय अधिकृत १४ लाखसहित पक्राउ परेपछि,"दाङ : दाङको तुलसीपुर उपनगरपालिकाका प्रमुख प्रशासकीय अधिकृत कृष्णकान्त उपाध्यायलाई १४ लाख ४८ हजार ७ सय ९६ रुपैयाँसहित अख्तियार दुरुपयोग अनुसन्धान आयोगले नियन्त्रणमा लिएको छ। स्रोत नखुलेको अवैध रकम लिएर दाङबाट काठमाडौँ डिहेको सूचना आधारमा आयोगको टोलीले उपाध्ययलाई शुक्रबार साँझ नागढुंगा नाकाबाट नियन्त्रणमा लिएको जनाएको छ। अख्तियार दुरुपयोग अनुसन्धान आयोगको टोलीले उपाध्याय चढेको सरकारी गाडी बा २ झ ४०९९ नम्बरलाई चेकजाँच गर्दा निजको साथबाट स्रोत नखुलेको नगद १ लाख २४ हजार ७५० र फिक्स डिपोजिट तथा बैंक डिपोजिट १३ लाख २४ हजार ४६ रुपैयाँको रसिद बरामद गरिएको आयोगमा प्रवक्ता तारानाथ अधिकारीले जानकारी दिए। उनलाई अहिले अनुसन्धानका लागि अख्तिायारको हिरासतमा राखिएको छ। उपमहानगरका प्रमुख प्रशासकीय अधिकृत स्रोत नखुलेको रकमसहित आयोगको नियन्त्रणमा परे पछि उपमहानगरका कर्मचारी र जनप्रतिनिधिमा हंगामा भएको छ। स्रोतका अनुसार केही कर्मचारी र जनप्रतिनिधिको नाम समेत त्यो काण्डमा जोडिएको छ। नगरमा भएका पूर्वाधार निर्माणका काम र क्रसर, ढुङगागिटी लगायतको क्षेत्रबाट ठेकेदारबाट रकम असुेलेको हल्ला नगर भित्र चल्न थालेको छ। केही दिन अघि मात्रै महानगरपालिकाको १८ नम्बर वडामा ठेकेदारबाट कमिसन असुलेको विषय सार्वजनिक भएको थियो। कर्मचारीलाई गलत व्यवहार गर्दा प्रमुख प्रशासकीय अधिकृत अख्तियारको फन्दामा परेको कर्मचारी बताउँछन्। केहि दिन अघि मात्रै नगरमा रहेका करार कर्मचारीको नियुक्ती नविकरण विवाद र स्थानीय कर्मचारीको बढुवा विवादमा प्रमुख प्रशासकीय अधिृकत मुछिएका थिए। लामो समयदेखि करारमा कार्यरत कर्मचारीमा उपाध्यायको ज्यादती बढिरहेको एक कर्मचारीले बताए। उनले दशकदेखि नगरमा करारमा काम गर्दे आएका कर्मचारीको करार सम्झौता नवीकरण नगर्ने भएपछि केही कर्मचारी कार्यालय आउनै छोडेका थिए। कार्यविधि बनाएर स्थानीय कर्मचारीको बढुवाको तयारी भए पनि उपाध्यायले गलत नियतले प्रक्रिया नै रोकिदिएको कर्मचारीको गुनासो छ। दोशी उम्कनु हुँदैन : नगरप्रमुख तुलसीपुर उपमहानगरपालिकाका प्रमुख प्रशासकीय अधिकृत कृष्णकान्त उपाध्यायलाई स्रोत नखुलेको अस्वभाविक रकमसहित अख्तियारको टोलीले पक्राउ गरेको घटनाप्रति तुलसीपुर उपमहानगरपालिकाका नगर प्रमुख घनश्याम पाण्डेले गम्भीर ध्यानाकर्षण भएको बताएका छन्। निर्वाचित भएर आएदेखि नै भ्रष्टाचारमा शून्य सहनशीलताको नीति अनुसार काम गरिरहेकोमा अचानक प्रमुख प्रशासकीय अधिकृत जस्तो व्यक्तिबाट स्रोतबिहीन मोटो रकम जफत हुनु दुखदायी कुरा भएको नगर प्रमुख पाण्डेले राजी गरेको विज्ञप्तिमा उल्लेख छ। राज्य या सर्वसाधारण जनताबाट कसैले पनि कुनै बहानामा अनियमितता गरेर रकम लिनु हुँदैन भन्ने हाम्रो दृष्टिकोण र प्रतिवद्धता हो। उपमहानगरपालिमा हामी आएको यो ३ वर्षको बीचमा हामीले कुुनै पनि भ्रष्टाचारजन्य घटनाको सामना गर्नुपरेको थिएन, विज्ञप्तिम भनिएको छ। उनले घटनाले दुःखी र चकित तुल्याएको बताएका छन्। नगर प्रमुख पाण्डेले यसप्रकारका अन्य घटनामा कोही कर्मचारी, सेवाग्राही, व्यवसायी वा जनप्रतिनिधि जो कोहीको पनि संलग्नता देखिए आवश्यक छानबिन र कारबाहीका लागि अनुरोध गर्दे आवश्यक परेमा सहयोग गर्ने प्रतिवद्धता समेत व्यक्त गरेका छन्। उनले नगरबासी सबैलाई दुःखी बनाउने यसखालको घटनाका बारेमा कुनै पनि आग्रह र पूर्वाग्रह नराखी अनुसन्धान हुने बताए।"
खराब कार्य गर्नेलाई कुकुर नभनौं,"कुकुर मानिसको सामिप्यमा रहेको इतिहास लामै छ। मानिस र कुकुर दुवैमा जङ्गली स्वभावको अवशेष बाँकी नै छ। कुकुर र मानिसबीच केही समानता भएरै नजिएको हुनुपर्दछ। सर्वश्रेष्ठ प्राणी मानिएको मानिसको विश्वस्त सुरक्षा सहयोगीको भूमिका निर्वाह गर्ने भएकाले कुकुर अन्य जीवको तुलनामा मानवको प्रिय छ। कुकुरलाई दुई समूहमा विभाजन गर्न सकिन्छ; रैथाने र विकासे। रैथाने जातको कुकुरलाई नश्ल सुधार गरी अन्य जातका कुकुरहरू विकास गरिएको हो। मानिसले विकासे कुकुरलाई तालिम दिएर कठिन कार्यहरू गराउन सफल भएका छन्। मानिसले विभिन्न उद्देश्यका लागि कुकुर पालेका छन्। कुकुर पालनको आधारमा तीन किसिमका छन्ः निजी, सामुदायिक र सरकारी। निजी कुकुरहरू घरपालुवा हुन्। यी कुकुरहरू व्यक्तिगत लगानीमा पालिएका हुन्छन्। घरको शोभा, सुरक्षाका लागि कुकुर पालिएका हुन्छन्। यिनीहरूको काम, कर्तव्य सीमित हुन्छ। घरका सदस्यहरूको चाप्लुसी गर्ने र सुरक्षाका लागि भुकिरहने। सामुदायिक कुकुरहरू समुदायको स्रोतसाधनको उपयोग गरी जीवनयापन गर्ने गर्छन्। यिनीहरू बढी स्वतन्त्र र आत्मनिर्भर हुन्छन्। आफ्नो गाँसबासको जोहो स्वयम् गर्छन्। यिनीहरूलाई हेपेर भुस्याहा कुकुर भनिए पनि सामुदायिक अथवा टोले कुकुर भन्नु नै उपयुक्त हुन्छ। यिनीहरूको कार्यक्षेत्र फराकिलो हुन्छ। आफू बस्ने टोल वा समुदायको सुरक्षाको अभिभारा लिएका हुन्छन्। राति जब मानिसहरू घरमा आराम गरिरहेका हुन्छन्, टोले कुकुरहरू स्वयंसेवक, सुरक्षाकर्मीझैं ड्युटीमा तल्लीन हुन्छन्। पूर्ण रुपमा चेकजाँज गरिरहन्छन्। रातभर कर्तव्य पालनमा तदारुकताका साथ लागि रहन्छन् तर निजी कुकुरहरू मालिकसँगै आराम गरिरहेका हुन्छन्। सरकारी कुकुरहरू विशेष किसिमका हुन्छन्। विशेष किसिमका तालिम प्राप्त हुन्छन् र सोहि अनुसारको कार्य सम्पादन गर्न लगाउँछन्। बम तथा हातहतियार पत्ता लगाउने, अपराधी पत्ता लगाउने, चेकजाँच आदि प्रमुख कार्यहरू गर्न यस्ता कुकुरहरू नियुक्त गरिएका हुन्छन्। यी कुकुरहरूलाई उचित हेरचाह गर्नका लागि कर्मचारीहरू हुन्छन्। ती कर्मचारीहरूले कुकुरहरूलाई सम्मानित किसिमले हेरचाह गर्ने गर्छन्। कर्मचारीझैं कुकुरलाई पनि तह अनुरुप सरकारले तलब सुविधा व्यवस्था गरेको हुन्छ। उच्च ओहोदाका व्यक्तिहरू जस्तैः राष्ट्रपति, प्रधानमन्त्री, नेता, राष्ट्रिय, अन्तर्राष्ट्रिय व्यक्तित्वहरूको सुरक्षा व्यवस्थापन गर्दा यी कुकुरहरूको भूमिका विश्वसनीय र महत्त्वपूर्ण हुन्छ। बम विस्फोट र हत्याजस्ता घटनाको अनुसन्धानमा कुकुरहको भूमिका प्रभावकारी मानिन्छ। पीडित जनतालाई मानसिक सन्तुष्टिका लागि यस्ता घटनाहरूमा कुकुर परिचालन अपरिहार्य हुन्छ। अवस्था र परिवेश फरक भए पनि टोले कुकुरको भूमिका समुदायमा व्यापक र विचारणीय देखिन्छ। यी कुकुरहरूले स्वतस्फूर्त पूर्ण जवाफदेहिताका साथ आफ्नो कर्तव्य निर्वाह गरेका हुन्छन्। स्वचालित सरकारझैँ निरन्तर सेवामा हुन्छन्। सेवाको सट्टामा मानिसबाट थोरै भए पनि सम्मानको अपेक्षा गरेको देखिन्छ। तर दुरदुर, छिःछिः र अपहेलना मात्र प्राप्त हुन्छ। मानिसले यिनीहरूको अनवरत सेवालाई नजरअन्दाज र अवमूल्यन गरेका छन्। यस्ता कुकुरहरूले टोलको धनजनको सुरक्षाको लागि जङ्गली जनावर र चोरडाकाहरूसँग वीरतापूर्वक लड्दालड्दै प्राणको आहूति दिन्छन्। यिनीहरूको बलिदानीको समाजमा कुनै मूल्याङ्कन हुँदैन। हुन त मानिस शक्तिको पूजारी हो। आफ्नो होइन अरुको। आफ्नो शक्ति त ज्ञातै हुँदैन। अरुको शक्तिले मानिसमा भय, त्रास र डर उत्पन्न हुन्छ र उसको चाकडी, गुलामी र पूजा गर्छन्। निरीह र कमजोर जनावरलाई सिकार गर्ने सिंह र बाघलाई जङ्गलको राजा मानिन्छ। निरङ्कुश, अत्याचारी र भ्रष्टाचारीलाई शक्तिशाली राजा वा नेता मान्छन् अनि भगवानझैँ गर्छन्। निस्वार्थ प्रेम र सेवालाई यथार्थमा कमजोरी र विवशता मान्छन् अनि हेला, अपमान र अन्याय गर्छन्। आफूलाई सबैभन्दा स्वतन्त्र र शक्तिशाली ठान्छन्। वास्तवमा सामुदायिक कुकुरहरूको दर्जा सबै कुकुरहरूभन्दा उच्च छ। यिनीहरूमा प्राकृतिकपन छ। स्वतन्त्र, इमानदार, अनुशासित र कर्तव्य परायण हुन्छन्। आफ्नो अधिकारको उपयोग र अरुको सम्मान गर्न सिकाउनु पर्दैन। यिनीहरूलाई फोहोरी र प्रजनन क्रियाका लागि अनुशासनहीन मान्छन्। हुन त मानिस स्वयं फोहोरी र अनुशासनहीन प्राणी हो भन्ने कुरा उसको अन्तरआत्मालाई राम्रोसँग थाहा छ। मानिसले जुन कुरालाई फोहोर मान्छ, कुकुरले पनि त्यसलाई फोहोर मान्नुपर्ने न्यायोचित होइन। कुकुर अनुशासित र इमानदार हुन्छ भन्ने कुरा मानिसले स्वीकारेका छन्। बलात्कार र भ्रष्टाचार निकृष्ट र अघोर फोहोरी कार्य हुन्। सबैलाई थाहा छ, बुझेका छन्। तर मानिसहरू यी कुकर्मबाट मुक्त हुन सकेका छैनन्। झन् बढ्दो क्रममा छ। नियम कानुनले पनि मानिसलाई यी फोहोरी कर्मबाट रोक्न सकिरहेको छैन। त्यसैले भ्रष्टाचारी, व्यभिचारी र बलात्कारीलाई कुकुर भनेर गाली नगरौँ। कुकुरको अपमान हुन्छ। समुदायमा कुकुरको दर्जा उच्च छ। कुकुरलाई अपमान होइन, सम्मान गरौँ।"
पौडी खेल्ने क्रममा नदीले बगाएर युवक बेपत्ता,दमौली : पौडी खेल्ने क्रममा नदीले बगाएर व्यास ५ पाटनबाट एक युवक बेपत्ता भएका छन्। मादी र सेती दोभान क्षेत्रमा पौडी खेल्ने क्रममा व्यास १ डाँडा गाउँ निवासी ३५ वर्षका रामकुमार परियारलाई नदीले बगाएको प्रत्यक्षदर्शी उनका भाञ्जा पर्ने सुरज नेपालीले बताए। उनीहरु पाँच जनाको समूहमा पौडी खेल्न गए पनि रामकुमारलाई नदीले बगाएको प्रहरीले जनाएको छ। उनका साथीहरु भने पौडी खेलेर पाखामा आउन सफल भएका थिए। घटनास्थलमा खोजीका लागि टोली परिचालन गरिएको प्रहरीले जनाएको छ।
२४ घण्टामा कुन जिल्लामा कति संक्रमित ?,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण दर फेरि बढ्न थालेको छ। पछिल्लो २४ घण्टामा ३१५ जनामा कोरोना संक्रमण पुष्टि भएको छ। शुक्रबार २२४, बिहीबार २७४, बुधबार २१०, मंगलबार ३५३, सोमबार १३९ जनामा कोरोना संक्रमण देखिएको थियो। शनिबार मात्र कैलालीमा मात्र ८९ जनामा कोरोना संक्रमण पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। गौतमका अनुसार सेती प्रादेशिक अस्पताल, धनगढीमा भएको स्वाब परीक्षणामा ५३, धुलिखेल अस्पतालमा भएको परीक्षणमा २७ र राष्ट्रिय जनस्वास्थ्य प्रयोगशाला, टेकुमा भएको परीक्षणमा ९ गरेर ८९ जनामा संक्रमण पुष्टि भएको हो। त्यसैगरी बझाङ जिल्लामा २४ घण्टामा ६८ जनामा कोरोना संक्रमण पुष्टि भएको छ। मन्त्रालयका अनुसार सेती प्रादेशिक अस्पताल, धनगढीमा २५, राष्ट्रिय जनस्वास्थ्य प्रयोगशाला, टेकुमा ४३ गरेर ६८ जनामा संक्रमण पुष्टि भएको हो। पर्सा जिल्लामा मात्र २४ घण्टामा ६६ जनामा कोरोना पुष्टि भएको छ। मन्त्रालयका अनुसार नारायणी अस्पताल, वीरगन्जमा ६२, ललितपुरको स्टार अस्पताल प्रयोगशालामा ३ र नेपाल कोरियामैत्री अस्पतालमा १ गरेर ६६ जनामा कोरोना पुष्टि भएको हो। सँगै इलाम जिल्लामा पछिल्लो २४ घण्टामा २२ जनामा संक्रमण पुष्टि भएको छ। मन्त्रालयका अनुसार कोशी अस्पताल, विराटनगरमा १७, प्रादेशिक जनस्वास्थ्य प्रयोगशाला, विराटनगरमा ५ गरेर २२ जनामा संक्रमण पुष्टि भएको हो। मन्त्रालयका अनुसार उदयपुर, सुनसरी, बारा, रौतहट, काभ्रे, कास्की, भक्तपुर र सत्यानमा एकएकजना, झापा, मोरङ, रामेछाप, रुपन्देहीमा दुईदुई जना, सिरहामा ५, सप्तरीमा ७, अछाममा २८, कञ्चनपुर ९, काठमाडौं ५ जनामा संक्रमण पुष्टि भएको छ। योसँगै नेपालमा कोरोना संक्रमण पुष्टि हुनेको संख्या २० हजार ८६ पुगेको छ। उपत्यकामा कोरोना जोखिम बढ्यो, २४ घन्टामै थपिए ३८ संक्रमित एकै दिन चारको मृत्यु : कोरोनाले ज्यान गुमाउनेको संख्या ५६ पुग्यो दार्चुलामा थप १६ जनामा कोरोना संक्रमण पुष्टि नवलपरासीमा समुदायस्तरमा कोरोना परीक्षण सुदूरपश्चिम प्रदेशमा एकै दिन थपिए ११३ जना कोरोना संक्रमित पर्सामा सांसदसहित थप ६४ जनामा संक्रमण पुष्टि वीरगन्जमा कोरोना जितेर १८ जना घर फर्किए सिन्धुलीमा निशुल्क मास्क वितरण : नलगाउनेलाई सय रुपैयाँ जरिवाना कोरोना अपडेट : स्वास्थ्य मन्त्रालयको पत्रकार सम्मेलन (लाइभ) कोरोना संक्रमितको संख्या २० हजार नाघ्यो मन्त्रालयका अनुसार पछिल्लो २४ घण्टामा ९३ डिस्चार्ज भएका छन्। कुल डिस्चार्ज हुनेको संख्या भने १४ हजार ४९२ पुगेको छ। डिस्चार्ज प्रतिशत ७२ दशमलव माथि भएको प्रवक्ता गौतमले जानकारी दिए। अहिले क्वारेन्टाइनमा ११ हजार पाँच सय ३३ जना रहेका छन्। मन्त्रालयका अनुसार नेपालमा पाँच सय बढी संक्रमित हुने जिल्ला रौतहट र कैलाली हुन् । अहिले कोरोना संक्रमण शून्य हुने जिल्लाको संख्या भने ६ पुगेको छ । प्रवक्ता गौतमका अनुसार भोजपुर, संखुवासभा, रसुवा, काभ्रे, मनाङ र मुस्ताङमा कोरोना संक्रमण शून्यमा झरेको हो ।"
मध्यपश्चिमाञ्चल विश्वविद्यालयका पदाधिकारीले लिए करोड भत्ता !,"सुर्खेत : स्थापनाकालदेखि नै विभिन्न विवादमा फस्दै आएको मध्यपश्चिमाञ्चल विश्वविद्यालय (एमयू) मा आर्थिक अनियमितता भएको पाइएको छ। सुर्खेतमा केन्द्रीय कार्यालय रहेको यो विश्वविद्यालयका तत्कालिन पदाधिकारी, शिक्षक र कर्मचारीले नियमविपरित करोडौं रकम भत्ता लिएका छन्। नियमानुसार विश्वविद्यालयका पदाधिकारी र कर्मचारीलाई तलव सुविधा उपलब्ध हुन्छ। तर महालेखा परीक्षकको हालै सार्वजनिक प्रतिवेदन अनुसार विभिन्न समयमा कार्यरत पदाधिकारी, शिक्षक तथा कर्मचारीले एक करोड तीन लाख १२ हजार रुपैयाँ भत्ता वापत लिएको पाइएको हो। भत्ता बापत भन्दै लिइएको उक्त रकम कानुनविपरित भएकोसमेत महालेखाले ठहर गरेको छ। सरकारको स्वीकृती विना नै विभिन्न प्रकारका सेवा र सुविधाको नाममा यो रकम भत्ता वापत लिएको पाइएको हो। एमयूको ऐन २०६७ को दफा ३९ मा विश्वविद्यालयले नेपाल सरकारलाई आर्थिक दायित्व पर्नेगरी कुनै पनि पदाधिकारी, शिक्षक तथा कर्मचारीको पारिश्रमिक तथा सेवा सुविधा थप गर्नुअघि अर्थमन्त्रालको स्वीकृती लिनुपर्ने उल्लेख छ। तर विश्वविद्यालयको कार्यकारी परिषद्ले अर्थमन्त्रालयको स्वीकृती नै नलिइ तत्कालिन पदाधिकारीलाई विभिन्न प्रकारका भत्ताको नाममा एक करोडभन्दा धेरै रकम भुक्तानी दिएको पाइएको महालेखाको प्रतिवेदनमा औल्याइएको छ। महालेखाले यसलाई कानुनविपरितको खर्च भनेको छ। यो विश्वविद्यालय स्थापनाका लागि यहाँका नागरिकले आफ्नो छाक काटेर रकम जम्मा गरेका थिए। विश्वविद्यालय स्थापनाका लागि नागरिक स्तरबाट महायज्ञ संचालन गरेर करोडौं रकम संकलन गरिएको थियो। स्थानीयले दिएको चन्दा र सहयोगको जगमा स्थापना भएको यो विश्वविद्यालयमा आर्थिक बेथिति देखिएपछि स्थानीयले चिन्ता व्यक्त गरेका छन्। विश्वविद्यालयका पदाधिकारी, शिक्षक र कर्मचारीले कानुन र नियम मिचेर नागरिकको पसिनामा रजाइँ गरेको भन्दै आलोचनासमेत हुन थालेको छ। विश्वविद्यालयका पदाधिकारी, शिक्षक र कर्मचारीका नाममा करोडौं रकम बेरुजु देखिएको छ। स्थापनाकै वर्षमा आर्थिक घोटालामा मुछिएका केही पदाधिकारीहरुले अझै विश्वविद्यालयलाई तिर्नुपर्ने रकम बुझाएका छैनन्। विश्वविद्यालयमा समायोजन हुनुअघि तत्कालिन वीरेन्द्रनगर बहुमुखी क्याम्पसका पदाधिकारीदेखि विश्वविद्यालयका पहिलो रजिष्ट्रार ठेगन्द्रप्रसाद गिरीको नाममासमेत लाखौं रकम बेरुजु छ। जथाभावी जनशक्ति व्यवस्थापन गर्नु, पदाधिकारीले मनपरी पेस्की लिनु र गैरकानुनी रुपले सेवा सुविधाहरु वितरण गर्नु जस्ता कारणले आर्थिक अनियमितता देखिएको हो। विश्वविद्यालयको ऐन, कानुन र मन्त्रिपरिषद्को निर्णयलाई चुनौति दिँदै पदाधिकारीहरु चल्दा आर्थिक पारदर्शीता र शैक्षिक गुणस्तरमा गम्भीर प्रश्न उब्जिएको महालेखा परीक्षकको प्रतिवेदनमा उल्लेख छ। केही दिनअघि महालेखाले सार्वजनिक गरेको प्रतिवेदनमा विश्वविद्यालयमा आधा अर्बभन्दा बढी रकम बेरुजु देखिएको छ। आर्थिक वर्ष २०७५०७६ सम्म आइपुग्दा विश्वविद्यालयको नाममा ७६ करोड १७ लाख ८६ हजार रुपैयाँ बेरुजु देखिएको छ। जसमध्ये आर्थिक वर्ष २०७४०७५ को ३५ करोड ५८ लाख २६ हजार र आर्थिक वर्ष २०७५०७६ को ४० करोड ४९ करोड ६० हजार बेरुजु हो। विश्वविद्यालयका पूर्वरजिष्ट्रारदेखि ठेकेदारको नाममा ४८ लाखभन्दा बढी रकम बेरुजु देखिएको छ। विश्वविद्यालयका उपकुलपति प्राडा नन्दबहादुर सिंहले अब विश्वविद्यालयको सम्पत्तिमा कसैले पनि रजाइँ गर्न नपाउने अन्नपूर्ण अनलाइनसँग दाबी गरे। उनले भने, जनताले चन्दा संकलन गरेर जन्माएको विश्वविद्यालय हो, यहाँको सम्पत्तिमा अब कोही पनि रमाउन पाउँदैन। महालेखाले देखाएको बेरुजु मात्रै होइन, अब छिट्टै विश्वविद्यालयको सम्पूर्ण सम्पत्तिको हिसावकिताव सार्वजनिक हुन्छ। महालेखाले सार्वजनिक गरेको अनियमितता पूर्वपदाधिकारीहरुको पालामा भएको भन्दै उपकुलपति सिंहले विश्वविद्यालयको जिन्सी सामान र पेस्की रकम लिएका ३८ जनालाई हिसाव मिलान गर्नका ताकेता गरिएको जनाए।"
९९ प्रतिशत नेपाली आमाको स्तनपान तरिका गलत,"भक्तपुर : बालरोगका विशेषज्ञ चिकित्सकले ९९ प्रतिशत नेपाली आमाले आफ्ना शिशुलाई गराउँदै आएको स्तनपान गलत रहेको बताएका छन् । नेपाली आमाहरुले शिशुलाई स्तनको मुन्टोमात्रै चुसाउने गरेको तर सही रुपमा चुसाउनको लागि स्तनको मुन्टो वरिपरिको कालो भाग (एरिओला) सम्मै शिशुलाई चुस्न दिनुपर्ने विशेषज्ञ चिकित्सकको सुझाव छ । २८ औं विश्व स्तनपान सप्ताहको अवसरमा चिमायल च्यारिटीले शनिबार गरेको कार्यक्रममा बालरोग विशेषज्ञ चिकित्सक डा मञ्जेश्वरी उलकले भनिन्, स्तनको मुन्टो दूध आउने बाटोमात्रै हो । त्यसैले एरिओलासम्मै शिशुलाई चुस्न दिनुपर्छ । रोटरी क्लव अफ मध्यपुर, विनरह्वील मध्यपुर र रोटयाक्ट क्लव अफ मध्यपुरको सहयोगमा भएको उक्त कार्यक्रममा उनले जति स्तनपान गराइन्छ, त्यति नै आमाको दूध बढ्ने जन्मेको ६ महिनासम्म आमाको दूध शिशुको लागि पर्याप्त भएको स्पष्ट पारिन् ।स्तनपान गराउने तरिका नै नमिल्दा शिशुले राम्ररी स्तनपान गर्न पाउँदैन, डा उलकले थपिन्, शिशुलाई मुन्टोमात्रै चुसाउँदा कति आमाको स्तनबाट दूध नै आउँदैन । जसले शिशु थाकेर पछि दूध चुस्नै मान्दैन । उनले गलत स्तनपानका कारण एकातिर शिशुहरु कुपोषणको शिकार हुने र अर्कोतिर आमालाई स्तनसम्बन्धी विभिन्न रोगहरु बढिरहेको स्पष्ट पारिन् । स्तनपान शिशुको लागि पहिलो एवं प्राकृतिक खोप भएको भन्दै उनले शिशुलाई स्तनपान गराउन आमाको स्तनको आकारले कुनै असर नगर्ने बताइन् । स्तन ठूलो वा साना भएकै कारण शिशुलाई गराउने स्तनपानमा कुनै असर गर्दैन, डा उलकले भनिन्, शिशुले दूध नचुसेसम्म दूध बन्दैन । शिशुले दूध चुस्न थालेपछि आमाको शरीरमा दूध बन्ने हार्मोन उत्पादन हुन्छ । त्यसैले राम्ररी स्तनपान नगराउँदा दूध बन्ने हार्मोनको विकासमा असर गर्छ । उनले अधिकांश आधुनिक महिलाहरुमा शिशुलाई स्तनपान गराउँदा आफ्नो शारीरिक रुप रंग बिग्रने भ्रम रहेको स्पष्ट पारिन् । तर स्तनपान गराउँदा झन् शारीरिक रुप रंग सन्तुलित हुने र मोटोपना घट्ने उनको भनाइ थियो । डा उलकले आमाले शिशुलाई स्तनपान गराउँदा दुवैपट्टि बराबर खुवाउनुपर्ने तर एकापट्टिको खुवाउँदा नै पूरा निखारेर खुवाउन सुझाव दिइन् । शिशुलाई स्तनपान गराउँदा आमाको शरीरबाट दुई थरिको दूध उत्पादन हुन्छ । सुरुमा ल्याक्टोज बढी तर फ्याट र प्रोटिन कम भएको दूध आउँछ । पछि ल्याक्टोज कम हुँदै फ्याट बढी भएको दूध आउँछ । फ्याट बढी भएकाले बच्चा चाँडै अघाउँछ, उनले थपिन्, त्यसैले एकपटक स्तनपान गराउँदा पूरै दूध निखार्ने गरी खुवाउनुपर्छ । यसले पछि आमालाई स्तनसम्बन्धी समस्या तथा रोग पनि हुन दिँदैन । अर्का बालरोग विशेषज्ञ डा रामकृष्ण चन्द्योले जन्मेको एकघन्टाभित्र शिशुलाई अनिवार्य रुपमा आमाको स्तनपान गराउनुपर्ने बताए ।तर आधुनिकतासँगै सामान्य प्रशूति हुने आमाहरुको संख्यामा कमी आएसँगै शिशुहरुले जन्मेको एकघन्टामा आमाको दूध खान नपाइरहेको उनको भनाइ थियो । सन् २०१६ मा गरिएको सर्वेक्षणअनुसार नेपालमा शिशु जन्मेको एकघन्टाभित्र स्तनपान गराउने आमाहरुको संख्या जम्मा ५५ प्रतिशत रहेको छ, डा चन्द्योले भने । उनका अनुसार नेपालमा पाँच वर्षमा एकपटक प्रजनन स्वास्थ्य तथा स्तनपानसम्बन्धी सर्वेक्षण हुँदै आएको छ । जुन सन् २०२१ मा हुने तयारी गरिएको उनले बताए । ५० प्रतिशतभन्दा बढी गर्भवतीले अप्रेसनमार्फत शिशु जन्माउँछन्, उनले भने, अप्रेसन गरेका आमाले शिशु जन्मेको एकघन्टाभित्र स्तनमान गराउन सक्दैनन् । डा चन्द्योले नेपालमा बाल तथा किशोरी विवाहले गर्दा पनि स्तनपान प्रभावित हुँदै आएको छ । उनले प्रशूति गराउने अस्पतालहरुमा सही स्तनपान गराउनेबारे परामर्शको व्यवस्था गर्नुपर्नेमा जोड दिए ।"
दार्चुलामा बाढी पहिरोले तीन घर बगे,"दार्चुला : दार्चुलामा बाढीपहिरोले तीन घर पुरिएका र दर्जन बढी घर जोखिममा परेका छन्। महाकाली नगरपालिका२ को मैखोलीमा बाढीपहिरोले तीन घर पुरिएका र दर्जनौँ घर जोखिममा परेका जिल्ला प्रहरी कार्यालयले जनाएको छ। बाढीपहिरोले मानवीय क्षति भएको छैन्। आज बिहान आएको पहिरोले गगन पार्कीको दुईतले घर बगाएको र पशु चौपायालाई सुरक्षित स्थानमा सारिएको छ। यस्तै सोही ठाउँमा रहेका कालु भुल, मने भुल, र परे भूलको संयुक्तरुपमा निर्माण भएको तीनतले घर पनि बाढीपहिरोले बगाएको जिल्ला प्रहरी कार्यालयका सूचना अधिकारी भाष्कर चन्दले जानकारी दिनुभयो। यसैगरी बाढीपहिरोले सोही ठाउँका ललितराम पार्कीको दुईतले घर बगाएको छ। लास्कुखोला र आसपासबाट आएका खोलाले बाढीपहिरो निम्त्याएको हो। यस्तै प्रहरीले सोही ठाउँका कालुसिंह भुलको चौपायालाई जीवितै उद्धार गरेको छ। बाढीपहिरोले मानमती पार्की, हरकसिंह साहु, पारस साहुको घर पूर्णरूपमा जोखिममा परेको छ भने मानिस र पशुचौपायाको उद्धार गरिएको प्रहरीले जनाएको छ। यस्तै बाढीपहिरोले मनिराम भुल, परे भुल, अमिरा पार्की, ललितराम पार्की, रुकुम पार्की र गगन पार्कीको घर पनि जोखिममा परेका प्रहरीले जनाएको छ। बाढीपहिरोका कारण खारखलङ्गा सडकखण्ड पूर्णरूपमा अवरुद्ध छ। अहिले स्थानीयवासीलाई सुरक्षाकर्मीको सहयोगमा सुरक्षित स्थानमा सार्ने काम भइरहेको छ। सडक अवरुद्ध भएका कारण उद्धारमा समेत ढिलाइ भएको प्रहरीले जनाएको छ।"
"कस्तो रोग रहेछ, गुडेर जाँदा सर्ने हिँडेर जाँदा नसर्ने ?","धादिङ : कोरोना महामारी नियन्त्रणका लागि लडाएको लकडाउन खुकुलो बनाएसँगै सार्वजनिक सवारी साधनले यात्रुलाई चर्को भाडा लिएर ओसार्न थालेका छन्। जिल्ला भित्र सवारी साधन चल्न पाउने सरकारको निर्णयले चर्को भाडा तिर्नुपर्ने बाध्यतामा यात्रु छन्। जो गन्तव्यमा पुग्न पाउँदैनन्। तर भाडामा भने ठगिनेक्रम बढ्दै गएको छ। सामाजिक दूरी कायम राखेर चलाउनुपर्ने र त्यसका लागि ५० प्रतिशत बढी भाडा लिन पाइने सरकारको निर्णयमा भनिए पनि सामाजिक दूरी त परको कुरा महामारीकै बहानामा छोटो दूरीमा यात्रा गर्ने यात्रु ठगिन थालेका छन्। लकडाउन खुलेको घोषणा गरिए पनि एक जिल्लाबाट अर्को जिल्लामा जानको लागि कडाइ गरिएको छ। जिल्लाका सीमा नाकासम्म चलेको सवारी साधनले यात्रुसँग ३ सय प्रतिशतसम्म बढी भाडा लिइरहेका छन्। महामारीको जोखिम एकातिर छ। त्यसमा पनि तेब्बर भाडा तिर्नुपर्ने बाध्यतामा यात्रु छन्। धादिङवेशीदेखि काठमाडौसम्म चल्ने सवारी साधन अहिले धुनीवेशी नगरपालिकाको खत्रीपौवासम्म मात्रै पुग्छन्। सवारी साधन यात्रुलाई त्यही ओरालेर फर्किन्छन्। त्यसपछि करिब १ घण्टा पैदल यात्रा गरेर यात्रु नागढुङगा नाका पार गर्छन्। खत्री पौवासम्म पुगेको गाडी भाडा साविकको अवस्थामा १ सय ५० हो। सरकारले २२५ सम्म लिन पाउने भनेपनि गाडीले ५ सय देखि ७ सयसम्म लिने गरेको गुनासो यात्रुले गरेका छन्। सरकारको लाचारीपन र अदूरदर्शी निर्णयले गर्दा महामारीको चपेटामा यात्रुले असाध्यै दुःख पाइरहेका छन्। नागढुङगाबाट गुडेर जान नपाइने, हिँडेर जान पाइने रहेछ। यो कस्तो रोग रहेछ, खत्रीपौवाबाट हिँडेर काठमाडौं पुगेका धादिङेशीका रामकुमार गुरुङले भने, त्यही बहानामा सवारीसधानले पनि ३ गुणा बढी भाडा लिने ? गुडेर जाँदा सर्ने हिँडेर जाँदा नसर्ने ? सवारी साधन काठमाडौँ छिर्न नपाउने भए किन र के लागि लकडाउन खोलेको भन्दै आक्रोशित हुँदै गुरुङले थपे, नियम बनाउनेले यस्तो हचुवामा निर्णय गर्दा समस्या जनतालाई भएको छ। यस्तो अनावश्यक सास्ती यात्रुहरुले कहिलेसम्म पाउने ? धादिङबाट ग्रामीण यातायात प्रालि, धादिङ मण्डली यातायात प्रालि, माइक्रोबस ब्यवसायी प्रालि, ग्रामीण यातायात सहकारी संस्थालगायतका बस समितिले धादिङ काठमाडौं रुटमा चलाउँदै आएका छन्। ग्रामीण यातायात सहकारी सस्थाका व्यवस्थापक बद्री अधिकारीले भने संस्थागत हिसाबले सवारी साधन नचलाइएकाले नियन्त्रण गर्न नसकिएको बताए। हामीले संस्थागत निर्णय गरेर काउन्टरबाटै टिकट काटेर सवारी साधन छुटाएका छैनौँ, उनले भने, व्यक्तिगत रुपमा चलाइएका सवारी साधनले यात्रुसँग बढी भाडा लिएको गुनासो भने सुनेका छौँ। सवारी धनीले मनलाग्दी गरिरहदाँ प्रहरीले भने कुनै रोक लगाएको छैन। नागढुङगाबाट भित्र छिर्नको लागि पास चेकजाँच गर्नेबाहेक भाडा र सुरक्षित मापदण्डको विषयमा कुनैपनि चेकजाँच नगरिएको यात्रुको गुनासो छ।"
हेडसरको नेतृत्वमा सरकारी संरचना तोडफोड,"बुटवल : रुपन्देहीको शुद्धोधन गाउँपालिकामा करिब २ करोड १० लाखमा बन्दै गरेको दर्वाह उद्यानको भौतिक पूर्वाधार तोडफोड गरिएको छ। स्थानीय विरेन्द्र माध्यमिक विद्यालयका प्राधानाध्यापक कृष्ण चौधरीसहितको समूहले उद्यानको पर्खाल, तार जाली र फलामका पोल भाचेको गाउँपालिकाले जनाएको छ। पुरातत्व विभागले अध्ययन गरिरहेको दर्वाह मन्दिर छेउमा गाउँपालिकाले रमणीय पार्क बनाइरहेको छ। आर्थिक वर्ष ०७३०७४ बाटै भइरहेको काममा प्रधानाध्यापक चौधरीसहित शेरबहादुर काफ्ले र विपिन कुर्मी नेतृत्वको टोलीले अवरोध गर्दै बन्दै गरेका संरचना भत्काएको हो। गाउँपालिकाका अध्यक्ष किसुनचन्द्र चौधरीले तीन जनाको टोलीले सोझा गाउँलेलाई उचालेर संरचना भत्काउन लागएको बताए। पालिकामा माग पत्र लिएर आउनु भएको थियो, हामीले वार्ता टोली बनाएर समाधान गर्न खोजिरहेका थियौं, तर एकाएक संरचना भत्काउने काम भएको छ' उनले भने। दर्वाह मन्दिरको छेउमा रहेको नदी तटमा मनोरञ्जनात्मक पार्क बनाउन गुरुयोजना बनाइएको छ। यहाँ दुई वर्षअघिसम्म शवदाह स्थल रहेको थियो। गाउँपालिकाको कार्यालय, मानपकडी स्वास्थ्यचौकी र बजार विकास भएकाले शवदाह स्थल हटाई पालिकाले पार्क बनाउन थालेको थियो। केही स्थानीयले शवदाह स्थल नै हुनुपर्ने भन्दै अडान लिएका छन्। गाउँपालिकाले राजनीतिक आस्थाका आधारमा विकासको विरोध गरिएको जनाएको छ। शवदाह स्थललाई बस्तीबाट टाढा लैजानका लागि पालिकाले २० लाख रुपैयाँ छुट्याएको छ। पालिकाभित्र अहिले तीन स्थानमा शवदाह हुदै आएको छ। पार्क निर्माणका लागि प्रदेश सरकारले ८० लाख र गाउँपालिकाले १ करोड ३० लाख रुपैया खर्च गर्दैछन्। सो स्थानमा ढुंगा सञ्चालन भइरहेको छ। हरेक वर्ष लाग्ने मेलालाई लक्षित गरी रमणीय पार्क बनाइएको गाउँपालिकाका प्रमुख प्रशासकीय अधिकृत अनन्तपाणी मरासिनीले बताए। यो लुम्बिनीसंग जोडिएर पर्यटकीय विकास गर्ने योजनासहित बनेको पार्क हो' उनले भने। पार्क निर्माणको गुरुयोजना बनाउदा कसैले पनि विरोध गरेका थिएनन्। पछिल्लो समय केही व्यक्तिहरुले बखेडा झिकेर विकासमा अवरोध गरिरहेको पालिकाले जनाएको छ। अध्यक्ष चौधरीले तीन जना व्यक्ति किटान गरेर सार्वजनिक सम्पत्ती क्षति गरेको भन्दै मुद्धा दायर गरिने बताए। उनीहरुबाट क्षतिपूर्ति समेत भराइने उनको भनाई छ। गाउँपालिकाले घटना हुनु अघि जिल्ला प्रशासनमा प्रमुख जिल्ला अधिकारी महादेव पन्थलाई जानकारी गराएको थियो। प्रहरीको सानो समूह त्यहाँ पुगे पनि मुकदर्शक बनेको पालिकाले जनाएको छ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ।लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।हालसम्म नेपालमा कोरोना संक्रमितको संख्या १९ हजार ७७१ पुगेको छ। ५६ जनाले कोरोनाकै कारण ज्यान गुमाइसकेका छन्। १४ हजार तीन सय ९९ जनाले कोरोना जितेका हुन्।
कोरोना संक्रमितको संख्या २० हजार नाघ्यो,"काठमाडौं : पछिल्लो २४ घण्टामा नेपालमा ३१५ जनामा कोरोना भाइरस (कोभिड१९) संक्रमण पुष्टि भएको छ। योसँगै नेपालमा कोरोना संक्रमितको संख्या २० हजार नाघेको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार कुल संक्रमितको संख्या २० हजार ८६ पुगेको छ। संक्रिय संक्रमितको संख्या पाँच हजार तीन सय ३८ रहेको छ। शुक्रबार २२४, बिहीबार २७४, बुधबार २१०, मंगलबार ३५३, सोमबार १३९ जनामा कोरोना संक्रमण देखिएको थियो। मन्त्रालयका अनुसार पछिल्लो २४ घण्टामा ९३ डिस्चार्ज भएका छन्। कुल डिस्चार्ज हुनेको संख्या भने १४ हजार ४९२ पुगेको छ। डिस्चार्ज प्रतिशत ७२ दशमलव माथि भएको प्रवक्ता गौतमले जानकारी दिए। अहिले क्वारेन्टाइनमा ११ हजार पाँच सय ३३ जना रहेका छन्। मन्त्रालयका अनुसार नेपालमा पाँच सय बढी संक्रमित हुने जिल्ला रौतहट र कैलाली हुन् । अहिले कोरोना संक्रमण शून्य हुने जिल्लाको संख्या भने ६ पुगेको छ । प्रवक्ता गौतमका अनुसार भोजपुर, संखुवासभा, रसुवा, काभ्रे, मनाङ र मुस्ताङमा कोरोना संक्रमण शून्यमा झरेको हो ।"
भारतमा कोरोनाबाट एकै दिनमा ५७ हजार भन्दा बढी सङ्क्रमित,भारत : भारतमा कोरोनाभाइरसबाट एकैदिनमा सङ्क्रमितको संख्या ५७ हजार नाघेको छ । यो संख्या एकैदिनमा सङ्क्रमित भएका मध्ये अहिलेसम्मकै सवैभन्दा धेरै हो । अधिकारीहरुले शनिबार विहान दिएको जानकारी अनुसार पछिल्लो २४ घण्टामा ५७ हजार ११७ सङ्क्रमित भएका छन् । योसँगै देशभरी कोरोनाबाट अहिलेसम्म सङ्क्रमितहरुको संख्या १६ लाख ९५ हजार ९९८ पुगेको केन्द्रीय स्वास्थ्य तथा परिवार कल्याण मन्त्रालयले जनाएको छ । मन्त्रालयको वेभसाईटमा उल्लेख भए अनुसार कुल सङ्क्रमित मध्ये पाँच लाख ६५ हजार १०३ जना अझै पनि सङ्क्रमित अवस्थामै रहेका छन् । त्यसैगरी दश लाख ९४ हजार ३७४ जना सङ्क्रमणमुक्त भएको पनि अधिकारीहरुले जनाएका छन् । भारतमा कोरोनाका कारण अहिलेसम्म कुल ३६ हजार ५११ जनाको मृत्यु भएको छ । ती मध्ये ७६४ जनाको पछिल्लो २४ घण्टामा मृत्यु भएको हो ।मन्त्रालयले सार्वजनिक गरेको तथ्याङ्क अनुसार कोरोनाले सवैभन्दा धेरै महाराष्ट्र प्रदेशलाई असर पारेको छ । यस प्रदेशमा अहिलेपनि एक लाख ५० हजार ९६६ जना सङ्क्रमित अवस्थामै रहेका छन् । त्यसैगरी मृत्यु भएकाहरुको संख्या १९ हजार ९९४ रहेको छ । मन्त्रालयका अनुसार तमिलनाडु प्रान्तमा ५७ हजार ९८६ जना सङ्क्रमित अवस्थामै रहेका बेला तीन हजार ९३५ जनाको मृत्यु भएको छ ।
चोरीका आरोपितको कुटपिटले मृत्यु : १४ पक्राउ,साउन : रोल्पामा चोरी गरेको आरोपमा कुटपिट गर्दा शनिबार एक पुरुषको मृत्यु भएको छ। रुन्टिगढी गाउँपालिका६ का २८ वर्षीय ईश्वर बस्नेतको मृत्यु भएको हो। छिमेकी गाउँका टेकबहादुर बुढालाई गोठबाट घर फर्कदै गर्दा शुक्रबार साँझ ७ बजे ईश्वरले लुटेको आरोपमा कुटपिट हुँदा मृत्यु भएको जिल्ला प्रहरी कार्यालयका प्रमुख एवं प्रहरी नायब उपरीक्षक चित्रबहादुर गुरुङले जनाए। आरोपित बस्नेतले पाँच हजार र घडी लुटेको टेकबहादुरले बताएका छन्। उनले घर आएर परिवार र छिमेकीसँग आफ्नो पैसा र घडी बस्नेतले लुटेको बताएका थिए। मध्ये रातमा लुटिएका आफन्त र गाउँले आरोपित बस्नेतको घर पुगेका थिए। घर घेराउ गरेका बेला आरोपित बस्नेत भाग्न खोजेपछि गाउँलेले समातेर कुटपिट गरेको बताइएको छ। इलाका प्रहरी कार्यालय होलेरीका इन्चार्ज प्रहरी निरीक्षक लेखनाथ चापागाईंका अनुसार कुटपिटमै संलग्नले बस्नेतलाई डुब्रीङ स्वास्थ्य चौकीमा प्राथमिक उपचार गर्न लगेका थिए। स्वास्थ्यकर्मीले दाङ रेफर गरेपछि थप उपचारमा लाने क्रममा शनिबार बिहान मृत्यु भएको हो। घटनाको सूचना लगत्तै प्रहरी घटनास्थल पुगेको थियो। कुटपिटमा संलग्न रहेको आशंका गरिएका १४ पुरुषलाई प्रहरीले नियन्त्रणमा लिएको प्रनाउ गुरुङले बताए। मारिएका बस्नेतले बेलाबेला गाउँमा चोरी गर्दै आएको गाउँलेले आरोप लगाएका छन्। कुटपिटपछि भएको मृत्यु घटनाबारे विस्तृत अनुसन्धान भइरहेको प्रहरीले जनाएको छ।
अग्लो ठाउँको धार्मिकस्थल 'दामोदरकुण्ड',"जोमसोम : प्रसिद्ध धार्मिक स्थलको नाम हो 'दामोदरकुण्ड'। समुन्द्री सतहबाट ५ हजार मिटर उचाइमा अवस्थित दामोदरकुण्ड लोघेकर दामोदरकुण्ड गाउँपालिकामा पर्छ। हिमाली जिल्ला मुस्ताङमा पर्ने यो धार्मिक स्थलमा पुगेर जोमसोम फर्किन कम्तिमा विभिन्न साधनको सहयोगमा ३ दिनको यात्रा तय गर्नुपर्छ। भौगोलिक रुपमा अन्त्यन्तै विकट र जोखिमयुक्त मानिने दामोदरकुण्डमा जोकोहीले यात्रा पूरा गर्न सक्दैनन्। त्यहाँ पुग्ने तीर्थालुले संसारलाई नै विजय प्राप्त गर्न सकेको अनुभूती गर्छन्। लोघेकरको चराङबाट सुरु भएको दामोदरकुण्ड यात्रामा उकालो, ओरालो, साँधुरो बाटो र सुख्खा मरुभूमी पर्छ। उपल्लो मुस्ताङको प्रसिद्ध धार्मिकस्थल दामोदरकुण्ड मुक्तिक्षेत्रको शिर मानिन्छ। पुराणमा उल्लेख भएअनुसार कुबेरका छोराहरुले दामोदरकुण्डमा स्नान गरी पाप पखालेका थिए। पुराण कथामा उल्लेख भएअनुसार द्वापर युगमा भगवान श्रीकृष्णलाई यशोधा माताले दाम्लोले ओखलमा बाधेरको र यसोधा गइसकेपछि भगवान श्रीकृष्णले ओखल घिसार्दै जाँदा दाम्लो सहितको ओखल २ वटा रुखको बीचमा पर्यो। भगवान कृष्णले जोडबल लगाउँदा ती रुखहरु ढल्न पुगे। कृष्णले ढालेका ती रुखहरु कुबेरका छोरा नल कुबेरहरु थिए। रुखको रुपमा जड भइ बसेका नलकुबेरलाई नारथीको श्राप लागेको थियो। नारथीलाई उनीहरुले उपहास गरेका कारण जड भएर बस भनी श्रप दिएको पुराणकथामा लेखिएको छ। यसरी रुखको रुपमा जड भइ बसेका नलकुबेरले हाम्रो उद्धार कसरी हुन्छ भनी प्रार्थना गर्दा नारथीले द्वापर युगका भगवान श्रीकृष्णको स्पर्शले मात्र श्राप मुक्त हुने वचन दिए। यसैले भगवान श्रीकृष्णले यशोधा माताले बाधेको दाम्लो घिसार्दै जाँदा रुखको रुपमा बसेका नलकुबेर वरिपरी यक्ष भएकाले उनीहरु वायुमा उड्न सक्ने भए। यस्तै ,आफुहरु श्राप मुक्त भए पनि पाप मोक्ष कसरी हुन सकिन्छ भनी भगवानको प्रार्थना गरे। यसपछि भगवान श्रीकृष्णले वृन्दाबनबाट फालेको कुशको दाम्लो दामोदरकुण्डमा गइ झरेको र त्यहाँ मुक्ति लिन जानु भनी नलकुबेरलाई भनेका थिए। सोही कुण्डमा नलकुबेरले स्नान गरी मुक्ति पाएको पुराणमा उल्लेख छ। भगवान श्रीकृष्णले वृन्दाबनबाट दाम्लो फालेको ठाउँ भएर दामोदर र जलाशय उत्पती भएकाले दामोदरकुण्ड भन्ने गरिएको मान्यता छ। दामोदरकुण्डमा ३ वटा जलाशय चक्रकुण्ड, दूधकुण्ड र तामाकुण्ड छन्। यीमध्ये मुख्य कुण्ड हो चक्र कुण्ड। जहाँ चक्र कुण्ड र दूधकुण्ड एक स्थानमा पर्छ भने तामा कुण्ड करिव १ सय मिटरको फेरोमा छ। चक्रकुण्डमा तीर्थालुले विशेष पुजाआजा र स्नान गर्ने गर्छन्। चक्र कुण्डमा आँखा आकारको इन्द्रेणी बिम्ब देखिने गर्छ। दामोदरकुण्ड जैविक विविधताले पनि उत्तिकै महत्वपूर्ण स्थान हो। दामोदरकुण्डमा नाउर, खरायो र फ्याउरा लगायतका वन्यजन्तु पाइन्छन्। दामोदरकुण्ड शालिग्रामको उद्गम स्थलको रुपमा लिइन्छ। मुक्तिनाथ मन्दिरका पुजारी कृष्णप्रसाद सुवेदीले दामोदरकुण्डमा स्नान गरेपछि सबै पाप नष्ठ हुने बताए। उनका अनुसार नारथीको श्राप पाएका कुबेरका छोराहरु नरकुबेरले पनि कुण्डमा स्नान गरेर मोक्ष प्राप्त गरेको जनाए। दामोदरकुण्ड जाँदा चराङबाट गाडीमा १ घण्टा गएपछि ध्ये, सुर्खाङ र चराङ खोलाको संगम स्थल पुगिन्छ। त्यहाँबाट तेर्सो बाटो २० मिनेटमा सुर्खाङ गाउँ र त्यसपछि उकालो र तेर्सो बाटो २५ मिनेटमा यारा गाउँ पुग्न सकिन्छ। त्यहाँबाट भने सवारी जाने बाटो छैन। त्यहाँ स्थानीयले घोडा लिजमा राखेका छन्। याराबाट घोडा चढेपछि ६ घण्टामा घिर्मी ठाटी आइपुग्छ। घीर्मीबाट खोला तर्दै उकालो उक्लिंदै ४ घण्टामा ५३ सय मिटर उचाइमा घिमी डाँडा आइपुग्छ। त्यसपछि वर्षा खोला र ठाटी आउँछ। वर्षा खोलापछि अर्को पर्सा डाँडा आइपुग्छ जुन ५५ सय मिटर उचाइमा छ। पर्साबाट केही उकालो र केही तेर्सोबाट हिंडेपछि दामोदरकुण्ड आउँछ। बिहिबार दामोदरकुण्ड पुगी फर्किएका माधव लम्साले दामोदरकुण्ड यात्रा अविस्मरणीय भएको बताए। उनले धार्मिक मोक्षका साथै संसार नै जितेको अनुभव भएकव् बताए। त्यहाँ जाँदा बिमारी र बुढा मानिसलाई अक्सिजनको कमी हुने उनले बताए। दामोदर कुण्ड गन्तब्यका लागि याराबाट दामोदरकुण्ड पुगेर फर्किएको घोडा भाडा ७ हजार ५ सय लाग्ने घोडा धनी कर्मा गुरुङले बताए। दामोदरकुण्डक्षेत्र सिमसार क्षेत्र हो। कुण्डमा गाउँपालिकाले तीर्थालुका लागि ठाटी बनाएको छ भने यारादेखि दामोदरकुण्डसम्म गोरेटो बाटो निर्माण गरेको छ।"
स्याङ्जाका ५ जनामा कोरोना पुष्टि,"स्याङजा : स्याङजामा शनिबार ५ जनामा कोरोना पुष्टि भएको छ। प्रादेशिक कार्यालय पोखरामा गरिएको परीक्षणमा वालिङको क्वारेन्टाइनमा बसेका ४ जना र एक जना सुरक्षाकर्मीमा कोरोना संक्रमण पुष्टि भएको स्वास्थ्य कार्यालय स्याङजाका प्रमुख यामप्रसाद शर्माले जानकारी दिए। संक्रमित ४ जना भारत तथा तेस्रो मुलुकबाट आइ वालिङ्को क्वारेन्टाइनमा बसेका हुन् भने एक संक्रमित वालिङ क्षेत्रको सुरक्षार्थ खटिएका प्रहरी कर्मचारी हुन्। जिल्लामा संक्रमित प्रहरी कर्मचारीको संख्या ४० पुगेको छ। योसँगै स्याङजामा संक्रमितको संख्या २ सय ६५ पुगेको छ। तीमध्ये १ सय ९२ जना निको भएर घर फर्केका छन् भने २ जनाको उपचारका क्रममा मृत्यु भएको छ। अझै पनि स्याङजाका विभिन्न क्वारेन्टाइनमा गरी १ सय १८ जना छन् भने विभिन्न पालिकामा ७१ जना आइसोलेसनमा उपचाररत छन्। भीरकोट स्थित कालिका सामुदायिक अस्पतालमा ४७ जना, गल्याङ नगर अस्पतालमा ८ जना, वालिङ स्थित कुँवर समाज भवनमा ६ जना, पुतलीबजारको करेन्डाडा स्वास्थ्य चौकीमा ६ जना, भाटखोला स्वास्थ्य चौकीमा ३ र चापाकोटमा १ जना आइसोलेसनमा रहेको स्वास्थ्य कार्यालयले जनाएको छ।"
सिन्धुलीमा निशुल्क मास्क वितरण : नलगाउनेलाई सय रुपैयाँ जरिवाना,"सिन्धुली : कोरोना भाइरस (कोभिड१९) को जोखिम बढ्दै गए पनि सिन्धुलीमा मास्कको प्रयोग गर्न छाडेपछि निशुल्क मास्क वितरण थालिएको छ। जिल्ला प्रशासन कार्यालय, सिन्धुली अस्पताल र सिन्धुली उद्योग वाणिज्य संघले अनिवार्य मास्क लगाउन आग्रह गर्दै निशुल्क मास्क वितरण गरिएको हो। जिल्ला सदरमुकाम माढी बजार तथा विपी राजमार्गका साथै खुर्कोट बजार क्षेत्रमा समेत मास्क नलगाइ पैदल यात्रा गर्नेलाई निशुल्क मास्क वितरण गरिएको सिन्धुलीका प्रमुख जिल्ला अधिकारी योगेन्द्रप्रसाद पाण्डेले बताए।एक सातादेखि कर्मचारी, प्रहरी, व्यापारीका साथै सर्वसाधरण मास्क वितरणमा जुटेका छन्। जिल्लामा झण्डै १५ हजार बढी निशुल्क मास्क वितरण गरिसकिएको छ। मास्क नलगाउनेलाई कारबाही समेत थालेका छौं, उनले भने। सिन्धुली अस्पतालले मात्रै शनिबार पाँच हजार मास्क पैदल यात्रीलाई वितरण गरेको छ। कोभिड१९ विरुद्ध जनचेतना बढाउन र्यालीसहित सिन्धुलीमाढी बजार मधुटार, तरकारी बजार, बसपार्क लगायतका क्षेत्रमा निःशुल्क मास्क वितरण गरिएको अस्पताल विकास समितिका अध्यक्ष प्रलाद पोख्रेलले जानकारी दिए। स्वास्थ्यकर्मी सहितको टोलीले मास्क नलगाइ हिंडेकालाई निशुल्क मास्क वितरण गरेका हौं। बजरमा किनमेलका लागि आउनेलाई यस्तो मास्क दिएका हौं, उनले भने। उता जिल्लामा मास्क नलगाई लखरलखर डुल्नेलाई कारबाही थालिएको छ। जिल्ला प्रहरी कार्यालय सिन्धुलीले मास्कबिना नै बजार र समुदायमा डुल्नेलाई एक पटकका लागि १ सय रुपैयाँ जरिवाना गर्न थालिएको जिल्ला प्रहरी कार्यालय सिन्धुलीका प्रवक्ता (डिएस्पी) श्यामकुमार खत्रीले बताए।जिल्लामा निशुल्क मास्क वितरण गर्दासमेत मास्क नलगाइ हिंड्ने १ सय ४६ जनलाई प्रहरीले एक सय रुपैयाँ जरिवाना गराएको छ। जरिवानाबाट ९ हजार १ सय ५० रुपैयाँ राजश्व समेत संकलन गरिएको छ, खत्रीले भने। प्रहरीले सिन्धुलीमा खै मास्क ? अभियान नै चलाएको छ। जिल्लामा प्रमुख जिल्ला अधिकारी पाण्डे, प्रहरी प्रमुख (एसपी) रन्जु सिग्देल, सिन्धुली उद्योग वाणिज्य संघका अध्यक्ष अमरेशचन्द्र बैदार लगायत स्थानीय सडकमै निशुल्क मास्क वितरणमा खटिने गरेका छन्।"
सभामुख सापकोटाको अगुवा गाडीका सुरक्षाकर्मीमा कोरोना संक्रमण,काठमाडौं : सभामुख अग्निप्रसाद सापकोटाको सुरक्षामा खटिने अगुवा गाडीमा रहने एक सुरक्षाकर्मीमा कोरोना भाइरस (कोभिड१९) संक्रमण पुष्टि भएको छ। पछिल्लो दिनमा प्रहरी हेडक्वाटरमा कार्यरत सुरक्षाकर्मीमा कोरोना संक्रमण पुष्टि भएपछि ति सुरक्षाकर्मीको समेत स्वाब संकलन गरेर परीक्षणका लागि दिइएको थियो। उनको पीसीआर रिपोर्टमा कोरोना संक्रमण देखिएपछि सभामुखको सुरक्षामा खटिएका सुरक्षाकर्मी र निवासमा बस्ने कर्मचारीको स्वाब संकलन गरिएको छ। सभामुखको सुरक्षामा खटिने अगुवा गाडीका सुरक्षाकर्मीसमेत हेडक्वार्टरमै बस्ने गर्छन्। शुक्रबार सुरक्षाकर्मी र कर्मचारीको स्वाब संकलन गरेर परीक्षणका लागि पठाइएको सभामुख सचिवालयले जानकारी दिएको छ। सभामुख सचिवालय स्रोतका अनुसार संक्रमण पुष्टि भएका सुरक्षाकर्मी साउन ६ गतेपछि भने निवासमा आएका थिएनन्। सभामुखको अगुवा गाडीमा रहने सुरक्षाकर्मी सवारी हुँदा निवास पुग्ने र अन्य समय हेडक्वार्टरमै बस्ने गर्छन्। सभामुख निवासका सुरक्षाकर्मी र कर्मचारीको पीसीआर रिपोर्ट शनिबार साँझसम्ममा आउने बताइएको छ।
पशुपति क्षेत्रमा गरिएको अतिक्रमण स्वीकार्य छैन : पर्यटनमन्त्री,"काठमाडौं : संस्कृति, पर्यटन तथा नागरिक उड्डयनमन्त्री योगेशकुमार भट्टराईले व्यक्तिगत र व्यापारिक स्वार्थमा पशुपतिमाथि भइरहेको मानव अतिक्रमणलाई स्वीकार नगरिने बताएका छन्। पशुपति क्षेत्र विकास कोषको स्वामित्वमा रहेको गोठाटारस्थित जग्गाका सम्बन्धमा पछिल्लो पटक उठिरहेको सवालका सन्दर्भमा आफ्नो धारणा सार्वजनिक गर्दै उनले पशुपति क्षेत्रको ऐतिहासिक, सांस्कृतिक तथा पुरातात्विक पक्षको संरक्षण र संम्द्धन गरिने बताएका हुन्। कोषका अध्यक्षसमेत रहेका मन्त्री भट्टराईले स्थानीय जात्रा र पर्वको जगेर्ना गर्दै पशुपति क्षेत्रको सम्पत्तिमाथि भइरहेको अतिक्रमणलाई रोक्ने बताए। अतिक्रमणको चपेटामा परेको कोषको जग्गाका सम्बन्धमा उनले भने 'पशुपतिको सम्पति माथिको अतिक्रमण रोक्न गुरुयोजनाको प्रभावकारी कार्यान्वयन गरिनेछ। कोषको उक्त जग्गा विगतमा विभिन्न मुद्दा मामिला झेल्दै आएको तथा अख्तियार दुरुपयोग अनुसन्धान आयोगले पनि निगरानी गरेको छ। पछिल्लो पटक अख्तियारले पशुपतिको बृहत्तर हितमा रहने गरी पारदर्शी र प्रतिस्पर्धी ढङ्गले उपयोग गर्न कोषलाई लिखित निर्देशन दिएको छ। सोही निर्णयका आधारमा पारदर्शी कार्यविधि बनाएर जग्गाको माटो र बालुवा व्यवस्थापन गरी दैनिक चोरी निकासी रोक्नेगरी काम अघि बढाइने पर्यटनमन्त्री भट्टराईले बताए। पर्यटनमन्त्री भट्टराईले गुरुयोजनालाई अघि बढाउने सन्दर्भमा स्थानीयवासीको गुनासो पनि सम्बोधन गर्नेगरी त्यस क्षेत्रका जनप्रतिनिधि, प्रदेश तथा सङ्घका सांसद तथा राजनीतिक दलका प्रतिनिधिलाई राखेर प्रक्रिया अघि बढाइने उल्लेख गर्नुभयो। कोषको जग्गासँग जोडिएका स्थानीयवासीको निजी सम्पत्ति भएमा पनि पशुपतिको मापदण्डभित्र रहेर घर वा सार्वजनिक संरचना बनाउँदा पशुपतिको सौन्दर्यता, पुरातात्विक महत्व र ऐतिहासिक सन्दर्भलाई असर नगर्ने गरी संरचना बनाइनुपर्ने पर्यटनमन्त्रीको भनाइ छ। मन्त्री भट्टराईले आजै सामाजिक सञ्चाजल फेसबुकमा आफ्नो धारणा सार्वजनिक गर्दै कोषको जग्गा सम्बन्धमा सरकारले सबै सरोकारपक्षसँग छलफल गरेर सहमति बनाउने उल्लेख गरे। उनले भने 'पशुपति क्षेत्रको ऐतिहासिक, सांस्कृतिक तथा पुरातात्विक पक्षको संरक्षण र प्रवद्र्धन गरिनेछ। स्थानीय जात्रा र पर्वको जगेर्ना गरिनेछ। व्यक्तिगत र व्यापारिक स्वार्थमा पशुपतिमाथि भइरहेको मानव अतिक्रमणलाई भने स्वीकार गरिने छैन।' कोषले गोठाटारस्थित अतिक्रमणको चपेटामा परेको जग्गाको नयाँ गुरुयोजना बनाएर विभिन्न पूर्वाधार बनाउने योजना अघि सारेकामा स्थानीयवासीले विरोध गरेका छन्। कोषको स्वामित्वमा काठमाडौँको गोठाटारमा रहेको ५३४ रोपनी जग्गा वर्षौंदेखि व्यक्तिसंस्थाले अतिक्रमण गरी घरटहरा निर्माण गरेपछि कोषले उक्त जग्गाको गुरुयोजनाका साथ पूर्वाधार विकास गर्ने योजना अघि बढाएको हो। उक्त जग्गामा एक सरकारी विद्यालय ३० भन्दा बढी टहरा बनाइएको छ। गुठीका नाममा मन्दिर, धर्मशाला निर्माण गरिएको छ। त्यहाँबाट दैनिक बालुवा चोरी निकासी हुने गरेको छ। पर्यटनमन्त्री भट्टराईले हालै सो क्षेत्रको स्थालगत निरीक्षण गरी जग्गाको संरक्षणका र उपयोगी संरचना निर्माण गर्न कोषका पदाधिकारीलाई निर्देश्न दिनुभएको थियो। कोषले सो जग्गाको गुरुयोजना तयारी गरी स्वीकृतिका लागि पर्यटन मन्त्रालयमा पठाएको छ। गुरुयोजनअन्तर्गत जग्गामा गौशला निर्माण, अन्तर्राष्ट्रिय सम्मेलन तथा प्रवद्र्धन केन्द्र, पशुपति अध्ययन केन्द्रप्रतिष्ठान, अस्पतालसहित समावेश छ। मन्त्रिपरिषद्बाट पारित भएपछि मात्र कार्यान्वयनको चरणमा जानेछ।"
बालिकाको नाममा फेसबुक खोलेर अश्लील फोटो पठाउने पक्राउ,"काठमाडौं : प्रहरीको साइवर ब्यूरोले अश्लील भिडियो बनाएर सामाजिक सञ्जालमा पठाउने एकजनालाई पक्राउ गरेको छ । ब्यूरोको टोलीले तनहुँका सविनराज मिश्रलाई शुक्रबार पक्राउ गरेको हो। ब्यूरोका प्रवक्ता, प्रहरी वरिष्ठ उपरीक्षक नविन्द अर्यालका अनुसार ती व्यक्तिले भानु नगरपालिकाकी१३ वर्षीया बालिकाको फोटो राखेर फेसबुकमा आइडी बनाइ ती बालिकाकै आफन्तलाई अश्लील फोटो तथा सन्देश बालिकाको पठाएका थिए। १३ वर्षीया बालिकाको फोटो प्रयोग गरिएको नक्कली फेसबुक आइडीबाट बालिकाकी दिदी र आफन्तलाई अश्लील फोटो तथा सन्देश पठाउने गरेको पाइएपछि मिश्रलाई पक्राउ गरिएको जानकारी दिनुभयो। पक्राउ परेका मिश्र यसअघि पनि विद्युतीय कारोवार ऐन, २०६३ को कसुरमा जिल्ला अदालत काठमाडौँबाट एक लाख तिरेर धरौटीमा छुटेका व्यक्ति भएको ब्यूरोले जनाएको छ । पक्राउ परेका मिश्रलाई काठमाडौँ जिल्ला अदालतबाट सात दिनको म्याद थप गरी अनुसन्धान भइरहेको प्रवक्ता अर्यालले जानकारी दिनुभयो ।"
नेपाल र चीनबीचको मैत्रीपूर्ण सम्बन्ध अझ सुदृढ हुन्छ : राष्ट्रपति भण्डारी,"काठमाडौं : आज अगष्ट १ अर्थात् नेपाल र चीनबीच कूटनीतिक सम्बन्ध स्थापना भएको ६५ औँ वार्षिकोत्सव। यसैअवसरमा दुवै देशका राष्ट्रपति, प्रधानमन्त्री र परराष्ट्रमन्त्रीहरूले बधाई सन्देश आदानप्रदान गरेका छन्। राष्ट्रपति विद्यादेवी भण्डारीले आफ्ना चिनियाँ समकक्षी सी चिनफिङलाई सन्देश पठाएर राष्ट्रपति सी, चीन सरकार र त्यहाँका जनतामा हार्दिक बधाई ज्ञापन गरेकी छन्। सन्देशमा राष्ट्रपति भण्डारीले नेपाल र चीनबीचको मैत्रीपूर्ण सम्बन्ध आगामी दिनमा अझ सुदृढ हुने विश्वास व्यक्त गरेकी हुन्। राष्ट्रपति सीले गत अक्टोबरमा गरेको नेपालको ऐतिहासिक राजकीय भ्रमण तथा त्यस अवसरमा दुवै देशले आपसी सम्बन्धलाई अझ उन्नत तुल्याउन विकास र समृद्धिका लागि चिरस्थायी मैत्रीयुक्त सहयोगको रणनीतिक साझेदारीको निर्णय गरेका स्मरण राष्ट्रपति भण्डारीले गरिन्। सन्देशमा राष्ट्रपति भण्डारीले गत अप्रिलमा आफूले गरेको चीनको राजकीय भ्रमण र त्यस बखत दुवै देशबीच भएका महत्वपूर्ण सम्झौता र समझदारीको पनि सम्झना गरिन्। चीनले हासिल गरेको विकास र समृद्धिको प्रशंसा गर्दै राष्ट्रपतिले चीनको दुई शताब्दीको विकास लक्ष्य प्राप्तिमा सफलताको शुभकामना पनि व्यक्त गरिन्। उनले नेपालको सामाजिकआर्थिक विकासका निम्ति चीनबाट प्राप्त सहयोग र कोभिड१९ महामारीविरुद्ध अत्यावश्क औषधि र उपकरणका साथै ज्ञान र अनुभव बाँडेकामा सराहना गरिन्। चीनले नेपालको सार्वभौमिकता र राजनीतिक स्वतन्त्रताको सम्मान गरेको छ : प्रधानमन्त्री ओली"
बेवारिसे गाईवस्तुका लागि बन्यो संरक्षण स्थल,"स्याङ्जा : वालिङ् नगरपालिकाले बेवारिसे अवस्थामा छाडिएका चौपायका लागि व्यवस्थापन केन्द्र सञ्चालनमा ल्याएको छ । वालिङ् ८ र १० स्थित स्वार्गाश्रममा गौशाला निर्माण गरी यस्ता गाई, वाच्छा, गोरु लगायतलाई दाना, पानी, पराल सहितको व्यवस्था मिलाइएको नगरप्रमुख दिलिपप्रताप खाँणले जानकारी दिए । सार्वजनिक तथा व्यक्तिका केही जग्गा उपयोग गर्दै गौशाला निर्माण गरिएको छ । गौशालामा ३० वटा गाईवस्तु छन् । आवश्यक परेमा ३ सय क्षमताको गौशाला निर्माण गर्न सकिने नगरपालिकाले जनाएको छ । नेपाल लाइभ स्टक सेक्टर इनोभेसन इकाई पोखरा र वालिङ नगरपालिकाको संयुक्त लगानीमा चौपाय व्यवस्थापन केन्द्र सञ्चालनमा ल्याईएको हो । पोखराले १५ लाख र वालिङले १५ लाखको लागतमा गौशाला निर्माण गरिएको हो । उमेर छउन्जेल गाई दुहेर खाने, गोरु जोतेर अन्न भित्रयाउने तर नसक्ने र बुढो भएपछि सडक, खोलानाला, खेतमा छाडिदिने गर्नाले यिनीहरुको अवस्था दुखद बनेको प्रमुख खाँणले भने । गाई यत्रतत्र छाड्दा उनीहरुले दुख पाउनुका साथै दुर्घटना पनि हुने भएकाले नियन्त्रण र उचित संरक्षण गर्ने प्रयास नगरपालिकाले गरेको प्रमुख खाँणले बताए। करिब २ सय रोपनी क्षेत्रफल रहेको स्वार्गाश्रम वरपर गाईवस्तुका लागि आवश्य पर्ने घाँस लगाइएको र चरन क्षेत्र, हेरालु बस्ने भवन, खानेपानी संकलन गर्ने पोखरी लगायतका पूर्वाधार निर्माण भएको १० का अध्यक्ष अनन्तराज गैह्रैले जानकारी दिए । उनले भने गौशाला निर्माणसँगै छाडा छाडिएका पशु चौपायले बाली खाइदिने समस्या हटेको छ । केन्द्रमा बाच्छाबाच्छीदेखि दुधालु गाईसमेत रहेको वालिङ् ८ का वडा अध्यक्ष कमलप्रसाद सुवेदीले बताए । घाँस र गाईवस्तुको औषधोपचारका लागि नगर पशु सेवा शाखाले सहयोग गर्ने प्रमुख देवकुमारी श्रेष्ठले जानकारी दिइन् । वालिङको स्वार्गाश्रममा निर्मित गाई सहितको गौशाला । तस्विर ः भवानी अधिकारी"
वीरगन्जमा कोरोना जितेर १८ जना घर फर्किए,वीरगन्ज : वीरगन्जको कोभिड अस्पतालबाट शुक्रबार राति १८ जना संक्रमित निको भइ डिस्चार्ज भएका छन्। कोभिड अस्पतालमा उपचाररत ६२ मध्ये शुक्रबार राति १८ जना डिस्चार्ज भएका अस्पतालका कोर्डिनेटेर डाक्टर उदयनारायण सिंहले जानकारी दिए। कोभिड अस्पतालमा ल्याएर राखिएपछि दोश्रो पटकको पीसीआर रिपोर्ट नेगेटिभ आएको र स्वास्थ्यमा पनि कुनै समस्या नदेखिएपछि १५ पुरुष र ३ महिला गरी १८ जनालाई डिस्चार्ज गरीएको डाक्टर सिंहले बताए। शुक्रबार राति डिस्चार्ज गरिएकामा १ जना निमोनिया भएका संक्रमित पनि छन्। निमोनियाको समस्या समेत रहेका वीरगन्ज ५ का ४७ वर्षीय पुरुषलाई संक्रमण पु्ष्टि भएपछि १० दिन पहिले उनलाई कोभिड अस्पतालमा ल्याएर राखिएको थियो। १० दिनसम्म चलेको उपचारपछि निमोनिया पनि निको भएको र पीसीआर रिपोर्ट पनि नेगेटिभ आएपछि शुक्रबार राति उनलाई पनि डिस्चार्ज गरिएको कोभिड अस्पतालका चिकित्सक डाक्टर निरज सिंहले बताए। यस्तै शुक्रबार राति मारुती फार्मास्यूटिकल प्रालिका प्रबन्धक सहित ८ जना पनि निको भएर डिस्चार्ज भएका छन्। यसअघि गत साउन १५ मा २ जना र साउन १३ मा ५ जना निको भइ कोभिड अस्पतालबाट डिस्चार्ज भएका थिए। शुक्रबार राति १८ जना डिस्चार्ज भएपछि कोभिड अस्पतालमा अब ४४ जना मात्र संक्रमित छन्। तीमध्ये गम्भीर अवस्थाका ४ जनालाई भने आइसियुमा राखेर उपचार गरिरहेको डाक्टर सिंहले जानकारी दिए।
बाख्रा चराउन गएका बालक पहिरोमा पुरिए,जाजरकोट : घर नजिकैको पाखोमा बाख्रा चराउन गएका जाजरकोट भेरी नगरपालिका७ दोकानाका एक बालक पहिरोमा पुरिएर बेपत्ता छन् । अर्का बालक घाइते भएका छन् । बाख्राको गोठालो गरिरहेको बेलामा एक्कासी आएको सुख्खा पहिरोले धनवीर परियारका १२ वर्षीय छोरा खिमबहादुर परियारलाई पुरेको जिल्ला प्रहरी प्रमुख किशोर श्रेष्ठले बताए। उनीसँगै गोठालो गएका मोतिलाल बिकका छोरा १२ वर्षीय प्रदिप बिक पहिरोमा परेर गम्भीर घाइते भएका छन्। उनको हात भाँचिएको छ भने टाउकोमा चोट लागेको छ । घाइतेको जिल्ला अस्पताल जाजरकोटमा उपचार भइरहेको छ । घाइते प्रदिपलाई तत्काल स्थानीयले उद्धार गरे पनि खिमलाल भने अझै बेपत्ता छन्। पहिरोमा पुरिएका बालकको खोजी भइरहेको प्रहरी प्रमुख श्रेष्ठले बताए। पहिरो ठुलो भएकोले पुरिएका बालक निकाल्न कठिन भएको उनले बताए।
डडेल्धुरामा हाइस दुर्घटना : १७ जना घाइते,"डडेल्धुरा : डडेल्धुरामा हाइस दुर्घटना हुँदा १७ जना घाइते भएका छन्। भीमदत्त राजमार्ग अन्तरगत जिल्लाको आलिताल गाउँपालिका१ घण्टेश्वर मन्दिर नजिक हाइस दु्र्घटना भएको हो। भारतको केरेलाबाट आएका मान्छे लिएर धनगढीदेखि बझाङ्गतर्फ आउँदै गरेको सु प प्र ०१००१ख २३२३ नं को हाइस शनिबार बिहान करिव ३ बजेतिर दुर्घटनामा परेको डडेल्धुरा प्रहरीले जनाएको छ। हाइस अनियन्त्रित भइ रोडभन्दा अन्दाजी १०१५ मिटर तल खसेको थियो । उक्त हाइसमा सवार १७ जना घाइते भएका डडेल्धुराका प्रहरी नायव उपरीक्षक दधिराम न्यौपानेले जानकारी दिए। बझाङ्ग तलकोट गाउँपालिका२ बस्ने ३० हिमाल माझी(साहुँ) र कैलाली गोदावरी नगरपालिका६ का २५ वर्षीय शिवराज फुलारालाई उपचारको लागि धनगढी पठाएको डीएसपी न्यौपानेले बताए। उनका अनुसार घाइते हुनेमा बझाङ्ग तलकोट गाउँपालिका२का २३ वर्षीया सुशिला धामी सोही ठाउँका ६० वर्षीया हिमकला रोकाया, २६ वर्षीय भक्त रोकाया, १८ वर्षका दिपेन्द्र कुँवर, १८ वर्षका अशोक कुँवर, ३५ वर्षका मिनबहादुर कुँवर रेहका छन्। यस्तै ४६ वर्षका गोरख कुँवर, ४२ वर्षका गंगा कुँवर, २४ वर्षका अमृत धमेना, २६ वर्षका विरेन्द्र धामी, १८ वर्षका रोशन कुँवर, २३ वर्षका देव कुँवर, १८ वर्षका जोवन धमेना, ७ वर्षका पवन धामी, ६ वर्षीय अनुप रोकाया रहेका छन्। घाइते १५ जनाको डडेल्धुरा अस्पताल डडेल्धुरामा उपचार भइरहेको र अवस्था समान्य रहेको छ।"
खोलाले बगाउँदै गरेका र बीचमा फसेका तीन जनाको उद्धार,"विराटनगर : खोलाले बगाउँदै गरेको र खोलाको बीचमा फसेको अवस्थामा मोरङको केराबारी र लेटाङबाट तीन जनालाई जीवितै उद्धार गरिएको छ । केराबारी गाउँपालिका १० स्थित खदम खोलाले बगाउँदै गर्दा दुई जनालाई शुक्रबार साँझ जीवितै उद्धार गरियो । धनकुटा छिन्ताङ घर भई केराबारी६ मा आफन्तको बस्दै आएका २४ वर्षीय रोशन राई र १९ वर्षीया ममता राईलाई खोला तर्न खोज्दा गाएको थियो । खोला तर्ने क्रममा अचानक उर्लिएर आएको बाढीले बगाएर ५० मिटर जति तल पुयाएपछि प्रहरी र स्थानीय बासिन्दाले सकुशल उद्धार गर्न सकेको मोरङ प्रहरी प्रमुख एसपी सन्तोष खड्काले बताए । उनका अनुसार खोला तरेर बीचमा पुगेपछि बाढी आएर अचानक बढेको पानीको बहावले दुवै जनालाई बगाएको थियो । तर तत्कालै इलाका प्रहरी कार्यालय केराबारीबाट खटिएको प्रहरी टोली र स्थानीय बासिन्दाले उद्धार गर्न सकेका कारण कुनै अप्रिय घटना हुन नपाएको खड्काले बताए । सामान्य घाइते अवस्थामा उद्धार गरिएका दुवै जनाको स्थानीय मेडिकलमा उपचार गराइएको प्रहरीले जनाएको छ । त्यस्तै दाउरा खोज्ने क्रममा चिसाङ खोलाको बीच टापुमा फसेका एक जनाको पनि शुक्रबार साँझ जीवितै उद्धार गरिएको छ । लेटाङ नगरपालिका३ का ४५ वर्षीय सन्तोष राईलाई सकुशल उद्धार गर्न सकिएको एसपी खड्काले बताए । खोलाले बगाएर ल्याएको दाउरा बटुल्ने क्रममा उनी खोलाको बीचमा रहेको टापुमा फसेका थिए । दाउरा खोज्दै टापुमा पुगेपछि अचानक पानीको बहाव बढेपछि राई बाहिर निस्कन सकेका थिएनन् । फसेका टापुसहित खोलाले बगाउन लागेको देखेपछि प्रहरी र नेपाली सेनाको संयुक्त टोलीले उनलाई उद्धार गरी बाहिर निकालेको जानकारी एसपी खड्काले दिए । उद्धारमा केही ढिला भएको भए अप्रिय घटना हुन सक्ने उनको भनाइ छ । वर्षाको समयमा अत्याधिक वर्षा भएर बहाव बढ्ने रे जोखिम धेरै हुने भन्दै खोला आसपासमा नजान प्रहरीले सबैलाई आग्रह गरेको छ । खोला आसपासमा जाने, बगाएर ल्याएको दाउरा बटुल्ने, पौडी खेल्ने, हिँडेर खोला तर्ने लगायतका काम गर्दा निकै जोखिम हुने भन्दै प्रहरीले सचेत हुन भनेको हो । एसपी खड्काले वर्खाका बेला खोला आसपासमा गएर लापरबाही र खेलाँचीपूर्ण तरिकाले गतिविधी गरेमा क्षति हुने भएको उक्त जोखिमबाट बच्न सावधानी अपनाउनुनै उत्तम हुने बताए ।"
'भ्रष्टाचार विरोधी' उपसचिव प्रेम सञ्जलेमाथि कुटपिट,"विराटनगर : भ्रष्टाचार विरोधी सरकारी कर्मचारीको छवि बनाएका उपसचिव प्रेमप्रसाद सञ्जेलमाथि शनिबार विराटनगरमा कुटपिट भएको छ। श्रम तथा रोजगार कार्यालय विराटनगरका प्रमुख सञ्जेलमाथि आफ्नै कार्यकक्षमा ११ बजेतिर महिला कर्मचारीले कुटपिट गरेका हुन्। उनलाई कार्यालयका सहयोगी कर्मचारी नेत्र भट्टराई (निरौला) र मेनुका सापकोटा (कोइराला)ले कुटपिट गरेको प्रहरीले जनाएको छ। मोरङ प्रहरी प्रमुख एसपी सन्तोष खड्काले कार्यालयकै कामको विषयलाई लिएर विवाद उत्पन्न भएपछि श्रम कार्यालयका प्रमुखमाथि आक्रमण भएको बताए। दुवै जना मिलेर टेबुलमाथि राखेको पेपर वेटको डल्लो, आफूले लगाएको चप्पल, नेल कटर, पञ्चिङ मेसिन लगायतले प्रहार गरेको प्रहरीको भनाइ छ। दुवै जना कार्यालयका करारका कर्मचारी हुन्। एपसी खड्काले कुटपिटमा संलग्नलाई नियन्त्रणमा लिएर घटनाको अनुसन्धान सुरु गरिएको जानकारी दिए। कुटपिटबाट सञ्जेलको निधार लगायत अनुहारका विभिन्न भागमा चोट लागेको र ओठ फुटेको प्रहरीले जनाएको छ। श्रम कार्यालय स्रोतकाअनुसार काम नगरेको भन्दै सञ्जेलले करारका नायव सुब्बा निर्मलकुमार दाहाललाई शुक्रबार कामबाट निकालिदिएका थिए। दाहाल कुटपिटमा संलग्नमध्ये नेत्र भट्टराई (निरौला) को बहिनी ज्वाईँ हुन्। केही दिनअघि कार्यालयको पानी तान्ने मोटर पनि चोरी भएको थियो। मोटर चोरी भएपछि र कार्यालयका सामानको सुरक्षा नभएको भन्दै सञ्जेलले चार जना करारका कार्यालय सहायक मध्ये दुईदुई जना गरेर पालो हिसाबले २४ घण्टानै ड्युटीमा खटाएका थिए। महिला कर्मचारीलाई २४ घण्टानै ड्युटीमा लगाएको भन्दै कार्यालय सहायक सञ्जेलसँग आक्रोशित बनेको एक कर्मचारीले बताए। बहिनी ज्वाईंलाई कामबाट निकालिदिएको र आफूलाई पनि २४ घण्टा नै ड्युटीमा लगाएपछि सञ्जेलसँग निरौला आक्रोसित बनेकी थिइन्, उनले भने, त्यही रिस फेर्न अर्की कार्यालय सहायकसँग सहयोग लिएर कार्यकक्षभित्रै प्रमुखमाथि आक्रमण गरियो। प्रहरीले पनि अनआवश्यक ड्युटीमा लगाउँदै काममा पेलेर धेरै दुःख दिने गरेको र आफन्तलाई कामबाट निकालिदिएको रिसमा कुटपिट गरेको खुलेको बताएको छ। पटकपटक सञ्जेलले गालीगलौज गर्ने र अनाआवश्यक ड्युटीमा लगाउँदै एकलौटी पेल्ने काम गरेकाले पनि कुटपिट गरेको उनीहरुले प्रहरीलाई बताएका छन्। सधैं कार्यालयका कर्मचारीलाई कामको विषयमा सञ्जेलले धेरै तनाव दिने गरेको उनीहरुको आरोप छ। कुटपिटमा संलग्न दुवै जना शनिबार बिहान १० बजेतिर कार्यालयमा आइपुगेका थिए। केही बेरमा चालक निरज भट्टराईले गाडीमा सञ्जेललाई पनि लिएर कार्यालयमा आइपुगे। सञ्जेल सबै सार्वजनिक विदाका दिन पनि कार्यालयमै आएर काम गर्ने गर्छन्। प्रत्येक दिन राति ८९ बजेसम्म कार्यालयकै काममा व्यस्त हुन्छन्। घटनाका प्रत्यक्षदर्शी स्थानीय रेवतीप्रसाद अधिकारीकाअनुसार सञ्जेल आइपुगेको केही बेरमा नेत्र र मेनुका पनि कार्यालयतिर लागेका थिए। दुवै जना कार्यालय आइपुगेदेखि नै आक्रोशित देखिन्थे, अधिकारीले भने, उनीहरुले कार्यकक्षमा पुगेर सञ्जेलमाथि कुटपिट गर्न थालेको हामीले चाल पायौं। कुटपिट भएको थाहा पाएपछि पुग्दा एकोहोरो हानिरहेको देखेको उनले सुनाए। घटना थाहा पाएर हामी सबै गयौं। सञ्जेल आफैंले ढोकाको चुक्कुल चैं खोल्न भ्याएको पाइयो, उनले भने, उनीहरु जे भेट्यो त्यसैले कुटीरहेका थिए। तत्काल हामी नपुगेको भए अप्रिय घटना पनि हुन सक्ने अवस्था थियो। कुटपिटमा संलग्नले सञ्जेलको कार्यकक्षमा रहेका सामान फ्यालिदिनुका साथै कागजपत्र पनि च्यातिदिएको प्रहरीले जनाएको छ। सरकारी कार्यालयमा हुने भ्रष्टाचार र घुसखोरीविरूद्ध संघर्षरत उपसचिव सञ्जेलललाई २०७५ असोज ११ गते उक्त कार्यालयको प्रमुखका रुपमा पठाइएको थियो। तर कर्मचारीका नेता र केही व्यापारीको दबाबमा ७० दिनमै उनको सरुवा सरकारले पुस ५ गते व्यावसायिक सीप तथा तालिम प्रतिष्ठानमा इटहरी गयो। उपसचिव सञ्जेलले आफूलाई गैरकानुनी र अन्यायपूर्ण व्यवहार गरेको भन्दै सर्वोच्च अदालतमा २०७५ फागुन १७ गते रिट निवेदन दायर गरेका थिए। कार्यअवधि नपुगी अन्यायपूर्वक गरिएको सरूवाबारे सरकारले सुन्दै नसुनेपछि उनी सर्वोच्च पुगेका थिए। रिट निवेदनमा सुनुवाइ गर्दै सर्वोच्चका न्यायाधीश अनिलकुमार सिन्हाको इजलासले निजामती कर्मचारी ऐनविपरीत सरुवा गरेको ठहर गर्दै सञ्जेलको सरुवा कार्यान्वयन नगर्न सरकारका नाममा अन्तरिम आदेश जारी गरेको थियो। सरुवा कानुनसम्मत नदेखिएको सर्वोच्चको ठहर थियो। त्यसपछि उनी २०७५ फागुनमै श्रम तथा रोजगार कार्यालय विराटनगरमा हाजिर भएर काम थालेका थिए। भ्रष्टाचारविरुद्धमा निक्कै आक्रमण हुने उनी आफू भ्रष्टाचार नगर्ने र आफ्नो कार्यालयमा कार्यरत कोही पनि कर्मचारीलाई भ्रष्टाचार गर्न नदिने बताउँछन्। निक्कै खरो स्वभावका सञ्जेल कार्यालयमा हुने ढिलासुस्तीको पनि विरोधी हुन्। काममा झारा टार्ने, ढिलासुस्ती गर्ने, घुस खाने र सेवाग्राहीलाई सहज ढंगले सेवा प्रवाह नगर्ने कर्मचारीलाई उनले तत्कालै जागिरबाट हटाउने गरेका छन्।"
चीनले नेपालको सार्वभौमिकता र राजनीतिक स्वतन्त्रताको सम्मान गरेको छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले नेपाल र चीनबीच शताब्दीऔँदेखि रहेको गहिरो हार्दिक मैत्रीको विशिष्टता दर्शाउँदै नेपालले एकचीन नीतिलाई निरन्तर अक्षुण्ण राखेको तथा चीनले नेपालको सार्वभौमिकता, क्षेत्रीय अखण्डता र राजनीतिक स्वतन्त्रताको सम्मान गरेको बताएका छन्। नेपाल र चीनबीच कूटनीतिक सम्बन्ध स्थापना भएको ६५ औँ वार्षिकोत्सवको अवसरमा प्रधानमन्त्री ओलीले चीनका राष्ट्रपति सी चिनफिङ र प्रधानमन्त्री लि खछ्याङलाई बेग्लाबेग्लै बधाई सन्देश पठाएर हार्दिक बधाई ज्ञापन गर्दै शुभकामना व्यक्त गरेका हुन्। प्रधानमन्त्री ओलीले आज छुट्टाछुट्टै बधाई सन्देश पठाएर चिनियाँ राष्ट्रपति र प्रधानमन्त्रीका साथै उनीहरूमार्फत चीन सरकार र त्यहाँका जनतामा हार्दिक बधाई एवं शुभकामना व्यक्त गरेका छन्। गत अक्टोबरमा चिनियाँ राष्ट्रपतिबाट भएको नेपालको ऐतिहासिक राजकीय भ्रमण र सन् २०१६ र २०१८ मा आफूले गरेका चीनको औपचारिक भ्रमणको स्मरण गर्दै प्रधानमन्त्रीले भ्रमणका बेला भएका सम्झौता कार्यान्वयन गर्ने प्रतिबद्धता सन्देशमा व्यक्त गरे। पारवहन यातायात सम्झौतासहित त्यसको सन्धिपत्र, नेपालचीन सीमापार रेलसेवा परियोजनाको सम्भाव्यता अध्ययनका साथै भौतिक पूर्वाधार तथा सम्पर्क सञ्जाल विस्तारका सम्बन्धमा भ्रमणका बेला भएका द्विपक्षीय सम्झौता पारस्परिक सहयोग अभिवृद्धि गर्न महत्वपूर्ण हुने उनले बताएका छन्। चीनले अघिसारेको एकक्षेत्र एकमार्ग (वेल्ट एण्ड रोड) परियोजनाको सराहना गर्दै प्रधानमन्त्री ओलीले उक्त परियोजना र त्यसमा समाहित हिमालयपार बहुआयमिक सम्पर्क सञ्जालसहितका मुख्य अंशले नेपाललाई आफ्नो विकासका कार्यक्रम अघि बढाउन महत्वपूर्ण अवसर प्रदान गर्ने सन्देशमा उल्लेख गरे। यसैगरी प्रधानमन्त्री लीले आफ्ना नेपाली समकक्षी ओलीलाई पठाएको सन्देशमा चीन र नेपाल पर्वत र नदीले जोडिएका छिमेकी हुन् भन्दै बितेका ६५ वर्षमा चीन र नेपालबीचको सम्बन्ध र सहयोग सन्तुलित एवं सुव्यवस्थित ढङ्गले अविच्छिन्न रुपमा विकसित भएको बताएका छन्। चिनियाँ प्रधानमन्त्रीले एकक्षेत्र एकमार्ग परियोजना प्रवद्र्धनलगायत विविध क्षेत्रमा बहुआयमिक आपसी सहयोगलाई सबल बनाउन तथा द्विपक्षीय सम्बन्धलाई नवीन चरणमा पुर्याउन नेपाली पक्षसँग सहकार्य गर्ने चाहना व्यक्त गरेका छन्। यसै अवसरमा परराष्ट्रमन्त्री प्रदीपकुमार ज्ञवालीले आफ्ना चिनियाँ समकक्षी वाङ यीलाई पठाउनुभको बधाई सन्देशमा द्विपक्षीय सम्बन्ध विस्तारमा उनले निर्वाह गर्नुभएको भूमिकाको प्रशंसा गरेका छन्। भविष्यमा नेपाल र चीनबीचको सम्बन्धले नयाँ उचाइ हासिल गर्ने विश्वास मन्त्री ज्ञवालीले व्यक्त गरेका छन्। त्यसैगरी विदेशमन्त्री वाङले विकास र समृद्धिका लागि चिरस्थायी मैत्री दर्शाउने चीननेपाल रणनीतिक साझेदारीयुक्त सहयोगमा रचनात्मक योगदान गर्न तथा आपसी सहयोग एवं सम्पर्क विस्तारका साथै दुवै देशको उच्च नेतृत्वबीच भएका महत्वपूर्ण सहमतिसमझदारीको कार्यान्वयनका निम्ति मन्त्री ज्ञवालीसँग सहकार्य गर्ने अभिलाषा सन्देशमा व्यक्त गरेका छन्।  रासस"
ऐतिहासिक बचतमा सैनिक कोष,"काठमाडौं : कोभिड१९ ले मुलुकको अर्थतन्त्रलाई थिलथिलो पारिरहेको अवस्थामा सैनिक कल्याणकारी कोष भने ऐतिहासिक बचतमा पुगेको छ। चार महिना लामो बन्दाबन्दीले अर्थतन्त्र संकुचित भएर सरकारलाई स्रोत व्यवस्थापन गर्न कठिन परेको बेला सैनिक कोषमा एक वर्षमै ७ अर्ब २९ करोड रुपैयाँ बचत भएको छ। जंगी अड्डामा आयोजित पत्रकार सम्मेलनमा सैनिक कल्याणकारी निर्देशनालयले कोषमा २०७७ असारसम्म कोषको यथार्थ सम्पत्ति ५१ अर्ब ६१ करोड ४ लाख रुपैयाँ पुगेको जानकारी दिएको छ। २०७६ असार मसान्तमा उक्त कोषको नगद मौज्दात ३८ अर्ब ५७ करोड ६१ लाख रुपैयाँ थियो। संयुक्त राष्ट्र संघबाट आउन बाँकीमध्ये करिब ३ अर्ब ५० करोड रुपैयाँ गत आर्थिक वर्ष २०७६७७ मा नै प्राप्त भएको थियो। राष्ट्र संघको आह्वानमा विभिन्न द्वन्द्वग्रस्त मुलुकमा खडा गरिएका ४३ वटा शान्ति मिसनमा हालसम्म १ लाख २९ हजार १ सय १७ नेपाली सैनिक सहभागी भएर शान्ति स्थापनाका लागि योगदान पुर्याएका छन्। कोषका अनुसार सैनिक कोषको रकम बैंक तथा वित्तीय संस्थामा निक्षेप राखेबापत आर्जित ब्याजबापतको करबाट वार्षिक ४५ करोड रुपैयाँ सरकारलाई राजस्व बुझाउँदै आएको छ। नेपाली सेनाले शान्ति मिसनमा लगानी गरेको तथा खटिएबापत पाउनुपर्ने करिब ३ अर्ब रूपैयाँ राष्ट्र संघबाट अझै प्राप्त गर्न बाँकी रहेको निर्देशनालयले जनाएको छ। बैंक तथा वित्तीय संस्थामा रहेको कोषको मूल धनको निक्षेपबाट प्राप्त ब्याज, सैनिक स्वास्थ्य विज्ञान संस्थान र विद्यालयबाट प्राप्त हुने शिक्षण शुल्क, पारिवारिक आवास भाडा रकम, सुनाचुरी इमल्सन प्लान्ट, रिपुमर्दिनी अक्सिजन प्लान्टबाट उपलब्ध रकम कोषको मुख्य आयस्रोत हुन्। कोषको नगद मौज्दात मुलुकका एक दर्जनभन्दा बढी बैंकमा छ। विदेशी मुद्रा सटही प्रिमियम र मेडिकल सेवा उपलब्ध गराएबापत प्राप्त हुने रकम पनि कल्याणकारी कोषमा आउँछ। उक्त कोषको रकम सेनाका बहालवाला तथा अवकाशप्राप्त सैनिक र निजका आस्रित परिवारको जीवनस्तर सुधारका लागि कल्याणकारी गतिविधि, सेनाका आवश्यकताका सामग्रीको आपूर्ति, उत्पादन तथा शान्ति सेनामा सहभागी हुँदा आवश्यक पर्ने बन्दोबस्तीको सामग्री र खर्चमा प्रयोग हुँदै आएको छ। शान्ति सेनामा सहभागी हुँदा प्राप्त भएको करिब एक करोड २४ लाख १ हजार रुपैयाँबाट २०३२ मा उक्त कोष खडा गरिएको थियो। हाल कोषमा करिब ४५ अर्ब ८७ करोड नगद मौज्दात छ। कोषको यो तथ्यांक गत असार मसान्तसम्मको हो। कोषबाट सञ्चालित विभिन्न कल्याणकारी कार्यमा अहिले ५ अर्ब ७४ करोड रुपैयाँ लगानी गरिएको छ। शान्ति सेनामा सहभागी भएबापत प्राप्त हुने रकम नै कल्याणकारी कोषको मुख्य आयस्रोत हो। अहिले विश्वका विभिन्न द्वन्द्वग्रस्त मुलुकमा स्थापना भएका १२ वटा शान्ति मिसनमा ५ हजार ९१ नेपाली शान्ति सैनिक परिचालित छन्। धेरै शान्ति सैनिक खटाउने मुलुकको सूचीमा नेपाल अहिले चौथो वरियतामा छ। राष्ट्र संघको अनुरोधमा १० हजारको संख्यामा शान्ति सैनिक पठाउन सक्ने नेपालले प्रतिबद्धता जनाएको छ। ५ करोड अझै जोखिममा सेनाले विभिन्न बैंक तथा वित्तीय संस्थामा राखेको ५ करोड २ लाख ६६ हजार रुपैयाँ निक्षेप असुल्न असफल भएको छ। कर्जा अपचलन अभियोगमा सञ्चालक तथा कर्मचारी पक्राउ परेपछि राष्ट्र बैंकले ती संस्था खारेज गर्ने प्रक्रिया सुरु गर्दा सेनाको ८५ करोड रुपैयाँ फसेको थियो। अघिल्लो वर्षसम्म सेनाको करिब २३ करोड रुपैयाँ नोक्सान हुने जोखिम थियो। तर, प्रभावकारी निक्षेप नीति अवलम्बन गरिएका कारण जोखिम दर उल्लेख्य घटेको सैनिक कल्याणकारी योजना निर्देशनालयका सहायक रथी सुरज केसीले बताए। सैनिक कल्याणकारी कोषले २८ वाणिज्य बैंक, २ विकास बैंक र ५ फाइनान्समा २७ अर्बभन्दा बढी निक्षेप राखेको छ। हरेक वर्ष सेनाले पत्रकार सम्मेलन गरी जोखिमको निक्षेप फिर्ता गर्ने बताउँदै आए पनि जोखिममा रहेको सैनिक कल्याणकारी कोषको धन उठाउन असफल भएको हो। सैनिक कल्याणकारी कोषका अनुसार युनाइटेड विकास बैंकबाट १ करोड ५७ लाख, नेपाल सेयर मार्केट एन्ड फाइनान्स लिमिटेडबाट २ करोड ३३ लाख, सम्झना फाइनान्स लिमिटेडबाट १ करोड र हिमालय फाइनान्स लिमिटेडबाट १३ लाख रुपैयाँ असुल गर्न बाँकी छ। राष्ट्र बैंकले सेनाको पत्रपछि निक्षेप फिर्ता गर्न नसकेका वित्तीय संस्थाको स्वामित्वमा रहेका घर जग्गालगायत चलअचल सम्पत्ति बिक्री वितरणमा प्रतिबन्ध लगाए पनि सेनाले जोखिमको धन बराबरको सम्पत्ति हात पार्न असफल भएको हो।"
लायन्स क्लबको रक्तदान,"काठमाडौं : लायन्स क्लब्स इन्टरनेसनल डिस्ट्रीक्ट ३२५ बि १ नेपाल अन्तर्गत लायन्स क्लब अफ काठमाडौं देउरालीले रक्तदान कार्यक्रम गरेको छ। शनिबार अनुपम फुडल्याण्ड बत्तिसपुतलीमा भएको रक्तदान कार्यक्रममा ५५ जनाले रक्तदान गरेको कार्यक्रमका क्लबका पुर्व अध्यक्ष तथा डिस्ट्रीक्ट ३२५ बि १ नेपालका डिपार्टमेण्ट चिफ लायनरत्न पराजुलीले बताए। सो कार्यक्रममा क्लबले ५५ पिन्ट रक्त संकलन गरेको कार्यक्रमका संयोजक पराजुलीले बताए। पराजुलीका अनुसार डिस्ट्रीक्ट गभर्नर लायन मन बहादुर रोका, एल सि आइ एफ एरिया लिडर लायन बालकृष्ण बुर्लाकोटी, जि एम टी मल्टिपलको अर्डिनेटर लायन राजन लम्साल, सचिव लायन सुर्य केसी, डिस्ट्रीक्ट कोषाध्यक्ष लायन उदयकुमार नेपाल चिफ एड्भाइजर लायन मणि रत्न बज्राचार्य, पढाउ अभियान चिफ, पार्वती खरेल पाण्ड, क्लस्टर चिफ लायन माधव पाण्डे, रिजन चियरपर्सन लायन जनप्रकाश चापागाइँ, जोन चियरपर्सन शम्भु तिमिल्सिना, जोन चियरपर्सन लायन राम पराजुली, जोन चियरपर्सन गीता शर्मा चापागाइँ क्लब अध्यक्ष लायन माधव रिजाल, उपाध्यक्ष हरेराम पौड्याल, लायन्स क्लब अफ काठमाडौं देउराली बुद्धल्याण्डका अध्यक्ष लायन दिनेश पौडेल, उपाध्यक्ष कोकनाथ भट्टराईलगायत उपस्थिति रहेको थियो।"
बैतडीको ढोलेबस्ती पहिरोको जोखिममा,"बैतडी : बैतडीको सुर्नया गाउँपालिका ८ को ढोलेमा पहिरोको जोखिम बढ्दै गएको छ। ढोलेका विभिन्न क्षेत्रमा पहिरो खस्न थालेको स्थानीयबासीले बताएका छन्। गत वर्ष पनि मल्लोढोलेमा पहिरो खस्दा ६ परिवार पूर्ण रुपमा विस्थापित भएका थिए। शुक्रबार राती तल्लोढोलेको रातापानीमा पहिरो खस्दा ६ घरपरिवार पहिरोको जोखिममा परेका वडा अध्यक्ष आनन्दसिंह बोहराले बताए। उनले भने, तल्लोढोलेको रातापानीमा पहिरो खस्दा ६ घर परिवार जोखिममा परेका छन्। एकजनाको आँगन पहिरोले पुरै लगेको छ। पहिरोका कारण स्थानीय लोकेन्द्र बोहरा, मञ्जित बोहरा, सालिभान बोहरा, जनक बोहरा, बीरबहालदुर बोहरा, रामसिंह बोहरा र मीन बहादुर बोहराको घर जोखिममा परेको वडा अध्यक्ष बोहराले बताए। उनले भने, लोकेन्द्र बोहराको घर तलतिरबाट पहिरो खसेको छ। अरुको घर माथिबाट घर पहिरो खसेको छ। अहिले लोकेन्द्र बोहराको घर पूर्ण रुपमा जोखिममा छ। यस्तै वडाकै मल्लोढोलमा पनि पहिरो खस्दा शेरसिंह बोहरा लगायत ६ परिवार पहिरोको जोखिममा छन्। मल्लोढोलेमा सडकबाट खसेको पहिरोले क्षति पुरयाउँदै आएको वडा सदस्य जयसिंह बोहराले बताए। उनले भने, गत वर्ष साउनकै महिनामा पहिरोले क्षति पुर्याएको हो। यो वर्ष पनि पहिरोले क्षति पुर्याउन थालेको छ। गत वर्ष पहिरो खसेकै ठाउँमा फेरि पहिरो खस्न थालेपछि स्थानीय त्रसित बनेका छन्। गत वर्ष विस्थापित भएकाले पनि अहिलेसम्म राहत पाउन सकेका छैनन्। हामीले स्थानीय सरकारबाट अहिलेसम्म केही पाएका छैनौं। पहिरोले घरबारविहीन बनाएको एक वर्ष भइसकेको छ। हाम्रो व्यवस्थापनका लागि सरकारले केही पहल गरेको छैन, स्थानीय अम्मरबहादुर बोहराले भने, घर नजिजको सरकारले समेत केही सहयोग नगर्दा हामी समस्यामा परेका छौं। ढोल्यामोडदेखि सुर्नया गाउँपालिकाको वडा नं ८ जोड्ने सडकका कारण मल्लोढोलेमा गत वर्षदेखि पहिरो खस्दै आएको छ। यो वर्ष पनि सडकबाट पहिरो खस्न सुरु भएकाले स्थानीय जोखिममा परेका वडा अध्यक्ष आनन्दसिंह बोहराले बताए।"
आज मुस्लिम धर्मावलम्बीले बकर इद (इदुल जोहा) मनाउँदै,"काठमाडौं : मुस्लिम धर्मावलम्बीको दोस्रो महान् पर्व बकर इद (इदुल जोहा) आज देशभरका मस्जिदमा हर्षोल्लासपूर्वक मनाइँदैछ। इदुल फित्रअर्थात् रमजान पर्वको ७० औँ दिनमा बकर इद मनाउने धार्मिक विधि रहिआएको छ। यस दिन मुस्लिम धर्मावलम्बी बिहानै स्नान गरी नजिकैको मस्जिद वा इदगाहमा गई सामूहिक नमाज पढ्छन्। नमाज पढिसकेपछि एक आपसमा अङ्कमाल गर्दै शुभकामना आदान प्रदान गरिन्छ। यस अवसरमा दरबारमार्गस्थित नेपाली जामे मस्जिद, काश्मीरी मस्जिदलगायत देशभरका मस्जिद र इदगाहमा मुस्लिम धर्मावलम्बीको भीड लाग्छ। यस वर्ष कोरोना भाइरसको सङ्क्रमण फैलन सक्ने भएकाले मुस्लिम आयोगले शुक्रबार विज्ञप्ति जारी गरी घरमै बसेर सुरक्षितरुपमा बकर इद मनाउन आह्वान गरेको छ। हिजरी संवत्अनुसार १४३९ वर्ष पहिले अल्लाहको आदेशमा इब्राहिमले आफ्ना छोरा इस्माएल अलेह सलामलाई बलिदान गर्न तयार भएको सम्झनामा यो पर्व मनाउन थालिएको राष्ट्रिय मुस्लिम आयोगका पूर्वअध्यक्ष निर्दोष अलीले जानकारी दिए। 'अल्लाहको आदेश इब्राहिमलाई तेरो नजिकको प्यारो चीज कुर्वान (बलिदान) दे भन्ने थियो, जसअनुसार इस्माएल अलेह सलामलाई बलिदान दिन तयार हुँदा अल्लाह आफैँ आएर परीक्षामा उत्तीर्ण भइस्, यो भेडालाई बलिदान गर भनी आदेश दिनुभयो, यही घटनाका आधारमा यो पर्व मनाउन शुरु भएको हो', पर्वको ऐतिहासिक पृष्ठभूमि बताउँदै उनले भने। मुस्लिम धर्म गुरु (मौलाना) रहमत अली ऐतिहासिक बकर इद पर्वको आधार बनेका इब्राहिमको वंशमा सन् ५७१ मा मक्कामा मोहम्मद सलल्ला जन्मिइ निरन्तरता दिएको बताउँछन्। जसले यो पर्व एवं धर्मलाई पुस्तान्तर गर्न महत्वपूवर्ण योगदान गर्दै हदिस नामक धर्मग्रन्थको रचना गरेका थिए। 'जुन ग्रन्थलाई अहिले मुस्लिम धार्मिक विद्यालय मदरसामा समेत अध्ययन अध्यापन गराइन्छ, मक्कामा जन्मिनुभएका सलल्ला ५३ वर्षको उमेरपछि मदिनामा सर्नुभएको थियो, यही सम्झनामा अहिले पनि साउदी अरबमा पर्ने यी दुवै तीर्थस्थलमा ठूलो मेला लाग्ने गरेको छ', उनले भने। यस पर्वका अवसरमा मक्का मदिना जानु शुभ मानिने भए पनि यस वर्ष कोरोनाका कारण अन्तर्राष्ट्रिय उडानसमेत बन्द रहेको छ। जसका कारण हजयात्री मक्का मदिना जान पाएका छैनन्। मक्का मदिना जान नपाएका हजयात्रीले समेत घर घरमै बकर इद मनाउने छन्। मस्जिद, इदगाहलगायत धार्मिकस्थलमा पनि भौतिक दूरी कायम गरेर बकर इद मनाउने गरिन्छ। यस पर्वमा अल्लाहलाई खुशी पार्न मुसलमानले धर्मले जायज मानेका जनावरलाई कुर्बानी (बलि) दिने गर्दछन्। धार्मिक मान्यताअनुसार अल्लाहका नवी (दूत) इब्राहिम अलि सलामले ९० वर्षको उमेरमा पत्नी हाजराबाट प्राप्त गरेको सन्तान छोरा इस्माइललाई कुर्बानी गर्नुपर्ने आदेश प्राप्त भयो। जसलाई पालना गर्दा अल्लाह प्रशन्न भएर इस्माइलको कुर्बानी नभएर स्वर्ग(जनन्त) मा पालिएका दुम्बाको कुर्बानी भएको धार्मिक मान्यता छ। यसैकारण अहिलेसम्म कुर्बानी गर्ने प्रचलनलाई कायम राखेको मुस्लिम धर्मावलम्बीको भनाइ छ। निसन्तान इब्राहिमले सन्तान प्राप्तिका लागि अल्लाहसँग मनन्त मागेका थिए। अल्लाहले मलाई सन्तानको सुख दियो भने म कुर्बानी गर्छु भन्ने इब्राहिमको प्रतिबद्धता थियो। सोहीअनुरुप अल्लाहले निजको परीक्षणस्वरुप सपनामा कुर्बानी गर्नुपर्छ भनेका थिए भन्ने मुस्लिम धर्मावलम्बीको मान्यता छ। उनले धेरै जनावर कुर्बानी गरे तर अल्लाह खुशी भएका थिएनन्। अन्तिममा आफ्ना सबैभन्दा प्यारा छोरालाई नै कुर्बानी गरी अल्लाहलाई राजी गर्न चाहेका थिए। यस घडीमा उहाँको परीक्षण सफल सावित भएपछि कुर्बानी गर्ने स्थानमा मानिसको होइन त्यही जनन्तमा पालिएर आएका दुम्बाको कुर्बान (बलि) भएको थियो। कुर्बानीको मासु तीन भागमा बाँडी वितरण गरिन्छ। एक भाग गरिब एवं विपन्न परिवारलाई, अर्को एक भाग आफ्ना आफ्ना इष्टमित्रलाई र तेस्रो भाग आफैँले खानुपर्ने मुस्लिम धार्मिक मान्यता छ।"
युट्युबमा खुम्चिएको गाईजात्रा,"काठमाडौं : आगामी मंगलबार गाईजात्रा दिवस छ। अरू वर्ष भए गाईजात्राको दुई साता पहिल्यै नेपाल प्रज्ञा प्रतिष्ठान अनि राष्ट्रिय नाचघरका हलमा टिकट काटेरै गाईजात्राको सो हेर्नेहरूको लर्को हुन्थ्यो। तर यस वर्ष कोरोना महामारीले लकडाउनका कारण गाईजात्रा युट्युबमा सीमित भएको छ। गाईजात्रा नजिकिँदै गर्दा हास्यव्यंग्यले भरिएका भिडियो सार्वजनिक भइरहेका छन्। यस्तैमा उत्सव केसी र दमन रूपाखेतीको गाईजात्रे झटारो वार कि पार सार्वजनिक भएको छ। भिडियोसहित सार्वजनिक झटारोमा राजनेताहरूलाई गाली गरी सुनिदिने मौका दिएको, अबको जिम्मेवारी युवाहरूलाई दिन सुझावलगायतका विषय समेटिएको छ। भिडियोमा लय संग्रौला, दमन रूपाखेती, लक्ष्मीनाथ तिमिल्सिना, सुशीला निरौला (बिम्ली), घनश्याम गौतम, सुरेश तिमिल्सिना, शोभा भण्डारी, विजय तिमिल्सिनालगायतका कलाकारको अभिनय छ। गाईजात्राको अवसरमा कमल गाउँलेले विगत दुई दशकदखि नियमित गाईजात्रे क्यासेट कोसेली ल्याउने गरेका छन्। कोरोना महामारीकोे लकडाउन खुकुलो भएपछि उनले एक सातापहिले यस वर्षको गाईजात्रे कोसेली के के हुने हो शीर्षकमा युट्युबमा अपलोड गरेका छन्। साता दिनमै करिब साढे तीन लाख लाइक पाएपछि उनी भन्छन्, श्रोताहरूलाई देशको विकृति, विसंगतिबारे निकै चासो हुने रहेछ भन्ने लागेको छ। टाउकोमा ह्याट, जिउमा नेहरू कोट लगाएर साइकलमा माइक अनि नेपालको झन्डा बाँधेर हुइँक्याउँदै कमलले गाईजात्रा भट्ट्याएका छन्। २३ मिनेटको उनको प्रस्तुतिमा राजनीतिदेखि कला क्षेत्रको महानायक विवाददेखि भुवनसाम्राज्ञीको विवादसमेत समेटिएका छन्। बीचबीचमा प्यारोडी पनि पस्किएको उनको एउटा गीत छ, लकडाउनले बनायो मेरो स्वास्नी मोटाउने, के गरेर होला यसको भुँडी घटाउने ? युवराज भण्डारी राजेन्द्र नेपालीको लेखन निर्देशनमा घुँडैसिती गाईजात्रा युट्युबमा अपलोड छ। भण्डारी सुरुवाल कुर्ता, चुरा लगाएर, चुल्ठो बाटेर महिला पोसाकमा गाईजात्रा भट्ट्याउँदै हँसाउने प्रयास गरेका छन्। जोगिन्दर पानवालाको नामले चिनिने शिवशंकर रिजालले लकडाउन शीर्षकमा गाईजात्रे प्रस्तुति युट्युबमा राखेका छन्। उनी पीपलबोट अगाडि दर्शक जुटाएर हँसाउने प्रयास गरेका छन्। माथि चर्चा गरिएका प्रायःको प्रस्तुति सामान्य टुक्का जोडेर चिच्याइचिच्याई कराउने पुरानै शैलीको छ। महजोडीले गाईजात्राको बेला सामान्य बोलीमा कुनै एउटा कथा बुनेर हँसाउने शैली खासै देखिँदैन। नेताहरूलाई शब्दमा मात्रै होइन, साँच्चिकै थुक्छन्। यसले हास्यव्यंग्य क्षेत्रलाई खासै उकास्दैन। एपीवानमा गाईजात्रे कार्यक्रम गाईजात्राको अवसरमा ब्रान्डवर्थ प्रालिले साउन १५ देखि २२ गतेसम्म दैनिक साँझ ८ बजे एपीवान टेलिभिजनमार्फत गाईजात्रे कार्यक्रम प्रस्तुत गर्दैछ। साथै यो कार्यक्रम युट्युब च्यानलगजुरेलमार्फत समेत प्रसारण गरिनेछ। कोरोनाका कारण हल नखुल्ने भएपछि डिजिटल माध्यम रोजिएको आयोजक ब्रान्डवर्थ प्रालिका प्रमुख कार्यकारी निर्देशक मोहन गजुरेलले बताए। कार्यक्रममा यमन श्रेष्ठ, पशुपति शर्मा, चट्याङ मास्टर, शैलेन्द्र सिम्खडा, लक्ष्मण गाम्नागे, सीताराम कट्टेल, कुञ्जना घिमिरे, धीरेन्द्र प्रेमर्षि, राजा राजेन्द्रलगायत कलाकारहरूको प्रस्तुति रहेको छ। त्यसैगरी, यो वर्षको गाईजात्रा विशेष कार्यक्रममा पहिलो कमेडी च्याम्पियन हिमेश पन्त, दले दाइ, खबपु, मेक्सम गौडेल, सुमन कार्कीलगायतका प्रस्तुति पनि हेर्न सकिनेछ। साथमा सुरेन्द्र केसी, जोगिन्दर पानवाला, सुबोध गौतम, सुमन कार्की, दीपक आचार्य काकु, रवि डंगोल, पूर्ण थापा, बबिता बानियाँ जेरी, सुनिता गौतम मुइँया, सन्देश लामिछाने बट्टारे, रुविना अधिकारी, अर्जुन दाहाल, भरतमणि पौडेल, टेकबहादुर कोइराला, रत्नावली शर्माले पनि प्रस्तुति दिँदैछन्। ब्याजले पुगिराछ वरिष्ठ हास्यकलाकार मदनकृष्ण श्रेष्ठ गाईजात्रा आउनै लाग्दा केही कलाकारले युट्युबमा प्रस्तुति पस्किरहेका छन्। तर हामी (मह) लाई अब गाईजात्रे कोसेली दिने जाँगर छैन। पहिलेकै कार्यक्रमको ब्याजले पुगिराछ। किनभने प्रायः सबै कुरा पुरानै छ। देशमा भ्रष्टाचार उस्तै व्याप्त छ। राजनीतिक गोलमटोल उस्तै छ। दुई तिहाइको सरकार भएपछि देश विकास होला भनेको कुर्सी तानातानको प्रवृत्ति उस्तै छ। महँगीको कुरा गरी साध्य छैन। मेलम्चीको पानी अब त आउला भनेको झन्झन् टाढा भइराछ। यसरी इस्यु सबै पुरानै भएपछि नयाँ हास्यव्यंग्य के गर्नु ? हाम्रो पालामा हास्यव्यंग्यका लागि गाईजात्रा कुनुपथ्र्यो। टीभी थिएन, एफएम थिएन। भएको एउटा रेडियो नेपालमा सामान्य हाकिमको विरोध समेटिएको कार्यक्रम गर्न पनि रेडियोका निर्देशकको खुसामद गर्नुपथ्र्यो। त्यसैले, गाईजात्रे अडियो क्यासेट पनि निकाल्ने सुरुआत गयौं। हामीले हास्यव्यंग्यको प्लेटफर्म बनायौं। अहिले त जति पनि प्लेटफर्म छन्। अहिले सामाजिक सञ्जाल यति बलियो भएको छ कि कदमकदममा नेताहरूलाई व्यंग्यबाण बर्सिरहेको छ। तर के गर्नु, जति विरोध गरे पनि, व्यवस्था फेरिए पनि घुस महात्म्य ज्यूँका त्यूँ छ। कलाकारले हास्यव्यंग्यमार्फत सचेत गराउने हो। आआफ्नो कर्म गर्ने हो। इमान छोड्नु हुन्न। संविधान, कानुन अनि आफ्नो आत्माले गर्न नदिएको काम गर्नु हुन्न। गाईजात्राको अवसरमा आफूउपर गरिएको व्यंग्यलाई हलुका ढंगले नलिई देश विकासमा लाग्न हाम्रा नेतागणको सद्बुद्धि आउनुपर्छ।"
नेपाललाई चीनले उच्च महत्व दिएको छ : राष्ट्रपति सी,"काठमाडौं : चीनले नेपाललाई उच्च महत्व दिएको चिनियाँ राष्ट्रपति सी चिनफिङले बताएका छन्। ६५ औँ नेपालचीन कुटनीतिक सम्बन्धको वर्षगाँठको अवसरमा राष्ट्रपति सीले विकास एवं स्थायित्वका निम्ति रचनात्मक योगदान गर्न तत्पर रहेको बताएका हुन्। शुभकामना तथा बधाई सन्देशमा उनले राष्ट्रपति सीले समकक्षी विद्यादेवी भण्डारीसँग मिलेर काम गर्न चाहेको बताएका छन्। त्यसले दुई देशबीचको सम्बन्धलाई अझ प्रगाढ बनाउने विश्वास सीले लिएका छन्। चिनियाँ सञ्चार माध्यम सिन्ह्वाका अनुसार राष्ट्रपति सीले क्षेत्रीय स्थिरता र विकासमा सकारात्मक योगदान पुर्याउन समकक्षी भण्डारीसँग काम गर्न आफू तयार रहेको पनि बताएका छन्। यसले दुई देशका नागरिकलाई धेरै फाइदा दिने उनले बताएका छन्। उनले चीन र नेपालबीच ६५ वर्षअघि कूटनीतिक सम्बन्ध स्थापना भएयता पारस्परिक राजनीतिक विश्वास सुदृढ हुनाका साथै आपसी लाभका खातिर सहयोगात्मक सम्बन्ध घनिभूत भएको बताएका छन्। चीनले नेपालको सार्वभौमिकता र राजनीतिक स्वतन्त्रताको सम्मान गरेको छ : प्रधानमन्त्री ओली नेपाल र चीनबीचको मैत्रीपूर्ण सम्बन्ध अझ सुदृढ हुन्छ : राष्ट्रपति भण्डारी यसैबीच राष्ट्रपति विद्यादेवी भण्डारीले आफ्ना चिनियाँ समकक्षी सी चिनफिङलाई सन्देश पठाएर राष्ट्रपति सी, चीन सरकार र त्यहाँका जनतामा हार्दिक बधाई ज्ञापन गरेकी छन्। सन्देशमा राष्ट्रपति भण्डारीले नेपाल र चीनबीचको मैत्रीपूर्ण सम्बन्ध आगामी दिनमा अझ सुदृढ हुने विश्वास व्यक्त गरेकी हुन्। राष्ट्रपति सीले गत अक्टोबरमा गरेको नेपालको ऐतिहासिक राजकीय भ्रमण तथा त्यस अवसरमा दुवै देशले आपसी सम्बन्धलाई अझ उन्नत तुल्याउन विकास र समृद्धिका लागि चिरस्थायी मैत्रीयुक्त सहयोगको रणनीतिक साझेदारीको निर्णय गरेका स्मरण राष्ट्रपति भण्डारीले गरिन्। सन्देशमा राष्ट्रपति भण्डारीले गत अप्रिलमा आफूले गरेको चीनको राजकीय भ्रमण र त्यस बखत दुवै देशबीच भएका महत्वपूर्ण सम्झौता र समझदारीको पनि सम्झना गरिन्।"
होटल तथा रेस्टुरेन्ट सुनसान,"काठमाडौं : सरकारको निर्णयअनुसार बिहीबारदेखि होटल तथा रेस्टुरेन्ट सञ्चालनमा आएका छन्। लामो समयपछि सञ्चालनमा आएका होटल तथा रेस्टुरेन्ट पहिलो दिन भने सुनसान थिए। कोभिड १९ को महामारीका कारण करिब साढे ४ महिनासम्म बन्द भएको व्यवसाय आंशिक रूपमा खुलेको हो। साना तथा मझौला होटल रेस्टुरेन्ट गरी करिब १० प्रतिशत व्यवसाय खुलेका छन्। बन्द ढोका खुले पनि कारोबार हुन्छ भन्नेमा व्यवसायी नै विश्वस्त छैनन्। कोरोनाको जोखिम बढिरहेको अवस्थामा भीडभाड हुने होटल तथा रेस्टुरेन्ट गइहाल्ने र व्यापार हुने वातावरण भने अहिले नै बनिनसकेको व्यवसायीको भनाइ छ। कोरोना अघिसम्म दैनिक करिब १० करोडसम्म कारोबार गर्ने रेस्टुरेन्ट व्यवसाय खुले पनि कारोबार हुन सक्ने अवस्था नरहेको रेस्टुरेन्ट तथा बार एसोसिएसनका अध्यक्ष अरनिको राजभण्डारीले बताए। कोरोनाका कारण केही ठूला तथा चेन रेस्टुरेन्टका शाखा पनि बन्द भइसकेको र पर्यटकीय गतिविधि बढी हुने ठमेलका करिब ३५ रेस्टुरेन्ट सधैंका लागि बन्द भएको उनले बताए। खुल्नु आफैमा ठूला कुरा भए पनि कारोबारका लागि अझै कुर्नुपर्ने उनको भनाइ छ। हाल मुलुकमा करिब ३५ सय रेस्टुरेन्ट र त्यसमा करिब १ लाख श्रमिक आश्रित छन्। प्रायः विदेशी पर्यटकको भरमा सञ्चालन हुने तारे होटल भने तुरुन्तै सञ्चालनमा नआउने भएका छन्। अन्तर्राष्ट्रिय उडान खुली नसक्नु, होटल बुकिङ प्रायः शून्यमा हुनु, सभा सम्मेलन गर्न पाउने वातावरण नहुनुलगायत कारण तत्काल नै तारे होटल नख्ल्ने व्यवसायी बताउँछन्। द्वारिका, हायात, सांग्रिला जस्ता तारे होटल साउन १५ देखि नै सञ्चालनमा नआए पनि खुलाउन पूर्णतयारीमा रहेको बताउँछन्। द्वारिका होटल तत्काल खुल्ने अवस्था नरहेको प्रबन्धक चन्दन बज्राचार्यले बताए। द्वारिका होटलको पाटन संग्राहालय र केशर महलमा रेस्टुरेन्ट र धुलिखेलमा एउटा रिसोर्ट छ। अहिलेलाई द्वारिका होटल सम्बद्घ कुनै पनि व्यवसाय सञ्चालनमा नआएको र भदौ १ बाट उडान खुलेपछि भने रिसोर्ट सञ्चालनमा ल्याउने तयारी भएको उनले जानकारी दिए। होटल हिमालय पनि खुलेको छैन। कोरोना सुरक्षाका लागि आवश्यक तयारीमा होटल रहेको र उडान खुलेपछि र बुकिङ सुरु भएपछि मात्रै होटल सञ्चालनमा ल्याउने महाप्रबन्धक प्रल्हादराज कुँवरले बताए। हायात होटल खोल्न इच्छुक भए पनि परिस्थिति अनुकूल नभएको होटलका जनसम्पर्क निर्देशक गोविन्दराज परियारले बताए। पाहुना नआएसम्म खर्च बढाउन मात्रै होटल खोल्न नसकिने उनको भनाइ छ।"
नेपाली कविताको प्रादेशिक इतिहास तयार पारिने,"काठमाडौँ : नेपाल प्रज्ञाप्रतिष्ठानले नेपाली कविताको प्रादेशिक इतिहास तयार पार्ने भएको छ। प्रज्ञाप्रतिष्ठानको साहित्य (पद्यकाव्य) विभागबाट यस्तो इतिहास तयार पारिन लागिएको हो। विभागका प्रमुख प्राज्ञ प्राडा हेमनाथ पौडेलले मुलुकका सातओटै प्रदेशका नेपाली कविताको प्रादेशिक इतिहास लेखनको कार्य आरम्भ भइसकेको बताए। पौडेलका अनुसार नेपाली कविताको प्रादेशिक इतिहास लेखनका लागि प्रदेश १ का लागि प्राडा भोलानाथ पोखरेल, प्रदेश २ का लागि तोयाराज घिमिरे, बाग्मती प्रदेशका लागि डा गीता त्रिपाठी, गण्डकी प्रदेशका लागि प्राडा यदुनाथ ढकाल, प्रदेश ५ का लागि डा विन्दु शर्मा, कर्णाली प्रदेशका लागि प्रा जगत्प्रसाद उपाध्याय र सुदूरपश्चिम प्रदेशका लागि श्यामसुन्दर ढकाल र बद्रीप्रसाद बिनाडीलाई जिम्मेवारी प्रदान गरिएको छ। प्राज्ञ प्राडा पौडेलले, प्रादेशिक इतिहास तयार भएपछि प्रज्ञाप्रतिष्ठानको केन्द्रीय योजनाअन्तर्गत नेपाली कविताको इतिहास लेखन कार्यको थालनी गरिने छ।"
वीरगन्जको अवस्था भयावह,"वीरगन्ज : वीरगन्जमा कोरोना संक्रमणका कारण पछिल्ला दुई दिनमा पाँच जनाको मृत्यु भएको छ । बिहीबार वीरगन्ज महानगरपालिका १६ का ३५ वर्षीय युवक, वीरगन्जको जगदम्बा इन्टरप्राइजेजका सीईओ ५६ वर्षीय पुरुष र वीरगन्ज २ का ७० वर्षीय वृद्धको मृत्यु भएको हो । बुधबार पनि वीरगन्जमा दुई संक्रमितको उपचारका क्रममा मृत्यु भएको थियो । साउनमा मात्रै वीरगन्जमा ९ जना संक्रमितको मृत्यु भइसकेको छ । बिहीबार पर्साका ४१ जनामा संक्रमण भेटिएकोमा ३७ जना वीरगन्जकै हुन्। बुधबार पनि ८४ जनामा संक्रमण भेटिएको थियो । कोभिड अस्पतालमा अहिले भर्ना रहेका ६२ मध्ये चार संक्रमितको अवस्था गम्भीर रहेकाले आईसीयूमा उपचारमा भइरहेको छ । असार अन्तिममा संक्रमित निको हँुदै घर फर्किन थालेपछि कोभिड अस्पतालमा दुई जना मात्रै संक्रमित बाँकी थिए । तर साउन सुरु भए लगत्तै पर्सामा संक्रमित थपिँदै गएका हुन् । दिनहुँ संक्रमित थपिँदै गएपछि समुदायमै संक्रमण फैलिएको भन्दै वीरगन्जमा साउन १० देखि अनिश्चितकालीन निषेधाज्ञा लगाइएको छ । मास टेस्टिङमा संकलन गरिएका स्वाबमा २० प्रतिशतभन्दा बढीको पोजेटिभ रिपोर्ट आइरहेको नारायणी अस्पतालका प्रमुख मेडिकल सुपरिडेन्टेण्ड (मेसु ) डा मदन उपाध्याय बताउँछन् । कोभिड अस्पतालमा संक्रमित राख्ने ठाउँ नहुँदा एक सय २६ जना संक्रमितलाई घरमै राखिएको छ। ५० बेड मात्रको कोभिड अस्पतालमा बेड खाली नहँुदा पछिल्लो पटक संक्रमण फेला परिरहेकालाई घरमै होम आइसोलेसनमा राख्नुपर्ने बाध्यता रहेको अस्पतालका कोर्डिनेटर डा उदयनारायण सिंह बताउँछन् । २५ स्वास्थ्यकर्मी पक्राउ कोरोना नियन्त्रण तथा रोकथामको काममा जान नमान्ने वीरगन्ज महानगरपालिकाका २५ स्वास्थ्यकर्मीलाई प्रहरीले पक्राउ गरेको छ । जिल्ला प्रशासन कार्यालयको निर्देशनमा वीरगन्ज महानगरपालिकाका २५ स्वास्थ्यकर्मीलाई बिहीबार साँझ प्रहरीले नियन्त्रणमा लिएको हो। विभिन्न बहाना गरेर काममा नगएपछि नियन्त्रणमा लिएको पर्साकी प्रहरी उपरीक्षक गंगा पन्तले बताइन् । वीरगन्जको आइसोलेसन र स्वाब संकलनका लागि स्वास्थ्यकर्मीको अभाव भएपछि नारायणी अस्पतालले ६० जना स्वास्थ्यकर्मी जिल्ला विपद् व्यवस्थापन केन्द्रसँग माग गरेको थियो । महानगरपालिकाले साउन ११ गते ३० जना स्वास्थ्यकर्मीको सूची अस्पतालमा पठाएको थियो । सूचीमा ४ जना स्वास्थ्य निरीक्षक, ११ जना सिनियर अहेब, ५ अहेब र ४ अनमीको नाम थियो । तर, साउन १५ गतेसम्म स्वास्थ्यकर्मी नआएपछि नियन्त्रणमा लिएको पर्साका सहायक प्रमुख जिल्ला अधिकारी ललित बस्नेतले बताए । वीरगन्जका मेयर पनि संक्रमित वीरगन्ज महानगरपालिका नगर प्रमुख (मेयर) विजयकुमार सरावगीमा पनि कोभिड १९ संक्रमण पुष्टि भएको छ । काठमाडौंको मेडिसिटी अस्पतालमा पीसीआर परीक्षणका लागि गत बुधबार स्वाब दिएका सरावगीमा बिहीबार संक्रमण पुष्टि भएको हो । संक्रमण पुुष्टि भएका मेयर सरावगी हाल काठमाडौं टंगालस्थित आफ्नै घरको आइसोलेसनमा छन् । सरावगीका प्रेस सल्लाहकार गोविन्द देवकोटाका अनुसार मेयर सरावगीको स्वास्थ्य अवस्था अहिले सामान्य छ । मेडासिटी अस्पतालले पठाएका एक हेल्थ असिस्टेन्टले मेयर सरावगीको घरमै उपचार गरिरहेका छन् । स्वास्थ्यमा समस्या भएपछि सरावगी गत सोमबार वीरगन्जबाट निजी सवारीमा काठमाडौं गएका थिए । त्यही दिन उनले मेडिसिटी अस्पतालमा पुगी उपचार गराएका थिए । बिहीबार संक्रमण पुष्टि भएपछि साँझ उनले फेसबुक पेजमा आफूलाई कोरोना संक्रमण भएको खुलाएर पोस्ट गरेका थिए ।"
राष्ट्रियसभा समितिविहीन,"काठमाडौं : चारवटै विषयगत समितिको कार्यवधि शुक्रबार सकिएसँगै संघीय संसद्को माथिल्लो सदन राष्ट्रियसभा समितिविहीन बनेको छ। राष्ट्रियसभा नियमावलीले समितिको कार्यवधि दुई वर्ष मात्र तोकेको छ। राष्ट्रियसभा अध्यक्ष गणेश तिमिल्सेनाले २०७५ साउन १७ गते चारवटा समिति गठनको सूचना सभामा पढेर सुनाएका थिए। तर, हाल संसद् अधिवेशन चालू नरहेकाले सभाबाट नयाँ समिति गठन हुने अवस्था छैन। अध्यक्ष तिमिल्सेनाले नियमावलीको बाधा अड्काउ फुकाएर नयाँ समिति गठन गर्ने तयारी गरिरहेको उनको सचिवालयले जनाएको छ। सरकारका कामकारबाहीको अनुगमन, मूल्यांकन गरी आवश्यक निर्देशन र राय सल्लाह दिने काम विषयगत समितिहरूले गर्छन्। पूर्ण सदनबाट संसद्का सबै कार्य सम्पादन गर्न कठिन हुने भएकाले विषयगत समितिहरू मार्फत मसिनो गरी अध्ययन र विश्लेषण गरी सरकारका कामकारबाहीको अनुगमन र मूल्यांकन समितिहरूले गर्छन्। राष्ट्रियसभामा दिगो विकास तथा सुशासन समिति, विधायन व्यवस्थापन, प्रत्यायोजित व्यवस्थापन तथा सरकारी आश्वासन र राष्ट्रिय सरोकार तथा समन्वय समिति छन्। समितिको कार्यवधि समाप्तिसँगै समिति सभापति पद पनि स्वतः रिक्त भएका छन्। यसअघि तीनवटा समितिको सभापति सत्तासीन नेकपाका सांसद थिए भने एउटा समितिको सभापति विपक्षी कांग्रेसको भागमा परेको थियो। ५९ सदस्यीय राष्ट्रियसभामा प्रत्येक दुई वर्षमा एक तिहाइ सांसदको कार्यकाल समाप्त हुने भएकाले नियमावलीमा नै समितिको कार्यवधि पनि दुई वर्ष राखिएको राष्ट्रियसभा सांसद रामनारायण विडारीले जानकारी दिए। तर, संसद् अधिवेशन चालू नभएका बेला समितिको कार्यकाल समाप्ति भए के गर्ने भन्नेमा नियमावली बनाउँदा ध्यान दिन नसकिएको विडारीले बताए। राष्ट्रियसभा नियमावलीको नियम १५१ मा प्रत्येक समितिको कार्यावधि दुई वर्ष हुने व्यवस्था छ। सभालाई समितिविहीन बन्न नदिन अध्यक्ष तिमिल्सेनाले नियमावलीको बाधा अड्काउ फुकाएर नयाँ समिति गठनको तयारी गरेका छन्। राजनीतिक दल र नेताहरूसँग सल्लाह गरेर अध्यक्ष तिमिल्सेनाले शनिबार बाधा अड्काउ फुकाउको आदेश जारी गरेर नयाँ समिति गठन गर्ने उनको सचिवालयले जनाएको छ। राष्ट्रियसभा नियमावलीको नियम २२३ मा नियमावलीको प्रयोग गर्दा परेका बाधा अड्काउहरू फुकाउने अधिकार अध्यक्षलाई दिइएको छ।"
"जोखिममा राजधानी, गल्ती कहाँ कहाँ ?","काठमाडौं : मान्नुस्नमान्नुस् लकडाउन हटेपछि संघीय राजधानी काठमाडौं कोरोना संक्रमणको उच्च जोखिमतर्फ धकेलिँदै छ। विश्वव्यापी यो महामारी रोकिनसक्नु त छँदैछ तर नेपालमा झन्झन् कोरोना फैलिनुमा हाम्रा केही गल्ती कारक छन्। केही गल्ती सरकारका छन्, केही नागरिकका। गल्ती १ : नाका बन्द गर्न ढिलाइ सीमापारि देखिएको कोरोना नेपालमा भित्रिने जोखिम भए पनि तत्काल सीमा नाका बन्द नगर्नु सरकारको पहिलो गल्ती थियो। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल भन्छन्, चीनपछि नेपाल दोस्रो संक्रमित मुलुक होइन। भारतमा महामारी फैलन सुरु हुनेबित्तिकै नेपालीहरू स्वदेश फर्कन्छन् भनेर सचेत नहुनु, नाका अव्यवस्थित हुनु पहिलो कमजारी हो। तिनै नाका हुँदै भित्रिने संक्रमितको संख्या बढ्दै जाँदा राजधानी जोखिममा परेको हो। गल्ती २ : अटेरी नागरिक कोरोना संक्रमणलाई लिएर हामी सरकारप्रति मात्रै खनिन्छौं तर आफ्नो लापरवाही देख्दैनौं। लकडाउन अवज्ञा गर्ने, मास्क नलगाई हिँड्ने र स्यानिटाइजर प्रयोग नगर्ने, क्वारेन्टाइनबाट भाग्ने, दूरी कायम नगर्ने, हुलहुज्जत गर्ने, स्वास्थ्य सुरक्षाका मापदण्ड पालना नगर्नेलगायत गतिविधि उत्तिकै कारक छन्। स्वास्थ्य मन्त्रालयका प्रवक्ता डा जागेश्वर गौतम भन्छन्, स्वास्थ्यसम्बन्धी सुरक्षा मापदण्ड अपनाउन भनिरहेका छौं। हेलचेक्र्याइँ गर्दा कोभिड१९ का बिरामी बढेर अस्पतालमा बेड नपाउने सम्भावना हुन्छ। आईसीयू नपाउन सक्छ। उनका अनुसार मास्क प्रयोग नगर्ने दुई लाख जनालाई कारबाही गरिएको छ। १६ हजार मास्क बाटोमा बाँडिएको छ। इपिडिमियोलोजी तथा रोग नियन्त्रण महाशाखाका निर्देशक डा वासुदेव पाण्डे पीसीआर परीक्षणमा ठेगाना गलत लेख्ने, मोबाइल स्विच अफ गर्ने प्रवृत्तिले कन्ट्याक्ट ट्रसिङमा समस्या परिरहेको बताउँछन्। गल्ती ३ : अपुरो परीक्षण आरडीटीलाई डायग्नोस्टिक टेस्टका रूपमा लिएर सुरुमै परीक्षण गराउनु अर्को गल्ती थियो। आरडीटी र पीसीआर परीक्षण गर्ने सवालमा सरकार अलमलमा रह्यो। अमेरिकाको टेक्सासस्थित सोनिक रेफरेन्स ल्याबको क्लिनिकल मोलिकुलर बायोलोजी विभागका निर्देशक डा विजय ढकाल सुरुमै आरडीटी गर्नु त्रुटि भएको बताउँछन्। भन्छन्, त्यसले खर्च मात्र बढायो। नाकाबाट आएका नेपालीलाई सिधै पीसीआर परीक्षण गरिनुपर्थ्यो। टेक्सासकै सोनिक हेल्थ केयर क्लिनिकल प्याथोलोजी ल्याबोरेटरिज प्रयोगशालाका सुपरभाइजर द्रोण पाण्डेयका अनुसार आरडीटी भनेको र्यापिड एन्टिबडी टेस्ट हो। त्यो आरएटी हो। आरडीटी भनियो। समुदायमा फैलिसकेको अवस्थामा परीक्षण गर्ने हो। तर, सुरुमै परीक्षण गरियो, उनी भन्छन्। जनस्वास्थ्यविद् डा समीरमणि दीक्षितका अनुसार पीसीआर परीक्षण नबढाउँदा संक्रमणको जोखिम बढेको हो। गल्ती ४ : खचाखच क्वारेन्टाइन विदेशमा महामारी फैलिएपछि नेपाली नागरिक स्वदेश फर्किन थाले। तब हतारहतार क्वारेन्टाइन बनाइयो, जसले गर्दा स्थिति भद्रगोल बन्यो। संक्रामक रोग विशेषज्ञ डा अनुप सुवेदीका अनुसार क्वारेन्टाइन विश्व स्वास्थ्य संगठनको मापदण्डअनुसार बनाइएन। क्वारेन्टाइनलाई व्यवस्थित बनाउन सकिएन। त्यहाँ दूरी कायम गरिएन, उनी भन्छन्। क्वारेन्टाइनबाट संक्रमित भाग्ने, एकअर्कामा संक्रमण सर्ने घटना हुनु गल्ती थियो। गल्ती ४ : विपद्मा धन्दा विपद्का बेला पनि तालुकदार स्वास्थ्य मन्त्रालयको नेतृत्व कमाउने धन्दामा उद्यत् देखियो। मन्त्रालय र स्वास्थ्य सेवा विभागमा सरुवा प्रकरण मात्र होइन, स्वास्थ्य सामग्री खरिदमा अनियमितताको प्रश्न उठ्यो। विभागीय प्रमुखले गर्ने स्वास्थ्य सामग्री खरिदको निर्णयमा स्वास्थ्यमन्त्री भानुभक्त ढकाल नै संलग्न हुनु कानुनविपरीत रहेको प्रतिवेदन सार्वजनिक खरिद अनुगमन कार्यालयले संसदीय समितिलाई पठाएको छ। मन्त्री ढकाल र उनका विज्ञ सल्लाहकार डा खेम कार्कीको संलग्नतामा ओम्नीलाई १ अर्ब २४ करोड रुपैयाँको ठेक्का दिइएको थियो। गल्ती ६ : नाकामा खोइ होल्डिङ सेन्टर ? उपत्यका भित्रिएकामध्ये सयौंलाई कोरोना पोजिटिभ देखिएको छ। उनीहरूलाई निर्वाध रूपमा भित्रिन दिएर सरकार चुकेको विशेषज्ञ डा सुशीलनाथ प्याकुरेल बताउँछन्। भन्छन्, उपत्यकाका चारवटै नाकामा होल्डिङ सेन्टर बनाउनुपर्थ्यो। त्यसमा सबैको पीसीआर परीक्षण गर्नुपर्थ्यो। कोरोना पोजिटिभलाई सुरुमै अस्पताल लगेर राखेको भए भयावह हुने थिएन। फर्पिङ, थानकोट, साँगा नाकाबाट पछिल्लो साता पीसीआर परीक्षण गर्न ४ हजार ८ सय १३ नमुना संकलन गरिएको छ। जसमध्ये २४ जनामा कोरोना संक्रमण पुष्टि भएको मन्त्रालयले जनाएको छ। गल्ती ७ : पासको दुरुपयोग लकडाउनसँगै सरकारले सवारी आवागमनका लागि पासको व्यवस्था गर्यो। तर, त्यही पास पनि कतिपयले दुरुपयोग गरे। इलामबाट काठमाडौं आएका भरत न्यौपाने भन्छन्, गाडीले नै निजी पास बनाएको रहेछ। हाम्रो पनि उसैले बनाइदियो। चेक प्वाइन्टमा पास देखाइयो। अनेक बहाना बनाएर काठमाडौं भित्रिनेको कोरोना परीक्षण पनि गरिएन। परीक्षण गर्नेले पनि गलत ठेगाना टिपाए। पोजिटिभ देखिएको अवस्थामा सम्पर्कविहीन भए। साउन १५ गतेदेखि साँझ ७ देखि बिहान ७ बजेसम्म यात्रुको आवागमन पूर्णरूपमा बन्द गराउन सुरक्षा निकाय र जिल्ला प्रशासन कार्यालयमा निर्देशन जारी गरिएको गृह मन्त्रालयका सहप्रवक्ता उमाकान्त अधिकारीले जनाएका छन्। काठमाडौं उपत्यकाबाहेकका जिल्ला प्रशासन कार्यालयले पनि अत्यावश्यक कामबाहेक अन्तरजिल्ला सवारी आवागमन पास जारी नगर्न एवं बिनापास अन्तरजिल्ला आवागमन पूर्णरूपमा बन्द गर्न गराउन निर्देशन दिइएको छ। गल्ती ८ : अपर्याप्त पूर्वाधार एवं जनशक्ति सरकारले क्वारेन्टाइन, आइसोलेसन, भेन्टिलेटरलगायत पूर्वाधार निर्माणमा ढिलासुस्ती गर्यो। नेपाल चिकित्सक संघका अध्यक्ष डा लोचन कार्की भन्छन्, लकडाउन अवधिमा पूर्वाधार र पर्याप्त जनशक्तिको व्यवस्था गर्नुपर्थ्यो। त्यसमा सरकार चुकेको देखियो। भेन्टिलेटर अभावमा कतिपय संक्रमितको ज्यान गयो। मन्त्रालयका पूर्वप्रमुख विशेषज्ञ डा सुशीलनाथ प्याकुरेल भन्छन्, अहिले पनि पहाडी जिल्लामा भेन्टिलेटर छैन। दक्ष जनशक्ति पनि छैनन्। कोरोना उपचारमा खटिएका चिकित्सकलगायत स्वास्थ्यकर्मीलाई समयमै तलब, भत्ता दिएर मनोबल उकास्नुपर्नेमा सरकारले त्यसो गरेन। डा कार्की भन्छन, अवकाश पाएका विज्ञ तथा स्वास्थ्यकर्मीलाई समेत परिचालन गर्न समेत सकेन। गल्ती ९ : समन्वय अभाव संघ, प्रदेश र स्थानीय तहबीच समन्वय हुन सकेन। संघमा पनि स्वास्थ्य मन्त्रालय, स्वास्थ्य सेवा विभाग, महाशाखाबीच समन्वय र सहकार्य अभाव भयो। मन्त्रालयगत समन्वय तथा सहकार्य हुन सकेन। विज्ञको रायसल्लाह लिन, जनशक्ति परिचालन पनि प्रभावकारी भएन। शुक्रराज ट्रपिकल तथा सरुवा रोग अस्पताल टेकुका निर्देशक डा सागरकुमार राजभण्डारी भन्छन्, सरोकारवाला निकाय एवं पक्षबीच समन्वय हुन सकेन। नेपाल चिकित्सक संघका अध्यक्ष डा लोचन कार्की सरकारले निजी क्षेत्रलाई पीसीआर परीक्षणको अनुमति दिन ढिलाइ गरेको बताउँछन्। भन्छन्, न आफूले पर्याप्त परीक्षण गर्न सक्यो न त समयमै निजी क्षेत्रलाई परीक्षणको अनुमति दियो। गल्ती १० : सूचनामा पहुँचै पुगेन विपद्का अवस्थामा सूचना व्यवस्थापन सबैभन्दा भरपर्दो मानिन्छ। मन्त्रालयअन्तर्गतका निकायबीच सूचना व्यवस्थापन र प्रवाह नै भएन। सूचना प्रवाह नेपाली भाषाका साथै विविध भाषाभाषीमा सम्प्रेषण गर्नुपर्थ्यो। सञ्चारमाध्यमलाई उपायोग गर्नु साटो मन्त्रालयमा पत्रकारलाई प्रवेश गर्न नदिनु गल्ती थियो। नेपाल चिकित्सक संघका अध्यक्ष डा लोचन कार्की विभिन्न भाषामा गीत, भिडियो आदि बनाएर सूसुचित गराउनुपर्नेमा सरकारले गल्ती गरेको बताउँछन्।"
औषधोपचारको कागजातका आधारमा मल्ललाई धरौटी,"काठमाडौं : सवारी ज्यान मुद्दामा पाँच लाख रुपैयाँ धरौटीमा छुटेका पृथ्वी मल्लले मानसिक अस्पतालमा भर्ना भई औषधि सेवन गरेको कागजात पेस गरेको खुलेको छ। सर्वोच्चका न्यायाधीश सपना प्रधान मल्ल र मनोजकुमार शर्माको संयुक्त इजलासले गत बिहीबार मल्ललाई धरौटीमा छाड्ने आदेश दिएपछि मल्ल ५ लाख रुपैयाँ बुझाएर थुनामुक्त भएका थिए। मल्लले लगनखेलस्थित मानसिक अस्पतालमा असार २६ देखि २८ गतेसम्म भर्ना भई उपचार गराएको कागजात सर्वोच्चमा पेस गरेका छन्। सोही कागजातलाई आधार बनाएर सर्वोच्चले धरौटी तारेखमा छाड्न आदेश दिएको थियो। मल्लले सर्वोच्चमा प्रमाणका रूपमा पेस गरेको अस्पतालको कागजातमा सेभर डिप्रेसन विदआउट साइक्लोजिक सिमटम्र्स लेखिएको छ। मल्लले चलाएको गाडीका धनी काठमाडौं महानगरपालिका१० बस्ने कृष्णबहादुर थापाले मृतक लीला देवकोटाका पति रामकुमार देवकोटालाई सहयोग र बिमा रकमसहित ५७ लाख रुपैयाँ प्रदान गर्ने सहमतिको कागजातसमेत पेस गरिएको छ। उक्त सहमतिको कागजातमा भविष्यमा कुनै क्षतिपूर्ति माग नगर्ने, अड्डा अदालतमा उजुरबाजुर नगर्ने उल्लेख छ। मृतकका पति रामकुमार र सवारीधनी थापाबीच २०७६ पुस १८ गते गरिएको उक्त कागजातसमेत इजलासमा पेस गरिएको छ। मृतकका पतिलाई यातायात ऐन २०४९ को दफा १६३ मा तोकिएबमोजिमको क्षतिपूर्ति एवम् किरिया खर्चबापत ५ लाख ५० हजार रुपैयाँ हस्तान्तरण गरेको कागजात पनि अभियुक्तका तर्फबाट पेस गरेको पाइएको छ। महानगरीय प्रहरी वृत्त महाराजगन्जको रोहबरमा २०७६ पुस १७ गते उक्त कागज भएको देखिन्छ। सवारी धनी थापा घटना हुने दिन सवारी चालक रहेका अभियुक्त मल्लका मामा हुन्। मल्लले २०७६ मंसिर २८ गते चलाएको बा१४च ६१२३ नम्बरको कारले ठक्कर दिँदा ४० वर्षीय लीला देवकोटाको निधन भएको थियो। बूढानीलकण्ठ प्रहरी कार्यालय छेउबाट विष्णुमती निस्कने सडकमा उक्त घटना भएको थियो। बूढानीलकण्ठदेखि दक्षिणतर्फ मोटरसाइकल ग्यारेज भएको टहरो हुँदै बिजुलीको पोलमा (विपरीत दिशा) मा लगेर मल्लले गाडी ठोक्काएका थिए। त्यहीँ सडक पेटीमा बूढानीलकण्ठ मन्दिरमा पूजा गरेर फर्किंदै गरेकी लीलामाथि गाडी बज्रिएको थियो। रक्सीको मातमा कारले किचेर ज्यान लिने मल्ल धरौटीमा छुटे"
पर्सामा सांसदसहित थप ६४ जनामा संक्रमण पुष्टि,"वीरगन्ज : पर्सामा सांसदसहित थप ६४ जनामा कोरोना संक्रमण पुष्टि भएको छ। वीरगन्जस्थित नारायणी अस्पतालको प्रयोगशालामा शुक्रबार राति गरिएको पीसीआर परीक्षणमा पर्सा क्षेत्र नम्बर १ का सांसद प्रदीप यादव, उनका सवारी चालक र अंगरक्षकसहित ६४ जनामा संक्रमण पुष्टि भएको हो। संक्रमण पुष्टि भएपछि सांसद यादव, वीरगन्ज १३ राधेमाइ टोलस्थित आफनै घरको होमआइसोलेसनमा छन्। सामान्य खोकी लागेपछि शुक्रबार दिउँसो सांसद यादवले नारायणी अस्पतालमा पुगेर आफूसहित सवारी चालक र अंगरक्षक पुगेपछि स्वाब संकलन गरिएको थियो। प्रयोगशालाबाट शुक्रबार राति प्राप्त रिपोर्टमा आफूसहित सवारी चालक र अंगरक्षकको पनि पिसिआर रिपोर्ट पोजेटिभ आएको सांसद यादवले बताए। आफ्नै घरको होम आइसोलसनमा बसेका सांसद यादवले शनिबार बिहान अन्नपूर्णपोष्टकर्मीसँग भने ,ज्वरो छैन, सामान्य खोकी भने छ , शनिबार बिहानदेखि पखाला पनि लागेको छ।' संक्रमित सवारी चालक र अंगरक्षकलाइ पनि आफ्नै घरको आइसोलेसनमा राखेको उनले जानकारी दिए। यसअघि बिहीबार राति वीरगन्ज महानगरपालिका नगरप्रमुख विजय सरावगीमा पनि संक्रमण पुष्टि भइसकेको छ। उनी काठमाण्डौस्थित आफ्नै घरका होम आइसोलेसनमा छन्। शुक्रबार राति संक्रमण पुष्टि भएका ६४ जनामध्ये ६१ जना पुरूष र ३ जना महिला रहेको नारायणी अस्पतालका प्रमुख मेडिकल सुपरिडेन्टेन्ट (मेसु) मदन उपाध्यायले जानकारी दिए। संक्रमित हुनेहरुमा १५ वर्षका बालकदेखि ६८ वर्षकी वृद्धा रहेका छन्। मेसु उपाध्यायका अनुसार शुक्रबार राति संक्रमण पुष्टि हुनेमा नारायणी अस्पतालका २ जना स्वास्थ्यकर्मी पनि छन्। यस्तै मास ट्रेसिङमा पिसिआर जाँच गराएका ४५ जना, स्वेच्छाले पैसा तिरेर पिसिआर जाँच गराएका १० जना , कन्ट्याक्ट ट्रेसिङमा परेका ४ जना पनि शुक्रबार राति संक्रमण पुष्टि भएको हो। साउन ११ देखि १६ गते सम्मको स्वाब संकलन गरी नारायणी अस्पतालको प्रयोगशालमा परीक्षण गर्दा शुक्रबार राति ६४ जना संक्रमण पुष्टि भएको नारायणी अस्पतालका चिकित्सक डाक्टर निरज सिंहले जानकारी दिए। योसँगै पर्सा जिल्लामा संक्रमीतको संख्या ४ सय ६२ पुगेको जिल्ला स्वास्थ्य कार्यालय पर्साका स्वासथ्य निरिक्षक जयमोद ठाकुरले जानकारी दिए।"
कोरोना कहर : धेरैले सोच्ने केही प्रश्न,"काठमाडौंका नाका सिल वा कडाइ गर्नु उपयुक्त हुन्छ ? लकडाउनमा नाका सिल तथा कडाइ गरेर हेरिएको हो नि ! होइन र ? उपत्यका छिर्ने चारवटै नाका बन्द वा आउजाउमा कडाइ गरेर समस्या हल हुँदैन। आवतजावत तथा बसोबास गर्ने स्वतन्त्रता नागरिकले पाउनुपर्छ। त्यसैले आवतजावतलाई कसरी व्यवस्थित गर्न सकिन्छ भन्ने सोच्नुपर्छ । आवतजावतलाई कसरी व्यवस्थित पार्ने ? नाकामा आएका व्यक्तिलाई क्वारेन्टाइनमा राख्नुपर्छ। पीसीआर परीक्षण गर्न स्वाब नमुना लिनुपर्छ। रिपोर्ट नआउँदासम्म होल्डिङ सेन्टरमा राख्नुपर्छ। रिपोर्टमा पोजिटिभ आएको छ भने अस्पताल लैजानुपर्छ। नेगेटिभ आए होम आइसोलेसनमा बस्न अनुरोध गर्नुपर्छ। कन्ट्याक्ट ट्रेसिङ कस्तो अवस्थामा गर्ने ? कोरोना पोजिटिभ देखिनेबित्तिकै कन्ट्याक्ट ट्रेसिङमा लाग्नुपर्छ। केस देखिएको ठाउँ वरिपरि एवं पोजिटिभ व्यक्तिसँग उठबस भएकाको खोजी गरिहाल्नुपर्छ। यी सबै पक्ष केलाएर शंकास्पद व्यक्तिको पनि स्वाब नमुना संकलन गर्नुपर्छ। कुनकुन पेसाकर्मी उच्च जोखिममा छन् ? स्वास्थ्यकर्मी, ट्राफिक प्रहरी, सशस्त्र र नेपाल प्रहरी, सेना, पत्रकार, बैंकका कर्मचारीलगायत फ्रन्ट लाइनमा रहेर काम गर्ने व्यक्ति उच्च जोखिममा पर्छन्। त्यसबाहेक सवारीचालक, सैलुन, ब्युटिपार्लर, तरकारी एवं पसल सञ्चालक पनि जोखिममै पर्छन्। जुनसुकै पेसाकर्मी जुनसुकै अवस्थामा पनि जोखिममा छन्। कार्यालयमा कस्तो सुरक्षा अपनाउने ? कार्यालयमा प्रवेश गर्नुपूर्व कर्मचारीको तापक्रम नाप्ने, स्यानिटाइजर प्रयोग गर्ने। मास्क प्रयोग गर्न लगाउनुपर्छ। भीडभाड गर्नु हुँदैन। सहकर्मी वा सेवाग्राहीसँग दुई मिटरको दूरी कायम गर्नुपर्छ। कर्मचारीबीच पनि सेड्युल व्यवस्था गर्न सकिन्छ। सेवाग्राहीलाई पनि स्थान तोकेर सेवा दिन सकिन्छ । मास्क लगाउन हेलचेक्र्याइँ देखिन्छ। के गर्ने ? मास्क प्रयोग दुई किसिमबाट बढाउन सकिन्छ। पहिलो, जनचेतना फैलाएर। कतिपयले आफैं किनेर मास्क लगाएका छन्। मास्क किन्न नसक्नेहरूलाई सरकारले वितरण गर्नुपर्छ। यसो गर्दा पनि हेलचेक्र्याइँ गरे कारबाही गर्नुपर्छ। पीसीआर परीक्षण बढाउन कति आवश्यक छ ? सुरुदेखि नै पीसीआर परीक्षण बढाउनुपथ्र्यो। संक्रमितको संख्या बढ्दै गर्दा परीक्षण विस्तार गर्नुपर्छ। सुरुमै पीसीआर परीक्षण गर्दा पनि हुन्छ, सरकारलाई खर्चिलो पनि हुँदैन । (स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल र शुक्रराज ट्रपिकल तथा सरुवा रोग अस्पताल टेकुका निर्देशक डा सागरकुमार राजभण्डारीसँग दिनेश गौतमले गरेको कुराकानीमा आधारित)"
मेरी आमा महान् हैनन्,"पाँच वर्षको उमेर। गाउँकै बोर्डिङ स्कुल। कक्षा नर्सरी। भर्ना भएर एउटा बेन्चको छेउमा डराई डराई बसिरहेको म सानो फुच्चे। हेर्दै डरलाग्दी मिस कक्षामा पस्नुभयो। रोल नम्बर फोर्टी फाइभ सुरेश बडाल। मिसले हाजिरका लागि नाम बोलाएपछि र अरू कोही नबोलेपछि आफूअघिका साथीले जस्तै गरी मसिनो आवाजमा यास मिस भनेँ। त्यस दिन मेरो नाम सुरेश बडाल रहेछ भन्ने थाहा पाएको थिएँ। योभन्दा अझै केही वर्षअगाडि बुझिने गरी बोल्न, सुन्न र हेर्न नसकेको म बेलैमा झोलुंगोमा उभिएर आँगनको छेउतिर यताउता हिँडिरहेको एउटा आकृति देख्ने गर्थें। त्यो आकृति हेर्दैमा पीडित देखिन्थ्यो। ऊ मलाई शौच गर्न, पिसाब फेर्न र भोकभोकै झोलुंगोमा उभिएर रुन छोडेर खाई न पाईसँग मरिमेटेर काम गथ्र्यो, आफूभन्दा ठूलो भारी बोक्थ्यो। ऊ बर्खामा झरीले भिज्थ्यो, गर्मीमा पसिनाले भिझ्थ्यो। काममा एकोहोरिइरहँदा बल्ल कुनै बेला फुर्सदमा यसो सम्झिएर मलाई काखमा लिएर दूध चुसाउँथ्यो, लेग्रा बनेर लतपतिएका आँसुका थोपाहरू पुछिदिँदै कोलायो कोलायो भनेर मलाई छातीमा टाँस्थ्यो। त्यति बेला मलाई यो मान्छे मेरो आफ्नै कोही हो भन्ने लागिसकेको हुन्थ्यो। त्यही मान्छेलाई सम्झिएर मैले अलिअलि अक्षर चिन्न थालेको थिएँ। त्यसपछि केजी कक्षाको होमवर्क कापीमा लेखेको थिएँ, मेरी आमाको नाम सीता बडाल हो। अनि मलाई थाहा हुँदै आयो, म सीता बडालको छोरो रहेछु। सानै छँदा एक दिन मैले झगडा गरेर आमासँग पैसा मागेँ। तर म सतर्क थिएँ, त्यो पैसा मलाई बुवाबाट लिनु थिएन किनकि साथी र गाउँका दाइको पछि लागेर फिल्म हेर्न हलको टिकट काउन्टरमा बुझाउनु थियो। फिल्म हलको टिकट काउन्टरमा बुझाएर राजेश हमालको फाइट हेर्ने पैसा बुवाबाट माग्नु भनेको लगभग राजेश हमालकै लेभलको घुस्सा मैले मेरो चाकको फिलामा भेट्नु थियो। स्वाभाविक रूपमा ममा यो पिटाइको रहर थिएन। त्यसैले बुवाले थाहा नपाउने गरी आमासँग पैसा माग्नुको विकल्प थिएन। न जागिर न कुनै व्यवसाय। आमासँग मलाई दिने पैसा थिएन। छन त थियो होला, बेलाबखत माइत जाँदा यसो टीका लगाइदिएर मावली हजुरबाले दक्षिणामा दिनुभएका नोटहरू। अनि बाटो लाग्दै गर्दा त्यो दक्षिणाको आशीर्वादमा अलिकति थप माया मिसाएर हजुरबाले खुसुक्क आमाको पोल्टोमा राखिदिनुभएका थपुवा नोटहरू। तर सासू, ससुरा, जेठाजु, जेठानी नामका अनेक आँखाले एउटी निर्बल आमाले छोरालाई फिल्म हेर्न जान खर्च दिँदै गरेको दृश्य कहाँ पचाउन सक्नु ? कहाँ सक्नु लाटी, गोज्यांग्री, पैसा नचिनेकी, केही थाहा नपाएकी भइदिनुपर्ने जीवले बाठी पल्टेर कमाइ न धमाइ खर्च दिएको कुरा शासक आँखाहरूले पचाउन ! त्यसैले आमाले मलाई पैसा दिनुभएन। म रोएँ, कराएँ, अनेक घुर्की देखाएँ। तर, मैले आमाका विवशता बुझिनँ। थाहा पाउँदो हुँ त, सबैका अघिल्तिर आमाका फरियाको सप्कोमा झुन्डिएर म किन रडाको मच्चाउँथेँ हुँला ? थाहा पाएको भए आमाको मनको कुरा, जानेको भए पढ्न, आमाले नबोलेरै बोलेका कुराहरू, म कतै एकान्त पारेर खुसुक्क माग्थेँ हुँला आमासँग पैसा ! तर, म त आमाले गरेको बेवास्ताबाट आक्रोशित हुँदै भेटिएजति कुराहरूले झट्टी हान्न थालेछु। त्यही दिन थियो, मैले आमा साँच्चिकै रुनुभएको देखेको। आमाका पाखुरामा सुम्ला थिए अनि मेरो हातमा आमाकै थाप्लोमा सधैंभरि टाँस्सिइराख्ने नाम्लोको पातो। सुम्ला नबसेको हातले आमा नाम्लोको बरियो समाइरहनुभएको थियो जो एकछिनअघि अर्को हातमा बज्रिएको थियो। मैले आमाको आँखामा आँसु देखेँ। त्यति बेला मलाई एकछिन अघिको समयलाई मेरो जिन्दगीको कालो पाटीबाट धुलो झर्ने गरी मेटाउन मन थियो। तर जीवनका नमीठा सम्झना मेट्ने डस्टर कतै पाइँदो रहेनछ। म त्यो घटनाको तुष बोकेर बाँचिरहेँ। मलाई आमालाई बताउन मन थियो आमा म पापी हुँ, अधर्मी हुँ। कोयामा जालो नपसेको कट्मिरो आँपजस्तै बुद्धिको मसिनो जालो पनि नपसेको अदना ठानेर मलाई माफ गरिदिनुहोला है भनेर मैले कैयौंपटक आमालाई भन्न चाहेँ तर त्यो दिन कहिल्यै आएन। यो कन्फेसन गर्न मलाई झन्डै २० वर्ष लाग्यो। एक दिन जिस्किएजस्तो गर्दै आमालाई भनेँ, सानामा मैले पैसा माग्दा तपाईंले दिनुभएन अनि मैले झगडा गर्दै नाम्लोको झट्टी हान्दा तपाईंलाई लाग्यो है, आमा ? कहिलेको कुरो ? हैन होला, बिर्सिएँ मैले त, आमाले बेवास्ता गर्दै भन्नुभयो। मैले त्यति बेला सम्झिन नचाहनु वा बिर्सिदिनु नै माफी दिनु हो भनेर बुझेँ, आमा। आज ३० वर्षको उमेर काटेपछि बल्ल मैले मेरी आमालाई चिन्दैछु। कति कुरालाई बिर्सिदिएर, कति कुरा नसुनेजस्तो गरिदिएर, कति कुरा सहिदिएर बाँच्नुभएको रहेछ आमा। मेरी आमाबिना घरको परिचय हुँदैन। तर, मेरी आमाको परिचय पनि मेरो घरमा केही छैन। मेरी आमाको नाम मेरा बाले बाजा बजाएर, सिन्दूर हालेर आफ्नो घरमा ल्याउनुअघि मात्र सीता थियो। तर पराईघरमा आएपछि आमाको परिचय फेरियो। उहाँ कसैकी श्रीमती बन्नुभयो, कसैकी बुहारी बन्नुभयो, कसैकी आमा बन्नुभयो। तर आफू बन्नुभएन। सीता मेरी मावली हजुरबाकी छोरी हुन्। मेरो मामाकी बहिनी हुन्। मलाई आज आएर मामाघर प्रिय लाग्न थालेको छ किनकि त्यहाँ मलाई सीताको छोरो भनेर चिन्छन्। मेरो आमाको परिचय छ उहाँको माइतीमा। आमालाई हेर्दा मनमा प्रश्नहरूका ज्वारभाटा उठ्छन् के ती तमाम छोरीले आफ्नो कन्यादान हुँदै गर्दा आफ्ना परिचयका काँचुलीहरू माइतमै छोडेर आएका हुन् ? अलिअलि रहलपहल परिचयका अवशेषहरू पनि आमा बनेपछि नै सेलाएका हुन् ? एक दिन कुरैकुरामा आमाले भन्नुभयो, अब एउटी राम्री, घर गरेर खाने केटी खोजेर तेरो बिहे गर्नुपर्छ। मलाई पनि बुहारी भित्याएर सासू बन्ने रहर लाग्या छ। मैले सोधेँ, घर गरेर खाने भनेको के हो आमा ? तपाईंजस्तै घरधन्दामा नै अल्झिएर आफ्ना चाहनाहरूको अन्त्येष्टि गर्ने केटी खोज्ने भन्नुभाको हो ? आमा मौन हुनुभयो। मलाई धेरै कुरा भन्न मन थियो तर आमाको मन दुखाउने काम मबाट भएन। म आफैं खोजौंला आमा मेरा लागि केटी भनेर भन्न मन थियो। मलाई तपाईंको जस्तो कुलघरान, जात, गोत्र इत्यादि हेरेर गरेको विवाहमा कुनै आपत्ति छैन, तर के तपाईंलाई आफूलाई बुझिदिने मान्छेसँग जीवन बिताएँजस्तो लाग्छ ? मलाई भन्न मन छ आमालाई, तपाईंलाई अहिले कुनै दुःख छैन। छोराछोरी सबै थान्कोमान्को लागिसके। सुविधाहरू प्रशस्त छन्। विडम्बना ! तपाईंलाई सुख र खुसीको अर्थ नै थाहा छैन। के तपाईंको सुख सन्तानमा र खुसी श्रीमान्मा टिकेको हैन र ? खै त तपाईंको आफ्नो रहर पूरा गर्न पाउँदाको खुसी ? हामी जन्मिँदा तपाईंले खाना पनि छोराछोरीलाई ज्यादा दूध आओस् भनेर खानुहुन्थ्यो। तपाईं त भोकै बस्दा पनि बाकै आयु लामो होस् भनेर बस्नुहुन्छ। तपाईंका हातखुट्टा पनि गोठका गाईबस्तुका लागि चल्ने गर्छन् किनकि तपाईं सुतेको दिन तिनेरु भोकले ड्वाँ ड्वाँ कराउन थाल्छन्। साँच्चि तपाईं कसका लागि सास फेर्नुहुन्छ ? कसका लागि बाँच्नुहुन्छ ? अनि कसको ऋण तिर्न यो धर्तीमा जन्मिनुभो, आमा ? तपाईं मात्र हैन आमा, यो देशमा लाखौं यस्ता आमा छन् जो ती लाखौं बाका कहिल्यै जीवनसाथी भएनन्; केवल दासी भए, सेविका भए। के कहिल्यै ती बाहरूले श्रीमतीलाई तिमीलाई केको पीर छ भनेर सोधे त ? तिम्रो सपना के हो भनेर सोधे त ? कहाँ घुम्न जान मन छ ? गीत गाउने रहर भए गाउँ, नाच्न मन भए उन्मुक्त भएर नाच भनेर पिठ्यूँ थप्थपाएर ढाडस दिए त ? हाम्रै बाले तपाईंलाई खाना पस्किएर दिएर तपाईंले खाउन्जेल के के चाहिन्छ सोध्दै, थप्दै गरेर अन्तिममा तपाईं उठेर चुठ्न गएपछि त्यही जुठो थालमा आफूलाई खाना राखेर खाना कुनै पनि जुनीमा सक्नुहुन्न। तर आइज प्यारी आज सँगै खाऊँ भन्न त सक्नुहुन्छ नि। किन यसो कहिल्यै भन्नुहुन्न ? प्रत्यक्षपरोक्ष, बुवाविरुद्ध मलाई यो लेखोट लेख्ने किञ्चित मन थिएन। यहाँ आमाका नाममा लाखौं ठेली लेखिसकिए। आमा महान् भनेर पढेका ती अनेकन् शब्दले आज उमेरको यो मोडमा आएर मलाई बिझाउन थालेका छन्। म मेरी शोषित, पीडित अनि दुखियारी आमाको अनुहारमा महान् शब्दले सिँगार्नुपर्ने कुनै तेज र आभा देख्दिनँ। के आधारमा म मेरी आमालाई महान् भनूँ ? मलाई जन्माइदिएकै आधारमा मेरी आमा महान् हुने हो र ? मलाई जन्माइदिएर, स्याहारसुसार गरेर, मेरा आँखामा सपनाहरू फुल्ने फूलबारी गोड्दै गर्दा आमाका चर्चरी फुटेका कुर्कुच्चाहरूले आफ्नै रहर अनि चाहनाका काँडाहरू कति कुल्चिए होलान् ? कति बिझेका होलान् आमाका मुटुमा अधुरा रहरका थकथकी लाग्ने खिलहरू ? आमा भन्नुहुन्छ, म हरेक रात उहाँको सपनामा आउँछु अरे। अनि मैले देख्ने सपनामा पनि त म आफैं आउँछु। मलाई यो कुराले साह्रै पोल्दछ, किन मेरो सपनामा चाहिँ आमा कहिल्यै आउनुहुन्न ? के आमाहरूको आफ्नै सपनाहरू हुँदैनन् ? अरूकै सपना देखिदिनुपर्ने विवशता भएकी मेरी आमा कसरी महान् ? मेरी आमालाई महान् भन्नुपर्दा मलाई हीनताबोध हुन्छ। आफ्नो अस्तित्व नै नामेट पारेर अरूले बनाइदिएको व्यवस्थाको पिँजडामा बाँचेकी मान्छेलाई कसरी महान् भनूँ ? एउटी अबोध, निर्बल र कमजोर नारीलाई उसले यावत् अन्याय र थिचोमिचो सहिदिएकै आधारमा महान् हुनुपर्ने ? आमालाई महान् भन्नु भनेको आउँदा कैयन् पुस्ताका छोरीहरूलाई आफ्ना पखेटा काटेर, खुट्टामा नेल लगाएर हामी पुरुषका निम्ति बाँच्न अभिशप्त बनाउन प्रेरित गर्नु हो। अन्याय सहनु भनेको डराउनु हो, त्रासदीको कम्बल ओढेर निदाएजस्तो गर्नु हो। काँतरहरू कहाँ महान् हुन्छन् र ? आमा कहिलेकाहीँ आफ्नै सुरमा गीत गाउनुहुन्छ। आमाका आफ्नै शब्दहरू छन्, आफ्नै लय छ। सायद अवसर पाउनुभएको भए आफ्नो रहर पूरा गर्नुहुन्थ्यो होला मेरी आमाले। कसैले सुन्छ कि भनेर सतर्क हुँदै आमा गुन्गुनाउनुहुन्छ आज राति घट्ट गाको पालो मैले पाइनँ पिनिसक्दा रात बित्यो म फर्केर आइनँ रातैभरि कुरेँ मैले घटेराको छाप्रो पानीसँग निलेँ मैले त्यही रोटीको पाप्रो। मलाई भन्न मन लाग्छ, आमा तपाईं खुलेर गाउनुस् आफ्ना विरहका गीतहरू। सुर नमिल्ला, ताल बहकिएला तर त्यो उकुसमुकुस लाग्ने हृदयको गुफाबाट निस्किएका एक एक शब्दले हजारौं मन छुनेछन्। जे भए नि सुस्केराहरू तरंगित हुनेछन्। अनि बल्ल भन्नेछु म मेरी आमालाई महान्। त्यही दिन थियो, मैले आमा साँच्चिकै रुनुभएको देखेको। आमाका पाखुरामा सुम्ला थिए अनि मेरो हातमा आमाकै थाप्लोमा सधैंभरि टाँस्सिइराख्ने नाम्लोको पातो। सुम्ला नबसेको हातले आमा नाम्लोको बरियो समाइरहनुभएको थियो जो एकछिनअघि अर्को हातमा बज्रिएको थियो। मैले आमाको आँखामा आँसु देखेँ। तपाईं त भोकै बस्दा पनि बाकै आयु लामो होस् भनेर बस्नुहुन्छ। तपाईंका हातखुट्टा पनि गोठका गाईबस्तुका लागि चल्ने गर्छन् किनकि तपाईं सुतेको दिन तिनेरु भोकले ड्वाँ ड्वाँ कराउन थाल्छन्। साँच्चि तपाईं कसका लागि सास फेर्नुहुन्छ ? कसका लागि बाँच्नुहुन्छ ? अनि कसको ऋण तिर्न यो धर्तीमा जन्मिनुभो, आमा ?"
गोठीज्युलाकी सोल्टिनी,"सोल्टिनी, रहरको कर्णाली तर्न नसकेर यता आउन पाइनौ रे भन्ने सुनेपछि मैले मेरो रहरलाई नै साङ्ली बनाएर एउटा तुइन बनाइदिएको थिएँ चढ्यौ ? तिमीले एसएमएस गरेको इशारा पाएँ मैले त्यसलाई बुझेर नै संकेतका तीन शब्द कल्पनाको पानामा पठाएको थिएँ पढ्यौ ? अब त पुल बनिसके तुइन चढ्नु पर्दैन अलिकपछि कर्णालीको बीचबाट जहाज पनि हिँड्नेछन्सडकयात्रामा गाडीसँगै लड्नु पर्दैन धैर्य गर्नू रेल पनि बिस्तारै आइपुग्छ गोठीज्युलाको डाँडा छेडेर केही समयमा त सुरुङमार्ग पनि बन्छ त्यही बाटो भएर हामी पनि रारा जाऊँला फर्केर अलिक तल झरेपछि जहाज चढेर फेवा र रूपा आऊँला बरु मलाई पनि एक जोर दोचा बुनिदिनू म तिमीलाई गोल्डस्टार जुत्ता ल्याइदिन्छु रारातिर चिसो हुन्छ दोचा र गोल्डस्टार चिसो मौसममा न्यानो हुन्छ। ००० सोल्टिनी, फेवातिर त अलिक गर्मी छ पातला लुगा नबिर्सनू खास्टो बोक्नु पर्दैन रुमाल चैं नछुटाउनू पसिना आउँदा पुछ्नु पर्छ धुलो त त्यत्ति उड्दैन अचेल तैपनि परिहाल्यो भने त्यसैले मुख छोप्नुपर्छ। ००० रूपा जानका लागि मैले तिमीलाई पातला मोजा किनिदिएको छु स्यान्डल ल्याउन नबिर्सनू लेकसाइडतिर त जुत्ता लगाएर के हिँड्नु हौ ? बरु त्यहाँ पुगेपछि कपाल पनि छोड्नु पर्यो भने धागो खोल्न नलजाउनू फुलीमात्र भाको नाक झनै राम्रो देखिन्छ बुलाकी खोल्नू, तर नझर्कनू ! ००० सोल्टिनी तिमीलाई थाछ ? खै तिमीलाई कस्तो लाग्छ कुन्नि ? तर, मलाई त बुलाकी झुन्ड्याको भन्दा फुली मात्र लगाको तिम्रो नाक खुबै मन पर्छ ! राराबाट फर्कंदा जहाजबाट सेती किनारमा झरौंला अलिक अगाडि हिँडेपछि काउन्टर पुगिन्छ त्यहीँ टिकट काटौंला र, ट्राम चढौंला ! ००० घुम्दाघुम्दै भोक पनि त लाग्छ नि म स्यान्डविच किन्छु तिमी न्यापकिन किन्नू ट्रामको झ्यालतिर बसौंला र, सँगै खाऊँला। साँच्चि, तिमीले जुठो खाने गरेको छ ? भन्नू है, खाने गरेको छैन भने तर मलाई त तिमीलाई अलिकति जुठो खुवाउन मन छ र, तिम्रो ओठको कुनामा सानो भए पनि जुठो उच्छ्रेर घाउ भएको हेर्न मन छ ! ००० खानुअघि तालवाराही जानुपर्छ ल ! तिमी के चढाउँछ्यौ त्यो ठाउँमा ? धूप र फूल त म बोकौंला तिमी चैं के माग्छ्यौ आफ्नो नाममा ? जे मागे पनि एउटा माग्नु पाएँ भन्दैमा धेरै मागेरै त हो माग्नेले अहिलेसम्म केही नपाएको माग्न जानिएन भने त देउताले पनि कहाँ दिन जानेको हुन्छ र ?"
"धारिलो हतियार प्रयोग श्रीमतीको हत्या, श्रीमान गम्भीर घाइते",महेन्द्रनगर : कञ्चनपुरको बेलौरी नगरपालिका७ भगतपुरमा गएराति अज्ञात समूहले धारिलो हतियार प्रयोग गरी श्रीमतीको हत्या गरेका छन् । श्रीमान गम्भीर घाइते भएका छन् । ५५ वर्षीय बेलु खातीको हत्या गरिएको र उनका श्रीमान ६२ बर्षीय घनश्याम खाती गम्भीर घाइते भएको जिल्ला प्रहरी कार्यालय कञ्चनपुरका प्रवक्ता प्रहरी नायब उपरीक्षक अमरबहादुर थापाले जानकारी दिए । गम्भीर घाइते घनश्यामको उपचारका लागि धनगढी पठाएकोमा उपचार हुन नसकी अन्यत्र पठाउने तयारी भइरहेको प्रहरीले जनाएको छ । प्रहरीका अनुसार घटना खाती परिवारको घरमै मध्यरातमा घटेको हुनसक्ने अनुमान छ। उनले घटनाको अनुसन्धान भइरहेको बताउँदै सुक्ष्म अनुसन्धानका लागि तालिम प्राप्त कुकुरको समेत प्रयोग गरिएको जानकारी दिए। घटनाको सोधपुछका लागि मृतककै छोरा राजेश खाती र स्थानीय दिनेश रानालाई नियन्त्रणमा लिएको प्रहरी नायब उपरीक्षक थापाले बताए।
गजलमा प्रस्ताव !,"कक्षाको पहिलो दिन पहिलो बेन्चमा पहिलोपटक जब एउटा अनुहार देखियो, मनले मनैलाई उसैबेला काउकुती लगायो। अक्सर धेरैवटा पहिलोपटकका संयोग मिले त्यो प्रेमको पहिलो चरण मानिन्छ। ठ्याक्क कम्पासले कोरेको आर्कमा स्केलले कोरेको जस्तो ९० डिग्रीको कोण मिलाएर म दोस्रो बेन्चमा बसेँ। कुनै मान्छे आफ्नो नभए पनि आफ्नै हो भन्ने सोचाइले मात्र पनि कति मीठो धुन मनमा बजाउँदो रहेछ। हेर्दा त्यति धेरै आँखा छाडेर हिँड्नुपर्ने अनुहार पनि होइन। मन पर्यो त पर्यो पर्यो। कारण खोजेर कहाँ प्रेम हुन्छ र ? व्यवसाय पो हुन्छ। ह्याँ, उता सर मैले कसैलाई पनि वाल दिइनँ, लामो बाल (कपाल) लहराएकी भगवान्को फुर्सदिलो उत्पादनलाई पहिलोपटक देखेपछि। १० कक्षा सुरु भएदेखि नै सरले सधैं मनमा डर देखाउँथे। खोइ कुन दिमाग नभएको मान्छेको दिमागले बनाएको थियो नेपालको पाठ्यक्रम ! कक्षा ९ बाट ६० प्रतिशत र १० बाट ४० प्रतिशत प्रश्न पो सोध्थ्यो त परीक्षामा। विद्यार्थी कक्षा १० मा पुगेपछि पनि ९ कै किताब बोक्थे। बरु मरे अर्को जुनी पाइन्छ तर १० मा फेल भए फेरि ९ बाटै पढ्नुपर्छ भन्ने त्रासले त्राहिमाम बनाउँथ्यो मलाई। सायद बाघ आउँदा पनि त्यति डर लाग्दैनथ्यो होला, जति एसएलसीको परीक्षा सम्झेर लाग्थ्यो। यो भूमिकाले पक्कै पनि बुझाए होला, कक्षा १० मा पढ्ने विद्यार्थीको जीवनसँग तीनवटा कुरा मात्र जोडिएको हुन्थ्यो पढ्ने अनि पढ्ने र फेरि पनि पढ्ने। कक्षामा आएको नयाँ मान्छेको अनुहार आँखाले मात्रै पढौं भनेको बेइमानी मनले पनि कति बेला पढिसकेछ। आँखाले पढेको मान्छेसँग पो बोल्न सजिलो हुन्छ। बोल्ने बेलामा अ आ इ ई भन्नु पर्दैन तर मनले पढेको मान्छे। मनसँग पनि साह्रै रिस उठेर आयो, एकाध दिन आँखालाई मात्रै पढ्न दिएको भए पनि यति धेरै डरदेवीसँग टाँसिएर बस्नुपर्ने थिएन ? अक्सर प्रेमका धेरै प्रश्न केवल प्रश्नका लागि मात्रै बनेका हुन्छन्। मलाई जवाफ कसले दिने ? कक्षा १० मा मात्रै कोही नयाँ आयो भने सजिलै अड्कल काट्न सकिन्थ्यो, कुनै न कुनै संकट परेको होला। प्रेममा अक्सर संकट नै अवसर हुन्छ। नायक राजेश हमालले पनि त गोपीकृष्ण चलचित्रमा कृष्टि मैनालीलाई संकटबाट जोगाएपछि प्रेम भएको थियो। संकटको सही ढंगले डायग्नोसिस गर्न सक्यो भने त प्रेममा नोबेल प्राइज जितियो जितियो। टक्क कापीको पानामा नाम हेरेर साँझ फ्रेन्ड रिक्वेस्ट पठाउने अनि हेल्लोबाट मायाको धारावाहिक शृंखला सुरु गर्ने। यो सन् २०१८ को कुरा हो। त्यो सन् २००४ को समय थियो। इन्टरनेट भन्ने नाम सुन्न पनि कम्प्युटर क्लास कुर्नुपथ्र्यो। देख्नका लागि भने किताबका पाना मात्रै। कहाँबाट फेसबुक आउनुपाउनु ? रेस्टुरेन्टमा मेनु हेर्दै खाना अर्डर गरेजस्तो कहाँ थियो र प्रेम प्रस्ताव ? आफंै सामान जुटाएपछि पकाएर खानुपर्ने अवस्था हो यो। प्रेममा अक्सर संकट नै अवसर हुन्छ। नायक राजेश हमालले पनि त गोपीकृष्ण चलचित्रमा कृष्टि मैनालीलाई संकटबाट जोगाएपछि प्रेम भएको थियो। संकटको सही ढंगले डायग्नोसिस गर्न सक्यो भने त प्रेममा नोबेल प्राइज जितियो जितियो। पहिलो, दोस्रो, तेस्रो र चौथो घन्टी पनि दिमागमा कुरा खेलाएरै जित्यो। कुरा जति खेले पनि कहिल्यै जित्ने होइन। सधैं ड्र मात्रै। पाँचांै घण्टी भाग्यको घण्टी बजाउँदै आयो। हामीलाई कक्षामा एक्लै छाडेर सबै साथी बाहिर पो गए। पहिलोपटक केटी हेर्न गएको दुलाहालाई दुलहीसँग एउटै कोठामा राखेर कुरा गर्न लगाएजस्तो ! दुलाहा त थियो नै, दुलही पनि। तर, विवाह गर्न बाँकी थियो। एक्लै देखे त बोलाउनु नि अहंको अले अलि फोकस गर्यो। सायद उसको मनमा पनि यही अ नै कस्सिएको थियो। करिब तीन मिनेटजति अहंको युद्ध भयो। कक्षामा अप्सनल म्याथ पढ्ने बी सेक्सनका विद्यार्थी पनि थपिए। अप्सनल म्याथ पढ्नेहरूको कक्षा जो थियो। केटी अप्सनले म्यान पढ्ने पो रहिछ। केटाका लागि मात्रै बनेको विषयजस्तो थियो अप्सनल म्याथ। उसले त्यसमा ब्रेक थ्रु गरी। विद्यालयको इतिहासमै पहिलोपटक अप्सनल म्याथ पढ्ने केटी। नयाँ विद्यार्थीलाई स्कुलभर चिनिन विज्ञापनको यो तरिका नै काफी थियो। भर्खर जुँगाका रेखी उमार्न लागेका विज्ञापन एजेन्सीले थुक निल्दै भरमारसँग प्रचार गरे। म पनि एक प्रचारक थिएँ। पहिलो दिन शून्य शून्य भएर गयो। संसारमा वैज्ञानिकहरूले शून्य कुनै पनि कुरा हुँदैन, केही न केही चिज अवश्य भरिएको हुन्छ भनेका छन्। के भरिएको छ होला ? साँझ गणितका फर्मुला घोक्ने बेलामा प्रेमका फर्मुला घोक्न मन पो लाग्ने। ओए बड्डा, त्यो नयाँ केटीले त मेरो नोट मागेकी छ यार ? , भरतेले मनमा भूकम्प जाने समाचार सुनायो। समाचारसँगै अर्को खोजी पत्रकारिताका लागि उपयोगी कुरा पनि थियो। भरते र नोट दुवै सौता लागे मलाई। ऊसँग मागे पनि दिने त मैले नै हो, मनमनै मायाको कुराउनी पो पाक्न थाल्यो। तैंले लेख्दैनस्, दिने मैले त होला नि, भरतेको कालो अनुहार उत्साहको क्रिमले उज्यालो भयो। तेरो झोलाबाट निकालेर दिएँ यार, गाता च्यातेर मेरो हो भनेर। उसका कुराले आफैंले पालेको बिरालो आफैंलाई म्याउँ बनायो। घटना धेरै भए। कसले आफ्नो बनाउने ? बाजी धेरै राखिए। जित्नेले पाउँछ भन्दै पिसाब सबैभन्दा लामो कसले फेर्नेसम्मका प्रतियोगिता भए। जित्नेले मुख त मिठ्यायो तर प्रतियोगिता जितेर मात्रै कहाँ हुन्थ्यो र मन जो जित्नु थियो। केटीसँग बोलेपछि (कोरोना भाइरस? ) रोगै सर्छजसरी कसैले पनि बोल्ने आँट र हिम्मत गर्दैनथे। संसारमा आँट भन्ने शब्द बन्न कति बल लागेको थियो होला ? मलाई सधैं यही प्रश्नले आश्चर्यचकित बनाउँथ्यो। एक दिन नेपाली पढाउने सरले इमानसिं चेम्जोङ पाठ पढाउँदै थिए। प्याट्ट बोले बूढा, पुग्न सकिँदैन भनेर हिँड्दै नहिँड्नु राम्रो होइन, हिँड्न थाल्यो भने अवश्य पनि पुगिन्छ। संसार बदल्न त एक शब्द काफी हुन्छ भन्ने वाक्य जो सुनेको थिएँ। दिनचर्यामा अचानक परिवर्तन आयो। अब सीधै प्रपोज राख्ने। त्यति बेला खुबै चर्चित थियो सलमान खानको तेरे नाम भन्ने सिनेमा। त्यसमा एउटा गीत थियो, प्यारमे ना का मतलब हाँ होता हे (प्रेममा हुन्नको मतलब हुन्छ हो)। जसलाई देखेर मनमा पत्रपत्र खुसीका फूल फुलेका थिए, उसैलाई थाहा थिएन मेरो मनको बगैंचा। पोख्नुपर्ने नै भयो मनमा भरिएको प्रेम। टेस्ट परीक्षा सकिँदासम्म पनि मेरो नाम भावना थापा हो। यही एउटा वाक्य मात्रै बोलेकी थिई। उसले कसका लागि बोली ? मेरा लागि ? वा अरूका लागि ? कठै विचराहरू। सबैभन्दा म नै त अगाडि थिएँ। मनको बगैंचामा फुलेका फूलहरूमा डुलाउने रहरले बसी खान नदिएपछि केही न केही त गर्नै पर्यो। आखिर टेस्ट परीक्षा पछाडि भेट हुने होइन। आए आँप गए झटारो ! तर, त्यस्तो पनि कहाँ थियो र ? उनलाई अरूको भएको सोच्दा पनि भाउन्न हुन्थ्यो। साँचो मनले प्रेम गरे कसो पूरा नहोला ? जीवनको पहिलो प्रपोजका लागि योजना बनाउँदै थिएँ। प्रपोज राख्ने शैलीकै कारण पनि उनले मेरो कुरा नकार्न नसकून् भनेर मैले अनेक उपाय खोजेँ। कक्षाका अन्तिम दिनहरू सुरु हुँदै थिए। फागुन लाग्न लाग्न आँटेको थियो। प्रेम दिवसको चर्चाले विद्यालय भरिएको थियो। केही दिवानाहरू आफूले मन पराएका केटीलाई जसरी पनि प्रस्ताव राख्ने ध्याउन्नमा थिए। मलाई अरूको के मतलब ? आफ्नै जिन्दगीको बगैंचामा हरियाली भर्नु थियो सबैलाई। जीवनमा कहिल्यै गजल नलेखेको मान्छेले गजल कोर्ने प्रयत्न गर्दै थिएँ। गजल लगाउने भावनालाई गजल मन पर्छ भन्ने मलाई कसैले सुनाएको थियो। कहिलेकाहीँ उनी बाहिर गएका बेलामा कापी हेर्दा गजल लटरम्मै लेखिएको हुन्थ्यो। कनिकुथी प्रेम दिवसका दिनमा उनको कापीमा लुकाएर राख्न गजल तयार भयो। केटाहरू प्रपोजका लागि अनेक उपाय खोजिरहेका थिए। कसैले हात काट्दै थिए, कोही मुटुको चित्र बनाउँदै थिए, अनि कोही सायरी जो सार्दै थिए। ओहो ! भव्य तयारी थियो। यति तयारी त स्कुलको वार्षिकोत्सवमा पनि हुँदैनथ्यो। म भने पूरै तयारी गरेर ढुक्क थिएँ। जिन्दगीको पहिलो प्रपोज त्यो पनि गजलमा। गजल लेख्न मन पराउने गजलमै गरिएको प्रस्ताव कसरी पो मन नपराउली र ? म शतप्रतिशत ढुक्क थिएँ। कुर्दा कुर्दा दिन पनि आयो। समय पनि आयो। मध्यान्तर पनि भयो। मैले मौका हेरेर गजल पनि राखेँ। आहा ! मन मनमोहक पो भयो। अब भोलि प्रस्ताव स्वीकार गरिएको गजल नै आउने छ। रातभर निद्रा लागेन। बिहानै स्कुल हिँडे। आज अलि बढी कपाल लर्काऊँ भनेको तेल धेरै भएर कपडामा पो चुहियो। शौचालय गएर निख्रिने गरी पिसाब गरेँ। कक्षामा पसेर सोधेँ, भावना, हिजोको गजलवाला कागजको टुक्रो हेर्यौ ? उनको हाउभाउले मुटु घुँडामा धस्सिन पुगेको महसुस भयो। जेनतेन थेगेँ। उनले चुइगम चपाएजस्तै सजिलैसँग जवाफ दिइन्, पढेँ, त्यो त पत्रिकामा छापिएको मेरै गजल त हो नि। किन सारेर दिएको ? म साहित्यमा छुट्टै नाम लेख्छु के। आधा मात्र होश बच्यो। त्यही बचेको आधा होशले काम गर्यो। तुरुन्तै अर्को प्रश्न सोध्न पाएँ, अनि त्यसको पछाडि लेखेको कुरा नि ? फेरि सजिलै जवाफ दिइन्, खोइ बूढाले लिनुभयो, मैले पढ्नै पाइनँ।"
माया बोल्ड छे,"म मन परेको किताब एक्कै सासमा पढिसक्छु। एक सय ४० पानाको किताब छ यो, त्यस्तै भयो। युवराजले सुस्तसुस्त पढ्दै गर्दा बेलाबेला एकदुई हरफ मलाई पनि सुनाउँथे, उनलाई पनि मन परेर। मलाई किताब कोरेर पढेको मन पर्दैन। यो किताबमा भने ठाउँठाउँमा अन्डरलाइन छन्। युवराजले प्रायः किताबमा यसरी नै अन्डरलाइन गरेका छन्। के अब किताबको नाम जस्तो यो किताब पनि परित्यक्त भयो ? कि भएन ? किताबले के सोच्छ ? मलाई थाहा छैन। जस्तो कि यो किताबको सुरुआतमा एउटी छोरी भ्रूणले गर्भमा सोच्छे, महसुस गर्छे, बाहिरी संसारका मानिसका टिप्पणी र अहं सुन्छे र मुर्मुरिन्छे। जन्मिनेबित्तिकै कि नानी खुसी हुन्छे, दुःखी हुन्छे वा रिसाउँछे। पढ्दापढ्दै रोकिएर सम्झिन खोज्छु त्यो अनौठो संसारलाई अर्थात् भुवन ढुंगानाको यो उपन्यास परित्यक्त लाई। म आमाको गर्भमा हुँदा कस्ती थिएँ ? जन्मिनेबित्तिकै के महसुस भयो ? याद छैन, हँुदैन होला। कम्तीमा मजस्ता सामान्य मान्छेलाई त ५६ वर्षको उमेरपछिका कुरा मात्रै याद हुन्छ होला। तर लेखकले कसरी लेखिन् यी सारा अनुभूति ? आमा भएर कि गर्भकी बालिका भएर ? पढ्दै गर्दा मनमा कुराहरू खेल्छन्। सुरुआतमा लिंग पहिचान नहुँदैको एउटा नयाँ प्राणले आकार लिँदै गरेको जीवको अनुभूति छ। अनि गर्भमा हुर्किंदै गरेकी एउटी छोरीले यो विभेदपूर्ण संसारलाई कसरी हेर्छे ? जन्मिएपछि पनि उसले आफूलाई कहिलेदेखि फरक महसुस गर्न थाल्छे ? एउटी बालिकाले आफू छोरी मान्छे हुँ भन्ने आफ्नो शरीरबाट र प्रकृतिबाट महसुस गर्नुअघि उसको परिवार, आफन्त र समाजले दिने धक्का डरलाग्दोसँग आएको छ उपन्यासमा। गर्भभित्रको कुरा र बच्चा जन्मिएर हुर्कंदै गर्दाका अनुभूतिमा लेखक आमा निकै ठाउँमा मिस्सिइन् जस्तो लाग्छ। म त्यो तहसम्म अनुभूत गर्न सक्दिनँ। सायद एउटी आमाले मात्रै आफू गर्भमा भएको बेलाको महसुस गर्न सक्छिन् होला। त्यसैले यो किताब लेखकको आफ्नो जीवन भोगाइ र उपन्यासको मि श्रणबाट बनेजस्तो धेरै ठाउँ लाग्छ। त्यसैले झन् रोचक बनेको छ किताब। धेरै महिलाले आफूलाई यो किताबमा भेट्टाउँछन् होला। यो समीक्षा भएन, पुस्तकसँगको मेरो अनुभूति हो यो। मलाई यो किताबको बारेमा लेख्नु छ किनकि यो पढेर म उकुसमुकुस छु। यस उपन्यासकी कथावाचक अथवा दुःख र संघर्षकी खानी मायाको जिन्दगी जस्तो। वा मायाको मनोदशा जस्तो। जो गर्भदेखि नै परित्यक्ता महसुस गर्छे। उसलाई थाहा छ, यो संसारमा छोरी भएर जन्मेपछि के के भोग्नु पर्छ। तर, नजन्मिन ऊसँग कुनै विकल्प छैन। अहिले पनि छोरा मात्रै मन पराउने यो समाजमा ४५५० वर्षअघि लगातार तेस्रो सन्तान छोरी हुँदा आमा र छोरीहरूले केकस्ता आरोप भोग्न पर्यो होला त ? त्यसका बीच पनि माया र उनकी दिदीले बनारसमा पढेका छन्। आफूलाई चिन्न र आफ्नो अस्तित्व समाजमा बलियोसँग राख्न सकेका छन्। माया बोल्ड छे। गर्भैदेखिको भावना क्रान्तिकारी भएर आएको छ। आफ्नो अस्तित्व र यौनिकताबारे जानकार छे ऊ। आफ्नो यौन जीवनबारे खुलेर सोच्ने। कतिपय सोच स्पष्ट छ। सरल छ। आफ्नो यौवनमा आफैंले रोजेको जीवनसाथीसँग छे ऊ। पति, घर, परिवार र सन्तान ऊसँग छन्। तर पनि किन पूर्ण माया ? एउटी नारीलाई केले पूर्ण र सन्तुष्ट बनाउँछ त ? म पनि किन परम्परागत भएर सोच्दैछु ? त्यो राति मैले थाहा पाएँ, मानसिक तनावबाट मुक्त हुन शारीरिक सहबास पनि अनिवार्य रहेछ। त्यो सहबासपछि मन कति चंगा भयो भने बिझेको काँडा सियोले खोतलखातल पारेर झिकेपछि हलुंगो भएजस्तै। तृप्ति मनको मात्र होइन, शरीरको पनि रहेछ। नेपाली साहित्यमा पुरुष लेखकले यौन र महिलाका अनुभूतिका कुरा धेरै लेखेका छन्। महिलाका कुरा लेखेका छन् तर पुरुष मानसिकताले। एउटी महिलाले त्यो साहित्य पढेर यो मेरो अनुभूति र महसुस हो भन्न नसकिने। अनि महिलाले लेखेका कथामा चाहिँ किन दुःख, पीडा, हिंसा, आँसु मात्र आए भनेर आरोपित मात्रै गरिरहने आलोचना सुन्ने गरेकी छु। यसरी हेर्दा जीवनमा त परै जाओस्, फिक्सनमा पनि महिलालाई सुनिएन कि जस्तो लाग्छ। महिलालाई राम्ररी नसुनेपछि र नबुझेपछि पुरुषले उभ्याएको धेरै महिला पात्रको चित्रण नेपाली साहित्यमा नक्कलीजस्तो देखिन्छ। उपन्यासमा लेखक आम दुःख पीडाभन्दा अझै पर पुगेर एउटी उमेर ढल्ँिकदै गरेकी महिलाको खुसी र जीवनको खास सुख केमा खोज्नतिर लागेजस्तो पाठकलाई पनि सोच्न बाध्य बनाएजस्तो मैले पाएँ। महिनावारी रोकिएपछिकी माया भन्छिन्, म फेरि निराकारबाट एकाकार हुने कुरामा फर्किएँ। त्यो राति मैले थाहा पाएँ, मानसिक तनावबाट मुक्त हुन शारीरिक सहबास पनि अनिवार्य रहेछ। त्यो सहबासपछि मन कति चंगा भयो भने बिझेको काँडा सियोले खोतलखातल पारेर झिकेपछि हलुंगो भएजस्तै। तृप्ति मनको मात्र होइन, शरीरको पनि रहेछ। नेपाली साहित्यमा यति बलियोसँग मैले पहिलोपटक हो, ५० छुन लागेकी महिलाको शरीरिक सुखको कुरा पढेको। किन महिलाको यौवन, जवानी र सौन्दर्यको कुरा मात्रै नेपाली साहित्यमा आउँछ ? आम नेपाली घरमा ४५ नाघेकी महिलाको जीवन कस्तो छ ? त्यो जीवन यौन र पुरुषसँगको हिजोको शरीरशरीरबाट बनेको सम्बन्ध वा मनमनको सम्बन्ध कसरी परिवर्तन हुँदैछ। धेरैलाई सोच्न बाध्य बनाउँछ उपन्यासले। मायाको बाल्यकालका कति अनुभव मेरैजस्ता लाग्छन्। स्कुले जीवनका साथीहरू र अचेल उनीहरूसँग भेट हुँदा कुराले स्मृतिसम्म पुर्याउने। त्यसैले यो उपन्यास दुई घन्टामा पढिभ्याएँ मैले। किताब पढ्दा मायाका अनुभूति र आफैंले भोगेका जीवनमाथि मायाका धेरै प्रश्न क्रान्तिकारी जस्ता लाग्छन्। तर, लेखकका परम्परागत सोचाइहरू धेरै ठाउँमा भेटिन्छन्। कहीँकहीँ मन चसक्कै हुन्छ। जस्तो कि माया आमा भएकी छे। आमा हुनु रहरको कुरा हो अनि च्वाइस पनि। आमा हुन नसक्ने वा नचाहने आआफ्ना बाध्यता र इच्छा होलान्। मायाले सन्तान नभएकी आफ्नी साथीलाई भेटेर फ्याट्ट बोलिदिन्छे, बाँझी। समाजले भएको हैन क्रान्तिकारी मायाको चेतना हो त्यो। रङ र सौन्दर्यका बारेमा पनि मायाको पारम्परिक सोच छ। एक किसिमले हेर्दा त्यो पारम्परिक सोच स्वाभाविक पनि लाग्छ। उपन्यासमा वाक्य छोटाछोटा छन्। भाषा सरल र मीठो छ। कहीँकहीँ अल्छी लाग्छ पढ्न मलाई। चरित्रबीच संवाद छैन। मनोवाद धेरै छ। मानौं लेखककै एकालाप हो यो किताब। उतारचढाव वा देखिने ठूलो द्वन्द्व केही छैन किताबमा। तर, पनि पढिसक्दा लाग्छ, नसकिएको भए हुने। माया जसलाई आफ्नो नाम नै मन परेको छैन। नामदेखि नै उसले आफ्नो रुचि र पहिचानको अस्तित्व खोजेकी छ, उसलाई अझै पढ्न मन लाग्छ।"
सीमाहरू अर्थात् दुःखका रेखा,"प्रस्तुत दुई प्रश्नसँगै मलाई थाहा छ, म जे लेख्न गइरहेको छु त्यो अहिले असान्दर्भिक हुनेछ। पढ्दै जाँदा तपाईंलाई पनि लाग्न सक्ला, कस्तो असान्दर्भिक लेख ? युटोपिया लाग्न सक्छ। असम्भव लाग्न सक्छ। अहिले असान्दर्भिक हुनु भनेको सधैं असान्दर्भिक भइरहनु होइन। अहिले असान्दर्भिक हुनु भनेको अनावश्यक हुनु पनि होइन। त्यसैले म यो लेख लेख्दै छु। आज नेपालमा एकाध राष्ट्रवादी भारतसँगको खुला सीमा बन्द गर्नुपर्ने माग गरिरहेका छन्। अझ एक कदम अघि बढेर सीमामा पर्खाल लगाउन माग गर्ने ट्रम्पियनहरू पनि छन्। काठमाडौं वा प्रवासमा बसेर काँडेतार लगाउने वा पर्खाल लगाउने कुरा गर्न सजिलो छ। तर, यो विभाजनको पीडा सीमाञ्चलका बासिन्दाले भोगिरहेका छन्। स्वीकार्नुस् वा नस्वीकार्नुस्, दक्षिण एसियामा राज्यबीच देखिने सीमा उपनिवेशका अवशेष हुन्। यो क्षेत्रमा राज्यहरूका सीमा स्वाभाविक रूपमा निर्धारण भएका होइनन्। न त यी सीमांकन कुनै परम्परा वा मौलिकताको निरन्तरता हुन्। प्रायः सीमा ब्रिटिस शासकले कोठामा बसेर कागजमा खिचेका रेखाहरू हुन्। आज हामी तिनै रेखालाई दिमागमा बोकेर आफैं विभाजित हुन अभिशप्त छौं। नेपाल र भारतको हकमा पनि यही लागू हुन्छ। बेलायती नआएको भए वा उनीहरूले हाम्रानिम्ति सीमाहरू नकोरिदिएको भए हाम्रा राज्यहरूको आकार कस्तो हुन्थ्यो ? यहाँ कुन कुन राज्य कसरी खडा हुन्थे ? तिनका सिमाना कसरी निर्धारण गरिन्थ्यो ? अहिले कल्पना गर्नुको कुनै अर्थ छैन। बरु बन्द कोठामा बसेर खिचिएका यी सरल रेखालाई सीमामा रूपान्तरण गर्दा दक्षिण एसियाली जनताले भोगेको दुःखको हिसाब राख्न सकिन्छ। कागजमा रेखा कोरेर त्यसलाई अन्तर्राष्ट्रिय सीमाका रूपमा थोपर्ने क्रमको सुरुआत सुगौली सन्धिबाट भएको हो। वर्तमान भारतको ठूलो भूभागमा कब्जा जमाइसकेको इस्ट इन्डिया कम्पनीले नेपालले आफ्नो ठानेको केही भूभाग दाबी गर्यो। केही किलोमिटर जमिनको विवाद युद्धमा परिणत भयो। १८१४ नोभेम्बर १ बाट सुरु भएको युद्ध १८१५ मार्चसम्म चल्यो। विभिन्न पाँच किल्लामा घमासान युद्ध भए। परिणामस्वरूप १९१६ मार्चमा अंग्रेजले प्रस्ताव गरेको सन्धिमा हस्ताक्षर गर्न नेपाल बाध्य भयो। यही सुगौली सन्धिले नेपालको पूर्व, दक्षिण र पश्चिमको सीमा निर्धारण गर्यो। यो सन्धिमार्फत निर्धारण भएको सीमाले पहाड र मधेसमा बसोबास गर्ने थुप्रै समुदायलाई दुई देशमा विभाजन गरिदियो। कञ्चनजंघाको काखमा बसोबास गर्ने पूर्वी पहाडका लेप्चा र लिम्बूहरू विभाजित भए। दार्जिलिङ, सिक्किम हुँदै आसाम र अझ पूर्वसम्म फैलिएर सांस्कृतिक अन्तरघुलनमा बाँचेको समुदाय, जसलाई पछि नेपाली जाति भनियो, उनीहरू विभाजित भए। मधेसमा राजवंशी, मैथिली, भोजपुरी, अवधीभाषी समुदाय विभाजित भए। हुनसक्छ, भर्खरै छुट्टिएका दाजुभाइ अलगअलग मुलुकका बासिन्दा भए। हुनसक्छ, अलगअलग जमिनदारको जमिन जोत्ने दाजुभाइ अर्कैअर्कै देशमा छुट्टिए। हुनसक्छ, अनेक जोडी प्रेमीप्रेमिका अलगअलग देशमा परे। यी विभाजित समुदायका लागि यी किरिङमिरिङ रेखाहरूले अनन्त दुःख छोडेर गएका छन्। सुगौली सन्धिले कोरेको रेखा दक्षिण एसियामा अन्तिम विभाजन रेखा थिएन, बरु पहिलो थियो। यसको अर्को संस्करण पाकिस्तान र अफगानिस्तानको सीमाको रूपमा रहेको डुरन्ड लाइनका रूपमा कोरियो, सन् १८९२ मा। सन् १८३९ देखि ४२ सम्म भएको पहिलो अंग्रेजअफगान युद्धमा बहादुर अफगानीहरूले अंग्रेज फौजलाई हराएका थिए। तर सिंगो दक्षिण एसिया कब्जा गर्न प्रयासरत अंग्रेजहरू यतिमै चुप लागेर बसेनन्। सन् १८७८ मा फेरि अफगानिस्तानमाथि आक्रमण गरे। यसपटक पनि उनीहरू सफल त हुन सकेनन् तर दुई वर्षसम्म चलेको युद्धको परिणाम भने नेपालअंग्रेज युद्धकै जस्तो भयो। अफगानिस्तानलाई असमान सन्धिमा हस्ताक्षर गर्न बाध्य पारियो। ठूलो भूभाग अंग्रेजलाई सुम्पिन अफगानिस्तान बाध्य भयो। यसको १२ वर्षपछि सन् १८९२ मा डुरन्ड लाइन कोरियो। वर्तमान अफगानिस्तान र पाकिस्तानबीचको सिमाना बनेको यो रेखा २४०० किलोमिटर लामो छ। यो रेखा कोर्दा अंग्रेजहरूले नदीनाला र पहाड त हेरे, तर बसोबास हेरेनन्। उनीहरूले पस्तुन समुदायलाई दुई देशमा विभाजित गरिदिए। अहिले पस्तुन समुदाय अफगानिस्तानमा सबैभन्दा ठूलो समुदाय हो। पाकिस्तानमा भने उनीहरू अल्पसंख्यामा छन्। यसले पाकिस्तान र अफगानिस्तान सम्बन्धमा जटिलता त उत्पन्न गरेकै छ, आतंकवादमा ऊर्जा भर्ने काम पनि उत्तिकै गरेको छ। पाकिस्तानी पस्तुन क्षेत्रलाई समेटेर अलग पस्तुनिस्तान स्थापनाको मागमा आन्दोलन पनि भइरहेको छ। यसलाई दबाउन पाकिस्तान सरकारले बल प्रयोग गरिरहेको छ। यही रेखाकै कारण अफगानिस्तान भूपरिवेष्टित राष्ट्र बन्न पुग्यो। यति मात्र होइन, डुरन्ड रेखा कोरिएपछि नै रसियाली जारले यहाँ आफ्नो चासो देखाउन थालेका थिए। त्यस बेला सुरु भएको अफगानिस्तानमाथि शक्तिराष्ट्रको भूराजनीतिक भिडन्त आजपर्यन्त जारी छ। सुपर पावर बदलिए, अफगानिस्तानको नियति बदलिएन। पाकिस्तानमा बहुसंख्यक मानिने पन्जाबी समुदायको पनि आफ्नै दुःख छ। यो समुदायलाई सन् १९४७ मा कोरिएको र्याडक्लिफ लाइनले भारत र पाकिस्तानमा बाँडिदिएको छ। यतिमात्र होइन, उनीहरू धर्मले पनि विभाजित छन्। पाकिस्तानमा अधिकांश पन्जाबी मुस्लिम छन् भने सिख पन्जाबी कम संख्यामा छन्। भारतमा भने अधिकांश पन्जाबी सिख छन्। केही पन्जाबी अझै पनि हिन्दु धर्ममा छन्। यहाँ सिख धर्मावलम्बीको अलग मुलुक खालिस्तानका लागि संघर्ष पनि चलिरहेको छ। यो रेखा सर सिरिल र्याडक्लिफले कोरेका थिए, जसले त्यसअघि कहिल्यै भारतमा पाइला टेकेका थिएनन्। एकपटक त उनी आफैंले यो कामका लागि असमर्थता जनाएका थिए। तर, पछि उनी धर्मका नाममा विभाजनको रेखा कोर्ने जिम्मेवारी बोकेर आइपुगे। मुस्लिम बाहुल्य क्षेत्र पाकिस्तानमा र हिन्दु बाहुल्य क्षेत्र भारतमा पार्ने गरी यो रेखा खिचियो। धर्म र अन्य पक्षलाई पनि आधार मानेर सीमा तय गर्ने भनिए पनि र्याडक्लिफ कमिसनले अन्य आधारहरू के हुन् भन्नेसमेत परिभाषित गरेन। स्वतन्त्रतालगत्तै दसौं लाख मानिसले पूर्व र पश्चिमका र्याडक्लिफ लाइन पार गरे। यो विभाजन र यस क्रममा भएको दंगा विश्व इतिहासमा २०औं शताब्दीकै दर्दनाक घटनाका रूपमा चित्रित गरिन्छ। त्यति बेला बढीमा २० लाख जति मानिस मारिएका र एक करोड ४० लाख मानिस विस्थापित भएको अनुमान छ। यही रेखाका पूर्व र पश्चिममा रहेका भारत र पाकिस्तान सधैंसधैंका दुश्मन मुलुक बनेका छन्। यहाँको क्षेत्रीय सहकार्यसमेत यही दुई देशको शत्रुताको बन्धक बनेको छ। यसअघि बंगालीमाझ फुट ल्याउने उद्देश्यले सन् १९०५ मा लर्ड क्रुजनले बंगालमा विभाजन गरे। सांस्कृतिक रूपमा सम्पन्न र शक्तिशाली बंगालको विभाजन अंग्रेजका लागि ठूलो सफलता थियो, तर यसले दक्षिण एसियामा हिन्दुमुस्लिम दुश्मनीको कहिल्यै निको नहुने घाउ बनाइदिएको छ। अंग्रेजले रोपेको यो विषवृक्षले आजसम्म कैयौं मानिसको ज्यान लिइसकेको छ। चार दशकपछि र्याडक्लिफले अन्तर्राष्ट्रिय सीमारेखा कोरेपछि पूर्वी बंंगाल पूर्वी पाकिस्तान भयो। यो पूर्वी पाकिस्तानले फेरि पश्चिम पाकिस्तानको उर्दु दमनविरुद्ध संघर्ष गर्नु पर्यो। यसपछि सन् १९७१ मा स्वतन्त्र बंगलादेशको रूपमा स्थापित भयो। विभाजनका यी कारण बंगलादेश र पाकिस्तानमा हिन्दु अल्पसंख्यक र भारतमा मुस्लिम अल्पसंख्यकका दुःखका फेहरिस्त जति पाना लेखे पनि सकिँदैन। खासमा अंग्रेजले यहाँ भूगोलमा मात्र विभाजनको रेखा कोरेनन्, मस्तिष्कमा समेत विभाजनको रेखा कोरे। सधैं मिलेर बसेका हिन्दु र मुस्लिममा धार्मिक राष्ट्रियताको अवधारणा उनीहरूले हुर्काइदिए। आज अफगानिस्तान, पाकिस्तान, भारत, बंगलादेश सबैतिर यही धार्मिक राष्ट्रवादको जगजगी छ। नेपालमा पनि सानो समूह यही धार्मिक राष्ट्रियता भजाएर शक्ति आर्जन गर्ने चलखेल गरिरहेको छ। सन् १९४७ मा उपनिवेशबाट भारत र पाकिस्तान स्वतन्त्र भए पनि विभाजनको रेखा कोर्ने क्रम रोकिएन। स्वतन्त्रतापछि कश्मीरले उस्तै पीडादायी विभाजन भोग्नु पर्यो। स्वतन्त्रताको समयमा भारत वा पाकिस्तानमा गाभिन नचाहेर स्वतन्त्र राज्य बन्ने विकल्प छानेको कश्मीर कहिल्यै स्वतन्त्र बन्न पाएन। कश्मीरमा उद्गम भएका सप्तसिन्धुका सहायक नदीबाट जसरी अनवरत पानी बगिरहेको छ, स्वतन्त्रता भएपछि कश्मीरीको रगत पनि उसैगरी बगिरहेको छ। हजार वर्षभन्दा लामो इतिहास भएको राज्यलाई दुई भागमा बाँडियो। यी दुई भागमा भारत र पाकिस्तानको आआफ्नो उपनिवेश चलिआएको छ। पछिल्लो समय भारत प्रशासित कश्मीरमा कान र मुख थुनेर भारत सरकारले गरेको दमनको बराबरी सायदै अर्को लोकतान्त्रिक सरकारले गर्न सक्दैन। पाकिस्तानविरोधी र हिन्दु राष्ट्रवादको नशामा लट्ठ संसारकै ठूलो प्रजातन्त्र भनिने भारतमा आज कश्मीरका निम्ति बोलिदिने कोही छैन। कश्मीरको कहर सुनिदिने कोही छैन। दक्षिण एसियाली भूगोल र मनमा उपनिवेशवादीले कोरिदिएका विभाजनका रेखाहरूले सिर्जना गरेका दुःखको फेहरिस्त पनि उस्तै लामो छ। तर, यो भूगोलको जुनसुकै हिस्सामा आँखा दौडाए पनि दुःखको कथा भने उस्तै भेटिन्छ। अफगानिस्तानका अल्पसंख्यक आदिवासीको कथा होस् वा पाकिस्तानका पस्तुनको। पाकिस्तानकै सिखको कथा होस् वा भारतका मुस्लिमको। भारतका नेपालीभाषीको दुःख होस् वा नेपालका मधेसीको। बंगलादेशका हिन्दुको कथा होस् वा पूर्वोत्तर भारतको ब्रह्मपुत्र किनारका मियाँहरूको। विभाजनका यी दुःख आजसम्म निरन्तर छन्। यहाँ मानवको सयौंहजारौं वर्ष पुरानो सांस्कृितक निरन्तरतालाई दुई देशमा विभाजन गरिएको छ। मिथिलाकै उदाहरण हेरौं। यहाँको संस्कृतिको निर्माण कम्तीमा तीन हजार वर्षअघि सुरु भएको देखिन्छ। पुरातत्वविद्हरूले राजा जनकको शासनकाल इसापूर्व सातौं वा आठौं शताब्दी हुन सक्ने बताएका छन्। त्यसभन्दा तीन पुस्ताअघि मिथि यहाँका राजा भएका थिए, जसको नामबाट मिथिला रहन गएको अभिलेख पाइन्छ। यो कथा कति साँचो हो, त्यो इतिहासकारहरूले खोजी गर्दै जालान् तर त्यसै बेलाबाट यहाँको संस्कृति विकास हुन थालेकोमा शंका गर्नु पर्दैन। तीन हजार वर्ष पुरानो यो सांस्कृतिक निरन्तरतालई साढे दुई सय वर्षअघि उपनिवेशवादीले तय गरेको सीमाले बिथोल्न नहुने हो। नेपाल भारतबीचको खुला सीमाले यसमा सहजता प्रदान गरेको छ। तर, अहिले नागरिकतासम्बन्धी जस्तो कानुन बनेको छ, त्यसले यसलाई केही हदसम्म बिथोल्नेछ। खास, दुई देशमा परेका मैथिलमाझ चलिरहेको बिहाबारीमा यसले समस्या उत्पन्न गर्नेछ। खुला सीमाले जुन सुविधा मैथिल वा अवधहरूलाई दिएको छ; बंगाली, सिख वा पस्तुनलाई छैन। यी सीमाले यहाँको सांस्कृतिक तथा भाषासाहित्यको विकासमा अवरोध उत्पन्न गरिरहेका छन्। यसको मूल्य सिंगो सभ्यता, साहित्य र संस्कृतिले चुकाउनु परेको छ। यहाँ म नेपाली साहित्यकै कुरा गर्न चाहन्छु। नेपालमा नेपाली राष्ट्रियता र भारतमा गोर्खा एकता एउटै बीउबाट उद्भव भयो। र, त्यो अवधारणा भारतमै उद्भव भएको थियो। अहिले जुन भाषालाई नेपाली भाषा भनिन्छ, त्यसको नामकरण नै कलकत्तामा भयो। भारतमा नेपाली जातिको अवधारणा एकता र स्वतन्त्रताको राजनीतिक उद्देश्यअनुसार भएको थियो। यो अवधारणा नेपालमा आफ्नै ढंगले प्रयोग भयो। नेपाली साहित्य, संगीत भने कुन नेपालको र कुन भारतको भनेर नछुट्टिएर एकसाथै भयो। भारतमा भानुभक्तलाई नेपाली जातिको आइकन बनाइयो, किनभने त्यहाँ भाषाले नै सबैलाई जोडेको थियो। नेपालमा पनि भानुभक्तलाई त्यही रूपमा प्रचार र स्थापित गरियो। भारतमा प्रचार नगरिएका पृथ्वीनारायण शाहलाई नेपालमा सबैभन्दा ठूलो आइकन बनाइयो। किनभने नेपाली राष्ट्रियताका लागि भाषाभन्दा भूगोल महत्वपूर्ण थियो। अर्कोतर्फ शाहलाई राष्ट्रनिर्माताका रूपमा स्थापित गरी शासनमा शाहवंशको वैधानिकता पनि निर्माण गर्ने कोसिस भएको हो। संक्षेपमा भन्दा भारतमा नेपाली जातिको निर्माण र नेपालमा नेपाली राष्ट्रवादको निर्माण एकसाथ घोलघाल पारेर भयो। यसले अहिले हामीले भन्ने नेपाली भाषाको साहित्य र संगीतको उत्थानमा निकै महत्वपूर्ण भूमिका निर्वाह गर्यो। पछिल्ला दशकमा दुवैतर्फबाट केही नयाँ र जटिल प्रश्न उठे। भारतमा नेपालीभाषीको राष्ट्रियतामाथि शंका मात्र गरिएन, उनीहरूमाथि नेपालबाट आएका भनी आरोप लाग्न थाल्यो। उनीहरूले यसको जवाफ दिन सयौं वर्षदेखि माटोसँगको आफ्नो सम्बन्ध खोतल्न थाले। यता नेपालमा नेपाली राष्ट्रियताको अवधारणा समावेशी नभएको र यसले विभिन्न जनजाति समुदाय तथा मधेसी समुदायलाई बहिष्करणमा पारेको विषयमा बहस सुरु भयो। ठूल्ठूला आन्दोलन पनि भए। यसले हिजोको घोलघाल पारिएको अवधारणा दुवैका लागि काम नलाग्ने स्थितिमा पुग्यो। एकातिर नेपालमा समावेशी राष्ट्रिताको बहस भइरहेको छ भने अर्कातिर भारतमा नेपाली होइन, गोर्खा भन्ने बहस जारी छ। दुवैतर्फको यो बाटो उचित र न्यायपूर्ण देखिन्छ। तर, यहाँ एउटा प्रश्न उठ्छ, त्यसो भए भारतका नेपालीभाषी र नेपालका नेपालीभाषीलाई अब केले जोड्छ त ? भारतमा नेपालीभाषीको गोर्खा पहिचान निर्माण हुनु र नेपाली राष्ट्रियता समावेशी हुनु आवश्यक छ। यस्तै नेपाली भाषा, साहित्य र संस्कृतिको उत्थानका लागि यी दुई फरक राजनीतिक भूगोलका बासिन्दा जोडिनु जरुरी छ। तर, अबका दिनमा यो कुरा कसरी अगाडि बढ्छ, यसै भन्न सकिन्न। ठीक यही कुरा मैथिली, अवधी वा भोजपुरी भाषाको हकमा पनि लागू हुन्छ। नेपाली भाषाले अहिलेसम्म नेपाल र सिक्किममा राज्यको संरक्षण पायो। राजनीतिक अभियानले दार्जिलिङमा यसको विकासमा सघाउ पुर्यायो। मैथिली, अवधि, भोजपुरी लगायतको भाषाले त पछिल्ला केही शताब्दीमै यस्तो अवसर कहिल्यै पाएनन्। यी संस्कृति र साहित्यको विकासमा अहिलेका राज्यहरू अवरोध बन्न पुगेका छन्। नेपालले मात्र होइन, विभाजनका कारण र राष्ट्र निर्माणको अभियानका कारण दमनमा परेका यी संस्कृतिको उत्थान र विकासका लागि दक्षिण एसियाका सबै मुलुकले क्षतिपूर्ति सहितका कार्यक्रम अघि बढाउनु आवश्यक छ। अझ सानो जनसंख्याले बोल्ने राजवंशीजस्ता भाषाको पीडा योभन्दा ठूलो छ, तिनलाई पनि संरक्षण आवश्यक छ। काठमाडौं वा काबुल, इस्लामाबाद वा दिल्लीमा बसेर आज सीमामा पर्खाल लगाउने कुरा गर्दा जति रोमाञ्चित भइन्छ, सीमाञ्चलका बासिन्दालाई विभाजनको पीडा त्यति नै बिझाउँछ। तपाईं पर्खालको कुरा गर्दै हुनुहुन्छ भने तपाईं यस्तो व्यवस्थाको परिकल्पना गर्दै हुनुहुन्छ, दसैंमा टीका लगाउन तपाईं आफ्नो ठूलोबुवा वा काकाको घर जान भिसा पर्खिनुपर्ने हुन्छ। कल्पना गर्नुस्, तपाईंकी सानी छोरी तपाईंसँग मामाघर जाने भनेर जिद्धि गरिरहेकी छ, तपाईंले भिसा पाउन सकिरहनुभएको छैन र यो कुरा तपाईं छोरीलाई बुझाउन सकिरहनुभएको छैन। आज नागरिकताको बहस गर्दा होस् वा सीमामा पर्खालको कुरा गर्दा, हामीले आफ्नो यथार्थ बुझ्नुपर्ने हुन्छ। सबैभन्दा बढी सीमाञ्चलका बासिन्दालाई सुन्नुपर्ने हुन्छ। विभाजनका यी रेखाको राजनीतिक दुःख पनि उस्तै छ, जब भारतका नेपालीभाषी आफ्नो स्वतन्त्रताको कुरा गर्छन्, उनीहरूलाई शंकाको नजरले हेरिन्छ। जब उनीहरू हामी हेपियौं, थिचियौं भन्छन्, तब नेपालले उचालेको आरोप लगाइन्छ। भारत उनीहरूको देशभक्तिमा सधैं शंका गरिरहन्छ र नेपालबाट आएको भनेर सधैं अपमानित गरिरहन्छ। नेपालीभाषीको यो दुःखको मात्र भुटानमा अझ विषाक्त भइदियो। उनीहरूले कल्चरल जेनोसाइडको सामना गर्नु पर्यो। नेपालमा मधेसीले ठीक यस्तै दुःख भोग्नु परेको छ। जब यो समुदायले आफूमाथि अन्याय भयो भन्छ, यहाँको राष्ट्रवादले भारतले उचाल्यो भन्दिन्छ। भारतबाट आएको वा भारतीय भनेर पटकपटक उनीहरूले अपमानित हुनुपर्छ। मात्र घटीबढी होला, मुद्दाको प्रकृतिमा केही पृथकता होला तर विभाजित समुदायका साझा दुःख हुन्। उपनिवेशवादीहरूले हस्तक्षेप गरेका थिएनन् भने हामी हाम्रा सीमाहरू कसरी तय गथ्र्यौं होला ? हाम्रो वेस्टफालियाका सन्धिहरू कहिले कसरी हुने थिए ? कस्ता देशहरू दक्षिण एसियामा बन्ने थिए ? हामी फरक किसिमको राजनीतिक व्यवस्था अभ्यास गर्ने थियौं, जहाँ अहिले भएका राज्यभन्दा अलग संरचना हुने थियो ? यो कुरा अहिले अनुमान गर्न सकिन्न। उपनिवेशवादीहरूबाट प्राप्त विभाजनका रेखाहरू नै आजका हाम्रा यथार्थ हुन्। हामी तत्काल राज्यहरूको विकल्प खोज्न सक्ने अवस्थामा छैनौं। यी सीमालाई सारेर यो समस्याको समाधान गर्न पनि सक्दैनौं। अनन्त यो दुःखबाट छुट्कारा खोज्ने हो भने हाम्रो मस्तिष्कमा रोपिएको औपनिवेशिक चिन्तनको दासताबाट मुक्त हुन जरुरी छ। त्यसपछि यी सिमानालाई बिस्तारै कम सान्दर्भिक गर्दै लैजान सक्छौं। विभाजित समुदायलाई एकापसमा खुलेर जोडिने अवसर दिन सक्छौं। राज्यहरूले विभाजन होइन, समुदायहरूको एकतामा जोड दिन सक्छन्। हुनसक्छ, उपनिवेशवादीले रोपेको यो विषलताबाट मुक्त भएको दिन दक्षिण एसियाले विश्वसामु नयाँ किसिमको राजनीतिक संरचना उपहार दिन सक्नेछ। राष्ट्रवादको ज्वरो हनहनी बढेका बेला सीमालाई असान्दर्भिक गर्ने कुरा आफैंमा असान्दर्भिक हुन्छ। तर फेरि उही प्रश्न, यी सीमाहरू अनन्त कालसम्म यस्तै रहनेछन् ? के यी दुःखहरू अनन्त कालसम्म परिवर्तन हुने छैनन् ?"
स्वर्ण विजेतालाई कांग्रेसको सम्मान,"काठमाडौं : गत मंसिरमा नेपालमा आयोजना भएको १३औं दक्षिण एसियाली खेलकुद प्रतियोगिता (साग) का स्वर्ण पदक विजेता खेलाडीलाई नेपाली कांग्रेसको केन्द्रीय खेलकुद विभागले शुक्रबार नगदसहित सम्मान गरेको छ। विभागले सागका स्वर्ण विजेता ८० खेलाडीलाई नगदसहित सम्मान गरेको हो। सानेपास्थित पार्टी मुख्यालयमा आयोजित कार्यक्रममा पूर्वप्रधानमन्त्री एवं नेपाली कांग्रेसका सभापति शेरबहादुर देउवाले पदक विजेता खेलाडीलाई सम्मान गरेका थिए। विभागले एकल स्वर्ण विजेतालाई १० हजार, दुई स्वर्ण विजेतालाई १५ हजार र त्योभन्दा बढी स्वर्ण विजेता खेलाडीलाई २५ हजार रुपैयाँबाट सम्मान गरेको हो। चार स्वर्ण पदक जितेकी पौडीकी गौरिका सिंहले नगद २५ हजार रुपैयाँ पाइन्। यस्तै दोहोरो स्वर्ण विजेता करातेका मन्डेकाजी श्रेष्ठ, तेक्वान्दोकी आयशा शाक्य र गल्फका सुवास तामाङले १५ हजार रुपैयाँ प्राप्त गरे। काठमाडौं, पोखरा र जनकपुरमा आयोजना भएको १३औं सागमा नेपालले ५१ स्वर्ण, ६० रजत र ९६ कांस्य गरी दुई सय सात पदक जितेको थियो। नेपाली कांग्रेसका सभापति शेरबहादुर देउवाले खेलकुद क्षेत्रलाई पनि प्राथमिकतामा राख्न पार्टीले छुट्टै विभाग गठन गरेको बताउँदै राष्ट्रका लागि महŒवपूर्ण योगदान दिएका खेलाडीहरूको प्रोत्साहनका लागि विभिन्न कार्यक्रम सञ्चालन गरिने बताए। उनले खेलाडीले पाउने आजीवन भत्ता वृद्धिका लागि पहल गरिने बताए। केन्द्रीय खेलकुद विभाग प्रमुख मोहनबहादुर बस्नेतले सुरुमा स्वर्ण विजेतालाई मात्र सम्मान गरे पनि क्रमशः रजत, कांस्य विजेता र प्रशिक्षकलाई पनि सम्मान गरिने बताए। उनले अर्को वर्ष जापानमा हुन लागेको टोकियो ओलम्पिकमा सहभागी हुने खेलाडी र प्रशिक्षकको कोरोना बिमा गरिने जानकारी दिए। राष्ट्रिय खेलकुद परिषद्का सदस्यसचिव रमेशकुमार सिलवालले रकमभन्दा पनि सम्मान ठूलो भएकाले यसले खेलाडीलाई हौसला बढाउन महत्वपूर्ण भूमिका खेल्ने बताए। लामो इतिहास बोकेको नेपाली कांग्रेसले खेलकुदलाई प्राथमिकतामा राखेर विभाग गठन गर्नु स्वागतयोग्य रहेको बताए। स्वर्ण विजेता खेलाडीका तर्फबाट बोल्दै करातेका दोहोरो स्वर्णधारी मन्डेकाजी श्रेष्ठले यस्ता सम्मानले खेलाडीको मनोबल उच्च बनाउन महत्वपूर्ण भूमिका खेल्ने बताए। उनले स्वर्ण विजेतासँगै अरू पदक विजेता र प्रशिक्षकलाई पनि सम्मान गर्नुपर्नेमा जोड दिए।"
"विश्वकै लामो भनिएको झोलुङ्गे पुल खुल्याे, हेर्नेको भीड","बागलुङ : बागलुङ र पर्वत जिल्ला जोड्ने कालीगण्डकी नदीमाथि निर्मित विश्वकै लामो दाबी गरिएको झोलुङ्गे पुल सर्वसाधारणका लागि खुल्ला गरिएको छ । कोरोना संक्रमणको त्रासका कारण चैत्र ११ गते देखि भएको लकडाउन भएपनि लकडाउनकै बीचमा झोलुङ्गे पुलको निर्माण कार्य बैशाखमा सम्पन्न भएको थियो । कोरोना जोखिमलाई ध्यानमा राखेर पुल सर्वसाधारणका लागि खुला गरिएको थिएन । निर्माण सम्पन्न भएको चार महिनासम्म पनि पुल सञ्चालनमा नल्याएको गुनासो हुन थालेपछि शुक्रबारदेखि पुल सञ्चालनमा ल्याइएको हो । खुल्ला गरिएको पहिलो दिनमै झोलुंगे पुल अवलोकन गर्न आउनेको भीड लाग्यो । दिनभर सयौँको संख्यामा सर्वसाधारणहरु पुुलमा आवतजावत गर्ने, फोटो खिच्ने गर्दा कोरोना संक्रमणको जोखिम बढेको भन्दै केही स्थानीयले चिन्ता व्यक्त गरे। कुनै सुरक्षा सचेतता नअपनाई पुल सञ्चालनमा ल्याउँदा कोरोना संक्रमणको जोखिम बढेकाले तत्काल स्वास्थ्य सुरक्षा सचेतता र समन्वय आवश्यक रहेको सामाजिक अगुवा खिमानन्द कँडेलले बताए । बागलुङ नगरपालिकाका वरिष्ठ योजना अधिकृत तथा सूचना अधिकारी युक्तप्रसाद नागरिकको चाहना र दबाब बढी भएकाले पुल तत्काल सञ्चालनमा ल्याइएको बताए । हामी सुरक्षा पोस्ट व्यवस्थापन गरेर मात्रै चलाउनु पर्छ भन्नेमा थियौँ यसका लागि केही समय लाग्थ्यो उनले भनेनागरिकको चाहनाले खोलियो तर पहिलो दिनमै अत्यधिक भीड बढ्यो। व्यवस्थापन गर्नु पर्ने र थप सतर्कता अपनाउनु पर्ने देखिएको उनले बताए। पुलमा हेर्न जाने अधिकांशले मास्कको समेत प्रयोग नगरेको पाइएको छ । पुलमा खटिएका प्रहरी भने मुकदर्शक बनेका थिए । बागलुङका प्रमुख जिल्ला अधिकारी सुरेश न्यौपानेले पुल खुल्ला गरेकै दिनमा नागरिकको अत्यधिक भीड आएको सूचनापछि नियन्त्रण गर्नका लागि प्रहरी खटाएको जानकारी दिए । प्रहरीले पनि तत्काल केही गर्न सक्ने अवस्था नरहेकाले बागलुङ नगरपालिकासँग थप समन्वय गरेर पुल सञ्चालन गरिने प्रजिअ न्यौपानेले बताए। पुल सञ्चालनमा आएपछि बागलुङ र पर्वत हुँदै म्याग्दी, मुस्ताङ जाने पर्यटकलाई समेत पुलले आकर्षित गर्नेछ । यो पुल विश्वकै लामो भएको बागलुङ नगरपालिकाले दाबी गरेको छ । यस पुलको लम्बाई ५७६ मिटर छ । नगरपालिकाले यसको विश्व रेकर्ड कायम गर्नका लागि समेत सम्बन्धित निकायमार्फत पहल थालेको छ । सुरुमा एशियाकै लामो रहेको भने पनि सस्पेन्सन बृज डिभिजन कार्यालयको रेकर्डमा खुल्ला प्रकृतिको झोलुङ्गे पुल विश्वभर हालसम्म ४९८ मिटर भन्दा बढीको नभएको इञ्जिनियर हुमाकान्त मिश्रले जानकारी दिए। २०७६ फागुनमै सक्ने भनिएको पुल दुई वटा राजमार्ग माथिबाट लठ्ठा तान्दा समय लागेको थियो । निर्माण कम्पनीले पर्वत र बागलुङतर्फका दुवै राजमार्गमा रोकावट नहुने गरी चिनियाँ प्रविधिको औजारले लठ्ठा तानेको थियो । २०७५ चैतदेखि शुरु भएको पुल निर्माण कार्य २०७७ साल असार मसान्तमा सम्पन्न गर्ने ठेक्का सम्झौता भए पनि तीन महिना अगावै पुल निर्माण सम्पन्न भएको थियो । पहिलो पटक निर्माण थालिएको लामो पुल निर्माणमा ठूलो चूनौती भए पनि सबैको सहकार्यमा निर्माण सम्पन्न भएको निर्माण कम्पनीले जनाएको छ। पुलको एक साथ ८५ मेट्रिक टन क्षमता रहेको छ । ६१२ जनासम्म यसले थेग्न सक्ने बतायएको छ । पुल निर्माण पछि एक घण्टा बढी पैदल यात्राबाट मात्रै पुग्न सकिने पाङमा १० मिनेटमै पुग्न सकिने भएको छ । विस २०५९ सालदेखि पुल निर्माण गर्न सम्भाव्यता अध्ययन थालिएको भए पनि लठ्ठा तान्न नसक्ने भन्दै काम शुरु हुन सकेको थिएन । बराष्ट्रिय सभाका अध्यक्ष गणेशप्रसाद तिमिल्सिना र बागलुङ नगरपालिकाका प्रमुख जनकराज पौडेलको विशेष पहलमा रु४० लाखमा लठ्ठा तान्ने औजार चीनबाट खरिद गर्न अर्थमन्त्रालयले स्वीकृति दिएपछि पुल निर्माण थालिएको थियो । अत्याधुनिक उपकरणबाट पुलका लठ्ठा तानेको नेपालमा पहिलो पटक हो । सस्पेन्सन वृज डिभिजन कार्यालयले ४ सय मिटर भन्दा लामो पुल निर्माण गर्दा अबदेखि यही औजारको सहायता लिनेछ । अहिलेसम्म नेपालमा ७ हजार ५ सयभन्दा बढी झोलुङ्गे पुल छन् । शुरुमा रु१२ करोड २२ लाख लागत अनुमान गरिए पनि लठ्ठा र लठ्ठा तान्ने मेसिन मन्त्रालयले उपलब्ध गराउने भएपछि रु६ करोड ९१ लाखमा सम्झौता भएको थियो ।"
रञ्जन प्रकरण : पुनरावलोकनमा ढिलाई नगरौं,"काठमाडौं : सर्वोच्च अदालत र उच्च अदालतका पूर्वन्यायाधीश संलग्न एक भेलाले न्यायपालिकामा विकसित पछिल्लो घटनाक्रमप्रति गम्भीर चिन्ता व्यक्त गरेको छ। सर्वोच्च अदालतका पूर्वप्रधानन्यायाधीश केदारनाथ उपाध्यायसहित संलग्न उक्त भेलाले सर्वोच्च अदालतमा उत्पन्न विवादको वैधानिक समाधान खोज्न ध्यानाकर्षण गरेको छ। पत्नी हत्या अभियोगमा जन्मकैदको सजाय भोगिरहेका रञ्जनप्रसाद कोइरालाको कैद घटाउनेलगायत कतिपय आदेश विवादास्पद बनेका बेला न्यायपालिकाको जनआस्था जगेर्नामा समीक्षात्मक छलफल गर्न बिहीबार दिउँसो पूर्वप्रधानन्यायाधीश र न्यायाधीश भेला भएका थिए। पूर्वन्यायाधीश फोरमले उक्त छलफल आयोजना गरेको हो। न्याय सम्पादनमा संलग्न न्यायाधीशमध्ये प्रधानन्यायाधीशको विशिष्ट स्थान र सम्मान रहने, न्यायिक नेतृत्वको कार्य क्षमता, संस्थाप्रतिको निष्ठा, इमान्दारिता र न्याय सम्पादनको पृष्ठभूमिको आधारमा सिंगो न्यायपालिकाको मूल्यांकन हुने निष्कर्ष भेलाको छ। तर अहिले न्यायपालिकाको समग्र नेतृत्व गर्ने प्रधान न्यायाधीश र सर्वोच्च अदालतको केही न्यायाधीशको कार्य क्षमता र निष्ठा उपर प्रश्न उठेकोले न्यायपालिकाको विश्वसनीयता जोगाउन वैधानिक प्रक्रियाद्वारा समस्याको सम्बोधन गर्न जिम्मेवार संवैधानिक निकायले आफ्नो संवैधानिक कर्तव्य निर्वाह गर्नका लागि ध्यानाकर्षण गराएका छौं, भेलाको निष्कर्षसहित शुक्रबार पूर्वन्यायाधीशहरूले विवादास्पद कोइरालाको मुद्दामा पुनरावलोकनको अनुमति प्रदान भइसकेको परिप्रेक्ष्यमा बिलम्ब नगरी शिघ्र सुनुवाइको मागसमेत गरेको छ। उच्च अदालतका पूर्व मुख्य न्यायाधीश एकराज आचार्यले न्यायपालिकाको जनआस्था र छवि अक्षुण्ण राख्ने ध्येयले भेला भएको बताए। सर्वसम्मत रूपमा निर्णय भएको हो। अदालत र न्यायाधीशको मान, सम्मान र मर्यादाको मूल्यांकनको आधार भनेको अदालतप्रतिको जनआस्था नै हो भन्ने निक्र्योल रह्यो, आचार्यले अन्नपूर्णसँग भने। न्यायिक जनआस्था अभिवृद्धिले मात्र न्यायपालिकाको विश्वसनीयता बढ्ने पूर्वन्यायाधीशको ठहर छ। तर न्यायको उच्च आसनमा बस्ने व्यक्तिका कारण न्यायका याचकले न्याय पाउन नसकेको अनुभूति गर्नु पर्यो भने त्यसबाट न्यायालयप्रतिको श्रद्धा र विश्वास मात्र घट्दैन, सम्पूर्ण न्यायकर्मीको शिर निहुरिन्छ, फोरमको निष्कर्ष छ। न्यायिक विवेकको प्रयोग न्यायिक आत्मसंयताका साथ न्यायको मर्म र भावना अनुरूप न्यायसम्मत तरिकाबाट हुनुपर्ने सार्वभौम न्यायिक सिद्घान्त रहेकातर्फ ध्यानाकर्षणसमेत गरिएको छ। न्याय परिषद्को संरचना नै भंग गरौं : केसी यसैबीच नेपाल बार एसोसिएसनका पूर्व अध्यक्ष एवं वरिष्ठ अधिवक्ता शेरबहादुर केसीले न्यायाधीश नियुक्ति, सरुवा, बर्खास्दगी र अन्य न्यायिक काम कारबाहीको जिम्मेवारीमा रहेको न्याय परिषद्को संरचना भंग गर्न माग गरेका छन्। केसीले मौजुदा परिषद् बेकम्मा भइसकेकाले सर्वोच्च अदालतका पूर्वन्यायाधीश संलग्न अधिकार सम्पन्न स्वतन्त्र संरचना बनाइनुपर्ने बताए। स्वतन्त्र न्यायपालिका भएन भने लोकतन्त्र नै गुमाउने छौं। न्यायपालिका लोकतन्त्रको रक्षक हो, सञ्चार केन्द्रले शुक्रबार आयोजना गरेको कार्यक्रममा केसीले भने, न्यायपालिकाको छवि जोगाउन विद्यमान संरचना भंग गरी स्वतन्त्र रिटायर्ड न्यायाधीश संलग्न निकाय गठन गरिनुपर्छ। पूर्वडीआईजी कोइराला थुनामुक्त : सर्वोच्चको फैसलाविरुद्ध पुनरावलोकनको तयारीमा सरकार सर्वोच्चमाथि नै प्रश्न : रञ्जनको मुद्दा फैसलाविरुद्ध पुनरावलोकन निवेदन उल्टिएका छन् सर्वोच्चका फैसला फौजदारी न्याय बचाउन सर्वोच्च गयौं : महान्यायाधिवक्ता खरेल उनले उक्त स्वतन्त्र निकायमा ४५ वर्ष कटेका र ६५ वर्ष ननाघेका व्यक्ति आउनुपर्ने प्रस्तावसमेत गरेका छन्। आवश्यक भए संसद्को प्रतिनिधि र नेपाल बारको अध्यक्षलाई यस्तो निकायमा राख्न सकिने विकल्प पनि केसीले दिए। कानुनविद् उद्धव चौलागाईंले रञ्जन कोइरालाको विषय पुनरावलोकनमा गइसकेकाले हस्तक्षेप हुने गरी टीकाटिप्पणी गर्न नमिल्ने जिकीर गरे। पूर्वडीआईजी कोइराला थुनामुक्त : सर्वोच्चको फैसलाविरुद्ध पुनरावलोकनको तयारीमा सरकार सर्वोच्चमाथि नै प्रश्न : रञ्जनको मुद्दा फैसलाविरुद्ध पुनरावलोकन निवेदन उल्टिएका छन् सर्वोच्चका फैसला फौजदारी न्याय बचाउन सर्वोच्च गयौं : महान्यायाधिवक्ता खरेल"
"जग्गा सरकारी, भाडा खान्छन् व्यक्ति","काठमाडौं : कृषि सामग्री कम्पनी लिमिटेडको बल्खुस्थित करोडौं पर्ने जग्गा साढे दुई दशकदेखि व्यक्तिको कब्जामा पाइएको छ। कम्पनीको प्रधान कार्यालयको स्वामित्वमा रहेको तीन रोपनी जग्गा साबिक गोंगबु गाविस ४ का रामकृष्ण कुँवरले २०५३ सालदेखि बिनाबहाल प्रयोग गरिरहेका छन्। कुँवर बल्खुस्थित ललितपुर ढुंगा रोडा कम्पनी प्रालिका सञ्चालक हुन्। उनले चक्रपथबाहिर वाग्मती र बल्खु खोलाको बीचमा रहेको जग्गा कहिले भाडा त कहिले खरिद गर्ने बहानामा कब्जा गरेको देखिएको छ। राष्ट्रिय सतर्कता केन्द्रले गरेको छानबिनले उक्त जग्गामा कृषि तथा तरकारी बजारका रूपमा तरकारी, फलफूल, किराना पसललगायत सञ्चालन गर्न विभिन्न व्यक्तिलाई भाडामा दिई रकम उठाउँदै आइरहेको देखाएको छ। २५ वटा सटर, ५५ स्टल बनाई बल्खु कृषि तथा तरकारी बजारलाई भाडा दिई कुँवरले मासिक ५ लाखभन्दा बढी रकम हात पार्दै आएका छन्। कृषि सामग्रीले २०३९ फागुन १२ मा काठमाडौं१४ बल्खुस्थित कित्ता नम्बर ३६३, ३६६ र ४८२ को क्रमश : १ रोपनी १० आना २ पैसा ३ दाम, ७ आना २ पैसा, १३ आना ३ पैसा १ दाम जग्गा ४ लाख ९५ हजारमा केशवबहादुर राजभण्डारीसँग खरिद गरेको उल्लेख छ। कम्पनी सञ्चालक समितिले न्यूनतम भाडा रकम प्रतिवर्गफिट १० रुपैयाँ प्रतिमहिना लिने निर्णय गरे पनि त्यसको कार्यान्वयन भएको देखिएको छैन, प्रतिवेदनमा लेखिएको छ। कम्पनीको २०७५ साउन २० को बैठकले प्रबन्धक हरिप्रसाद गजुरेलको संयोजकत्वमा गठित समितिले २२ वर्षमा १०१० प्रतिशत दरले बढाउने सर्तमा २०६३ देखिको भाडा असुलउपर गर्ने निर्णय गरेको थियो। त्यो निर्णय कार्यान्वयन हुन सकेको छैन। त्यसअघि २०५८ पुस १८ मा कुँवरले १ रोपनी १० आना २ पैसा ३ दाम जग्गामा अनधिकृत तवरले घरटहरा बनाई ललितपुर ढुंगा रोडा उद्योग सञ्चालन गरिरहेको भन्दै त्यो हटाउन सहयोग गरिदिन प्रमुख जिल्ला अधिकारीलाई पत्राचार गरिएको थियो। कुँवरले उक्त जग्गा पटकपटक आफ्नो नाममा कायम गराउन प्रयास गरेको देखिएको छ। उनकी श्रीमती कदम मैयाँ कुँवरले २०६८ सालमा ३ रोपनी जग्गा खरिद गर्न पाऊँ भनी निवेदन दिएको प्रतिवेदनमा उल्लेख छ। कुँवरले २०६९ भदौ ६ मा कम्पनीको त्यो जग्गा खरिद तथा भाडामा पाऊ भनी सुलभ फ्रुट्स एन्ड भेजिटेवल म्यानेजमेन्ट प्रालिका नामबाट कृषि विकास मन्त्रालयका सचिवसमक्ष निवेदन दिएका थिए। कम्पनीको २०६९ असोज २६ मा बसेको बैठकले उपयुक्त कानुनी प्रक्रिया अवलम्बन गरी जग्गा बिक्री गर्न स्वीकृतिका लागि मन्त्रालयमा अनुमति मागेको थियो। सार्वजनिक संस्थानको स्वामित्वमा रहेको घरजग्गा सरकारको स्वामित्वको संगठित संस्थालाई मात्र बिक्री गर्न सक्ने व्यवस्था भएकोले सहमति दिन नसकिने मन्त्रीस्तरीय निर्णय भएको थियो। मन्त्रालयका सहसचिव मोहन चापागाईं संयोजकत्वको समितिले २०७० असार ५ मा यो जग्गा बिक्री गर्न उपयुक्त भएको प्रतिवेदन दिएको थियो। कुँवरले नै २०७० चैत ३ मा मन्त्रालयका सचिवसमक्ष जग्गा खरिद गर्न निवेदन दिएका थिए। मन्त्रालयले कुँवर सञ्चालक रहेको सूर्य किमल प्रालिलाई बिक्री गर्ने प्रस्ताव २०७१ कात्तिक १६ मा मन्त्रिपरिषद्मा पठाएको थियो। मन्त्रिपरिषद्को २०७१ कात्तिक २० मा बसेको बैठकले प्रचलित बजार मूल्यमा मूल्यांकन गराई कानुनबमोजिम प्रतिस्पर्धाद्वारा बिक्री गर्न स्वीकृति दिने निर्णय गरेको प्रतिवेदनमा उल्लेख छ। कम्पनीका कानुनी सल्लाहकार अधिवक्ता कृष्णकुमार आङ्देम्बेले २०७१ पुस ४ मा कम्पनीको सञ्चालक समितिको राय, प्रतिवेदन, निर्णय र संलग्न कागजात अध्ययन गरी त्यो जग्गामा रहेको विवादित घरटहरा यथावत् रहेको अवस्थामा बिक्री गर्दा टहराको बारेमा उल्लेख नगरी बिक्री गर्न कानुनी अड्चन नदेखिएकाले मन्त्रिपरिषद्को निर्णय कार्यान्वयनतर्फ कानुनबमोजिम उचित हुने राय पेस गरेका थिए। कम्पनीका अर्का कानुनी सल्लाहकार अधिवक्ता कृष्णप्रसाद सुवेदीले पनि जग्गा भाडामा वा बिक्री गर्न र कानुनी प्रक्रिया पूरा गरी ललितपुर रोडा ढुंगा उद्योगले निर्माण गरेका घरटहरा हटाउन सकिने साथै त्यो जग्गा हालसाबिक नभएको देखिएकोले यथाशीघ्र हालसाबिक गराउन राय पेस गरेका थिए। तत्कालीन प्रमुख जिल्ला अधिकारी हिमनाथ दवाडीको अध्यक्षतामा २०७३ फागुन ३० मा बसेको मूल्यांकन समितिको बैठकले मन्त्रिपरिषद्को निर्णयअुनसार जग्गा बिक्री गर्न बजार मूल्य मूल्यांकन समिति गठन गरेको थियो। उता जग्गा किन्ने भनेका कुँवरले भने ३ रोपनी जग्गा ५० वर्षका लागि मासिक ३० हजारका दरले लिजमा पाउँ भनी मन्त्रीलाई निवेदन दिए। त्यही निवेदनका आधारमा २०७४ वैशाख १९ मा मन्त्रिस्तरीय नीतिगत निर्णय भयो। २०७४ वैशाख २२ मा कृषि मन्त्रालयको पत्रबाट कम्पनीको स्वामित्वको ३ रोपनी जग्गा प्रचलित बजार मूल्यमा मूल्यांकन गराई कृषि तथा कृषिजन्य वस्तुको उत्पादनसुरक्षाव्यापार एवं व्यवसाय गर्ने प्रयोजनका लागि सरकारी जग्गा दर्ता तथा लिजमा उपलब्ध गराउने कार्यनीतिअनुसार ३० वर्षका लागि लिजमा दिने भनी कृषि सामग्रीका प्रबन्ध सञ्चालकलाई पत्राचार भएको थियो। कृषि सामग्रीका वरिष्ठ अधिकृत नरेशकुमार सापकोटाको संयोजकत्वमा गठित प्रचलित बजार मूल्य मूल्यांकन उपसमितिले २०७५ जेठ १७ मा त्यो जग्गाको बारेमा विस्तृत अध्ययन गरी त्यो प्रतिवेदन प्रमुख जिल्ला अधिकारी काठमाडौंलाई पेस गरेका थिए। २०७५ असार ४ मा तत्कालीन प्रमुख जिल्ला अधिकारी केदारनाथ शर्मा अध्यक्षताको मूल्यांकन समितिको बैठकले न्यूनतम प्रतिआना २२ लाख कायम गर्ने निर्णय गरेको थियो। २०७५ साउन २० मा बसेको कम्पनीको बैठकले आफ्नै निर्णय उल्टाएको थियो। कम्पनीको सञ्चालक समितिको बैठकले मन्त्रिपरिषद्बाट जग्गा बिक्री गर्ने स्वीकृति भए पनि हाल कम्पनीको जग्गा बिक्री गर्नुपर्ने स्थिति नभएको निर्णय गरेको थियो। कम्पनीको निर्णयमा थप आयआर्जन हुने गरी लिजमा नै लगाउने निर्णय गरेको छ। मन्त्रिपरिषद्बाट जग्गा बिक्री गर्ने स्वीकृति भए पनि हाल कम्पनीलाई जग्गा बिक्री गर्नु नै पर्ने स्थिति नभएकोले उक्त जग्गा कम्पनीलाई थप आयआर्जन हुने गरी अन्य सार्वजनिक निकायले खाली जग्गा दीर्घकालीन वा अल्पकालीन रूपमा लिज लगाउँदा अपनाएका विधिसमेत अध्ययन गरी प्रतिवेदन पेस गर्न मूल्यांकन समिति गठन गर्न व्यवस्थापनलाई निर्देशन दिने निर्णय भएको थियो। २०६३ सालयताको भाडाबापतको रकम असुल उपर गर्न समेत सतर्कता केन्द्रले निर्देशन दिएको छ। बयोधा अस्पताललाई सस्तोमा भाडा कृषि सामग्री कम्पनी लिमिटेडले १३ आना जग्गा सस्तो भाडामा बयोधा हस्पिटल प्रालिलाई दिएको छानबिनमा पाइएको छ। सतर्कताले गरेको छानबिनमा १३ आना जग्गाको मासिक १० हजार ७२५ रुपैयाँमा सम्झौता गरी भाडा लिएको पाइएको छ। कम्पनीका प्रबन्धक हरिप्रसाद गजुरेलको संयोजकत्वमा गठित बल्खुस्थित जग्गाको लिजभाडा रकम मूल्यांकन समितिले अध्ययन गरी पेस गरेको प्रतिवेदनमा सिफारिस भएको न्यूनतम भाडा रकम प्रतिवर्गफिट १० रुपैयाँ प्रतिमहिनाका दरले भन्दा कम हुने गरी उपलब्ध गराइएको छ। सतर्कता केन्द्रले मूल्यांकन समितिले सिफारिस गरेको भाडा दरभन्दा कम दरमा नहुने गरी गर्न कम्पनीको प्रबन्ध सञ्चालकलाई निर्देशन दिएको छ। कम्पनीको सबै जग्गा सम्भव भएसम्म एउटै कम्पनीसंस्थालाई समयानुकूल भाडा दर रेट काय गरी लिजभाडामा लिन पनि प्रतिवेदनमार्फत निर्देशन दिइएको छ। बल्खु खोला करिडोर हुँदै कम्पनीको उक्त जग्गामा आवतजावत गर्न नमिल्ने गरी बयोधा अस्पतालले अस्थायी टहरा बनाएको छ। खोला करिडोरमा रहेको टहरा भत्काएर अवरुद्ध मार्ग खोल्न पनि निर्देशन दिन उपयुक्त हुने प्रतिवेदनमा उल्लेख छ। कम्पनीको अचल सम्पत्ति मानिने लामो समयदेखि अनाधिकृत रूपमा कुँवरले प्रयोग गरिरहेको थाहा पाउँदापाउँदै लापरवाही गर्ने कम्पनीका जिम्मेवार कर्मचारीपदाधिकारीलाई कानुनबमोजिम कारबाही गर्न कृषि तथा पशुपंक्षी विकास मन्त्रालयलाई निर्देशन दिइएको छ। जग्गा संरक्षणमा ध्यान नदिने, सार्वजनिक जग्गा बिक्रीका लागि प्रस्ताव गर्ने कम्पनीका र अन्य सम्बद्ध कर्मचारीविरुद्ध थप छानबिनअनुसन्धान गरी कारबाहीका लागि यो प्रतिवेदन अख्तियारमा पठाइएको सर्तकता केन्द्रका प्रवक्ता ज्ञानराज सुवेदीले जानकारी दिए। त्यस्तै सरकारीसार्वजनिक जग्गा संरक्षण गर्ने र सुझावमा उल्लेख भएअनुसार प्रयोग गरेको भाडा असुल गन गर्न तत्काल कारबाही गर्न कृषि सामग्री कम्पनीलाई निर्देशनसमेत दिएको छ।"
कांग्रेसका भ्रातृ संगठनको म्याद थप्नु निर्लज्ज कार्य : पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले भ्रातृ संघको म्याद ६ महिना थप गर्ने आदेशको विरोध गरेका छन्। उनले शुक्रबार राति फेसबुकमार्फत निहित स्वार्थका लागि पटकपटक अधिवेशन स्थगित गराउँदै भातृ संस्थाहरुको अस्थिपन्जर मात्र बाँकि राख्ने काम भएको धारणा राखेका छन्। पौडेलले महाधिवेशनको नजिक आएर म्याद थप्ने विज्ञप्ति जारी गराउने जस्तो निर्लज्ज कार्य भएको बताए । उनले पार्टीको संगठन र यसको आन्तरिक लोकतन्त्रलाई धज्जी उडाइएको बताउदै गम्भीर हुन आग्रह गरेका छन् । नेता पौडेलले भनेका छन्,निहित स्वार्थका लागि पटकपटक अधिवेशन स्थगित गराउँदै ल्याएर सारा भातृ संस्थाहरुको अस्थिपन्जर मात्र बाँकि राख्ने , त्यसमाथि अब अहिले म्याद थप्न पार्टीको बैठक सम्म राख्न आवश्यक नठानी केवल निर्देशानुसार भन्दै नौ नौ वटा भातृसंस्थाको म्याद थप्ने विज्ञप्ति जारी गराउने जस्तो निर्लज्ज कार्यले पार्टीको संगठन र यसको आन्तरिक लोकतन्त्रलाई धज्जी उडाइदैछ। लोकतन्त्रका लागि आफ्नो जीवन अर्पेर हिंडेका साथीहरू ! गम्भीर हुनुहोस् ! शुक्रबार विज्ञप्तिमार्फत आगामी केन्द्रीय समिति बैठकबाट अनुमोदन हुनेगरी ६ महिना म्याद थप भएको कांग्रेसका मुख्य सचिव कृष्णप्रसाद पौडेलले जानकारी दिएका थिए। मुख्य सचिव पौडेलका अनुसार नेपाल तरुण दल, नेपाल विद्यार्थी संघ, नेपाल प्रजातन्त्र सेनानी संघ, नेपाल किसान संघ, नेपाल दलित संघ, नेपाल आदिवासी जनजाती संघ, राष्ट्रिय लोकतान्त्रिक अपांग संघ, नेपाल तामाङ संघ र नेपाल ठाकुर समाजको पदावधि थप भएको हो। आसन्न महाधिवेशन प्रभावित पार्ने गरी विभाग गठन, विस्तारका साथै पार्टीमा नवप्रवेशीलाई विधानविपरीत आफूखुसी क्रियाशील सदस्यता वितरण गरिएको भन्दै पौडेल समूहले असन्तुष्टि जनाएको छ। १४ औं महाधिवेशनको कार्यतालिका सार्वजनिक भइसकेपछि कुनै पनि नियुक्ती वा मनोनयन गर्न नपाइने पौडेल पक्षको माग छ। सभापति देउवाले फागुन दोस्रो करिब २० विभाग गठन गरेका थिए। फागुन १९ गते चारवर्षे औपचारिक कार्यकाल सकिन केही दिनअघि देउवाले विभाग संयोजक मात्रको जिम्मेवारी दिएका थिए। विभाग गठनप्रति सुरुदेखि नै पौडेल समूह असन्तुष्ट थियो। तर, पछिल्लो समय सभापति शेरबहादुर देउवाले विभाग विस्तारलाई तीव्रता दिएपछि उनीहरू थप चिढिएका हुन्। देउवा महाधिवेशनलाई प्रभावित पार्न विभाग गठन र विस्तार गर्न सक्रिय रहेका पौडेल समूहको आरोप छ। केही समय अघि मात्रै नेता पौडेल, महामन्त्री डा शशांक कोइराला र कोषाध्यक्ष सीतादेवी यादवले पार्टीको केन्द्रीय निर्वाचन समितिमा लिखित उजुरी नै दिएका थिए। कांग्रेसका भ्रातृ संगठनको म्याद ६ महिना थपियो"
भाषा मात्र होइन संस्कृत,"संस्कृत भाषालाई प्रारम्भिक शिक्षामा प्रवेश गराउने चर्चाले अलिकति रोमाञ्चित झैं हुन पुगेको छु। अलि ढिलै भए पनि सम्बन्धित निकायको घैंटोमा घाम लागेको हो कि जस्तो पनि लागिरहेको छ। अर्कोतिर यसलाई बाहुनवाद या जातिवादका रूपमा अथ्र्याएर विरोध गर्नेहरू पनि नभएका होइनन्। हुन पनि हो। संस्कृत भन्नाले कर्मकाण्ड गर्ने पुरेत, पुराण भन्ने पण्डित, अनि मठमन्दिरमा हुने साधुसन्तमहाराजहरूकै प्रयोगमा रहने भाषाका रूपमा बुझिएको छ जनमानसमा। तर, तथाकथित बाहुनकै परिवारमा अनि संस्कृतका धुरन्धरहरूको सान्निध्यमै जन्मेहुर्केको भए पनि म योे विहंगम ज्ञानराशिको सतहमा मात्रै भौंतारिरहेको छु अझसम्म। मैले जान्नबुझ्नसिक्नअध्ययन गर्न त धेरै नै बाँकी छ। यसलाई दुर्भाग्य नै ठान्छु म आफ्नो। घरपरिवारको संस्कार अनि प्रारम्भिक शिक्षणकालमा विद्यालयको शैक्षिक वातावरण (पहिले यसको पढाइ कक्षा ४७ हुने गथ्र्यो)का कारणले पनि होला, सानैदेखि संस्कृत जान्नैपर्ने विषय हो भन्ने मलाई नभएको भने होइन। अलिअलि संस्कृत जाने बुझेको पनि छु। यति अर्धज्ञानको भरमै पनि आफूले मानसिक स्वास्थ्यको उच्च शिक्षा लिएको ठाउँ भारतको कर्णाटक राज्यको भाषा कन्नडा सिक्न मलाई सुलभ भएको थियो। तर, पनि यसको गहिराइमा पुग्न भने अझै सकेको छैन म। आधुनिक चिकित्सा अनि मानसिक स्वास्थ्यको विद्यार्थी हुँदाहुँदै पनि संस्कृतको बारेमा थोरै मात्र भए पनि अध्ययन गर्ने हुटहुटीको उपज नै हो यी शब्दहरू कोर्ने जाँगर। आजसम्म संस्कृत भाषामा तीन करोड कृति उपलब्ध छन् भनिएकै छ, जे संसारमा छ, त्यो महाभारतमा छ। जे महाभारतमा छैन, त्यो अन्त कतै छैन। हाम्रो प्राचीन इतिहासले नै देखाउँछ संस्कृत तथाकथित बाहुनहरूको मात्र हुँदै होइन। गायत्री मन्त्रका प्रथम साधक विश्वामित्र क्षत्रीय कुलमा जन्मेका, ज्ञानभण्डार वेदका संकलक गुरु व्यास माझिनी (शुद्र) को कोखबाट जन्मेका अनि आदिकवि वाल्मीकि डकैती पेसामा संलग्न थिए। तिनले संस्कृत अध्ययनबाटै ऋषिकल्पको स्थान पाएका थिए भने अहिले आएर संस्कृत भाषा बाहुनहरूको पेवा या संस्कृतको अध्ययनअध्यापनले बाहुनवादलाई प्र श्रय दिएको भनेर कसरी भन्न सकिएला ? संस्कृत भाषाकै कृति श्रीमद्भागवतगीताको अध्याय ४ को १३औं श्लोक चातुर्वण्र्यं मया सृष्टं गुणकर्म विभागशः अध्ययन गर्दा नै थाहा हुन्छ ब्राह्मण, क्षत्रीय, वैश्य र शुद्र, यी चार वर्ण जन्मका आधारमा नभएर गुण र कर्मका आधारमा वर्गीकृत भएका हुन्। मेरा कुरा गर्दा मैले विश्वविद्यालयको सहप्राध्यापकको नाताले पढाउने कार्य गर्ने हुँदा म ब्राह्मण हुँ, अनि बिरामीको सेवा गर्ने चिकित्सा पेसा भएका कारण म शुद्र पनि हुँ। जन्मको आधारमा बाहुन भएकै कारण मैले संस्कृत पढ्न पाउने भन्ने हुँदै होइन। शिक्षा अनि ज्ञानका लागि मेहनत गर्ने जोसुकैले पनि संस्कृत पढ्न पाउनुपर्छ। तब मात्र ज्ञानको दायरा फराकिलो हुने अनि भाषा समृद्ध बन्ने हो। अध्ययनहरूले दर्शाएका छन् कर्मकाण्ड या धार्मिकसांस्कृतिक उपयोगका लागि मात्र पाँच प्रतिशत संस्कृतको प्रयोग भएको छ। बाँकी ९५ प्रतिशत संस्कृत त दर्शन, कानुन, विज्ञान, साहित्य, व्याकरण अनि ध्वनिविज्ञानको आधारस्तम्भ भएर रहेको छ। व्याकरण, शब्दभण्डार अनि उच्चारणको वैशेष्यताले ओतप्रोत संस्कृत भाषा विश्वका दुई सय ५० विश्वविद्यालयमा अध्ययनअध्यापन भइरहेका छन्। खर्बभन्दा बढी (१०२ अरब ७५ करोड ५० लाख) शब्दभण्डार भएको यो भाषा विश्वको प्राचीनतम भाषा हो, अनि यसलाई देव भाषा पनि मानिन्छ। विश्वका थुप्रै भाषाकी जननी मातृभाषा संस्कृतका ३६ व्यञ्जन अनि १६ स्वर आजसम्म पनि अपरिवर्तित अनि अपरिमार्जित अवस्थामै छन्। अनुस्वार, विसर्ग अनि प्रत्येक शब्द उत्पत्ति गर्ने धातुहरूको उच्चारण मात्र पनि मानव शरीरको आरोग्यताको परिसूचकका रूपमा रहेको बताएका छन् आधुनिक वैज्ञानिकहरूले समेत। आजसम्म संस्कृत भाषामा तीन करोड कृति उपलब्ध छन्। यति समृद्ध छ संस्कृत। वैदिक र लौकिक दुई अवयवमा विकसित हुँदै गएको संस्कृत भाषा ऋग्वेदका ऋचाहरूमा नै सर्वप्रथम अभिव्यक्त भएको देखिन्छ। श्रुतिस्मृति परम्परा अनि गुरुशिष्य सम्बन्धमा प्रसारित हुँदै गयो वैदिक संस्कृत। करिब पच्चीस सय वर्ष अघिसम्म राजकीय भाषाका रूपमा रहेको थियो लौकिक संस्कृत। हाम्रै देशको इतिहास हेर्दा लिच्छविकालीन शिलालेख (मानदेवको चाँगुनारायण अनि अंशुवर्माको विश्वरूप मूर्ति)मा संस्कृत भाषा नै लिपिबद्ध भएको पाइन्छ। मल्लकालीन राजाहरूमा प्रताप मल्लले रचना गरेका संस्कृत कृतिहरूका कारण उनलाई कवीन्द्र भनिने गरिएको अनि सिद्धिनरसिंह मल्लले संस्कृतकै अध्ययन गरेर तान्त्रिक साधना गर्ने गरेको पाइन्छ। आर्यजगत्को धर्मसंस्कृतिको जगका रूपमा रहेको संस्कृत ब्राह्मण (जात बाहुन होइन) ग्रन्थहरूको नाममा सांस्कृतिक एवं कर्मकाण्डीय पद्धतिहरूको दस्तावेजका रूपमा रहेको पनि पाइन्छ। संस्कृत साहित्यको कुरा गर्दा महाभारतजस्तो महाकाव्य द्वैपायन व्यासले रचना गरेको अनि वैशम्पायन, लोमहर्षण र उग्र श्रवाले इतिहासका रूपमा दुई हजार वर्षअघि त्यसको व्याख्या गरेको देखिन्छ। आजपर्यन्त महाभारत साहित्यका लागि मात्र नभई राजनीति र अर्थशास्त्रको समेत अमूल्य निधिका रूपमा रहेको छ। भनिएकै छ, जे संसारमा छ, त्यो महाभारतमा छ। जे महाभारतमा छैन, त्यो अन्त कतै छैन। त्यस्तै वाल्मीकिको रामायण मानवीय संवेदनाको द्योतकका रूपमा अद्यापि छ। संस्कृतको विरोधमा ठूलाठूला काण्ड मच्चाउन पछि नपरेकाहरूले समेत विद्वता छाँट्न यिनै ग्रन्थका श्लोकहरूको सहायता लिने गरेको कसैबाट छिपेको छैन। इसाको पहिलो शताब्दीमा अश्वघोषले लेखेका बुद्धचरित्र बौद्ध दर्शनको प्रमुख कृति हो। चौथो शताब्दीमा विष्णु शर्माको पञ्चतन्त्रको कथा आएको थियो, जुन आजपर्यन्त अनेक भाषामा नीति कथाका रूपमा अनूदित भइरहेका छन्। पाँचौं शताब्दीमा महाकवि कालिदासको कुमारसम्भव अनि रघुवंश बहुप्रचारित भएको थियो। रघुवंश त साहित्य मात्र नभई दर्शनका रूपमा मानवका चार पुरुषार्थ धर्म, अर्थ, काम, मोक्षको सैद्धान्तिक विवेचनामा पनि सफल हुन पुगेको छ। छैटौं शताब्दीमा आएको भारवीको किराँतार्जुनीय मोक्ष नाटक आजपर्यन्त प्रसिद्ध छ। सातौं शताब्दीमा वाण भट्टको कादम्बरी जन्मिएको थियो। एघारौं शताब्दीको गोधालाको उदयसुन्दरी उपन्यासले अद्यापि औपन्यासिक विशिष्टता बोकेको छ। त्यस्तै, सोमदेवको कथाचरित सागर, क्षेमेन्द्रको कलाविलाश र दशावतार चरितम् पनि संस्कृत साहित्यका अमूल्य निधि हुन्। साहित्यिक समालोचनाको क्षेत्रमा पनि संस्कृत भाषाको योगदान अतुलनीय छ। भरतको नाट्यशास्त्र, दण्डी एवं भोजजस्ता विद्वान्हरूको यस क्षेत्रमा ठूलो प्रयास पाइन्छ। नीलकण्ठको मनोवाद एवं व्यंग्य रचना पनि प्रसिद्ध नै छन्। छन्द शास्त्रमा संस्कृतको योगदान त सबै ग्रन्थपुराणमा देखिएको सर्वविदितै छ। सनातन हिन्दु धर्म त भयो नै, अन्य धर्मग्रन्थ पनि संस्कृतमै रहेको पाइन्छ। बौद्ध धर्मको महायान पन्थका कृतिहरू सुरुमा प्राकृत भाषामा रहेका तर पछि संस्कृत भाषामै तिब्बत आदि देशमा विस्तारित हुन पुगे। सिख धर्मको पवित्र गुरुग्रन्थ साहिब पनि संस्कृतमै लिपिबद्ध भएको थियो। संस्कृत व्याकरण पाणिनिको अष्टाध्यायीमा उद्घाटित भएको थियो, जसका सूत्रहरू परिभाषित गरेर आजपर्यन्त संस्कृतकै ज्ञानभण्डार विकसित हुँदै गएको छ। वैज्ञानिक, प्राविधिक एवं दार्शनिक क्षेत्रमा पतञ्जलिको योगदान हामी कसरी पो भुलौंला र ? आयुर्वेदको विकासमा तिनको प्रमुख स्थान रहेको सर्वविदितै छ। त्यस्तै, चरक एवं सु श्रुतले स्वास्थ्य क्षेत्रमा स्थान बनाएका थिए संस्कृतकै माध्यमद्वारा। चाणक्यकौटिल्यको साहित्य, प्रशासन, कूटनीति एवं अर्थशास्त्रजस्ता थुप्रै स्थानमा दख्खल रहेको प्रमाणित भइसकेको छ। चार्वाक्, मनु, याज्ञवल्क्य, गार्गी, मैत्रेयी आदि विद्वान्विदूषीहरूको विविध क्षेत्रमा रहेको योगदानको प्रमुख माध्यम संस्कृत नै थियो। गौतम बुद्ध, रामार्जुनाचार्य, रामकृष्ण परमहंश, विवेकानन्द आदि महात्माहरूको स्मरण नगरी संस्कृतको आध्यात्मिकदार्शनिक पक्षको निरुपण कसरी पो होला र ? अतः काव्य, शास्त्र अनि विनोद सबै विधामा संस्कृतको उच्चासनलाई कसैले हल्लाउन सक्दैन। हठ योग, ध्यान योग एवं वास्तुशास्त्रलाई समेत संस्कृतले नै समृद्ध बनाएको हो। नाट्यश्वर शिवको ताण्डव नृत्यको यस विधामा रहने योगदान कसरी बिर्सन सकिएला ? दक्षिण एसियाली मुलुकहरूको भाषासंस्कृतिमा संस्कृतको स्थान त छँदैछ। लाओस, कम्बोडियाजस्ता देश अनि जर्मनीजस्ता युरोपेली राष्ट्रहरूमा समेत यसको विकास हुँदै गएको छ। भारतको उत्तराखण्ड राज्यमा अझै पनि संस्कृत राजकीयऔपचारिक भाषाका रूपमा छ। कर्णाटकको मत्तुर गाउँका सबै जनता संस्कृतभाषी नै रहेको पाइएको छ। संस्कृतकायावत् विशेषताहरू देख्दादेख्दै पनि हामीले यसलाई कर्मकाण्डकै अंगका रूपमा मात्र अझै खुम्च्याइरहन सुहाउला त ? हामी सबै संस्कृतलाई जान्नबुझ्न अग्रसर बन्न अब ढिलो भएन र ?"
होटल तथा रेस्टुरेन्ट सुनसान,"काठमाडौं : सरकारको निर्णयअनुसार बिहीबारदेखि होटल तथा रेस्टुरेन्ट सञ्चालनमा आएका छन्। लामो समयपछि सञ्चालनमा आएका होटल तथा रेस्टुरेन्ट पहिलो दिन भने सुनसान थिए। कोभिड १९ को महामारीका कारण करिब साढे ४ महिनासम्म बन्द भएको व्यवसाय आंशिक रूपमा खुलेको हो। साना तथा मझौला होटल रेस्टुरेन्ट गरी करिब १० प्रतिशत व्यवसाय खुलेका छन्। बन्द ढोका खुले पनि कारोबार हुन्छ भन्नेमा व्यवसायी नै विश्वस्त छैनन्। कोरोनाको जोखिम बढिरहेको अवस्थामा भीडभाड हुने होटल तथा रेस्टुरेन्ट गइहाल्ने र व्यापार हुने वातावरण भने अहिले नै बनिनसकेको व्यवसायीको भनाइ छ। कोरोना अघिसम्म दैनिक करिब १० करोडसम्म कारोबार गर्ने रेस्टुरेन्ट व्यवसाय खुले पनि कारोबार हुन सक्ने अवस्था नरहेको रेस्टुरेन्ट तथा बार एसोसिएसनका अध्यक्ष अरनिको राजभण्डारीले बताए। कोरोनाका कारण केही ठूला तथा चेन रेस्टुरेन्टका शाखा पनि बन्द भइसकेको र पर्यटकीय गतिविधि बढी हुने ठमेलका करिब ३५ रेस्टुरेन्ट सधैंका लागि बन्द भएको उनले बताए। खुल्नु आफैमा ठूला कुरा भए पनि कारोबारका लागि अझै कुर्नुपर्ने उनको भनाइ छ। हाल मुलुकमा करिब ३५ सय रेस्टुरेन्ट र त्यसमा करिब १ लाख श्रमिक आश्रित छन्। प्रायः विदेशी पर्यटकको भरमा सञ्चालन हुने तारे होटल भने तुरुन्तै सञ्चालनमा नआउने भएका छन्। अन्तर्राष्ट्रिय उडान खुली नसक्नु, होटल बुकिङ प्रायः शून्यमा हुनु, सभा सम्मेलन गर्न पाउने वातावरण नहुनुलगायत कारण तत्काल नै तारे होटल नख्ल्ने व्यवसायी बताउँछन्। द्वारिका, हायात, सांग्रिला जस्ता तारे होटल साउन १५ देखि नै सञ्चालनमा नआए पनि खुलाउन पूर्णतयारीमा रहेको बताउँछन्। द्वारिका होटल तत्काल खुल्ने अवस्था नरहेको प्रबन्धक चन्दन बज्राचार्यले बताए। द्वारिका होटलको पाटन संग्राहालय र केशर महलमा रेस्टुरेन्ट र धुलिखेलमा एउटा रिसोर्ट छ। अहिलेलाई द्वारिका होटल सम्बद्घ कुनै पनि व्यवसाय सञ्चालनमा नआएको र भदौ १ बाट उडान खुलेपछि भने रिसोर्ट सञ्चालनमा ल्याउने तयारी भएको उनले जानकारी दिए। होटल हिमालय पनि खुलेको छैन। कोरोना सुरक्षाका लागि आवश्यक तयारीमा होटल रहेको र उडान खुलेपछि र बुकिङ सुरु भएपछि मात्रै होटल सञ्चालनमा ल्याउने महाप्रबन्धक प्रल्हादराज कुँवरले बताए। हायात होटल खोल्न इच्छुक भए पनि परिस्थिति अनुकूल नभएको होटलका जनसम्पर्क निर्देशक गोविन्दराज परियारले बताए। पाहुना नआएसम्म खर्च बढाउन मात्रै होटल खोल्न नसकिने उनको भनाइ छ।"
"जोखिममा राजधानी, गल्ती कहाँ कहाँ ?","काठमाडौं : मान्नुस्नमान्नुस् लकडाउन हटेपछि संघीय राजधानी काठमाडौं कोरोना संक्रमणको उच्च जोखिमतर्फ धकेलिँदै छ। विश्वव्यापी यो महामारी रोकिनसक्नु त छँदैछ तर नेपालमा झन्झन् कोरोना फैलिनुमा हाम्रा केही गल्ती कारक छन्। केही गल्ती सरकारका छन्, केही नागरिकका। गल्ती १ : नाका बन्द गर्न ढिलाइ सीमापारि देखिएको कोरोना नेपालमा भित्रिने जोखिम भए पनि तत्काल सीमा नाका बन्द नगर्नु सरकारको पहिलो गल्ती थियो। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल भन्छन्, चीनपछि नेपाल दोस्रो संक्रमित मुलुक होइन। भारतमा महामारी फैलन सुरु हुनेबित्तिकै नेपालीहरू स्वदेश फर्कन्छन् भनेर सचेत नहुनु, नाका अव्यवस्थित हुनु पहिलो कमजारी हो। तिनै नाका हुँदै भित्रिने संक्रमितको संख्या बढ्दै जाँदा राजधानी जोखिममा परेको हो। गल्ती २ : अटेरी नागरिक कोरोना संक्रमणलाई लिएर हामी सरकारप्रति मात्रै खनिन्छौं तर आफ्नो लापरवाही देख्दैनौं। लकडाउन अवज्ञा गर्ने, मास्क नलगाई हिँड्ने र स्यानिटाइजर प्रयोग नगर्ने, क्वारेन्टाइनबाट भाग्ने, दूरी कायम नगर्ने, हुलहुज्जत गर्ने, स्वास्थ्य सुरक्षाका मापदण्ड पालना नगर्नेलगायत गतिविधि उत्तिकै कारक छन्। स्वास्थ्य मन्त्रालयका प्रवक्ता डा जागेश्वर गौतम भन्छन्, स्वास्थ्यसम्बन्धी सुरक्षा मापदण्ड अपनाउन भनिरहेका छौं। हेलचेक्र्याइँ गर्दा कोभिड१९ का बिरामी बढेर अस्पतालमा बेड नपाउने सम्भावना हुन्छ। आईसीयू नपाउन सक्छ। उनका अनुसार मास्क प्रयोग नगर्ने दुई लाख जनालाई कारबाही गरिएको छ। १६ हजार मास्क बाटोमा बाँडिएको छ। इपिडिमियोलोजी तथा रोग नियन्त्रण महाशाखाका निर्देशक डा वासुदेव पाण्डे पीसीआर परीक्षणमा ठेगाना गलत लेख्ने, मोबाइल स्विच अफ गर्ने प्रवृत्तिले कन्ट्याक्ट ट्रसिङमा समस्या परिरहेको बताउँछन्। गल्ती ३ : अपुरो परीक्षण आरडीटीलाई डायग्नोस्टिक टेस्टका रूपमा लिएर सुरुमै परीक्षण गराउनु अर्को गल्ती थियो। आरडीटी र पीसीआर परीक्षण गर्ने सवालमा सरकार अलमलमा रह्यो। अमेरिकाको टेक्सासस्थित सोनिक रेफरेन्स ल्याबको क्लिनिकल मोलिकुलर बायोलोजी विभागका निर्देशक डा विजय ढकाल सुरुमै आरडीटी गर्नु त्रुटि भएको बताउँछन्। भन्छन्, त्यसले खर्च मात्र बढायो। नाकाबाट आएका नेपालीलाई सिधै पीसीआर परीक्षण गरिनुपर्थ्यो। टेक्सासकै सोनिक हेल्थ केयर क्लिनिकल प्याथोलोजी ल्याबोरेटरिज प्रयोगशालाका सुपरभाइजर द्रोण पाण्डेयका अनुसार आरडीटी भनेको र्यापिड एन्टिबडी टेस्ट हो। त्यो आरएटी हो। आरडीटी भनियो। समुदायमा फैलिसकेको अवस्थामा परीक्षण गर्ने हो। तर, सुरुमै परीक्षण गरियो, उनी भन्छन्। जनस्वास्थ्यविद् डा समीरमणि दीक्षितका अनुसार पीसीआर परीक्षण नबढाउँदा संक्रमणको जोखिम बढेको हो। गल्ती ४ : खचाखच क्वारेन्टाइन विदेशमा महामारी फैलिएपछि नेपाली नागरिक स्वदेश फर्किन थाले। तब हतारहतार क्वारेन्टाइन बनाइयो, जसले गर्दा स्थिति भद्रगोल बन्यो। संक्रामक रोग विशेषज्ञ डा अनुप सुवेदीका अनुसार क्वारेन्टाइन विश्व स्वास्थ्य संगठनको मापदण्डअनुसार बनाइएन। क्वारेन्टाइनलाई व्यवस्थित बनाउन सकिएन। त्यहाँ दूरी कायम गरिएन, उनी भन्छन्। क्वारेन्टाइनबाट संक्रमित भाग्ने, एकअर्कामा संक्रमण सर्ने घटना हुनु गल्ती थियो। गल्ती ४ : विपद्मा धन्दा विपद्का बेला पनि तालुकदार स्वास्थ्य मन्त्रालयको नेतृत्व कमाउने धन्दामा उद्यत् देखियो। मन्त्रालय र स्वास्थ्य सेवा विभागमा सरुवा प्रकरण मात्र होइन, स्वास्थ्य सामग्री खरिदमा अनियमितताको प्रश्न उठ्यो। विभागीय प्रमुखले गर्ने स्वास्थ्य सामग्री खरिदको निर्णयमा स्वास्थ्यमन्त्री भानुभक्त ढकाल नै संलग्न हुनु कानुनविपरीत रहेको प्रतिवेदन सार्वजनिक खरिद अनुगमन कार्यालयले संसदीय समितिलाई पठाएको छ। मन्त्री ढकाल र उनका विज्ञ सल्लाहकार डा खेम कार्कीको संलग्नतामा ओम्नीलाई १ अर्ब २४ करोड रुपैयाँको ठेक्का दिइएको थियो। गल्ती ६ : नाकामा खोइ होल्डिङ सेन्टर ? उपत्यका भित्रिएकामध्ये सयौंलाई कोरोना पोजिटिभ देखिएको छ। उनीहरूलाई निर्वाध रूपमा भित्रिन दिएर सरकार चुकेको विशेषज्ञ डा सुशीलनाथ प्याकुरेल बताउँछन्। भन्छन्, उपत्यकाका चारवटै नाकामा होल्डिङ सेन्टर बनाउनुपर्थ्यो। त्यसमा सबैको पीसीआर परीक्षण गर्नुपर्थ्यो। कोरोना पोजिटिभलाई सुरुमै अस्पताल लगेर राखेको भए भयावह हुने थिएन। फर्पिङ, थानकोट, साँगा नाकाबाट पछिल्लो साता पीसीआर परीक्षण गर्न ४ हजार ८ सय १३ नमुना संकलन गरिएको छ। जसमध्ये २४ जनामा कोरोना संक्रमण पुष्टि भएको मन्त्रालयले जनाएको छ। गल्ती ७ : पासको दुरुपयोग लकडाउनसँगै सरकारले सवारी आवागमनका लागि पासको व्यवस्था गर्यो। तर, त्यही पास पनि कतिपयले दुरुपयोग गरे। इलामबाट काठमाडौं आएका भरत न्यौपाने भन्छन्, गाडीले नै निजी पास बनाएको रहेछ। हाम्रो पनि उसैले बनाइदियो। चेक प्वाइन्टमा पास देखाइयो। अनेक बहाना बनाएर काठमाडौं भित्रिनेको कोरोना परीक्षण पनि गरिएन। परीक्षण गर्नेले पनि गलत ठेगाना टिपाए। पोजिटिभ देखिएको अवस्थामा सम्पर्कविहीन भए। साउन १५ गतेदेखि साँझ ७ देखि बिहान ७ बजेसम्म यात्रुको आवागमन पूर्णरूपमा बन्द गराउन सुरक्षा निकाय र जिल्ला प्रशासन कार्यालयमा निर्देशन जारी गरिएको गृह मन्त्रालयका सहप्रवक्ता उमाकान्त अधिकारीले जनाएका छन्। काठमाडौं उपत्यकाबाहेकका जिल्ला प्रशासन कार्यालयले पनि अत्यावश्यक कामबाहेक अन्तरजिल्ला सवारी आवागमन पास जारी नगर्न एवं बिनापास अन्तरजिल्ला आवागमन पूर्णरूपमा बन्द गर्न गराउन निर्देशन दिइएको छ। गल्ती ८ : अपर्याप्त पूर्वाधार एवं जनशक्ति सरकारले क्वारेन्टाइन, आइसोलेसन, भेन्टिलेटरलगायत पूर्वाधार निर्माणमा ढिलासुस्ती गर्यो। नेपाल चिकित्सक संघका अध्यक्ष डा लोचन कार्की भन्छन्, लकडाउन अवधिमा पूर्वाधार र पर्याप्त जनशक्तिको व्यवस्था गर्नुपर्थ्यो। त्यसमा सरकार चुकेको देखियो। भेन्टिलेटर अभावमा कतिपय संक्रमितको ज्यान गयो। मन्त्रालयका पूर्वप्रमुख विशेषज्ञ डा सुशीलनाथ प्याकुरेल भन्छन्, अहिले पनि पहाडी जिल्लामा भेन्टिलेटर छैन। दक्ष जनशक्ति पनि छैनन्। कोरोना उपचारमा खटिएका चिकित्सकलगायत स्वास्थ्यकर्मीलाई समयमै तलब, भत्ता दिएर मनोबल उकास्नुपर्नेमा सरकारले त्यसो गरेन। डा कार्की भन्छन, अवकाश पाएका विज्ञ तथा स्वास्थ्यकर्मीलाई समेत परिचालन गर्न समेत सकेन। गल्ती ९ : समन्वय अभाव संघ, प्रदेश र स्थानीय तहबीच समन्वय हुन सकेन। संघमा पनि स्वास्थ्य मन्त्रालय, स्वास्थ्य सेवा विभाग, महाशाखाबीच समन्वय र सहकार्य अभाव भयो। मन्त्रालयगत समन्वय तथा सहकार्य हुन सकेन। विज्ञको रायसल्लाह लिन, जनशक्ति परिचालन पनि प्रभावकारी भएन। शुक्रराज ट्रपिकल तथा सरुवा रोग अस्पताल टेकुका निर्देशक डा सागरकुमार राजभण्डारी भन्छन्, सरोकारवाला निकाय एवं पक्षबीच समन्वय हुन सकेन। नेपाल चिकित्सक संघका अध्यक्ष डा लोचन कार्की सरकारले निजी क्षेत्रलाई पीसीआर परीक्षणको अनुमति दिन ढिलाइ गरेको बताउँछन्। भन्छन्, न आफूले पर्याप्त परीक्षण गर्न सक्यो न त समयमै निजी क्षेत्रलाई परीक्षणको अनुमति दियो। गल्ती १० : सूचनामा पहुँचै पुगेन विपद्का अवस्थामा सूचना व्यवस्थापन सबैभन्दा भरपर्दो मानिन्छ। मन्त्रालयअन्तर्गतका निकायबीच सूचना व्यवस्थापन र प्रवाह नै भएन। सूचना प्रवाह नेपाली भाषाका साथै विविध भाषाभाषीमा सम्प्रेषण गर्नुपर्थ्यो। सञ्चारमाध्यमलाई उपायोग गर्नु साटो मन्त्रालयमा पत्रकारलाई प्रवेश गर्न नदिनु गल्ती थियो। नेपाल चिकित्सक संघका अध्यक्ष डा लोचन कार्की विभिन्न भाषामा गीत, भिडियो आदि बनाएर सूसुचित गराउनुपर्नेमा सरकारले गल्ती गरेको बताउँछन्।"
ऐतिहासिक बचतमा सैनिक कोष,"काठमाडौं : कोभिड१९ ले मुलुकको अर्थतन्त्रलाई थिलथिलो पारिरहेको अवस्थामा सैनिक कल्याणकारी कोष भने ऐतिहासिक बचतमा पुगेको छ। चार महिना लामो बन्दाबन्दीले अर्थतन्त्र संकुचित भएर सरकारलाई स्रोत व्यवस्थापन गर्न कठिन परेको बेला सैनिक कोषमा एक वर्षमै ७ अर्ब २९ करोड रुपैयाँ बचत भएको छ। जंगी अड्डामा आयोजित पत्रकार सम्मेलनमा सैनिक कल्याणकारी निर्देशनालयले कोषमा २०७७ असारसम्म कोषको यथार्थ सम्पत्ति ५१ अर्ब ६१ करोड ४ लाख रुपैयाँ पुगेको जानकारी दिएको छ। २०७६ असार मसान्तमा उक्त कोषको नगद मौज्दात ३८ अर्ब ५७ करोड ६१ लाख रुपैयाँ थियो। संयुक्त राष्ट्र संघबाट आउन बाँकीमध्ये करिब ३ अर्ब ५० करोड रुपैयाँ गत आर्थिक वर्ष २०७६७७ मा नै प्राप्त भएको थियो। राष्ट्र संघको आह्वानमा विभिन्न द्वन्द्वग्रस्त मुलुकमा खडा गरिएका ४३ वटा शान्ति मिसनमा हालसम्म १ लाख २९ हजार १ सय १७ नेपाली सैनिक सहभागी भएर शान्ति स्थापनाका लागि योगदान पुर्याएका छन्। कोषका अनुसार सैनिक कोषको रकम बैंक तथा वित्तीय संस्थामा निक्षेप राखेबापत आर्जित ब्याजबापतको करबाट वार्षिक ४५ करोड रुपैयाँ सरकारलाई राजस्व बुझाउँदै आएको छ। नेपाली सेनाले शान्ति मिसनमा लगानी गरेको तथा खटिएबापत पाउनुपर्ने करिब ३ अर्ब रूपैयाँ राष्ट्र संघबाट अझै प्राप्त गर्न बाँकी रहेको निर्देशनालयले जनाएको छ। बैंक तथा वित्तीय संस्थामा रहेको कोषको मूल धनको निक्षेपबाट प्राप्त ब्याज, सैनिक स्वास्थ्य विज्ञान संस्थान र विद्यालयबाट प्राप्त हुने शिक्षण शुल्क, पारिवारिक आवास भाडा रकम, सुनाचुरी इमल्सन प्लान्ट, रिपुमर्दिनी अक्सिजन प्लान्टबाट उपलब्ध रकम कोषको मुख्य आयस्रोत हुन्। कोषको नगद मौज्दात मुलुकका एक दर्जनभन्दा बढी बैंकमा छ। विदेशी मुद्रा सटही प्रिमियम र मेडिकल सेवा उपलब्ध गराएबापत प्राप्त हुने रकम पनि कल्याणकारी कोषमा आउँछ। उक्त कोषको रकम सेनाका बहालवाला तथा अवकाशप्राप्त सैनिक र निजका आस्रित परिवारको जीवनस्तर सुधारका लागि कल्याणकारी गतिविधि, सेनाका आवश्यकताका सामग्रीको आपूर्ति, उत्पादन तथा शान्ति सेनामा सहभागी हुँदा आवश्यक पर्ने बन्दोबस्तीको सामग्री र खर्चमा प्रयोग हुँदै आएको छ। शान्ति सेनामा सहभागी हुँदा प्राप्त भएको करिब एक करोड २४ लाख १ हजार रुपैयाँबाट २०३२ मा उक्त कोष खडा गरिएको थियो। हाल कोषमा करिब ४५ अर्ब ८७ करोड नगद मौज्दात छ। कोषको यो तथ्यांक गत असार मसान्तसम्मको हो। कोषबाट सञ्चालित विभिन्न कल्याणकारी कार्यमा अहिले ५ अर्ब ७४ करोड रुपैयाँ लगानी गरिएको छ। शान्ति सेनामा सहभागी भएबापत प्राप्त हुने रकम नै कल्याणकारी कोषको मुख्य आयस्रोत हो। अहिले विश्वका विभिन्न द्वन्द्वग्रस्त मुलुकमा स्थापना भएका १२ वटा शान्ति मिसनमा ५ हजार ९१ नेपाली शान्ति सैनिक परिचालित छन्। धेरै शान्ति सैनिक खटाउने मुलुकको सूचीमा नेपाल अहिले चौथो वरियतामा छ। राष्ट्र संघको अनुरोधमा १० हजारको संख्यामा शान्ति सैनिक पठाउन सक्ने नेपालले प्रतिबद्धता जनाएको छ। ५ करोड अझै जोखिममा सेनाले विभिन्न बैंक तथा वित्तीय संस्थामा राखेको ५ करोड २ लाख ६६ हजार रुपैयाँ निक्षेप असुल्न असफल भएको छ। कर्जा अपचलन अभियोगमा सञ्चालक तथा कर्मचारी पक्राउ परेपछि राष्ट्र बैंकले ती संस्था खारेज गर्ने प्रक्रिया सुरु गर्दा सेनाको ८५ करोड रुपैयाँ फसेको थियो। अघिल्लो वर्षसम्म सेनाको करिब २३ करोड रुपैयाँ नोक्सान हुने जोखिम थियो। तर, प्रभावकारी निक्षेप नीति अवलम्बन गरिएका कारण जोखिम दर उल्लेख्य घटेको सैनिक कल्याणकारी योजना निर्देशनालयका सहायक रथी सुरज केसीले बताए। सैनिक कल्याणकारी कोषले २८ वाणिज्य बैंक, २ विकास बैंक र ५ फाइनान्समा २७ अर्बभन्दा बढी निक्षेप राखेको छ। हरेक वर्ष सेनाले पत्रकार सम्मेलन गरी जोखिमको निक्षेप फिर्ता गर्ने बताउँदै आए पनि जोखिममा रहेको सैनिक कल्याणकारी कोषको धन उठाउन असफल भएको हो। सैनिक कल्याणकारी कोषका अनुसार युनाइटेड विकास बैंकबाट १ करोड ५७ लाख, नेपाल सेयर मार्केट एन्ड फाइनान्स लिमिटेडबाट २ करोड ३३ लाख, सम्झना फाइनान्स लिमिटेडबाट १ करोड र हिमालय फाइनान्स लिमिटेडबाट १३ लाख रुपैयाँ असुल गर्न बाँकी छ। राष्ट्र बैंकले सेनाको पत्रपछि निक्षेप फिर्ता गर्न नसकेका वित्तीय संस्थाको स्वामित्वमा रहेका घर जग्गालगायत चलअचल सम्पत्ति बिक्री वितरणमा प्रतिबन्ध लगाए पनि सेनाले जोखिमको धन बराबरको सम्पत्ति हात पार्न असफल भएको हो।"
वीरगन्जको अवस्था भयावह,"वीरगन्ज : वीरगन्जमा कोरोना संक्रमणका कारण पछिल्ला दुई दिनमा पाँच जनाको मृत्यु भएको छ । बिहीबार वीरगन्ज महानगरपालिका १६ का ३५ वर्षीय युवक, वीरगन्जको जगदम्बा इन्टरप्राइजेजका सीईओ ५६ वर्षीय पुरुष र वीरगन्ज २ का ७० वर्षीय वृद्धको मृत्यु भएको हो । बुधबार पनि वीरगन्जमा दुई संक्रमितको उपचारका क्रममा मृत्यु भएको थियो । साउनमा मात्रै वीरगन्जमा ९ जना संक्रमितको मृत्यु भइसकेको छ । बिहीबार पर्साका ४१ जनामा संक्रमण भेटिएकोमा ३७ जना वीरगन्जकै हुन्। बुधबार पनि ८४ जनामा संक्रमण भेटिएको थियो । कोभिड अस्पतालमा अहिले भर्ना रहेका ६२ मध्ये चार संक्रमितको अवस्था गम्भीर रहेकाले आईसीयूमा उपचारमा भइरहेको छ । असार अन्तिममा संक्रमित निको हँुदै घर फर्किन थालेपछि कोभिड अस्पतालमा दुई जना मात्रै संक्रमित बाँकी थिए । तर साउन सुरु भए लगत्तै पर्सामा संक्रमित थपिँदै गएका हुन् । दिनहुँ संक्रमित थपिँदै गएपछि समुदायमै संक्रमण फैलिएको भन्दै वीरगन्जमा साउन १० देखि अनिश्चितकालीन निषेधाज्ञा लगाइएको छ । मास टेस्टिङमा संकलन गरिएका स्वाबमा २० प्रतिशतभन्दा बढीको पोजेटिभ रिपोर्ट आइरहेको नारायणी अस्पतालका प्रमुख मेडिकल सुपरिडेन्टेण्ड (मेसु ) डा मदन उपाध्याय बताउँछन् । कोभिड अस्पतालमा संक्रमित राख्ने ठाउँ नहुँदा एक सय २६ जना संक्रमितलाई घरमै राखिएको छ। ५० बेड मात्रको कोभिड अस्पतालमा बेड खाली नहँुदा पछिल्लो पटक संक्रमण फेला परिरहेकालाई घरमै होम आइसोलेसनमा राख्नुपर्ने बाध्यता रहेको अस्पतालका कोर्डिनेटर डा उदयनारायण सिंह बताउँछन् । २५ स्वास्थ्यकर्मी पक्राउ कोरोना नियन्त्रण तथा रोकथामको काममा जान नमान्ने वीरगन्ज महानगरपालिकाका २५ स्वास्थ्यकर्मीलाई प्रहरीले पक्राउ गरेको छ । जिल्ला प्रशासन कार्यालयको निर्देशनमा वीरगन्ज महानगरपालिकाका २५ स्वास्थ्यकर्मीलाई बिहीबार साँझ प्रहरीले नियन्त्रणमा लिएको हो। विभिन्न बहाना गरेर काममा नगएपछि नियन्त्रणमा लिएको पर्साकी प्रहरी उपरीक्षक गंगा पन्तले बताइन् । वीरगन्जको आइसोलेसन र स्वाब संकलनका लागि स्वास्थ्यकर्मीको अभाव भएपछि नारायणी अस्पतालले ६० जना स्वास्थ्यकर्मी जिल्ला विपद् व्यवस्थापन केन्द्रसँग माग गरेको थियो । महानगरपालिकाले साउन ११ गते ३० जना स्वास्थ्यकर्मीको सूची अस्पतालमा पठाएको थियो । सूचीमा ४ जना स्वास्थ्य निरीक्षक, ११ जना सिनियर अहेब, ५ अहेब र ४ अनमीको नाम थियो । तर, साउन १५ गतेसम्म स्वास्थ्यकर्मी नआएपछि नियन्त्रणमा लिएको पर्साका सहायक प्रमुख जिल्ला अधिकारी ललित बस्नेतले बताए । वीरगन्जका मेयर पनि संक्रमित वीरगन्ज महानगरपालिका नगर प्रमुख (मेयर) विजयकुमार सरावगीमा पनि कोभिड १९ संक्रमण पुष्टि भएको छ । काठमाडौंको मेडिसिटी अस्पतालमा पीसीआर परीक्षणका लागि गत बुधबार स्वाब दिएका सरावगीमा बिहीबार संक्रमण पुष्टि भएको हो । संक्रमण पुुष्टि भएका मेयर सरावगी हाल काठमाडौं टंगालस्थित आफ्नै घरको आइसोलेसनमा छन् । सरावगीका प्रेस सल्लाहकार गोविन्द देवकोटाका अनुसार मेयर सरावगीको स्वास्थ्य अवस्था अहिले सामान्य छ । मेडासिटी अस्पतालले पठाएका एक हेल्थ असिस्टेन्टले मेयर सरावगीको घरमै उपचार गरिरहेका छन् । स्वास्थ्यमा समस्या भएपछि सरावगी गत सोमबार वीरगन्जबाट निजी सवारीमा काठमाडौं गएका थिए । त्यही दिन उनले मेडिसिटी अस्पतालमा पुगी उपचार गराएका थिए । बिहीबार संक्रमण पुष्टि भएपछि साँझ उनले फेसबुक पेजमा आफूलाई कोरोना संक्रमण भएको खुलाएर पोस्ट गरेका थिए ।"
"जग्गा सरकारी, भाडा खान्छन् व्यक्ति","काठमाडौं : कृषि सामग्री कम्पनी लिमिटेडको बल्खुस्थित करोडौं पर्ने जग्गा साढे दुई दशकदेखि व्यक्तिको कब्जामा पाइएको छ। कम्पनीको प्रधान कार्यालयको स्वामित्वमा रहेको तीन रोपनी जग्गा साबिक गोंगबु गाविस ४ का रामकृष्ण कुँवरले २०५३ सालदेखि बिनाबहाल प्रयोग गरिरहेका छन्। कुँवर बल्खुस्थित ललितपुर ढुंगा रोडा कम्पनी प्रालिका सञ्चालक हुन्। उनले चक्रपथबाहिर वाग्मती र बल्खु खोलाको बीचमा रहेको जग्गा कहिले भाडा त कहिले खरिद गर्ने बहानामा कब्जा गरेको देखिएको छ। राष्ट्रिय सतर्कता केन्द्रले गरेको छानबिनले उक्त जग्गामा कृषि तथा तरकारी बजारका रूपमा तरकारी, फलफूल, किराना पसललगायत सञ्चालन गर्न विभिन्न व्यक्तिलाई भाडामा दिई रकम उठाउँदै आइरहेको देखाएको छ। २५ वटा सटर, ५५ स्टल बनाई बल्खु कृषि तथा तरकारी बजारलाई भाडा दिई कुँवरले मासिक ५ लाखभन्दा बढी रकम हात पार्दै आएका छन्। कृषि सामग्रीले २०३९ फागुन १२ मा काठमाडौं१४ बल्खुस्थित कित्ता नम्बर ३६३, ३६६ र ४८२ को क्रमश : १ रोपनी १० आना २ पैसा ३ दाम, ७ आना २ पैसा, १३ आना ३ पैसा १ दाम जग्गा ४ लाख ९५ हजारमा केशवबहादुर राजभण्डारीसँग खरिद गरेको उल्लेख छ। कम्पनी सञ्चालक समितिले न्यूनतम भाडा रकम प्रतिवर्गफिट १० रुपैयाँ प्रतिमहिना लिने निर्णय गरे पनि त्यसको कार्यान्वयन भएको देखिएको छैन, प्रतिवेदनमा लेखिएको छ। कम्पनीको २०७५ साउन २० को बैठकले प्रबन्धक हरिप्रसाद गजुरेलको संयोजकत्वमा गठित समितिले २२ वर्षमा १०१० प्रतिशत दरले बढाउने सर्तमा २०६३ देखिको भाडा असुलउपर गर्ने निर्णय गरेको थियो। त्यो निर्णय कार्यान्वयन हुन सकेको छैन। त्यसअघि २०५८ पुस १८ मा कुँवरले १ रोपनी १० आना २ पैसा ३ दाम जग्गामा अनधिकृत तवरले घरटहरा बनाई ललितपुर ढुंगा रोडा उद्योग सञ्चालन गरिरहेको भन्दै त्यो हटाउन सहयोग गरिदिन प्रमुख जिल्ला अधिकारीलाई पत्राचार गरिएको थियो। कुँवरले उक्त जग्गा पटकपटक आफ्नो नाममा कायम गराउन प्रयास गरेको देखिएको छ। उनकी श्रीमती कदम मैयाँ कुँवरले २०६८ सालमा ३ रोपनी जग्गा खरिद गर्न पाऊँ भनी निवेदन दिएको प्रतिवेदनमा उल्लेख छ। कुँवरले २०६९ भदौ ६ मा कम्पनीको त्यो जग्गा खरिद तथा भाडामा पाऊ भनी सुलभ फ्रुट्स एन्ड भेजिटेवल म्यानेजमेन्ट प्रालिका नामबाट कृषि विकास मन्त्रालयका सचिवसमक्ष निवेदन दिएका थिए। कम्पनीको २०६९ असोज २६ मा बसेको बैठकले उपयुक्त कानुनी प्रक्रिया अवलम्बन गरी जग्गा बिक्री गर्न स्वीकृतिका लागि मन्त्रालयमा अनुमति मागेको थियो। सार्वजनिक संस्थानको स्वामित्वमा रहेको घरजग्गा सरकारको स्वामित्वको संगठित संस्थालाई मात्र बिक्री गर्न सक्ने व्यवस्था भएकोले सहमति दिन नसकिने मन्त्रीस्तरीय निर्णय भएको थियो। मन्त्रालयका सहसचिव मोहन चापागाईं संयोजकत्वको समितिले २०७० असार ५ मा यो जग्गा बिक्री गर्न उपयुक्त भएको प्रतिवेदन दिएको थियो। कुँवरले नै २०७० चैत ३ मा मन्त्रालयका सचिवसमक्ष जग्गा खरिद गर्न निवेदन दिएका थिए। मन्त्रालयले कुँवर सञ्चालक रहेको सूर्य किमल प्रालिलाई बिक्री गर्ने प्रस्ताव २०७१ कात्तिक १६ मा मन्त्रिपरिषद्मा पठाएको थियो। मन्त्रिपरिषद्को २०७१ कात्तिक २० मा बसेको बैठकले प्रचलित बजार मूल्यमा मूल्यांकन गराई कानुनबमोजिम प्रतिस्पर्धाद्वारा बिक्री गर्न स्वीकृति दिने निर्णय गरेको प्रतिवेदनमा उल्लेख छ। कम्पनीका कानुनी सल्लाहकार अधिवक्ता कृष्णकुमार आङ्देम्बेले २०७१ पुस ४ मा कम्पनीको सञ्चालक समितिको राय, प्रतिवेदन, निर्णय र संलग्न कागजात अध्ययन गरी त्यो जग्गामा रहेको विवादित घरटहरा यथावत् रहेको अवस्थामा बिक्री गर्दा टहराको बारेमा उल्लेख नगरी बिक्री गर्न कानुनी अड्चन नदेखिएकाले मन्त्रिपरिषद्को निर्णय कार्यान्वयनतर्फ कानुनबमोजिम उचित हुने राय पेस गरेका थिए। कम्पनीका अर्का कानुनी सल्लाहकार अधिवक्ता कृष्णप्रसाद सुवेदीले पनि जग्गा भाडामा वा बिक्री गर्न र कानुनी प्रक्रिया पूरा गरी ललितपुर रोडा ढुंगा उद्योगले निर्माण गरेका घरटहरा हटाउन सकिने साथै त्यो जग्गा हालसाबिक नभएको देखिएकोले यथाशीघ्र हालसाबिक गराउन राय पेस गरेका थिए। तत्कालीन प्रमुख जिल्ला अधिकारी हिमनाथ दवाडीको अध्यक्षतामा २०७३ फागुन ३० मा बसेको मूल्यांकन समितिको बैठकले मन्त्रिपरिषद्को निर्णयअुनसार जग्गा बिक्री गर्न बजार मूल्य मूल्यांकन समिति गठन गरेको थियो। उता जग्गा किन्ने भनेका कुँवरले भने ३ रोपनी जग्गा ५० वर्षका लागि मासिक ३० हजारका दरले लिजमा पाउँ भनी मन्त्रीलाई निवेदन दिए। त्यही निवेदनका आधारमा २०७४ वैशाख १९ मा मन्त्रिस्तरीय नीतिगत निर्णय भयो। २०७४ वैशाख २२ मा कृषि मन्त्रालयको पत्रबाट कम्पनीको स्वामित्वको ३ रोपनी जग्गा प्रचलित बजार मूल्यमा मूल्यांकन गराई कृषि तथा कृषिजन्य वस्तुको उत्पादनसुरक्षाव्यापार एवं व्यवसाय गर्ने प्रयोजनका लागि सरकारी जग्गा दर्ता तथा लिजमा उपलब्ध गराउने कार्यनीतिअनुसार ३० वर्षका लागि लिजमा दिने भनी कृषि सामग्रीका प्रबन्ध सञ्चालकलाई पत्राचार भएको थियो। कृषि सामग्रीका वरिष्ठ अधिकृत नरेशकुमार सापकोटाको संयोजकत्वमा गठित प्रचलित बजार मूल्य मूल्यांकन उपसमितिले २०७५ जेठ १७ मा त्यो जग्गाको बारेमा विस्तृत अध्ययन गरी त्यो प्रतिवेदन प्रमुख जिल्ला अधिकारी काठमाडौंलाई पेस गरेका थिए। २०७५ असार ४ मा तत्कालीन प्रमुख जिल्ला अधिकारी केदारनाथ शर्मा अध्यक्षताको मूल्यांकन समितिको बैठकले न्यूनतम प्रतिआना २२ लाख कायम गर्ने निर्णय गरेको थियो। २०७५ साउन २० मा बसेको कम्पनीको बैठकले आफ्नै निर्णय उल्टाएको थियो। कम्पनीको सञ्चालक समितिको बैठकले मन्त्रिपरिषद्बाट जग्गा बिक्री गर्ने स्वीकृति भए पनि हाल कम्पनीको जग्गा बिक्री गर्नुपर्ने स्थिति नभएको निर्णय गरेको थियो। कम्पनीको निर्णयमा थप आयआर्जन हुने गरी लिजमा नै लगाउने निर्णय गरेको छ। मन्त्रिपरिषद्बाट जग्गा बिक्री गर्ने स्वीकृति भए पनि हाल कम्पनीलाई जग्गा बिक्री गर्नु नै पर्ने स्थिति नभएकोले उक्त जग्गा कम्पनीलाई थप आयआर्जन हुने गरी अन्य सार्वजनिक निकायले खाली जग्गा दीर्घकालीन वा अल्पकालीन रूपमा लिज लगाउँदा अपनाएका विधिसमेत अध्ययन गरी प्रतिवेदन पेस गर्न मूल्यांकन समिति गठन गर्न व्यवस्थापनलाई निर्देशन दिने निर्णय भएको थियो। २०६३ सालयताको भाडाबापतको रकम असुल उपर गर्न समेत सतर्कता केन्द्रले निर्देशन दिएको छ। बयोधा अस्पताललाई सस्तोमा भाडा कृषि सामग्री कम्पनी लिमिटेडले १३ आना जग्गा सस्तो भाडामा बयोधा हस्पिटल प्रालिलाई दिएको छानबिनमा पाइएको छ। सतर्कताले गरेको छानबिनमा १३ आना जग्गाको मासिक १० हजार ७२५ रुपैयाँमा सम्झौता गरी भाडा लिएको पाइएको छ। कम्पनीका प्रबन्धक हरिप्रसाद गजुरेलको संयोजकत्वमा गठित बल्खुस्थित जग्गाको लिजभाडा रकम मूल्यांकन समितिले अध्ययन गरी पेस गरेको प्रतिवेदनमा सिफारिस भएको न्यूनतम भाडा रकम प्रतिवर्गफिट १० रुपैयाँ प्रतिमहिनाका दरले भन्दा कम हुने गरी उपलब्ध गराइएको छ। सतर्कता केन्द्रले मूल्यांकन समितिले सिफारिस गरेको भाडा दरभन्दा कम दरमा नहुने गरी गर्न कम्पनीको प्रबन्ध सञ्चालकलाई निर्देशन दिएको छ। कम्पनीको सबै जग्गा सम्भव भएसम्म एउटै कम्पनीसंस्थालाई समयानुकूल भाडा दर रेट काय गरी लिजभाडामा लिन पनि प्रतिवेदनमार्फत निर्देशन दिइएको छ। बल्खु खोला करिडोर हुँदै कम्पनीको उक्त जग्गामा आवतजावत गर्न नमिल्ने गरी बयोधा अस्पतालले अस्थायी टहरा बनाएको छ। खोला करिडोरमा रहेको टहरा भत्काएर अवरुद्ध मार्ग खोल्न पनि निर्देशन दिन उपयुक्त हुने प्रतिवेदनमा उल्लेख छ। कम्पनीको अचल सम्पत्ति मानिने लामो समयदेखि अनाधिकृत रूपमा कुँवरले प्रयोग गरिरहेको थाहा पाउँदापाउँदै लापरवाही गर्ने कम्पनीका जिम्मेवार कर्मचारीपदाधिकारीलाई कानुनबमोजिम कारबाही गर्न कृषि तथा पशुपंक्षी विकास मन्त्रालयलाई निर्देशन दिइएको छ। जग्गा संरक्षणमा ध्यान नदिने, सार्वजनिक जग्गा बिक्रीका लागि प्रस्ताव गर्ने कम्पनीका र अन्य सम्बद्ध कर्मचारीविरुद्ध थप छानबिनअनुसन्धान गरी कारबाहीका लागि यो प्रतिवेदन अख्तियारमा पठाइएको सर्तकता केन्द्रका प्रवक्ता ज्ञानराज सुवेदीले जानकारी दिए। त्यस्तै सरकारीसार्वजनिक जग्गा संरक्षण गर्ने र सुझावमा उल्लेख भएअनुसार प्रयोग गरेको भाडा असुल गन गर्न तत्काल कारबाही गर्न कृषि सामग्री कम्पनीलाई निर्देशनसमेत दिएको छ।"
"जग्गा सरकारी, भाडा खान्छन् व्यक्ति","काठमाडौं : कृषि सामग्री कम्पनी लिमिटेडको बल्खुस्थित करोडौं पर्ने जग्गा साढे दुई दशकदेखि व्यक्तिको कब्जामा पाइएको छ। कम्पनीको प्रधान कार्यालयको स्वामित्वमा रहेको तीन रोपनी जग्गा साबिक गोंगबु गाविस ४ का रामकृष्ण कुँवरले २०५३ सालदेखि बिनाबहाल प्रयोग गरिरहेका छन्। कुँवर बल्खुस्थित ललितपुर ढुंगा रोडा कम्पनी प्रालिका सञ्चालक हुन्। उनले चक्रपथबाहिर वाग्मती र बल्खु खोलाको बीचमा रहेको जग्गा कहिले भाडा त कहिले खरिद गर्ने बहानामा कब्जा गरेको देखिएको छ। राष्ट्रिय सतर्कता केन्द्रले गरेको छानबिनले उक्त जग्गामा कृषि तथा तरकारी बजारका रूपमा तरकारी, फलफूल, किराना पसललगायत सञ्चालन गर्न विभिन्न व्यक्तिलाई भाडामा दिई रकम उठाउँदै आइरहेको देखाएको छ। २५ वटा सटर, ५५ स्टल बनाई बल्खु कृषि तथा तरकारी बजारलाई भाडा दिई कुँवरले मासिक ५ लाखभन्दा बढी रकम हात पार्दै आएका छन्। कृषि सामग्रीले २०३९ फागुन १२ मा काठमाडौं१४ बल्खुस्थित कित्ता नम्बर ३६३, ३६६ र ४८२ को क्रमश : १ रोपनी १० आना २ पैसा ३ दाम, ७ आना २ पैसा, १३ आना ३ पैसा १ दाम जग्गा ४ लाख ९५ हजारमा केशवबहादुर राजभण्डारीसँग खरिद गरेको उल्लेख छ। कम्पनी सञ्चालक समितिले न्यूनतम भाडा रकम प्रतिवर्गफिट १० रुपैयाँ प्रतिमहिना लिने निर्णय गरे पनि त्यसको कार्यान्वयन भएको देखिएको छैन, प्रतिवेदनमा लेखिएको छ। कम्पनीको २०७५ साउन २० को बैठकले प्रबन्धक हरिप्रसाद गजुरेलको संयोजकत्वमा गठित समितिले २२ वर्षमा १०१० प्रतिशत दरले बढाउने सर्तमा २०६३ देखिको भाडा असुलउपर गर्ने निर्णय गरेको थियो। त्यो निर्णय कार्यान्वयन हुन सकेको छैन। त्यसअघि २०५८ पुस १८ मा कुँवरले १ रोपनी १० आना २ पैसा ३ दाम जग्गामा अनधिकृत तवरले घरटहरा बनाई ललितपुर ढुंगा रोडा उद्योग सञ्चालन गरिरहेको भन्दै त्यो हटाउन सहयोग गरिदिन प्रमुख जिल्ला अधिकारीलाई पत्राचार गरिएको थियो। कुँवरले उक्त जग्गा पटकपटक आफ्नो नाममा कायम गराउन प्रयास गरेको देखिएको छ। उनकी श्रीमती कदम मैयाँ कुँवरले २०६८ सालमा ३ रोपनी जग्गा खरिद गर्न पाऊँ भनी निवेदन दिएको प्रतिवेदनमा उल्लेख छ। कुँवरले २०६९ भदौ ६ मा कम्पनीको त्यो जग्गा खरिद तथा भाडामा पाऊ भनी सुलभ फ्रुट्स एन्ड भेजिटेवल म्यानेजमेन्ट प्रालिका नामबाट कृषि विकास मन्त्रालयका सचिवसमक्ष निवेदन दिएका थिए। कम्पनीको २०६९ असोज २६ मा बसेको बैठकले उपयुक्त कानुनी प्रक्रिया अवलम्बन गरी जग्गा बिक्री गर्न स्वीकृतिका लागि मन्त्रालयमा अनुमति मागेको थियो। सार्वजनिक संस्थानको स्वामित्वमा रहेको घरजग्गा सरकारको स्वामित्वको संगठित संस्थालाई मात्र बिक्री गर्न सक्ने व्यवस्था भएकोले सहमति दिन नसकिने मन्त्रीस्तरीय निर्णय भएको थियो। मन्त्रालयका सहसचिव मोहन चापागाईं संयोजकत्वको समितिले २०७० असार ५ मा यो जग्गा बिक्री गर्न उपयुक्त भएको प्रतिवेदन दिएको थियो। कुँवरले नै २०७० चैत ३ मा मन्त्रालयका सचिवसमक्ष जग्गा खरिद गर्न निवेदन दिएका थिए। मन्त्रालयले कुँवर सञ्चालक रहेको सूर्य किमल प्रालिलाई बिक्री गर्ने प्रस्ताव २०७१ कात्तिक १६ मा मन्त्रिपरिषद्मा पठाएको थियो। मन्त्रिपरिषद्को २०७१ कात्तिक २० मा बसेको बैठकले प्रचलित बजार मूल्यमा मूल्यांकन गराई कानुनबमोजिम प्रतिस्पर्धाद्वारा बिक्री गर्न स्वीकृति दिने निर्णय गरेको प्रतिवेदनमा उल्लेख छ। कम्पनीका कानुनी सल्लाहकार अधिवक्ता कृष्णकुमार आङ्देम्बेले २०७१ पुस ४ मा कम्पनीको सञ्चालक समितिको राय, प्रतिवेदन, निर्णय र संलग्न कागजात अध्ययन गरी त्यो जग्गामा रहेको विवादित घरटहरा यथावत् रहेको अवस्थामा बिक्री गर्दा टहराको बारेमा उल्लेख नगरी बिक्री गर्न कानुनी अड्चन नदेखिएकाले मन्त्रिपरिषद्को निर्णय कार्यान्वयनतर्फ कानुनबमोजिम उचित हुने राय पेस गरेका थिए। कम्पनीका अर्का कानुनी सल्लाहकार अधिवक्ता कृष्णप्रसाद सुवेदीले पनि जग्गा भाडामा वा बिक्री गर्न र कानुनी प्रक्रिया पूरा गरी ललितपुर रोडा ढुंगा उद्योगले निर्माण गरेका घरटहरा हटाउन सकिने साथै त्यो जग्गा हालसाबिक नभएको देखिएकोले यथाशीघ्र हालसाबिक गराउन राय पेस गरेका थिए। तत्कालीन प्रमुख जिल्ला अधिकारी हिमनाथ दवाडीको अध्यक्षतामा २०७३ फागुन ३० मा बसेको मूल्यांकन समितिको बैठकले मन्त्रिपरिषद्को निर्णयअुनसार जग्गा बिक्री गर्न बजार मूल्य मूल्यांकन समिति गठन गरेको थियो। उता जग्गा किन्ने भनेका कुँवरले भने ३ रोपनी जग्गा ५० वर्षका लागि मासिक ३० हजारका दरले लिजमा पाउँ भनी मन्त्रीलाई निवेदन दिए। त्यही निवेदनका आधारमा २०७४ वैशाख १९ मा मन्त्रिस्तरीय नीतिगत निर्णय भयो। २०७४ वैशाख २२ मा कृषि मन्त्रालयको पत्रबाट कम्पनीको स्वामित्वको ३ रोपनी जग्गा प्रचलित बजार मूल्यमा मूल्यांकन गराई कृषि तथा कृषिजन्य वस्तुको उत्पादनसुरक्षाव्यापार एवं व्यवसाय गर्ने प्रयोजनका लागि सरकारी जग्गा दर्ता तथा लिजमा उपलब्ध गराउने कार्यनीतिअनुसार ३० वर्षका लागि लिजमा दिने भनी कृषि सामग्रीका प्रबन्ध सञ्चालकलाई पत्राचार भएको थियो। कृषि सामग्रीका वरिष्ठ अधिकृत नरेशकुमार सापकोटाको संयोजकत्वमा गठित प्रचलित बजार मूल्य मूल्यांकन उपसमितिले २०७५ जेठ १७ मा त्यो जग्गाको बारेमा विस्तृत अध्ययन गरी त्यो प्रतिवेदन प्रमुख जिल्ला अधिकारी काठमाडौंलाई पेस गरेका थिए। २०७५ असार ४ मा तत्कालीन प्रमुख जिल्ला अधिकारी केदारनाथ शर्मा अध्यक्षताको मूल्यांकन समितिको बैठकले न्यूनतम प्रतिआना २२ लाख कायम गर्ने निर्णय गरेको थियो। २०७५ साउन २० मा बसेको कम्पनीको बैठकले आफ्नै निर्णय उल्टाएको थियो। कम्पनीको सञ्चालक समितिको बैठकले मन्त्रिपरिषद्बाट जग्गा बिक्री गर्ने स्वीकृति भए पनि हाल कम्पनीको जग्गा बिक्री गर्नुपर्ने स्थिति नभएको निर्णय गरेको थियो। कम्पनीको निर्णयमा थप आयआर्जन हुने गरी लिजमा नै लगाउने निर्णय गरेको छ। मन्त्रिपरिषद्बाट जग्गा बिक्री गर्ने स्वीकृति भए पनि हाल कम्पनीलाई जग्गा बिक्री गर्नु नै पर्ने स्थिति नभएकोले उक्त जग्गा कम्पनीलाई थप आयआर्जन हुने गरी अन्य सार्वजनिक निकायले खाली जग्गा दीर्घकालीन वा अल्पकालीन रूपमा लिज लगाउँदा अपनाएका विधिसमेत अध्ययन गरी प्रतिवेदन पेस गर्न मूल्यांकन समिति गठन गर्न व्यवस्थापनलाई निर्देशन दिने निर्णय भएको थियो। २०६३ सालयताको भाडाबापतको रकम असुल उपर गर्न समेत सतर्कता केन्द्रले निर्देशन दिएको छ। बयोधा अस्पताललाई सस्तोमा भाडा कृषि सामग्री कम्पनी लिमिटेडले १३ आना जग्गा सस्तो भाडामा बयोधा हस्पिटल प्रालिलाई दिएको छानबिनमा पाइएको छ। सतर्कताले गरेको छानबिनमा १३ आना जग्गाको मासिक १० हजार ७२५ रुपैयाँमा सम्झौता गरी भाडा लिएको पाइएको छ। कम्पनीका प्रबन्धक हरिप्रसाद गजुरेलको संयोजकत्वमा गठित बल्खुस्थित जग्गाको लिजभाडा रकम मूल्यांकन समितिले अध्ययन गरी पेस गरेको प्रतिवेदनमा सिफारिस भएको न्यूनतम भाडा रकम प्रतिवर्गफिट १० रुपैयाँ प्रतिमहिनाका दरले भन्दा कम हुने गरी उपलब्ध गराइएको छ। सतर्कता केन्द्रले मूल्यांकन समितिले सिफारिस गरेको भाडा दरभन्दा कम दरमा नहुने गरी गर्न कम्पनीको प्रबन्ध सञ्चालकलाई निर्देशन दिएको छ। कम्पनीको सबै जग्गा सम्भव भएसम्म एउटै कम्पनीसंस्थालाई समयानुकूल भाडा दर रेट काय गरी लिजभाडामा लिन पनि प्रतिवेदनमार्फत निर्देशन दिइएको छ। बल्खु खोला करिडोर हुँदै कम्पनीको उक्त जग्गामा आवतजावत गर्न नमिल्ने गरी बयोधा अस्पतालले अस्थायी टहरा बनाएको छ। खोला करिडोरमा रहेको टहरा भत्काएर अवरुद्ध मार्ग खोल्न पनि निर्देशन दिन उपयुक्त हुने प्रतिवेदनमा उल्लेख छ। कम्पनीको अचल सम्पत्ति मानिने लामो समयदेखि अनाधिकृत रूपमा कुँवरले प्रयोग गरिरहेको थाहा पाउँदापाउँदै लापरवाही गर्ने कम्पनीका जिम्मेवार कर्मचारीपदाधिकारीलाई कानुनबमोजिम कारबाही गर्न कृषि तथा पशुपंक्षी विकास मन्त्रालयलाई निर्देशन दिइएको छ। जग्गा संरक्षणमा ध्यान नदिने, सार्वजनिक जग्गा बिक्रीका लागि प्रस्ताव गर्ने कम्पनीका र अन्य सम्बद्ध कर्मचारीविरुद्ध थप छानबिनअनुसन्धान गरी कारबाहीका लागि यो प्रतिवेदन अख्तियारमा पठाइएको सर्तकता केन्द्रका प्रवक्ता ज्ञानराज सुवेदीले जानकारी दिए। त्यस्तै सरकारीसार्वजनिक जग्गा संरक्षण गर्ने र सुझावमा उल्लेख भएअनुसार प्रयोग गरेको भाडा असुल गन गर्न तत्काल कारबाही गर्न कृषि सामग्री कम्पनीलाई निर्देशनसमेत दिएको छ।"
पशुपति क्षेत्रमा गरिएको अतिक्रमण स्वीकार्य छैन : पर्यटनमन्त्री,"काठमाडौं : संस्कृति, पर्यटन तथा नागरिक उड्डयनमन्त्री योगेशकुमार भट्टराईले व्यक्तिगत र व्यापारिक स्वार्थमा पशुपतिमाथि भइरहेको मानव अतिक्रमणलाई स्वीकार नगरिने बताएका छन्। पशुपति क्षेत्र विकास कोषको स्वामित्वमा रहेको गोठाटारस्थित जग्गाका सम्बन्धमा पछिल्लो पटक उठिरहेको सवालका सन्दर्भमा आफ्नो धारणा सार्वजनिक गर्दै उनले पशुपति क्षेत्रको ऐतिहासिक, सांस्कृतिक तथा पुरातात्विक पक्षको संरक्षण र संम्द्धन गरिने बताएका हुन्। कोषका अध्यक्षसमेत रहेका मन्त्री भट्टराईले स्थानीय जात्रा र पर्वको जगेर्ना गर्दै पशुपति क्षेत्रको सम्पत्तिमाथि भइरहेको अतिक्रमणलाई रोक्ने बताए। अतिक्रमणको चपेटामा परेको कोषको जग्गाका सम्बन्धमा उनले भने 'पशुपतिको सम्पति माथिको अतिक्रमण रोक्न गुरुयोजनाको प्रभावकारी कार्यान्वयन गरिनेछ। कोषको उक्त जग्गा विगतमा विभिन्न मुद्दा मामिला झेल्दै आएको तथा अख्तियार दुरुपयोग अनुसन्धान आयोगले पनि निगरानी गरेको छ। पछिल्लो पटक अख्तियारले पशुपतिको बृहत्तर हितमा रहने गरी पारदर्शी र प्रतिस्पर्धी ढङ्गले उपयोग गर्न कोषलाई लिखित निर्देशन दिएको छ। सोही निर्णयका आधारमा पारदर्शी कार्यविधि बनाएर जग्गाको माटो र बालुवा व्यवस्थापन गरी दैनिक चोरी निकासी रोक्नेगरी काम अघि बढाइने पर्यटनमन्त्री भट्टराईले बताए। पर्यटनमन्त्री भट्टराईले गुरुयोजनालाई अघि बढाउने सन्दर्भमा स्थानीयवासीको गुनासो पनि सम्बोधन गर्नेगरी त्यस क्षेत्रका जनप्रतिनिधि, प्रदेश तथा सङ्घका सांसद तथा राजनीतिक दलका प्रतिनिधिलाई राखेर प्रक्रिया अघि बढाइने उल्लेख गर्नुभयो। कोषको जग्गासँग जोडिएका स्थानीयवासीको निजी सम्पत्ति भएमा पनि पशुपतिको मापदण्डभित्र रहेर घर वा सार्वजनिक संरचना बनाउँदा पशुपतिको सौन्दर्यता, पुरातात्विक महत्व र ऐतिहासिक सन्दर्भलाई असर नगर्ने गरी संरचना बनाइनुपर्ने पर्यटनमन्त्रीको भनाइ छ। मन्त्री भट्टराईले आजै सामाजिक सञ्चाजल फेसबुकमा आफ्नो धारणा सार्वजनिक गर्दै कोषको जग्गा सम्बन्धमा सरकारले सबै सरोकारपक्षसँग छलफल गरेर सहमति बनाउने उल्लेख गरे। उनले भने 'पशुपति क्षेत्रको ऐतिहासिक, सांस्कृतिक तथा पुरातात्विक पक्षको संरक्षण र प्रवद्र्धन गरिनेछ। स्थानीय जात्रा र पर्वको जगेर्ना गरिनेछ। व्यक्तिगत र व्यापारिक स्वार्थमा पशुपतिमाथि भइरहेको मानव अतिक्रमणलाई भने स्वीकार गरिने छैन।' कोषले गोठाटारस्थित अतिक्रमणको चपेटामा परेको जग्गाको नयाँ गुरुयोजना बनाएर विभिन्न पूर्वाधार बनाउने योजना अघि सारेकामा स्थानीयवासीले विरोध गरेका छन्। कोषको स्वामित्वमा काठमाडौँको गोठाटारमा रहेको ५३४ रोपनी जग्गा वर्षौंदेखि व्यक्तिसंस्थाले अतिक्रमण गरी घरटहरा निर्माण गरेपछि कोषले उक्त जग्गाको गुरुयोजनाका साथ पूर्वाधार विकास गर्ने योजना अघि बढाएको हो। उक्त जग्गामा एक सरकारी विद्यालय ३० भन्दा बढी टहरा बनाइएको छ। गुठीका नाममा मन्दिर, धर्मशाला निर्माण गरिएको छ। त्यहाँबाट दैनिक बालुवा चोरी निकासी हुने गरेको छ। पर्यटनमन्त्री भट्टराईले हालै सो क्षेत्रको स्थालगत निरीक्षण गरी जग्गाको संरक्षणका र उपयोगी संरचना निर्माण गर्न कोषका पदाधिकारीलाई निर्देश्न दिनुभएको थियो। कोषले सो जग्गाको गुरुयोजना तयारी गरी स्वीकृतिका लागि पर्यटन मन्त्रालयमा पठाएको छ। गुरुयोजनअन्तर्गत जग्गामा गौशला निर्माण, अन्तर्राष्ट्रिय सम्मेलन तथा प्रवद्र्धन केन्द्र, पशुपति अध्ययन केन्द्रप्रतिष्ठान, अस्पतालसहित समावेश छ। मन्त्रिपरिषद्बाट पारित भएपछि मात्र कार्यान्वयनको चरणमा जानेछ।"
राष्ट्रियसभा समितिविहीन,"काठमाडौं : चारवटै विषयगत समितिको कार्यवधि शुक्रबार सकिएसँगै संघीय संसद्को माथिल्लो सदन राष्ट्रियसभा समितिविहीन बनेको छ। राष्ट्रियसभा नियमावलीले समितिको कार्यवधि दुई वर्ष मात्र तोकेको छ। राष्ट्रियसभा अध्यक्ष गणेश तिमिल्सेनाले २०७५ साउन १७ गते चारवटा समिति गठनको सूचना सभामा पढेर सुनाएका थिए। तर, हाल संसद् अधिवेशन चालू नरहेकाले सभाबाट नयाँ समिति गठन हुने अवस्था छैन। अध्यक्ष तिमिल्सेनाले नियमावलीको बाधा अड्काउ फुकाएर नयाँ समिति गठन गर्ने तयारी गरिरहेको उनको सचिवालयले जनाएको छ। सरकारका कामकारबाहीको अनुगमन, मूल्यांकन गरी आवश्यक निर्देशन र राय सल्लाह दिने काम विषयगत समितिहरूले गर्छन्। पूर्ण सदनबाट संसद्का सबै कार्य सम्पादन गर्न कठिन हुने भएकाले विषयगत समितिहरू मार्फत मसिनो गरी अध्ययन र विश्लेषण गरी सरकारका कामकारबाहीको अनुगमन र मूल्यांकन समितिहरूले गर्छन्। राष्ट्रियसभामा दिगो विकास तथा सुशासन समिति, विधायन व्यवस्थापन, प्रत्यायोजित व्यवस्थापन तथा सरकारी आश्वासन र राष्ट्रिय सरोकार तथा समन्वय समिति छन्। समितिको कार्यवधि समाप्तिसँगै समिति सभापति पद पनि स्वतः रिक्त भएका छन्। यसअघि तीनवटा समितिको सभापति सत्तासीन नेकपाका सांसद थिए भने एउटा समितिको सभापति विपक्षी कांग्रेसको भागमा परेको थियो। ५९ सदस्यीय राष्ट्रियसभामा प्रत्येक दुई वर्षमा एक तिहाइ सांसदको कार्यकाल समाप्त हुने भएकाले नियमावलीमा नै समितिको कार्यवधि पनि दुई वर्ष राखिएको राष्ट्रियसभा सांसद रामनारायण विडारीले जानकारी दिए। तर, संसद् अधिवेशन चालू नभएका बेला समितिको कार्यकाल समाप्ति भए के गर्ने भन्नेमा नियमावली बनाउँदा ध्यान दिन नसकिएको विडारीले बताए। राष्ट्रियसभा नियमावलीको नियम १५१ मा प्रत्येक समितिको कार्यावधि दुई वर्ष हुने व्यवस्था छ। सभालाई समितिविहीन बन्न नदिन अध्यक्ष तिमिल्सेनाले नियमावलीको बाधा अड्काउ फुकाएर नयाँ समिति गठनको तयारी गरेका छन्। राजनीतिक दल र नेताहरूसँग सल्लाह गरेर अध्यक्ष तिमिल्सेनाले शनिबार बाधा अड्काउ फुकाउको आदेश जारी गरेर नयाँ समिति गठन गर्ने उनको सचिवालयले जनाएको छ। राष्ट्रियसभा नियमावलीको नियम २२३ मा नियमावलीको प्रयोग गर्दा परेका बाधा अड्काउहरू फुकाउने अधिकार अध्यक्षलाई दिइएको छ।"
अनशनरत युवाको माग सम्बोधन गर्न देउवाको आग्रह,"काठमाडौं : नेपाली कांग्रेसका सभापति शेरबहादुर देउवाले वसन्तपुरमा अनशनरत युवाको माग तत्काल सम्बोधन गर्न सरकारलाई आग्रह गरेका छन् । शतप्रतिशत पीसीआर परीक्षणको माग राख्दै १५ दिनदेखि अनशनरत इनफ इज इनफ का अभियन्तालाई शनिबार वसन्तपुरमा भेटेर उनले अनशनकारीको माग सरकारले तत्काल सम्बोधन गर्नुपर्ने बताएका हुन् । अनशनकारीको मागप्रति हाम्रो पार्टीको ऐक्यबद्धता छ, मान्छेलाई मर्न दिन हुँदैन, वर्तमान सरकारले तुरुन्तै आफ्नो मान्छे पठाएर अनशनमा बसेका युवालाई बचाउनुपर्छ, उनले भने, सरकारले शान्तिपूर्ण आन्दोलनकारी माथि धरपकड गर्न खोजेको छ, म यसको घोर भत्र्सना गर्छु । प्रमुख प्रतिपक्षी दलका नेतासमेत रहेका देउवाले सरकार जनताको स्वास्थ्यमाथि गम्भीर हुनुपर्ने उल्लेख गरे । कांग्रेस नेता कृष्णप्रसाद सिटौलाले १५ दिनदेखि अनशनमा बस्दै आएका युवाले उठाउँदै आएको माग देश र जनताको हितमा रहेको बताए। सरकारले आफ्ना प्रतिनिधि पठाएर मागलाई तत्काल सम्बोधन गर्नुपर्छ, उनले भने । यसअघि कांग्रेस नेता प्रकाशमान सिंह, पूर्वमन्त्री नविन्द्रराज जोशीलगायतले अनशनरत युवालाई भेटेर स्वास्थ्य अवस्थाबारे जानकारी लिएका थिए । शतप्रतिशत पीसीआर परीक्षण हुनुपर्ने, क्वारेन्टिनको अवस्था सुधार गर्नुपर्नेलगायतका माग राख्दै आएका अभियन्तासँग सरकारले गत असार २३ गते लिखित प्रतिबद्धता जनाए पनि अहिलेसम्म कार्यान्वयन नभएको अनशनकारीको भनाइ छ । रासस"
नेपाललाई चीनले उच्च महत्व दिएको छ : राष्ट्रपति सी,"काठमाडौं : चीनले नेपाललाई उच्च महत्व दिएको चिनियाँ राष्ट्रपति सी चिनफिङले बताएका छन्। ६५ औँ नेपालचीन कुटनीतिक सम्बन्धको वर्षगाँठको अवसरमा राष्ट्रपति सीले विकास एवं स्थायित्वका निम्ति रचनात्मक योगदान गर्न तत्पर रहेको बताएका हुन्। शुभकामना तथा बधाई सन्देशमा उनले राष्ट्रपति सीले समकक्षी विद्यादेवी भण्डारीसँग मिलेर काम गर्न चाहेको बताएका छन्। त्यसले दुई देशबीचको सम्बन्धलाई अझ प्रगाढ बनाउने विश्वास सीले लिएका छन्। चिनियाँ सञ्चार माध्यम सिन्ह्वाका अनुसार राष्ट्रपति सीले क्षेत्रीय स्थिरता र विकासमा सकारात्मक योगदान पुर्याउन समकक्षी भण्डारीसँग काम गर्न आफू तयार रहेको पनि बताएका छन्। यसले दुई देशका नागरिकलाई धेरै फाइदा दिने उनले बताएका छन्। उनले चीन र नेपालबीच ६५ वर्षअघि कूटनीतिक सम्बन्ध स्थापना भएयता पारस्परिक राजनीतिक विश्वास सुदृढ हुनाका साथै आपसी लाभका खातिर सहयोगात्मक सम्बन्ध घनिभूत भएको बताएका छन्। चीनले नेपालको सार्वभौमिकता र राजनीतिक स्वतन्त्रताको सम्मान गरेको छ : प्रधानमन्त्री ओली नेपाल र चीनबीचको मैत्रीपूर्ण सम्बन्ध अझ सुदृढ हुन्छ : राष्ट्रपति भण्डारी यसैबीच राष्ट्रपति विद्यादेवी भण्डारीले आफ्ना चिनियाँ समकक्षी सी चिनफिङलाई सन्देश पठाएर राष्ट्रपति सी, चीन सरकार र त्यहाँका जनतामा हार्दिक बधाई ज्ञापन गरेकी छन्। सन्देशमा राष्ट्रपति भण्डारीले नेपाल र चीनबीचको मैत्रीपूर्ण सम्बन्ध आगामी दिनमा अझ सुदृढ हुने विश्वास व्यक्त गरेकी हुन्। राष्ट्रपति सीले गत अक्टोबरमा गरेको नेपालको ऐतिहासिक राजकीय भ्रमण तथा त्यस अवसरमा दुवै देशले आपसी सम्बन्धलाई अझ उन्नत तुल्याउन विकास र समृद्धिका लागि चिरस्थायी मैत्रीयुक्त सहयोगको रणनीतिक साझेदारीको निर्णय गरेका स्मरण राष्ट्रपति भण्डारीले गरिन्। सन्देशमा राष्ट्रपति भण्डारीले गत अप्रिलमा आफूले गरेको चीनको राजकीय भ्रमण र त्यस बखत दुवै देशबीच भएका महत्वपूर्ण सम्झौता र समझदारीको पनि सम्झना गरिन्।"
कांग्रेसका भ्रातृ संगठनको म्याद थप्नु निर्लज्ज कार्य : पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले भ्रातृ संघको म्याद ६ महिना थप गर्ने आदेशको विरोध गरेका छन्। उनले शुक्रबार राति फेसबुकमार्फत निहित स्वार्थका लागि पटकपटक अधिवेशन स्थगित गराउँदै भातृ संस्थाहरुको अस्थिपन्जर मात्र बाँकि राख्ने काम भएको धारणा राखेका छन्। पौडेलले महाधिवेशनको नजिक आएर म्याद थप्ने विज्ञप्ति जारी गराउने जस्तो निर्लज्ज कार्य भएको बताए । उनले पार्टीको संगठन र यसको आन्तरिक लोकतन्त्रलाई धज्जी उडाइएको बताउदै गम्भीर हुन आग्रह गरेका छन् । नेता पौडेलले भनेका छन्,निहित स्वार्थका लागि पटकपटक अधिवेशन स्थगित गराउँदै ल्याएर सारा भातृ संस्थाहरुको अस्थिपन्जर मात्र बाँकि राख्ने , त्यसमाथि अब अहिले म्याद थप्न पार्टीको बैठक सम्म राख्न आवश्यक नठानी केवल निर्देशानुसार भन्दै नौ नौ वटा भातृसंस्थाको म्याद थप्ने विज्ञप्ति जारी गराउने जस्तो निर्लज्ज कार्यले पार्टीको संगठन र यसको आन्तरिक लोकतन्त्रलाई धज्जी उडाइदैछ। लोकतन्त्रका लागि आफ्नो जीवन अर्पेर हिंडेका साथीहरू ! गम्भीर हुनुहोस् ! शुक्रबार विज्ञप्तिमार्फत आगामी केन्द्रीय समिति बैठकबाट अनुमोदन हुनेगरी ६ महिना म्याद थप भएको कांग्रेसका मुख्य सचिव कृष्णप्रसाद पौडेलले जानकारी दिएका थिए। मुख्य सचिव पौडेलका अनुसार नेपाल तरुण दल, नेपाल विद्यार्थी संघ, नेपाल प्रजातन्त्र सेनानी संघ, नेपाल किसान संघ, नेपाल दलित संघ, नेपाल आदिवासी जनजाती संघ, राष्ट्रिय लोकतान्त्रिक अपांग संघ, नेपाल तामाङ संघ र नेपाल ठाकुर समाजको पदावधि थप भएको हो। आसन्न महाधिवेशन प्रभावित पार्ने गरी विभाग गठन, विस्तारका साथै पार्टीमा नवप्रवेशीलाई विधानविपरीत आफूखुसी क्रियाशील सदस्यता वितरण गरिएको भन्दै पौडेल समूहले असन्तुष्टि जनाएको छ। १४ औं महाधिवेशनको कार्यतालिका सार्वजनिक भइसकेपछि कुनै पनि नियुक्ती वा मनोनयन गर्न नपाइने पौडेल पक्षको माग छ। सभापति देउवाले फागुन दोस्रो करिब २० विभाग गठन गरेका थिए। फागुन १९ गते चारवर्षे औपचारिक कार्यकाल सकिन केही दिनअघि देउवाले विभाग संयोजक मात्रको जिम्मेवारी दिएका थिए। विभाग गठनप्रति सुरुदेखि नै पौडेल समूह असन्तुष्ट थियो। तर, पछिल्लो समय सभापति शेरबहादुर देउवाले विभाग विस्तारलाई तीव्रता दिएपछि उनीहरू थप चिढिएका हुन्। देउवा महाधिवेशनलाई प्रभावित पार्न विभाग गठन र विस्तार गर्न सक्रिय रहेका पौडेल समूहको आरोप छ। केही समय अघि मात्रै नेता पौडेल, महामन्त्री डा शशांक कोइराला र कोषाध्यक्ष सीतादेवी यादवले पार्टीको केन्द्रीय निर्वाचन समितिमा लिखित उजुरी नै दिएका थिए। कांग्रेसका भ्रातृ संगठनको म्याद ६ महिना थपियो"
ऐतिहासिक बचतमा सैनिक कोष,"काठमाडौं : कोभिड१९ ले मुलुकको अर्थतन्त्रलाई थिलथिलो पारिरहेको अवस्थामा सैनिक कल्याणकारी कोष भने ऐतिहासिक बचतमा पुगेको छ। चार महिना लामो बन्दाबन्दीले अर्थतन्त्र संकुचित भएर सरकारलाई स्रोत व्यवस्थापन गर्न कठिन परेको बेला सैनिक कोषमा एक वर्षमै ७ अर्ब २९ करोड रुपैयाँ बचत भएको छ। जंगी अड्डामा आयोजित पत्रकार सम्मेलनमा सैनिक कल्याणकारी निर्देशनालयले कोषमा २०७७ असारसम्म कोषको यथार्थ सम्पत्ति ५१ अर्ब ६१ करोड ४ लाख रुपैयाँ पुगेको जानकारी दिएको छ। २०७६ असार मसान्तमा उक्त कोषको नगद मौज्दात ३८ अर्ब ५७ करोड ६१ लाख रुपैयाँ थियो। संयुक्त राष्ट्र संघबाट आउन बाँकीमध्ये करिब ३ अर्ब ५० करोड रुपैयाँ गत आर्थिक वर्ष २०७६७७ मा नै प्राप्त भएको थियो। राष्ट्र संघको आह्वानमा विभिन्न द्वन्द्वग्रस्त मुलुकमा खडा गरिएका ४३ वटा शान्ति मिसनमा हालसम्म १ लाख २९ हजार १ सय १७ नेपाली सैनिक सहभागी भएर शान्ति स्थापनाका लागि योगदान पुर्याएका छन्। कोषका अनुसार सैनिक कोषको रकम बैंक तथा वित्तीय संस्थामा निक्षेप राखेबापत आर्जित ब्याजबापतको करबाट वार्षिक ४५ करोड रुपैयाँ सरकारलाई राजस्व बुझाउँदै आएको छ। नेपाली सेनाले शान्ति मिसनमा लगानी गरेको तथा खटिएबापत पाउनुपर्ने करिब ३ अर्ब रूपैयाँ राष्ट्र संघबाट अझै प्राप्त गर्न बाँकी रहेको निर्देशनालयले जनाएको छ। बैंक तथा वित्तीय संस्थामा रहेको कोषको मूल धनको निक्षेपबाट प्राप्त ब्याज, सैनिक स्वास्थ्य विज्ञान संस्थान र विद्यालयबाट प्राप्त हुने शिक्षण शुल्क, पारिवारिक आवास भाडा रकम, सुनाचुरी इमल्सन प्लान्ट, रिपुमर्दिनी अक्सिजन प्लान्टबाट उपलब्ध रकम कोषको मुख्य आयस्रोत हुन्। कोषको नगद मौज्दात मुलुकका एक दर्जनभन्दा बढी बैंकमा छ। विदेशी मुद्रा सटही प्रिमियम र मेडिकल सेवा उपलब्ध गराएबापत प्राप्त हुने रकम पनि कल्याणकारी कोषमा आउँछ। उक्त कोषको रकम सेनाका बहालवाला तथा अवकाशप्राप्त सैनिक र निजका आस्रित परिवारको जीवनस्तर सुधारका लागि कल्याणकारी गतिविधि, सेनाका आवश्यकताका सामग्रीको आपूर्ति, उत्पादन तथा शान्ति सेनामा सहभागी हुँदा आवश्यक पर्ने बन्दोबस्तीको सामग्री र खर्चमा प्रयोग हुँदै आएको छ। शान्ति सेनामा सहभागी हुँदा प्राप्त भएको करिब एक करोड २४ लाख १ हजार रुपैयाँबाट २०३२ मा उक्त कोष खडा गरिएको थियो। हाल कोषमा करिब ४५ अर्ब ८७ करोड नगद मौज्दात छ। कोषको यो तथ्यांक गत असार मसान्तसम्मको हो। कोषबाट सञ्चालित विभिन्न कल्याणकारी कार्यमा अहिले ५ अर्ब ७४ करोड रुपैयाँ लगानी गरिएको छ। शान्ति सेनामा सहभागी भएबापत प्राप्त हुने रकम नै कल्याणकारी कोषको मुख्य आयस्रोत हो। अहिले विश्वका विभिन्न द्वन्द्वग्रस्त मुलुकमा स्थापना भएका १२ वटा शान्ति मिसनमा ५ हजार ९१ नेपाली शान्ति सैनिक परिचालित छन्। धेरै शान्ति सैनिक खटाउने मुलुकको सूचीमा नेपाल अहिले चौथो वरियतामा छ। राष्ट्र संघको अनुरोधमा १० हजारको संख्यामा शान्ति सैनिक पठाउन सक्ने नेपालले प्रतिबद्धता जनाएको छ। ५ करोड अझै जोखिममा सेनाले विभिन्न बैंक तथा वित्तीय संस्थामा राखेको ५ करोड २ लाख ६६ हजार रुपैयाँ निक्षेप असुल्न असफल भएको छ। कर्जा अपचलन अभियोगमा सञ्चालक तथा कर्मचारी पक्राउ परेपछि राष्ट्र बैंकले ती संस्था खारेज गर्ने प्रक्रिया सुरु गर्दा सेनाको ८५ करोड रुपैयाँ फसेको थियो। अघिल्लो वर्षसम्म सेनाको करिब २३ करोड रुपैयाँ नोक्सान हुने जोखिम थियो। तर, प्रभावकारी निक्षेप नीति अवलम्बन गरिएका कारण जोखिम दर उल्लेख्य घटेको सैनिक कल्याणकारी योजना निर्देशनालयका सहायक रथी सुरज केसीले बताए। सैनिक कल्याणकारी कोषले २८ वाणिज्य बैंक, २ विकास बैंक र ५ फाइनान्समा २७ अर्बभन्दा बढी निक्षेप राखेको छ। हरेक वर्ष सेनाले पत्रकार सम्मेलन गरी जोखिमको निक्षेप फिर्ता गर्ने बताउँदै आए पनि जोखिममा रहेको सैनिक कल्याणकारी कोषको धन उठाउन असफल भएको हो। सैनिक कल्याणकारी कोषका अनुसार युनाइटेड विकास बैंकबाट १ करोड ५७ लाख, नेपाल सेयर मार्केट एन्ड फाइनान्स लिमिटेडबाट २ करोड ३३ लाख, सम्झना फाइनान्स लिमिटेडबाट १ करोड र हिमालय फाइनान्स लिमिटेडबाट १३ लाख रुपैयाँ असुल गर्न बाँकी छ। राष्ट्र बैंकले सेनाको पत्रपछि निक्षेप फिर्ता गर्न नसकेका वित्तीय संस्थाको स्वामित्वमा रहेका घर जग्गालगायत चलअचल सम्पत्ति बिक्री वितरणमा प्रतिबन्ध लगाए पनि सेनाले जोखिमको धन बराबरको सम्पत्ति हात पार्न असफल भएको हो।"
नेपाल र चीनबीचको मैत्रीपूर्ण सम्बन्ध अझ सुदृढ हुन्छ : राष्ट्रपति भण्डारी,"काठमाडौं : आज अगष्ट १ अर्थात् नेपाल र चीनबीच कूटनीतिक सम्बन्ध स्थापना भएको ६५ औँ वार्षिकोत्सव। यसैअवसरमा दुवै देशका राष्ट्रपति, प्रधानमन्त्री र परराष्ट्रमन्त्रीहरूले बधाई सन्देश आदानप्रदान गरेका छन्। राष्ट्रपति विद्यादेवी भण्डारीले आफ्ना चिनियाँ समकक्षी सी चिनफिङलाई सन्देश पठाएर राष्ट्रपति सी, चीन सरकार र त्यहाँका जनतामा हार्दिक बधाई ज्ञापन गरेकी छन्। सन्देशमा राष्ट्रपति भण्डारीले नेपाल र चीनबीचको मैत्रीपूर्ण सम्बन्ध आगामी दिनमा अझ सुदृढ हुने विश्वास व्यक्त गरेकी हुन्। राष्ट्रपति सीले गत अक्टोबरमा गरेको नेपालको ऐतिहासिक राजकीय भ्रमण तथा त्यस अवसरमा दुवै देशले आपसी सम्बन्धलाई अझ उन्नत तुल्याउन विकास र समृद्धिका लागि चिरस्थायी मैत्रीयुक्त सहयोगको रणनीतिक साझेदारीको निर्णय गरेका स्मरण राष्ट्रपति भण्डारीले गरिन्। सन्देशमा राष्ट्रपति भण्डारीले गत अप्रिलमा आफूले गरेको चीनको राजकीय भ्रमण र त्यस बखत दुवै देशबीच भएका महत्वपूर्ण सम्झौता र समझदारीको पनि सम्झना गरिन्। चीनले हासिल गरेको विकास र समृद्धिको प्रशंसा गर्दै राष्ट्रपतिले चीनको दुई शताब्दीको विकास लक्ष्य प्राप्तिमा सफलताको शुभकामना पनि व्यक्त गरिन्। उनले नेपालको सामाजिकआर्थिक विकासका निम्ति चीनबाट प्राप्त सहयोग र कोभिड१९ महामारीविरुद्ध अत्यावश्क औषधि र उपकरणका साथै ज्ञान र अनुभव बाँडेकामा सराहना गरिन्। चीनले नेपालको सार्वभौमिकता र राजनीतिक स्वतन्त्रताको सम्मान गरेको छ : प्रधानमन्त्री ओली"
चीनले नेपालको सार्वभौमिकता र राजनीतिक स्वतन्त्रताको सम्मान गरेको छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले नेपाल र चीनबीच शताब्दीऔँदेखि रहेको गहिरो हार्दिक मैत्रीको विशिष्टता दर्शाउँदै नेपालले एकचीन नीतिलाई निरन्तर अक्षुण्ण राखेको तथा चीनले नेपालको सार्वभौमिकता, क्षेत्रीय अखण्डता र राजनीतिक स्वतन्त्रताको सम्मान गरेको बताएका छन्। नेपाल र चीनबीच कूटनीतिक सम्बन्ध स्थापना भएको ६५ औँ वार्षिकोत्सवको अवसरमा प्रधानमन्त्री ओलीले चीनका राष्ट्रपति सी चिनफिङ र प्रधानमन्त्री लि खछ्याङलाई बेग्लाबेग्लै बधाई सन्देश पठाएर हार्दिक बधाई ज्ञापन गर्दै शुभकामना व्यक्त गरेका हुन्। प्रधानमन्त्री ओलीले आज छुट्टाछुट्टै बधाई सन्देश पठाएर चिनियाँ राष्ट्रपति र प्रधानमन्त्रीका साथै उनीहरूमार्फत चीन सरकार र त्यहाँका जनतामा हार्दिक बधाई एवं शुभकामना व्यक्त गरेका छन्। गत अक्टोबरमा चिनियाँ राष्ट्रपतिबाट भएको नेपालको ऐतिहासिक राजकीय भ्रमण र सन् २०१६ र २०१८ मा आफूले गरेका चीनको औपचारिक भ्रमणको स्मरण गर्दै प्रधानमन्त्रीले भ्रमणका बेला भएका सम्झौता कार्यान्वयन गर्ने प्रतिबद्धता सन्देशमा व्यक्त गरे। पारवहन यातायात सम्झौतासहित त्यसको सन्धिपत्र, नेपालचीन सीमापार रेलसेवा परियोजनाको सम्भाव्यता अध्ययनका साथै भौतिक पूर्वाधार तथा सम्पर्क सञ्जाल विस्तारका सम्बन्धमा भ्रमणका बेला भएका द्विपक्षीय सम्झौता पारस्परिक सहयोग अभिवृद्धि गर्न महत्वपूर्ण हुने उनले बताएका छन्। चीनले अघिसारेको एकक्षेत्र एकमार्ग (वेल्ट एण्ड रोड) परियोजनाको सराहना गर्दै प्रधानमन्त्री ओलीले उक्त परियोजना र त्यसमा समाहित हिमालयपार बहुआयमिक सम्पर्क सञ्जालसहितका मुख्य अंशले नेपाललाई आफ्नो विकासका कार्यक्रम अघि बढाउन महत्वपूर्ण अवसर प्रदान गर्ने सन्देशमा उल्लेख गरे। यसैगरी प्रधानमन्त्री लीले आफ्ना नेपाली समकक्षी ओलीलाई पठाएको सन्देशमा चीन र नेपाल पर्वत र नदीले जोडिएका छिमेकी हुन् भन्दै बितेका ६५ वर्षमा चीन र नेपालबीचको सम्बन्ध र सहयोग सन्तुलित एवं सुव्यवस्थित ढङ्गले अविच्छिन्न रुपमा विकसित भएको बताएका छन्। चिनियाँ प्रधानमन्त्रीले एकक्षेत्र एकमार्ग परियोजना प्रवद्र्धनलगायत विविध क्षेत्रमा बहुआयमिक आपसी सहयोगलाई सबल बनाउन तथा द्विपक्षीय सम्बन्धलाई नवीन चरणमा पुर्याउन नेपाली पक्षसँग सहकार्य गर्ने चाहना व्यक्त गरेका छन्। यसै अवसरमा परराष्ट्रमन्त्री प्रदीपकुमार ज्ञवालीले आफ्ना चिनियाँ समकक्षी वाङ यीलाई पठाउनुभको बधाई सन्देशमा द्विपक्षीय सम्बन्ध विस्तारमा उनले निर्वाह गर्नुभएको भूमिकाको प्रशंसा गरेका छन्। भविष्यमा नेपाल र चीनबीचको सम्बन्धले नयाँ उचाइ हासिल गर्ने विश्वास मन्त्री ज्ञवालीले व्यक्त गरेका छन्। त्यसैगरी विदेशमन्त्री वाङले विकास र समृद्धिका लागि चिरस्थायी मैत्री दर्शाउने चीननेपाल रणनीतिक साझेदारीयुक्त सहयोगमा रचनात्मक योगदान गर्न तथा आपसी सहयोग एवं सम्पर्क विस्तारका साथै दुवै देशको उच्च नेतृत्वबीच भएका महत्वपूर्ण सहमतिसमझदारीको कार्यान्वयनका निम्ति मन्त्री ज्ञवालीसँग सहकार्य गर्ने अभिलाषा सन्देशमा व्यक्त गरेका छन्।  रासस"
औषधोपचारको कागजातका आधारमा मल्ललाई धरौटी,"काठमाडौं : सवारी ज्यान मुद्दामा पाँच लाख रुपैयाँ धरौटीमा छुटेका पृथ्वी मल्लले मानसिक अस्पतालमा भर्ना भई औषधि सेवन गरेको कागजात पेस गरेको खुलेको छ। सर्वोच्चका न्यायाधीश सपना प्रधान मल्ल र मनोजकुमार शर्माको संयुक्त इजलासले गत बिहीबार मल्ललाई धरौटीमा छाड्ने आदेश दिएपछि मल्ल ५ लाख रुपैयाँ बुझाएर थुनामुक्त भएका थिए। मल्लले लगनखेलस्थित मानसिक अस्पतालमा असार २६ देखि २८ गतेसम्म भर्ना भई उपचार गराएको कागजात सर्वोच्चमा पेस गरेका छन्। सोही कागजातलाई आधार बनाएर सर्वोच्चले धरौटी तारेखमा छाड्न आदेश दिएको थियो। मल्लले सर्वोच्चमा प्रमाणका रूपमा पेस गरेको अस्पतालको कागजातमा सेभर डिप्रेसन विदआउट साइक्लोजिक सिमटम्र्स लेखिएको छ। मल्लले चलाएको गाडीका धनी काठमाडौं महानगरपालिका१० बस्ने कृष्णबहादुर थापाले मृतक लीला देवकोटाका पति रामकुमार देवकोटालाई सहयोग र बिमा रकमसहित ५७ लाख रुपैयाँ प्रदान गर्ने सहमतिको कागजातसमेत पेस गरिएको छ। उक्त सहमतिको कागजातमा भविष्यमा कुनै क्षतिपूर्ति माग नगर्ने, अड्डा अदालतमा उजुरबाजुर नगर्ने उल्लेख छ। मृतकका पति रामकुमार र सवारीधनी थापाबीच २०७६ पुस १८ गते गरिएको उक्त कागजातसमेत इजलासमा पेस गरिएको छ। मृतकका पतिलाई यातायात ऐन २०४९ को दफा १६३ मा तोकिएबमोजिमको क्षतिपूर्ति एवम् किरिया खर्चबापत ५ लाख ५० हजार रुपैयाँ हस्तान्तरण गरेको कागजात पनि अभियुक्तका तर्फबाट पेस गरेको पाइएको छ। महानगरीय प्रहरी वृत्त महाराजगन्जको रोहबरमा २०७६ पुस १७ गते उक्त कागज भएको देखिन्छ। सवारी धनी थापा घटना हुने दिन सवारी चालक रहेका अभियुक्त मल्लका मामा हुन्। मल्लले २०७६ मंसिर २८ गते चलाएको बा१४च ६१२३ नम्बरको कारले ठक्कर दिँदा ४० वर्षीय लीला देवकोटाको निधन भएको थियो। बूढानीलकण्ठ प्रहरी कार्यालय छेउबाट विष्णुमती निस्कने सडकमा उक्त घटना भएको थियो। बूढानीलकण्ठदेखि दक्षिणतर्फ मोटरसाइकल ग्यारेज भएको टहरो हुँदै बिजुलीको पोलमा (विपरीत दिशा) मा लगेर मल्लले गाडी ठोक्काएका थिए। त्यहीँ सडक पेटीमा बूढानीलकण्ठ मन्दिरमा पूजा गरेर फर्किंदै गरेकी लीलामाथि गाडी बज्रिएको थियो। रक्सीको मातमा कारले किचेर ज्यान लिने मल्ल धरौटीमा छुटे"
शनिबार विदेशमा अलपत्र हजार बढीको उद्धार : दुई शव ल्याइयो,"काठमाडौं : शनिबार मात्र विभिन्न देशमा अलपत्र एक हजार १४ नेपाली स्वदेश फर्किएका छन्। कोभिड१९ को जोखिमका कारण विदेशमा अलपत्र परेका उनीहरु विभिन्न एयरलाइन्सले उद्धार चार्टर्ड उडानमार्फत स्वदेश फर्किएका हुन्। त्रिभुवन अन्तर्राष्ट्रिय विमानस्थलमा आज आवागमन र प्रस्थान दुवै गरी ११ अन्तर्राष्ट्रिय चार्टर्ड उडान भएका छन्। यी उडानबाट दुई शव पनि नेपाल ल्याइएको छ। नेपाल एयरलाइन्सले दुबईबाट २६५ यात्रु र दुई बच्चा नेपाल ल्याएको छ। सोही एयरलाइन्सले कुवेतबाट १४९ यात्रु र एक बच्चा तथा दुबईबाट रियादबाट २५८ यात्रु र दुई शव नेपाल ल्याएको छ। थप नेपालीको उद्धार उडानका लागि नेपाल एयरलाइन्सका जहाज क्वालालम्पुर र दोहा उडेको विमानस्थल कार्यालयले जनाएको छ। हिमालय एयरलाइन्सले अबुधाबीबाट १४३ यात्रु र तीन बच्चा तथा दोहाबाट १५३ यात्रु काठमाडौँ ल्याएको छ। त्यस्तै इतिहाद एयरवेजले अबुधाबीबाट १३६ यात्रु र एक बच्चा नेपाल ल्याएको छ। एयर अरेबियाले सारजाहाबाट १६८ यात्रु र एक बच्चा नेपाल ल्याएको विमानस्थलले विज्ञप्ति मार्फत जनाएको छ। आइतबार पनि विभिन्न एयरलाइन्सका १३ वटा चार्टर्ड उडान गर्ने विमानस्थलको तालिका छ। आन्तरिकतर्फ छ वटा चार्टर्ड उडान भएका छन्। सीता एयरले सुर्खेत तथा मनाङ, सिम्रिक, एयर डाइनेष्टि र कैलाश एयरका हेलीकोप्टरले विभिन्न गन्तव्यमा उडान गरेको विमानस्थलले जनाएको छ। रासस"
मुस्ताङमा यातायात ठप्प,"जोमसोम : हिमाली जिल्ला मुस्ताङ आउजाउमा समस्या भएको छ । चैत्र ११ गतेदेखि कोरोना भाइरसका कारण लकडाउनले हवाई सेवा ठप्प छ । पछिल्लो समय बेनीजोमसोम सडकमा बाढीपहिरो क्षति गरेपछि मुस्ताङ आउजाउमा समस्या थपिएको छ । लकडाउनले पोखराजोमसोम हवाई उडान ४ महिनादेखि ठप्प छ । यस्तै बेनीजोमसोम सडकखण्डअन्तर्गत म्याग्दी र मुस्ताङखण्डका दर्जनौं स्थानमा बाढीपहिरो र नदी कटानले सडकको ट्र्याक भासिएको छ । पक्की पुलमा क्षति पुगेको र कतिपय स्थानमा पूरै सडक संरचना बगाएका कारण गत असार २८ गते बेनीजोमसोमको सीधा यातायात सम्पर्क बिच्छेद भएको बेनीजोमसोमकोरला सडक आयोजनाका इन्जिनियर अश्विनीकुमार यादवले जानकारी दिए । वर्षाले धावनमार्ग र लकडाउनले हवाई सेवा सञ्चालन नभएपछि मुस्ताङका स्थानीयबासी, कर्मचारी जनप्रतिनिधि र सुरक्षा निकायको अतिआवश्कीय कामकाजमा समस्या थपिएको हो । बेनीजोमसोम सडक साविक जसरी सञ्चालन गर्न अझै ३ साता लाग्ने आयोजनाले जनाएको छ ।"
बाख्रा चराउन गएका बालक पहिरोमा पुरिए,जाजरकोट : घर नजिकैको पाखोमा बाख्रा चराउन गएका जाजरकोट भेरी नगरपालिका७ दोकानाका एक बालक पहिरोमा पुरिएर बेपत्ता छन् । अर्का बालक घाइते भएका छन् । बाख्राको गोठालो गरिरहेको बेलामा एक्कासी आएको सुख्खा पहिरोले धनवीर परियारका १२ वर्षीय छोरा खिमबहादुर परियारलाई पुरेको जिल्ला प्रहरी प्रमुख किशोर श्रेष्ठले बताए। उनीसँगै गोठालो गएका मोतिलाल बिकका छोरा १२ वर्षीय प्रदिप बिक पहिरोमा परेर गम्भीर घाइते भएका छन्। उनको हात भाँचिएको छ भने टाउकोमा चोट लागेको छ । घाइतेको जिल्ला अस्पताल जाजरकोटमा उपचार भइरहेको छ । घाइते प्रदिपलाई तत्काल स्थानीयले उद्धार गरे पनि खिमलाल भने अझै बेपत्ता छन्। पहिरोमा पुरिएका बालकको खोजी भइरहेको प्रहरी प्रमुख श्रेष्ठले बताए। पहिरो ठुलो भएकोले पुरिएका बालक निकाल्न कठिन भएको उनले बताए।
हेडसरको नेतृत्वमा सरकारी संरचना तोडफोड,"बुटवल : रुपन्देहीको शुद्धोधन गाउँपालिकामा करिब २ करोड १० लाखमा बन्दै गरेको दर्वाह उद्यानको भौतिक पूर्वाधार तोडफोड गरिएको छ। स्थानीय विरेन्द्र माध्यमिक विद्यालयका प्राधानाध्यापक कृष्ण चौधरीसहितको समूहले उद्यानको पर्खाल, तार जाली र फलामका पोल भाचेको गाउँपालिकाले जनाएको छ। पुरातत्व विभागले अध्ययन गरिरहेको दर्वाह मन्दिर छेउमा गाउँपालिकाले रमणीय पार्क बनाइरहेको छ। आर्थिक वर्ष ०७३०७४ बाटै भइरहेको काममा प्रधानाध्यापक चौधरीसहित शेरबहादुर काफ्ले र विपिन कुर्मी नेतृत्वको टोलीले अवरोध गर्दै बन्दै गरेका संरचना भत्काएको हो। गाउँपालिकाका अध्यक्ष किसुनचन्द्र चौधरीले तीन जनाको टोलीले सोझा गाउँलेलाई उचालेर संरचना भत्काउन लागएको बताए। पालिकामा माग पत्र लिएर आउनु भएको थियो, हामीले वार्ता टोली बनाएर समाधान गर्न खोजिरहेका थियौं, तर एकाएक संरचना भत्काउने काम भएको छ' उनले भने। दर्वाह मन्दिरको छेउमा रहेको नदी तटमा मनोरञ्जनात्मक पार्क बनाउन गुरुयोजना बनाइएको छ। यहाँ दुई वर्षअघिसम्म शवदाह स्थल रहेको थियो। गाउँपालिकाको कार्यालय, मानपकडी स्वास्थ्यचौकी र बजार विकास भएकाले शवदाह स्थल हटाई पालिकाले पार्क बनाउन थालेको थियो। केही स्थानीयले शवदाह स्थल नै हुनुपर्ने भन्दै अडान लिएका छन्। गाउँपालिकाले राजनीतिक आस्थाका आधारमा विकासको विरोध गरिएको जनाएको छ। शवदाह स्थललाई बस्तीबाट टाढा लैजानका लागि पालिकाले २० लाख रुपैयाँ छुट्याएको छ। पालिकाभित्र अहिले तीन स्थानमा शवदाह हुदै आएको छ। पार्क निर्माणका लागि प्रदेश सरकारले ८० लाख र गाउँपालिकाले १ करोड ३० लाख रुपैया खर्च गर्दैछन्। सो स्थानमा ढुंगा सञ्चालन भइरहेको छ। हरेक वर्ष लाग्ने मेलालाई लक्षित गरी रमणीय पार्क बनाइएको गाउँपालिकाका प्रमुख प्रशासकीय अधिकृत अनन्तपाणी मरासिनीले बताए। यो लुम्बिनीसंग जोडिएर पर्यटकीय विकास गर्ने योजनासहित बनेको पार्क हो' उनले भने। पार्क निर्माणको गुरुयोजना बनाउदा कसैले पनि विरोध गरेका थिएनन्। पछिल्लो समय केही व्यक्तिहरुले बखेडा झिकेर विकासमा अवरोध गरिरहेको पालिकाले जनाएको छ। अध्यक्ष चौधरीले तीन जना व्यक्ति किटान गरेर सार्वजनिक सम्पत्ती क्षति गरेको भन्दै मुद्धा दायर गरिने बताए। उनीहरुबाट क्षतिपूर्ति समेत भराइने उनको भनाई छ। गाउँपालिकाले घटना हुनु अघि जिल्ला प्रशासनमा प्रमुख जिल्ला अधिकारी महादेव पन्थलाई जानकारी गराएको थियो। प्रहरीको सानो समूह त्यहाँ पुगे पनि मुकदर्शक बनेको पालिकाले जनाएको छ।"
बेवारिसे गाईवस्तुका लागि बन्यो संरक्षण स्थल,"स्याङ्जा : वालिङ् नगरपालिकाले बेवारिसे अवस्थामा छाडिएका चौपायका लागि व्यवस्थापन केन्द्र सञ्चालनमा ल्याएको छ । वालिङ् ८ र १० स्थित स्वार्गाश्रममा गौशाला निर्माण गरी यस्ता गाई, वाच्छा, गोरु लगायतलाई दाना, पानी, पराल सहितको व्यवस्था मिलाइएको नगरप्रमुख दिलिपप्रताप खाँणले जानकारी दिए । सार्वजनिक तथा व्यक्तिका केही जग्गा उपयोग गर्दै गौशाला निर्माण गरिएको छ । गौशालामा ३० वटा गाईवस्तु छन् । आवश्यक परेमा ३ सय क्षमताको गौशाला निर्माण गर्न सकिने नगरपालिकाले जनाएको छ । नेपाल लाइभ स्टक सेक्टर इनोभेसन इकाई पोखरा र वालिङ नगरपालिकाको संयुक्त लगानीमा चौपाय व्यवस्थापन केन्द्र सञ्चालनमा ल्याईएको हो । पोखराले १५ लाख र वालिङले १५ लाखको लागतमा गौशाला निर्माण गरिएको हो । उमेर छउन्जेल गाई दुहेर खाने, गोरु जोतेर अन्न भित्रयाउने तर नसक्ने र बुढो भएपछि सडक, खोलानाला, खेतमा छाडिदिने गर्नाले यिनीहरुको अवस्था दुखद बनेको प्रमुख खाँणले भने । गाई यत्रतत्र छाड्दा उनीहरुले दुख पाउनुका साथै दुर्घटना पनि हुने भएकाले नियन्त्रण र उचित संरक्षण गर्ने प्रयास नगरपालिकाले गरेको प्रमुख खाँणले बताए। करिब २ सय रोपनी क्षेत्रफल रहेको स्वार्गाश्रम वरपर गाईवस्तुका लागि आवश्य पर्ने घाँस लगाइएको र चरन क्षेत्र, हेरालु बस्ने भवन, खानेपानी संकलन गर्ने पोखरी लगायतका पूर्वाधार निर्माण भएको १० का अध्यक्ष अनन्तराज गैह्रैले जानकारी दिए । उनले भने गौशाला निर्माणसँगै छाडा छाडिएका पशु चौपायले बाली खाइदिने समस्या हटेको छ । केन्द्रमा बाच्छाबाच्छीदेखि दुधालु गाईसमेत रहेको वालिङ् ८ का वडा अध्यक्ष कमलप्रसाद सुवेदीले बताए । घाँस र गाईवस्तुको औषधोपचारका लागि नगर पशु सेवा शाखाले सहयोग गर्ने प्रमुख देवकुमारी श्रेष्ठले जानकारी दिइन् । वालिङको स्वार्गाश्रममा निर्मित गाई सहितको गौशाला । तस्विर ः भवानी अधिकारी"
अग्लो ठाउँको धार्मिकस्थल 'दामोदरकुण्ड',"जोमसोम : प्रसिद्ध धार्मिक स्थलको नाम हो 'दामोदरकुण्ड'। समुन्द्री सतहबाट ५ हजार मिटर उचाइमा अवस्थित दामोदरकुण्ड लोघेकर दामोदरकुण्ड गाउँपालिकामा पर्छ। हिमाली जिल्ला मुस्ताङमा पर्ने यो धार्मिक स्थलमा पुगेर जोमसोम फर्किन कम्तिमा विभिन्न साधनको सहयोगमा ३ दिनको यात्रा तय गर्नुपर्छ। भौगोलिक रुपमा अन्त्यन्तै विकट र जोखिमयुक्त मानिने दामोदरकुण्डमा जोकोहीले यात्रा पूरा गर्न सक्दैनन्। त्यहाँ पुग्ने तीर्थालुले संसारलाई नै विजय प्राप्त गर्न सकेको अनुभूती गर्छन्। लोघेकरको चराङबाट सुरु भएको दामोदरकुण्ड यात्रामा उकालो, ओरालो, साँधुरो बाटो र सुख्खा मरुभूमी पर्छ। उपल्लो मुस्ताङको प्रसिद्ध धार्मिकस्थल दामोदरकुण्ड मुक्तिक्षेत्रको शिर मानिन्छ। पुराणमा उल्लेख भएअनुसार कुबेरका छोराहरुले दामोदरकुण्डमा स्नान गरी पाप पखालेका थिए। पुराण कथामा उल्लेख भएअनुसार द्वापर युगमा भगवान श्रीकृष्णलाई यशोधा माताले दाम्लोले ओखलमा बाधेरको र यसोधा गइसकेपछि भगवान श्रीकृष्णले ओखल घिसार्दै जाँदा दाम्लो सहितको ओखल २ वटा रुखको बीचमा पर्यो। भगवान कृष्णले जोडबल लगाउँदा ती रुखहरु ढल्न पुगे। कृष्णले ढालेका ती रुखहरु कुबेरका छोरा नल कुबेरहरु थिए। रुखको रुपमा जड भइ बसेका नलकुबेरलाई नारथीको श्राप लागेको थियो। नारथीलाई उनीहरुले उपहास गरेका कारण जड भएर बस भनी श्रप दिएको पुराणकथामा लेखिएको छ। यसरी रुखको रुपमा जड भइ बसेका नलकुबेरले हाम्रो उद्धार कसरी हुन्छ भनी प्रार्थना गर्दा नारथीले द्वापर युगका भगवान श्रीकृष्णको स्पर्शले मात्र श्राप मुक्त हुने वचन दिए। यसैले भगवान श्रीकृष्णले यशोधा माताले बाधेको दाम्लो घिसार्दै जाँदा रुखको रुपमा बसेका नलकुबेर वरिपरी यक्ष भएकाले उनीहरु वायुमा उड्न सक्ने भए। यस्तै ,आफुहरु श्राप मुक्त भए पनि पाप मोक्ष कसरी हुन सकिन्छ भनी भगवानको प्रार्थना गरे। यसपछि भगवान श्रीकृष्णले वृन्दाबनबाट फालेको कुशको दाम्लो दामोदरकुण्डमा गइ झरेको र त्यहाँ मुक्ति लिन जानु भनी नलकुबेरलाई भनेका थिए। सोही कुण्डमा नलकुबेरले स्नान गरी मुक्ति पाएको पुराणमा उल्लेख छ। भगवान श्रीकृष्णले वृन्दाबनबाट दाम्लो फालेको ठाउँ भएर दामोदर र जलाशय उत्पती भएकाले दामोदरकुण्ड भन्ने गरिएको मान्यता छ। दामोदरकुण्डमा ३ वटा जलाशय चक्रकुण्ड, दूधकुण्ड र तामाकुण्ड छन्। यीमध्ये मुख्य कुण्ड हो चक्र कुण्ड। जहाँ चक्र कुण्ड र दूधकुण्ड एक स्थानमा पर्छ भने तामा कुण्ड करिव १ सय मिटरको फेरोमा छ। चक्रकुण्डमा तीर्थालुले विशेष पुजाआजा र स्नान गर्ने गर्छन्। चक्र कुण्डमा आँखा आकारको इन्द्रेणी बिम्ब देखिने गर्छ। दामोदरकुण्ड जैविक विविधताले पनि उत्तिकै महत्वपूर्ण स्थान हो। दामोदरकुण्डमा नाउर, खरायो र फ्याउरा लगायतका वन्यजन्तु पाइन्छन्। दामोदरकुण्ड शालिग्रामको उद्गम स्थलको रुपमा लिइन्छ। मुक्तिनाथ मन्दिरका पुजारी कृष्णप्रसाद सुवेदीले दामोदरकुण्डमा स्नान गरेपछि सबै पाप नष्ठ हुने बताए। उनका अनुसार नारथीको श्राप पाएका कुबेरका छोराहरु नरकुबेरले पनि कुण्डमा स्नान गरेर मोक्ष प्राप्त गरेको जनाए। दामोदरकुण्ड जाँदा चराङबाट गाडीमा १ घण्टा गएपछि ध्ये, सुर्खाङ र चराङ खोलाको संगम स्थल पुगिन्छ। त्यहाँबाट तेर्सो बाटो २० मिनेटमा सुर्खाङ गाउँ र त्यसपछि उकालो र तेर्सो बाटो २५ मिनेटमा यारा गाउँ पुग्न सकिन्छ। त्यहाँबाट भने सवारी जाने बाटो छैन। त्यहाँ स्थानीयले घोडा लिजमा राखेका छन्। याराबाट घोडा चढेपछि ६ घण्टामा घिर्मी ठाटी आइपुग्छ। घीर्मीबाट खोला तर्दै उकालो उक्लिंदै ४ घण्टामा ५३ सय मिटर उचाइमा घिमी डाँडा आइपुग्छ। त्यसपछि वर्षा खोला र ठाटी आउँछ। वर्षा खोलापछि अर्को पर्सा डाँडा आइपुग्छ जुन ५५ सय मिटर उचाइमा छ। पर्साबाट केही उकालो र केही तेर्सोबाट हिंडेपछि दामोदरकुण्ड आउँछ। बिहिबार दामोदरकुण्ड पुगी फर्किएका माधव लम्साले दामोदरकुण्ड यात्रा अविस्मरणीय भएको बताए। उनले धार्मिक मोक्षका साथै संसार नै जितेको अनुभव भएकव् बताए। त्यहाँ जाँदा बिमारी र बुढा मानिसलाई अक्सिजनको कमी हुने उनले बताए। दामोदर कुण्ड गन्तब्यका लागि याराबाट दामोदरकुण्ड पुगेर फर्किएको घोडा भाडा ७ हजार ५ सय लाग्ने घोडा धनी कर्मा गुरुङले बताए। दामोदरकुण्डक्षेत्र सिमसार क्षेत्र हो। कुण्डमा गाउँपालिकाले तीर्थालुका लागि ठाटी बनाएको छ भने यारादेखि दामोदरकुण्डसम्म गोरेटो बाटो निर्माण गरेको छ।"
सशस्त्र प्रहरीका १७ जनामा कोरोना पुष्टि,"इलाम : इलामको सदरमुकाममा रहेको सशस्त्र प्रहरी बलको हेडक्वार्टर नम्बर १ गणका १७ जनामा शनिबार कोरोना पुष्टि भएको छ। स्वास्थ कार्यालय इलामले विराटनगरस्थित प्रदेश प्रयोगशालामा ४० जनाको स्वाब नमुना पठाइएकामा १७ जनाको रिपोर्ट पोजिटिभ आएको कोभिड १९ फोकल पर्सन विमल बरालले जानकारी दिए। यस अघि १० जनाका पोजिटिभ रिपोर्ट आएको थियो। पछिल्लो पटक थपिएका १७ जनासँगै इलाममा सशस्त्र प्रहरीका २७ जनामा पोजिटिभ देखिएको छ। थप ४० जनाको स्वाब संकलनको तयारी भइरहेको सशस्त्र प्रहरी गणले जनाएको छ। फोकल पर्सन बरालका अनुसार ४० जनाको आइतबार स्वाब संकलन गर्ने तयारी गरिएको छ। पोजिटिभ देखिएका सबैलाई थप उपचारको लागि मोरङस्थित गोठगाउँ पठाउने तयारी गरिएको छ। यस अघि साउन ११ मा ५ र साउन १६ मा ५ जनामा गणभित्रै कोरोना पुष्टि भएको थियो। अहिलेसम्ममा इलाममा कोरोना पुष्टि हुनेको संख्या ५७ जना पुगेको छ। बरालका अनुसार अस्पतालका कर्मचारी, स्वास्थकर्मी, कोरोना संक्रमणको संखा लागेका ४२ र कन्ट्रयाक ट्रेसिङ गरिएका ४७ जनाको रिपोर्ट आउन बाँकी छ। आवश्यकता अनुसार शंकास्पदको स्वाब संकलनको काम जारी रहेको उनले बताए।"
मध्यपश्चिमाञ्चल विश्वविद्यालयका पदाधिकारीले लिए करोड भत्ता !,"सुर्खेत : स्थापनाकालदेखि नै विभिन्न विवादमा फस्दै आएको मध्यपश्चिमाञ्चल विश्वविद्यालय (एमयू) मा आर्थिक अनियमितता भएको पाइएको छ। सुर्खेतमा केन्द्रीय कार्यालय रहेको यो विश्वविद्यालयका तत्कालिन पदाधिकारी, शिक्षक र कर्मचारीले नियमविपरित करोडौं रकम भत्ता लिएका छन्। नियमानुसार विश्वविद्यालयका पदाधिकारी र कर्मचारीलाई तलव सुविधा उपलब्ध हुन्छ। तर महालेखा परीक्षकको हालै सार्वजनिक प्रतिवेदन अनुसार विभिन्न समयमा कार्यरत पदाधिकारी, शिक्षक तथा कर्मचारीले एक करोड तीन लाख १२ हजार रुपैयाँ भत्ता वापत लिएको पाइएको हो। भत्ता बापत भन्दै लिइएको उक्त रकम कानुनविपरित भएकोसमेत महालेखाले ठहर गरेको छ। सरकारको स्वीकृती विना नै विभिन्न प्रकारका सेवा र सुविधाको नाममा यो रकम भत्ता वापत लिएको पाइएको हो। एमयूको ऐन २०६७ को दफा ३९ मा विश्वविद्यालयले नेपाल सरकारलाई आर्थिक दायित्व पर्नेगरी कुनै पनि पदाधिकारी, शिक्षक तथा कर्मचारीको पारिश्रमिक तथा सेवा सुविधा थप गर्नुअघि अर्थमन्त्रालको स्वीकृती लिनुपर्ने उल्लेख छ। तर विश्वविद्यालयको कार्यकारी परिषद्ले अर्थमन्त्रालयको स्वीकृती नै नलिइ तत्कालिन पदाधिकारीलाई विभिन्न प्रकारका भत्ताको नाममा एक करोडभन्दा धेरै रकम भुक्तानी दिएको पाइएको महालेखाको प्रतिवेदनमा औल्याइएको छ। महालेखाले यसलाई कानुनविपरितको खर्च भनेको छ। यो विश्वविद्यालय स्थापनाका लागि यहाँका नागरिकले आफ्नो छाक काटेर रकम जम्मा गरेका थिए। विश्वविद्यालय स्थापनाका लागि नागरिक स्तरबाट महायज्ञ संचालन गरेर करोडौं रकम संकलन गरिएको थियो। स्थानीयले दिएको चन्दा र सहयोगको जगमा स्थापना भएको यो विश्वविद्यालयमा आर्थिक बेथिति देखिएपछि स्थानीयले चिन्ता व्यक्त गरेका छन्। विश्वविद्यालयका पदाधिकारी, शिक्षक र कर्मचारीले कानुन र नियम मिचेर नागरिकको पसिनामा रजाइँ गरेको भन्दै आलोचनासमेत हुन थालेको छ। विश्वविद्यालयका पदाधिकारी, शिक्षक र कर्मचारीका नाममा करोडौं रकम बेरुजु देखिएको छ। स्थापनाकै वर्षमा आर्थिक घोटालामा मुछिएका केही पदाधिकारीहरुले अझै विश्वविद्यालयलाई तिर्नुपर्ने रकम बुझाएका छैनन्। विश्वविद्यालयमा समायोजन हुनुअघि तत्कालिन वीरेन्द्रनगर बहुमुखी क्याम्पसका पदाधिकारीदेखि विश्वविद्यालयका पहिलो रजिष्ट्रार ठेगन्द्रप्रसाद गिरीको नाममासमेत लाखौं रकम बेरुजु छ। जथाभावी जनशक्ति व्यवस्थापन गर्नु, पदाधिकारीले मनपरी पेस्की लिनु र गैरकानुनी रुपले सेवा सुविधाहरु वितरण गर्नु जस्ता कारणले आर्थिक अनियमितता देखिएको हो। विश्वविद्यालयको ऐन, कानुन र मन्त्रिपरिषद्को निर्णयलाई चुनौति दिँदै पदाधिकारीहरु चल्दा आर्थिक पारदर्शीता र शैक्षिक गुणस्तरमा गम्भीर प्रश्न उब्जिएको महालेखा परीक्षकको प्रतिवेदनमा उल्लेख छ। केही दिनअघि महालेखाले सार्वजनिक गरेको प्रतिवेदनमा विश्वविद्यालयमा आधा अर्बभन्दा बढी रकम बेरुजु देखिएको छ। आर्थिक वर्ष २०७५०७६ सम्म आइपुग्दा विश्वविद्यालयको नाममा ७६ करोड १७ लाख ८६ हजार रुपैयाँ बेरुजु देखिएको छ। जसमध्ये आर्थिक वर्ष २०७४०७५ को ३५ करोड ५८ लाख २६ हजार र आर्थिक वर्ष २०७५०७६ को ४० करोड ४९ करोड ६० हजार बेरुजु हो। विश्वविद्यालयका पूर्वरजिष्ट्रारदेखि ठेकेदारको नाममा ४८ लाखभन्दा बढी रकम बेरुजु देखिएको छ। विश्वविद्यालयका उपकुलपति प्राडा नन्दबहादुर सिंहले अब विश्वविद्यालयको सम्पत्तिमा कसैले पनि रजाइँ गर्न नपाउने अन्नपूर्ण अनलाइनसँग दाबी गरे। उनले भने, जनताले चन्दा संकलन गरेर जन्माएको विश्वविद्यालय हो, यहाँको सम्पत्तिमा अब कोही पनि रमाउन पाउँदैन। महालेखाले देखाएको बेरुजु मात्रै होइन, अब छिट्टै विश्वविद्यालयको सम्पूर्ण सम्पत्तिको हिसावकिताव सार्वजनिक हुन्छ। महालेखाले सार्वजनिक गरेको अनियमितता पूर्वपदाधिकारीहरुको पालामा भएको भन्दै उपकुलपति सिंहले विश्वविद्यालयको जिन्सी सामान र पेस्की रकम लिएका ३८ जनालाई हिसाव मिलान गर्नका ताकेता गरिएको जनाए।"
लायन्स क्लबको रक्तदान,"काठमाडौं : लायन्स क्लब्स इन्टरनेसनल डिस्ट्रीक्ट ३२५ बि १ नेपाल अन्तर्गत लायन्स क्लब अफ काठमाडौं देउरालीले रक्तदान कार्यक्रम गरेको छ। शनिबार अनुपम फुडल्याण्ड बत्तिसपुतलीमा भएको रक्तदान कार्यक्रममा ५५ जनाले रक्तदान गरेको कार्यक्रमका क्लबका पुर्व अध्यक्ष तथा डिस्ट्रीक्ट ३२५ बि १ नेपालका डिपार्टमेण्ट चिफ लायनरत्न पराजुलीले बताए। सो कार्यक्रममा क्लबले ५५ पिन्ट रक्त संकलन गरेको कार्यक्रमका संयोजक पराजुलीले बताए। पराजुलीका अनुसार डिस्ट्रीक्ट गभर्नर लायन मन बहादुर रोका, एल सि आइ एफ एरिया लिडर लायन बालकृष्ण बुर्लाकोटी, जि एम टी मल्टिपलको अर्डिनेटर लायन राजन लम्साल, सचिव लायन सुर्य केसी, डिस्ट्रीक्ट कोषाध्यक्ष लायन उदयकुमार नेपाल चिफ एड्भाइजर लायन मणि रत्न बज्राचार्य, पढाउ अभियान चिफ, पार्वती खरेल पाण्ड, क्लस्टर चिफ लायन माधव पाण्डे, रिजन चियरपर्सन लायन जनप्रकाश चापागाइँ, जोन चियरपर्सन शम्भु तिमिल्सिना, जोन चियरपर्सन लायन राम पराजुली, जोन चियरपर्सन गीता शर्मा चापागाइँ क्लब अध्यक्ष लायन माधव रिजाल, उपाध्यक्ष हरेराम पौड्याल, लायन्स क्लब अफ काठमाडौं देउराली बुद्धल्याण्डका अध्यक्ष लायन दिनेश पौडेल, उपाध्यक्ष कोकनाथ भट्टराईलगायत उपस्थिति रहेको थियो।"
डडेल्धुरामा हाइस दुर्घटना : १७ जना घाइते,"डडेल्धुरा : डडेल्धुरामा हाइस दुर्घटना हुँदा १७ जना घाइते भएका छन्। भीमदत्त राजमार्ग अन्तरगत जिल्लाको आलिताल गाउँपालिका१ घण्टेश्वर मन्दिर नजिक हाइस दु्र्घटना भएको हो। भारतको केरेलाबाट आएका मान्छे लिएर धनगढीदेखि बझाङ्गतर्फ आउँदै गरेको सु प प्र ०१००१ख २३२३ नं को हाइस शनिबार बिहान करिव ३ बजेतिर दुर्घटनामा परेको डडेल्धुरा प्रहरीले जनाएको छ। हाइस अनियन्त्रित भइ रोडभन्दा अन्दाजी १०१५ मिटर तल खसेको थियो । उक्त हाइसमा सवार १७ जना घाइते भएका डडेल्धुराका प्रहरी नायव उपरीक्षक दधिराम न्यौपानेले जानकारी दिए। बझाङ्ग तलकोट गाउँपालिका२ बस्ने ३० हिमाल माझी(साहुँ) र कैलाली गोदावरी नगरपालिका६ का २५ वर्षीय शिवराज फुलारालाई उपचारको लागि धनगढी पठाएको डीएसपी न्यौपानेले बताए। उनका अनुसार घाइते हुनेमा बझाङ्ग तलकोट गाउँपालिका२का २३ वर्षीया सुशिला धामी सोही ठाउँका ६० वर्षीया हिमकला रोकाया, २६ वर्षीय भक्त रोकाया, १८ वर्षका दिपेन्द्र कुँवर, १८ वर्षका अशोक कुँवर, ३५ वर्षका मिनबहादुर कुँवर रेहका छन्। यस्तै ४६ वर्षका गोरख कुँवर, ४२ वर्षका गंगा कुँवर, २४ वर्षका अमृत धमेना, २६ वर्षका विरेन्द्र धामी, १८ वर्षका रोशन कुँवर, २३ वर्षका देव कुँवर, १८ वर्षका जोवन धमेना, ७ वर्षका पवन धामी, ६ वर्षीय अनुप रोकाया रहेका छन्। घाइते १५ जनाको डडेल्धुरा अस्पताल डडेल्धुरामा उपचार भइरहेको र अवस्था समान्य रहेको छ।"
दार्चुलामा बाढी पहिरोले तीन घर बगे,"दार्चुला : दार्चुलामा बाढीपहिरोले तीन घर पुरिएका र दर्जन बढी घर जोखिममा परेका छन्। महाकाली नगरपालिका२ को मैखोलीमा बाढीपहिरोले तीन घर पुरिएका र दर्जनौँ घर जोखिममा परेका जिल्ला प्रहरी कार्यालयले जनाएको छ। बाढीपहिरोले मानवीय क्षति भएको छैन्। आज बिहान आएको पहिरोले गगन पार्कीको दुईतले घर बगाएको र पशु चौपायालाई सुरक्षित स्थानमा सारिएको छ। यस्तै सोही ठाउँमा रहेका कालु भुल, मने भुल, र परे भूलको संयुक्तरुपमा निर्माण भएको तीनतले घर पनि बाढीपहिरोले बगाएको जिल्ला प्रहरी कार्यालयका सूचना अधिकारी भाष्कर चन्दले जानकारी दिनुभयो। यसैगरी बाढीपहिरोले सोही ठाउँका ललितराम पार्कीको दुईतले घर बगाएको छ। लास्कुखोला र आसपासबाट आएका खोलाले बाढीपहिरो निम्त्याएको हो। यस्तै प्रहरीले सोही ठाउँका कालुसिंह भुलको चौपायालाई जीवितै उद्धार गरेको छ। बाढीपहिरोले मानमती पार्की, हरकसिंह साहु, पारस साहुको घर पूर्णरूपमा जोखिममा परेको छ भने मानिस र पशुचौपायाको उद्धार गरिएको प्रहरीले जनाएको छ। यस्तै बाढीपहिरोले मनिराम भुल, परे भुल, अमिरा पार्की, ललितराम पार्की, रुकुम पार्की र गगन पार्कीको घर पनि जोखिममा परेका प्रहरीले जनाएको छ। बाढीपहिरोका कारण खारखलङ्गा सडकखण्ड पूर्णरूपमा अवरुद्ध छ। अहिले स्थानीयवासीलाई सुरक्षाकर्मीको सहयोगमा सुरक्षित स्थानमा सार्ने काम भइरहेको छ। सडक अवरुद्ध भएका कारण उद्धारमा समेत ढिलाइ भएको प्रहरीले जनाएको छ।"
'भ्रष्टाचार विरोधी' उपसचिव प्रेम सञ्जलेमाथि कुटपिट,"विराटनगर : भ्रष्टाचार विरोधी सरकारी कर्मचारीको छवि बनाएका उपसचिव प्रेमप्रसाद सञ्जेलमाथि शनिबार विराटनगरमा कुटपिट भएको छ। श्रम तथा रोजगार कार्यालय विराटनगरका प्रमुख सञ्जेलमाथि आफ्नै कार्यकक्षमा ११ बजेतिर महिला कर्मचारीले कुटपिट गरेका हुन्। उनलाई कार्यालयका सहयोगी कर्मचारी नेत्र भट्टराई (निरौला) र मेनुका सापकोटा (कोइराला)ले कुटपिट गरेको प्रहरीले जनाएको छ। मोरङ प्रहरी प्रमुख एसपी सन्तोष खड्काले कार्यालयकै कामको विषयलाई लिएर विवाद उत्पन्न भएपछि श्रम कार्यालयका प्रमुखमाथि आक्रमण भएको बताए। दुवै जना मिलेर टेबुलमाथि राखेको पेपर वेटको डल्लो, आफूले लगाएको चप्पल, नेल कटर, पञ्चिङ मेसिन लगायतले प्रहार गरेको प्रहरीको भनाइ छ। दुवै जना कार्यालयका करारका कर्मचारी हुन्। एपसी खड्काले कुटपिटमा संलग्नलाई नियन्त्रणमा लिएर घटनाको अनुसन्धान सुरु गरिएको जानकारी दिए। कुटपिटबाट सञ्जेलको निधार लगायत अनुहारका विभिन्न भागमा चोट लागेको र ओठ फुटेको प्रहरीले जनाएको छ। श्रम कार्यालय स्रोतकाअनुसार काम नगरेको भन्दै सञ्जेलले करारका नायव सुब्बा निर्मलकुमार दाहाललाई शुक्रबार कामबाट निकालिदिएका थिए। दाहाल कुटपिटमा संलग्नमध्ये नेत्र भट्टराई (निरौला) को बहिनी ज्वाईँ हुन्। केही दिनअघि कार्यालयको पानी तान्ने मोटर पनि चोरी भएको थियो। मोटर चोरी भएपछि र कार्यालयका सामानको सुरक्षा नभएको भन्दै सञ्जेलले चार जना करारका कार्यालय सहायक मध्ये दुईदुई जना गरेर पालो हिसाबले २४ घण्टानै ड्युटीमा खटाएका थिए। महिला कर्मचारीलाई २४ घण्टानै ड्युटीमा लगाएको भन्दै कार्यालय सहायक सञ्जेलसँग आक्रोशित बनेको एक कर्मचारीले बताए। बहिनी ज्वाईंलाई कामबाट निकालिदिएको र आफूलाई पनि २४ घण्टा नै ड्युटीमा लगाएपछि सञ्जेलसँग निरौला आक्रोसित बनेकी थिइन्, उनले भने, त्यही रिस फेर्न अर्की कार्यालय सहायकसँग सहयोग लिएर कार्यकक्षभित्रै प्रमुखमाथि आक्रमण गरियो। प्रहरीले पनि अनआवश्यक ड्युटीमा लगाउँदै काममा पेलेर धेरै दुःख दिने गरेको र आफन्तलाई कामबाट निकालिदिएको रिसमा कुटपिट गरेको खुलेको बताएको छ। पटकपटक सञ्जेलले गालीगलौज गर्ने र अनाआवश्यक ड्युटीमा लगाउँदै एकलौटी पेल्ने काम गरेकाले पनि कुटपिट गरेको उनीहरुले प्रहरीलाई बताएका छन्। सधैं कार्यालयका कर्मचारीलाई कामको विषयमा सञ्जेलले धेरै तनाव दिने गरेको उनीहरुको आरोप छ। कुटपिटमा संलग्न दुवै जना शनिबार बिहान १० बजेतिर कार्यालयमा आइपुगेका थिए। केही बेरमा चालक निरज भट्टराईले गाडीमा सञ्जेललाई पनि लिएर कार्यालयमा आइपुगे। सञ्जेल सबै सार्वजनिक विदाका दिन पनि कार्यालयमै आएर काम गर्ने गर्छन्। प्रत्येक दिन राति ८९ बजेसम्म कार्यालयकै काममा व्यस्त हुन्छन्। घटनाका प्रत्यक्षदर्शी स्थानीय रेवतीप्रसाद अधिकारीकाअनुसार सञ्जेल आइपुगेको केही बेरमा नेत्र र मेनुका पनि कार्यालयतिर लागेका थिए। दुवै जना कार्यालय आइपुगेदेखि नै आक्रोशित देखिन्थे, अधिकारीले भने, उनीहरुले कार्यकक्षमा पुगेर सञ्जेलमाथि कुटपिट गर्न थालेको हामीले चाल पायौं। कुटपिट भएको थाहा पाएपछि पुग्दा एकोहोरो हानिरहेको देखेको उनले सुनाए। घटना थाहा पाएर हामी सबै गयौं। सञ्जेल आफैंले ढोकाको चुक्कुल चैं खोल्न भ्याएको पाइयो, उनले भने, उनीहरु जे भेट्यो त्यसैले कुटीरहेका थिए। तत्काल हामी नपुगेको भए अप्रिय घटना पनि हुन सक्ने अवस्था थियो। कुटपिटमा संलग्नले सञ्जेलको कार्यकक्षमा रहेका सामान फ्यालिदिनुका साथै कागजपत्र पनि च्यातिदिएको प्रहरीले जनाएको छ। सरकारी कार्यालयमा हुने भ्रष्टाचार र घुसखोरीविरूद्ध संघर्षरत उपसचिव सञ्जेलललाई २०७५ असोज ११ गते उक्त कार्यालयको प्रमुखका रुपमा पठाइएको थियो। तर कर्मचारीका नेता र केही व्यापारीको दबाबमा ७० दिनमै उनको सरुवा सरकारले पुस ५ गते व्यावसायिक सीप तथा तालिम प्रतिष्ठानमा इटहरी गयो। उपसचिव सञ्जेलले आफूलाई गैरकानुनी र अन्यायपूर्ण व्यवहार गरेको भन्दै सर्वोच्च अदालतमा २०७५ फागुन १७ गते रिट निवेदन दायर गरेका थिए। कार्यअवधि नपुगी अन्यायपूर्वक गरिएको सरूवाबारे सरकारले सुन्दै नसुनेपछि उनी सर्वोच्च पुगेका थिए। रिट निवेदनमा सुनुवाइ गर्दै सर्वोच्चका न्यायाधीश अनिलकुमार सिन्हाको इजलासले निजामती कर्मचारी ऐनविपरीत सरुवा गरेको ठहर गर्दै सञ्जेलको सरुवा कार्यान्वयन नगर्न सरकारका नाममा अन्तरिम आदेश जारी गरेको थियो। सरुवा कानुनसम्मत नदेखिएको सर्वोच्चको ठहर थियो। त्यसपछि उनी २०७५ फागुनमै श्रम तथा रोजगार कार्यालय विराटनगरमा हाजिर भएर काम थालेका थिए। भ्रष्टाचारविरुद्धमा निक्कै आक्रमण हुने उनी आफू भ्रष्टाचार नगर्ने र आफ्नो कार्यालयमा कार्यरत कोही पनि कर्मचारीलाई भ्रष्टाचार गर्न नदिने बताउँछन्। निक्कै खरो स्वभावका सञ्जेल कार्यालयमा हुने ढिलासुस्तीको पनि विरोधी हुन्। काममा झारा टार्ने, ढिलासुस्ती गर्ने, घुस खाने र सेवाग्राहीलाई सहज ढंगले सेवा प्रवाह नगर्ने कर्मचारीलाई उनले तत्कालै जागिरबाट हटाउने गरेका छन्।"
चोरीका आरोपितको कुटपिटले मृत्यु : १४ पक्राउ,साउन : रोल्पामा चोरी गरेको आरोपमा कुटपिट गर्दा शनिबार एक पुरुषको मृत्यु भएको छ। रुन्टिगढी गाउँपालिका६ का २८ वर्षीय ईश्वर बस्नेतको मृत्यु भएको हो। छिमेकी गाउँका टेकबहादुर बुढालाई गोठबाट घर फर्कदै गर्दा शुक्रबार साँझ ७ बजे ईश्वरले लुटेको आरोपमा कुटपिट हुँदा मृत्यु भएको जिल्ला प्रहरी कार्यालयका प्रमुख एवं प्रहरी नायब उपरीक्षक चित्रबहादुर गुरुङले जनाए। आरोपित बस्नेतले पाँच हजार र घडी लुटेको टेकबहादुरले बताएका छन्। उनले घर आएर परिवार र छिमेकीसँग आफ्नो पैसा र घडी बस्नेतले लुटेको बताएका थिए। मध्ये रातमा लुटिएका आफन्त र गाउँले आरोपित बस्नेतको घर पुगेका थिए। घर घेराउ गरेका बेला आरोपित बस्नेत भाग्न खोजेपछि गाउँलेले समातेर कुटपिट गरेको बताइएको छ। इलाका प्रहरी कार्यालय होलेरीका इन्चार्ज प्रहरी निरीक्षक लेखनाथ चापागाईंका अनुसार कुटपिटमै संलग्नले बस्नेतलाई डुब्रीङ स्वास्थ्य चौकीमा प्राथमिक उपचार गर्न लगेका थिए। स्वास्थ्यकर्मीले दाङ रेफर गरेपछि थप उपचारमा लाने क्रममा शनिबार बिहान मृत्यु भएको हो। घटनाको सूचना लगत्तै प्रहरी घटनास्थल पुगेको थियो। कुटपिटमा संलग्न रहेको आशंका गरिएका १४ पुरुषलाई प्रहरीले नियन्त्रणमा लिएको प्रनाउ गुरुङले बताए। मारिएका बस्नेतले बेलाबेला गाउँमा चोरी गर्दै आएको गाउँलेले आरोप लगाएका छन्। कुटपिटपछि भएको मृत्यु घटनाबारे विस्तृत अनुसन्धान भइरहेको प्रहरीले जनाएको छ।
पौडी खेल्ने क्रममा नदीले बगाएर युवक बेपत्ता,दमौली : पौडी खेल्ने क्रममा नदीले बगाएर व्यास ५ पाटनबाट एक युवक बेपत्ता भएका छन्। मादी र सेती दोभान क्षेत्रमा पौडी खेल्ने क्रममा व्यास १ डाँडा गाउँ निवासी ३५ वर्षका रामकुमार परियारलाई नदीले बगाएको प्रत्यक्षदर्शी उनका भाञ्जा पर्ने सुरज नेपालीले बताए। उनीहरु पाँच जनाको समूहमा पौडी खेल्न गए पनि रामकुमारलाई नदीले बगाएको प्रहरीले जनाएको छ। उनका साथीहरु भने पौडी खेलेर पाखामा आउन सफल भएका थिए। घटनास्थलमा खोजीका लागि टोली परिचालन गरिएको प्रहरीले जनाएको छ।
बैतडीको ढोलेबस्ती पहिरोको जोखिममा,"बैतडी : बैतडीको सुर्नया गाउँपालिका ८ को ढोलेमा पहिरोको जोखिम बढ्दै गएको छ। ढोलेका विभिन्न क्षेत्रमा पहिरो खस्न थालेको स्थानीयबासीले बताएका छन्। गत वर्ष पनि मल्लोढोलेमा पहिरो खस्दा ६ परिवार पूर्ण रुपमा विस्थापित भएका थिए। शुक्रबार राती तल्लोढोलेको रातापानीमा पहिरो खस्दा ६ घरपरिवार पहिरोको जोखिममा परेका वडा अध्यक्ष आनन्दसिंह बोहराले बताए। उनले भने, तल्लोढोलेको रातापानीमा पहिरो खस्दा ६ घर परिवार जोखिममा परेका छन्। एकजनाको आँगन पहिरोले पुरै लगेको छ। पहिरोका कारण स्थानीय लोकेन्द्र बोहरा, मञ्जित बोहरा, सालिभान बोहरा, जनक बोहरा, बीरबहालदुर बोहरा, रामसिंह बोहरा र मीन बहादुर बोहराको घर जोखिममा परेको वडा अध्यक्ष बोहराले बताए। उनले भने, लोकेन्द्र बोहराको घर तलतिरबाट पहिरो खसेको छ। अरुको घर माथिबाट घर पहिरो खसेको छ। अहिले लोकेन्द्र बोहराको घर पूर्ण रुपमा जोखिममा छ। यस्तै वडाकै मल्लोढोलमा पनि पहिरो खस्दा शेरसिंह बोहरा लगायत ६ परिवार पहिरोको जोखिममा छन्। मल्लोढोलेमा सडकबाट खसेको पहिरोले क्षति पुरयाउँदै आएको वडा सदस्य जयसिंह बोहराले बताए। उनले भने, गत वर्ष साउनकै महिनामा पहिरोले क्षति पुर्याएको हो। यो वर्ष पनि पहिरोले क्षति पुर्याउन थालेको छ। गत वर्ष पहिरो खसेकै ठाउँमा फेरि पहिरो खस्न थालेपछि स्थानीय त्रसित बनेका छन्। गत वर्ष विस्थापित भएकाले पनि अहिलेसम्म राहत पाउन सकेका छैनन्। हामीले स्थानीय सरकारबाट अहिलेसम्म केही पाएका छैनौं। पहिरोले घरबारविहीन बनाएको एक वर्ष भइसकेको छ। हाम्रो व्यवस्थापनका लागि सरकारले केही पहल गरेको छैन, स्थानीय अम्मरबहादुर बोहराले भने, घर नजिजको सरकारले समेत केही सहयोग नगर्दा हामी समस्यामा परेका छौं। ढोल्यामोडदेखि सुर्नया गाउँपालिकाको वडा नं ८ जोड्ने सडकका कारण मल्लोढोलेमा गत वर्षदेखि पहिरो खस्दै आएको छ। यो वर्ष पनि सडकबाट पहिरो खस्न सुरु भएकाले स्थानीय जोखिममा परेका वडा अध्यक्ष आनन्दसिंह बोहराले बताए।"
सभामुख सापकोटाको अगुवा गाडीका सुरक्षाकर्मीमा कोरोना संक्रमण,काठमाडौं : सभामुख अग्निप्रसाद सापकोटाको सुरक्षामा खटिने अगुवा गाडीमा रहने एक सुरक्षाकर्मीमा कोरोना भाइरस (कोभिड१९) संक्रमण पुष्टि भएको छ। पछिल्लो दिनमा प्रहरी हेडक्वाटरमा कार्यरत सुरक्षाकर्मीमा कोरोना संक्रमण पुष्टि भएपछि ति सुरक्षाकर्मीको समेत स्वाब संकलन गरेर परीक्षणका लागि दिइएको थियो। उनको पीसीआर रिपोर्टमा कोरोना संक्रमण देखिएपछि सभामुखको सुरक्षामा खटिएका सुरक्षाकर्मी र निवासमा बस्ने कर्मचारीको स्वाब संकलन गरिएको छ। सभामुखको सुरक्षामा खटिने अगुवा गाडीका सुरक्षाकर्मीसमेत हेडक्वार्टरमै बस्ने गर्छन्। शुक्रबार सुरक्षाकर्मी र कर्मचारीको स्वाब संकलन गरेर परीक्षणका लागि पठाइएको सभामुख सचिवालयले जानकारी दिएको छ। सभामुख सचिवालय स्रोतका अनुसार संक्रमण पुष्टि भएका सुरक्षाकर्मी साउन ६ गतेपछि भने निवासमा आएका थिएनन्। सभामुखको अगुवा गाडीमा रहने सुरक्षाकर्मी सवारी हुँदा निवास पुग्ने र अन्य समय हेडक्वार्टरमै बस्ने गर्छन्। सभामुख निवासका सुरक्षाकर्मी र कर्मचारीको पीसीआर रिपोर्ट शनिबार साँझसम्ममा आउने बताइएको छ।
बालिकाको नाममा फेसबुक खोलेर अश्लील फोटो पठाउने पक्राउ,"काठमाडौं : प्रहरीको साइवर ब्यूरोले अश्लील भिडियो बनाएर सामाजिक सञ्जालमा पठाउने एकजनालाई पक्राउ गरेको छ । ब्यूरोको टोलीले तनहुँका सविनराज मिश्रलाई शुक्रबार पक्राउ गरेको हो। ब्यूरोका प्रवक्ता, प्रहरी वरिष्ठ उपरीक्षक नविन्द अर्यालका अनुसार ती व्यक्तिले भानु नगरपालिकाकी१३ वर्षीया बालिकाको फोटो राखेर फेसबुकमा आइडी बनाइ ती बालिकाकै आफन्तलाई अश्लील फोटो तथा सन्देश बालिकाको पठाएका थिए। १३ वर्षीया बालिकाको फोटो प्रयोग गरिएको नक्कली फेसबुक आइडीबाट बालिकाकी दिदी र आफन्तलाई अश्लील फोटो तथा सन्देश पठाउने गरेको पाइएपछि मिश्रलाई पक्राउ गरिएको जानकारी दिनुभयो। पक्राउ परेका मिश्र यसअघि पनि विद्युतीय कारोवार ऐन, २०६३ को कसुरमा जिल्ला अदालत काठमाडौँबाट एक लाख तिरेर धरौटीमा छुटेका व्यक्ति भएको ब्यूरोले जनाएको छ । पक्राउ परेका मिश्रलाई काठमाडौँ जिल्ला अदालतबाट सात दिनको म्याद थप गरी अनुसन्धान भइरहेको प्रवक्ता अर्यालले जानकारी दिनुभयो ।"
"कस्तो रोग रहेछ, गुडेर जाँदा सर्ने हिँडेर जाँदा नसर्ने ?","धादिङ : कोरोना महामारी नियन्त्रणका लागि लडाएको लकडाउन खुकुलो बनाएसँगै सार्वजनिक सवारी साधनले यात्रुलाई चर्को भाडा लिएर ओसार्न थालेका छन्। जिल्ला भित्र सवारी साधन चल्न पाउने सरकारको निर्णयले चर्को भाडा तिर्नुपर्ने बाध्यतामा यात्रु छन्। जो गन्तव्यमा पुग्न पाउँदैनन्। तर भाडामा भने ठगिनेक्रम बढ्दै गएको छ। सामाजिक दूरी कायम राखेर चलाउनुपर्ने र त्यसका लागि ५० प्रतिशत बढी भाडा लिन पाइने सरकारको निर्णयमा भनिए पनि सामाजिक दूरी त परको कुरा महामारीकै बहानामा छोटो दूरीमा यात्रा गर्ने यात्रु ठगिन थालेका छन्। लकडाउन खुलेको घोषणा गरिए पनि एक जिल्लाबाट अर्को जिल्लामा जानको लागि कडाइ गरिएको छ। जिल्लाका सीमा नाकासम्म चलेको सवारी साधनले यात्रुसँग ३ सय प्रतिशतसम्म बढी भाडा लिइरहेका छन्। महामारीको जोखिम एकातिर छ। त्यसमा पनि तेब्बर भाडा तिर्नुपर्ने बाध्यतामा यात्रु छन्। धादिङवेशीदेखि काठमाडौसम्म चल्ने सवारी साधन अहिले धुनीवेशी नगरपालिकाको खत्रीपौवासम्म मात्रै पुग्छन्। सवारी साधन यात्रुलाई त्यही ओरालेर फर्किन्छन्। त्यसपछि करिब १ घण्टा पैदल यात्रा गरेर यात्रु नागढुङगा नाका पार गर्छन्। खत्री पौवासम्म पुगेको गाडी भाडा साविकको अवस्थामा १ सय ५० हो। सरकारले २२५ सम्म लिन पाउने भनेपनि गाडीले ५ सय देखि ७ सयसम्म लिने गरेको गुनासो यात्रुले गरेका छन्। सरकारको लाचारीपन र अदूरदर्शी निर्णयले गर्दा महामारीको चपेटामा यात्रुले असाध्यै दुःख पाइरहेका छन्। नागढुङगाबाट गुडेर जान नपाइने, हिँडेर जान पाइने रहेछ। यो कस्तो रोग रहेछ, खत्रीपौवाबाट हिँडेर काठमाडौं पुगेका धादिङेशीका रामकुमार गुरुङले भने, त्यही बहानामा सवारीसधानले पनि ३ गुणा बढी भाडा लिने ? गुडेर जाँदा सर्ने हिँडेर जाँदा नसर्ने ? सवारी साधन काठमाडौँ छिर्न नपाउने भए किन र के लागि लकडाउन खोलेको भन्दै आक्रोशित हुँदै गुरुङले थपे, नियम बनाउनेले यस्तो हचुवामा निर्णय गर्दा समस्या जनतालाई भएको छ। यस्तो अनावश्यक सास्ती यात्रुहरुले कहिलेसम्म पाउने ? धादिङबाट ग्रामीण यातायात प्रालि, धादिङ मण्डली यातायात प्रालि, माइक्रोबस ब्यवसायी प्रालि, ग्रामीण यातायात सहकारी संस्थालगायतका बस समितिले धादिङ काठमाडौं रुटमा चलाउँदै आएका छन्। ग्रामीण यातायात सहकारी सस्थाका व्यवस्थापक बद्री अधिकारीले भने संस्थागत हिसाबले सवारी साधन नचलाइएकाले नियन्त्रण गर्न नसकिएको बताए। हामीले संस्थागत निर्णय गरेर काउन्टरबाटै टिकट काटेर सवारी साधन छुटाएका छैनौँ, उनले भने, व्यक्तिगत रुपमा चलाइएका सवारी साधनले यात्रुसँग बढी भाडा लिएको गुनासो भने सुनेका छौँ। सवारी धनीले मनलाग्दी गरिरहदाँ प्रहरीले भने कुनै रोक लगाएको छैन। नागढुङगाबाट भित्र छिर्नको लागि पास चेकजाँच गर्नेबाहेक भाडा र सुरक्षित मापदण्डको विषयमा कुनैपनि चेकजाँच नगरिएको यात्रुको गुनासो छ।"
"कोरोना कहरमा इद : अंकमाल होइन, टाढैबाट अदाब","राजविराज : सप्तरीको शम्भुनाथ नगरपालिका२ की महक र मौसमी प्रविण बिहान सबेरै उठे। अरु दिनभन्दा बढी उत्साहित ८ वर्षीया महक र ५ वर्षीया मौसमी दुबैले नुहाएर नयाँ कपडा लगाए। कपाल कोरी चिटिक्क परे। नवाज पढेपछि एक अर्कालाई टाढैबाट अदाब गरे। इस्लाम धर्मावलम्बीहरुको शनिबार परेको बकर इद (इदुल जोहा) पर्वमा अरुले झै उनीहरुले पनि आफ्नै घरमा नवाज पढे। कोरोना भाइरसले विश्वभर कहर मच्चाइरहेका कारण अरुले झै उनीहरुले पनि एकापसमा अङ्गालो मारेनन, हात मिलाएनन, एक अर्कालाई झुकेर आदर र सम्मान गर्दै अदाब गरे। ठूला मानिसले जेजस्तो गरेको देख्छन्, बालबालिकाहरुले त्यस्तै त गर्ने हुन् प्रविणका बुवा अनवर अली भन्छन्, ठूला मानिसहरुले पहिले इदको शुभकामना आदानप्रदान गर्दा अंकमाल गर्थे, हात मिलाउँथे, बालबालिकाले त्यसै गर्थे, अहिले ठूला मानिसहरुले अंकमाल गर्न र हात मिलाउन छाडेर अदाब गर्न लागेपछि बालबालिका पनि त्यसै गर्छन्। कोरोना भाइरसका कारण विश्वभर नयाँ चलन नै सुरु भएको छ। टाढैबाट नमस्ते वा अदाब गर्ने। अहिलेसम्म २१५ देशमा फैलिइसकेको कोरोना भाइरसका कारण हात मिलाउँदा र अंकमाल गर्दा सजिलै संक्रमण बढ्ने खतरा हुन्छ। त्यसैले मानिसहरुले नमस्ते वा अदाब गरेर एकअर्कालाई अभिवादन गरिरहेका छन्। कोरोनाको कहरले अकंमाल गर्दै शुभकामना आदान प्रदान गर्ने र हात मिलाउने प्रचलन हटेको राजविराज २ का समिम अहमदले बताए। मान्यजनलाई आदर सम्मान गर्न झुकेर गरिने नमस्कार र अदाब नै राम्रो चलन भएको उनी बताउँछन्। कोरोना महामारीका कारण मस्जिद, मदर्सा, धार्मिकस्थलमा ठूलो सङ्ख्यामा भेला भएर तथा इष्ट मित्रलाई घरमा बोलाएर बकर इद पर्व मनाउन नपाएपछि घरपरिवारका सदस्य मिलेर मनाएको सप्तकोशी नगरपालिका२ का वडा सदस्य जाहिर हुसेनले बताए। तिहारमा साथीहरुको दिदीसँग भाइटीका लगाउने हुसेन इस्लाम धर्मावलम्बीको ठूलो पर्वमा पाहुनालाई बोलाउन नपाएकोमा खिन्न देखिन्थे। पहिलो ठूलो पर्व इद राम्रोसँग मनाउन नपाएका हुसेनले देशमा लकडाउन खुलेपछि दोस्रो महान् पर्व बकर इदमा साथीभाइ, छिमेकीलाई बोलाएर मनाउने आशा गरेका थिए। पछिल्लो दुई साता यता सप्तरीमा संक्रमितको सङ्ख्यामा वृद्धि भएपछि र समुदायमा कोरोना फैलिए पछि सप्तरीको राजविराजमा लागेको निषेधाज्ञा र विभिन्न स्थानीय तहमा लागेको लकडाउनका कारण सप्तरीका इस्लाम धर्मावलम्बीले घरमै बकर इद पर्व मनाउनु परेको उनले बताए। कोरोना भाइरसको संक्रमण फैलिन सक्ने भएकाले मुस्लिम आयोग, स्थानीय तह र स्थानीय प्रशासनले विज्ञप्ति र सूचना जारी गरी घरमै बसेर सुरक्षित रुपमा बकर इद मनाउन आह्वान गरेकाले बजार सुनसान रहेको प्रवेज अन्सारीले बताए। कोरोना भाइरस संक्रमणको जोखिमका कारण राजविराज, शम्भुनाथ, कञ्चनरुप नगरपालिका राजगढ, अग्नीसाइर कृष्णसवरण, विष्णुपुर गाउँपालिकामा स्थानीय तहले लकडाउन कडा पारेको छ। स्थानीय प्रशासनले पनि बकर इद, रक्षा बन्धनमा भेला, जमघट हुन रोक लगाएको छ। धेरै जनाले घरमै बकर इद पर्व मनाउँदा राजविराज नगरपालिका ४ स्थित जामे मस्जिद र ग्रामीण क्षेत्रका मस्जिदमा फाटफुट पुरुषले नमाज पढे। तीन हजारसम्म अटाउन सक्ने जामे मस्जिदमा सामाजिक दूरी कायम गरी ६०६० जनाका दरले दुई सिफ्टमा इमामसँग नमाज पढिएको राजविराज ४ का शेरु खानले बताए। जिल्ला भरीकै इस्लाम धर्मावलम्बी आउने जामे मस्जिदमा राजविराज ४ का सिमित वडावासीले नमाज पढेको र धेरैले घरमै नमाज पढेको सरफराज अन्सारीले बताए। नमाज पढेपछि एक आपसमा अंकमाल गर्दै हात मिलाएर शुभकामना आदान प्रदान गर्ने चलन भने हटेको अन्सारीले बताए। कोरोना भाइरस संक्रमणको जोखिमका कारण साथीभाइ, इष्टमित्र, अतिथिलाई बोलाउन नपाए पनि कुर्बानी (बलीदान) को मासु तीन भागमा बाँडेर खाएको उनीहरुले बताए। राजविराजका व्यापारी फैयाज अन्सारीका अनुसार नमाज पढेर आएपछि हुने खानेले खसीको बली दिए। बली दिइएको खसीको मासुलाई तीन भाग लगाई एक भाग जुनसुकै धर्मका भएपनि गरिब एवं विपन्न परिवारलाई, अर्को एक भाग जसको घरमा बली दिइएन त्यस्ता छिमेकी, इष्टमित्रलाई र तेस्रो भाग परिवार बसेर खाएको अन्सारीले बताए। सलामी वापत बालबालिकाले पनि ठूला मानिसबाट आर्शिवाद स्वरुप दक्षिणा पाउने गरेको राजविराज९ का हिरा खानले बताए। इदुल फित्र अर्थात् रमजान पर्वको ७० औं दिनमा बकर इद मनाउने धार्मिक विधि अनुसार मुस्लिम धर्मावलम्बीले बिहानै स्नान गरी नजिकैको मस्जिद वा इदगाहमा गई सामूहिक नमाज पढने चलन छ। अरु दिन घरमै स्वयम् बसेर नमाज पढे पनि इद, बकर इद र शुक्रबारको नमाज भने धार्मिक गुरु (मौलाना), जानकार इमामसँग पढनु पर्ने हुन्छ। धार्मिक मान्यताका आधारमा हिजरी संवत अनुसार १४३९ वर्ष पहिले निसन्तान इब्राहिम अलि सलामले सन्तान प्राप्तिका लागि अल्लाहसँग मन्नत (प्रार्थना गर्दै आर्शिवाद) मागेका थिए। अल्लाहका नवी (दूत) इब्राहिमले ९० वर्षको उमेरमा पत्नी हाजराबाट प्राप्त गरेको छोरा इस्माइल अलेह सलामलाई कुर्बानी (बलिदान) गर्न तयार भएको सम्झनामा यो पर्व मनाउन थालिएको इस्लामी संघ नेपालको सप्तरी अध्यक्ष कलिम खानले जानकारी दिए। अल्लाहको आदेशमा इब्राहिमले आफ्ना छोरालाई बलिदान गर्न खोज्दा अल्लाह प्रशन्न भएर इस्माइलको कुर्बानी नभएर स्वर्ग (जनन्त) मा पालिएका दुम्बा (भेडा)को कुर्बानी दिन लगाएको धार्मिक मान्यता छ। यसैकारण अहिलेसम्म कुर्बानी गर्ने प्रचलनलाई कायम राखेको इस्लाम धर्मावलम्बीको भनाइ छ। अल्लाहले सन्तानको सुख दियो भने कुर्बानी गर्ने इब्राहिमको प्रतिबद्धता थियो। सोहीअनुरुप अल्लाहले निजको परीक्षास्वरुप सपनामा सबैभन्दा प्रियलाई कुर्बानी गर्नुपर्छ भनेका थिए। इब्राहिमले सबैभन्दा प्यारा छोरालाई नै कुर्बानी गरी अल्लाहलाई राजी गर्न चाहे पछि उनको परीक्षण सफल सावित भएको भन्दै अल्लाहले कुर्बानी गर्ने स्थानमा मानिसको होइन त्यही जन्नत (स्वर्ग)मा पालिएर आएका दुम्बाको कुर्बान (बलि) गर्न भनेको धार्मिक विश्वास छ।"
आज मुस्लिम धर्मावलम्बीले बकर इद (इदुल जोहा) मनाउँदै,"काठमाडौं : मुस्लिम धर्मावलम्बीको दोस्रो महान् पर्व बकर इद (इदुल जोहा) आज देशभरका मस्जिदमा हर्षोल्लासपूर्वक मनाइँदैछ। इदुल फित्रअर्थात् रमजान पर्वको ७० औँ दिनमा बकर इद मनाउने धार्मिक विधि रहिआएको छ। यस दिन मुस्लिम धर्मावलम्बी बिहानै स्नान गरी नजिकैको मस्जिद वा इदगाहमा गई सामूहिक नमाज पढ्छन्। नमाज पढिसकेपछि एक आपसमा अङ्कमाल गर्दै शुभकामना आदान प्रदान गरिन्छ। यस अवसरमा दरबारमार्गस्थित नेपाली जामे मस्जिद, काश्मीरी मस्जिदलगायत देशभरका मस्जिद र इदगाहमा मुस्लिम धर्मावलम्बीको भीड लाग्छ। यस वर्ष कोरोना भाइरसको सङ्क्रमण फैलन सक्ने भएकाले मुस्लिम आयोगले शुक्रबार विज्ञप्ति जारी गरी घरमै बसेर सुरक्षितरुपमा बकर इद मनाउन आह्वान गरेको छ। हिजरी संवत्अनुसार १४३९ वर्ष पहिले अल्लाहको आदेशमा इब्राहिमले आफ्ना छोरा इस्माएल अलेह सलामलाई बलिदान गर्न तयार भएको सम्झनामा यो पर्व मनाउन थालिएको राष्ट्रिय मुस्लिम आयोगका पूर्वअध्यक्ष निर्दोष अलीले जानकारी दिए। 'अल्लाहको आदेश इब्राहिमलाई तेरो नजिकको प्यारो चीज कुर्वान (बलिदान) दे भन्ने थियो, जसअनुसार इस्माएल अलेह सलामलाई बलिदान दिन तयार हुँदा अल्लाह आफैँ आएर परीक्षामा उत्तीर्ण भइस्, यो भेडालाई बलिदान गर भनी आदेश दिनुभयो, यही घटनाका आधारमा यो पर्व मनाउन शुरु भएको हो', पर्वको ऐतिहासिक पृष्ठभूमि बताउँदै उनले भने। मुस्लिम धर्म गुरु (मौलाना) रहमत अली ऐतिहासिक बकर इद पर्वको आधार बनेका इब्राहिमको वंशमा सन् ५७१ मा मक्कामा मोहम्मद सलल्ला जन्मिइ निरन्तरता दिएको बताउँछन्। जसले यो पर्व एवं धर्मलाई पुस्तान्तर गर्न महत्वपूवर्ण योगदान गर्दै हदिस नामक धर्मग्रन्थको रचना गरेका थिए। 'जुन ग्रन्थलाई अहिले मुस्लिम धार्मिक विद्यालय मदरसामा समेत अध्ययन अध्यापन गराइन्छ, मक्कामा जन्मिनुभएका सलल्ला ५३ वर्षको उमेरपछि मदिनामा सर्नुभएको थियो, यही सम्झनामा अहिले पनि साउदी अरबमा पर्ने यी दुवै तीर्थस्थलमा ठूलो मेला लाग्ने गरेको छ', उनले भने। यस पर्वका अवसरमा मक्का मदिना जानु शुभ मानिने भए पनि यस वर्ष कोरोनाका कारण अन्तर्राष्ट्रिय उडानसमेत बन्द रहेको छ। जसका कारण हजयात्री मक्का मदिना जान पाएका छैनन्। मक्का मदिना जान नपाएका हजयात्रीले समेत घर घरमै बकर इद मनाउने छन्। मस्जिद, इदगाहलगायत धार्मिकस्थलमा पनि भौतिक दूरी कायम गरेर बकर इद मनाउने गरिन्छ। यस पर्वमा अल्लाहलाई खुशी पार्न मुसलमानले धर्मले जायज मानेका जनावरलाई कुर्बानी (बलि) दिने गर्दछन्। धार्मिक मान्यताअनुसार अल्लाहका नवी (दूत) इब्राहिम अलि सलामले ९० वर्षको उमेरमा पत्नी हाजराबाट प्राप्त गरेको सन्तान छोरा इस्माइललाई कुर्बानी गर्नुपर्ने आदेश प्राप्त भयो। जसलाई पालना गर्दा अल्लाह प्रशन्न भएर इस्माइलको कुर्बानी नभएर स्वर्ग(जनन्त) मा पालिएका दुम्बाको कुर्बानी भएको धार्मिक मान्यता छ। यसैकारण अहिलेसम्म कुर्बानी गर्ने प्रचलनलाई कायम राखेको मुस्लिम धर्मावलम्बीको भनाइ छ। निसन्तान इब्राहिमले सन्तान प्राप्तिका लागि अल्लाहसँग मनन्त मागेका थिए। अल्लाहले मलाई सन्तानको सुख दियो भने म कुर्बानी गर्छु भन्ने इब्राहिमको प्रतिबद्धता थियो। सोहीअनुरुप अल्लाहले निजको परीक्षणस्वरुप सपनामा कुर्बानी गर्नुपर्छ भनेका थिए भन्ने मुस्लिम धर्मावलम्बीको मान्यता छ। उनले धेरै जनावर कुर्बानी गरे तर अल्लाह खुशी भएका थिएनन्। अन्तिममा आफ्ना सबैभन्दा प्यारा छोरालाई नै कुर्बानी गरी अल्लाहलाई राजी गर्न चाहेका थिए। यस घडीमा उहाँको परीक्षण सफल सावित भएपछि कुर्बानी गर्ने स्थानमा मानिसको होइन त्यही जनन्तमा पालिएर आएका दुम्बाको कुर्बान (बलि) भएको थियो। कुर्बानीको मासु तीन भागमा बाँडी वितरण गरिन्छ। एक भाग गरिब एवं विपन्न परिवारलाई, अर्को एक भाग आफ्ना आफ्ना इष्टमित्रलाई र तेस्रो भाग आफैँले खानुपर्ने मुस्लिम धार्मिक मान्यता छ।"
"वीरगन्जमा थप एकको संक्रमितको मृत्यु, साउनमा १० जनाको मृत्यु","वीरगन्ज : वीरगन्जमा कोरोना भाइरस (कोभिड१९) संक्रमणबाट शनिबार थप एक जनाको मृत्यु भएको छ। वीरगन्जस्थित नारायणी बयोधा अस्पतालमा उपचारका क्रममा वीरगन्ज १६ नगवाकी ५० वर्षीया महिलाको कोरोनाकै कारण मृत्यु भएको हो । निमोनियाको समस्या भएपछि साउन १५ गते बयोधा अस्पतालको आइसीयूमा भर्ना भएकी ती महिलाको उपचारका क्रममा शुक्रबार बिहान १० बजे मृत्यु भएको थियो । शुक्रबार बिहानै उनको मृत्यु भएको भएपनि उनमा कारोना संक्रमण भने शुक्रबार रातिमात्र पुष्टि भएको नारायणी अस्पतालका मेडिकल सुपरिटेन्डेन्ट डाक्टर मदन उपाध्यायले जानकारी दिए। मृत्यु हुनु अघि नै उपचारका क्रममा शुक्रबार ती महिलाको स्वाब संकलन गरेर नारायणी अस्पतालको प्रयोगशालामा पठाइएको थियो। शुक्रबार राति प्रयोगशालाबाट प्राप्त ६४ जनाको रिपोर्ट पोजिटिभ आएको थियो। त्यसमा ती महिलाको पनि नाम थियो, उपाध्यायले भने । योसँगै कारोनाका कारण वीरगन्जमा मृत्यु हुनेको संख्या १४ पुगेको छ। वीरगन्जमै गत बिहीबार (साउन १५ गते) ३ जनाको र बुधबार (साउन १४ गते) २ जनाको मृत्यु भएको थियो। वीरगन्जमा कोरोनाका कारण साउनमा मात्रै १० जनाको मृत्यु भइसकेको छ। पर्साका सहायक प्रमुख जिल्ला अधिकारी ललित बस्नेतका अनुसार वीरगन्जमा कोरोनाका कारण अहिलेसम्म मृत्यु भएका १४ संक्रमित मध्ये पर्साका १०, बाराका २ र रौतहटका १ जना हुन्। वीरगन्जमा जेठ ३१ गते वेवारिसे भेटिएका एक संक्रमितको शव भने अहिलेसम्म पनि पहिचान खुल्न सकेको छैन्।"
प्रमुख प्रशासकीय अधिकृत १४ लाखसहित पक्राउ परेपछि,"दाङ : दाङको तुलसीपुर उपनगरपालिकाका प्रमुख प्रशासकीय अधिकृत कृष्णकान्त उपाध्यायलाई १४ लाख ४८ हजार ७ सय ९६ रुपैयाँसहित अख्तियार दुरुपयोग अनुसन्धान आयोगले नियन्त्रणमा लिएको छ। स्रोत नखुलेको अवैध रकम लिएर दाङबाट काठमाडौँ डिहेको सूचना आधारमा आयोगको टोलीले उपाध्ययलाई शुक्रबार साँझ नागढुंगा नाकाबाट नियन्त्रणमा लिएको जनाएको छ। अख्तियार दुरुपयोग अनुसन्धान आयोगको टोलीले उपाध्याय चढेको सरकारी गाडी बा २ झ ४०९९ नम्बरलाई चेकजाँच गर्दा निजको साथबाट स्रोत नखुलेको नगद १ लाख २४ हजार ७५० र फिक्स डिपोजिट तथा बैंक डिपोजिट १३ लाख २४ हजार ४६ रुपैयाँको रसिद बरामद गरिएको आयोगमा प्रवक्ता तारानाथ अधिकारीले जानकारी दिए। उनलाई अहिले अनुसन्धानका लागि अख्तिायारको हिरासतमा राखिएको छ। उपमहानगरका प्रमुख प्रशासकीय अधिकृत स्रोत नखुलेको रकमसहित आयोगको नियन्त्रणमा परे पछि उपमहानगरका कर्मचारी र जनप्रतिनिधिमा हंगामा भएको छ। स्रोतका अनुसार केही कर्मचारी र जनप्रतिनिधिको नाम समेत त्यो काण्डमा जोडिएको छ। नगरमा भएका पूर्वाधार निर्माणका काम र क्रसर, ढुङगागिटी लगायतको क्षेत्रबाट ठेकेदारबाट रकम असुेलेको हल्ला नगर भित्र चल्न थालेको छ। केही दिन अघि मात्रै महानगरपालिकाको १८ नम्बर वडामा ठेकेदारबाट कमिसन असुलेको विषय सार्वजनिक भएको थियो। कर्मचारीलाई गलत व्यवहार गर्दा प्रमुख प्रशासकीय अधिकृत अख्तियारको फन्दामा परेको कर्मचारी बताउँछन्। केहि दिन अघि मात्रै नगरमा रहेका करार कर्मचारीको नियुक्ती नविकरण विवाद र स्थानीय कर्मचारीको बढुवा विवादमा प्रमुख प्रशासकीय अधिृकत मुछिएका थिए। लामो समयदेखि करारमा कार्यरत कर्मचारीमा उपाध्यायको ज्यादती बढिरहेको एक कर्मचारीले बताए। उनले दशकदेखि नगरमा करारमा काम गर्दे आएका कर्मचारीको करार सम्झौता नवीकरण नगर्ने भएपछि केही कर्मचारी कार्यालय आउनै छोडेका थिए। कार्यविधि बनाएर स्थानीय कर्मचारीको बढुवाको तयारी भए पनि उपाध्यायले गलत नियतले प्रक्रिया नै रोकिदिएको कर्मचारीको गुनासो छ। दोशी उम्कनु हुँदैन : नगरप्रमुख तुलसीपुर उपमहानगरपालिकाका प्रमुख प्रशासकीय अधिकृत कृष्णकान्त उपाध्यायलाई स्रोत नखुलेको अस्वभाविक रकमसहित अख्तियारको टोलीले पक्राउ गरेको घटनाप्रति तुलसीपुर उपमहानगरपालिकाका नगर प्रमुख घनश्याम पाण्डेले गम्भीर ध्यानाकर्षण भएको बताएका छन्। निर्वाचित भएर आएदेखि नै भ्रष्टाचारमा शून्य सहनशीलताको नीति अनुसार काम गरिरहेकोमा अचानक प्रमुख प्रशासकीय अधिकृत जस्तो व्यक्तिबाट स्रोतबिहीन मोटो रकम जफत हुनु दुखदायी कुरा भएको नगर प्रमुख पाण्डेले राजी गरेको विज्ञप्तिमा उल्लेख छ। राज्य या सर्वसाधारण जनताबाट कसैले पनि कुनै बहानामा अनियमितता गरेर रकम लिनु हुँदैन भन्ने हाम्रो दृष्टिकोण र प्रतिवद्धता हो। उपमहानगरपालिमा हामी आएको यो ३ वर्षको बीचमा हामीले कुुनै पनि भ्रष्टाचारजन्य घटनाको सामना गर्नुपरेको थिएन, विज्ञप्तिम भनिएको छ। उनले घटनाले दुःखी र चकित तुल्याएको बताएका छन्। नगर प्रमुख पाण्डेले यसप्रकारका अन्य घटनामा कोही कर्मचारी, सेवाग्राही, व्यवसायी वा जनप्रतिनिधि जो कोहीको पनि संलग्नता देखिए आवश्यक छानबिन र कारबाहीका लागि अनुरोध गर्दे आवश्यक परेमा सहयोग गर्ने प्रतिवद्धता समेत व्यक्त गरेका छन्। उनले नगरबासी सबैलाई दुःखी बनाउने यसखालको घटनाका बारेमा कुनै पनि आग्रह र पूर्वाग्रह नराखी अनुसन्धान हुने बताए।"
वीरगन्जको अवस्था भयावह,"वीरगन्ज : वीरगन्जमा कोरोना संक्रमणका कारण पछिल्ला दुई दिनमा पाँच जनाको मृत्यु भएको छ । बिहीबार वीरगन्ज महानगरपालिका १६ का ३५ वर्षीय युवक, वीरगन्जको जगदम्बा इन्टरप्राइजेजका सीईओ ५६ वर्षीय पुरुष र वीरगन्ज २ का ७० वर्षीय वृद्धको मृत्यु भएको हो । बुधबार पनि वीरगन्जमा दुई संक्रमितको उपचारका क्रममा मृत्यु भएको थियो । साउनमा मात्रै वीरगन्जमा ९ जना संक्रमितको मृत्यु भइसकेको छ । बिहीबार पर्साका ४१ जनामा संक्रमण भेटिएकोमा ३७ जना वीरगन्जकै हुन्। बुधबार पनि ८४ जनामा संक्रमण भेटिएको थियो । कोभिड अस्पतालमा अहिले भर्ना रहेका ६२ मध्ये चार संक्रमितको अवस्था गम्भीर रहेकाले आईसीयूमा उपचारमा भइरहेको छ । असार अन्तिममा संक्रमित निको हँुदै घर फर्किन थालेपछि कोभिड अस्पतालमा दुई जना मात्रै संक्रमित बाँकी थिए । तर साउन सुरु भए लगत्तै पर्सामा संक्रमित थपिँदै गएका हुन् । दिनहुँ संक्रमित थपिँदै गएपछि समुदायमै संक्रमण फैलिएको भन्दै वीरगन्जमा साउन १० देखि अनिश्चितकालीन निषेधाज्ञा लगाइएको छ । मास टेस्टिङमा संकलन गरिएका स्वाबमा २० प्रतिशतभन्दा बढीको पोजेटिभ रिपोर्ट आइरहेको नारायणी अस्पतालका प्रमुख मेडिकल सुपरिडेन्टेण्ड (मेसु ) डा मदन उपाध्याय बताउँछन् । कोभिड अस्पतालमा संक्रमित राख्ने ठाउँ नहुँदा एक सय २६ जना संक्रमितलाई घरमै राखिएको छ। ५० बेड मात्रको कोभिड अस्पतालमा बेड खाली नहँुदा पछिल्लो पटक संक्रमण फेला परिरहेकालाई घरमै होम आइसोलेसनमा राख्नुपर्ने बाध्यता रहेको अस्पतालका कोर्डिनेटर डा उदयनारायण सिंह बताउँछन् । २५ स्वास्थ्यकर्मी पक्राउ कोरोना नियन्त्रण तथा रोकथामको काममा जान नमान्ने वीरगन्ज महानगरपालिकाका २५ स्वास्थ्यकर्मीलाई प्रहरीले पक्राउ गरेको छ । जिल्ला प्रशासन कार्यालयको निर्देशनमा वीरगन्ज महानगरपालिकाका २५ स्वास्थ्यकर्मीलाई बिहीबार साँझ प्रहरीले नियन्त्रणमा लिएको हो। विभिन्न बहाना गरेर काममा नगएपछि नियन्त्रणमा लिएको पर्साकी प्रहरी उपरीक्षक गंगा पन्तले बताइन् । वीरगन्जको आइसोलेसन र स्वाब संकलनका लागि स्वास्थ्यकर्मीको अभाव भएपछि नारायणी अस्पतालले ६० जना स्वास्थ्यकर्मी जिल्ला विपद् व्यवस्थापन केन्द्रसँग माग गरेको थियो । महानगरपालिकाले साउन ११ गते ३० जना स्वास्थ्यकर्मीको सूची अस्पतालमा पठाएको थियो । सूचीमा ४ जना स्वास्थ्य निरीक्षक, ११ जना सिनियर अहेब, ५ अहेब र ४ अनमीको नाम थियो । तर, साउन १५ गतेसम्म स्वास्थ्यकर्मी नआएपछि नियन्त्रणमा लिएको पर्साका सहायक प्रमुख जिल्ला अधिकारी ललित बस्नेतले बताए । वीरगन्जका मेयर पनि संक्रमित वीरगन्ज महानगरपालिका नगर प्रमुख (मेयर) विजयकुमार सरावगीमा पनि कोभिड १९ संक्रमण पुष्टि भएको छ । काठमाडौंको मेडिसिटी अस्पतालमा पीसीआर परीक्षणका लागि गत बुधबार स्वाब दिएका सरावगीमा बिहीबार संक्रमण पुष्टि भएको हो । संक्रमण पुुष्टि भएका मेयर सरावगी हाल काठमाडौं टंगालस्थित आफ्नै घरको आइसोलेसनमा छन् । सरावगीका प्रेस सल्लाहकार गोविन्द देवकोटाका अनुसार मेयर सरावगीको स्वास्थ्य अवस्था अहिले सामान्य छ । मेडासिटी अस्पतालले पठाएका एक हेल्थ असिस्टेन्टले मेयर सरावगीको घरमै उपचार गरिरहेका छन् । स्वास्थ्यमा समस्या भएपछि सरावगी गत सोमबार वीरगन्जबाट निजी सवारीमा काठमाडौं गएका थिए । त्यही दिन उनले मेडिसिटी अस्पतालमा पुगी उपचार गराएका थिए । बिहीबार संक्रमण पुष्टि भएपछि साँझ उनले फेसबुक पेजमा आफूलाई कोरोना संक्रमण भएको खुलाएर पोस्ट गरेका थिए ।"
रञ्जन प्रकरण : पुनरावलोकनमा ढिलाई नगरौं,"काठमाडौं : सर्वोच्च अदालत र उच्च अदालतका पूर्वन्यायाधीश संलग्न एक भेलाले न्यायपालिकामा विकसित पछिल्लो घटनाक्रमप्रति गम्भीर चिन्ता व्यक्त गरेको छ। सर्वोच्च अदालतका पूर्वप्रधानन्यायाधीश केदारनाथ उपाध्यायसहित संलग्न उक्त भेलाले सर्वोच्च अदालतमा उत्पन्न विवादको वैधानिक समाधान खोज्न ध्यानाकर्षण गरेको छ। पत्नी हत्या अभियोगमा जन्मकैदको सजाय भोगिरहेका रञ्जनप्रसाद कोइरालाको कैद घटाउनेलगायत कतिपय आदेश विवादास्पद बनेका बेला न्यायपालिकाको जनआस्था जगेर्नामा समीक्षात्मक छलफल गर्न बिहीबार दिउँसो पूर्वप्रधानन्यायाधीश र न्यायाधीश भेला भएका थिए। पूर्वन्यायाधीश फोरमले उक्त छलफल आयोजना गरेको हो। न्याय सम्पादनमा संलग्न न्यायाधीशमध्ये प्रधानन्यायाधीशको विशिष्ट स्थान र सम्मान रहने, न्यायिक नेतृत्वको कार्य क्षमता, संस्थाप्रतिको निष्ठा, इमान्दारिता र न्याय सम्पादनको पृष्ठभूमिको आधारमा सिंगो न्यायपालिकाको मूल्यांकन हुने निष्कर्ष भेलाको छ। तर अहिले न्यायपालिकाको समग्र नेतृत्व गर्ने प्रधान न्यायाधीश र सर्वोच्च अदालतको केही न्यायाधीशको कार्य क्षमता र निष्ठा उपर प्रश्न उठेकोले न्यायपालिकाको विश्वसनीयता जोगाउन वैधानिक प्रक्रियाद्वारा समस्याको सम्बोधन गर्न जिम्मेवार संवैधानिक निकायले आफ्नो संवैधानिक कर्तव्य निर्वाह गर्नका लागि ध्यानाकर्षण गराएका छौं, भेलाको निष्कर्षसहित शुक्रबार पूर्वन्यायाधीशहरूले विवादास्पद कोइरालाको मुद्दामा पुनरावलोकनको अनुमति प्रदान भइसकेको परिप्रेक्ष्यमा बिलम्ब नगरी शिघ्र सुनुवाइको मागसमेत गरेको छ। उच्च अदालतका पूर्व मुख्य न्यायाधीश एकराज आचार्यले न्यायपालिकाको जनआस्था र छवि अक्षुण्ण राख्ने ध्येयले भेला भएको बताए। सर्वसम्मत रूपमा निर्णय भएको हो। अदालत र न्यायाधीशको मान, सम्मान र मर्यादाको मूल्यांकनको आधार भनेको अदालतप्रतिको जनआस्था नै हो भन्ने निक्र्योल रह्यो, आचार्यले अन्नपूर्णसँग भने। न्यायिक जनआस्था अभिवृद्धिले मात्र न्यायपालिकाको विश्वसनीयता बढ्ने पूर्वन्यायाधीशको ठहर छ। तर न्यायको उच्च आसनमा बस्ने व्यक्तिका कारण न्यायका याचकले न्याय पाउन नसकेको अनुभूति गर्नु पर्यो भने त्यसबाट न्यायालयप्रतिको श्रद्धा र विश्वास मात्र घट्दैन, सम्पूर्ण न्यायकर्मीको शिर निहुरिन्छ, फोरमको निष्कर्ष छ। न्यायिक विवेकको प्रयोग न्यायिक आत्मसंयताका साथ न्यायको मर्म र भावना अनुरूप न्यायसम्मत तरिकाबाट हुनुपर्ने सार्वभौम न्यायिक सिद्घान्त रहेकातर्फ ध्यानाकर्षणसमेत गरिएको छ। न्याय परिषद्को संरचना नै भंग गरौं : केसी यसैबीच नेपाल बार एसोसिएसनका पूर्व अध्यक्ष एवं वरिष्ठ अधिवक्ता शेरबहादुर केसीले न्यायाधीश नियुक्ति, सरुवा, बर्खास्दगी र अन्य न्यायिक काम कारबाहीको जिम्मेवारीमा रहेको न्याय परिषद्को संरचना भंग गर्न माग गरेका छन्। केसीले मौजुदा परिषद् बेकम्मा भइसकेकाले सर्वोच्च अदालतका पूर्वन्यायाधीश संलग्न अधिकार सम्पन्न स्वतन्त्र संरचना बनाइनुपर्ने बताए। स्वतन्त्र न्यायपालिका भएन भने लोकतन्त्र नै गुमाउने छौं। न्यायपालिका लोकतन्त्रको रक्षक हो, सञ्चार केन्द्रले शुक्रबार आयोजना गरेको कार्यक्रममा केसीले भने, न्यायपालिकाको छवि जोगाउन विद्यमान संरचना भंग गरी स्वतन्त्र रिटायर्ड न्यायाधीश संलग्न निकाय गठन गरिनुपर्छ। पूर्वडीआईजी कोइराला थुनामुक्त : सर्वोच्चको फैसलाविरुद्ध पुनरावलोकनको तयारीमा सरकार सर्वोच्चमाथि नै प्रश्न : रञ्जनको मुद्दा फैसलाविरुद्ध पुनरावलोकन निवेदन उल्टिएका छन् सर्वोच्चका फैसला फौजदारी न्याय बचाउन सर्वोच्च गयौं : महान्यायाधिवक्ता खरेल उनले उक्त स्वतन्त्र निकायमा ४५ वर्ष कटेका र ६५ वर्ष ननाघेका व्यक्ति आउनुपर्ने प्रस्तावसमेत गरेका छन्। आवश्यक भए संसद्को प्रतिनिधि र नेपाल बारको अध्यक्षलाई यस्तो निकायमा राख्न सकिने विकल्प पनि केसीले दिए। कानुनविद् उद्धव चौलागाईंले रञ्जन कोइरालाको विषय पुनरावलोकनमा गइसकेकाले हस्तक्षेप हुने गरी टीकाटिप्पणी गर्न नमिल्ने जिकीर गरे। पूर्वडीआईजी कोइराला थुनामुक्त : सर्वोच्चको फैसलाविरुद्ध पुनरावलोकनको तयारीमा सरकार सर्वोच्चमाथि नै प्रश्न : रञ्जनको मुद्दा फैसलाविरुद्ध पुनरावलोकन निवेदन उल्टिएका छन् सर्वोच्चका फैसला फौजदारी न्याय बचाउन सर्वोच्च गयौं : महान्यायाधिवक्ता खरेल"
पर्सामा सांसदसहित थप ६४ जनामा संक्रमण पुष्टि,"वीरगन्ज : पर्सामा सांसदसहित थप ६४ जनामा कोरोना संक्रमण पुष्टि भएको छ। वीरगन्जस्थित नारायणी अस्पतालको प्रयोगशालामा शुक्रबार राति गरिएको पीसीआर परीक्षणमा पर्सा क्षेत्र नम्बर १ का सांसद प्रदीप यादव, उनका सवारी चालक र अंगरक्षकसहित ६४ जनामा संक्रमण पुष्टि भएको हो। संक्रमण पुष्टि भएपछि सांसद यादव, वीरगन्ज १३ राधेमाइ टोलस्थित आफनै घरको होमआइसोलेसनमा छन्। सामान्य खोकी लागेपछि शुक्रबार दिउँसो सांसद यादवले नारायणी अस्पतालमा पुगेर आफूसहित सवारी चालक र अंगरक्षक पुगेपछि स्वाब संकलन गरिएको थियो। प्रयोगशालाबाट शुक्रबार राति प्राप्त रिपोर्टमा आफूसहित सवारी चालक र अंगरक्षकको पनि पिसिआर रिपोर्ट पोजेटिभ आएको सांसद यादवले बताए। आफ्नै घरको होम आइसोलसनमा बसेका सांसद यादवले शनिबार बिहान अन्नपूर्णपोष्टकर्मीसँग भने ,ज्वरो छैन, सामान्य खोकी भने छ , शनिबार बिहानदेखि पखाला पनि लागेको छ।' संक्रमित सवारी चालक र अंगरक्षकलाइ पनि आफ्नै घरको आइसोलेसनमा राखेको उनले जानकारी दिए। यसअघि बिहीबार राति वीरगन्ज महानगरपालिका नगरप्रमुख विजय सरावगीमा पनि संक्रमण पुष्टि भइसकेको छ। उनी काठमाण्डौस्थित आफ्नै घरका होम आइसोलेसनमा छन्। शुक्रबार राति संक्रमण पुष्टि भएका ६४ जनामध्ये ६१ जना पुरूष र ३ जना महिला रहेको नारायणी अस्पतालका प्रमुख मेडिकल सुपरिडेन्टेन्ट (मेसु) मदन उपाध्यायले जानकारी दिए। संक्रमित हुनेहरुमा १५ वर्षका बालकदेखि ६८ वर्षकी वृद्धा रहेका छन्। मेसु उपाध्यायका अनुसार शुक्रबार राति संक्रमण पुष्टि हुनेमा नारायणी अस्पतालका २ जना स्वास्थ्यकर्मी पनि छन्। यस्तै मास ट्रेसिङमा पिसिआर जाँच गराएका ४५ जना, स्वेच्छाले पैसा तिरेर पिसिआर जाँच गराएका १० जना , कन्ट्याक्ट ट्रेसिङमा परेका ४ जना पनि शुक्रबार राति संक्रमण पुष्टि भएको हो। साउन ११ देखि १६ गते सम्मको स्वाब संकलन गरी नारायणी अस्पतालको प्रयोगशालमा परीक्षण गर्दा शुक्रबार राति ६४ जना संक्रमण पुष्टि भएको नारायणी अस्पतालका चिकित्सक डाक्टर निरज सिंहले जानकारी दिए। योसँगै पर्सा जिल्लामा संक्रमीतको संख्या ४ सय ६२ पुगेको जिल्ला स्वास्थ्य कार्यालय पर्साका स्वासथ्य निरिक्षक जयमोद ठाकुरले जानकारी दिए।"
"धारिलो हतियार प्रयोग श्रीमतीको हत्या, श्रीमान गम्भीर घाइते",महेन्द्रनगर : कञ्चनपुरको बेलौरी नगरपालिका७ भगतपुरमा गएराति अज्ञात समूहले धारिलो हतियार प्रयोग गरी श्रीमतीको हत्या गरेका छन् । श्रीमान गम्भीर घाइते भएका छन् । ५५ वर्षीय बेलु खातीको हत्या गरिएको र उनका श्रीमान ६२ बर्षीय घनश्याम खाती गम्भीर घाइते भएको जिल्ला प्रहरी कार्यालय कञ्चनपुरका प्रवक्ता प्रहरी नायब उपरीक्षक अमरबहादुर थापाले जानकारी दिए । गम्भीर घाइते घनश्यामको उपचारका लागि धनगढी पठाएकोमा उपचार हुन नसकी अन्यत्र पठाउने तयारी भइरहेको प्रहरीले जनाएको छ । प्रहरीका अनुसार घटना खाती परिवारको घरमै मध्यरातमा घटेको हुनसक्ने अनुमान छ। उनले घटनाको अनुसन्धान भइरहेको बताउँदै सुक्ष्म अनुसन्धानका लागि तालिम प्राप्त कुकुरको समेत प्रयोग गरिएको जानकारी दिए। घटनाको सोधपुछका लागि मृतककै छोरा राजेश खाती र स्थानीय दिनेश रानालाई नियन्त्रणमा लिएको प्रहरी नायब उपरीक्षक थापाले बताए।
कोरोना कहर : धेरैले सोच्ने केही प्रश्न,"काठमाडौंका नाका सिल वा कडाइ गर्नु उपयुक्त हुन्छ ? लकडाउनमा नाका सिल तथा कडाइ गरेर हेरिएको हो नि ! होइन र ? उपत्यका छिर्ने चारवटै नाका बन्द वा आउजाउमा कडाइ गरेर समस्या हल हुँदैन। आवतजावत तथा बसोबास गर्ने स्वतन्त्रता नागरिकले पाउनुपर्छ। त्यसैले आवतजावतलाई कसरी व्यवस्थित गर्न सकिन्छ भन्ने सोच्नुपर्छ । आवतजावतलाई कसरी व्यवस्थित पार्ने ? नाकामा आएका व्यक्तिलाई क्वारेन्टाइनमा राख्नुपर्छ। पीसीआर परीक्षण गर्न स्वाब नमुना लिनुपर्छ। रिपोर्ट नआउँदासम्म होल्डिङ सेन्टरमा राख्नुपर्छ। रिपोर्टमा पोजिटिभ आएको छ भने अस्पताल लैजानुपर्छ। नेगेटिभ आए होम आइसोलेसनमा बस्न अनुरोध गर्नुपर्छ। कन्ट्याक्ट ट्रेसिङ कस्तो अवस्थामा गर्ने ? कोरोना पोजिटिभ देखिनेबित्तिकै कन्ट्याक्ट ट्रेसिङमा लाग्नुपर्छ। केस देखिएको ठाउँ वरिपरि एवं पोजिटिभ व्यक्तिसँग उठबस भएकाको खोजी गरिहाल्नुपर्छ। यी सबै पक्ष केलाएर शंकास्पद व्यक्तिको पनि स्वाब नमुना संकलन गर्नुपर्छ। कुनकुन पेसाकर्मी उच्च जोखिममा छन् ? स्वास्थ्यकर्मी, ट्राफिक प्रहरी, सशस्त्र र नेपाल प्रहरी, सेना, पत्रकार, बैंकका कर्मचारीलगायत फ्रन्ट लाइनमा रहेर काम गर्ने व्यक्ति उच्च जोखिममा पर्छन्। त्यसबाहेक सवारीचालक, सैलुन, ब्युटिपार्लर, तरकारी एवं पसल सञ्चालक पनि जोखिममै पर्छन्। जुनसुकै पेसाकर्मी जुनसुकै अवस्थामा पनि जोखिममा छन्। कार्यालयमा कस्तो सुरक्षा अपनाउने ? कार्यालयमा प्रवेश गर्नुपूर्व कर्मचारीको तापक्रम नाप्ने, स्यानिटाइजर प्रयोग गर्ने। मास्क प्रयोग गर्न लगाउनुपर्छ। भीडभाड गर्नु हुँदैन। सहकर्मी वा सेवाग्राहीसँग दुई मिटरको दूरी कायम गर्नुपर्छ। कर्मचारीबीच पनि सेड्युल व्यवस्था गर्न सकिन्छ। सेवाग्राहीलाई पनि स्थान तोकेर सेवा दिन सकिन्छ । मास्क लगाउन हेलचेक्र्याइँ देखिन्छ। के गर्ने ? मास्क प्रयोग दुई किसिमबाट बढाउन सकिन्छ। पहिलो, जनचेतना फैलाएर। कतिपयले आफैं किनेर मास्क लगाएका छन्। मास्क किन्न नसक्नेहरूलाई सरकारले वितरण गर्नुपर्छ। यसो गर्दा पनि हेलचेक्र्याइँ गरे कारबाही गर्नुपर्छ। पीसीआर परीक्षण बढाउन कति आवश्यक छ ? सुरुदेखि नै पीसीआर परीक्षण बढाउनुपथ्र्यो। संक्रमितको संख्या बढ्दै गर्दा परीक्षण विस्तार गर्नुपर्छ। सुरुमै पीसीआर परीक्षण गर्दा पनि हुन्छ, सरकारलाई खर्चिलो पनि हुँदैन । (स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल र शुक्रराज ट्रपिकल तथा सरुवा रोग अस्पताल टेकुका निर्देशक डा सागरकुमार राजभण्डारीसँग दिनेश गौतमले गरेको कुराकानीमा आधारित)"
"जोखिममा राजधानी, गल्ती कहाँ कहाँ ?","काठमाडौं : मान्नुस्नमान्नुस् लकडाउन हटेपछि संघीय राजधानी काठमाडौं कोरोना संक्रमणको उच्च जोखिमतर्फ धकेलिँदै छ। विश्वव्यापी यो महामारी रोकिनसक्नु त छँदैछ तर नेपालमा झन्झन् कोरोना फैलिनुमा हाम्रा केही गल्ती कारक छन्। केही गल्ती सरकारका छन्, केही नागरिकका। गल्ती १ : नाका बन्द गर्न ढिलाइ सीमापारि देखिएको कोरोना नेपालमा भित्रिने जोखिम भए पनि तत्काल सीमा नाका बन्द नगर्नु सरकारको पहिलो गल्ती थियो। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल भन्छन्, चीनपछि नेपाल दोस्रो संक्रमित मुलुक होइन। भारतमा महामारी फैलन सुरु हुनेबित्तिकै नेपालीहरू स्वदेश फर्कन्छन् भनेर सचेत नहुनु, नाका अव्यवस्थित हुनु पहिलो कमजारी हो। तिनै नाका हुँदै भित्रिने संक्रमितको संख्या बढ्दै जाँदा राजधानी जोखिममा परेको हो। गल्ती २ : अटेरी नागरिक कोरोना संक्रमणलाई लिएर हामी सरकारप्रति मात्रै खनिन्छौं तर आफ्नो लापरवाही देख्दैनौं। लकडाउन अवज्ञा गर्ने, मास्क नलगाई हिँड्ने र स्यानिटाइजर प्रयोग नगर्ने, क्वारेन्टाइनबाट भाग्ने, दूरी कायम नगर्ने, हुलहुज्जत गर्ने, स्वास्थ्य सुरक्षाका मापदण्ड पालना नगर्नेलगायत गतिविधि उत्तिकै कारक छन्। स्वास्थ्य मन्त्रालयका प्रवक्ता डा जागेश्वर गौतम भन्छन्, स्वास्थ्यसम्बन्धी सुरक्षा मापदण्ड अपनाउन भनिरहेका छौं। हेलचेक्र्याइँ गर्दा कोभिड१९ का बिरामी बढेर अस्पतालमा बेड नपाउने सम्भावना हुन्छ। आईसीयू नपाउन सक्छ। उनका अनुसार मास्क प्रयोग नगर्ने दुई लाख जनालाई कारबाही गरिएको छ। १६ हजार मास्क बाटोमा बाँडिएको छ। इपिडिमियोलोजी तथा रोग नियन्त्रण महाशाखाका निर्देशक डा वासुदेव पाण्डे पीसीआर परीक्षणमा ठेगाना गलत लेख्ने, मोबाइल स्विच अफ गर्ने प्रवृत्तिले कन्ट्याक्ट ट्रसिङमा समस्या परिरहेको बताउँछन्। गल्ती ३ : अपुरो परीक्षण आरडीटीलाई डायग्नोस्टिक टेस्टका रूपमा लिएर सुरुमै परीक्षण गराउनु अर्को गल्ती थियो। आरडीटी र पीसीआर परीक्षण गर्ने सवालमा सरकार अलमलमा रह्यो। अमेरिकाको टेक्सासस्थित सोनिक रेफरेन्स ल्याबको क्लिनिकल मोलिकुलर बायोलोजी विभागका निर्देशक डा विजय ढकाल सुरुमै आरडीटी गर्नु त्रुटि भएको बताउँछन्। भन्छन्, त्यसले खर्च मात्र बढायो। नाकाबाट आएका नेपालीलाई सिधै पीसीआर परीक्षण गरिनुपर्थ्यो। टेक्सासकै सोनिक हेल्थ केयर क्लिनिकल प्याथोलोजी ल्याबोरेटरिज प्रयोगशालाका सुपरभाइजर द्रोण पाण्डेयका अनुसार आरडीटी भनेको र्यापिड एन्टिबडी टेस्ट हो। त्यो आरएटी हो। आरडीटी भनियो। समुदायमा फैलिसकेको अवस्थामा परीक्षण गर्ने हो। तर, सुरुमै परीक्षण गरियो, उनी भन्छन्। जनस्वास्थ्यविद् डा समीरमणि दीक्षितका अनुसार पीसीआर परीक्षण नबढाउँदा संक्रमणको जोखिम बढेको हो। गल्ती ४ : खचाखच क्वारेन्टाइन विदेशमा महामारी फैलिएपछि नेपाली नागरिक स्वदेश फर्किन थाले। तब हतारहतार क्वारेन्टाइन बनाइयो, जसले गर्दा स्थिति भद्रगोल बन्यो। संक्रामक रोग विशेषज्ञ डा अनुप सुवेदीका अनुसार क्वारेन्टाइन विश्व स्वास्थ्य संगठनको मापदण्डअनुसार बनाइएन। क्वारेन्टाइनलाई व्यवस्थित बनाउन सकिएन। त्यहाँ दूरी कायम गरिएन, उनी भन्छन्। क्वारेन्टाइनबाट संक्रमित भाग्ने, एकअर्कामा संक्रमण सर्ने घटना हुनु गल्ती थियो। गल्ती ४ : विपद्मा धन्दा विपद्का बेला पनि तालुकदार स्वास्थ्य मन्त्रालयको नेतृत्व कमाउने धन्दामा उद्यत् देखियो। मन्त्रालय र स्वास्थ्य सेवा विभागमा सरुवा प्रकरण मात्र होइन, स्वास्थ्य सामग्री खरिदमा अनियमितताको प्रश्न उठ्यो। विभागीय प्रमुखले गर्ने स्वास्थ्य सामग्री खरिदको निर्णयमा स्वास्थ्यमन्त्री भानुभक्त ढकाल नै संलग्न हुनु कानुनविपरीत रहेको प्रतिवेदन सार्वजनिक खरिद अनुगमन कार्यालयले संसदीय समितिलाई पठाएको छ। मन्त्री ढकाल र उनका विज्ञ सल्लाहकार डा खेम कार्कीको संलग्नतामा ओम्नीलाई १ अर्ब २४ करोड रुपैयाँको ठेक्का दिइएको थियो। गल्ती ६ : नाकामा खोइ होल्डिङ सेन्टर ? उपत्यका भित्रिएकामध्ये सयौंलाई कोरोना पोजिटिभ देखिएको छ। उनीहरूलाई निर्वाध रूपमा भित्रिन दिएर सरकार चुकेको विशेषज्ञ डा सुशीलनाथ प्याकुरेल बताउँछन्। भन्छन्, उपत्यकाका चारवटै नाकामा होल्डिङ सेन्टर बनाउनुपर्थ्यो। त्यसमा सबैको पीसीआर परीक्षण गर्नुपर्थ्यो। कोरोना पोजिटिभलाई सुरुमै अस्पताल लगेर राखेको भए भयावह हुने थिएन। फर्पिङ, थानकोट, साँगा नाकाबाट पछिल्लो साता पीसीआर परीक्षण गर्न ४ हजार ८ सय १३ नमुना संकलन गरिएको छ। जसमध्ये २४ जनामा कोरोना संक्रमण पुष्टि भएको मन्त्रालयले जनाएको छ। गल्ती ७ : पासको दुरुपयोग लकडाउनसँगै सरकारले सवारी आवागमनका लागि पासको व्यवस्था गर्यो। तर, त्यही पास पनि कतिपयले दुरुपयोग गरे। इलामबाट काठमाडौं आएका भरत न्यौपाने भन्छन्, गाडीले नै निजी पास बनाएको रहेछ। हाम्रो पनि उसैले बनाइदियो। चेक प्वाइन्टमा पास देखाइयो। अनेक बहाना बनाएर काठमाडौं भित्रिनेको कोरोना परीक्षण पनि गरिएन। परीक्षण गर्नेले पनि गलत ठेगाना टिपाए। पोजिटिभ देखिएको अवस्थामा सम्पर्कविहीन भए। साउन १५ गतेदेखि साँझ ७ देखि बिहान ७ बजेसम्म यात्रुको आवागमन पूर्णरूपमा बन्द गराउन सुरक्षा निकाय र जिल्ला प्रशासन कार्यालयमा निर्देशन जारी गरिएको गृह मन्त्रालयका सहप्रवक्ता उमाकान्त अधिकारीले जनाएका छन्। काठमाडौं उपत्यकाबाहेकका जिल्ला प्रशासन कार्यालयले पनि अत्यावश्यक कामबाहेक अन्तरजिल्ला सवारी आवागमन पास जारी नगर्न एवं बिनापास अन्तरजिल्ला आवागमन पूर्णरूपमा बन्द गर्न गराउन निर्देशन दिइएको छ। गल्ती ८ : अपर्याप्त पूर्वाधार एवं जनशक्ति सरकारले क्वारेन्टाइन, आइसोलेसन, भेन्टिलेटरलगायत पूर्वाधार निर्माणमा ढिलासुस्ती गर्यो। नेपाल चिकित्सक संघका अध्यक्ष डा लोचन कार्की भन्छन्, लकडाउन अवधिमा पूर्वाधार र पर्याप्त जनशक्तिको व्यवस्था गर्नुपर्थ्यो। त्यसमा सरकार चुकेको देखियो। भेन्टिलेटर अभावमा कतिपय संक्रमितको ज्यान गयो। मन्त्रालयका पूर्वप्रमुख विशेषज्ञ डा सुशीलनाथ प्याकुरेल भन्छन्, अहिले पनि पहाडी जिल्लामा भेन्टिलेटर छैन। दक्ष जनशक्ति पनि छैनन्। कोरोना उपचारमा खटिएका चिकित्सकलगायत स्वास्थ्यकर्मीलाई समयमै तलब, भत्ता दिएर मनोबल उकास्नुपर्नेमा सरकारले त्यसो गरेन। डा कार्की भन्छन, अवकाश पाएका विज्ञ तथा स्वास्थ्यकर्मीलाई समेत परिचालन गर्न समेत सकेन। गल्ती ९ : समन्वय अभाव संघ, प्रदेश र स्थानीय तहबीच समन्वय हुन सकेन। संघमा पनि स्वास्थ्य मन्त्रालय, स्वास्थ्य सेवा विभाग, महाशाखाबीच समन्वय र सहकार्य अभाव भयो। मन्त्रालयगत समन्वय तथा सहकार्य हुन सकेन। विज्ञको रायसल्लाह लिन, जनशक्ति परिचालन पनि प्रभावकारी भएन। शुक्रराज ट्रपिकल तथा सरुवा रोग अस्पताल टेकुका निर्देशक डा सागरकुमार राजभण्डारी भन्छन्, सरोकारवाला निकाय एवं पक्षबीच समन्वय हुन सकेन। नेपाल चिकित्सक संघका अध्यक्ष डा लोचन कार्की सरकारले निजी क्षेत्रलाई पीसीआर परीक्षणको अनुमति दिन ढिलाइ गरेको बताउँछन्। भन्छन्, न आफूले पर्याप्त परीक्षण गर्न सक्यो न त समयमै निजी क्षेत्रलाई परीक्षणको अनुमति दियो। गल्ती १० : सूचनामा पहुँचै पुगेन विपद्का अवस्थामा सूचना व्यवस्थापन सबैभन्दा भरपर्दो मानिन्छ। मन्त्रालयअन्तर्गतका निकायबीच सूचना व्यवस्थापन र प्रवाह नै भएन। सूचना प्रवाह नेपाली भाषाका साथै विविध भाषाभाषीमा सम्प्रेषण गर्नुपर्थ्यो। सञ्चारमाध्यमलाई उपायोग गर्नु साटो मन्त्रालयमा पत्रकारलाई प्रवेश गर्न नदिनु गल्ती थियो। नेपाल चिकित्सक संघका अध्यक्ष डा लोचन कार्की विभिन्न भाषामा गीत, भिडियो आदि बनाएर सूसुचित गराउनुपर्नेमा सरकारले गल्ती गरेको बताउँछन्।"
"विश्वकै लामो भनिएको झोलुङ्गे पुल खुल्याे, हेर्नेको भीड","बागलुङ : बागलुङ र पर्वत जिल्ला जोड्ने कालीगण्डकी नदीमाथि निर्मित विश्वकै लामो दाबी गरिएको झोलुङ्गे पुल सर्वसाधारणका लागि खुल्ला गरिएको छ । कोरोना संक्रमणको त्रासका कारण चैत्र ११ गते देखि भएको लकडाउन भएपनि लकडाउनकै बीचमा झोलुङ्गे पुलको निर्माण कार्य बैशाखमा सम्पन्न भएको थियो । कोरोना जोखिमलाई ध्यानमा राखेर पुल सर्वसाधारणका लागि खुला गरिएको थिएन । निर्माण सम्पन्न भएको चार महिनासम्म पनि पुल सञ्चालनमा नल्याएको गुनासो हुन थालेपछि शुक्रबारदेखि पुल सञ्चालनमा ल्याइएको हो । खुल्ला गरिएको पहिलो दिनमै झोलुंगे पुल अवलोकन गर्न आउनेको भीड लाग्यो । दिनभर सयौँको संख्यामा सर्वसाधारणहरु पुुलमा आवतजावत गर्ने, फोटो खिच्ने गर्दा कोरोना संक्रमणको जोखिम बढेको भन्दै केही स्थानीयले चिन्ता व्यक्त गरे। कुनै सुरक्षा सचेतता नअपनाई पुल सञ्चालनमा ल्याउँदा कोरोना संक्रमणको जोखिम बढेकाले तत्काल स्वास्थ्य सुरक्षा सचेतता र समन्वय आवश्यक रहेको सामाजिक अगुवा खिमानन्द कँडेलले बताए । बागलुङ नगरपालिकाका वरिष्ठ योजना अधिकृत तथा सूचना अधिकारी युक्तप्रसाद नागरिकको चाहना र दबाब बढी भएकाले पुल तत्काल सञ्चालनमा ल्याइएको बताए । हामी सुरक्षा पोस्ट व्यवस्थापन गरेर मात्रै चलाउनु पर्छ भन्नेमा थियौँ यसका लागि केही समय लाग्थ्यो उनले भनेनागरिकको चाहनाले खोलियो तर पहिलो दिनमै अत्यधिक भीड बढ्यो। व्यवस्थापन गर्नु पर्ने र थप सतर्कता अपनाउनु पर्ने देखिएको उनले बताए। पुलमा हेर्न जाने अधिकांशले मास्कको समेत प्रयोग नगरेको पाइएको छ । पुलमा खटिएका प्रहरी भने मुकदर्शक बनेका थिए । बागलुङका प्रमुख जिल्ला अधिकारी सुरेश न्यौपानेले पुल खुल्ला गरेकै दिनमा नागरिकको अत्यधिक भीड आएको सूचनापछि नियन्त्रण गर्नका लागि प्रहरी खटाएको जानकारी दिए । प्रहरीले पनि तत्काल केही गर्न सक्ने अवस्था नरहेकाले बागलुङ नगरपालिकासँग थप समन्वय गरेर पुल सञ्चालन गरिने प्रजिअ न्यौपानेले बताए। पुल सञ्चालनमा आएपछि बागलुङ र पर्वत हुँदै म्याग्दी, मुस्ताङ जाने पर्यटकलाई समेत पुलले आकर्षित गर्नेछ । यो पुल विश्वकै लामो भएको बागलुङ नगरपालिकाले दाबी गरेको छ । यस पुलको लम्बाई ५७६ मिटर छ । नगरपालिकाले यसको विश्व रेकर्ड कायम गर्नका लागि समेत सम्बन्धित निकायमार्फत पहल थालेको छ । सुरुमा एशियाकै लामो रहेको भने पनि सस्पेन्सन बृज डिभिजन कार्यालयको रेकर्डमा खुल्ला प्रकृतिको झोलुङ्गे पुल विश्वभर हालसम्म ४९८ मिटर भन्दा बढीको नभएको इञ्जिनियर हुमाकान्त मिश्रले जानकारी दिए। २०७६ फागुनमै सक्ने भनिएको पुल दुई वटा राजमार्ग माथिबाट लठ्ठा तान्दा समय लागेको थियो । निर्माण कम्पनीले पर्वत र बागलुङतर्फका दुवै राजमार्गमा रोकावट नहुने गरी चिनियाँ प्रविधिको औजारले लठ्ठा तानेको थियो । २०७५ चैतदेखि शुरु भएको पुल निर्माण कार्य २०७७ साल असार मसान्तमा सम्पन्न गर्ने ठेक्का सम्झौता भए पनि तीन महिना अगावै पुल निर्माण सम्पन्न भएको थियो । पहिलो पटक निर्माण थालिएको लामो पुल निर्माणमा ठूलो चूनौती भए पनि सबैको सहकार्यमा निर्माण सम्पन्न भएको निर्माण कम्पनीले जनाएको छ। पुलको एक साथ ८५ मेट्रिक टन क्षमता रहेको छ । ६१२ जनासम्म यसले थेग्न सक्ने बतायएको छ । पुल निर्माण पछि एक घण्टा बढी पैदल यात्राबाट मात्रै पुग्न सकिने पाङमा १० मिनेटमै पुग्न सकिने भएको छ । विस २०५९ सालदेखि पुल निर्माण गर्न सम्भाव्यता अध्ययन थालिएको भए पनि लठ्ठा तान्न नसक्ने भन्दै काम शुरु हुन सकेको थिएन । बराष्ट्रिय सभाका अध्यक्ष गणेशप्रसाद तिमिल्सिना र बागलुङ नगरपालिकाका प्रमुख जनकराज पौडेलको विशेष पहलमा रु४० लाखमा लठ्ठा तान्ने औजार चीनबाट खरिद गर्न अर्थमन्त्रालयले स्वीकृति दिएपछि पुल निर्माण थालिएको थियो । अत्याधुनिक उपकरणबाट पुलका लठ्ठा तानेको नेपालमा पहिलो पटक हो । सस्पेन्सन वृज डिभिजन कार्यालयले ४ सय मिटर भन्दा लामो पुल निर्माण गर्दा अबदेखि यही औजारको सहायता लिनेछ । अहिलेसम्म नेपालमा ७ हजार ५ सयभन्दा बढी झोलुङ्गे पुल छन् । शुरुमा रु१२ करोड २२ लाख लागत अनुमान गरिए पनि लठ्ठा र लठ्ठा तान्ने मेसिन मन्त्रालयले उपलब्ध गराउने भएपछि रु६ करोड ९१ लाखमा सम्झौता भएको थियो ।"
