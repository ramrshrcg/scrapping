शीर्षक,विवरण
कोरोनाको विषयमा मनोवैज्ञानिक आतंक नफैलाऔं : प्रधानमन्त्री ओली,"काठमाडौं : प्रधानमन्त्री केपी ओलीले कोरोना भाइरस (कोभिड१९)को विषयमा मनोवैज्ञानिक आतंक फैलाउनु नहुनेमा जोड दिएका छन्। निजी क्षेत्रका अगुवासँगको छलफलमा आइतबार प्रधानमन्त्री ओलीले यस्तो बताएका हुन्। कोरोनाको विषयमा मनोवैज्ञानिक आतंक नफैलाई नागरिकको मनोबल बढाउनुपर्नेमा उहाँले विशेष जोड दिनुभयो, करिब अढाई घण्टासम्म चलेको छलफलको विषयमा जानकारी दिँदै प्रधानमन्त्रीका प्रेस सल्लाहकार सूर्य थापाले भने। प्रधानमन्त्री ओलीले कोरोनाविरुद्धको लडाईं साझा भएको बताएका छन्। उनले यसको नियन्त्रण गर्न र अर्थतन्त्र विनाशबाट जोगाउन सरकारले काम गरिरहेको स्पष्ट पारेका छन्। कोरोना विरूद्दको लडाईं साझा हो। यसमा सरकार कोरोनाको संक्रमण नियन्त्रण गर्न र अर्थतन्त्र विनाशमा जानबाट जोगाउन सन्तुलन कायम गरी अघि बढ्न प्रयत्नशील छ, ओलीले भने, उद्योग व्यवसायलाई समस्यामा पर्न नदिन सरकार दृढ छ। प्रधानमन्त्री ओलीले व्यवसायीलाई सरकार केवल कर असुलीमा मात्र ध्यान नदिइएको तथ्यमा पनि प्रकाश पारे। प्रधानमन्त्रीसँगको छलफलमा निजी क्षेत्रको नेतृत्वकर्ताको रुपमा भवानी राणा, राजेशकाजी श्रेष्ठ, सतिस मोर, हरिभक्त शर्मा र शेखर गोल्छाले सुझाव प्रस्तुत गरेका थिए। छलफलमा उद्योगी व्यवसायीले निषेधाज्ञा खुकुलो पारेर अर्थतन्त्रलाई चलायमान गर्न र कोरोनालाई हौवाको विषय नबनाउन अनुरोधसमेत प्रधानमन्त्रीसमक्ष गरेका छन्। नेपाल राष्ट्र बैंकका गभर्नर महाप्रसाद अधिकारी, राष्ट्रिय योजना आयोगका उपाध्यक्ष डा पुष्पराज कँडेल र पूर्वअर्थमन्त्री डा युवराज खतिवडाले निजी क्षेत्रका सरोकार, अपेक्षा र प्राप्त सुझावमा सरकारले यसबेला चालेका विभिन्न कदम, गरेको अध्ययन र सम्बोधनको बारेमा स्पष्ट पारेका छन्। छलफलमा प्रधानमन्त्री ओलीले नागरिकको जीवन बचाउन नै मुख्य रूपमा ध्यान दिइएको स्पष्ट पारे। उनले स्वतन्त्रताको असन्तुलित वकालतले गर्दा धेरै ठूलो क्षति भोग्नुपर्नेतर्फ सबैको ध्यानाकर्षण गराए। ओलीले कोरोनाको सूचना प्रवाहको तस्बिर गलत ढंगले प्रस्तुत हुँदा जनजीवन आतंकित भएको उल्लेख गरे। कोरोनाको विषयमा सूचना प्रवाहले भयावह तस्बिर प्रस्तुत गरेर जनजीवनलाई आतंकित गर्न नहुनेतर्फ सम्बन्धित सबै जिम्मेवार र सचेत हुनुपर्नेमा उनले जोड दिएका छन्। ओलीले नेपाली जनता कसैलाई भोकै बस्न नदिन सरकार लागिपरेको बताउदै स्थानीय प्रशासन, प्रहरी र स्थानीय तहसमक्ष वास्तविक समस्या राख्नसमेत आह्वान गरेका छन्। ओलीले काम गरेर खान नेपालमा समस्या नरहेको स्पष्ट पारेका छन्। भौतिक श्रम गर्न विदेश जाने कुरामा अब खासै आकर्षण छैन, ओलीले भने, युवाहरू यो अवस्था बुझेर देशभित्र क्रियाशील हुन थालिसकेका छन्। उनले सबै युवालाई देशमै काम गर्न आह्वानसमेत गरेका छन्।"
"मल नल्याउने दुई कम्पनीसँगको ठेक्का रद्ध : धरौटी जफत, कालोसूची राखिने","काठमाडौं : समयमै रासायनिक मल आपूर्ति नगर्ने दुई नेपाली कम्पनीलाई कृषि सामग्री कम्पनी लिमिटेडले कारबाही गरेको छ । देशका विभिन्न स्थानमा मल नपाउँदा किसान आन्दोलित हुन थालेपछि समयमै मल नल्याउने ठेकदार शारदाप्रसाद अधिकारीको शैलुङ इन्टरप्राइजेज, ललितपुर र हुमनाथ कोइरालाको होनिको मल्टिप्रपोज कम्पनी, काठमाडौंसँगको ठेक्का सम्झौता रद्ध गरेको हो । कृषि सामग्री कम्पनी लिमिटेडले शैलुङ इन्टरप्राइजेजसँग वैशाख १२ गते र होनिको मल्टिप्रपोज कम्पनीसँग १५ गते २५२५ मेट्रिक टन युरिया मल खरिद गर्नका लागि सम्झौता भएपनि तोकिएको समयमा नल्याएपछि कारबाही गरिएको प्रबन्ध संचालक नेत्र बहादुर भण्डारीले जानकारी दिए। उनीहरुले साउन ७ गतेभित्र मल ल्याइसक्नुपर्नेमा सप्लाएर्सको अनुरोध २५ दिन समय थप गरिएको थियो। दुवै कम्पनीले भदौ २० गतेसम्म ५० हजार मेट्रिक टन युरिया मल ल्याइसक्ने पर्नेमा त्यस्तो नगरेकाले कारबाही गरिएको जनाएको छ। आफूहरुले पटकपटक ताकेता गर्दा पनि सामान आउने नआउने कुनै वस्तुगत एवं विश्वसनिय तथ्य प्रमाणहरु प्राप्त नभएकोले आइतबारको निर्णय अनुसार निज सप्लायर्सहरुले राखेको जमानत जफत गरी सम्झौता रद्द गरिएको कृषि सामग्री कम्पनी प्रबन्ध संचालक भण्डारीले बताए। उनका अनुसार प्रचलित कानून एवं सार्वजनिक खरिद ऐन तथा नियमावली बमोजिम सप्लायरहरुसँग क्षतिपूर्ति दावी गरिने र दुवै कम्पनीहरुलाई कालोसूचीमा राख्न आवश्यक प्रक्रिया अगाडि बढाइने छ।"
प्रधानमन्त्री ओलीले गरे निजी क्षेत्रसँग छलफल,"काठमाडौं : प्रधानमन्त्री केपी शर्मा ओलीले निजी क्षेत्रसँग छलफल सुरु गरेका छन्। अर्थमन्त्री युवराज खतिवडाले राजिनामा दिएपछि अर्थ मन्त्रालयको समेत जिम्मेवारी लिएका प्रधानमन्त्री ओलीले आइतबार साँझ ६ बजेबाट निजी क्षेत्रसँग सम्बन्धित अधिकारीहरुसँग छलफल सुरु गरेको प्रधानमन्त्रीका प्रेस सल्लाहकार सूर्य थापाले जानकारी दिए। थापाका अनुसार प्रधानमन्त्री ओलीले निजी क्षेत्रका नेतृत्वकर्ताहरू र सम्बद्ध अधिकारीहरूसँग कोभिड१९ ले नेपाली अर्थतन्त्रमा पारेको प्रभाव सम्बन्धमा सुझाव र परामर्श गर्न लागि बालुवाटार बोलाएका हुन्। ओलीले नेपाल उद्योग वाणिज्य महासंघ, नेपाल चेम्बर अफ कमर्स र नेपाल उद्योग परिसंघका नेतृत्व बालुवाटारमा छलफलका लागि पुगेका छन्। स्रोतका अनुसार निजी क्षेत्रसँगको छलफलमा अर्थ मन्त्रालय र उद्योग वाणिज्य तथा आपूर्ति मन्त्रालयका अधिकारीहरु पनि बोलाइएको छ। यस अगाडि कोरोनाबाट समस्याग्रस्त अर्थतन्त्रलाई त्राण दिने जिम्मा सरकारले बजेटमार्फत केन्द्रीय बैंकलाई दिएका बेला गभर्नर महाप्रसाद अधिकारीले पहिलो मौद्रिक नीति सार्वजनिक गरेका थिए। चालू आर्थिक वर्षको मौद्रिक नीति कोरोनाबाट प्रभावित अर्थतन्त्रलाई पुनरुत्थानमा केन्द्रित भएको थियो। राष्ट्र बैंकले कोभिड१९ बाट अति प्रभावित, मध्यम प्रभावित र कम प्रभावित उद्योगव्यवसायको वर्गीकरण गरी त्यसअनुरूप राहत तथा सहुलियत दिने घोषणा गरेको छ। कोरोनाले गरिबी निवारण र रोजगारी सिर्जना गर्न चुनौती थपिरहेका बेला मौद्रिक नीतिले आशा पलाएको निजी क्षेत्रको भनाइ थियो।"
आइतबार पर्सामा ५७ संक्रमितले जिते कोरोना,"वीरगन्ज : पर्सामा आइतबार २४ जना कोरोना संक्रमित थप ५७ जना डिस्चार्ज भएका छन्। आइतबार वीरगन्ज हेल्थ केयर अस्थायी कोभिड अस्पतालबाट जिल्ला स्वास्थ्य कार्यालय पर्साका स्वास्थ्य निरीक्षक जयमोद ठाकुर, उनकी श्रीमती रितु सिंह, १२ वर्षीया छोरासहित १३ जना डिस्चार्ज भइ घर फर्किएका हुन्। यस्तै गण्डक अस्थायी कोभिड अस्पतालबाट ११, पोखरीया अस्पतालबाट २, पर्सागढी नगरपालिकाको मनवास्थित आइसोलेसनबाट ११ जनाले कोरोना जितेको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए। सँगै वीरगन्जको रानी पोखरी होटलको आइसोलेसनबाट ३, होटल विजय ज्योतिबाट एक, बहुदरमाइ नगरपालिकाको होम हाइसोलेसनबाट ५ र पोखरीया नगरपालिकाको होम आइसोलेसनबाट ६ जनाले कोरोना जितेका छन्। योसंगै पर्सामा कोरोन संक्रमणबाट निको हुनेको संख्या १४ सय ६९ पुगेको छ। यसअघि शनिबार ९८ जना डिस्चार्ज भएका थिए। अब वीरगन्जका दुई कोभिड अस्पतालमा ६२ संक्रमित उपचार गराइरहेका छन्। यस्तै जिल्लाका विभिन्न पालिकाका होम आइसोलेसनमा भने ९ सय २६ जना संक्रमित छन्। यस्तै अन्य निजी अस्पताल, धर्मशाला, होटल र विद्यालयमा बनाइएका सेमी आइसोलेसनमा २ सय ५४संक्रमित रहेको श्रीवास्तवले जानकारी दिए। वीरगन्जस्थित नारायणी अस्पतालको प्रयोगशालामा शनिबार राति ५ सय १० जनाको स्वाब परिक्षण गर्दा पर्साका २४ जनामा मात्र संक्रमण पुष्टि भएको थियो। पर्सामा अहिलेसम्म संक्रमितको संख्या २ हजार ४ सय १ पुगेको छ।"
"आयो आईपीइलको तालिका, पहिलो दिन मुम्बई र चेन्नई भिड्ने","यूएई : इन्डियन प्रिमियर लिग(आइपीएल) १३औं संकरणको खेल तालिका सार्वजनिक भएको छ । भारतीय क्रिकेट कन्ट्रोल बोर्ड (बीआइसीसी) ले आइतबार तालिका सार्वजनिक गरेको हो। सेप्टेम्बर १९ देखि नोभेम्बर ३ सम्म लिग चरणका ५६ खेलको तालिका सार्वजनिक गरिएको छ । पहिलो खेल सेप्टेम्बर १९ मा मुम्बइ इन्डियन्स र चेन्नई सुपर किंग्सले बीच आबुधाबीमा हुनेछ। सेप्टेम्बर महिनाभर हरेक दिन एकएक खेल मात्रै हुने गरी तालिका बनाइएको छ । अक्टोबर लागेपछि शनिबार र आइतबार २२ खेल हुनेछन् । अघिल्ला सिजनमा हरेक शनिबार र आइतबार दुई दुई खेल हुने गर्थे। यूएईको दुबई, अबुधाबी र सारजाहमा गरी तीन रंगशालामा खेल हुनेछ । नेपानका युवा क्रिकेटर सन्दीप लामिछाने आवद्ध दिल्ली क्यापिटलले दोस्रो दिन किंग्स ११ पञ्जावको सामना गर्नेछ । अहिले क्यारेबिन प्रिमियर लिग(सीपीइल) खेल्न ट्रिनीडाडमा रहेका सन्दीप आइपीएलमा सहभागी हुनेनहुने टुंगो लागेको छैन। कोरोना संक्रमणको महामारीका बीच सुरु हुन लागेको आइपीएलका लागि सबै टोलीका खेलाडी, प्रशिक्षक, व्यवस्थापकहरु करिब एक महिनाअघि देखि नै युएई पुगेर निश्चित समय क्वारेन्टाइनमा बसी प्रशिक्षणमा सहभागी भइरहेका छन्। यसबीच केही टोलीका खेलाडी तथा सदस्यहरुलाई कोरोना संक्रमण पनि देखिएको थियो। गत मार्च २९ बाट सुरु हुने गरी तालिका बनाइएको आइपीइलको १३औं संस्करण कोरोना महामारीका कारण अन्योलमा परेको थियो।"
जसरी पनि ठेक्का पार्ने तर काम नगर्ने प्रवृत्ति निरुत्साहित हुन्छ : कृषिमन्त्री भुसाल,"काठमाडौं : कृषि तथा पशुपन्छी विकासमन्त्री घनश्याम भुसालले रासायनिक मलको आपूर्तिको ठेक्का लिएका फर्महरुको लापरवाहीले किसानले समयमा मल नपाएको बताएका छन् । उनले लापरवाही गर्ने कम्पनिलाई कार्यवाही गर्ने प्रक्रिया शुरु भएको जानकारी दिएका छन्। कोरोना महामारीका अपरिहार्य परिणामलाई हामीले व्यहोर्नैपर्ने छ। तर, मल आपूर्तिको ठेक्का लिएका कम्पनीहरुले गरेको लापरवाहीलाई कार्यवाही गर्ने प्रक्रिया शुरु भएको छ। आइतबार मन्त्रालयमा आयोजित पत्रकार सम्मेलनमा भुसालले भने, उनीहरुसँग भएको ठेक्का रद्द गरिएको छ, धरौटी रकम जफत गरिएको छ र कानूनबमोजिम अन्य कार्यवाहीको प्रक्रिया आरम्भ भएको छ। उनले जनता र राज्यलाई हानी पुर्याउने यस खालका कुनै पनि गतिविधिप्रति मन्त्रालय र मन्त्रालय मातहतका निकायहरु बेखबर रहन नसक्ने बताएका छन्। सधैंझैँ रासायनिक मलको अभाव नहोस् भनेर गतवर्ष बजेटमा व्यवस्था गरिको ९ अरब रकममा करिब डेढ अरब अतिरिक्त व्यवस्था गरिएको र समयमै टेन्डर खोल्ने व्यवस्था गरिएको थियो। उनले भने,तर, एकातिर विश्वव्यापी महामारी र अर्कोतिर रासायनिक मलको आपूर्तिको ठेक्का लिएका फर्महरुको लापरवाहीले गर्दा यस वर्ष पनि धान रोपेपछि हाल्नुपर्ने मलको अभाव हुन गएकोमा म दुःखी छु। भुसालले शीत भण्डारको ठेक्कामा अनियमिता गर्ने ६ वटा ठेकदारकालाई गत वर्ष कार्यवाही गरिएको र ठेक्का सम्झौता रद्द गरी ७ करोड ३२ लाख रुपैयाँ राज्य कोषमा फिर्ता गरिएको जानकारी दिए। अहिले युरिया आपूर्तिको ठेक्का लिएकाहरु माथिको गरिएको कार्यवाहीलाई मैले सुशासनका लागि थालिएको अझ महत्वपूर्ण कदमका रुपमा लिएको उनले बताए। भुसालले जसरी पनि ठेक्का पार्ने तर काम नगर्ने प्रवृत्ति निरुत्साहित हुने र भविष्यमा पनि सुशासनलाई अझ कडाईका साथ पालना गरिने स्पष्ट पारेका छन्। मल नल्याउने दुई कम्पनीसँगको ठेक्का रद्ध : धरौटी जफत, कालोसूची राखिने धान र गहुँको लागिसमेत युरिया मल आवश्यक हुन सक्ने देखेर बङ्गलादेश सरकारसँग ५० हजार मेट्रिक टन युरियापछि फर्काउने गरी मन्त्रालयले पैँचो मागेको उनले बताए। बङ्गलादेश आफैँले पनि केही युरिया आयात गर्ने र बिक्री वा पैंचोको नीति नभएको हुँदा उच्च राजनीतिक तहमा समझदारी तथा निर्णय हुन आवश्यक थियो। भुसालले भने,त्यसका लागि सम्माननीय प्रधानमन्त्रीले अनुमति दिनुभएपछि प्रक्रिया अगाडि बढेको छ र दुई मुलुकका प्रधानमन्त्रीस्तरमा समझदारीसमेत भैसकेको छ। उक्त परिमाणको युरिया सकेसम्म छिटो ल्याउने गरी परराष्ट्र मन्त्रालयमार्फत् प्रक्रिया अगाडि बढाइएको छ। यस्तो छ विज्ञप्तिको पूर्णपाठ सधैंझैँ रासायनिक मलको अभाव नहोस् भनेर गतवर्ष बजेटमा व्यवस्था गरिको ९ अरब रकममा करिब डेढ अरब अतिरिक्त व्यवस्था गरिएको र समयमै टेन्डर खोल्ने व्यवस्था गरिएको थियो। तर, एकातिर विश्वव्यापी महामारी र अर्कोतिर रासायनिक मलको आपूर्तिको ठेक्का लिएका फर्महरुको लापरवाहीले गर्दा यस वर्ष पनि धान रोपेपछि हाल्नुपर्ने मलको अभाव हुन गएकोमा म दुःखी छु। कोरोना महामारीका अपरिहार्य परिणामलाई हामीले व्यहोर्नैपर्ने छ। तर, मल आपूर्तिको ठेक्का लिएका कम्पनीहरुले गरेको लापरवाहीलाई कार्यवाही गर्ने प्रक्रिया शुरु भएको छ। उनीहरुसँग भएको ठेक्का रद्द गरिएको छ, धरौटी रकम जफत गरिएको छ र कानूनबमोजिम अन्य कार्यवाहीको प्रक्रिया आरम्भ भएको छ। जनता र राज्यलाई हानी पुर्याउने यस खालका कुनै पनि गतिविधिप्रति मन्त्रालय र मन्त्रालय मातहतका निकायहरु बेखवर रहन सक्दैनन् भन्ने तथ्य स्थापित भएको छ। स्मरणीय छ, शीत भण्डारको ठेक्कामा अनियमिता गर्ने ६ वटा ठेकदारकालाई गत वर्ष कार्यवाही गरिएको थियो, उनीहरुसँग भएको ठेक्का सम्झौता रद्द गरी ७ करोड ३२ लाख रुपैयाँ राज्य कोषमा फिर्ता गरिएको थियो। अहिले युरिया आपूर्तिको ठेक्का लिएकाहरु माथिको गरिएको कार्यवाहीलाई मैले सुशासनका लागि थालिएको अझ महत्वपूर्ण कदमका रुपमा लिएको छु। यसबाट जसरी पनि ठेक्का पार्ने तर काम नगर्ने प्रवृत्ति निरुत्साहित हुनेछ। भविष्यमा पनि सुशासनलाई अझ कडाईका साथ पालना गरिनेगराइने छ। रासायनिक मलको अभावका मुख्य दुई पक्ष छन् आपूर्ति र वितरण। तीमध्ये वितरणको समस्याका नीतिगत समाधान गरिसकिएको छ। कृषि सामग्री कम्पनी लिमिटेड र साल्ट ट्रेडिङ लिमिटेडमा दर्ता भएका ७ हजार ७ सय सहकारीहरुले वितरण गर्ने तर त्यसको सही उपयोग भए नभएको अनुगमन वा जानकारी नहुने साविकको व्यवस्थामा परिवर्तन गरिएको छ। अब नगरगाउँ पालिकाले तोकेको सहकारी वा फर्मले वितरण गर्ने गरी व्यवस्था मिलाइएको छ। साथै, नेपालमा आयात हुने रसायनिक मल भन्सार बिन्दुमा कति परिमाणमा मल आयो, कुन डिपोले कति लग्यो र कुन गाउँनगर पालिकामा कति गयो भन्ने विवरण वेबसाइटमा जुनसुकै बेला सार्वजनिकरुपले निरीक्षण गर्न सक्ने व्यवस्था गरिएको छ। यससम्बन्धी निर्देशिका मन्त्रिपरिषदबाट स्वीकृत भैसकेको छ। यसरी आजसम्म मलको दुरुपयोग र चुहावटका समस्या समाधान हुनेछन्। रासायनिक मलको आपूर्तिको समस्या पनि एउटा लामो र जटिल विषय रहँदै आएको छ। यस समस्याको समाधान पनि आन्तरिक वितरणको व्यवस्थाजस्तै स्थायी रुपले मलको आपूर्ति हुने गरी समस्या समाधानका लागि प्रतिवेदन पेश गर्न मन्त्रालयले एउटा कार्यदल गठन गरेको छ र त्यसले काम शुरु गरिसकेको छ। केही महिनाभित्रै यस समस्याको समाधान गरिनेछ। यसरी रसायनिक मलको आपूर्ति र वितरणसम्बन्धी दशकौँदेखि रहँदै आएका समस्या सधैंका लागि समाधान गरिने छ। नेपालमै रसायनिक मलको कारखाना खोल्नेबारे दशकौँदेखि राजनीतिक तहमा चर्चा भएको छ। त्यस क्रममा सन् १९९५ तिर गरिएको एउटा अध्ययनले नेपालमा मल कारखाना खोल्न सम्भव नभएको देखाएको थियो भने सन् २०१६ मा लगानी बोर्डले गरेको अध्ययनले नेपालमा मल कारखाना सम्भव भएको तर केही समय लाग्ने सुझाव दिएको देखिन्छ। आजसम्म कृषि मन्त्रालय स्वयं यसमा संलग्न नभएको हुँदा स्वयं कृषि तथा पशुपन्छी विकास मन्त्रालयले पहलकदमी लिनु आवश्यक देखेर मन्त्रालयका सचिव श्री राजेन्द्रप्रसाद भारीको नेतृत्वमा रसायनिक मल कारखाना सम्भाव्यता अध्ययन कार्यदल गठन गरिएको र त्यसले काम आरम्भ गरिसकेको छ। हाल ३२ हजार ५ सय मेट्रिक टन युरिया कलकत्ता बन्दरगाहबाट नेपाल भित्रिरहेको र वितरण भैरहेको छ। ढिलो गरी आएको हुँदा कतिपय जिल्लामा वितरणमा समस्या देखिएका छन्। आपूर्ति हुँदै जाँदा वितरण व्यवस्था पनि सहज हुँदै जाने अपेक्षा गरिएको छ। धानकै लागि पनि आवश्यक हुन सक्ने र गहुँको लागिसमेत थम युरिया आवश्यक हुन सक्ने देखेर बङ्गलादेश सरकारसँग ५० हजार मेट्रिक टन युरिया पछि फर्काउने गरी मन्त्रालयले पैँचो मागेको छ। बङ्गलादेश आफैले पनि केही युरिया आयात गर्ने र विक्री वा पैंचोको नीति नभएको हुँदा उच्च राजनीतिक तहमा समझदारी तथा निर्णय हुन आवश्यक थियो। त्यसका लागि सम्माननीय प्रधानमन्त्रीले अनुमति दिनुभएपछि प्रक्रिया अगाडि बढेको छ र दुई मुलुकका प्रधानमन्त्री स्तरमा समझदारीसमेत भैसकेको छ। उक्त परिमाणको युरिया सकेसम्म छिटो ल्याउने गरी परराष्ट्र मन्त्रालयमार्फत् प्रक्रिया अगाडि बढाइएको छ। कोरोना महामारीका कारणले उत्पादनका अन्य कैयौँ क्षेत्रमा भएका अपूरणीय क्षतिले कृषिमा अचानक र असाधारण दबाब परेको छ जसले गर्दा कृषिको विषय सम्भवतः पहिलो पटक महत्व, आशा, चासो र छलफलको केन्द्रमा आएको छ। यस परिस्थितिले आजको मुख्य कार्यभार हाम्रो कृषि व्यवस्थाकै पुनर्गठन हो अर्थात् संरक्षित कृषि, सुनिश्चित बचत को प्रभावकारी कार्यान्वयन हो भन्ने मन्त्रालयको प्राथमिकतालाई पुनर्पुष्टि गरेको छ। यो काम निश्चय नै कष्टसाध्य हुनेछ। मैले भन्दै आएको छु कि यस क्रममा हाम्रो मन्त्रालयका कैयौँ सीमा, कमजोरी, अव्यवस्था तथा त्रुटिहरु प्रकट हुन सक्नेछन्, हाम्रो आलोचना हुन सक्नेछ। तर यो असाध्यै महत्वपूर्ण कार्यभार हो। हामी नआत्तिएर, नमात्तिएर आफ्नो कर्तव्य पूरा गर्दै अगाडि बढ्ने छौँ। मन्त्रालयका मामिलामा चासो राख्ने, चिन्ता गर्ने, सुझाव दिने, विवेकपूर्ण टिप्पणी वा आलोचना गर्ने सबै कृषक, बुद्धिजीवी, सञ्चार माध्यम, माननीय साँसदलगायत सबैमा धन्यवाद ज्ञापन गर्दछु। घनश्याम भूसाल मन्त्री मिति : २०७७भाद्र २१ गते ।"
'ललितपुरमा भोलिदेखी निषेधाज्ञामा थप कडाई',"ललितपुर : निषेधाज्ञा उलंघन भएको ठहर गर्दै ललितपुर प्रहरीले सोमबारबाट कडाई गर्ने भएको छ। ललितपुरका प्रहरी प्रमुख टेकप्रसाद राईका अनुसार सोमबारबाट ललितपुरमा निषेधाज्ञा झन कडा गरिने छ। उनका अनुसार ललितपुरमा निषेधाज्ञाको उलंघन हुँदा कोरोनाको जोखिम झन् बढ्दै गएपछि यस्तो तयारी गरिएको हो। सरकारले खाद्यन्न, डेरी, औषधि पसल जस्ता अत्यावश्यक पसल खुल्ने अनुमती दिए पनि अरु पसलहरु समेत खुलेको देखिएको उनको भनाइ छ। सरकारले तोकेको अनुसारका पसल बिहान ११ बजेसम्म खोल्न पाइने छ। त्यसपछि खोल्नेलाई कारबाही गर्छौ, उनले भने, निषेधाज्ञा खारेज भएको छैन, भोलिदेखि कडाईका साथ लागू गर्छौ। कोरोनाको जोखिम वेवास्ता गर्दै मान्छेको चहलपहल बढेकोले थप कडाई गर्नु परेको उनको भनाइ छ। उनले आज राति नै कडाईको सूचना सर्कुलर हुने प्रष्ट पारे। ललितपुर जिल्लामा मात्र हजार ९९ जनामा संक्रमण पुष्टि भएको छ। जसमध्ये ४४५ पुरुष र ६२४ महिला छन्।"
१० लाख दाइजो नदिँदा हत्या !,"विराटनगर : मागे जति दाइजो नदिएको भन्दै भगाएर विवाह गरेपछि छोरीको हत्या भएको आरोप आफन्तले लगाएका छन्। सुनसरीको देवागंज गाउँपालिका ३ की २२ वर्षीय रिङ्की कुमारी मेहतालाई भगाएर बिहे गरेको परिवारले मागेको १० लाख दाइजो नदिएको नाममा उनकै हत्या गरेको आरोप लागेको हो। भदौ ३ गते सोही गाउँपालिका४ निवासी रमेशकुमार मेहताले छोरीलाई अपहरण शैलीमा जबरजस्ती भगाएर घर लगेको २४ घण्टा नबित्दै दाइजोको लागि हत्या गरेको मृतकका बुवा जयकिशोर महतोको आरोप छ। विराटनगरस्थित ईडन वर्ग कलेजमा बीबीएस दोस्रो वर्षमा अध्ययनरत रिङकु भदौ १ गते गढी गाउँपालिका ४ स्थित छिटहामा रहेको दाजु जयप्रकाश मेहताको घर गएकी थिइन्। गालामा डण्डीफोर र दाँतको समस्या रहेकाले दाजुले विराटनगरस्थित कोशी अस्पतालमा उपचार गराएका थिए । उपचार पश्चात दुई दिन दाजुको घरमा बसेर उनले भदौ ३ गते बहिनीलाई फोन गरेर घर आउन लागेको जानकारी गराएकी थिइन्। फोन गरेको केही समयपछि मोबाइल अफ हुँदा परिवार तनावमा थियो। पूर्वसभासद मुगालाल मेहताले राति ११ बजे फोन गरेर छोरी केटासँग भागेर आएको भन्दै तत्काल आफ्नो घरमा आउन भनेका थिए। आइतबार विराटनगरमा पत्रकार सम्मेलन गरेर मृत्तकका बुवा जय किशोरले भने, राति पूर्वसभासदको घर १२ बजे पुगेँ। त्यहाँ पुग्न साथ छोरी भागेर केटासँग आएकी छ, विवाह गरिदिनु पर्यो भन्दै दबाब दिए। उनले छोरीसँग एक पटक भेट्न खोज्दा पनि नदिएको गुनासो गरे। उनलाई छोरी भगाएर लाने केटालाई १० लाख दाइजो दिएर बिहे गर्ने दबाब पूर्वसांसद मेहताले नै दिएका थिए। यो दबाबपछि बिना छलफल फर्किएको उनको भनाइ छ । सभासदले फोन गरेर बोलाए तर छोरीसंग भेट्न दिएनन्, उनले भने। उल्टै दाइजो दिन दबाब दिएपछि आफू फर्केर आएको केही बेरमा छोरीलाई जिम्मा लगाएर रमेशको घर पठाएको थाहा पाएको उनले सुनाए। रमेशको घर भदौ ३ गते मध्यरातमा पठाएकी छोरीले पासो लगाएर आत्महत्या गरेको भन्दै सभासद मेतहताले ५ गते बिहान राति ३ बजे फोन गरेर जानकारी दिएको उनले सुनाए । मेरा आफन्तलाई फोन गरेर पूर्वसभासद मेहताले सुनाएपछि आफूहरु गएको मृतकका दाजु जयप्रकाश मेहताले बताए। सुतेको कोठाको बरण्डामा प्लास्टिकको कुर्सीमाथि पासो लगाएको अवस्था हेर्दा हत्या गरेर पासो लगाई झुन्ड्यिाएको आशंका उनीहरुले गरेका छन्। बहिनीले घरबाट हिँड्दा लगाएका गहना नभएकाले पनि दाइजोकै नाममा हत्या भएको आशंका परिवारले गरेका छन्। मृत्कको बसोवास रहेको वडा नम्बर ३ का वडाअध्यक्ष अनिल भगलले मृत्यु शंकास्पद रहेको बताए। घटनास्थलमा पुगेको प्रहरी र स्थानीयलाई बुझ्दा घटना शंकास्पद देखिएको छ, उनले भने, पोस्टमार्टम रिपोर्टपछि सत्य सार्वजनिक हुन्छ। प्रहरीलाई तत्काल नै खवर गरेपनि सुरुमा उजूरी नलिएको मृतकका बुवा जयकिशोरले बताए । सुरुमा उजूरी नलिदा हुलाक मार्फत पठाएको छु, उनले भने, दर्ता भयो कि भएन जानकारी छैन। प्रहरीले छोरीलाई भगाएर लग्ने रमेश र उनका दाजु उमेशलाई दुई दिन हिरासतमा राखेर छोडेको छ। सुनसरी प्रहरी प्रमुख कमल थापाले आत्महत्या दुरुत्साहन सम्बन्धी मुद्दा दर्ता गरेर थप अनुसन्धान सुरु गरेको जानकारी दिए। दुई मुद्दा लिएर आएको जानकारी दिँदै प्रहरी प्रमुख थापाले भने, मृतकका श्रीमान र जेठाजुसहित अन्य परिवारका सदस्यसंग अनुसन्धानकै क्रममा सोधपुछ गरेका छौं, उनले भने पोस्टमार्टम रिपोर्ट आएको छैन। आरोपित बाहिर भए पनि रिपोर्टका आधारमा पक्राउ गर्छौँ।"
"लमजुङमा थप १४ जनामा कोरोना पुष्टि, संक्रमित संख्या २७६ पुग्यो","बेंसीसहर : लमजुङमा आइतबार साँझ १४ जना कोरोना संक्रमित पुष्टि भएको छ। क्षयरोग उपचार केन्द्र पोखरामा गरिएको परीक्षणमा २ महिला र १२ पुरुष गरी १४ जनामा कोरोना पुष्टि भएको हो। आइतबार बिहान मात्र लमजुङमा २ जनामा कोरना संक्रमण पुष्टि भएको थियो। संक्रमित हुनेमा सुन्दरबजार नगरपालिका३ का ३८, ३८, ३९ वर्षीय पुरुष, सुन्दरबजार नगरापालिका १ का २४ वर्षीया महिला रहेकी छन्। यस्तै बेसीशहर नगरपालिका २ का ४१ वर्षीय पुरुष, बेसीशहर नगरपालिका  ३ का ४३ वर्षीय पुरुष, बेसीशहर नगरपालिका  ९ का २६ वर्षीया महिला, बेसीशहर नगरपालिका ७ का ४४ वर्षीय पुरुष, मस्र्याङ्दी गाउँपालिका २ का ५८ वर्षीय पुरुष छन्। यस्तै राइनास नगरपालिका ९ का २१ वर्षीय पुरुष, राइनास नगरपालिका८ का ५५ वर्षीय पुरुष, राइनास नगरपालिका ६ का ४५ वर्षीय पुरुषमा कोरोना संक्रमण पुष्टि भएको छ। लमजुङमा हालसम्म कोरोना संक्रमितको संख्या २७६ जना पुगेका छन्, भने उपचारपछि घर फर्किएको संख्या १२० जना पुगेको जिल्ला प्रशासन कार्यालय लमजुङले जनाएको छ।"
मच्छिन्द्रनाथको जात्रामा पक्राउ परेका दुई जनामा कोरोना संक्रमण,"ललितपुर : बिहीबार मच्छिन्द्रनाथको जात्रामा ढुङ्गा हानेको अभियोगमा पक्राउ परेका दुई जनामा कोरोना पोजिटिभ देखिएको छ। महानगरीय प्रहरी परिसर स्रोतको अनुसार उनीहरुको रिपोर्ट आज आएको हो। त्यसदिन प्रहरीले १९ जनालाई पक्राउ गरेको थियो। पक्राउ परेका सबैलाई छुट्टै राखेर पीसीआर विधीबाट परीक्षणका लागी पठाइएको थियो। उनीहरुको रिपोर्ट पोजिटिभ आएपछि प्रहरी परीसर तनावमा परेको छ। उनीहरुलाई छुट्टै राखेपनि अन्यलाई पनि परीक्षण तथा आइसोलेसनमा राख्न समस्या भएको जनाएको छ। सरकारी वकीलको सहायता लिएर विधि प्रक्रिया अनुसार अगाडि जाने बताएको छ। उनीहरूलाई अस्पताल लैजाने वा आफन्तको जिम्मेवारी लगाएर आइसोलेसनमा राख्ने तय भएको छैन। उक्त दिन पक्राउ परेका दत्त बहादुर देउला, सुक देउला र प्रबिण शाक्य आजै रिहा भएको प्रहरीले जनाएको छ।"
चीनले विकास गर्यो पुनः प्रयोग योग्य अन्तरिक्ष यान,"बेइजिङ : चीनले विकास गरेको पुनः प्रयोग गर्न सकिने अन्तरिक्ष यान दुई दिनसम्म अन्तरिक्ष कक्षमा रहेर आइतबार सफलतापूर्वक पृथ्वीमा अवतरण गरेको छ। अन्तरिक्ष यात्रालाई सस्तो बनाउने सन्दर्भमा यो एउटा महत्वपूर्ण पाइला भएको चीन सरकारले घोषणा गरेको छ। उक्त यान गत शुक्रबार जिक्वान भूउपग्रह प्रक्षेपण केन्द्रबाट अन्तरिक्षमा पठाइएको थियो। तर गोप्य रुपमा विकास गरिएको यस अभियानका बारेमा विस्तृत विवरण भने सार्वजनिक गरिएको छैन। चीनको सरकारी समाचार समाचार संस्था सिन्ह्वाले एक अधिकारीको भनाई उद्धृत गर्दै उक्त यान जिक्वान अन्तरिक्ष केन्द्रमा सफलतापूर्वक अवतरण गरेको जनाएको छ। तर यानको तस्बिर भने प्रकाशन गरिएको छैन, न त यानको आकार र प्रकारका बारेमा नै केही बताइएको छ। सिन्ह्वाले यस अभियानको सफलताले चीनको अन्तरिक्ष यात्रामा एउटा महत्वपूर्ण कोशेढुंगा हासिल भएको जनाएको छ। चीनले यसअघि सन् २००३ मा पहिलो पटक अन्तरिक्षमा एक व्यक्तिलाई पठाएको थियो। गत वर्ष चीनले चन्द्रमाको सबैभन्दा टाढाको स्थानमा रोभर रोबोट अवतरण गराएको थियो। अर्को यस्तै खोज रोबोट अहिले मंगलग्रहमा पठाइएको छ। संयुक्तराज्य अमेरिका र रसिया दुई मुलुकले मात्र हालसम्म पुनः प्रयोग योग्य अन्तरिक्ष यान निर्माण गर्ने सफलता प्राप्त गरेका छन्। राससएपी"
रुख काट्न आदेश दिने दुई सामुदायिक वनका अध्यक्ष पक्राउ,"उदयपुर : उदयपुरको त्रियुगा नगरपालिका ७ का दुई सामुदायिक वन उपभोक्ता समुहका अध्यक्ष ठूलो परिमाणमा आफुखुसी रुख काट्न आदेश दिएको आरोपमा पक्राउ परेका छन् । डिभिजन वन कार्यालय गाईघाटको टोलीले शनिबार खाटमन्दिर सामुदायिक वन समुहका अध्यक्ष मोहनबहादुर कार्की र रक्तमालाका गनेबहादुर तामाङलाई पक्राउ गरेको हो । दुबैलाई वन कार्यलयको हिरासतमा राखी अनुसन्धान सुरु गरिएको जनाइएको छ । लकडाउनको मौका छोपी वन संरक्षणको जिम्मेवारी पाएका अध्यक्षद्धय र र नमोबुद्ध टोलविकास संस्थाका अध्यक्ष लिलबहादुर तामाङको निर्देशनमा त्यस क्षेत्रका ७९ वटा रुख काटिएको आरोप छ । त्रियुगा नगरपालिकाले उपलब्ध गराएको विद्युतिकरण योजना कार्यान्वयनका क्रममा रुखले अवरोध गरेपछि उनीहरुको आदेशमा स्थानीयले ९ सय ३१ क्युविफिट काठ काटेको प्रारम्भिक अनुसन्धानबाट खुलेको छ । काटिएका रुखमध्ये साना स्थानीय आफैँले बोकेर घर लगेको र ठूला अलपत्र अवस्थामा छोडिएको डिभिजन वन कार्यालय उदयपुरका प्रमुख अम्बिकाप्रसाद पौडेलले जानकारी दिए । उनका अनुसार सबै रुखको मुल्यांकन गर्दा आठ लाख बढिको क्षति भएको देखिन्छ । रुख कहिले कटान गरिएको यकिन नभए पनि अनुसन्धानका क्रममा साउनको पहिलो साता रुख काटिएको हुनसक्ने प्रमुख पौडेले जानकारी दिए । यति ठुलो परिमाणमा काठ काटिँदा पनि समुहका अध्यक्षले कुनै जानकारी नगराएकाले उनीहरुको नियतमाथि नै शंका छ, पौडेलले भने । वन रेखदेखको जिम्मेवारी पाएका हेरालुलाई समेत अध्यक्ष तामाङले रुख काटेको बारे कसैलाई खवर गरे कारवाही गर्ने धम्की दिएको बुझिएको छ । क्षतिको अनुगमन गर्न पुगेका डिभिजनल वन प्रमुख पौडेलले ७१ वटा साल र ८ वटा आम्ना रुख काटिएको बताए । त्यसमध्ये खाटमन्दिरको ७१ र रक्तमालाकाको ८ वटा रुख ढालिएको उनले बताए । वन ऐन २०७६ को दफा ४९ (छ) कसुर अनुसार राष्ट्रिय वन क्षेत्रबाट रुख विरुवा काटे, छिमले वा हानी नोक्सानी गरेमा पाँच लाख भन्दा बढि जतिसुकै विगो भए पनि विगोको दोब्बर जरिवाना वा दुई वर्ष कैद वा दुवै सजाय हुने कानुनी व्यवस्था छ ।"
यसरी तानियो मच्छिन्द्रनाथको रथ (फोटो फिचर),"तस्बिर : सुनिता डंगोल काठमाडौं : गत बिहीबार विवाद भएपछि रोकिएको मच्छिन्द्रनाथको रथ आइतबार तानिएको छ। कडा सुरक्षा घेराका बीच रथ तानिएको हो । प्रहरीले रथ तान्नु अघि नै ललितपुर प्रवेश गर्ने सबै नाका सिल गरिएको थियो । वर्षा र सहकालका देवता रातो मच्छिन्द्रनाथको रथ दिउँसो ३ बजेपछि तानिएको हो । यस वर्ष मच्छिन्द्रनाथ रथयात्रा गरेर विगतका वर्षझैँ गाःबहाल हुँदै मङ्गलबजार, सुन्धारा, लगनखेल र अन्त्यमा जावलाखेल पुर्याउन सम्भव नदेखिएसँगै रथलाई आइतबार ललितपुर महानगरपालिका अगाडिको सोह्रखुट्टे पाटीसम्म तानेर राखिएको हो । अब विशेष पूजाविधि पूरा गरेर भदौ २६ गते बुङमतीमा लगिने छ । आइतबार बिहानैदेखि १९ औं जातीय खलः पुचःका ५०१ स्वयं सेवक खटाएर रथको मर्मत सम्भार गराउनका साथै रथ तान्ने व्यवस्थापनसमेत गरिएको थियो। रथ तान्न १९ जातीय खलका मानिसका साथै पाटन टोलका चारदेखि पाँच मानिस सहभागी भएका थिए । विगतका वर्षझैँ यस वर्ष टोलटोलमा रथयात्रा गर्न नसकेकाले शनिबार र शुक्रबार देशमा कुनै अनिष्ट नहोस् भनेर क्षमापूजा गरिएको थियो। आर्यावलोकितेश्वरलाई गत साउन १० गते पुल्चोकमा निर्माण सम्पन्न भएको रथमा विराजमान गराइएको थियो। विसं ८०० मा राजा वरदेवले पुल्चोकमा रथ बनाउन लगाएका थिए। मच्छिन्द्रनाथ नेपाल आएको ८४ वर्षपछि रथ बनाउन सुरु गरिएको थियो। रथ तान्नु अघि काठमाडौंबाट ललितपुर प्रवेश गर्ने सबै नाका सिल गरिएको थियो । जिल्ला प्रशासन कार्यालय, प्रहरी र ज्यापु समाजबीच छलफल भएपछि निश्चित संख्यामा मानिस उपस्थित भएर रथ तान्ने सहमति गरेको थियो। जिल्ला प्रशासन कार्यालयले चार सय ३४ जनालाई मात्र उपस्थित हुन दिने भनेको छ। जसमध्ये १६०, रथ तान्ने, १२८ स्वयंसेवक, ज्यापु समाजका पदाधिकारी १२२ र बाजागाजा बजाउने २८ जनालाई मात्र समेटिएको बताएको छ।"
कोरोना कसरी सर्छ ? यसबाट कसरी बच्ने ?,"काठमाडौं : नेपालमा दैनिक कोरोना भाइरस (कोभिड१९) संक्रमितको संख्या बढ्दै गएको छ। संक्रमितको संख्या वृद्धिपछि स्वास्थ्य मन्त्रालयले उपचारका लागि होम आइसोलेसनलाई पनि प्राथमिकतामा राखेको छ। मन्त्रालयका अनुसार संक्रमणको कुनै लक्षण वा चिह्न नभएका (एसिम्टोमेटिक) र सामान्य लक्षण भएका तथा चिह्न भएका (माइल्ड) व्यक्तिहरू आआफ्नै घरमा आइसोलेसनमा राखिएका छन्। अधिकांश संक्रमणका बेला सामान्य फ्लू जस्तै लक्षण देखिन्छ। यसको संक्रमणबाट ज्वरो आउनु, खोकी लाग्नु, झाडापखाला लाग्नु, श्वासप्रश्वास छिटोछिटो हुनु, श्वास फेर्न कठिन हुँदै निमोनिया समेत हुनथाल्ने लक्षण देखिन्छ। कोरोना भाइरसले ठाउँअनुसार फरकफरक असर देखाएको स्वास्थ्य विज्ञले बताउँदै आएका छन्। जनस्वास्थ्य विज्ञ डा रवीन्द्र पाण्डेले फेसबुकमार्फत विभिन्न मुलुकमा भएका अनुसन्धानको तथ्यसहित कोरोना कसरी सर्छ ? यसबाट कसरी बच्ने ? भन्ने विषयलाई उजागर गरेका छन्।  भाइरस परिवर्तनशील हुन्छ। यसले स्वरूप परिवर्तन गरिरहन्छ। यो कहिले कमजोर हुन्छ, कहिले कडा हुन्छ। नोबेल कोरोना भाइरस नयाँ हो। यसको धेरै अध्ययन हुन बाँकी छ। यसको परिवर्तनशील स्वरूपको कारण , , , वैज्ञानिक, विज्ञ तथा आम अध्येताको धारणा परिवर्तन हुनु स्वाभाविक हो।  भाइरस निकै ट्रिकी हुन्छ। भाइरसको ट्रिकीपन अनुसार कदम चाल्नुपर्ने हुन्छ। तसर्थ पहिले यस्तो भन्थ्यो, अहिले यस्तो भन्यो भन्न भाइरोलोजीमा मिल्दैन। पहिले इटलीमा ९ मृत्युदर थियो । एउटा देशको उदाहरण अर्को देशसँग मिल्दैन। तसर्थ यसको व्याख्या आधिकारिक निकाय र विज्ञबाट हुन्छ, त्यसलाई विश्वास गरौँ।  व्यक्ति आमनेसामने भएर लामो समय कुरा गर्दा, भीडभाडमा जाँदा, भेन्टिलेसन नभएको कोठा वा हलमा कन्सर्ट, नाचगान, भोजभतेर, सेमिनार आदि गर्दा कोभिड १९ सर्ने ठूलो सम्भावना हुन्छ।  १५ मिनेटभन्दा धेरै असुरक्षित किसिमले कुनै पनि व्यक्तिसँग ६ फिट नजिक रहेर कुरा गर्दा सर्छ। खोकी तथा छ्युँ गरे छिटो सर्छ।  कोरोना संक्रमित व्यक्तिले लक्षणपूर्वको अवस्थामा संक्रमण सार्ने दर धेरै हुन्छ  जति लामो समय अरूसँग कुराकानी गरिन्छ, जति नजिक बसेर कुरा गरिन्छ तथा जति बढी व्यक्तिसँग कुरा गरिन्छ, कोरोना संक्रमण हुने सम्भावना त्यति धेरै हुन्छ।  हामीले कोरोनालाई धेरै हाउगुजी बनाएका छौं। कोरोना संक्रमण सामान्य महामारी हो। यो खोप नआएसम्म रहनसक्छ। तसर्थ यसलाई सरलिकृत बनाऔं। ८५ संक्रमितलाई आफै वा साधारण उपचारले निको हुन्छ। १० लाई लाक्षणिक उपचारले ठिक हुन्छ। ५ लाई आइसीयु, अक्सिजन तथा भेन्टिलेटर चाहिन सक्छ। मृत्यु सरदर २३ छ। नेपालमा हाल करिब १ मृत्युदर छ।  कोरोना संक्रमणले मुख्य रूपमा फोक्सोलाई असर गर्दछ। त्योबाहेक किड्नी, मुटु, कलेजो, मस्तिष्क, स्नायु, रक्तनली आदिलाई पनि असर गर्दछ।  लक्षणविहीन कोरोना संक्रमित बिरामीले अन्य व्यक्तिलाई संक्रमण सर्दैन भन्ने होइन। अमेरिकामा २५४० लक्षणविहीन संक्रमित भएको, डाइमन्ड प्रिन्स क्रुजमा पनि लक्षणविहीन संक्रमित भएको, आइसल्याण्डमा ५० संक्रमित लक्षणविहीन भएको तथा हाल दक्षिण एसियामा करीब ७५ लक्षणविहीन भएको र उनीहरूले एकअर्कालाई संक्रमण सारेका अनुसन्धानले प्रमाणित गरेका छन्।  लन्डन स्कूल अफ हाइजिन एण्ड ट्रपिकल मेडिसिनले गरेको अध्ययनअनुसार सबै संक्रमित व्यक्तिले रोग सार्न सक्दैनन्। कोरोना संक्रमितमध्ये १०२० ले अन्य ८०९० लाई संक्रमण सार्न सक्छन् भनिएको छ। कसरी बच्ने ?  हामी आम नागरिकले घरबाहिर जाँदा अनिवार्यरुपमा सहि तरिकाले मास्कको प्रयोग गरौँ। व्यक्तिगत दुरी कायम गरौँ। हात सफा गरौँ। भीडभाड नगरौं। यति गर्यौं भने यो महामारी नियन्त्रण हुन्छ।  अनिवार्यरुपमा मास्क लगाउने, जहाँ पनि ६ फिटको दुरी कायम गर्ने, हात सफा गरिरहने, भीडभाडमा नजाने तथा खुला ठाउँमा बसेर कुराकानी गर्ने।  विश्वका धेरै देशमा जनजीवन सहज भएको छ। जनता अनुशाशित र सरकार इमान्दार भएका चीन, जापान, कोरिया, भियतनाम, ताइवान, भुटानजस्ता देशमा मास्क, भौतिक दुरी र सरसफाइले संक्रमण नियन्त्रण भएको छ।  हामी सबैले ठण्डा र आफ्नै दिमागले सोंचौं। अज्ञानको पछि नलागौं। आफु क्लियर नभएको कुरा सेयर गरेर, विदेशी संस्थालाई गालि गरेर वा नभएका विदेशी उदाहरण दिएर लापरबाही नगरौं।  हामीले कडाइका साथ जनस्वास्थ्यका मापदण्ड अबलम्बन गर्यौं भने जनजीवन अन्य देशमा जस्तै सहज र सरल हुन्छ। हामीले यी उपाय अबलम्बन गरेनौं भने संक्रमण तीब्र गतिमा बढ्छ। हाम्रो जनजीवन अस्तव्यस्त हुन्छ।  विश्वका धनी देशमा भएका क्षति बुझेर हामीले पाठ सिकौं। हामी अरुको तालमा लाग्दा भोलि संक्रमित भयौं भने उनीहरुले साथ दिदैनन्। हामीलाई चाहिने हाम्रै अस्पताल तथा स्वास्थ्यकर्मी हुन्। उनीहरुलाई प्रोत्साहित गरौँ।  मास्क लगाउँदा हामीले कार्बनडाइअक्साइडभित्र लिन्छौं, यसले गर्दा धेरैको ज्यान गएको छ भन्नु अज्ञानताको पराकाष्ठा हो। मास्कमा अक्सिजन लिने र कार्बनडाइअक्साइड फ्याँक्ने सुगमता हुन्छ। मास्क २४ सै घण्टा लगाउनुपर्ने होइन। घरमा बस्दा, एक्लै हिँड्दा तथा सुत्दा मास्क लगाउनु पर्दैन।  काम गर्ने ठाउँमा झ्यालढोका खोल्ने तथा उचित भेन्टिलेसनको व्यवस्था गर्नु पर्दछ। हावालाई फोर्स गरेर सिलिङतिर धकेल्ने अनि पम्पिङ गरेर बाहिर पठाउने, कोठा वा हलमा ताजा हावा प्रवेश गर्ने धेरै मार्ग बनाउनु पर्दछ।  जेष्ठ नागरिक, दीर्घबिरामी तथा इम्युनसम्बन्धी समस्या भएका व्यक्ति घरमै बस्ने तथा घरभित्र पनि अन्य परिवारजनसँग व्यक्तिगत दूरी कायम गर्नुपर्दछ।  रोगप्रतिरोधात्मक क्षमता बढाउनका लागि ताजा तथा पोषिलो खाना, व्यायाम, पर्याप्त निद्रा, तनाव व्यवस्थापन, सकारात्मक सोंच तथा भिटामिन सी, जिंक, भिटामिन बी १२ देखि गुर्जो, अश्वगन्धा, अमला, कागती, तुलसी, दालचिनी, अदुवा, बेसार, मरिच, मह लगायतका सप्लिमेन्टको प्रयोग धेरै प्रभावकारी देखिएको छ।  हामी नागरिकले कोरोना भाइरसबाट बच्नका लागि हरसम्भव उपाय अपनाउनु आवश्यक छ।  सबै उमेर समूहका मानिस कोरोना संक्रमित हुन सक्छन्। तर ज्येष्ठ नागरिक र पहिले देखि नै दम, मधुमेह, मुटुको रोग जस्ता स्वास्थ्य समस्या भएका व्यक्तिहरूलाई भने यो भाइरसले गम्भीर बिरामी बनाउने जोखिम हुन्छ। विश्व स्वास्थ्य संगठनका अनुसार यस भाइरसबाट बच्नको लागि बेलाबेलामा साबुन पानीले मिचिमिचि हात धुने वा अल्कोहल भएको स्यानिटाइजरको प्रयोग गर्ने, श्वासप्रश्वाससम्बन्धी सरसफाईमा विशेष ध्यान दिने जस्तै खोक्दा, हाँच्छ्यु गर्दा नाक मुख छोप्नु पर्दछ।  हामी सबैको सामुहिक प्रयासले जनजीवन सहज र महामारी नियन्त्रण गरौँ। खोप आएपछि महामारीको अन्त्य हुनेछ"
कालोबजारी गर्ने ३ किराना पसललाई १ लाख १० हजार जरिवाना,"वीरगन्ज : कोरोनाको महामारीमा कालोबजारी गरी उपभोक्ता ठगेको भन्दै स्थानीय प्रशासनले वीरगन्जका ३ वटा पसललाई १ लाख १० हजार रुपैयाँ जरिवाना गरेको छ । वाणिज्य आपूर्ति तथा उपभोक्ता संरक्षण कार्यालयका अधिकृत दिलिप खङखत्वेको नेतृत्वमा आइतबार खटिएको बजार अनुगमन टोलीले ३ वटा पसललाई १ लाख १० हजार रुपैयाँ जरिवाना गरेको हो । वीरगन्जको पानगल्लीस्थित सुमित्रा ट्रेडर्स एन्ड सप्लायर्सलाई ५० हजार तथा पानगल्लीमै रहेको न्यू संतोष जेनरल स्टोर, जय पान पसल सेन्ट र रानीघाटमा रहेको न्यू हरिओम किराना पसललाइ जनही २०२० हजार रुपैयाँ जरिवाना गरिएको हो । जिल्ला प्रशासन कार्यालयका खाद्य निरीक्षक र प्रहरीसहितको अनुगमन टोलीले पानगल्ली र रानीघाटका खाद्यान्न र किराना पसलमा आइतबार अनुगमन गरेको थियो । अनुगमनका क्रममा ती ३ वटा पसलहरुले मूल्य सूची नराखेको, खरिद र बिक्री विल उपलब्ध गराउन नसकेको र म्याद गुज्रेका समान संचित गरी राखेको फेला परेकाले उपभोक्ता संरक्षण ऐन २०७५ को दफा २८ बमोजिमको जरिवाना गरिएको वाणिज्य आपूर्ति तथा उपभोक्ता संरक्षण कार्यालयका अधिकृत दिलिप खङखत्वेले जानकारी दिए । आर्थिक जरीवानाका साथै समबन्धित पसलका संचालकलाई खाद्य वस्तुहरुको कालोबाजारी तथा मूल्य वृद्धि नगरी बिक्री वितरण गर्न निर्देशन पनि दिइएको खङखत्वेले बताए । यसअघि भदौ १ गते पनि अनुगमन टोलीले वीरगन्ज बजारको अनुगमन गरी कालोबाजारी तथा मूल्य वृद्धि गरेर फलफूल बिक्री वितरण गरेको आरोपमा तीनवटा फलफूल पसललाई कारवाही गरी ५० हजार रुपैयाँ जरिवाना गरेको थियो । कोरोनाको महामारीमा पसलेहरुले मुल्य वृद्धि गर्नुका साथै म्याद गुज्रिएका सामान बिक्री गरेको गुनासो उपभोक्ताहरुबाट आउन थालेपछि नियमित रुपमा बजार अनुगमन गर्न थालिएको खत्वेले बताए ।"
"निषेधाज्ञाले व्यवसायी मानसिक तनावमा परे, विकल्प खोजौं : राष्ट्रिय व्यापार सङ्घ","काठमाडौं : राष्ट्रिय व्यापार सङ्घले निषेधाज्ञाको विकल्प खोजेर व्यवसायको वातावरण मिलाउन माग गरेको छ। सङ्घको टोलीले आज काठमाडौँका सहायक प्रमुख जिल्ला अधिकारी जीवन दुलाललाई भेटेर कोभिड१९ को बढ्दो सङ्क्रमणसँगै निषेधाज्ञा लम्बिदै जाँदा व्यापारी व्यवसायीहरु समस्यामा परेको जनाउँदै निषेधाज्ञाको विकल्प खोजेर व्यापार व्यवसायको वातावरण मिलाउन माग गरेको हो। सङ्घका महासचिव बैकुण्ठ दाहालले कोरोना सङ्क्रमणका कारण निरन्तर भएको बन्दाबन्दी र निषेधाज्ञाले हजारौँ व्यवसायी आफ्नो व्यापार व्यवसाय छोड्न बाध्य भएको भन्दै यस क्षेत्रमा भएको पलायन रोक्न निषेधाज्ञाको विकल्प खोज्नुपर्ने बताए। 'व्यापार व्यवसाय सञ्चालन गर्न नपाउँदा घरभाडा, वित्तीय संस्थाको ऋण, व्याज, कर, तलबलगायत कुराहरुले व्यवसायी मानसिक तनावमा परेका छन्, व्यापार व्यवसायको वातावरण मिलाउन आग्रह गर्दछौँ', उनले भने। सङ्घले विश्व स्वास्थ्य सङ्गठन र स्वास्थ्य तथा जनसङ्ख्या मन्त्रालयले जारी गरेको स्वास्थ्य मापदण्डलाई पूर्ण पालना गरी व्यवसाय सञ्चालनको वातावरण मिलाउन अनुरोधसमेत गरेको छ। सङ्घले उपत्यकामा पीसीआर परीक्षणको दायरा बढाउनसमेत माग गरेको छ। रासस"
रुकुममा १६ किलो लागुऔषधसहित तीन जना पक्राउ,"रुकुम : रुकुम पश्चिममा १६ किलो लागुऔषधसहित तीनजना पक्राउ परेका छन् । आठविसकोट नगरपालिका५ बाट १६ किलो अफिमसहित तीन जनालाई प्रहरीले सोमबार पक्राउ गरेको हो । जाजरकोटको नलगार्ड नगरपालिका९ का ३७ वर्षीय प्रेमबहादुर सिंह, ४० वर्षीय मानबहादुर सिंह र ३२ वर्षीय तपबहादुर सिंहलाई अफिम सहित पक्राउ गरिएको जिल्ला प्रहरी कार्यालय रुकुम पश्चिमका डिएसपी ठगबहादुर केसीले जानकारी दिए । लागुऔषध कारोबार भइरहेको गोप्य सुचनाको आधारमा कर्णाली प्रदेश प्रहरी कार्यालय सुर्खेत र जिल्ला प्रहरी कार्यालयबाट खटिएको संयुक्त टोलीले उनीहरूलाई पक्राउ गरिएको डिएसपी केसीले बताए । प्रहरीले पक्राउ गरेका तीन जनाको झोला चेक जाँच गर्दा लागुऔषध अफिम फेला परेको प्रहरीको भनाइ छ । पक्राउ परेकाहरुलाई आठ विसकोटबाट जिल्ला प्रहरी कार्यालय ल्याउँदै गरेको डिएसपी केसीले बताए । जिल्ला प्रहरी कार्यालयमा पुर्याएपछि ऐन अनुसार मुद्दा दर्ता गरेर थप अनुसन्धान गरिने उनले बताए ।"
२४ घण्टामा ९८० जनामा कोरोना संक्रमण : १८ सय १४ डिस्चार्ज,काठमाडौं : पछिल्लो २४ घण्टामा ९८० जनामा कोरोना भाइरस (कोभिड१९) संक्रमण पुष्टि भएको छ। संक्रमितको कुल संख्या ४६ हजार २५७ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। गौतमका अनुसार २४ घण्टामा २९० महिला र ६९० पुरुष गरेर ९८० जनामा संक्रमण पुष्टि भएको हो। मन्त्रालयका अनुसार २४ घण्टामा १८ सय १४जना डिस्चार्ज भएका छन्। योसँगै कुल डिस्चार्ज हुनेको संख्या २८ हजार ९४१ पुगेको छ। यो कुल संक्रमितको ६३ प्रतिशत हो। नेपालमा संक्रिय संक्रमितको संख्या १७ हजार २७ रहेको छ। पछिलो २४ घण्टामा १० हजार ३८२ जनाको पीसीआर परीक्षण गरिएको प्रवक्ता गौतमले जानकारी दिए।अहिले संस्थागत आइसोलेसनमा ६ हजार २०१ रहेका छन्। २४ घण्टामा कोरोनाले ९ जनाको ज्यान गएको छ। योसँगै नेपालमा कोरोनाले मृत्यु हुनेको संख्या २८९ पुगेको छ।
विराटनगरमा कोरोना संक्रमित वृद्धको मृत्यु,"विराटनगर : विराटनगरमा कोरोना संक्रमित ७० वर्षीय वृद्धको मृत्यु भएको छ। मृत्युपछि उनको रिपोर्ट आइतबार पोजिटिभ आयो। कोशी अस्पताल विराटनगरमा उपचारका लागि पुर्याइएका उनको शनिबार राति मृत्यु भएको थियो। मृतक विराटनगर महानगरपालिका२ तीनपैनीका हुन्। ज्वरो, खोकी र श्वासप्रश्वासमा समस्या भएपछि उनलाई उपचारका लागि अस्पताल लगिएको थियो। मृत्युपछि स्वाब संकलन गरेर प्रदेश १ जनस्वास्थ्य प्रयोगशालामा गरिएको पीसीआर परीक्षणपछि रिपोर्ट आइतबार दिउँसो पोजिटिभ आएको अस्पतालका मेडिकल सुपरिटेन्डेन डा चुमनलाल दासले बताए। उनका अनुसार मृतकको शव व्यवस्थापनका लागि नेपाली सेनाको जिम्मा लगाइएको छ।"
कोरोना बीमा : सरकारीबाट परीक्षण गर्दा पोजिटिभ देखिएकालाई सात दिनभित्र भुक्तानी,"काठमाडौं : कोरोना बीमाको मापडदण्डमा भएको व्यवस्थाअन्तर्गत बीमा दाबीका लागि हाल भएको व्यवस्थामा थप परिमार्जन गर्ने विषयमा छलफल भएको छ। कोरोना बीमालाई थप प्रभावकारी बनाउने उद्देश्यले आज बीमा समितिले बीमा कम्पनीका प्रतिनिधि, नेपाल उद्योग परिसङ्घ र नेपाल उद्योग वाणिज्य महासङ्घ, नेपाल बीमक सङ्घलगायत संस्थाका पदाधिकारीबीच छलफल गरेको हो। बीमा दाबीका लागि स्वास्थ तथा जनसङ्ख्या मन्त्रालयअन्तर्गत निकायबाट पीसीआर परीक्षण गर्दा सङ्क्रमण पोजेटिभ प्रमाणित भएमा दाबी योग्य हुने व्यवस्थाका बारेमा छलफल भएको थियो। छलफलमा आज सम्ममा बीमा कम्पनीमा प्राप्त दाबीमध्ये स्वास्थ्यमन्त्रालयअन्तर्गतका निकायबाट पीसीआर परीक्षण भएका दाबीलाई सात दिनभित्र भुक्तानी दिने सहमति भएको छ। स्वास्थ्य मन्त्रालय अन्तर्गतका निकायभन्दा बाहेकको प्रयोगशालाबाट प्राप्त दाबीको विस्तृत छानबिन गर्न बीमा समितिका कार्यकारी निर्देशकको संयोजकत्वमा समिति गठन गरी सो समितिको सुझावका आधारमा निर्णय गर्दै जाने सम्बन्धमा बैठकमा सहमति भएको छ। त्यसैगरी स्वास्थ्य मन्त्रालयले निजी प्रयोगशालालाई पनि कोरोना परीक्षण गर्न अनुमति प्रदान गरेको अवस्थामा के कस्तो अन्डरराइटिड प्रक्रिया अवलम्बन गरी मापदण्ड संशोधन गर्न सकिन्छ भन्ने विषयमा कार्यकारी निर्देशकको संयोजकत्वमा अर्थ मन्त्रालय, स्वास्थ्य तथा जनसङ्ख्या मन्त्रालय र सरोकारवाला पक्ष र निजी क्षेत्रसमेतको प्रतिनिधित्व रहने गरी सुझाव सङ्कलन समिति गठन गर्ने र प्राप्त सुझावका आधारमा कोरोना बीमा मापदण्ड, २०७७ को संशोधन प्रक्रिया अगाडि बढाउने निर्णय भएको छ। कोरोना बीमा मापदण्ड, २०७७ संशोधन नभएसम्मका लागि कोरोना बीमालेख खरिद गरेका बीमितलाई स्वास्थ्य तथा जनसङ्ख्या मन्त्रालयअन्तर्गतका निकायमा पीसीआर परीक्षण गर्न अनुरोध गर्ने निर्णय भएको छ। छलफलमा परिसङ्घका उपाध्यक्ष सुलभ अग्रवालले निजी क्षेत्रबाट प्राप्त सुझावलाई सकारात्मक रुपमा लिई पूर्वाधार सम्पन्न स्वास्थ्य संस्थालाई पीसीआर परीक्षण गर्न दिएमा निजी क्षेत्रले प्रभावकारीरुपमा कार्य सम्पन्न गरी सरकारलाई सहयोग पुर्याउने बताए। सरकार निजी ल्याबलाई मान्यता दिने, कम्पनी कोरोना रिपोर्टको भुक्तानी नदिने ?"
कोरोनाले २८९ को मृत्यु : २४ घण्टामा ९ जनाको ज्यान गयो,"काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या २८९ पुगेको छ । स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार पछिल्लो २४ घण्टामा कोरोना संक्रमणबाट थप ९ जनाको मृत्यु भएको छ । २४ घण्टामा २ महिला र ७ पुरुषको मृत्यु भएको प्रवक्ता गौतमले जानकारी दिए । जसमध्ये तीनजना काठमाडौंका छन् । मृतक दुई महिला मोरङकी ६४ र झापाकी ४५ वर्षीया हुन् । सँगै काठमाडौंका ७४, ६८ र ८५ वर्षीय पुरुषको मृत्यु भएको छ । त्यसैगरी मोरङका ४५, पर्साका ७७, धनुषाका ३५ र चितवनका ७० वर्षीय पुरुषको आइतबार मृत्यु भएको हो । पछिल्लो २४ घण्टामा काठमाडौं उपत्यकामा थप ३५४ जनामा कोरोना भाइरस (कोभिड१९) संक्रमण पुष्टि भएको छ। काठमाडौंका २९०, भक्तपुरका ३२ र ललितपुरका ३२ जनामा कोरोना संक्रमण पुष्टि भएको हो। यस्तै पछिल्लो २४ घण्टामा ९८० जनामा कोरोना संक्रमण पुष्टि भएको छ। १७ हजार ७२७ कोरोनाका सक्रिय संक्रमित छन्। यस्तै मन्त्रालयका अनुसार ९ हजार २०१ जना आइसोलेसनमा रहेका छन् भने होम आइसोलेसनमा ७ हजार ८२६ छन्। क्वारेन्टाइनमा ४ हजार ७०३ जना रहेका छन्। मन्त्रालयका अनुसार पछिल्लो २४ घन्टामा १० हजार ३८२ नमूनाको पीसीआर परीक्षण भएको छ। पछिल्लो २४ घण्टामा १ हजार ८१४ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या २८ हजार ९४१ छ। यो ६३ प्रतिशत हो।"
खानेपानी माग्दै चरिकोटमा रित्तो गाग्री प्रदर्शन (तस्बिरसहित),"दोलखा : दोलखाको मेलुङ गाउँपालिका४, भेड्पुका उपभोक्ताहरुद्वारा आइतबार सदरमुकाम चरिकोटमा खानेपानी माग्दै रित्तो गाग्री प्रदर्शन गरेका छन्।भेड्पुस्थित अरले खानेपानी आयोजनाको लागि आएको बजेट गाउँपालिकाले आर्थिक वर्षको सुरुमै रकमान्तर गरी अन्यत्र लैजान खोजेपछि आइतबार स्थानीय करिब एकसय उपभोक्ताले चरिकोटमा रित्तो गाग्री प्रदर्शन गरेर विरोध गरेका हुन्। सोही वडाका वडाध्यक्ष छत्रबहादुर तामाङसहितका उपभोक्ताहरुले रित्तो गाग्री, बाल्टिन, जर्किन सहित खानेपानी माग्दै विरोध प्रदर्शन गरेको उपभोक्ताहरुको भनाई छ। खानेपानीको बजेट तोकिएको ठाउँमा खर्च नगरे अर्को चरणको आन्दोलन गर्ने उपभोक्ताहरुको नारा थियो। ४ दिनदेखि उत्पन्न विवादका कारण उपभोक्ता समितिका अध्यक्षसहित ५ जना पक्राउ गरी मुद्धा चलाएपछि द्वन्द्व चर्किएको थियो। संघीय सरकारबाट सो खानेपानी आयोजनाको लागि तोकेर आएको ९० लाख बजेट गाउँपालिकाले अन्यन्त्र रकमान्तर गरेको विरोधमा ज्ञापनपत्र बुझाउन गएका उपभोक्ता समितिका अध्यक्षसहित ५ जनालाई दोलखा प्रहरीले पक्राउ गरेको थियो। खानेपानी माग्न गएका उपभोक्ता हिरासतमा उपभोक्ताले गाउँपालिकाको कार्यालयमा तालावन्दी गरेपछि चरिकोटदेखि गएको प्रहरीको टोलीले उपभोक्ता समितिका अध्यक्ष कृपाश्वर गोलेसहित प्रविण थोकर, कुमार गोले, मधुकर गोले र सपन गोलेलाई पक्राउ गरेको थियो। मेलुङ गाउँपालिकाका अध्यक्ष नरबहादुर श्रेष्ठले आइतबार एक प्रेस विज्ञप्ति जारी गरी जनप्रतिनिधिहरु र स्थानीयहरुलाई सर्वपक्षिय र सर्वदलिय रुपमा छलफल गरी वडासमिति र कार्यपालिकाको बैठकबाट कानुन सम्मत रुपमा उक्त आयोजना कार्यान्वयन गर्ने जनाएका छन्। स्थानीय उपभोक्ता सहितको टोलीले आइतबार नै जिल्ला समन्वय समितिमा तोकिएकै स्थानमा खानपानीको बजेट कार्यान्वयन गराईदिन समन्वय प्रमुख डबल पाण्डेलाई ज्ञापनपत्र बुझाएका छन्। घटनाले राजनीतिक रुप लिँदा कांग्रेस दोलखाले आइतबार उपभोक्ताको समर्थनमा साँझ विरोध जुलुस समेत निकालेका थियो।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। नेपालमा कोरोना संक्रमितको संख्या ४५ हजार २७७ पुगेको छ। २८० जनाले कोरोनाकै कारण ज्यान गुमाइसकेका छन्। मन्त्रालयका अनुसार २७ हजार १२७ जनाले कोरोना जितेका छन्। अहिले १७ हजार ८८७ संक्रमितको आइसोलेसनमा उपचार भइराखेको छ। पत्रकार सम्मेलन लाइभ
"उपत्यकामा एकैदिन थपिए ३५४ जना कोरोना संक्रमित,३ को मृत्यु","काठमाडौं : पछिल्लो २४ घण्टामा काठमाडौं उपत्यकामा थप ३५४ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप ३५४ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। काठमाडौंका २९०, भक्तपुरका ३२ र ललितपुरका ३२ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। यस्तै पछिल्लो २४ घण्टामा ९८० जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ४६ हजार २५७ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। आइतबार संक्रमितमा २९० महिला र ६९०पुरुष छन्। १ हजार ७२७ कोरोनाका सक्रिय संक्रमित छन्। यस्तै मन्त्रालयका अनुसार ९ हजार २०१ जना आइसोलेसनमा रहेका छन् भने होम आइसोलेसनमा ७ हजार ८२६ छन्। क्वारेन्टाइनमा ४ हजार ७०३ जना रहेका छन्। मन्त्रालयका अनुसार पछिल्लो २४ घन्टामा १० हजार ३८२ नमूनाको पीसीआर परीक्षण भएको छ। पछिल्लो २४ घण्टामा १ हजार ८१४ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या २८ हजार ९४१ छ। यो ६३ प्रतिशत हो। नेपालमा कोरोनाबाट २८९ जनाको मृत्यु भएको छ। आइतबार मात्रै ९ जनाको मृत्यु भएको मन्त्रालयले जनाएको छ। उपत्यकामा मात्रै ३ जनाको मृत्यु भएको छ।"
बर्दियामा एकैदिन ४२ जनामा कोरोना संक्रमण,गुलरिया : बर्दियामा एकैदिन ४२ जना कोरोना भाईरस (कोभिड१९) संक्रमित थपिएका छन्। बर्दियाको बाँसगढी नगरपालिकामा संचालित चौधरी ग्रुपमा कार्यरत अधिकांस महिला तथा पुरुष कामदारहरु संक्रमित भेटिएका हुन्। बर्दियामा २९ जना महिला र १३ जना गरी ४२ जना कोरोना संक्रमित पुष्टि भएको स्वास्थ्य कार्यालय बर्दियाका प्रमुख गोकर्ण गिरीले बताए। संक्रमितमध्ये ३४ जना बाँसगढी नगरपालिकाका छन्। बाँकी बढैयाताल गाउँपालिका र गुलरिया नगरपालिकाका हुन्। संक्रमित सबैलाई आइसोलेसनमा राख्ने तैयारी भइरहेको गिरीले जानकारी दिए। बर्दियामा १० हजार १ सय १ पीसीआर गरिएकोमध्ये ४ सय ८ जना कोरोना पोजिटिभ पुष्टि भएका छन्। बर्दियामा ३ सय १८ जनाले कोरोना जितेका छन्। स्वाब परीक्षणको नतिजा ५ सय २७ जनाको अझै प्रकृयामा रहेको गिरीले बताए। हालसम्म बर्दियामा एकजनाको कोरोना संक्रमणका कारण मृत्यु भएको छ।
भक्तपुर रेडक्रसले सुरु गर्यो कोरोना जित्नेको रगत संकलन,"भक्तपुर : नेपाल रेडक्रस सोसाइटी भक्तपुर जिल्ला शाखाले कोरोना भाइरस संक्रमणलाई जितेकाहरुको रगत संकलन सुरु गरेको छ। कोरोना भाइरस संक्रमण भएर गम्भीर अवस्थामा पुगेका बिरामीहरुको प्लाज्मा थेरापी गर्न उक्त रगत संकलन गरिएको जिल्ला शाखाका सभापति मनोजकुमार थापाले जानकारी दिए। कोरोना भाइरस संक्रमणको कुनै खोप तथा औषधि अहिलेसम्म पत्ता लागेको छैन। तर संक्रमण भएर निको भएकाहरुको रगतको प्लाज्मा गम्भीर संक्रमितलाई दिँदा निको हुन थालेपछि अहिले प्लाज्मा थेरापी गर्ने क्रम बढेको छ। कोरोना भाइरस संक्रमण भएर गम्भीर बिरामी भएकालाई जीवनदान दिन भक्तपुर रेडक्रसले संक्रमण भएर निको भएकाहरुको रगत संकलन गर्न थालेको जिल्ला सभापति थापाले स्पष्ट पारे। उनका अनुसार शनिबार कोरोना संक्रमण भएर पाटन अस्पतालमा उपचार गराइरहेका एक संक्रमितलाई भक्तपुरको चाँगुनारायण नपाका एक युवाको रगतलिएर प्लाज्मा उपलब्ध गराइएको छ। संक्रमण भएर निको भएका ती युवकलाई पाटन अस्पतालमा उपचाररत संक्रमितले नै सम्पर्क गरेका थिए। जसअनुसार ती युवकले खुसीसाथ ती संक्रमितको प्लाज्मा थेरापीकोलागि भक्तपुर रेडक्रसको रक्तसञ्चार सेवा केन्द्र (ब्लड बैंक) मा रगत दिएका थिए। प्लाज्मा थेरापीको लागि रगत संकलन गर्न भक्तपुरका ६१ जना कोरोना संक्रमण जितेकाहरुको सूची तयार गरिएको सभापति थापाले बताए।उक्त सूचीमा अन्य संक्रमण जितेकाहरुलाई पनि समावेश गर्दै जान्छौं, उनले भने, जसले गर्दा प्लाज्मा आवश्यक संक्रमितलाई सम्पर्क गर्न सहज होस्। उक्त सूचीभित्रका व्यक्तिलाई रक्तदानको लागि भक्तपुर रेडक्रसले लिन जाने र पुनः घरसम्म पुर्याउने व्यवस्था गरिएको छ। संक्रमित र उनका घरपरिवारले सम्पर्क गरेर ल्याएका व्यक्तिको रगत लिएर पनि भक्तपुर रेडक्रसले प्लाज्मा छुट्याएर उपलब्ध गराउने सभापति थापाले जानकारी दिए। उनले संक्रमितको लागि आवश्यक प्लाज्मा सरकारले निःशुल्क उपलब्ध गराउने व्यवस्था गर्नुपर्नेमा जोड दिए। शनिबारसम्म भक्तपुरका एकसय २ जना कोरोना भाइरस संक्रमणलाई जितेर डिस्चार्ज भएका छन्। चिकित्सकहरुका अनुसार कोरोना भाइरस संक्रमण जितेकाहरुको रगतमा रोगप्रतिरोधी क्षमता विकास भइसकेको हुन्छ। त्यसैले उक्त रगतमा भएको प्लाज्मा अर्को संक्रमित व्यक्तिलाई दिँदा संक्रमणलाई चाँडै जित्ने उनीहरु बताउँछन्। उनीहरुको अनुसार यसरी प्लाज्माको लागि रगत दिनेहरु कोरोना भाइरस संक्रमणलाई जितेको १५ दिन पूरा भएको हुनुपर्छ। संक्रमण जितेका व्यक्तिबाट लिइएको रगतको प्लाज्मामात्रै काम लाग्ने जिल्ला शाखाका मन्त्री परशुराम पाण्डे बताउँछन्।संक्रमण जितेकाको रगतबाट प्लाज्मामात्रै लिन्छौं, उनले भने, बाँकी रगतका सेल काम लाग्दैन। उनका अनुसार भक्तपुर रेडक्रसको ब्लक बैंकमा दैनिक ३४ जना संक्रमित र संक्रमितका आफन्तले प्लाज्मा थेरापीको लागि रगत आवश्यक भएको भनी सम्पर्क गर्छन्। पहिले संक्रमितहरुको सम्पर्क नहुँदा व्यवस्था गर्न नसकिइरहेको उनको भनाइ थियो। भक्तपुरस्थित जिल्ला विपद् व्यवस्थापन समितिसँगको समन्वयमा शनिबारदेखि भने उक्त सेवा सुरु गरिएको मन्त्री पाण्डेले स्पष्ट पारे।"
ललितपुरका नाका सिल गरेर मच्छिन्द्रनाथको रथ तानिदै,"काठमाडौं : गत बिहीबार विवाद भएपछि रोकिएको मच्छिन्द्रनाथको रथ अहिले तानिदै छ। कडा सुरक्षा घेराका बीच लर थानिन लागेको हो। प्रहरीले रथ तान्नु अघि नै ललितपुर प्रवेश गर्ने सबै नाका सिल गरिएको छ। वर्षा र सहकालका देवता रातो मच्छिन्द्रनाथको रथ दिउँसो ३ बजे तानिने बताइएको भए पनि केही ढिला भएको छ। यस वर्ष मच्छिन्द्रनाथ रथयात्रा गरेर विगतका वर्षझैँ गाःबहाल हुँदै मङ्गलबजार, सुन्धारा, लगनखेल र अन्त्यमा जावलाखेल पुर्याउन सम्भव नदेखिएसँगै रथलाई आइतबार ललितपुर महानगरपालिका अगाडिको सोह्रखुट्टे पाटीसम्म तानेर राख्न लागिएको हो। बिहानैदेखि १९ औं जातीय खलः पुचःका ५०१ स्वयं सेवक खटाएर रथको मर्मत सम्भार गराउनका साथै रथ तान्ने व्यवस्थापनसमेत गरिएको थियो। रथ तान्न १९ जातीय खलका मानिसका साथै पाटन टोलका चारदेखि पाँच मानिस सहभागी हुने महानगरपालिकाका प्रवक्ता राजु महर्जनले बताए। विगतका वर्षझैँ यस वर्ष टोलटोलमा रथयात्रा गर्न नसकेकाले हिजो र शुक्रबार देशमा कुनै अनिष्ट नहोस् भनेर क्षमापूजा गरिएको थियो। आर्यावलोकितेश्वरलाई गत साउन १० गते पुल्चोकमा निर्माण सम्पन्न भएको रथमा विराजमान गराइएको थियो। विसं ८०० मा राजा वरदेवले पुल्चोकमा रथ बनाउन लगाएका थिए। मच्छिन्द्रनाथ नेपाल आएको ८४ वर्षपछि रथ बनाउन सुरु गरिएको थियो। रथ तान्नु अघि काठमाडौंबाट ललितपुर प्रवेश गर्ने सबै नाका सिल गरिएको छ। जिल्ला प्रशासन कार्यालय, प्रहरी र ज्यापु समाजबीच छलफल भएपछि निश्चित संख्यामा मानिस उपस्थित भएर रथ तान्ने सहमति भएको हो। जिल्ला प्रशासन कार्यालयले चार सय ३४ जनालाई मात्र उपस्थित हुन दिने भनेको छ। जसमध्ये १६०, रथ तान्ने, १२८ स्वयंसेवक, ज्यापु समाजका पदाधिकारी १२२, र बाजागाजा बजाउने २८ जनालाई मात्र समेटिएको बताएको छ।"
पाल्पामा समुदायस्तरमा फैलियो कोरोना,"तानसेन : पाल्पामा दिनहुँ समुदायस्तरमा कोरोना संक्रमण फैलिदै गएको छ। आइतबार मात्रै पाल्पाका विभिन्न समुदायका १६ जनामा कोरोना संक्रमण देखिएको छ। समुदायस्तरमा गरिएको स्वाब परीक्षणका क्रममा तिनाउँ गाउँपालिकाको विभिन्न समुदायमा ८ जना पुरुष, माथागढी गाउँपालिकाका विभिन्न समुदायका ५ जना पुरुष, रैनादेवी छहरा गाउँपालिकाको १ महिला, १ पुरुष, बगनासकाली गाउँपालिकामा १ गरी १६ जनामा कोरोना देखिएको हो। आइतबार थपिएका संक्रमितमध्ये तिनाउ गाउँपालिकाका ८ जना पुरुष, रैनादेबीछहराका २ जना र माथागढीका २ जना समुदायका व्यक्ति रहेको जिल्ला स्वास्थ्य कार्यालय पाल्पाका सूचना अधिकृत ओम प्रकाश पन्थीले बताए । यसअघि तानसेन नगरपालिकाका ७ जना, रम्भा गाउँपालिका ३ जना, रामपुर नगरपालिकाका २ जना, तिनाउँ गाउँपालिका र रिव्दीकोट गाउँपालिकामा एक एक जनामा समुदायस्तरका व्यक्तिमा सक्रमण देखिएको हो। यसअघि तिनाउ २ मा चियापसल गरिरहेकी महिलामा देखिएपछि उनीसँग सम्र्पकमा आएका अन्यको परीक्षणका क्रममा थप ८ जना समुदायस्तरका व्यक्तिमा संक्रमण देखिएको गाउँपालिका अध्यक्ष ओम बहादुर घर्तीमगरले बताए । पछिल्लो समय पाल्पामा समुदायस्तरमा सक्रमितको संख्या हवात्तै बढेको छ । विधालयमा रहेका क्वारेन्टाइन हटाएपछि पछिल्लो समय होम क्वारेन्टाइनमा बस्ने क्रममा सक्रमण बढ्दै गएको छ । पाल्पामा रहेका करीब एक पचास विधालय क्वारेन्टाइन हटाएपछि अहिले पालिकाहरुले संक्रमितलाई होम आइसोलेसनमा व्यवस्थापन गर्दै आएका छन् । आइतबारसम्म पाल्पामा कुल संक्रमितको संख्या सय ६ पुगेको छ । जसमध्ये ५ सय ६३ जना कोरोनामुक्त भएका छन् । संक्रमण भएकामध्ये २ जनाको निधन भएको छ।"
वीर अस्पताललाई कोभिड केन्द्रित बनाउने सरकारको निर्णय,"काठमाडौं : सरकारले वीर अस्पताललाई कोरोना भाइरस (कोभिड१९) उपचारमा केन्द्रित गर्ने निर्णय गरेको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार सरकारले तत्कालका लागि वीर अस्पताललाई कोभिड अस्पतालको रुपमा सञ्चालन गर्ने निर्णय गरेको हो। अब वीर अस्पतालमा दिइने सम्पूर्ण स्वास्थ्य सेवा ट्रमा सेन्टरबाट दिइने छ। अब वीर अस्पताल कोभिड अस्पतालको रुपमा सञ्चालन गर्ने निर्णय भएको छ, मन्त्रालयको नियमित पत्रकार सम्मेलनमा बोल्दै प्रवक्ता गौतमले भने, त्यहाँ भइरहेका नियमित स्वास्थ्य सेवा राष्ट्रिय ट्रमा सेन्टरबाट सञ्चालन गरिने छ।"
विएण्डसी अस्पतालका १२ जना कर्मचारीमा कोरोना संक्रमण,झापा : झापाको विर्तामोडमा रहेको विएण्डसी अस्पतालका १ जना चिकित्सक र ११ जना स्वास्थ्यकर्मीमा कोरोना संक्रमण देखिएको छ। अस्पतालका जनसम्पर्क अधिकृत प्रमिश गिरीका अनुसार संक्रमण देखिएका सबै आइसोलेसनमा बस्दै आएका थिए। भदौ १८ गते १४ जनाको अस्पतालबाटै पीसीआर परीक्षणका लागि स्वाब स्वाब नमूना संकलन गरी वीपी कोइराला स्वास्थ्य विज्ञान प्रतिष्ठान धरान पठाइएको थियो। पठाइएको १४ जनामध्ये १२ जनाको रिर्पोट पोजिटिभ आएको हो। गिरीले भने 'अस्पतालको सबै सेवा सधैँ जस्तै चलिरहेको छ। अस्पताल सुरक्षित छ।' यद्यपि विर्तामोड नगरपालिकाले अस्पताल सिलको तयारी गरेको छ। जिल्लामा आइतबार मात्र एक महिलाको मृत्यु भएको छ भने २५ जनामा कोरोना पोजिटिभ देखिएको छ।
सप्तरीमा न्यायाधीशसहित १८ जनामा कोरोना संक्रमण,"राजविराज : जिल्ला न्यायाधीशसहित सप्तरी जिल्ला अदालतका चारजना र विद्युत प्राधिकरणका ३ जना कर्मचारीमा आइतबार कोरोनाको संक्रमण देखिएको छ । गजेन्द्रनारायण सिंह अस्पताल राजविराजको प्रयोगशालामा आइतबार गरिएको परीक्षणअनुसार जिल्ला अदालतका ५२, ३४, २५ वर्षीय र उमेर नखुलेका गरी चार जनामा कोरोना पोजिटिभ देखिएको हो । जिल्ला अदालतका पाँचजनाले पीसीआर परीक्षणका लागि स्वाब दिएकोमा न्यायाधीश, न्यायाधीशका सुरक्षा गार्ड र दुईजना कर्मचारी संक्रमित भएको अदालतले जानकारी दिएको छ । अदालतमा कार्यरत अन्य कर्मचारीमा समेत ज्वरो र रुघाखोकी देखिएको छ । यसैगरी आइतबार नेपाल विद्युत प्राधिकरणमा कार्यरत तीनजना पुरुष कर्मचारी र ३३ वर्षीय प्रहरी समेत संक्रमित भएका छन् । स्वास्थ्य कार्यालय सप्तरीका अनुसार राजविराज नगरपालिका२ का २२ वर्षीय पुरुष र १४ वर्षीया महिला, राजविराज ४ का ७० वर्षीय पुरुष, राजविराज ७ का २७ वर्षीय र राजविराजको वडा नखुलेका ३५ वर्षीया महिला संक्रमित भएका छन् । तिलाठी कोइलाडी१ का १७ वर्षीय, वडा नम्बर२ का २८ वर्षीय, वडा नम्बर ६ का ६४ वर्षीय, वडा नम्बर ७ का २९ वर्षीय पुरुष र वडा नम्बर३ की २७ वर्षीया महिला समेत आइतबार संक्रमित भएका छन् । संक्रमितहरुको स्वास्थ्य तथा जनसङ्ख्या मन्त्रालयले सोमबार पुष्टि गर्ने तयारी गरेको छ । यसअघि शनिबार सप्तरीका १० महिलासहित २८ जना संक्रमित हुनेमा तिरहुत गाउँपालिका तथा राजविराज र बोदे बरसाईन नगरपालिकाका हुन् । उनीहरुमध्ये तिरहुत गाउँपालिका २ मा सात महिला र आठ पुरुष तथा वडा नम्बर १ मा एक जना पुरुष गरी १६ जना थपिएका हुन् । अन्यमा राजविराज नगरपालिका ३ का एक जना पुरुष, वडा नम्बर४ का दुई महिला र एक जना पुरुष, वडा नम्वर ५ का एक पुरुष, वडा नम्वर ८ का एक महिला र तीन जना पुरुषमा संक्रमण देखिएको हो । यसैगरी, बोदे बरसाईन नगरपालिकामा ६ का दुई जना र वडा नम्वर ८ का एक जना पुरुषमा संक्रमण पुष्टि भएको स्वास्थ्य कार्यालय सप्तरीका निमित्त प्रमुख दुनियालाल यादवले बताए । सप्तरीमा आइतबारसम्म संक्रमितको संख्या ९१६ पुगेको छ । जसमा १४४ महिला छन् । संक्रमितमध्ये हालसम्म ९५ महिला र ५६९ पुरुष गरी ६६४ जना निको भएर घर फर्किएका छन् । एक महिलासहित आठ संक्रमितको मृत्यु भएको छ । सप्तरीमा हाल २४४ जना सक्रिय संक्रमित रहेका छन् ।"
कर्मचारीमा कोरोना पुष्टि भएपछि मालपोतका सेवा स्थगित,स्याङजा : कर्मचारीमा कोरोना संक्रमण पुष्टि भएपछि मालपोत कार्यालयबाट हुने सेवाप्रवाह स्थगित गरिएको छ। एक सातादेखि अस्पतालमा उपचाररत उनको पीसीआर परीक्षण गर्दा कोरोना पोजेटिभ देखिएको हो। कार्यालयका प्रमुख प्रकाश पौडेलले एक कर्मचारीमा कोरोना संक्रमण पुष्टि भएसँगै कार्यालयमा कार्यरत अन्य कर्मचारीका कन्ट्रयाक ट्रेसिङ् गर्नुपर्ने भएकाले अर्को सूचना जारी नभएसम्मका लागि कार्यालयबाट उपलब्ध गराइने सेवाप्रवाह स्थगित गरिएको जानकारी दिए । उनले भूसेवाका काम भने नरोक्न स्थानीय पालिकालाई आग्रह गर्दै कार्यालय संचालन हुने बित्तिकै यी काम प्राथमिकतामा राखेर काम गर्ने जारी सूचनामा उल्लेख गरिएको मालपोतका सूचना अधिकारी डोलराज थापाले बताए ।
एम्बुलेन्समा राखेर बालिका अपहरण : दुई चालकसहित तीनजना पक्राउ,"विराटनगर : दुई लाख रुपैयाँ फुत्काउनका लागि मोरङको पथरीशनिश्चरेबाट १४ वर्षीया बालिकाको अपहरण भएको घटना बाहिरिएको छ। नातामा दाई पर्ने पथरीशनिश्चरे नगरपालिका८ का २१ वर्षीय सुजन रणपहेलीसहित पथरीशनिश्चरे६ का २२ वर्षीय रोमन आचार्य र सुनवर्षी नगरपालिका६ का ३७ वर्षीय पूर्ण तामाङलाई बालिका अपहरणको अभियोगमा प्रहरीले पक्राउ गरेको छ। इलाका प्रहरी कार्यालय पथरीका डीएसपी दिलिप गिरीले अपहरणमा प्रयोग गरिएका को २ च २८८२ र को २ च ३१२१ नम्बरका दुईवटा एम्बुलेन्स पनि नियन्त्रणमा लिइएको जानकारी दिए। आचार्य को २ च २८८२ र तामाङ अर्को एम्बुलेन्सका चालक हुन्। रणपहेली अपहरित बालिकाको नातामा दाजु पर्ने व्यक्ति हुन्। डीएसपी गिरीले रणपहेलीकै मुख्य योजनामा बालिका बहिनीको अपहरण भएको बताए। अपहरणपछि बहिनीलाई आमाले राख्न दिएको दुई लाख रुपैयाँ फुत्काउने योजना उनको रहेको पाइएको गिरीको भनाइ छ। अपहरणमा परेकी बालिकालाई जिल्ला प्रहरी कार्यालय काभ्रेको सहयोगमा साँगा भञ्ज्याङबाट भदौ १७ गते उद्धार गर्दै घटनामा संलग्नलाई पक्राउ गरिएको जानकारी उनले दिए। उद्धार र पक्राउ गरिएकालाई १८ गते बिहीबार पथरीशनिश्चरे ल्याइपुर्याएर अनुसन्धान सुरु गर्दा अपहरणको पुष्टि भएको गिरीले बताए। चार दिनअघिको घटनालाई प्रहरीले ढिलो गरेर सार्वजनिक गरेको हो। प्रारम्भिक अनुसन्धानबाट काठमाडौं पुर्याएर बहिनीको साथमा भएका पैसा फुत्काउने योजना रहेको देखिन्छ, डीएसपी गिरीले भने, गन्तव्यमा पुग्नै नपाइकन पक्राउ गरिएका कारण त्यसपछि अरु के योजना थिए भन्ने बारेमा अनुसन्धान भइरहेको छ। ज्यान मार्ने तथा परिवारका सबैलाई सखाप पारिदिनेसम्मका धम्की दिँदै अपहरण गरेपछि डरले बोल्न नसकेको र त्यसक्रममा आफूमाथि कुनै गलत गतिविधी भने नभएको बालिकाले प्रहरीलाई बताएकी छन्। तर उनलाई बीचबीचमा दुईवटा एम्बुलेन्स परिवर्तन गर्दै लगिएको पाइएको छ। घटनाअनुसार भदौ १६ गते मंगलबार बिहानका राति बालिका एकाएक घरबाट हराएकी थिइन्। अभिभावकले दिउँसो प्रहरीमा हुलियासहितको निवेदन दिएपछि खोजी गर्ने क्रममा अपहरण गरेर काभ्रेको साँगा पुर्याएपछि फेला पारिएको डीएसपी गिरीले बताए। उनका अनुसार प्रारम्भिक अनुसन्धानबाट पथरी बजारकै एउटा माइक्रो फाइनान्सबाट आमाले दुई लाख रुपैयाँ निकालेर १५ गते बालिकालाई राख्न दिएको खुलेको छ। बालिकाको अपहरणमा प्रयोग गरिएका एम्बुलेन्स। उक्त रकम झिक्नुअघि बालिकाको आमाले अरु आफन्तसँग गरेको फोन संवाद सुनेका रणपहेलीले पैसा निकालेर छोरीलाई राख्न दिएको चाल पाएको प्रहरीले जनाएको छ। त्यसपछि मुख थुन्दै जबरजस्ती विभिन्न धम्की दिएर मंगलबार बिहान आमाले राख्न दिएको रकमसहित बालिकालाई उनले अपहरण गरी लिएर गएको डीएसपी गिरीको भनाइ छ। उनका अनुसार सुरुमा रणपहेलीले पथरीको मंगलबारे चोकबाट को २ च २८८२ नम्बरको एम्बुलेन्समा चढाएर बालिकालाई सुनसरीको इटहरी पुर्याएका थिए। उक्त एम्बुलेन्सका चालक आचार्य रणपहेलीका पुराना साथी हुन्। इटहरीबाट भने परिवर्तन गर्दै अर्को चिनेकै को २ च ३१२१ नम्बरको एम्बुलेन्समा राखेर लगेको खुलेको डीएसपी गिरीको भनाइ छ। तामाङले चलाएको उक्त एम्बुलेन्सले भने बनेपासम्म पुर्याएको थियो। पूर्व योजना अनुसार आचार्यले चलाएको एम्बुलेन्स पनि सँगसँगै गएको पाइएको प्रहरीले जनाएको छ। बनेपादेखि भने इहटरीबाट गएको एम्बुलेन्सबाट ओरालेर फेरि आचार्यकै पथरीबाट लगेको एम्बुलेन्समा राखेर बालिकालाई काठमाडौंतिर लग्दै गर्दा साँगामा प्रहरीले फेला पारेको हो, गिरीले भने, नातामा बहिनी पर्ने बालिकालाई अपहरण गर्ने रणपहेली लागुऔषध दुव्र्यसनी रहेको खुलेको छ। उनले प्रारम्भिक अनुसन्धानबाट बहिनीसँग भएको पैसा लुट्नकै लागि अपहरण गरेको देखिएको र अपहरणको थप अरु कारण खुल्न बाँकी रहेको जनाए। तर रणपहेलीले भने बहिनीलाई काठमाडौं डुलाउन लिएर गएको बताउँदै आएका छन्। गिरीका अनुसार एम्बुलेन्स लगे बापत आचार्यले १४ र तामाङले २० हजार रुपैयाँ रणपहेलीसँग लिइसकेको खुलेको छ। घटनामा शंकास्पद भूमिका देखिएसँगै एम्बुलेन्स र चालकलाई नियन्त्रणमा लिइएकाले थप कुरा खुल्दै जानेछ, उनले भने, तर बिरामी बोक्ने एम्बुलेन्सले शंकास्पद ढंगले फेरिफेरि यात्रु बोकेको पाइएपछि घटनाको अनुसन्धान अघि बढाइएको छ। पक्राउ परेकालाई अपहरण तथा ज्यान मास्नेबेच्ने मुद्दा चलाउन शुक्रबार म्याद थपेर अनुसन्धान थालिएको प्रहरीले जनाएको छ।"
हुलाकी राजमार्ग निर्माणमा गरिएको नाप जाँच प्रति स्थानीय आक्रोशित,"कपिलवस्तु : हुलाकी राजमार्ग निर्माण कार्य अन्तरगत गरिएको केन्द्र विन्दुदेखिको नाप गलत भएको भन्दै स्थानीय आक्रोशित बनेका छन्। हुलाकी राजमार्ग निर्माण आयोजना अन्तरगत तौलिहवा बजार क्षेत्रमा सडक केन्द्रबाट दुवैतर्फको १५।१५ मिटर छोडेर घर निर्माण गरे पनि अहिले आफ्नो घर १५ मिटरभित्र पर्ने नापी भएपछि कपिलवस्तु नगरपालिका वडा नं १ की मिठु पौडेल आक्रोशित बनेकी छिन्। आफू विकास विरोधी नभए पनि सडकको नापबाट मर्कामा परेको उनी बताउँछिन्। 'सडक कार्यालयका प्राविधिकले घरमा सडक केन्द्रबाट घरसम्म नाप जाँच गरी लगाइएको चिन्हभन्दा १ मिटर छोडेर घर भत्काए', पौडेलले भनिन्, 'घरको अगाडि केही भाग भत्काइ नयाँ पिलर र बिम तयार गरी घर मर्मत सुरु गरे। फेरि नयाँ बनाएको पिलर र बिम सबै भत्काउन पर्छ भन्दै सडक प्राविधिकहरु आदेश गर्छन्। पटकैपिच्छेको फरक फरक नापीले हामी मर्कामा परेका छौं। हाम्रो मर्का कसले बुझ्ने ?' जिल्ला प्रशासन कार्यालय, डिभिजन सडक कार्यालय, कपिलवस्तु नगरपालिका र नापी कार्यालयको संयुक्त टोलीबाट २०७२ सालमा तौलिहवा क्षेत्रको सडकको केन्द्रबाट १५।१५ मिटर नापेर चिन्ह लगाएको थियो। सोही नाप जाँचको आधारमा १५ मिटर छोडेर निर्माण गरिएका घर पनि अहिले १५ मिटर भित्र परेको भन्दै भत्काउनु परेपछि सर्वसाधारण थप आक्रोशित बनेका हुन्। त्यति बेला गरिएको नापीको आधारमा नगरपालिकाबाट नक्सा पास गरी निर्माण गरिएका करीब १ दर्जन घर भत्काउन पर्ने अवस्था रहेको कपिलवस्तु नगरपालिका वडा नं १ का सुरेश शर्माले बताए। सडक केन्द्रदेखि १७ मिटर छोडेर नगरपालिकाबाट नक्सा पास गरी घर निर्माण गरेका कपिलवस्तु नगरपालिका वडा नं १ का सन्दिप श्रीवास्तवको पीडा पनि उस्तै छ। 'मापदण्ड भन्दा बढी २ मिटर छोडेर घर निर्माण गर्दा पनि अहिले घरसँग जोडिएर सडक निर्माण हुने भएको छ', श्रीवास्तवले भने, 'नगरपालिकाका प्राविधिकको उपस्थितिमा नाप जाँच गरी घर निर्माण गरें। घरको नक्सा पास र घर निर्माण सम्पन्न प्रमाण पनि पाएँ तर फेरि मेरो जग्गा सडकमा गक्इहेको छ।' कसैको घर जग्गा च्याप्नेभन्दा पनि हाइवे इन्जिनियरिङका हिसाबले सडक निर्माण कार्य अघि बढेको हुलाकी राजमार्ग आयोजनाका इन्जिनियर विरेन्द्र प्रकाश गुप्ताले बताए। 'यसअघि के कस्तो नापी भयो हामीलाई थाहा भएन', इन्जिनियर गुप्ताले भने, 'जिपिएस र टोटल स्टेशनबाट सर्भे गरी नेपाल सडक मापदण्ड २०७० अनुसार सडकको डिजाईन भएको छ। यो डिजाईनबाट आएको सेन्टर लाइनको आधारमा सडकको दुवैतर्फको १५।१५ मिटर भित्र सडक निर्मांण कार्य गरेका छौं।' यो ठुलो राजमार्ग हो, त्यसकारण विभिन्न घुम्ती, मोड र स्थानीको केही घरमा यस्ता समस्या देखिको हुन सक्ने उनी बताउँछन्। हुलाकी राजमार्ग निर्माणका लागि तौलिहवा राजपुर १५ किलोमिटर शर्मा एण्ड कम्पनी, राजपुर दत्तपुर १७ किलोमिटर लामा गोल्डेन गुड त्रिशक्ति जेभी र दत्तपुर तुरुन्तपुर साढे १८ किलोमिटर शर्मा एण्ड कम्पनीका नाममा ठेक्का सम्झौता भएको छ। सम्झौता अनुसार २०७९ कार्तिक मसान्तसम्ममा ठेकेरदार कम्पनीले हुलाकी सडकको कुल साढे ५० किलोमिटर सडक निर्माण कार्य सम्पन्न गर्नु पर्ने छ। सोही सडक निर्माण कार्य अन्तरगत तौलिहवा बजार क्षेत्रमा सडक किनारका घर टहरा भत्काउने र नाली निर्माण गर्ने काम सुरु भएको छ।"
विदेशबाट फर्केकालाई स्वदेशमै रोजगारी : मन्त्री ज्ञवाली,"काठमाडौं :परराष्ट्र मन्त्री प्रदिप ज्ञवालीले वैदेशिक रोजगारीबाट फर्केका सबैलाई रोजगारी दिइने बताएका छन्। गैरआवासीय नेपाली संघले आयोजना गरेको भर्चुअल कार्यक्रममा बोल्दै मन्त्री ज्ञवालीले विदेशबाट फर्किएका नेपालीलाई स्वदेशमै रोजगारीको ग्यारेन्टी गरिने बताए। उनीहरुको क्षमता र सीपका अनुसार रोजगारीको वातावरण तयार गर्न सरकारले रणनीति बनाइसक्न लागेको छ, उनले भने। स्वदेशमै रोजगारीमा संलग्न गराउन कतिपय योजना समेत बनिसकेको उनले बताए। नेपाल फर्केका नेपालीको ज्ञान र सीपको तथ्यांक संकलन गर्ने कार्यमा गैरआवासीय नेपाली संघले सहकार्य गर्न सक्ने मन्त्री ज्ञवालीले बताए। मध्यपूर्वका देशमा रहेका नेपालीको समस्याको बारेमा केन्द्रित भर्चुअल छलफललाई सम्बोधन गर्दै मन्त्री ज्ञवालीले कोभिड१९ कारण उत्पन्न असहज परिस्थितिमाझ गैरआवासीय नेपाली संघले निर्वाह गरेको भूमिका प्रशंसनीय रहेको बताए। उनले महामारीका बेला विदेशस्थित गैरआवासीय नेपाली संघ र विदेशस्थित नेपाली दूतावासबीच निकै राम्रो सहकार्य भएको भन्दै आगामी दिनमा पनि त्यसलाई निरन्तरता दिइने उल्लेख गरे। गैरआवासीय नेपाली संघका अध्यक्ष कुमार पन्तले विदेशमा बस्ने नेपालीले राज्य सरह संघप्रति अपेक्षा राख्ने गरेको अनुभव सुनाए। सरकारसँग सोही तहको सहकार्यको अपेक्षा राखेको उनको भनाइ छ। संघको साधन र श्रोतले सबै समस्यालाई समाधान गर्न नसक्ने भएको कारणले अन्तर्राष्ट्रिय समूदायसँग सहकार्य सुरु गरिएको जानकारी समेत उनले गराए। संघका उपाध्यक्ष एवम् वैदैशिक रोजगार समितिका संयोजक डा बद्री केसीले कोरोना संक्रमण पछि समस्यामा परेका नेपालीको सहयोगको लागि ती देशमा आइएलओसँग सहकार्य गरेर स्वयसेवा तथा कानुनी परामर्श सहितको ५ महिने कार्यक्रम सञ्चालन गर्न लागिएको जानकारी दिए। संघका महासचिव डा हेमराज शर्माले कोभिड १९ को कहरका बीच संघको आयोजनामा हुने दोस्रो विज्ञ सम्मेलनको बारेमा बताए। उनले विदेशमा स्वास्थ्य क्षेत्रमा सक्रिय नेपाली चिकित्सक एवं विज्ञको सहयोग लिएर अघि बढ्न नेपाल सरकारलाई सुझाव दिए।"
डोटीमा भदौ २८ गतेसम्म निषेधाज्ञा,"डोटी : डोटीमा एक हप्ताका लागि निषेधाज्ञा थप गरिएको छ । भदौ २८ गते राति १२ बजेसम्मको लागि निषेधाज्ञा कायम हुनेछ । जिल्ला संकट व्यवस्थापन केन्द्रको आइतबार बसेको बैठकले एक हप्ताका लागि निषेधाज्ञा थप गरिएको प्रमुख जिल्ला अधिकारी भीमप्रसाद भट्टराईले बताए । जारी निषेधाज्ञा र सोको पालनाले कोभिड १९ को संक्रमण नियन्त्रणमा सकारात्मक प्रभाव परेको र संक्रमण जोखिमलाई अझै कम गर्न जारी आदेशलाई निरन्तरता दिन एक हप्ताका लागि निषेधाज्ञा थप गरिएको हो। यसअघि भदौ १४ गतेदेखि २१ गतेसम्मका लागि निषेधाज्ञा जारी गरिएको थियो । पछिल्लो समय डोटीमा कोरोना संक्रमितको संख्यामा बढ्दै गएपछि स्थितिलाई मध्यनजर गर्दै थप संक्रमण फैलन नदिन रोमथाम, नियन्त्रण तथा उपचार सम्बन्धी कार्यलाई थप व्यवस्थित एवं प्रभावकारी बनाउन सम्बन्धीत निकायसँगको छलफल तथा सल्लाहमा निषेधाज्ञा गरिएको प्रजिअ भट्टराईले बताए । निषेध अवधिमा अत्यावश्यक सेवा तथा वस्तु बाहेकका अन्य सबै प्रकारका उद्योग, व्यापार, व्यवसाय संचालन गर्न दिइएको छैन् । अत्यावश्यक सामग्रीलगायतका मालवाहक ढुवानीका सवारी साधन, स्वास्यकर्मी तथा सुरक्षा निकायले प्रयोग गर्ने सवारी साधन बाहेक अन्य सबै सवारी साधन जिल्ला प्रवेश गर्न निषेध गरिएको छ भने जिल्ला भित्र संचालन हुने सबै प्रकारका निजी तथा सार्बजनिक यात्रुबाहक सवारी साधनमा समेत रोक लगाइएको छ । कुनै पनि मेला, पर्व, महोत्सब, जात्रा संचालन गर्न, मानिसहरु भेलाजम्मा हुन, भिडभाड गर्न, सभा जुलुस गर्नमा समेत निषेध गरिएको छ । यदि आदेशको उल्लंघन गर्ने वा आदेशको पालना गर्ने गराउने कार्यमा अबरोध गर्ने उपर संक्रामक रोग ऐन, २०२० तथा अन्य प्रचलित कानुन बमोजिम कारवाही हुने समेत भनिएको छ । आवश्यकतालाई मध्यनजर गर्दे निषेधाज्ञालाई बढाउन समेत सकिने बताइएको छ । डोटीमा ९५५ जना संक्रमित डोटीमा हालसम्म कोरोना संक्रमितको संख्या नौ सय ५५ जना रहेका छन् । सुदूरपश्चिम प्रदेशको कैलाली पछि सबैभन्दा बढी संक्रमित भएको जिल्ला डोटीनै हो । नौ सय ५५जना मध्य ६२ जना मात्रै पालिकाले बनाएका आइसोलेसनमा बसेका छन् भने बाँकी सबै डिस्चार्ज भएर आआफ्नो घरमा फर्किसकेका छन् ।"
ट्रम्पको समर्थनमा भएको र्यालीमा निस्किएका कयौँ डुंगा डुबे,"टेक्सास : अमेरिकी राष्ट्रपतीय चुनावका उम्मेदवार डोनाल्ड ट्रम्पको समर्थनमा निस्किएको डुंगा र्यालीका कयौँ डुंगा डुबेको अन्तर्राष्ट्रिय सञ्चारमाध्यमले जनाएका छन्। स्थानीय समयअनुसार शनिबार दिउँसो टेक्सासको ट्राभिस लेकमा निस्किएको डुंगा परेडका चार वटा डुंगा डुबेका हुन्। डुंगा डुबेको केही समयमै सबै जनाको सकुशल उद्धार गरिएको अधिकारीहरूले बताएका छन्। बारु नियन्त्रकहरूले पानीमा डुबेका दर्जनौँ व्यक्तिलाई तानेर निकालेको लेक ट्राभिस फाइर फाइटर एसोसिएसनका अध्यक्ष ब्राडन फ्रेमले बताए। समान्य भन्दा धेरै डुंगाहरू तालमा देखिएका थिए, ट्राभिस काउन्टी सेरिफकी प्रवक्ता क्रिस्टन डार्कले भनिन्, जब तिनीहरू सबैले एकैपटक चल्न थाले, धेरै छालहरू उत्पन्न भए। उनले तत्काल डुंगाहरू कति थिए भनेर ठम्याउन पनि नसकेको बताइन्। कोलोराडो नदी थुनेर बनाइएको ट्राभिस ताल डुंगा चलाउन र माछा मार्न र पौडी खेल्नका लागि लोकप्रिय रहेको छ। अमेरिका आगामी नोभेम्बर ३ मा राष्ट्रपतीय चुनाव हुँदैछ। यसका लागि रिपब्लिकन पार्टीबाट राष्ट्रपति ट्रम्प दोस्रो कार्यकालका लागि उम्मेदवार छन् भने डेमोक्राटिक पार्टीबाट पूर्वउपराष्ट्रपति जोन बाइडन उम्मेदवार रहेका छन्।"
पाकिस्तानमा महिला पत्रकारको गोली हानी हत्या,इस्लामाबाद : पाकिस्तानमा २७ वर्षीया एक महिला पत्रकारको गोली हानी हत्या भएको छ । सरकारी टिभी च्यानलमा संवाददाता तथा कार्यक्रम प्रस्तोता रहेकी शाहिना शाहिनको शनिबार हत्या भएको हो । पाकिस्तानी मिडियाका अनुसार उनलाई केही दिनअघि मात्रै बलूचिस्तानको तुरबतमा ट्रान्सफर गरिएको थियो । क्वेटा विश्वविद्यालयबाट पिएचडी समेत गरिरहेकी पत्रकार शाहिना स्थानीय एक म्यागजिनमा सम्पादक समेत थिइन् । पत्रकार शाहिनाको निवासमै अपरिचित दुई जना व्यक्तिहरु आएर हत्या गरी फरार भएको बताइएको छ । हत्यामा संलग्नहरुको खोजी जारी गरिए पनि पत्ता लागेको छैन । प्रहरीको प्रारम्भिक अनुसन्धान अनुसार शाहिनाले घरको ढोका खोल्नासाथ उनीमाथि लगातार पाँच राउण्ड गोली प्रहार भएको थियो । पाकिस्तानमा गत वर्ष पनि अर्की एक महिला पत्रकार उरुज इकबालको गोली हानी हत्या भएको थियो । यससँगै पाकिस्तानमा सन् १९९२ देखि अहिलेसम्म अर्थात् २८ वर्षको अवधिमा ६१ पत्रकारको हत्या भइसकेको छ । शनिबारको घटनापछि शाहिनका परिवारले केही शंकास्पद मानिसहरुविरुद्ध मुद्दा दर्ता गरेका छन् । जहाँ पाँच वर्षअघि विवाह भएका शाहिनका श्रीमानलाई पनि आरोपित गरिएको छ ।
बागमती प्रदेशमा चार्जिङ सेन्टर निर्माणको प्रक्रिया शुरु,"काठमाडौं : बागमती प्रदेश सरकारले विद्युतीय सवारी साधन सञ्चालनका लागि आवश्यक पर्ने चार्जिङ सेन्टर निर्माणको प्रक्रिया शुरु गरेको छ। प्रदेशभर विद्युतीय सवारी सञ्चालनको व्यवस्था मिलाउन आवश्यकीय स्थानमा चार्जिङ सेन्टर निर्माणका लागि प्रक्रिया शुरु गरिएको प्रदेशका भौतिक पूर्वाधार विकासमन्त्री रामेश्वर फुयाँलले जानकारी दिए। यातायात सेवालाई सर्वसुलभ, पहुँचयोग्य, सुरक्षित, व्यवस्थित र वातावरणमैत्री बनाउन निजी साझेदारी माध्यमबाट विद्युतीय यातायात प्रणाली सञ्चालन गरी आगामी २०८५ साल भित्रमा प्रदेशका ठूला शहरबाट पेट्रोलियम पदार्थबाट सञ्चालन हुने सवारी साधनलाई विस्थापन गर्ने गरी काम शुरु गरिएको उनले बताए। उनले चार्जिङ सेन्टर राख्न इच्छुक स्थानीय तहलाई १५ दिनभित्र मन्त्रालयमा सम्पर्क राख्न अनुरोध गर्दै सूचना जारी गरेको जानकारी दिए। मूल सडकसँग जोडिएको कम्तीमा तीन रोपनी जग्गा उपलब्ध भए अध्ययन गरेर उपयुक्तता र आवश्यकताका आधारमा सेन्टर निर्माण गरिने उनको भनाइ छ। बाग्मती प्रदेशले साझालाई पैसा नदिने, विद्युतीय बस सञ्चालनको तयारी विद्युतीय बस सञ्चालन गर्दै प्रदेश सरकार विद्युतीय सवारीमा कम महसुल : अर्थमन्त्री खतिवडा मन्त्री फुयाँलले सरकारले प्रस्तुत गरेको पहिलो नीति तथा कार्यक्रममा नै आगामी ८५ सालसम्ममा नवीकरणीय ऊर्जालाई प्राथमिकता दिँदै पेट्रोलियम सवारी विस्थापित गर्ने लक्ष्य प्रस्तुत गरिएकाले सरकारले उक्त लक्ष्यलाई पूरा गर्ने गरी काम अगाडि बढाएको बताए। उनले सरकारले चाँडै नै विद्युतीय बस खरिद गरेर सञ्चालन गर्ने जानकारी दिए। पहिलो चरणमा सरकारले धुलिखेलबाट बनेपा, काठमाडौँ, धादिङ, चितवन, हेटौँडा, सिन्धुली हुँदै धुलिखेलका रुटमा विद्युतीय बस सञ्चालन गर्ने योजना बनाएको बताइएको छ। प्रदेशलाई हरित प्रदेश र वातवरणमैत्री प्रदेशका रुपमा निर्माण गरिने योजनाअनुसार काम गरिने उनको भनाइ थियो। रासस"
धरानमा झापाकी संक्रमित महिलाको मृत्यु,धरान : बीपी कोइराला स्वास्थय विज्ञान प्रतिष्ठान धरानमा झापाको कन्काई नगरपालीका ३ की ३९ वर्षीया कोरोना संक्रमित महिलाको मृत्यु भएको छ। बीपी प्रतिष्ठानको कोभिड अस्पतालमा उपचारका क्रममा आइतबार १० : ४५ मा उनको निधन भएको प्रबक्ता डा निदेश सापकोटाले बताए। निमोनियाका कारण स्वास्थयमा समस्या आएपछि गत शुक्रबार प्रतिष्ठानमा उपचारका लागि भर्ना भएकी उनको शुक्रबार नै पीसीआर चेक गर्दा कोरोना पुष्टि भएको थियो। मृतक महिलालाई मधुमेहको समेत समस्या रहेको डा सापकोटाले बताए। मृतकको दाहसंस्कारका लागि शव व्यबस्थापन भइरहेको उनले बताए।
पर्यटनमन्त्री भट्टराईले दिए मुस्कान खातुनलाई एक महिनाको तलब,"काठमाडौं : संस्कृत, पर्यटन तथा नागरिक उड्डयनमन्त्री योगेश भट्टराईले एसिड पीडित मुस्कान खातुनलाई एक महिना बराबरको तलब सहयोग गरेका छन्। आफ्नो जन्मदिनको अवसर पारेर मन्त्री भट्टराईले उक्त रकम खातुनलाई सहयोग गरेका हुन्। उनले आफ्नो फेसबुक अकाउन्टमा यो वर्षको जन्मदिन मुस्कानको साथमा भन्दै फोटो पनि सेयर गरेका छन्। यसअघि मन्त्री भन्टराईले एउटा कार्यक्रममा मुस्कानलाई केही सहयोग गर्ने बचन दिएका थिए। 'गत माघ महिनामा होटल हायातमा आयोजना भएको एक भव्य कार्यक्रममा मुस्कान खातुनसँग भेट हुन पुग्यो । केही समय पहिले उहाँमाथि एसिड प्रहार भएको थियो । त्यो समाचार विभिन्न संचार माध्यमबाट सार्वजनिक भएपछि मैले थाहा पाएको थिएँ । हायातको कार्यक्रममा बहिनी मुस्कानको बुलन्द भाषणमा सहभागीहरुले तालीको गडगडाहावटले मुस्कानलाई उत्साहित बनायो । जब मञ्चमा मैले मुस्कानलाई सम्मान गर्ने मौका पाए उहाँको उच्च शिक्षाका लागि आफ्नो तर्फबाट केही सहयोग गर्ने बचन दिएको थिएँ,' उनले भने,' आज मेरो जन्मदिन तिनै मुस्कान र उनी जस्तै असह्य पीडामा रहेका मुस्कानहरुमा समर्पित गर्न चाहन्छु् । बहिनीको शिक्षाका लागि मैले प्राप्त गर्ने एक महिनाको पारिश्रमीकमा कर र लेबी कटाएर सहयोग गरेको छु । मुस्कानलाई डाक्टर बन्ने इच्छा छ बहिनी मुस्कान तपाईको डाक्टर बन्ने आकांक्षा पुरा हुनेछ ।' केही दिनअघि मात्र खातुनले प्रधानमन्त्री केपी शर्मा ओलीसँग भेट गरेकी थिइन्। भेटका क्रममा प्रधानमन्त्रीले उनको शिक्षाको व्यवस्था मिलाउने बचन दिएका थिए। एसिड प्रहारबाट घाइते भएकी उनको अहिले पनि उपचार जारी छ ।"
भारतमा एकैदिन ८६ हजार संक्रमित थपिए,"भारतमा एकैदिन कोरोना भाइरसबाट थप ८६ हजार मानिस संक्रमित भएका छन् । शनिवार दिइएका विवरणअनुसार २४ घण्टाको अवधिमा ८६ हजार ४३२ नयाँ संक्रमित भेटिएका छन् । यो संख्या दैनिक सर्वाधिक वृद्धि हो । साथै विश्वमा अन्यत्र कुनै देशमा पनि एकैदिन यति धेरै संख्यामा संक्रमित भेटिएका छैनन् । बितेका तीन दिनदेखि भारतमा लगातार प्रतिदिन ८० हजारभन्दा धेरै संक्रमित थपिएका छन् । भारतको स्वास्थ्य मन्त्रालयका अनुसार त्यहाँ हालसम्म कोरोना भाइरस संक्रमणका कुल ४० लाख २३ हजारभन्दा धेरै मामिला भेटिएका छन् । तीमध्ये साढे आठ लाख जति सक्रिय संक्रमित छन् भने ३१ लाख मानिस निको भइसकेका छन् । हालसम्म त्यहाँ कोभिड१९ का कारण ६९,५६१ मानिसको ज्यान गइसकेको छ । शनिवार दिइएको विवरणमा २४ घण्टाको अवधिमा त्यहाँ १०८९ जनाको ज्यान गएको छ। अमेरिकाको जोन्स हप्किन्स विश्वविद्यालयले राखेको विवरण बमोजिम संसारभरि कोरोना भाइरसबाट संक्रमित हुनेको संख्या २ करोड ६६ लाख नाघेको छ । कोभिड१९ ले हालसम्म संसारका आठ लाख ७६ हजार मानिसको ज्यान लिइसकेको छ।"
२१ सय बढी प्रहरीमा कोरोना संक्रमण,"काठमाडौं : नेपाल प्रहरीका २१ सय बढीमा कोभिड१९ देखिएको छ। गत जेठको पहिलो साता एक प्रहरीमा देखिएकोमा गत साउनपछि भने सङ्क्रमण दर ह्यात्तै बढेको प्रहरी प्रधान कार्यालयले जनाएको छ। प्रहरी प्रहरीका दुई हजार १६१ सङ्क्रमितमध्ये ९५० जना निको भएर कार्य क्षेत्रमा फर्किसकेको प्रहरीका प्रवक्ता प्रहरी वरिष्ठ उपरीक्षक कुबेर कडायतले जानकारी दिए। काठमाडौँ उपत्यकाको तीन जिल्लामा सबैभन्दा बढी ६२४ जना सङक्रमित भएका छन्। त्यसमध्य ५५८ जना अझै उपचाररत छन्। प्रहरी प्रधान कार्यालयमा मात्रै ३८९ जना सङ्क्रमित रहेको जनाइएको छ। त्यसमध्ये ३१८ जना उपचारपछि घर फर्किएका र ७१ को उपचार जारी छ। प्रहरी प्रधान कार्यालयले दिएको जानकारीअनुसार प्रदेश १ मा ३४०, प्रदेश २ मा २५७, बाग्मती प्रदेशमा १००, गण्डकीमा १४३, प्रदेश ५ मा १९८, कर्णाली प्रदेशमा ७१ र सुदुरपश्चिम प्रदेशमा ३९ जनामा सङ्क्रमण देखिएको छ। प्रहरी प्रवक्ता कडायतले सङ्क्रमितमध्ये झण्डै आधा निको भएर काममा फर्किसकेको बताए। उनका अनुसार अहिले सबै उच्च मनोबलका साथ उपचार गराइरहेका छन्। सबैको अवस्था सामान्य रहेको कडायतको भनाइ छ। सशस्त्र प्रहरी र नेपाली सेनासमेतमा पछिल्लो समयमा कबोभिड१९ सङ्क्रमण बढिरहेको छ। रासस"
थानकोटमा डिजेल बोकेको ट्याङ्कर दुर्घटना,"काठमाडौं : आइतबार थानकोटमा डिजेल बोकेको ट्याङ्कर दुर्घटनामा परेको छ। महानगरीय प्रहरी वृत्त, थानकोटका डीएसपी घनश्याम श्रेष्ठका अनुसार आइतबार बिहान चन्द्रागिरी नगरपालिका३ मा ना ७ ख ७३९ नम्बरको ट्याङ्कर दुर्घटनामा परेको हो। डीएसपी श्रेष्ठका अनुसार रक्सौलबाट डिजेल बोकेर आएको ट्याङ्कर पैदल यात्रु जोगाउन खोज्दा दुर्घटनामा परेको हो। पैदल यात्रु जोगाउन खोज्दा अनियन्त्रित भएर पल्टिए पनि कुनै मानवीय क्षति भने हुन पाएन। चालकको समेत सकुसल उद्धार भएको छ। मानवीय क्षति नभए पनि चार हजार बढी डिजेल पोखिएको छ। नेपाल आयल निगमको टोली, सुरक्षाकर्मी र स्थानीयको पहल पल्टिएको ट्याङ्करलाई सडकमा झिकिएको छ।"
माथिल्लो डोल्पामा खाद्य संकट : पुगेन ४५ सय क्विन्टल चामल,"डोल्पा : माथिल्लो डोल्पामा खाद्य संकट परेको छ। आर्थिक वर्ष २०७६०७७ को ४५ सय क्विन्टल चामल ढुवानी नभएपछि भोकमरीको खतरा बढेको हो। खाद्य व्यवस्था तथा व्यापार कम्पनीले माथिल्लो डोल्पा तिन्जे डिपोको लागि ४५ सय क्विन्टल चामल ढुवानी नगरिदिएपछि माथिल्लो डोल्पाका तीनवटै स्थानीयतहमा भोकमरी पर्न थालेको भन्दै खाद्यान्न ढुवानी गरिदिन स्थानीयतहले आग्रह गरेका छन्। तातोपानी वा केरुङ हुँदै चिनको तिब्बतबाट माथिल्लो डोल्पाको मरिम्ला र क्याटो नाका हुँदै तिन्जे डिपोसम्म खाद्यान्न ढुवानी गर्ने गरे पनि यस वर्ष कोरोना भाइरस संक्रमणका कारण उक्त नाका नखुलेपछि खाद्यान्न संकट परेको हो। शेफोक्सुण्डो गाउँपालिका, डोल्पोबुद्ध गाउँपालिका र छार्काताङसोङ गाउँपालिका अघिल्लो आर्थिक वर्षमा ४५ सय क्विन्टल चामल छुट्टयाए पनि अहिलेसम्म एक केजी चामल पनि ढुवानी नभएको डोल्पोबुद्ध गाउँपालिका वडा अध्यक्ष ग्याल्बोभोटे थापाले जानकारी दिए। उनले उत्पादन नभएको र एक वर्षसम्म चामल ढुवानी नभएपछि भोकमरी खतारा रहेकोले तत्काल हेलीकप्टर वा पैदल जुनसुकै माध्यामबाट चामल ढुवानी गरिदिन खाद्य व्यवस्था तथा व्यापार कम्पनी डोल्पालाई गाउँपालिकाको आधिकारिक निर्णयसहित अनुरोध गरिएको बताए। अघिल्लो वर्ष रसुवाको केरुङ नाकाबाट माथिल्लो डोल्पाका लागि खाद्यान्न ढुवानी भए पनि यस वर्ष भने एक दाना पनि ढुवानी हुन नसकेको खाद्य व्यवस्था तथा व्यापार कम्पनी डोल्पाका प्रमुख कमलराज पाण्डेले जानकारी दिए। प्रमुख पाण्डेको अनुसार तल्लो डोल्पाका लागि सबै डिपोमा खाद्यान्न बितरण भइरहेको छ तर माथिल्लो डोल्पाको चामल काठमाठौंबाटै ढुवानी हुने र छुट्टै ठेकेदारले ढुवानी गर्ने भएकोले जिल्लालाई ढुवानी भएनभएको जानकारी नआएको बताए। ठेकेदारले समयमा नै माथिल्लो डोल्पामा चामल ढुवानी नगर्ने पुरानै रोग हो। हरेक वर्ष भाद्रमा ढुवानी गर्ने तर आधा मात्रै चामल ढुवानी गर्ने गरे पनि यस वर्ष कोरोना भाइरसको कारण ढुवानी हुन नसकेको भन्दै खाद्य व्यवस्था तथा व्यापार कम्पनीले बचाउ गरिरहेको छ। सिद्धार्थ ढुवानी सेवाले हरेक वर्ष ढुवानी गर्दै आए पनि यस वर्ष रसुवाको केरुङ नाका नखुलेपछि ढुवानी गर्न नसकेको र पैदाल मार्ग वा हेलीकप्टरबाट ढुवानी गर्ने व्यवस्था खाद्य व्यवस्था तथा व्यापार कम्पनीले गरिदिए आफूले ढुवानी गर्ने ठेकेदार बिजय रोक्काले जानकारी दिए। माथिल्लो डोल्पामा तीन गाउँपालिका भए पनि दुई गाउँपालिकाका आधा नागरिकले मात्रै नेपाल सरकारको अनुदानको चामल किनेर खाने गरेका छन्। हरेक वर्ष श्रावणको अन्ति सातादेखि भाद्रको दोस्रो सातासम्म खुल्ने मरिम्ला र क्याटो नाकामा आइपुग्ने खाद्यान्नको चामल माथिल्लो डोल्पाका आधा नागरिकले मात्रै खाने गरेको पाइन्छ। बोकेर ल्याउन नसक्ने र ढुवानीका लागि साधान नभएकोले चामल खानको लागि सबैको पहुँच पुग्दैन। याक र खच्चडमा लादेर ल्याउने गरेका माथिल्लो डोल्पाका बासिन्दाको सबैको ढुवानी गर्ने साधन नभएकोले आधा नागरिकले चामल खाँदैनन्। माथिल्लो डोल्पा अन्तरगत पर्ने छार्काताङसोङ गाउँपालिकाका नागरिकले तीन आर्थिक वर्षदेखि नेपाल सरकारको खाद्यान्नको चामल खाएका छैनन्। तिन्जे डिपोबाट गाउँपालिकाका नागरिकले चामल ढुवानी गर्न नसक्ने र मुस्ताङ वा दुनैबाट ढुावनीको व्यवस्था गराउन आग्रह गरे पनि सुनुवाइ नभएपछि चामल नखाएको गाउँपालिका अध्यक्ष सेनाङ गुरुङले जानकारी दिए। खाद्य व्यवस्था तथा व्यापार कम्पनीले माथिल्लो डोल्पाको तिन्जे डिपोको लागि ४५ सय क्ववीन्टल चामल ढुवानी गराउने गरे पनि चामल सबै डिपोमा नपुग्ने र चिनको मरिम्ला र क्याटोमा नाकासम्म मात्रै कम्पनी र ठेकेदारले ढुवानी गर्ने र तिन्जे डिपोसम्मकै ढुवानी ठेकेदारलाई बुझाउने गरेको स्थानीयको गुनासो छ। माथिल्लो डोल्पाका लागि अघिल्लो आर्थिक वर्षमा ४५ सय क्विन्टल चामल ढुवानी भएन भने यस वर्ष पनि ३ हजार क्विन्टल चामल छुट्टयाएको छ। डोल्पा जिल्लामा १८ हजारको कोटा छ। हाल दुनै शाखामा ६५९, जुफाल डिपोमा ७२१, काईगाउँ डिपोमा ८२१ र सर्मि डिपोमा २९० किलो चामल मौजात रहेको खाद्य व्यवस्था तथा व्यापार कम्पनी डोल्पाका प्रमुख कमल राज पाण्डेले जानकारी दिए।"
"जापानमा शक्तिशाली आँधीको चेतावनी, ३ लाख बढी विस्थापित","टोकियो : जापानको दक्षिणी भाग तर्फ आउँदै गरेको हेसन नामको शक्तिशाली आँधीले जनजीवन प्रभावित पार्ने भएपछि सावधानी अपनाइएको छ । भारी वर्षासँगै आउने उक्त आँधीले उच्च ज्वारभाटा सहित समुद्री सतह बढाउने आंकलन गरिएको छ । स्थानीय अधिकारीले प्रभावित हुनसक्ने स्थानका १ लाख परिवारलाई सुरक्षित स्थानतर्फ सारेका छन् । ओकिनावा, कागोसिमा, कुमामोटो र नागासाकीमा यसले धेरै प्रभाव पार्ने अग्नी तथा प्रकोप एजेन्सीले जनाएको छ । आँधीले ओकिनावामा ३ हजार घरको बत्ती समेत काटिसकेको छ । यससँगै ओकिनावा र दक्षिणी जापानका विमानस्थलबाट छुट्ने तयारीमा रहेका ५ सय भन्दा धेरै उडान रद्द गरिएको छ ।"
युएईमा कोरोनाबाट एक सातामा पाँच नेपालीको मृत्यु,"काठमाडौं : विश्वव्यापीरुपमा फैलिएको कोरोना भाइरस (कोभिड १९) बाट संयुक्त अरब इमिरेट्स (युएई) मा एक सातामा पाँचजनाको ज्यान गएको छ । गैरआवासीय नेपाली संघ अन्तर्गतको स्वास्थ्य समितिका अनुसार यो साता युएईमा मृत्यु भएका पाँचसहित शनिबार साँझसम्म विदेशमा कोरोनाका कारण निधन हुनेको संख्या दुई सय पुगेको छ। कोरोना भाइरसका कारण बेलायत, युएई, साउदी अरब, बहराइन, कुवेत, कतार, आयरल्याण्ड, जापान, टर्की नेदरल्याण्ड, स्वीडेन, भारत, दक्षिण अफ्रिका लगायत १६ देशमा रहेका नेपालीको ज्यान गएको छ । स्वास्थ्य समितिका संयोजक डा संजीव सापकोटाका अनुसार यो साता दक्षिण कोरियामा रहेका नेपालीमा पहिलो पटक कोरोना भाइरसको संक्रमण देखिएको छ । उनका अनुसार जापान, अष्ट्रेलिया, कतार लगायतका देशमा यो साता कोरोना संक्रमणदर बढेको छ । संघका अनुसार हालसम्म विश्वका ४० देशमा रहेका नेपाली कोरोना भाइरसबाट संक्रमित भएका छन् । विदेशमा ३४ हजार नौ सय ३९ जनामा कोरोना संक्रमण देखिएको छ । ३२ हजार नौ सय ८९ जना कोरोना संक्रमणबाट मुक्त भएको समितिले जनाएको छ । यो कुल संक्रमित संख्याको ९४ प्रतिशत हो। ५६ हजार ७ सय ७७ जनाको उद्धार कोरोना भाइरसको संक्रमण पछि भएको विश्वव्यापी लकडाउन पछि विदेशमा अलपत्र गरेका नेपालीहरुको उद्धार कार्यजारी रहेको छ । गैरआवासीय नेपाली संघ र विदेशस्थित नेपाली नियोगहरुको संयुक्त पहलमा ५८ देशबाट ३ सय ५९ वटा फलाइटमार्फत हालसम्म ५६ हजार ७ सय ७७ जना नेपालीलाई ३० देशबाट उद्धार गरिएको छ । यस्तै विदेशमा बिभिन्न कारणले निधन भएका २ सय ९९ जना नेपालीहरुको लास नेपाल पठाएको छ । महामारीमा एनआरएनएको महत्वपूर्ण भूमिका : मन्त्री ज्ञवाली मध्यपूर्वका ४ देशमा लागु हुने आइएलओको परियोजनाको लागि गैरआवासीय नेपाली संघले परराष्ट्रमन्त्री प्रदीप कुमार ज्ञवालीसँग छलफल गरेको छ । मध्यपूर्वका देशहरुमा रहेका नेपालीहरुको समस्याको बारेमा केन्द्रित भर्चुअल छलफललाई सम्बोधन गर्दै मन्त्री ज्ञवालीले कोभिड१९ कारण उत्पन्न असहज परिस्थितिमाझ गैरआवासीय नेपाली संघले निर्वाह गरेको भूमिका प्रशंसनीय रहेको बताए। उहाँले महामारीका बेला विदेशस्थित गैरआवासीय नेपाली संघ र विदेशस्थित नेपाली दूतावासबीच निकै राम्रो सहकार्य भएको भन्दै आगामी दिनमा पनि त्यसलाई निरन्तरता दिइने उल्लेख गरे। विदेशबाट फर्किएका नेपालीहरुलाई नेपालमै उनीहरुको क्षमता र सीपका अनुसार रोजगारीको वातावरण तयार गर्न सरकारले रणनीति बनाइसक्न लागेको र कतिपय योजना समेत बनिसकेको उहाँको भनाइ थियो । नेपाल फर्केका नेपालीहरुको ज्ञान र सीपको तथ्यांक संकलन गर्ने कार्यमा गैरआवासीय नेपाली संघले सहकार्य गर्न सक्ने मन्त्री ज्ञवालीले बताए। छलफलमा गैरआवासीय नेपाली संघका अध्यक्ष कुमार पन्तले विदेशमा बस्ने नेपालीहरुले राज्य सरह संघप्रति अपेक्षा राख्ने गरेको अनुभव सुनाउँदै सरकारसँग सोही तहको सहकार्यको अपेक्षा राखेको बताए। संघको साधन र श्रोतले सबै समस्यालाई समाधान गर्न नसक्ने भएको कारणले अन्तर्राष्ट्रिय समूदायसँग सहकार्य सुरु गरिएको जानकारी समेत उनले जानकारी गराए। कार्यक्रमलाई सम्बोधन गर्दै वैदैशिक रोजगार समितिका संयोजक तथा उपाध्यक्ष डा बद्री केसीले कोरोना संक्रमण पछि समस्यामा परेका नेपालीहरुको सहयोगको लागि ती देशमा आइएलओसँग सहकार्य गरेर स्वयसेवा तथा कानुनी परामर्श सहितको ५ महिने कार्यक्रम सञ्चालन गर्न लागिएको जानकारी दिए। बैठकमा गैरआवासीय नेपाली संघका महासचिव डा हेम राज शर्माले कोभिड १९ को कहरका बीच संघको आयोजनामा हुने दोस्रो विज्ञ सम्मेलनको बारेमा जानकारी दिए । उनले विदेशमा स्वास्थ्य क्षेत्रमा सक्रिय नेपाली चिकित्सक एवं विज्ञहरुको सहयोग लिएर अघि बढ्न नेपाल सरकारलाई सुझाव दिए। संघको सक्रियतामा शुक्रवार सम्पन्न बैठकमा कतार, मलेसिया, युएई र साउदी अरबस्थित नेपाली राजदुतहरु, संघका केन्द्रीय पदाधिकारी, श्रमसहचारी, राष्ट्रिय समितिका अध्यक्षहरुलगायतको उपस्थिति थियो ।"
२ सय ८१ नमूना परीक्षणमा १२ जनामा देखियो कोरोना,डडेल्धुरा : डडेल्धुरा अस्पतालको प्रयोगशालामा गरिएको परीक्षणमा डडेल्धुराका २ सहित सुदुरपश्चिम प्रदेशमा थप १२ जनामा कोरोना संक्रमण पुष्टि भएको छ । डडेल्धुराको अमरगढी नगरपालिका ११ का २ जनामा संक्रमण देखिएको हो । पछिल्लो २४ घण्टामा २ सय ८१ नमुना परीक्षण भएकोमा १२ जनामा कोरोना संक्रमण पुष्टि भएको छ । जसमध्ये बझाङको बुङ्गल नगरपालिकाका १० जनामा कोरोना संक्रमण देखिएको अस्पतालले जनाएको छ। डडेल्धुरा अस्पताल प्रयोगशाला इन्चार्ज ईश्वरी प्रसाद भूषालले डडेल्धुराका २ जना र बझाङका १० जना कोरोना संक्रमण पुष्टि भएको जानकारी दिए ।
"दाङमा फेरियो लकडाउनको मोडालिटी, आधा दिन खुल्ला, आधा दिन बन्द","दाङ : समुदायस्तरमा कोरोनाको प्रभाव देखिएपछि एक हप्तादेखि दाङमा सुरु भएको लकडाउनको मोडालिटी फेरिएको छ । आइतबार जिल्ला प्रशासन कार्यालयले सार्वजनिक गरेको सूचना अनुसार लकडाउनको मोडालिटि फेरेर आधा दिन खुला र आधा दिन लकडाउन गर्ने निर्णय गरिएको छ । दाङमा बिहान ६ बजेदेखि १२ बजेसम्म सार्वजनिक यातायता, होटेल व्यवसाय,सिनेमाहल, क्लब बाहेकका सबै बजार खुल्ने भएका छन् भने १२ बजेदेखि लकडाउन गरिने निर्णय गरिएको दाङका प्रमुख जिल्ला अधिकारी गोविन्द रिजालले जानकारी दिए । सबैले बिहान ६ घन्टा बजार खोल्ने भन्ने सुझाव दिएसँगै सहमति भएपछि लकडाउनको मोडालिटि परिवर्तन गरिएको प्रजिअ रिजालले बताए । मध्यान्ह १२ बजेपछि भने फेरि नियमित रूपमा लकडाउन हुने प्रजिअ रिजालले बताए । बिहान ६ घन्टा खोल्दा बैंक तथा वित्तीय संस्था पनि मर्कामा नपर्ने र सबैलाई सहज हुने अनुमान गरेर यस्तो निर्णय गरिएको उनले बताए । यसमा सार्वजनिक यातायता पूर्ण रुपमा बनद गर्न र निजी सवारी साधनहरु जोडविजोडमा सञ्चालन गर्ने निर्णय समेत गरिएको छ । एक हप्ता अगाडि बसेको जिल्ला संकट व्यवस्थापन समितिको बैठकले आइतबार राती १२ बजेसम्म निषेधाज्ञा जारी गरेको छ । दाङमा शनिबार बेलुकासम्म कोरोना भाइरस संक्रमितको संख्या ९९२ पुगेको छ । यसमा ५० जना समुदायस्तरका संक्रमित रहेका छन् ।"
नेल्सन मन्डेलालाई ट्रम्पको तुच्छ गाली र आरोप !,"वासिङटन : रंगभेदविरुद्धको आन्दोलनका प्रणेता तथा दक्षिण अफ्रिकी पूर्वराष्ट्रपति नेल्सन मन्डेलाबारे अमेरिकी राष्ट्रपति डोनल्ड ट्रम्पले विवादित टिप्पणी गरेको खुलासा भएको छ । ट्रम्पका पूर्व वकिल माइकल कोहेनले यसबारे खुलाएका हुन् । कोहेनका अनुसार ट्रम्पले मन्डेलालाई उनी नेता नै नभएको टिप्पणी गरेका थिए । ट्रम्पलाई कोहेनले आरोप लगाएको बारे शनिबारको वासिंटन पोस्टमा रिपोर्ट प्रकाशित छ । अर्को हप्ता प्रकाशित हुन लागेको कोहेनको पुस्तकमा उनले ट्रम्पलाई यस्तो आरोप लगाएका हुन् । जहाँ ट्रम्पले मन्डेलालाई गरिब नेता, तुच्छ व्यक्ति, ऊ एक गधा हो जस्ता गाली दिएको उल्लेख छ । यस्तै मन्डेलाले नै दक्षिण अफ्रिकालाई ध्वस्त पारेको र उनी कुनै नेता नै नभएको आरोप ट्रम्पले लगाएका छन् । यस्तै कुनै पनि अस्वेत नेताले नेतृत्व गरेको देश नबिग्रेको ठाउँ नै नरहेको ट्रम्पको जिकिर छ । काला व्यक्तिले चलाएको कुनै पनि देश भन, जुन बिग्रिएको छैन । उनीहरु पूर्ण रुपमा ट्वाइलेट हुन्, ट्रम्पको आरोप छ । ह्वाइट हाउसकी प्रवक्ता केले म्याकएनानीले भने कोहेनको आरोपको विश्वसनीयतामाथि प्रश्न उठाएकी छन् । माइकल कोहेन एक असक्षम र बदनाम वकिल हुन् । जसले कंग्रेसलाई नै झुट बोले । उनले विश्वसनीयता गुमाइसकेका छन् । र उनले झुटको सहाराबाट फाइदा लिन खोजेको कुरा अनौठो छैन, म्याकएनानीले भनिन् । ट्रम्पले पनि कोहेनलाई एउटा मूसो र झुट भएको आरोप लगाएका छन् । कोहेनले भने ट्रम्पका रिपोर्टरहरुबाट आफूलाई बारम्बार जन मार्ने धम्की आएको बताएका छन् । कोहेन अमेरिकी कंग्रेसलाई झुट बोलेको भन्दै जेल सजाय समेत भोगिसकेका वकिल हुन् ।"
मुस्ताङको पर्यटकीय गन्तव्य यारुझो भ्यू टावर,"जोमसोम : संघीयतापछि मुस्ताङका स्थानीय तहहरुले आआफ्ना पालिकाहरुमा पर्यटक आकर्षित गर्न भ्यू टावर निर्माण गर्ने होड चलाएका छन्। सन् २०१० को सेरोफेरोमा अन्नपूर्ण संरक्षणक्षेत्र आयोजना एक्यापले मुस्ताङको जोमसोम बजार पूर्वतर्फ अग्लो उचाईमा भ्युटावरको निर्माणकार्य थालनी गर्यो। त्यसताका एक्यापले पर्यटन प्रर्वद्धन गर्ने उद्देश्यले ९ करोड बजेट खर्चिएर भ्यूटावर निर्माण संम्पन्न गर्यो। एक्यापले भ्यूटावर निर्माणकार्य अघि बढाउन संरक्षण व्यवस्थापन समितिलाई जिम्मा दिएको छ। एक्यापको लगानीमा निर्माण भएको भ्यूटावर फलामे ट्रप्ससहित माथिल्लो भागमा गोलाकार दृष्यावलोकन गर्ने ठाउँ बनाइएको छ। एक्याप र स्थानीय संरक्षण व्यवस्थान समिति (सिएमसी )ले ६ वर्ष लगाएर निर्माण सम्पन्न गर्यो। भ्यूटावर बनेपनि त्यहा पुग्न पर्यटकलाई सडक सञ्जालको पहुँच नहुँदा कठिनाई बन्न पुग्यो। अहिले भ्यूटावर जाने मार्गको केही तल गण्डकी प्रदेश सरकारले घरपझोङ५ ठिनी हुँदै तिलिचो जाने नमखुसम्म मोटर बाटो बिस्तार गर्न थाल्यो। जसका कारण भ्यूटावर जानका लागि केही सहज भयो। पछिल्लो समय स्थानीय तहकै सहयोगमा प्रदेशले विस्तार गरेको बाटोलाई जोडेर भ्यूटावरसम्म मोटर बाटो विस्तार भइसकेको छ। समुन्द्री सतहदेखि अग्लो उचाईमा निर्माण संम्पन्न भएको भ्युटावर नजिक अन्नपूर्ण संरक्षणक्षेत्र आयोजना एक्यापले शौचालय र विश्रामस्थलसमेत निर्माण गरेको एक्यापका कार्यालय प्रमुख तुलसीप्रसाद दाहालले जानकारी दिए। निकै रमणीय र आर्कषक स्थानमा अवस्थित भ्यूटावरसम्म मोटर बाटो विस्तार भएपनि प्रचारप्रसारको अभावले पर्यटक पुग्न नसकेको स्थानीय जनप्रतिनिधि सुकेन्द्र थकालीले बताए। उनले भ्यूटावर आसपासमा चाहिने पूर्वाधार निर्माण गर्न अझै बाँकी रहेको जानकारी दिए। यो स्थान निकै लोभलाग्दो ठाउँ भएको र यहाँ आएका पर्यटकले स्वर्गनै पुगेको अनुभुति गर्न सक्ने थकालीले उल्लेख गरे। यसअघि सदरमुकाम जोमसोमबाट करिब ४ घण्टा बेसी लाग्ने भ्यूटावर गन्तव्य अहिले कच्ची सडक विस्तारसँगै सवारी साधनबाट आधा घण्टामै पुग्न सकिने भएको छ। जोमसोमस्थित रिजाल स्टोर्सका प्रोपाईटर बिष्णु रिजालले भ्यूटावरको पर्यटन प्रर्वद्धन हुनसके आन्तरिक तथा बाह्य पर्यटकको आईरो लाग्ने दावी गरे। उनले भ्यूटावर गन्तव्यले मुस्ताङ सदरमुकाम जोमसोमका पर्यटन व्यवसायीलाई थप फाइदा पुग्ने जनाए। उचित प्रचारप्रसार भएमा मुक्तिनाथ ,कागबेनी र उपल्लो मुस्ताङ जाने पर्यटक यहासम्म आउने व्यवसायी रिजालको भनाई छ। मुस्ताङको घरपझोङ गाउँपालिकामा विभिन्न पर्यटक स्थल छन्। ढुम्बाताल ,स्नोलियोपार्ट ,कुछ्प तेरङ्गा गुम्बा ,कैसाङ खर्क ,स्याउबारी र भ्युटावर अवलोकन गर्न एकदिने साईडसिन बन्ने ठिनीका स्थानीय नरेन्द्र थकालीले उल्लेख गरे। यारुझो भ्यू टावरबाट पूर्वको निलगिरी हिमाल र पश्चिमको धौलागिरी हिमाल दृष्य मनमोहक देखिन्छ। यहाँबाट उत्तरतर्फ कोरलानाकासहित तिब्बती भूगोल देख्न सकिन्छ। यस्तै भ्यू टावरबाट मानापाथी हिमाल ,याकधवा हिमाल,तिलिचो पिक ,मेसोकोन्तो पास ,मनाङ र मुस्ताङ जोडिने थोरङ्लापास समेतको दृष्यावलोकन गर्न सकिने छ। भ्यू टावरबाट मुस्ताङको अधिकाश भूगोल देखिने भएकाले यसस्थानलाई पर्यटक हबको रुपमा विकास गर्न आवश्यक देखिएको हो। पछिल्लो समय सडक सञ्जाल जोडिएकाले स्वदेशी तथा विदेशी चलचित्र छायांकन गर्न समेत सजिलो भएको छ।"
"बाढीले बगर बनाएको ढोरपाटनको कथा, न घर, न परिवार, न रह्यो लालपुर्जा","बागलुङ : घर छेउको सानो खोला यसरी बौलाउँछ भन्ने ढोरपाटनका स्थानीयले कहिल्यै सोचेका थिएनन् । प्रकृति पनि यति निर्मम भएर आउँछ र रातारात उठिबास लगाउँछ भन्ने सोच्नु त झनै परको कुरा भयो।तर, जे नहुनु थियो त्यही भइदियो। त्यो अकल्पनीय घटनाले सदाका लागि नसुक्ने घाउ बनाएर गयो। ढोरपाटनको भुजीखोलामा पहिरोसँगै गत बुधबार राती आएको भीषण बाढीले १६ जनाको ज्यान लियो । २२ जना अझै हराइरहेका छन् । ८० घर बगाएको छ । दर्जनौं परिवारका सपना र खुसीहरु उजाडिएका छन् । स्थानीयले बाढीसँगै आफ्ना अभिभावक, सन्तान र प्रियजन मात्रै गुमाएका छैनन्, आफ्ना घर, खेत, जग्गा जमिन र त्यसको प्रमाणको फेहरिस्त बोक्ने लालपूर्जा समेत गुमाएका छन् । र बिहानीको पर्खाइमा बसेका स्थानीय लालबहादुर विकजस्ता दर्जनौं परिवार एकै रातमा सुकुम्बासी बनेका छन् । ढोरपाटन ९ का लालबहादुरले बाढीको विपत्तिबाट आफ्ना एक मात्र २२ वर्षीय लक्का जवान छोरा जीवन विकलाई गुमाए । बुढेसकालमा सहारा बन्ने ठानेको छोरा गुमाए पछिको पीडा उनका आँखाबाट छरपष्ट पोखिइरहेका छन् । 'हामी बर्खा छल्न परिवार नै ढोर गएका थियौं, तर खर्च सकिएपछि छोरालाई लिन घर पठाएका थियौं, 'उनले भने, 'दैवको लिलामा यस्तो लेखेको रहेछ ।' १३ वर्षीय महेश विकले बाढीमै आफ्ना प्रीय अभिभावक गुमाएका छन् । फेन्सी व्यवसाय गर्दै आएका बुवा,आमा र भाइ घरसँगै बगेर बेपत्ता छन् । महेश भने भैसीलाई घाँस पानी गर्न ढोर गएकाले ज्यान जोगिएको छ । ढोरपाटनका अधिकांश बासिन्दा यस समयमा ढोरपाटन शिकार आरक्षमै गोठ सर्ने गर्दछन् । हिउँदको याममा मात्र तल गाउँमा आउँदछन् । बाआमा फर्किएर आउने महेशको अभिव्यक्तिले स्थानीय र आफन्तको आँखा यसै रसाउँछ ।'बाढी आएको राती थाहा पाएका थियौं तर आउँदा पुल बगेको रहेछ, ' महेशले भने, 'अनि बिहान ढिला मात्र घर आयौं तर घरको नाम निसाना केही थिएन ।' परिवारमा बाढीबाट जोगिएर बाँच्नेमा उनी एक्लो हुन् । उनी कक्षा ६ मा पढ्दैछन्। महेशका बाआमासहित माइलो बुवा, आमा पनि बाढीले बेपत्ता छन् । किराना पसल गर्दै आएका बाआमा बेपत्ता पछि परिवारमा मात्र १४ वर्षीय सुस्मिता र उनकी बहिनी मात्र छन् । बाढीको बितण्डा पछि ढोरपाटनमा दुर्दान्त कथा भोगेका अनगिन्ती पात्र र परिवार छन् । घरसहित धन सम्पती, लत्ताकपडा, कागजपत्र सबै मध्यरातमा आएको बाढीले बगाएपछि खाली हात छन् । अहिले उनीहरु कोही आफन्तको आश्रयमा बसेका छन् भने कोही खुल्ला आकाशमुनि पाल टाँगेर रात काटिरहेका छन् । ढोरपाटनको भुजीखोलामा आएको बाढीले क्षतिग्रस्त बनेका घर र सडक । 'परिवार र आफन्त गुमाएको पीडा त एकातिर छँदैछ, ढोरपाटन वडा नम्बर ९ का अध्यक्ष हरिबहादुर घर्तिले भने, 'बाढीले घरसहित लालपुर्जा, नागरिकतालगायतका महत्वपूर्ण कागजात समेत बगाएपछि पीडा र तनाव थपिएको छ ।' ठूलो जनधनको क्षति भएकाले तीन तहको सरकार र यसका निकायबीच समन्वय गरेर बाढी प्रभावित परिवारको सबै समस्या हल गरिने ढोरपाटन नगरपालिकाका मेयर देवकुमार नेपालीले बताए । 'अहिले तत्कालका लागि अस्थायी बसोबास, खानपान लगायतको हो, त्यसका लागि प्रयाप्त राहत सामग्री जुटाइरहेका छौं, मेयर नेपालीले भने, 'तत्कालको आवश्यता हल गरे पछि अरु महत्वपूर्ण कागजात लगायतमा के कसरी सहज हुन्छ ? त्यो प्रशासनिक निकाय सँग समन्वय गरेर समाधान गरिनेछ ।' बागलुङका प्रमुख जिल्ला अधिकारी सुरेश न्यौपानेले बाढीका कारण धेरै जटिलता पैदा भए पनि त्यसलाई क्रमशः सहज तबरबाट समाधान गरिने बताए । 'अहिले बाढीग्रस्त क्षेत्रमा प्रहरीले मुचुल्का पनि उठाइरहेको छ, यसकै आधारमा वडा र पालिकाबाट सिफारिस र निर्णय गरेर नागरिकता निकाल्ने व्यवस्था गर्छौ, अनि त्यसकै आधारमा सम्बन्धित कार्यालय सँग समन्वय गरेर लालपुर्जा लगायतका महत्वपूर्ण कागजात बनाइदिने व्यवस्था गर्नेछौ ।' ढोरपाटन शिकार आरक्षको देउराली नजिकैको पहाड खसेर खोला थुनिए पछि एकैसाथ फुटेर आएको बाढीमा ज्यान गुमाएका १६ मध्ये १४ जनाको सनाखत भएको छ । २२ जना अझै बेपत्ता छन् । नेपाली सेना, नेपाल प्रहरी र सशस्त्र प्रहरीको टोलीले तीनदेखि निरन्तर खोजी तथा उद्धार कार्य जारी राखेको इलाका प्रहरी कार्यालय बुर्तिबाका प्रमुख प्रकाशसिंह भण्डारीले जानकारी दिए । बाढीले भूजीखोलामा पर्ने ११ वटा विद्युत गृह र नहर बगाउँदा ढोरपाटनका तीन वडा अन्धकार बनेको छ । बाढीले बुर्तिबाङढोरपाटन सडक समेत बगाउँदा यातायात समेत ठप्प भएको छ । यसले गर्दा राहात सामग्री समेत पुर्याउन कठिन परेको छ । बाढीले ढोरपाटन ९ स्थित लाकुरीबोट स्वास्थ्य चौकीको भवन, जनचेतना प्राविको ४ कोठे भवन, सरस्वती प्राविको २ कोठे भवन, भुजीखोला लघु जलविधुत आयोजनाको ५ वटा शाखा मध्ये ४ वटा भवन, सडक छेउमा पार्किङ गरेर राखेको जीप पनि बगाएको छ ।"
"छोरी बचाऔं, छोरी पढाऔं","कतिपय समुदायमा पहिलो सन्तान छोरी जन्मनुलाई घरमा लक्ष्मीको आगमन भएको भन्ने गरिन्छ। आमाहरूका लागि पनि पहिलो सन्तान छोरी जन्मनु झनै राम्रो हुन्छ। आफूलाई बिसञ्चो, अप्ठेरो परेका बेला भान्सामा पसेर चिया पकाइदिने र घरभित्र र बाहिरका काममा पनि सघाउने गर्छन्। पछिल्लो समय कतिपय शिक्षित परिवारले छोरी जन्मेकोमा कुनै दुखेसो गरेको पाइएन। बरू दुई छोरी जन्मेपछि खुसी नै हुने गरेका छन्। यस्तो वर्ग एकदमै थोरै छ। यो छोरी जातिका लागि सुखद सन्देश हो। दुई वर्षअगाडि एकजना बहिनीले अस्पतालमा छोरी जन्माइन्। नर्सले पुछपाछ गरेर शिशुलाई आमाका काखमा दिन खोज्दा उनले समाइनन्। धेरैबेर छोरीलाई हेर्दै नहेरेको देख्दा छक्क परें। छोरा हुने आशा गरेकी उनी छोरी जन्मेकोमा निराश भएकी रहिछन्। उनी शिक्षित र पढेलेखेकी आमा थिइनन्। पहिलो सन्तान मात्रै होइन, दोस्रो सन्तान पनि छोरा नै होस् भन्ने मोह गरिब तथा अशिक्षित दुर्गम तथा सुगमका धेरैजसो आमाबुबामा अझै छ। कतिसम्म भने सरकारले सुरक्षित गर्भपतनलाई वैधता दिनुअघि जन्मिनासाथ फोहोरमा लगेर फाल्ने, अस्पतालको बाथरुममै छाड्ने, घाँटी थिचेर मार्ने अधिकांशतः छोरी नै हुने गर्थे। सुरक्षित गर्भपतनले वैधता पाएसँगै यस्ता घटनामा त कमी आयो, तर अवैध रूपमा गर्भमै लिंग जाँच गरी गर्भपतन गराउनेको संख्या भने बढ्दो छ। सबैभन्दा विडम्बना त एकातिर छोरीलाई देवीका रूपमा पूजा गर्ने र अर्कातिर वेश्यालयमा लगेर बेच्ने पनि हाम्रै समाज हो। शिक्षित र आर्थिक रूपमा बलियो भएसँगै पहिलो सन्तान छोरो जन्मेपछि दोस्रो सन्तान जन्माउन नखोज्ने महिला संख्या पनि कम छैनन्। पहिलो सन्तान छोरी जन्मिएको खण्डमा मात्रै धेरैजसो दम्पतीले दोस्रो सन्तानका बारेमा सोच्ने गरेको देखिन्छ। यही क्रम चलिरहे भविष्यमा छोराछोरीको संख्यामा असमानता नआउला भन्न सकिन्न। एक अनुसन्धानअनुसार महिला शिक्षित भएसँगै सन्तान जन्माउनु वा नजन्माउनुलाई आफ्नो अधिकार मान्न सक्ने हुँदा एक्काइसौं शताब्दीको अन्त्यतिर नेपालको जनसंख्या आधा हुने छ। यही कुरालाई ध्यानमा राखेर केही स्थानीय निकायले छोरी संरक्षण गर्न विभिन्न कार्यक्रम ल्याइरहेका छन्। बेटी पढाऊ, बेटी बचाऊ अभियानअन्तर्गत प्रदेश २ सरकारले २०७५ माघपछि जन्मिएका छोरीको बिमा गराउने, अभिभावकलाई इन्टरनेटप्रदायक संस्था सुविसु केवल प्रालिको सहयोगमा तीन महिना निःशुल्क इन्टरनेट सेवा प्रदान गर्न थालेको छ। यो कार्यक्रम लागू भएपछि सिरहामा २५ सयभन्दा बढी छोरीको बिमा भइसकेको छ। त्यसैगरी रूपन्देहीको दक्षिण क्षेत्रका पालिकाहरूले छोराछोरीबीचको शैक्षिक विभेद हटाउन नयाँ नीति ल्याएका छन्। नीतिअनुसार छोरी जन्मिए आमालाई १० हजार रकम र एक किलो घिउ दिइने र दाइजो तथा बालविवाहका कारण बीचमै पढाइ छाड्नुपर्ने अवस्था अन्त्य गर्न छोरी बचाऔं, छोरी पढाऔं योजनाअन्तर्गत स्नातक छोरीलाई पुरस्कारस्वरूप एक लाख रकम प्रदान गरिने छ। घरमा छोरासरह सम्मान पाउन, छोरी जन्माउने आमाप्रति समाजले हेर्ने दृष्टिकोण बदल्न र धेरै हदसम्म दाइजो प्रथा हटाउन छोरीलक्षित कार्यक्रम ल्याइनु जरुरी छ। जाँजरकोटको जुनीचाँदे नगरपालिकाले २० लाख रकम निकासा गरी छोरी बचाऊ, छोरी पढाऊ, छोरी बढाऊ नामक कार्यक्रम सुचारु गरेको छ। यसअन्तर्गत छोरी जन्मिएको घरलाई १० हजार रकम नगरपालिकाले दिँंदै आएको छ। यो कार्यक्रम आएपछि आमा र छोरी दुवैलाई हेलां गर्ने प्रवृत्ति घटेको छ। छोरी मात्रै होइन, आमालाई पनि परिवार, समाजबाट हेलाँ हुँदै आएको थियो। यस्ता कार्यक्रमले आमाको आत्मसम्मान बढ्छ। काठमाडौंको गोकर्णेश्वर नगरपालिकाले पनि घरको कामसँगै उच्च शिक्षा अध्ययन गरिरहेका सहयोगी महाविद्यालयका ४२ जना छोरी तथा बुहारीलाई शैक्षिक सामग्री वितरण गरेको छ। नगरपालिकाको सहयोगमा स्नातक तहमा अध्ययनरत सबै छात्रालाई निःशुल्क शिक्षा दिने व्यवस्थासमेत गरेको छ। कर्णाली प्रदेशमा ६ हजार छोरीको बैंक खाता खोलिएको छ। खोटाङ दिपु्रङ चुइचम्पा गाउँपालिकाले दुई वर्षमुनिका बालबालिकालाई २०७५ वैशाखदेखि नै मासिक एक हजारका दरले शिशु प्रोत्साहन भत्ता वितरण सुरु गरेको छ। गुल्मी जिल्लाको कालीगण्डकी गाउँपालिकाले २०७७७८ बाट छोरी जन्मे पाँच हजार रुपयाँ उनको खातामा अनुदानस्वरूप जम्मा गरिदिने नियम ल्याएको छ। यसैगरी स्कुल, कलेजहरूले छात्रवृत्तिको व्यवस्था गरेका छन्। बालबालिकालाई विद्यालयमा आकर्षित गराउन दिवाखाजा, महिनैपिच्छे तेल उपलब्ध गराउनुका साथै कतिपय स्थानीय तहले छात्राहरू स्कुल गएको खण्डमा रकम सहयोग गर्दै आएका छन्। तराईका विभिन्न वडाहरूले पनि स्कुल तथा क्याम्पस पढ्ने छात्रालाई निःशुल्क साइकलको व्यवस्था गरेका छन्। कतिपय स्कुलमा निःशुल्क प्याडको व्यवस्था भइसकेको छ। बागलुङ वरेङ गाउँपालिकाले पनि उज्यालो भविष्य बालबचत कार्यक्रम सञ्चालन गरी छोरी जन्मेमा मासिक एक सय रुपैयाँका दरले २० वर्षसम्म बालिकाका बैंक खातामा रकम जम्मा गरिदिने भएको छ। गर्भवती महिलाले स्वास्थ्य संस्थामा नियमित रूपमा चारपटक स्वास्थ्य जाँच गराए, स्वास्थ्य संस्थामा सुत्केरी र ३५ दिनभित्र बच्चाको जन्मदर्ता गराए तिनलाई प्रोत्साहन भत्ता दिने व्यवस्था गरेको छ। संघीय सरकारले प्रत्येक स्कुलमा महिला स्वास्थ्य स्वयंसेविका खटाउने जनाएको छ। छोराछारीबीच हुने विभेद हटाउन कक्षा १० सम्म निःशुल्क शिक्षाको व्यवस्था गरेको छ। देशका विभिन्न ठाउँमा बालगृह, बालआ श्रम खुलेका छन्। केन्द्रीय बालकल्याण समितिका अनुसार देशभर पाँच सय ३३ वटा बालगृह छन्। कतिपयमा बालबालिकालाई पढाइबाट वञ्चित गराई यातना दिने, माग्न लगाउने र यौन शोषणसम्म हुने गरेको छ। निजी रूपमा चलाइएका यस्ता संस्थामा संघीय, प्रान्तीय तथा स्थानीय सरकारबाट नियमित अनुगमन हुन जरुरी छ। अर्को कुरा, गरिब, अशिक्षित तथा दुर्गम क्षेत्रका वासिन्दालाई लक्षित गरेर अघि सारिएका यस्ता कार्यक्रमले धेरै हदसम्म छोरीलाई संरक्षण तथा सुरक्षा प्रदान गर्न मद्दत गर्नेछ। १७ वर्षमा बिहे गर्न लागेकी गरिब परिवारकी छोरीले २० वर्षपछि बिहे गर्दा एक लाख पाइन्छ भने उसले तीन वर्ष पर्खने र त्यतिखेरसम्म उच्च शिक्षा पढ्ने सम्भावना धेरै हुन्छ। यसले बालविवाह घटाउन र छोरीलाई शिक्षित बनाउनसमेत मद्दत पुयाउनेछ। छोरीलक्षित गरी अघि सारिएका कार्यक्रमले छोरीलाई पनि छोरासरह शिक्षित हुन, उच्च शिक्षा हासिल गर्न, बालविवाह तथा यसबाट पर्ने नकारात्मक असर रोक्न मद्दत गर्ने छ। घरमा छोरासरह सम्मान पाउन, छोरी जन्माउने आमाप्रति समाजले हेर्ने दृष्टिकोण बदल्न र धेरै हदसम्म दाइजो प्रथा हटाउन छोरीलक्षित कार्यक्रम प्रभावकारी हुनेछन्। मुलुक संघीयतामा गएसँगै बाच्न पाउने छोरीहरूको अधिकारको जिम्मा सम्बन्धित स्थानीय तह र प्रदेश सरकारले लिन पनि उत्तिकै जरुरी छ। यस्ता कार्यक्रमले निकट भविष्यमा अभिभावक, घरपरिवार तथा समाजका सबै सदस्यमा छोरा र छोरी समान हुन् भन्ने आम धारणा विकास हुने छ।"
कांग्रेसले गुमाएको अवसर,"स्वेट मार्डेनको आगे बढो भन्ने हिन्दीमा आएको अनुवाद पढ्ने अवसर मिलेको थियो। उनले जोड दिएका छन् अवसर नगुमाऊ। अवसर सधैं आउँदैन र आउँदा पनि सुटुक्क आउँछ। त्यसलाई अगाडिबाट समात भन्नुको अर्थ अवसर आउना साथ उपयोग गर पछिबाट समात्न खोज्यो भने त्यो धेरै चिप्लो भएकाले फुत्किहाल्छ। अर्थात् ढिलो गरियो भने अनर्थ हुन्छ। अवसरको सही सदुपयोग विना अघि बढिँदैन। संसदीय व्यवस्थामा निश्चित समयमा चुनाव हुने हुँदा हारजित त भइरहन्छ। त्यस्तै हारजितमा २०७४ चुनावमा कांग्रेस हार्यो र कम्युनिस्टको जित भयो। इमानदारीपूर्वक चुनाव प्रचारमा लागेका मानिस आफ्नो पक्षको हारमा केही समय दुखी हुनु र जित्ने पक्ष रमाउनु अस्वाभाविक होइन। प्रधानमन्त्री, मन्त्री खाइपाइ आएका र तिनका वरिपरि परिक्रमा गरेर फाइदा लिन पल्केकाहरूलाई बाहेक दुईचार महिनाछि कुनै पार्टीको हार वा जितले केही फरक पर्दैन। बरु जित्ने पार्टीलाई लोकप्रियता कायम राख्न कठिन छ, तर पराजितलाई सजिलै छ। गत निर्वाचनको पराजयपछि नेपाली कांग्रेस संगठित हुने ठूलो अवसर थियो। त्यो समयमा सबै भ्रातृ संगठनहरूको अधिवेशन गराएर नयाँ नेतृत्व ल्याउन सकिन्थ्यो। गत फागुनमा पार्टी महाधिवेशन गराउन सकिन्थ्यो इमानदारी भएको भए कुनै रोकावट थिएन। हाम्रो पार्टी सात सालदेखि नै पद्धतिले चलेन नेतृत्वबाट चल्यो। सात सालको जनक्रान्तिले निर्माण गरेको नेतृत्वले पार्टी चलायो। परिस्थितिले पनि पद्धति निर्माण गर्ने अवसर दिएन। तीसबर्से पञ्चायतकाल भरी पार्टी नै प्रतिबन्ध भएको बेला कसरी पद्धति निर्माण गर्नु। २०४६ सालको जनआन्दोलनपछि पनि न नेताहरूले पद्धति निर्माण गर्ने चासो राख्नुभयो न कार्यकर्ताबाट पनि जाँगर देखाउन सके। नेतालाई त ब्रह्मा, विष्णु र महेश्वर भनेर फुर्काएर सेवासुविधाका पद कमाउन एकथरी लागे भने पद्धतिको कुरा गर्नेहरू नेताका नजरमा विरोधी देखिन थाले र पार्टीबाट किनारा लाग्दै गए। नेताहरूलाई पनि लाग्यो होला प्रजातन्त्र प्राप्तिका लागि हामीले जीवनभर गरेको संघर्षका कारण हाम्रो प्रशंसा भएको छ। जब गणेशमानजीले पार्टी छाड्नुभयो एकजनाले पनि उहाँलाई साथ दिएर पार्टी छाडेनन्। केन्द्रीय पार्टी कार्यालयमा महाधिवेशन भइरहेको थियो। किसुनजीको राजीनामा आएको जानकारी गिरिजाबाबुले गराउनुभयो, कृष्णप्रसाद भट्टराईको राजीनामा किन भयो राजीनामा फिर्ता गराउनुपर्छ भनेर कोही बोलेन। आफूलाई किसुनजी पक्षको बताएर फाइदा लिएकाहरू सबै चुप देखेर म आफू बोल्ने समयमा किसुनजीको राजीनामा फिर्ता गर्न हामी सबै जाऊँ भनेर विचार राख्दा एकजना पनि समर्थक निस्केनन् प्रस्तावक एक्लै भए। पार्टीबाट वि श्राम लिने उमेर किटान गरेर पद्धति बनेको भए निश्चय पनि गणेशमाजी र किसुनजीको बहिर्गमनलाई दुःखद् बहिर्गमन मानिँदैनथ्यो होला। अब म नेपाली कांग्रेसले गुमाएको हालैको अवसर मात्र राख्दै छु। आफूले खाइपाइ आएको सरकारको दुईचार महिनाको पद लम्ब्याउन भरतपुर महानगरपालिकाको मेयर पद माओवादीलाई बुझाइयो। माओवादीले लात मारेपछि प्रतिनिधिसभा सदस्य राष्ट्रिय प्रजातन्त्र पार्टीलाई चढाइयो। जिल्ला कांग्रेस यस्ता कामको प्रतिरोध गर्नु त कताकता, त्यस्तो जंगबहादुर शैलीको हुकुम तामेल गर्न फुर्मान भएर लागे। हुन त कसैले नगद पाए होलान्, कसैले पदको आश्वासन पाए होलान्। कसैले गिलासभरि तरल पदार्थ र प्लेट भरी चोक्टा त अवश्य पाए होलान्। हुन त चितवनमा सबै कांग्रेस त्यस्ता छैनन्। बाघ बूढो भए पनि घाँस खाँदैन। जब तिनै तहको निर्वाचनबाट कम्युनिस्ट सरकार बन्यो नैतिकताका आधारमा केन्द्रदेखि जिल्लासम्मका सभापतिहरूले राजीनामा गरेर महाधिवेशनमा जानुपथ्र्याे। पार्टी विधानले चार वर्ष तोके पनि त्योभन्दा पहिल्यै अधिवेशन गर्न नसकिने थिएन। वर्षौंदेखि अधिवेशन नभएका भ्रातृ संस्थाहरूको अधिवेशन त झन् नगरी भएकै थिएन। हामीमध्ये कतिपयका बाबुबाजे मुखिया जिम्वाल वा जमिनदार थिए कि उनीहरूको पद जीवनभर रहने मात्र होइन, मरेपछि पनि आफ्नै सन्तानमा सर्यो। हाम्रो पार्टीहरूमा पनि त्यो परम्परा सर्दै आएर होला जो पनि पदमा पुगेपछि जालझेल फट्याइँ जे गरेर हुन्छ त्यो पदमा टाँसिइरहन इच्छा राख्ने। अब राजनीतिक दलहरूमा सेवाका लागि लाग्ने मानिस घट्दै जानेर पेसा बनाउनेहरू थपिँदैछन्। ठूलो पदमा पुग्न सक्दा मानसम्मान र अकूत सम्पत्तिले सम्पन्न हुन पाइने र सानासाना पदमा वा केही नभए नेताको भजनकीर्तन मात्र गरे पनि ज्यान परिवार पाल्न सहज हुने हुँदा अरू परि श्रमभन्दा राजनीतिक खेलो सहज हुँदैछ। आफ्नै विधानबमोजिम गत फागुनमा पार्टीको महाधिवेशन र सबै भ्रातृ संस्थाहरूको अधिवेशन सकेर नयाँ नेतृत्व निर्माण गरेको भए अहिलेको महामारीमा ती निर्वाचित निकायहरूलाई जनताको घरदैलो पठाएर कोरोनाबाट जोगिन र विमारीको स्याहार गर्ने काममा खटाउन सकिन्थ्यो। वर्तमान सरकारको भ्रष्ट नीतिबाट आजित भएका जनताले काँंग्रेस खोजिरहेका छन्। कांग्रेस भने आफ्नो दुर्बुद्धिले थलिएको छ। महाधिवेशन सम्पन्न भएको ६ महिनाभित्र गठन गरिसक्नुपर्ने विभाग कार्यकाल सकिएपछि मात्र गठन गरिँदै छ। काम पाइनस् बूढी पाडाको  कन्या भनेजस्तो छ। महाभारतमा पाण्डवहरू जुवा हारेपछि वनवास लाग्छन्। कौरवहरू राजकाजमा रमाउँछन्। राजकाजमा रमाउनेहरूको काम थियो खानु, पिउनु, मोज गर्नु र ऐसआराम गर्नु। वनवासी पाण्डवहरू भने लगातार हतियार चलाउने अभ्यासमा लागे। अर्जुनले त हतियार चलाउने कलामा भगवान् शंकरलाई पनि प्रसन्न पारे। त्यति मात्र कहाँ हो र स्वर्गमा पुगेर इन्द्रसँग पनि धनुर्विद्या सिके। देवताहरूले हराउन नसकेका दानवहरूलाई समेत सखाप पारिदिए। यसैले गर्दा हस्तिनापुरको त्यत्रो ठूलो सैन्यशक्ति, भिष्म, द्रोणाचार्य, कर्णजस्ता महारथि, सय भाइ कौरवलाई पाँच भाइ पाण्डवले हराइदिए। त्यस्तै अवसर कांग्रेसलाई पनि थियो आफ्नै पद मोहको दुर्बुद्धिले गुमाए। अहिले आएर महाधिवेशनको नाटक गर्दैछन्। कांग्रेसको अधिवेशनलाई दया गरेर लामै समयको छुट्टी मनाउन टाढै कोरोना गएछ भने त अधिवेशन होला अन्यथा गफ गर्ने मात्रै हो। कांग्रेस नेतृत्वबाट भएका यस्तैयस्तै कामबाट दिक्दार लागेर हुन सक्छ निष्ठावान् पुराना कार्यकर्ता तथा नेताहरूले पनि नेपाली कांग्रेसको क्रियाशील सदस्यता नवीकरण गर्ने इच्छा मरेर गएको बताएका छन्।"
लिखु तामाकोशी गाउँपालिका अध्यक्ष खड्काविरुद्ध तीन मुद्दा : २४ दिनदेखि हिरासतमा,"काठमाडौं : रामेछापको लिखु तामाकोशी गाउँपालिकाका अध्यक्ष गोविन्दबहादुर खड्का २४ दिनदेखि हिरासतमा रहेका छन्। जिल्ला प्रहरी कार्यालय रामेछापले साउन ३० गते मध्यान्ह मन्थलीबाट शरीर बन्धक कसुरमा पक्राउ गरेको थियो। उनी पक्राउ परे लगत्तै थप दुई वटा मुद्दा दर्ता भएका थिए। खड्कामाथि परेको तीन वटै मुद्दाको प्रहरीले आवश्यक अनुसन्धान र माग दावीसहित जिल्ला सरकारी वकिलको कार्यालय रामेछापमा फाइल बुझाइसकिएको जिल्ला प्रहरी कार्यालय रामेछापका प्रवक्ता टेकेन्द्र पौडेलले जानकारी दिए। अब भेटिएको तथ्य र प्रमाणको आधारमा अदालतमा विश्लेषण होला। उनले भने, अदालतबाट तेस्रो पटक म्याद थप गरेको म्याद आज सकिन लागेकाले अदालतमा फाइल अगाडि बढ्न सक्छ, नत्र दुई दिन म्याद बाँकी भएकाले थप्नुपर्ने हुन्छ। उनका अनुसार स्थानीय उपभोक्ता समितिका एक व्यक्तिलाई अपहरण गरी शरीर बन्धक बनाएर चेकमा जबर्जस्ती हस्ताक्षर गर्न दबाब दिएको उजुरीका आधारमा अध्यक्ष खड्कालाई पक्राउ गरिएको थियो। उपभोक्ता समिति गठन गरी गाउँपालिकाबाट धोबी बजार क्षेत्रमा सडक तथा नाला निर्माणका बजेट प्राप्त भएको थियो। गाउँपालिकाबाट उपभोक्ता समितिको खातामा रकम आइसकेपछि खड्काले चेकमा हस्ताक्षर गर्न दवाब दिएको र नगरेपछि धम्कीपूर्ण भाषा प्रयोग गरेको समितिका एक सदस्यले जानकारी दिए। उनले समितिका पदाधिकारीले हस्ताक्षर गर्न नमानेपनि पछि खातामा रहेको रकम निकालिसकेको बताए। गाउँपालिकालाई भनेर व्यक्तिको नाममा जग्गा पास प्रहरीले शरीर बन्धकको आरोपमा पक्राउ गरेका अध्यक्ष खड्काबाट आफू ठगिएको भन्दै स्थानीय एक वृद्धले मुद्दा दर्ता गराएका थिए। लिखुतामाकोशी गाउँपालिका३ का वृद्ध शेरबहादुर खड्काले गाउँपालिकाको नाममा पास गर्ने भन्दै अध्यक्ष खड्काको आफ्नो नाता पर्ने महिलाको नाममा पास गरेको र रकमपनि नपाएपछि मुद्धा दिएका हुन्। शेरबहादुरकी जेठी बुहारी अम्बिका खड्काले गाउँपालिकाले कार्यालय राख्नका लागि जग्गा चाहेको खण्डमा केहि जग्गा निशुल्क र केहि जग्गा शुल्कसहित विक्री गर्न आफूहरु तयार भएको भएपनि पालिका अध्यक्ष खड्काले झुक्याएर अर्कै व्यक्तिको नाममा पास गरेपछि उजुरी गर्नुपरेको बताइन्। जग्गा दिने दाता कोही नभएपछि स्थानीय सरकार हो, विकास आउँछ भने अलिकति खुल्ला पनि छ गाउँपालिकालाई जग्गा दिउँ न त भनेर बुबालाई पनि पहल गरेका थियौं त्यतिबेला, उनले अन्नपूर्णसँग भनिन्, तर आफूहरुलाई थाहै नदिइ अध्यक्ष खड्काले गाउँपालिकालाई पास गर्ने भनेर बुबालाई लगेका थिए। पछि मालपोतमा गएर बुझ्दा गाउँपालिकाको नाममा रहेनछ, सुनिता गुरुङको नाममा जग्गा पास गरेको जानकारी पाइयो। श्रीमान् विदेशमा भएको र पछि आएर मालपोत कार्यालयमा गएर बुझ्नुभयो, गाउँपालिकाको नाममा जग्गा रहेनछ।उनले भनिन्, बुबालाई कसको नाममा पास गरेर आउनुभयो भनेर सोध्दा गाउँपालिकाको नाममा पास गरेँ भनेपनि जग्गा अरुकै नाममा भएकाले आफूहरु ठगिएको थाहा भयो। उनले जग्गा दिने कुरा गर्दा गाउँपालिका अध्यक्ष खड्काले सरकारी दर अनुसार अनुसार पैसा दिने भनेको बताइन्। उहाँले सरकारी रकम आउँछ भन्नुभयो, हामीले सरकारी रेट आए ठिकै छ गाउँपालिकालाई हो भनेर ७८ रोपनी जग्गा मात्रै दिने सोचेका थियौँ। उनले भनिन्, जग्गाको ५० लाख रुपैयाँ थैली हालेको रहेछ, ससुराबाले ५० रुपैयाँ पनि आफूले नपाएको बताउनुभएको छ। उनका अनुसार परिवारलाई जानकारी नै नदिई ससुराबालाई समेत झुक्याएर २१ रोपनी जग्गा अध्यक्ष गोविन्दले अरुकै नाममा पास गरेको हो। यता लिखु तामाकोशी गाउँपालिका२ सैपुका वडा अध्यक्ष पदम तामाङले शेरबहादुरको परिवारले गाउँपालिकाको कार्यालयका लागि जग्गा दिन गाउँपालिकामा निवेदन दिएपनि जग्गा लिने विषयमा अहिलेसम्म कार्यपालिका बैठकमा छलफल नभएको बताएका छन्। धैरै पहिले गाउँपालिकामा निवेदन आएको हो। पैसा लिएर वा नलिई, शेरबहादुरको वा अरु कसैको गाउँपालिकाको नाममा जग्गा किन्ने भन्ने विषयमा बैठकमा छलफल भएको छैन। गाउँपालिकाबाट बजेट निकासा हुने कुरै भएनउनले भने, गाउँपालिका अध्यक्षले के, कसरी उहाँका परिवारसँग छलफल गरेर किनबेचमा संलग्न हुनुभयो, जानकारी भएन। बलात्कारको आरोपमा मुद्दा यसैबीच अध्यक्ष खड्कालाई एक किशोरीले बलात्कारको आरोपमा मुद्दा दिएकी छन्। एक महिलाले दश महिना अघि आफूलाई खड्काले बलात्कार गरेको अभियोग लगाउँदै बलात्कारको मुद्दा दर्ता गराएकी थिइन्। कानुनअनुसार बलात्कारको अभियोगमा एक वर्षसम्म मुद्दा दर्ता गर्न पाइने प्रावधान छ। प्रहरीले आवश्यक तथ्य र प्रमाण केलाउँदै अनुसन्धान सकेपछि फाइल सरकारी वकिलको कार्यालय रामेछापमा बुझाएको छ। लिखु तामाकोशी गाउँपालिका अध्यक्ष खड्का पक्राउ"
नेकपाको राजनीति : विचारधारा कि राम जन्मभूमि ?,"राजनीतिमा लाग्ने भनेको समाजको स्तरोन्नतिका लागि व्यवस्थापन तथा विकाससमेत गर्ने हो। यो एक जटिल विषय मात्र होइन, प्रक्रिया पनि हो। समाजमा चार तत्व हुन्छन् १ उत्पादक शक्ति, २ ज्ञान विज्ञान, ३ सामाजिक तथा राजनीतिक प्रणाली, ४ स्वामित्व। समाजमा कस्तो उत्पादक शक्ति छ भन्ने कुराले त्यो समाजमा कुन विचारधारा अथवा ज्ञानविज्ञान छ भन्ने कुराको निर्धारण गर्छ र यो उल्टो क्रममा पनि हुन सक्छ। त्यो विचारधारा लागू गर्ने राजनीतिक प्रणाली जस्तो छ त्यस्तै रूपमा समाजमा भएको भौतिक वस्तुको स्वामित्व कसको अधीनमा रहन्छ भन्ने निर्धारण गर्छ। यो आलेखमा तेस्रो तथा चौथो विषयमा मात्र चर्चा गरिएको छ। नेपालको राजनीतिक प्रणाली कस्तो छ ? त्यो कुन विचारधाराका आधारमा छ ? त्यो कसरी विकास भएको हो भन्नेबारे हामीले बुझ्नुपर्छ। लामो समयसम्म कृषिमा आधारित उत्पादन तथा स्वामित्व प्रणाली र सामन्ती राजनीतिक व्यवस्थामा आधारित रहेको नेपालमा सामन्ती व्यवस्थाविरोधी संघर्ष १९९० सबलबाट सुरु भई २००७ सालमा सीमित राजनीतिक अधिकार प्राप्तिमा अवतरित भयो। सामन्ती व्यवस्था केही कमजोर त भयो तर त्यो पुँजीवादी व्यवस्थाका लागि भएको क्रान्तिले समयसापेक्ष तथा परिलक्षित उद्देश्य हासिल गर्न सफल हुन सकेन। २०१७ सालमा फेरि एकपटक पूर्ववत् सामन्ती व्यवस्थामा फर्किने दुष्प्रयास गरियो। सीमित भए पनि उपलब्ध राजनीतिक स्वतन्त्रता खोसियो। २०४६ र २०६२६३ सालको संघर्षले पूर्ण पुँजीवादी व्यवस्थाका लागि ठूलो राजनीतिक संघर्ष गरे पनि नेपालमा पुँजीवादी क्रान्ति स्थापित गर्न नसकिएको मात्र होइन कि प्राप्त राजनीतिक उपलब्धिलाई पनि संस्थागत गर्न सकिएन। पुँजीवादी समाजलाई समाजवादी सामाजिक व्यवस्थामा रूपान्तरण गरी अन्ततः साम्यवादी सामाजिक व्यवस्थामा पुग्ने लक्ष्य राखी २००६ सालमा नेपाल कम्युनिस्ट पार्टीको स्थापना भएको हो। नेपालमा कम्युनिस्ट पार्टीको स्थापना भएपछि विचारधारात्मक रूपमा प्रस्ट र सुप्रशिक्षित हुँदै समाजकेन्द्रित भएर रूपान्तरणको आन्दोलनमा लाग्नु र त्यसका लागि कम्युनिस्ट पार्टीमा संगठित हुँदै संघर्षमा लाग्नुलाई आफ्नो जिम्मेवारी बढेको अनुभूति गर्दै देश र जनताका पक्षमा काम गर्ने अवसरका रूपमा बुझिन्थ्यो। त्यही बुझाइका कारण कम्युनिस्ट आन्दोलनमा लागेका नेताकार्यकर्ता सबैभन्दा धेरै देशभक्त, लक्षगामी तथा अग्रमोर्चामा रहेर काम गर्ने इमानदार र भरोसा गर्नलायकका रूपमा जनताले बुझ्थे। हिजोको सैद्धान्तिक वैचारिक मूल्यमान्यता सबै कुरा उल्टिने र प्रणाली भष्टीकरणको सञ्जालमा पर्ने अवस्था आएको छ। राजनीति शुद्धीकरण र सैद्धान्तीकरण होइन, भ्रष्टीकरणको दिशामा गइरहेको छ। अपराधीकरणलाई राजनीतिको जामा लगाइदिने संस्कृतिको विकास भइरहेको छ। समाजको बुझाइअनुसारै कम्युनिस्ट पार्टीको सदस्यका रूपमा आफ्ना निजी कामधन्दा जागिर व्यापार सबै छाडेर नयाँ यात्रा तय गर्दै कम्युनिस्ट आन्दोलनमा धेरै अग्रज लाग्नुभएको थियो। जोजो आन्दोलनमा लाग्नुभएको थियो, तत्कालीन समाजका उहाँहरू बेजोड क्षमता भएका व्यक्तिगत स्वार्थ मान्दा माथि उठेका र पार्टी तथा समाज हितमा आफ्नो सम्पूर्ण तागत लगाएका, व्यक्तिहरू मानिन्थे। त्यसका लागि चाहिने विचारधारात्मक प्रस्टता उहाँहरूसँग थियो। आफूले जे विचार बोकेको हो त्यही विचारका आधारमा समाज रूपान्तरण गर्नुपर्छ भन्दै सचेत प्रयत्न गरेका कारणले कम्युनिस्ट पार्टी र तिनका नेताकार्यकर्तालाई अगाध विश्वास गरेको थियो समाजको एक हिस्साले। कम्युनिस्ट आन्दोलनमा निष्ठापूर्वक लागेका हजारौं कार्यकर्ता र लाखौं जनताको विश्वासको केन्द्र थियो कम्युनिस्ट पार्टी। कम्युनिस्ट पार्टीका नेताकार्यकर्ता भनेका अध्ययनशील, लगनशील, संघर्षशील, प्रगतिशील, तर्कशील र इमानदार हुन्छन् भन्ने कुरा गैरकम्युनिस्टहरू पनि स्वीकार गर्थे। त्यति धेरै विश्वास प्राप्त गरेको कम्युनिस्ट पार्टी र यसका नेताकार्यकर्ता आजका दिनमा पहिचान नै के त्यसैअनुरूपको छ ? आज नेपाल कम्युनिस्ट पार्टीका नेताकार्यकर्ताको पहिचान भनेको अध्ययन पटक्कै नगर्ने, अल्छी, संघर्षको नामै सुन्न नचाहने, प्रगतिका वाधक तथा अवरोधक, तथ्यतर्कमा केन्द्रित नभई बोल्ने र बइेमानी गर्ने बिचौलियामा त फेरिएको छैन ? कसरी यस्ता प्रश्न आफ्नै साथीहरूप्रति गर्नुपर्ने अवस्थामा आजको पहिचान बन्न पुगेको हो ? आफूभन्दा ठूलो पद या शक्तिमा रहेकाहरूको चाकडी, चाप्लुसी र दलाली गर्नु नै अध्ययन, मेहनत र इमानदारी बन्न पुगेको छ भने आफूभन्दा तलका कम शक्ति भएकाहरूलाई त्यही नक्कल गर्नुगराउनु, व्यभिचार तथा भष्टाचारमा लिप्त हुनु, पदविना जीवनको अस्तित्व नदेख्नु संस्कारजन्य दिनचर्याजस्तै भएको छ। अध्ययनलाई सतही टापनटिपनमा सीमित पार्ने, समाजले तिरष्कार गरेकाहरूलाई बोक्ने, देशको मौलिकता तथा सार्वभौमिकतालाई बेवास्ता गरी आईएनजीओ तथा एनजीओको रणनीतिक फन्दामा पस्न पाउँदा धेरै सफल भएको ठान्ने, उनीहरूको जस्तोसुकै शर्त भए पनि विदेश जान पाइने लोभमा देश हितलाई बेवास्ता गर्ने र विदेशीहरूको गोठालो हुन स्वीकार गर्ने परम्परा देशभक्ति तथा राष्ट्रवादी सोच बनेको छ। समाजको हितलाई भन्दा आफ्नो स्वार्थलाई केन्द्रमा राख्ने, गैरजिम्मेवार तथा अनैतिक, भ्रष्ट तथा कामचोर र ठग तथा बिचौलिया प्रवृत्ति नै नेता तथा कार्यकर्ताका संस्कार हुन् भन्ने कुरा जबर्जस्त स्थापित हुँदै गइरहेको छ। यस्तो किन हुन गयो ? यसका कारण केके हुन् ? यसको उत्तरदायित्व लिई जवाफ दिने को हो ? कम्युनिस्ट पार्टी सिद्धान्त तथा विचारका आधारमा चल्नुपर्नेमा सैद्धान्तिक आधारबाट हेर्दा नेपाल कम्युनिस्ट पार्टीमा आज विचार सिद्धान्तभन्दा केही नेताहरूको लहड हावी भएको छ। सत्य, तथ्य र तर्कभन्दा बल तथा अख्तियारीको प्रयोग चरम उपयोग (दुरुपयोग ? ) भइरहेको अवस्था छ। सबै स्थान तथा तथा समयमा सत्य ठहरिने सार्वभौम सिद्धान्तभन्दा आफूलाई मन परेको वा आफ्नो स्वार्थ पूरा गरिदिने नेताको मनगढन्ते शैली तथा लहडलाई विचार मान्ने नेता र कार्यकर्ताको वर्चस्व छ। नेताहरूको सम्झौतापरस्त उपभोक्तावादी, अवसरवादी तथा विसर्जनवादी चिन्तन र कार्यशैलीका कारण कार्यकर्तामा नैराश्यता विकास हुनुका साथै तलदेखि माथिसम्म नोकरशाही दास मनोविज्ञान तथा मनोवृत्ति चरमरूपमा विकसित भई यसले सबै तह र तप्कालाई प्रभावित मात्र होइन, प्रदूषितसमेत गरिसकेको छ। आज नेकपाका सबै विभाग तथा संगठनहरूमा सिद्धान्त तथा विचार, संस्कृति तथा संस्कार, राजनीतिक तथा सामाजिक आचरण र नेता तथा कार्यकर्ता सबै तह तथा सबै क्षेत्रमा विचलन आएको छ। र मूलतः आर्थिक क्षैत्रमा सबैभन्दा बढी विचलन आएको छ। नेताहरू सरकारमा सामेल भएर मन्त्री हुनु भनेको देश, समाज र पार्टीको सेवा गर्ने होइन, आफ्नो परिवार, समाज तथा गुटको आगामी जीवन आर्थिक रूपले सबल बनाउने र आगामी चुनावमा जसरी पनि जित्ने भन्ने सोच चिन्तनमा लागिपर्नु हो भन्ने सावित हुन लागेको छ। मन्त्रीलाई सल्लाह र सहयोगका लागि सचिवालयमा खटिनु भनेको उपलब्ध सञ्जालको प्रयोगबाट आर्थिक उपार्जन गरी भोलिको राजनीतिमा स्थापित हुन्छु भन्ने सुषुप्त चाहना रहेको देखिन्छ। यसले गर्दा सरकारी सम्पत्तिको दोहोन नगरे त पार्टीको नेता नै भइँदैन भन्ने हुन लागेको छ। स्थान तथा जिम्मेवारीको दुरुपयोग गरी राजनीतिक बिचौलियाको प्रभावमा परेर देशलाई दीर्घकालीन नोक्सानी तथा निजहरूलाई लाभ पुग्ने गरी नीतिगत निणर््ाय गर्न वातावरणसहित दबाब सिर्जना गर्ने तथा भौतिक वस्तुहरूको उपहार माग्ने र यसलाई भष्टाचार होइन भनेर तर्क गर्ने चलन त संख्यामा मात्र अधिक भएको होइन, आम संस्कृति नै बनिसकेको छ। तलदेखि माथिसम्मै फैलिएको भष्टाचारको जालोमा मात्र होइन, सरकारको जिम्मेवारीमा बस्ने सबै निकायहरूमा बिचौलिया हावी भएका छन्। विगतमा बिचौलियाहरूले आफ्ना मान्छेलाई राजनीतिक नियुक्तिमा पार्थे भने हालका दिनमा बिचौलियाहरूले आफैं नियुक्ति खान थालेका उदाहरण प्रशस्त देखिन थालेका छन्। त्यसले के देखाउँछ भने नेकपाले सुशासन, विकास तथा पारदर्शिताका लागि काम गरेको छ भन्ने सन्देश प्रवाह त भएको छैन नै, पार्टीकै कारण राजनीतिक भष्टाचारले सीमा नाघिसकेको देखाएको छ। यसरी संकलन भएको प्रभाव र पैसाले सबैलाई किन्न सकिन्छ भन्ने भ्रममा सबै नेताहरू पर्न गएको देखिन्छ। पदअनुसारको भ्रष्टाचार त्यसैको अनुपातमा उच्च नेताहरूसँग पहँुच नै कतै कार्यकर्ताको मूल्यांकनको आधार त बन्दैन ? यसको अनपेक्षित परिणाम कार्यकर्तामा मात्र होइन, आज राजनीतिक आन्दोलनमा लागेका युवा विद्यार्थीमा समेत आमरूपमा पुग्यो भने के होला ? राजनीतिक आन्दोलनमा लाग्नेबित्तिकै आर्थिक लाभ लिनुपर्छ र यस्तै अपारदर्शी प्रभावका आधारमा पद तथा पदोन्नतिको व्यवस्थापन हुन्छ भन्ने मनोविज्ञान सबै तह तथा तप्कामा हावी भएको छ। लामो समय राजनीतिक आन्दोलनमा लागेर जेलनेल तथा कष्ट भोगेका नेताहरू पनि सरकारमा पुगेपछि आफ्नो हिजोको मूल्य, मान्यता र इमानदारीलाई जोगाउन पूर्णतया असफल सावित भएका छन्। यो अवस्था आउनुका कारणहरूको खोजी वैचारिक, सामाजिक तथा मनोवैज्ञानिक आधारमा गर्नुपर्छ। माथि व्याख्या गरिएका सामाजिक व्यवस्थाका चार तत्व उत्पादक शक्ति, विचारधारा, राजनीतिक प्रणाली र स्वामित्वमा सबैमा एकसाथ परिवर्तन भए मात्र समाजमा नयाँ कुरा स्थापित हुने भए पनि राजनीतिक प्रणाली प्रमुख हो। त्यसैले विकृति तथा विसंगतिको समाधान तथा अग्रगामी यात्राका लागि वैचारिक, सामाजिक तथा मनोवैज्ञानिक उपाय नै उपयुक्त हुन्। नेपालमा विद्यमान राजनीतिक प्रणालीमा भएको सीमित परिवर्तनलाई आमूल परिवर्तन भनेर बुझिनाले त कतै यस्तो अवस्था आएको होइन ? उत्पादक शक्ति तथा स्वामित्वमा कुनै तात्विक परिवर्तन भएको देखिएको छैन। विद्यमान राजनीतिक प्रणाली नै आमूल परिवर्तनको उपलब्धि मानिसकेपछि अब बाँकी रह्यो विचारधारा। विचारधारा ऐतिहासिक विकासवादी सिद्धान्तमा आधारित नभई क्षणिक प्रत्युत्पादक नारामा मात्र आधारित हुनाले आज नेकपा मूल मुद्दाबाट पर पुगी पुरानै तरिकाले चल्न बाध्य छ। हिजोको सैद्धान्तिक वैचारिक मूल्यमान्यता सबै कुरा उल्टिने र प्रणाली भष्टीकरणको सञ्जालमा पर्ने अवस्था आएको छ। राजनीति शुद्धीकरण र सैद्धान्तीकरण होइन, भ्रष्टीकरणको दिशामा गइरहेको छ। अपराधीकरणलाई राजनीतिको जामा लगाइदिने संस्कृतिको विकास भइरहेको छ। त्यसैले गरिबी, बेरोजगार र महामारीका समाधानको उपाय होइन, राम कहाँ जन्मिए भनेर कृत्रिम बहस खडा गरेर सबैलाई गुमराहमा राख्न खोजिएको छ।"
पर्सामा २४ जना संक्रमित थपिए,"वीरगन्ज : पर्सामा थप २४ जनामा कोरोना भाइरसको संक्रमण पुष्टि भएको छ। वीरगन्ज स्थित नारायणी अस्पतालको प्रयोगशालामा शनिबार राति पर्सा र बाराको गरी ५ सय १० जनाको स्वाब नमूना परीक्षण गएिको थियो। तीमध्ये पर्साका २४ र बाराका २ गरी २६ जनामा मात्र संक्रमण भेटिएको हो। अस्पतालका प्रवक्ता डाक्टर अतुलेश चौरसीयाका अनुसार शनिबार राति पर्साको वीरगन्ज महानगरपालिकाका २२ जना, जगरनाथपुर र कालीकामाई गाँउपालिकाका ११ जनामा संक्रमण पुष्टि भएको हो। वीरगन्ज महानगरपालिकामा थपिएका २२ जनामध्ये २ जना सशस्त्र प्रहरी र नबील बैंकका ५ जना कर्मचारी पनि रहेको अस्पतालका प्रवक्ता डाक्टर अतुलेश चौरसीयाले जानकारी दिए। योसँगै पर्सामा संक्रमितको संख्या २ हजार ३ सय ९१ पुगेको छ। डाक्टर चौरसीयाका अनुसार नारायणी अस्पतालको प्रयोगशालामा शनिबार राति गरिएको परीक्षणमा बाराको महागढीमाई नगरपालिका वडा नम्बर ४ का दुई जना पुरुषमा पनि कोरोना संक्रमण पुष्टि भएको हो।"
एनसेलको एसइई विद्यार्थीका लागि 'पहिलो सिम',"काठमाडौं : एनसेल आजियाटा लिमिटेडले २०७६ सालको माध्यमिक शिक्षा परीक्षा (एसइई)का विद्यार्थीका लागि पहिलो सिम अफर ल्याएको छ । कम्पनीले एसइईका विद्यार्थीले १ रुपैयाँमा प्रिपेड सिमको खरिदका साथै निःशुल्क माइफाइभ सेवा र बोनस डेटाको फाइदा दिने योजना ल्याएको हो । सिम लिएपछि निःशुल्क माइफाइभ सेवाका लागि आफूलाई सधैँ सम्पर्कमा रहिरहनुपर्ने पाँचवटा एनसेल नम्बरहरू सजिलैसँग माइफाइभ समूहमा सेट गर्न सकिने कम्पनीले जनाएको छ । नम्बरहरू माइफाइभ समूहमा राखेपछि पहिलो ३० दिनसम्म ती नम्बरहरूमा निःशुल्क कुराकानी गर्न सक्ने जनाइएको छ । ३० दिनपछि ११ महिनासम्म प्रतिमिनेट ९९ पैसामा कुरा गर्न सकिने कम्पनीले जनाएको छ । पहिलो सिम सुचारु गरेपछि सुचारु गरेको पहिलो दिनको मध्यरात सम्ममा १ सय रुपैयाँ वा सोभन्दा माथिको रिचार्जमा ग्राहकले ३० दिनसम्म हरेक दिन १ सय एमबी डेटा बोनसका रूपमा प्राप्त गर्ने जनाइएको छ । विद्यार्थीले एस्ट्रिक्स१७१२३ह्यास डायल गरी डेटा प्याकतथा एस्ट्रिक्स१७११८ह्यास डायल गरी भ्वाइस प्याकखरिद गर्न सक्छन् । त्यस्तै, म्यूजिक र गेमिङ् प्याकको लागि पनि विभिन्न अप्सनहरु रहेका छन् । ग्राहकले एस्ट्रिक्स१७१०३ह्यास डायल गरी आफ्नो आवश्यकताअनुसारको प्याक खरिद गर्न सक्छन् ।"
दिउँसो ३ बजे रातो मच्छिन्द्रनाथको रथ तानिने,"काठमाडौं : 'वर्षा र सहकालका देवता' रातो मच्छिन्द्रनाथको रथ आइतबार दिउँसो ३ बजे तानिने भएको छ । यस वर्ष मच्छिन्द्रनाथ रथयात्रा गरेर विगतका वर्षझैँ गाःबहाल हुँदै मङ्गलबजार, सुन्धारा, लगनखेल र अन्त्यमा जावलाखेल पुर्याउन सम्भव नदेखिएसँगै रथलाई आज ललितपुर महानगरपालिका अगाडिको सोह्रखुट्टे पाटीसम्म तानेर राख्न लागिएको हो । आज बिहानैदेखि १९ आँ जातीय खलः पुचःका ५०१ स्वयं सेवक खटाएर रथको मर्मत सम्भार गराउनका साथै रथ तान्ने व्यवस्थापनसमेत गराइरहेको पुचःका संयोजक चन्द्र महर्जनले बताए। उनले भने, 'मुलुकमा दिनानुदिन फैलिरहेको कोरोना महामारीका कारण यसपटक लोकनाथलाई टोलटोलमा लगेर रथयात्रा तथा जावलाखेल पुर्याएर भोटोजात्रा गर्न सम्भव नहुँदा तीनतीन फिट वा छ फिटको दूरीमा हरेक मानिसलाई राखेर हातैले रथ तान्ने भएका छौं । हाल रथ भएको स्थानबाट मात्र १५ देखि २० मिटर पर सोह्रखुट्टे पाटी भएकाले धेरै परसम्म रथ तान्नुपर्ने छैन ।' गाःबहालबाट महानगरपालिकाको ढोकासम्म करिब ५०० मिटर मीननाथको रथ पनि तानिने महर्जनले जानकारी गराए। लोकनाथ र मीननाथका दुवै रथ तान्न १९ जातीय खलका मानिसका साथै पाटन टोलका चारदेखि पाँच मानिस सहभागी हुने महानगरपालिकाका प्रवक्ता राजु महर्जनले बताउनुभयो । उनले भने, 'रथयात्रामा सहभागी हुने मानिसलाई पूर्णरूपमा कोभिड१९ को मापदण्ड अपनाउन लगाउने छौं।' रथयात्रा सम्पन्न भएपश्चात् पाटनवासीले आज घरघरमा छवयलाबु पर्व मनाउने महर्जनले जानकारी गराए। विगतका वर्षझैँ यस वर्ष टोलटोलमा रथयात्रा गर्न नसकेकाले शनिबार र शुक्रबार देशमा कुनै अनिष्ट नहोस् भनेर क्षमापूजा गरिएको थियो । आउँदो शुक्रबार सम्भव भएसँगै मच्छिन्द्रनाथलाई बुङ्मती पठाउने कुरा अघि बढिरहेको महर्जनको भनाइ छ । आर्यावलोकितेश्वरलाई गत साउन १० गते पुल्चोकमा निर्माण सम्पन्न भएको रथमा विराजमान गराइएको थियो । विसं ८०० मा राजा वरदेवले पुल्चोकमा रथ बनाउन लगाएका थिए । मच्छिन्द्रनाथ नेपाल आएको ८४ वर्षपछि रथ बनाउन सुरु गरिएको थियो । किंवदन्तीअनुसार एक पटक भिक्षा माग्न आएका गोरखनाथलाई कान्तिपुरवासीले भिक्षा नदिएपछि त्यसैको झोँकमा उनले पशुपति मृगस्थलीमा नवनागलाई आसन बनाए । यसरी १२ वर्षसम्म वर्षा नभई अनिकाल भएपछि यसको समाधान खोज्दै जाँदा गोरखनाथका गुरु मच्छिन्द्रनाथलाई कान्तिपुर ल्याएमा गोरखनाथ आसनबाट उठी वर्षा र सहकाल हुने थाहा पाएर भक्तपुरका राजा नरेन्द्रदेव, काठमाडौँका राजा बन्धुदत्त बज्राचार्य र ललितपुरका कृषक ललित रथचक्र मिलेर मच्छिन्द्रनाथलाई भारतको कामारुपकामाक्षबाट नेपाल ल्याइएको थियो । रासस"
प्रजातन्त्रमाथि राष्ट्रवादको छाया,"फ्रान्सका राष्ट्रपति इमानुएल म्याक्रोन यतिबेला चर्चामा छन्। युरोपका नेताहरू उपस्थित युरोपेली संसद्मा ४३ वर्षीय म्याक्रोनले केही समयअघि दिएको भाषणले सबैलाई गम्भीर बनाएको छ। उनले भनेका छन्, अब हामी युरोपको नेतृत्वमा रहेकाहरूले प्रजातन्त्र जोगाउने हो भने न्यासनालिज्म (राष्ट्रवाद) त्याग्न सक्नुपर्छ। युरोपको राष्ट्रवाद बचाउने हो भने प्रजातन्त्र त्याग्नुपर्छ, किनभने राष्ट्रवादकै कारण प्रजातन्त्र खतरामा छ। म्याक्रोनको उक्त भनाइपछि युरोपको नेतृत्वलाई पनि सोच्न बाध्य बनाएको छ। के युरोपेली राष्ट्रहरूले प्रजातन्त्र रक्षाका लागि राष्ट्रवादलाई लगाम लगाउन सक्छन् त ? यसले प्रजातन्त्रको वकालत गरिरहेका अन्य मुलुकको नेतृत्वलाई पनि चुनौती थपेको छ राष्ट्रवाद ठूलो कि प्रजातन्त्र ? के हो राष्ट्रवाद ? आफ्नो राज्यप्रति निष्ठाको भावना हुनु राष्ट्रवाद हो। राष्ट्रवाद राष्ट्रको प्राण हो, मुलुकप्रति स्वतस्फूर्त रूपमा आउने मनोभावना पनि हो। यो पढ्ने वा पढाइने विषयबाट प्रेरित हुँदैन। नागरिकले राष्ट्रका नाममा संगठित हुने समान राजनीतिक अधिकार नपाएसम्म राष्ट्रवाद स्थापना भएको मानिन्न। भावी पिढीलाई पनि नेपाली भएरै बस्न सक्ने अवसर प्रदान गर्न पनि अहिलेको पुस्ताले राष्ट्रवाद बलियो बनाउनुपर्छ। एकजना विद्वान् बेनेडिक्ट एन्डरसन आफ्नो पुस्तक इम्याजिन्ड कम्युनिटिज मा राष्ट्रवाद भनेको काल्पनिक समुदायप्रतिको सहभावना र प्रेम हो भन्छन्। राष्ट्रवाद कसैले कसैलाई पढाउने वा पढ्ने विषय नभई कल्पनाको संसारमा स्वतस्फूर्त आउने वस्तु हो। तर यहाँ आफ्ना कमजोरी लुकाउने अस्त्रका रूपमा राष्ट्रवादको परिभाषा गरिन्छ। अहिले संसारको प्रचलनमा दुई प्रकारका राष्ट्रवाद देखिएका छन्। सिभिक्स नेसनालिज्म (नागरिक राष्ट्रवाद) र राज्यप्रवर्धित राष्ट्रवाद। नागरिक राष्ट्रवाद नागरिक राष्ट्रवाद भनेको नागरिकले राष्ट्रप्रति स्वतस्फूर्त रूपमा देखाउँदै आएको आत्मीय भावना र प्रेम हो। यस्तो खालको राष्ट्रवादले हामी एक हौं भनी समुदायका सदस्य मिलेर अघि बढ्ने सन्देश दिन्छ। प्रजातान्त्रिक मूल्यमान्यताको अनुसरण यो राष्ट्रवादभित्र पर्छ। दार्शनिक जिन ज्याक रूसोको परिभाषा पनि यस्तै खालको छ। यसभित्र नागरिक शासन, समावेशी शासन व्यवस्था, नियन्त्रण र सन्तुलनको सिद्धान्त, स्वतन्त्र प्रेस र न्यायपालिका पर्छन्। नेपालको इतिहासमा आजसम्म बीपी कोइराला मात्र यो राष्ट्रवादको पक्षधर देखिन्छन्। उनी राजनीतिक करियरलाई दाउमा राखेर भए पनि राष्ट्रवाद र प्रजातन्त्रको रक्षासहित नागरिकप्रति उत्तरदायी हुन्थे। उनको मेलमिलापको नीति यसैको परिणाम थियो। त्यसैले त प्रजातन्त्र र राष्ट्रवाद बलियो बनाउन मधेसी, जनजाति र दलितलाई बीपीले बाँचुञ्जेल कांग्रेसको मनमुटु मानिरहे, छिमेकीसँग समदूरीको सम्बन्ध कायम राखे। राज्यप्रवर्धित राष्ट्रवाद राज्यले प्रवर्धन गर्ने राष्ट्रवादलाई राज्यप्रवर्धित राष्ट्रवाद भनिन्छ। शासकले आफूअनुकूलको शासन सञ्चालन गर्न र सबैलाई तदनुकूल हिँडाउन यस्तो राष्ट्रवाद प्रयोगमा ल्याउन चाहन्छन्। भारतमा पाकिस्तानको विरोध गर्नेहरू सच्चा राष्ट्रवादीको परिभाषाभित्र पर्छन्। पाकिस्तान पनि भारतविरोधीलाई राष्ट्रवादी मान्छ। नेपालमा पनि महेन्द्रीय राष्ट्रवादको अभ्यास भएकै हो। उनको कार्यकालमा भारतको विरोध गर्नेहरू यो राष्ट्रवादको परिभाषाभित्र पर्थे। महेन्द्रको यो कलाले अहिलेको सत्तालाई पनि आकर्षित गरेको छ। नेपालमा अहिलेको कम्युनिस्ट शासक वर्ग भारतको विरोध गर्नेहरूलाई मात्र राष्ट्रवादी मान्छ। नेपाललाई माया गर्नेभन्दा भारतको विरोध गर्नेहरू राष्ट्रवादी कहलिएका छन्। महेन्द्रले मधेसका नागरिकलाई कहिल्यै पनि विश्वास गरेनन्। अहिलेको सत्ताले पनि उनीहरूलाई विश्वासमा लिन सकेको छैन। यो महेन्द्रीय राष्ट्रवादको उदाहरण हो। नेपाल, भारत र पाकिस्तान नागरिक राष्ट्रवादबाट शिक्षित भए पनि दीक्षितचाहिँ राज्यप्रवर्धित राष्ट्रवादबाट भइरहेका छन्। सत्तारुढ दलको अध्यक्ष र प्रधानमन्त्रीसमेत रहेकाले केपी ओलीले मेलमिलापको नयाँ नीति बनाएर नागरिक राष्ट्रवादका पक्षमा लाग्ने हो भने उनको उचाइ मात्र बढ्दैन, व्यवस्था पनि सुदृढ हुनेछ। तर यसका लागि राजनीतिक चेत पहिलो सर्त बन्नुपर्छ। कोरोना भाइरसको जोखिम बढेसँगै प्रधानमन्त्री केपी ओलीले प्रजातन्त्रभन्दा पहिलो सर्त व्यक्तिको बाँच्न पाउने अधिकार रक्षा हुनुपर्छ भनेर राष्ट्रवादको वकालत गरेका थिए पहिलो लकडाउनताको सुरुवाती चरणमा। यतिबेला प्रजातन्त्रका खासखास मूल्यमान्यता (कोर भ्यालु) माथि राष्ट्रवादले डोमिनेट गरिरहेको छ नेपालको सन्दर्भमा पनि। नक्सामा सीमा कायम भयो भनियो, अयोध्या र झन्डाको विषय उठ्यो, त्यो विषय छाडियो। नयाँ विषय उठायो र पुरानो छाड्यो गर्दा अहिले सबै विषय ओझेलमा परेका छन्। नयाँ ढंगको यो बुझाइमा कांग्रेस, नेकपा, समाजवादीलगायतका राजनीतिक दल कत्तिको खरो रूपमा उत्रिन सके वा सक्छन् भन्ने विषयले महत्वपूर्ण अर्थ राख्छ। राष्ट्रवादको लगामले मुलुकलाई फाइदाबेफाइदा के हुन्छ भन्नेप्रति कुनै दलको चासो गएको छैन। नेकपा बहुमतमा छ भन्ने विषयलाई मात्र महत्व दिइएको छ र उसले कसरी शासन गरिरहेको छ भन्ने विषयप्रति खासै वास्ता गरिएको छैन। बहुमत र राष्ट्रवादको आडमा प्रजातन्त्र जोखिममा परेको त छैन ? दल र नागरिक विभाजित हुने खालको राष्ट्रवाद हामीले अँगालेको संसदीय प्रजातन्त्रका लागि शुभसंकेत होइन। वामदेव गौतम र नारायणकाजी श्रेष्ठको सांसदमोह, भ्रष्टाचारप्रति सहनशीलता र बिचौलियाको सानदार उपस्थिति राष्ट्रवाद, प्रजातन्त्र र नागरिक व्यवस्थालाई थप अस्थिर बनाउने कारक बनिरहेका छन्। नेपाली कांग्रेस भावी पुस्ताले प्रजातन्त्रका लागि अब कहिल्यै आन्दोलन गर्न नपरोस् भन्थ्यो ०६२६३ को आन्दोलनताका। तर आज त्योभन्दा पनि उन्नत भनिएको व्यवस्था हुँदा पनि प्रजातन्त्र संकटमा छ। सत्ता राज्यप्रवर्धित राष्ट्रवाद बलियो बनाउने अभियानमा छ। नागरिकलाई पनि राष्ट्रवादी बन्न त्यही सत्ताको अन्धसमर्थक बन्नुपर्ने बाध्यता छ। आफूलाई खाँटी प्रजातन्त्रवादी भन्ने प्रमुख प्रतिपक्षी कांग्रेसले यतातिर ध्यान दिएको त छैन नै, राज्यप्रवर्धित राष्ट्रवादलाई बलियो बनाउन सत्तालाई सघाएर प्रजातन्त्र थप कमजोर बनाउँदै छ। सरकार प्रतिपक्षीसँग नडराउँदा नागरिकले पनि कांग्रेसलाई विश्वास गर्न सकेका छैनन्। सत्तासँग भागबन्डाको सानो अंशियार बनिरहँदा नागरिकसँगको नैतिक विश्वास गुमेको कांग्रेस नेतृत्वले रुचाउन नसके पनि गगन थापाजस्ता युवा भने यसबारे जानकार देखिन्छन्। यही अवस्था विद्यमान रहे समावेशी शासन व्यवस्था, नियन्त्रण र सन्तुलनको सिद्धान्त, प्रेस स्वतन्त्रता र स्वतन्त्र न्यायपालिकाको हालत के होला ? सरकारका गतिविधिले प्रजातन्त्र संकटमा परिसकेको छ। सरकारका गतिविधि सत्ता कब्जातर्फ लक्षित देखिन्छन्। राज्यका तीन अंग सत्तासीन नेकपाको कब्जामा छन्। व्यवस्थापिका कार्यपालिकाको छायामा छ। न्यायपालिका सरकारको विरोधमा कुनै पनि निर्णय गर्न सक्षम नभएजस्तो देखिन्छ। आफूलाई प्रजातन्त्रको पहरेदार भन्ने कांग्रेस र नेकपाभित्र थोरै भए पनि प्रजातन्त्रको वकालत गर्नेहरूले यसतर्फ चासो देखाएका छैनन्। दुवै दलका विभाजित नेताहरू अनिश्चित महाधिवेशनबाट कसरी नेतृत्व आफ्नो कब्जामा पार्ने भन्ने ध्याउन्नमा मात्रै सारा शक्ति खर्चिइरहेका छन्। लिनु र दिनुलाई मात्र प्रजातन्त्र ठान्दा नेतृत्वले जनविश्वास गुमाइसकेको छ। यो प्रजातन्त्रका लागि शुभ होइन। राष्ट्रवादलाई अगाडि राखेर प्रजातन्त्र कमजोर बनाउने प्रयास भइरहेको छ। अयोध्याबारेको भाषण र नयाँ पार्टी खोल्ने प्रयास राष्ट्रवादको आवरणका अनावश्यक कदम हुन्। नक्साकै कुरा गर्दा बहुदलीय व्यवस्था स्थापना भएको ३० वर्ष पूरा भयो तर आजसम्म यो विषय किन उठेन ? महाकाली सन्धि गर्दा यो कुरा किन उठाइएन ? पार्टीमा संकट उत्पन्न भएका बेला आफ्नो धुमिल छवि जोगाउन राष्ट्रवादी देखिन खोज्ने शैली राजनीतिक हुन सक्दैन। नक्सा सार्वजनिक गरेर बढी राष्ट्रवादी भएको देखाउन खोजियो। राजा महेन्द्रले पनि यस्तै शैली अपनाउने गर्थे। बीपी कोइरालालाई थुनेपछि विरोध बढी हुन्छ भनेर राष्ट्रवादको नारा ल्याउँथे। प्रजातन्त्र दबाउन राष्ट्रवादको नयाँ भाष्य निर्माण गर्ने कोसिस हुन्थ्यो। अहिले त्यही इतिहासको पुनरावृत्ति भइरहेको छ। राष्ट्रवादका नाममा प्रजातन्त्रको प्रहार अहिलेको चेतनशील समाजलाई मान्य हुन सक्दैन। अहिले प्रजातन्त्र त चुनावी नारामा मात्र बन्दी भएको छ। यहाँनेर अब्राहम लिंकनको स्मरण हुन्छ प्रजातन्त्र भनेको जनताका लागि जनताद्वारा जनताको शासन हो। यो सूत्र आजको नेपाली सन्दर्भमा फर द पार्टी, अफ द पार्टी, बाई द पार्टी मा रूपान्तरण भएको छ। यो भनेको राष्ट्रवादको आवरणमा प्रजातन्त्र सक्ने काम हो। यसमा नेकपा बढी सक्रिय छ भने कांग्रेस आगोमा घिउ थप्ने काममा उद्यत् छ। प्रजातन्त्र भन्नेबित्तिकै नागरिकको अर्थपूर्ण र वास्तविक सहभागिता भन्ने बुझिन्छ। दैनन्दिन अभ्यासको एउटा भाग हुनुपथ्र्यो प्रजातन्त्रको अभ्यास पनि। तर आम नागरिकलाई प्रजातन्त्र पाँच वर्षमा एक दिन मात्र आउँछ मतदान गर्ने दिन मात्र। अमत्र्य सेनले प्रजातन्त्र भनेको स्वतन्त्रता हो भनेका छन्। प्रजातन्त्रको सुनिश्चितता स्थायी रूपमा गर्नुपर्छहुनुपर्छ भन्ने उनको मान्यता छ। विद्वान् आइरिस योङ प्रजातन्त्र भनेको समावेशीकरण हो भन्छिन्। देशको नागरिकले दलको सदस्य भए पनि नभए पनि नीतिनिर्माण प्रक्रियामा सहभागिता पाउनुपर्छ। नेपालमा आइरिसको परिभाषाको ठीक विपरीत हुन्छ। दलको सदस्य भएन भने नीतिनिर्माण तहमा मात्र होइन, नागरिककै परिभाषाभित्र पर्दैन। नीतिनिर्माण तहमा दलको सदस्य नभएको व्यक्ति छैन। प्रजातान्त्रिक अभ्यासको उदाहरण बन्नुपर्ने न्यायपालिका, अख्तियार, निर्वाचन आयोगजस्ता संस्थामा समेत दलकै कोटामा नियुक्त भएकाहरूको वर्चस्व छ। नियुक्तिमा दलीयकरणको असर विकास कार्यक्रम र सेवासुविधामा समेत परेको छ। कुनै पनि दलमा नलाग्ने धार यतिबेला ठूलो संकटमा परेको छ। प्रजातन्त्रको अनुभूति हुनुपर्ने ग्रासरुटको मतदाता दलको सदस्य छैन भने उसले दुःखमा समेत राहतबाट वञ्चित हुनुपर्ने अवस्था छ। दलको सदस्य नभए पनि हरेक नागरिकले राज्यको सेवासुविधा पाउनुपर्छ। जसको उन्नति र प्रगतिको जिम्मा लिएर दलहरू राजनीतिक मैदानमा ओर्लिएका छन्, त्यही वर्गले यस्तो अमानवीय क्रियाकलाप बेहोर्नुपर्छ भने मुलुकमा प्रजातन्त्र छ भन्ने आभास कसरी दिलाउन सकिन्छ ? यही अवस्था विद्यमान रहने हो भने अब म दलको सदस्य हुन चाहन्न, तर प्रजातान्त्रिक अधिकार चाहिन्छ भनेर चेतनशील नागरिकले आन्दोलन गर्नुपर्ने दिन आउन सक्छ। यसो भनेर निराश भइहाल्नुपर्ने अवस्था भने छैन। समस्याको समाधान के त ? यहाँनेर फेरि राष्ट्रियता (राष्ट्रवाद) र प्रजातन्त्रको साइनो जोड्न आवश्यक छ। अहिले प्रचलनमा रहेको महेन्द्रीय राष्ट्रवाद होइन, बीपी कोइरालाको मेलमिलापको नीतिलाई आधार मान्ने हो भने समस्याको समाधान निकाल्न सकिन्छ। त्यसका लागि राज्यले विनाभेदभाव सबैलाई समान सेवा र अधिकार दिनुपर्छ। नागरिकलाई निष्पक्ष सेवा दिएर उनीहरूको कल्पना मा पर्न सक्नुपर्छ ताकि राज्यप्रति सबैले अपनत्व महसुस गर्न सकून्। सत्तारुढ दलको अध्यक्ष र प्रधानमन्त्रीसमेत रहेकाले केपी ओलीले मेलमिलापको नयाँ नीति बनाएर नागरिक राष्ट्रवादका पक्षमा लाग्ने हो भने उनको उचाइ मात्र बढ्दैन, व्यवस्था पनि सुदृढ हुनेछ। तर यसका लागि राजनीतिक चेत पहिलो सर्त हुनुपर्छ दलीय नेतृत्वमा। किनभने यतिबेला प्रजातन्त्र हारिरहेको छ। फ्रान्सका राष्ट्रपति म्याक्रोनको प्रसंगलाई यहाँनेर फेरि जोड्न आवश्यक हुन्छ। उनले भनेअनुसार राष्ट्रवादका कारण प्रजातन्त्र खतरामा होइन, दुवै सँगसँगै मिलेर जानुपर्ने अवस्थाको नागरिक चाहनाको सम्बोधन आवश्यक छ। यसका लागि समान दृष्टिकोण राख्नेहरूको एकता हुनुपर्छ। राष्ट्रियता बलियो नभएका मुलुकमा समस्या आइरहन्छन्। किनकि हाम्रा दलहरू भागबन्डामा एक देखिए पनि राष्ट्रिय मुद्दामा विभाजित भएकाले सच्चा राष्ट्रवाद हारिरहेको छ भने प्रजातन्त्र संकटमा परेको छ। व्यक्ति तथा पार्टी स्वार्थका लागि विदेशीको आड खोज्नेहरूको बाहुल्य भएकैले राष्ट्रियता र प्रजातन्त्र कमजोर बनेको स्विकार्न ढिला गर्नु हुन्न। समूहमा बस्ने र एक्लै चोखिने नेतृत्वका क्रियाकलापका कारण पार्टी व्यवस्था, राष्ट्रियता र प्रजातन्त्र संकटमा परेको हो। गणतन्त्र, नेपाल निर्माणको योजना र खाकासहित आउन नसक्नुको परिणाम आज नागरिकले भोग्नुपरेको छ। सबै शक्ति एक भएर कम्तीमा मुलुक लाई पहिलो सर्त बनाउने हो भने राष्ट्रियता र प्रजातन्त्र दुवै सुदृढ हुनेछ।"
बाला नलाक्दै सुक्यो धान,"डडेल्धुरा : अमरगढी नगरपालिका५ जिलोडा गाउँका किसानले सयौं रोपनीमा लगाएको धानबाली नष्ट भएको छ । पाक्नै लागेको धानमा रोग लागेपछि धानका बाला नलाग्दै सुक्न थालेको हो । धानका पातसहित बालाजती सबै सुकेका छन् । किसानले बेलैमा प्राविधिकसंँग सम्पर्क नगर्दा धानबाली नष्ट भएको कृष प्राविधिकहरुको भनाइ छ । धानबालीको लक्षण हेर्दा ब्लाष्ट रोग लागेको अमरगढी कृषि शाखा प्रमुख तथा कृषि प्राविधिक रमेश भण्डारीले बताए । कृषकका खेतमा पुगेर धान लगाएको खेत हेर्दा रोगले गृस्त छ कृषि पविधिक भण्डारीले बताए । गाउलेहरु कसैले पनि गुनासो नगरेका कारण नगरपालिका कार्यालयको मुनी रहेको जिलोडा गाउमा रोगका कारण धान सुकेको जनाए । बेलैमा किसानले खबर गरेको भए बिषादी छर्केर जोगाउन सकिने थियो । उनले भने, अहिले बोट र बाला सबै मरि सकेको छ । त्यसैले धानमा बाला नै नलागी सुकेको हो । यो रोग बाट बाली जोगाउन बिउ राम्रो लगाउनु पर्ने प्रविधिकहरुको भनाई छ । वर्षेनी धान नफल्ने र समय अगावै धान सुकेर जाने गरेको स्थानिय कृषकहरु वताउछन् । बिउ उपचार गरेर रोप्ने, बिउ परिवर्तन गरेर रोपे यसको व्यवस्थापन गर्न सकिने उनले बताए । बिउको जात दुई तीन वर्षमा परिवर्तन गर्नु पर्ने उनको सुझाव छ । रोग अवरोधका बिउ समेत पाईने भएकाले मुख्य तया बिउ रोप्दा ध्यान पुर्याउनु पर्ने कृषि प्राविधिकको भनाई छ । विगत दुई तीन वर्षदेखि जिलोडाका किसानले लगाउने धानमा रोग देखिएको स्थानीय बताएका छन् । मकै लगाउन जंगली बंदेलले सखाप पार्न थालेपछि धान खेती गर्दै आएको स्थानीयले भुवन पाठकले बताए । तर धानमा पनि समस्या देखिएकाले उत्पादन नहुनाले भोकमरी समश्या हुन सक्ने पाठकको भनाइ छ । अमरगढी ५ जिलोडामा गत विगतका वर्षमा पनि धान सुक्ने समश्या देखिएको भएता पनि कृषकहरुले ख्याल नगरि रोगलागेकै धानको बिउ यो वर्ष पनि रोपेको खुल्न आएको छ । पुरानै धानको बिउ लगाउने गरेकाले बर्षेनि यो समस्या देखिन थालेको कतिपयको भनाइ छ। गत वर्षसम्म धान यसै हुने भन्ने लागेको थियो तर अहिले खेतबारीमै प्राविधिक पुग्दा रोग लागेको जानकारी पाएका स्थानीय राजु पाठकले बताए।"
"सीपीएल: सन्दीपले किफायती बलिङ गर्दै लिए १ विकेट, उनको टोली भने पराजित","ट्रिनीडाड: क्यारेबियन प्रिमियर लिग (सीपीएल) अन्तर्गत यस सिजनको आफ्नो ९औँ खेलमा नेपाली लेग स्पीनर सन्दीप लामिछानेले किफायती बलिङ गर्दै १ विकेट लिएका छन्। उनले बार्बाडोस ट्राइडेन्ट्सविरुद्ध १ विकेट लिएका हुन्। सन्दीप टोलीका बलरमध्ये किफायती बलर साबित भए। अन्य बलरले भन्दा कम रन खर्चेर उनी आफ्नो टोलीको किफायती बलर बनेका हुन्। ब्रेन लारा रंगशालामा आइतबार बिहान भएको खेलमा ४ ओभर बलिङ गरेका सन्दीपले २६ रन खर्चेर बार्बाडोसका क्याप्टेन ज्यासोन होल्डरको विकेट लिएका हुन्। सन्दीपले महत्वपूर्ण विकेट लिए पनि उनको टोली जमैका तल्लावाज हारबाट भने जोगिन सकेन। उनको टोली बार्बाडोससँग ७ विकेटले पराजित भयो। टस जितेर पहिलो ब्याटिङ गरेको जमैकाले निर्धारित २० ओभरमा ४ विकेट गुमाउँदै १६१ रन बनाएको थियो। जवाफमा बार्बाडोसले १८२ ओभरमै ३ विकेट गुमाउँदै १६२ रनको लक्ष्य भेट्टायो। बार्बाडोसका लागि कप्तान होल्डरले सर्वाधिक ६९ रन बनाए। आक्रामक ब्याटिङ गरेका उनले ४२ बलको सामना गर्दै ३ छक्का र ९ चौका हिर्काए। उनी सन्दीपको बलमा एलबीडब्लू धरापमा परे। त्यस्तै जोनाथन कार्टरले नटआउट ४२ जोडे भने मिचेल स्यान्टनरले ३५ रन बनाए। जमैकाका सन्दीप लामिछाने १ विकेट लिए। त्यस्तै प्रेस्टोन स्वीन र ओशेन तोमसले ११ विकेट हात पारे। यसअघि ब्याटिङ गरेको जमैकाका लागि जर्मेन ब्लाकवुडले ७४ रन बनाएका थिए। उनले ५९ बलको सामना गर्दै ४ छक्का र ५ चौका हिर्काएका थिए। त्यस्तै आन्द्रे रशेलले ५४ रन बनाएका थिए। निकै आक्रमक ब्याटिङ गरेका उनले ५ छक्का र ४ चौका हिर्काएका थिए। यसैगरी ग्लेन फिलिप्सले १७ रन बनाए। बार्बाडोसका लागि जोशुवा विशोप, ज्यासोन होल्डर र रसिद खानले ११ विकेट लिए। त्यस्तै हाइडन वाल्सको नाममा पनि १ विकेट रह्यो। हारसँगै जमैकाले ९ खेलबाट ७ अंकमै सीमित भएको छ। यसअघि जमैकाले ३ खेलमा जित तथा १ खेलमा अंक बाँडेको थियो। जित हात पारेको बार्बाडोसको १० खेलबाट ६ अंक रहेको छ।"
गण्डकीका डीआइजीलाई कोरोना,पोखरा : गण्डकी प्रदेशका प्रहरी प्रमुख प्रहरी नायब महानिरीक्षक (डीआइजी) घनश्याम अर्याललाई कोभिड १९ पुष्टि भएको छ । कन्ट्याक ट्रेसिङका आधारमा उनको स्वाब परीक्षण गर्दा आइतबार बिहान रिपोर्ट पोजिटिभ आएको हो । प्रदेश स्वास्थ्य निर्देशनालयले अर्याललाई कोरोना भएको पुष्टि गरेको छ । यसअघि नेपाल प्रहरीको सशस्त्र गणमा कार्यरत प्रहरीमा कोरोना पुष्टि भएको थियो । त्यसकै आधारमा डीआइजी अर्यालको कन्ट्याक ट्रेसिङ गरिएको थियो ।
मैथिली टेलि सिरियल मिथिलाञ्चलीको प्रिमियर शो सम्पन्न,धनुषा : डिशहोमका लागि विजय लक्ष्मी मिडिया फाउन्डेश द्वारा निर्मित मैथिली टेलि सिरियल मिथिलाञ्चलीको प्रिमियर शो सम्पन्न भएको छ । १७ गते बुधबार जनकपुरमा भएको प्रिमियर शोमा विजय लक्ष्मी मिडिया फाउन्डेशनका अध्यक्ष एवं मिथिलाञ्चली सिरियलका निर्देशक संतोष लाल दासको अध्यक्षता तथा प्रदेश नं २ का आन्तिरिक मामिला एवं कानून मन्त्री ज्ञानेन्द्र कुमार यादवको प्रमुख आतिथ्यमा औरहि गाँउपालिकाको वडा नं २ स्थित देउरि परबाहामा सामाजिक दुरी कायम गरि उक्त कार्यक्रम भएको हो ।कार्यक्रममा मिथिलाञ्चली टेलि सिरियलको प्रिमियर देखाइएको थियो। त्यस्तै डिशहोमका सुपरभाईजर शिवराम मंडलले डिशहोम नेटवर्क सदैव मैथिलि लोक कला संस्कृतिको पक्षमा रहि आएको र सदैब यसलाई संरक्षण एवं प्रवर्धन गर्न तत्पर रहने प्रतिबद्धता व्यक्त गरेका थिए । कार्यक्रममा प्रदेश नं २ का आन्तिरिक मामिला एवं कानून मन्त्री ज्ञानेन्द्र यादवले टेलि सिरियलमा देखाईएको कथावस्तुले समाजमा परिवर्तनको संदेश दिने विश्वास व्यक्त गरेका छन् । मैथिली टेलि सिरियल मिथिलाञ्चली हरेक हप्ता शुक्रबार बेलुकी ८ बजे डिशहोमको च्यानल नं ११९ भोजपुरी म्याजिकमा हुनेछ ।
"दूतावासले निकाल्यो उडान तालिका, स्वदेश फर्कनै सकस","बिष्णु घिमिरे साउदी अरेबिया : साउदी अरेबियामा कोरोना भाइरसको असरबाट विभिन्न समस्यामा परी अलपत्र परेका नेपालीलाई स्वदेश फिर्तामा सहजीकरणका लागि नेपाली दूतावास रियाद र बाणिज्य दूतावास जेद्धाले उडान तालिका सार्वजनिक गरेका छन् । दूतावास रियादले साउदी अरेबियाको रियाद र दमाम सहरमा हिमालयन एरलाइन्स र नेपाल एरलाइन्स गरी सेप्टेम्बर महिनामा १५ उडान हुने जानकारी गराएको छ भने र बाणिज्य दूतावास जेद्धाले ३ उडान तालिका सार्वजनिक गरेको छ । हालसम्म दूतावास रियाद र बाणिज्य दूतावास जेद्धाले स्वदेश फिर्ताका लागि तयार रहेका २३ हजार ५ सय २३ जनाको नामावली सार्वजनिक गरेता पनि स्वदेश फिर्ता हुनेको लागि हवाई टिकट र पीसीआरको सही व्यवस्थापन नहुँदा हजारौं नेपाली निरास बनेका छन् । लगभग ७ महिनादेखि विभिन्न समस्यामा परी चार्टर उडानबाट स्वदेश फिर्ता हुने खुशीमा रहेका नेपाली हवाइ टिकका लागि ३७ (३८ डिग्री घाममा लाइन लागेर बस्न बाध्य छन्। अनलाइनद्वारा टिकट व्यवस्थापनमा समेत समस्या देखिएको छ । दूतावासले स्वदेश फिर्तीका लागि हवाई टिकटका लागि सम्बन्धित ट्राभल्स एजेन्सीसँग सम्पर्क गर्ने जानकारी दिएता पनि साउदी सरकारको नियमको पालनालाई मध्यनजर गर्दै सम्बन्धित ट्राभल एजेन्सीले व्यवस्थापनमा समयअनुरूप स्वदेश फिर्ताका लागीितयार रहेका नेपालीलाई टिकटको व्यवस्था गर्न समस्या देखिएको छ जसले गर्दा स्वदेश फिर्ताका लागि तयार रहेका हजारौं नेपालीले दुःख समेत पाएका छन् । बाणिज्य दूतावास जेद्धाका अनुसार कोरोनाको असर र विभिन्न कारणले अलपत्र परेका नेपाली स्वदेश फिर्ताको लागी दैनिकी संख्यामा बढ्दो रहेको र नेपाल सरकारले निर्धारण गरेको चार्टर उडानका लागि यात्रुले अनलाइनमार्फत रकम डिपोजिट गरी हवाई टिकट लिनुपर्ने वाध्यता रहेको जानकारी दिएका छन् भने बाणिज्य दूत जेद्धाम मात्र स्वदेश फिर्ताका लागि २५ सय भन्दा बढीले फारम भरेका छन् । दूतावास रियादले स्वदेश फिर्ता हुने नेपालीको सहजीकरणको लागी एरलाईनसको उडान हुने मितिमा आवश्यक पर्ने पीसीआर रिपोट र आवश्यक डकुमेन्टसहित उडानका लागि तयार रहन विज्ञप्ति द्वारा जानकारी गरेको छ । कार्यरत कम्पनी बन्द भइ अलपत्र परेका नेपालीलाई स्वदेश फिर्ताका लागि हवाई टिकट व्यावस्थापन गर्न समेत गार्हो रहेको अवस्थामा अहिलेको आवश्यकता र उडानअनुरूप एरलाइन्सलाई देखाउनुपर्ने पीसीआर रिर्पोटले थप झन्झटिलो बनाएको छ । अल अलावीर हस्पिटलमा कार्यरत रोहित भुसालका अनुसार पीसीआर टेस्टिङ साउदी सरकारले सरकारी र सम्बन्धित हस्पिटलमा मात्र निर्धारण गरेको हुनाले सानातिना हस्पिटलमा यो टेस्टिङ नहुने जानकारी दिएका छन् भने पीसीआर टेस्टिङका लागि लगभग ४० हजार नेपाली रूपैयाँ समेत खर्च हुने अवस्था छ। चार्टर उडानबाट स्वदेश फिर्ताका लागि आवश्यक पर्ने हवाइ टिकट, पीसीआर टेस्टिङ रिपोर्ट, रि इन्ट्री (एक्जीट भीषा आदी डकुमेन्टमा धेरै खर्चिलो भएको कारण पीडित बनेका नेपालीले समयमा व्यवस्थापन गर्न नसक्दा स्वदेश फिर्ता हुनबाट बन्चित रहनुको साथै थप नेपाल क्वारेन्टाइन बसाईका लागि तिर्नुपर्ने रकमले नेपाली थप निरासा भएका छन् भने साउदीमा रहेका भातृसंगठन, एनआरएनलगायत सम्पूर्ण संघ संस्थाले आपत्ति व्यक्त गदै साउदीबाट हुने उडान नियमित रूपमा हुनुपर्नेमा जोड दिएका छन् । साउदी अरेबियामा कानुनी रूपमा ३ लाख १५ हजार नेपाली कार्यरत रहनुको साथै कोरोना असरबाट धेरै नेपालीले रोजगारी गुमाउने पर्ने अवस्था छ भने अलपत्र परेका नेपालीलाई स्वदेश फिर्तामा सहजीकरण गर्न सम्बन्धित निकाय र नेपाल सरकारको ध्यानाकर्षण हुन जरूरी देखिन्छ ।"
"उपचार अभावमा मृत्यु : ११ लाख जनसंख्यालाई २१ बेड आइसीयू, ६ भेन्टिलेटर मात्रै","भैरहवा : घटना १ भदौ १७ गते बेलुका रुपन्देही सैनामैना नगरपालिका ११ की ७७ वर्षीया वृद्धालाई स्वास्थ्यमा समस्या भएपछि लुम्बिनी प्रादेशिक अस्पताल बुटवलमा आइन् । उनीमा ज्वरो र निमोनिया देखिएपछि कोरोना परिक्षण गर्दा संक्रमण पुष्टि भयो । उनलाई तत्काल आइसीयूमा राखेर आवश्यक परे भेन्टिलेटरको सहायतामा उपचार गर्नुपर्ने अवस्था थियो । तर, बुटवल र भैरहवाका दुवै कोभिड अस्पतालमा आईसीयू बेड खाली थिएनन् । आइसीयू बेडको अभावका कारण अस्पतालकै ज्वरो क्लिनिकमा महिलाको कामचलाउ उपचार सुरु गरियो । अन्ततः भोलीपल्ट एकाबिहानै उपचारको अभावमा उनको मृत्यु भयो । घटना २ रुपन्देहीको गैडहवा गाउँपालिका ३ का ५० वर्षीय पुरुष छतबाट लडेर घाइते भए । उपचारका लागि भैरहवा स्थित युनिर्भसल मेडिकल कलेजमा ल्याइयो । उनको टाउकोमा रगत जमेको थियो । उपचार अघि भदौ ५ गते कोरोना संक्रमणको परिक्षण गरियो । ८ गते रिपोर्ट पोजेटिभ आयो । मेडिकल कलेजले खासै उपचार नगरी चार दिनपछि सरकारी कोभिड भिम अस्पतालमा रिफर गरिदियो । जबकी विरामी उपचार भिममा सम्भव नै थिएन । बिरामीलाई आइसीयूमा राखेर न्युरो चिक्तिसकले उपचार गर्नुपर्ने थियो । तर, भीम अस्पतालमा न त आईसियू थियो न न्यूरो चिक्तिसक नै । मेडिकल कलेजले रेफर गरेको केही घण्टामै उपचारको अभावमा विरामीको मृत्यु भयो । घटना ३ रुपन्देहीको बुटवल उपमहानगरपालिका ५ का ६७ वर्षीय पुरुषलाई भदौ १४ गते स्वास्थ्य समस्या उत्पन्न भयो । उनी बिहान साढे चार बजे लुम्बिनी प्रादेशिक अस्पतालमा आए । उपचार अघि उनीमा कोरोना परिक्षण गरियो । रिपोर्ट पोजेटिभ आएपछि बेडको अभावमा उनलाई अस्पतालको ज्वरो क्लिनिकमै राखियो । मुटुको शल्यक्रिया गरेका, मधुमेह, उच्च रक्तचाप लगायतका दिर्घरोगी रहेका उनलाई आइसीयूमा राखेर उपचार गर्नुपर्ने थियो । तर, कोभिड विशेष अस्पताल बुटवलमा आईसीयू बेडको अभावमा उनको उपचार हुन सकेन । र, उपचारको अभावमा त्यही दिन दिउँसो १२ बजे उनको मृत्यु भयो । कोरोना पुष्टि भइसकेपछि उपचारको अभावमा सर्वसाधरणले प्राण त्याग्न थालेको यी केही उदाहरणहरु हुन् । संक्रमित व्यक्ति मात्र नभई पीसीआर परीक्षणको नाममा गम्भीर अवस्थाका अन्य रोगले ग्रसित बिरामीको पनि उपचारको अभावमा ज्यान गुमाउनुपर्ने अवस्था छ । रुपन्देहीमा संक्रमण र मृत्यु दरको ग्राफ उक्लिदै गएपनि नाम मात्रको निषेधाज्ञा लगाउने बाहेक कुनै ठोस काम भएको छैन । जिल्लामा निषेधाज्ञा लगाएर संक्रमणलाई नियन्त्रण गर्न चाहेपनि नियन्त्रण हुन सकेको छैन । अझै आइतबारबाट भदौ २८ गतेसम्म निषेधाज्ञा लगाएर रुपन्देहीका सम्पूर्ण व्यापार व्यवसाय संचालनको अनुमति दिइएको छ । यात्रुवाहक बस बाहेक लगभग सबै यातायातका साधन संचालनमा छ । खुल्ला सीमाबाट निर्वाध आवतजावत उस्तै छ । नियन्त्रणमा कसैले चासो देखाएको छैन । निकै सहज तरिक सीमावारपार गर्न सकिन्छ । दिनहुँ संक्रमित फेला परिरहेका छन् । प्रयाप्त ट्रेसिङ हुन सकेको छैन । समयमै ट्रेसिङ र परिीक्षण नहुँदा बिरामी गम्भीर अवस्थामा पुग्ने गरेका छन् । गम्भीर अवस्थाका बिरामीलाई मृत्युको मुखबाट जोगाउन आइसीयू र भेन्टिलेटरको आवश्यक पर्छ । तर, यी दुवैको अभावमा सर्वसाधरणले ज्यान गुमाउन थालेका छन् । संक्रमण फैलिएको महिनौ बितिसक्दा समेत तीनै तहको सरकारको तयारी अझै पुरा भएको छैन । संक्रमितको उपचारका लागि जिल्लामा दुई वटा कोभिड अस्पताल छन् । विशेष कोरोना अस्थाई अस्पताल बुटवलमा संक्रमितको उपचारका लागि ३६ वटा बेड मात्र छ । जसमध्ये १६ वटा आईसियू बेड र ५ वटा भेन्टिलेटर मात्र छ । त्यस्तै भैरहवा कोरोना भीम अस्पतालमा कुल २७ वटा बेड छ । जसमध्ये ५ वटा मात्र आइसीयू बेड र एउटा मात्र भेन्टिलेटर छ । जुन दुवै अस्पतालमा निकै कम हो । संक्रमितको चाप बढ्दै गएको अवस्थामा पनि अस्पतालको पूर्वाधार उही छ । करिब ११ लाख जनसंख्या भएको रुपन्देही जिल्लामा दुई कोभिड अस्पतालमा २१ वटा मात्र आईसीयू बेड र ६ वटा भेन्टिलेटर छन् । जुन निकै न्यून हो । रुपन्देहीमा एकसाथ ६ गम्भिर संक्रमितलाई मात्र भेन्टिलेटरमा उपचार गर्न सकिन्छ । यो संख्या भन्दा बढी गम्भिर संक्रमित फेला परे आइसीयू र भेन्टिलेटरको अभावमा मृत्यु हुने सम्भावना छ । न्यून मात्रामा रहेका आइसीयूका लगभग सबै बेड र भेन्टिलेर भरिएका हुन्छन् । नयाँ गम्भिर संक्रमितको उपचारका लागि बेड अभाव पर्छ । र, उसले ज्यान गुमाउनु पर्छ । 'संक्रमित आउने जाने भएमा मेन्टेन भइराख्छ,' कोभिड भीम अस्पतालका सूचना अधिकारी डा नारायण पोखरेलले भने, 'तर, 'आइसीयू बेड र भेन्टिलेटर खाली नभएको अवस्थामा गम्भिर संक्रमित आएमा समस्या पर्छ ।' उनले अस्पतालमा हाल भएको आइसीयू बेड र भेन्टिलेटर प्रयाप्त नभएको बताए । प्रदेश पाँचका स्वास्थ्य निर्देशनालयका प्रमुख डा विनोद गिरीले प्रदेशका चार वटै कोभिड अस्पतालको स्तरोन्नती गर्नका लागि काम अघि बढेको बताए । प्रदेश सरकारको मन्त्रिपरिषद बैठकले रुपन्देही जिल्लाको बुटवल कोरोना अस्पतालमा आइसीयू १८, एचडि बेड २०, आइसोलेन वेड ३६ गरी कुल ७४ बेड रहने र भैरहवा कोभिड भीम अस्पतालमा आइसीयू ५, एचडि बेड १३, आइसोलेसन ९ गरी २७ बेड रहने निर्णय गरेको छ । जसको लागि जनशक्ति समेत नियुक्त गर्ने र बजेट समेत छुट्टाइएको छ । यस हिसाबले रुपन्देहीका दुई अस्पतालमा अब एकसाथ एक सय एक जना संक्रमितको मात्र उपभार सम्भव छ । आइसीयू, भेन्टिलेटर लगायतको अभावमा सर्वसाधरणहरुले ज्यान गुमाइसकेको पछि प्रदेस सरकारले कोभिड अस्पतालहरुलाई आवश्यक सम्पूर्ण पूर्वाधारहरुले पूर्ण सुविधासम्पन्न नबनाइ कामचलाउ स्तरोन्नती गर्ने निर्णय गरेको छ । फेरी उस्तै समस्याले अझै सर्वसाधरणले ज्यान गुमाएपछि प्रदेस सरकारले अर्को किस्तामा फेरी थप स्तरोन्नती गर्ने मनस्थितीमा देखिएको छ । संक्रमण दरको बढ्दो ग्राफलाई मध्यनजर गर्दै यी दुवै अस्पतालका लागि यति प्रयाप्त छ त भन्ने प्रश्नमा प्रमुख गिरी भन्छन् लक्ष्ण भएका र गम्भिर संक्रमितलाई मात्र अस्पतालमा उपचार गर्ने हुदाँ अहिलेको अनुमानले प्रयाप्त छ । तर, प्रदेश सरकारको चालाले कोभिड अस्पताल कहिले सम्म स्तरोन्नती हुने कुनै निश्चित छैन । किनभने यस अघि प्रदेस सरकारबाट संक्रमण फैलिसकेको अवस्थामा नै भैरहवा कोभिड अस्पतालमा ५ बेडको आइसीयू बनाउनका लागि समाजिक विकास मन्त्रीलाई नै खटाइएपनि पाँच महिनासम्म आइसीयू संचालनमा आउन सकेको थिएन । आइसीयूको अभावमा दुर्घटनामा परेका एक संक्रमितले ज्यान गुमाएपछि आइसीयू संचालनमा ल्याइएको थियो ।"
धरानमा ६१ सेनाका जवानलाई कोरोना,"धरान : सुनसरीको धरानमा एक दुई वर्षीया बालिकासहित ७० जनालाई कोरोना संक्रमण पुष्टि भएको छ । कोरोना संक्रमित हुनेमा धरान १३ स्थित फुस्रे आर्मी क्याम्पका ६१ सेनाका जवान, २ वर्षीया एक सेनाकी छोरी, इलाका प्रहरी कार्यालय धरानका २ प्रहरी र ६ जना विभिन्न अभियोगमा पक्राउ परेका थुनुवाहरुलाई कोरोना पुष्टि भएको छ । बीपी कोइराला स्वास्थ्य विज्ञान प्रतिष्ठानमा स्वाब संकलन गरी पीसीआर परीक्षण गर्दा उनीहरु सबैलाई कोरोना पुष्टि भएको धरान उपमहानगरपालिका स्वास्थ्य शाखा प्रमुख उमेश मेहताले जानकारी दिए। समुदायस्तरमा कोरोना भाइरस संक्रमण फैलिदा समेत नियन्त्रणमा ध्यान नपुर्याउँदा सुनसरीका धरान, इटहरी, इनरुवा, दुहबीमा कोरोना संक्रमितको संख्यामा दैनिक वृद्धि भइरहेको छ । धरानमा मात्र संक्रमितको संख्या २ सय ७५ गेको छ । लकडाउनको पालना नगर्दा सर्वसाधारणहरु जथाभावी हिँडडुल गर्न थालेपछि दैनिक कोरोना संक्रमण बढिरहेको धरान १८ का वडाअध्यक्ष प्रविण राईले बताएका छन् । स्थानीय सरकारले लगाएको लकडाउन हटाएसँगै सुनसरीका दक्षिणी क्षेत्रबाट भारतीय कामदारहरु नेपाल भित्रन थालेका छन् । भारतबाट आएका कामदार र संक्रमितको कन्ट्रयाक ट्रेसिङमा जोड नदिदा धरानमा दैनिक संक्रमण फैलिरहेको छ।"
जुवाडेमा देखियो कोरोना संक्रमण,"स्याङजा : आइसोलेसनमा कोरोना संक्रमितको संख्या न्यून हुँदै गएका बेला स्याङ्जामा फेरी कोरोना संक्रमित थपिएका छन्। थपिएका मध्ये अधिकांश समूहमा बसेर तास खेल्नेहरु छन् । स्याङ्जाको पुतलीबजार नगरपालिकामा मात्र आइतबार बिहान एकैपटक २२ जना कोरोना संक्रमित पुष्टि भएको प्रादेशिक स्वास्थ्य निर्देशनालयले जनाएको छ। संक्रमित मध्ये एक महिला हुन भने २१ पुरुष। संक्रमित हुनेमा १ का ८ जना, १३ का २ जना, ३ का ४ जना र १४ का ८ जना रहेका छन्। संक्रमित थपिनेमा वडा नं एकाका २७, ७६, ३४, ३०, ३५, २४, ५५, ४५ बर्षका छन। वडा नं तेह्रका ४७ र ४६ वर्षका छन। वडा नं तीनका ४७, ४४, ५२ र ५० बर्षका र वडा नं चौधका ४४, ३९, ३६, ३५, ३०, ३८, ५७, ४६ बर्षका पुरुष हुन। थपिने मध्येमा १९ जना तास खेल्नेहरु, दुईजना विदेशबाट आइ क्वारेन्टाइनमा बसेका र एक सरकारी कर्मचारी रहेको नगर स्वास्थ्य प्रमुख बिष्णु काफलेले जानकारी दिए। यसैसाता, प्रहरीले छुट्टाछुट्टै २ खालमा बसेर तास खेल्दै गरेका अवस्थामा पक्राउ परेका युवाहरुलाई दुई दिनपछि क्वारेन्टाइनमा राखेको थियो। यसरी पक्राउ पर्ने २२ जना थिए। अन्य ३ जनामा भने कोरोना संक्रमण नेगेटिभ देखिएको बताइएको छ। भारत र मलेसियाबाट फर्केका २ जना पनि क्वारेन्टाइनमा बसेका मध्येका हुन भने एकजना सरकारी कर्मचारी जिल्ला अस्पताल स्याङ्जामा उपचारमा क्रममा गएका बेला पिसिआर परिक्षण गराउदा पोजिटिभ देखिएको प्रमुख काफ्लेले भने। योसंगै स्याङ्जामा कोरोना संक्रमित हुनेको संख्या ३ सय ३७ पुगेको छ। आइसोलेसनमा बस्नेको संख्या घटेर ५ जना पुगेका बेला आइतवार बिहान २२ जना थपिएसँगै २७ पुगेको जिल्ला स्वास्थ्य कार्यालय प्रमुख यामप्रसाद शर्माले बताए। कोरोनाका कारण २ जनाको भने मृत्यु भएको छ भने ३ सय ८ जनाले कोरोना जितेर घर फर्केका छन् ।"
भक्तपुर क्षेत्र नम्बर १ का सांसद प्रेम सुवाललाई कोरोना,भक्तपुर : नेपाल मजदुर किसान पार्टीका केन्द्रीय सचिव प्रेम सुवाललाई कोरोना भाइरस संक्रमण पुष्टि भएको छ। पार्टीका एक संक्रमित कार्यकर्ताको कन्ट्याक्ट ट्रेसिङ गर्ने क्रममा उनलाई संक्रमण पुष्टि भएको हो। उनी संघीय संसदमा भक्तपुर क्षेत्र नं १ बाट निर्वाचित सांसदसमेत हुन्। उनको स्वाब यहीं भाद्र १५ लिइएको थियो। भक्तपुर नगरपालिकाद्वारा सञ्चालित जनस्वास्थ्य केन्द्रमा उनको स्वाब लिइएको थियो। जसको रिपोर्ट शनिबार पोजिटिभ आएको केन्द्रले जनाएको छ। हाल उनी घरमै आइसोलेसनमा बसेका छन्। स्वाब दिएदेखि आफू होम आइसोलेसनमा बसेको उनले बताएका छन्। स्वास्थ्य कार्यालय भक्तपुरले उनको कन्ट्याक्ट ट्रेसिङ र यात्रा विवरण (ट्राभल हिस्ट्री) लिने कार्य भइरहेको जनाएको छ। भाद्र ११ गते भक्तपुर नपा ४ स्थित नेमकिपाका एक कार्यकर्तामा कोरोना भाइरस संक्रमण पुष्टि भएको थियो। उनी स्थानीय एक सहकारीका प्रबन्धकसमेत हुन्। उनैको कन्ट्याक्ट ट्रेसिङमा परेर शंका लागि नेमकिपा सचिव सुवालले कोरोना परीक्षण गराएका थिए।
बाह्य पुँजी सार्थकताको खोजी,"सीमित गार्हस्थ बचत तथा चुलिँदो मागको ग्राफ बीच सन्तुलत कायम गर्दै अर्थतन्त्रको मध्यम तथा दीर्घकालीन उत्पादकत्व वृद्धिका लागि बाह्य पुँजीको नतिजामूलक उपयोग गर्नुपर्छ यो वर्ष हावर्ड बिजनेस रिभ्यु ले बाह्य लगानी हिस्सामा झन्डै ४० प्रतिशतसम्म गिरावट आएको तथ्यांकन गरेको छ। कोभिड १९ सिर्जित महाव्याधिका कारण शिथिल बनेको विश्व अर्थतन्त्रको आगामी बाटो अनिश्चितता र संशयले भरिएको परिदृश्यमा नेपालका रणनीतिक विकास साझेदार संस्था विश्व बैंक, एसियाली विकास बैंकलगायतले नेपाललाई प्रदान गर्दै आएको बहुपक्षीय सहायताको दायरालाई साँघुरिन नदिने प्रतिबद्धता जनाएका छन्, त्यसलाई सकारात्मक नै मान्नुपर्ने हुन्छ। नेपाली अर्थतन्त्रको तीव्रतर वृद्धिका लागि लगानी वृद्धि मात्रै होइन, त्यसको उत्पादकत्व वृद्धि अनिवार्य शर्त हो। नेपालको गतिहीन अर्थतन्त्रलाई थप गतिशीलता प्रदान गर्नकै लागि दाताद्वारा प्रतिबद्धता व्यक्त गरिएको वैदेशिक लगानी भित्याउने र त्यसको मौद्रिक मूल्य हासिल गर्नु नेपाली अर्थतन्त्रको प्रमुख चुनौती हो भने नेपालको विकासमा देखिएको सबैभन्दा भीमकाय चुनौतीचाहिँ लगानी र पुँजीबीच रहेको फराकिलो अन्तर हो। नेपाल राष्ट्र बैंकको तथ्यांकअनुसार, नेपालमा कूल ३९ मुलुकबाट आउने बाह्य पुँजीले कूल गार्हस्थ्य उत्पादनको ६१ प्रतिशत हिस्सा ओगट्छ। नेपालमा वैदेशिक सहायताको आयतन तन्किँदै गएको सन्दर्भमा उक्त पुँजी हिस्साको प्रभावकारिताको खोजी भएको छ कि छैन भन्ने सवाल महत्वपूर्ण हो। बाह्य पुँजी प्रवाहमाथि रहेका कानुनी अड्चन सकेसम्म हटाएर नीतिगत स्थायित्व कायम गर्दै संस्थागत लचकता अख्तियार गर्ने गरिएको छ। नीतिगत उदारताका कारण पनि नेपाललाई बाह्य पुँजी आकर्षित गर्न उति हम्य नपर्न पनि सक्ला। राजनीतिक संक्रमणको चरणसमेत पार गरिसकेको नेपाल नेपाल दक्षिण एसियामै पनि लगानी गर्नलायक गन्तव्यमध्ये आकर्षक बन्दै गरेको तथ्यांक बेलाबेला सार्वजनिक हुने गरेका पनि छन्। बाह्य पुँजीको उत्पादकत्व समाजवादउन्मुख समृद्ध अर्थव्यवस्था निर्माणको मूल मन्त्र आत्मसात गरेको नेपालको पुँजी उत्पादकत्वमा सुधार हुन नसकेका कारण पनि आर्थिक परिसूचक पनि कमजोर रहँदै आएको हो। त्यही भएर पनि अर्थतन्त्रमा वैदेशिक अनुदान एवम् सहायता अपरिहार्यता देखिनु स्वाभाविकै भयो। सन् १९५२ बाट निरन्तर बाह्य आर्थिक सहायता स्विकार्दै आएको नेपालले पछिल्लो समय आर्थिक समृद्धिको नीतिगत एजेन्डा नै तय गरेका कारण पनि द्विपक्षीय तथा बहुपक्षीय सहायताको महत्व स्वतः बढ्ने भइहाल्यो। आर्थिक सर्वेक्षण २०७६७७ ले सरकारी वित्तको २६५६ प्रतिशत वैदेशिक अनुदान रहेको बताउँदै गर्दा लगानीलाई व्यवस्थित पार्ने कदमको रूपमा नेपालले पेरिस डिक्लेरेसन, आक्रा कार्ययोजना मात्रै होइन, बुसान प्रतिबद्धता को मर्मलाई समेत थप गतिशील बनाउने रणनीति अख्तियार गरेको छ। तर, नीतिगत सबलताको अवस्था एवम् लगानी सुरक्षणको आधार सुनिश्चिततामा हामी कुन हदसम्म सचेत छौं त्यही अनुपातमा बाह्य पुँजीको सार्थकता नतिजा कसीमा देखिने हो। नेपालले भोग्दै आएको लगानी अन्तरको समस्या सुल्झाउन पनि विदेशी पुँजी आकर्षण गर्नु अपरिहार्य छ। बाह्य पुँजी वा कुनै पनि स्वरूपका लगानी भित्याउनेसम्बन्धी नीतिगत सहजीकरणले नेपाल भित्रिने विकास सहायताका दरमा अर्थपूर्ण प्रभावकारिता प्रवद्र्धनमा सघाउने हो। समृद्धि र सुखको आधारशिला तयार पार्ने औजार ठानिएको पन्ध्रौं योजना (२०७६७७२०८०८१) ले निर्यात प्रवद्र्धनलाई गतिशील तुल्याएर आयात प्रतिस्थापन, पर्यटन प्रवद्र्धन तथा ऊर्जा विकासमार्फत व्यापार घाटा न्यूनीकरणको उद्देश्य लिए पनि व्यापार घाटा भने निरन्तर उकालिँदो छ, जुन कुल गार्हस्थ्य उत्पादनको ३८६ प्रतिशत पुगेको आँकडा छ। त्यस्तै, नेपालले विकास आयोजनाको प्राथमिकीकरण गरी छनोटपूर्ण रूपमा विदेशी पुँजी तथा सहायतालाई तुलनात्मक लाभका क्षेत्रमा उपयोग गर्न सकेको छैन, जसको पछाडि धेरै कारण हुन सक्छन्। पुँजी परिचालनको ढाँचा निर्माणमै पनि हाम्रो समस्या नरहेको होइन। सँगै, कार्यक्रममा आधारित पुँजी परिचालन प्रणालीको विकास गर्ने उपयुक्त संयन्त्र निर्माणमा पनि समस्या देखिएको छ। कतिपय अवस्थामा कर्मचारीतन्त्रीय वा प्रशासनिक संयन्त्रको निष्क्रियता पनि उत्तिकै जिम्मेवार छ। पुँजीको सार्थकता खोजी गर्ने रणनीतिक औजारको अपेक्षित उपादेयता नदेखिएको अवस्थामा राष्ट्रिय प्रणालीमा आबद्धन हुन नसकेका वैदेशिक सहायतालाई अस्वीकार गर्ने नीतिगत प्रावधान ल्याइएको छ। तर, त्यसलाई राष्ट्रिय हितअनुकूल बनाउन विलम्ब गर्दा उक्त निर्णय प्रत्योत्पादक बन्न सक्ने सम्भावना रहन्छ। यसको प्रत्यक्ष असर पूर्वाधार विकासको लगानी हिस्सामा पर्न गई अर्थतन्त्रलाई आत्मनिर्भर बनाउने राष्ट्रिय लक्ष्यमा समेत दक्खल पुग्न सक्छ। त्यसैगरी, विकास सहायता खण्डीकृत हुने नेपाली अभ्यासको असर उत्पादकत्वको नतिजा खोजी र विकासको प्रभावकारिता प्रवद्र्धनमा पर्ने गरेको छ। उत्पादनशील क्षेत्रमा लगानी बढाउने सबालमा पारदर्शिता प्रवद्र्धन पनि अपरिहार्य शर्त हो र यसैको निशर्त पालनामा वैदेशिक सहायताको प्रभावकारिता थप बढाउन सकिन्छ। यसैबीच, नेपालको उत्तरी छिमेकी चीन आर्थिक रूपले विश्वको महाशक्ति बन्दै गर्दा उससँगको सहाकार्य नेपालको समृद्धिका लागि बढी नतिजामूलक बन्नेतर्फ अग्रसर बन्न सक्छ। त्यसका लागि नेपालको प्राथमिकता प्राप्त क्षेत्रमा त्यस्ता मुलुकबाट लगानी भित्याउने र विकास प्रभावकारिता हासिल गर्न सकेको खण्डमा मात्रै नेपालको आर्थिक विकासले गति लिने अपेक्षा गर्न सकिन्छ। प्रशासनिक कौशल र सुधारको खाँचो नेपालले वैदेशिक सहायताको प्रवद्र्धनका लागि सबैभन्दा बढी रणनीति हुन आवश्यक छ, जसका लागि नीतिगत सहजीकरणको खाँचो पर्छ। हुन त, वैदेशिक सहायता नीति, २०५९ लाई प्रतिस्थापन गरेर विकास सहायता नीति, २०७१ तथा विदेशी लगानी नीति, २०७१ पनि तर्जुमा भई कार्यान्वयनमा समेत गइसकेको हो। यी कानुनी प्रावधानको उद्देश्य भनेकै नेपाल भित्रिने वैदेशिक सहायताको नतिजामुखी उपयोग गर्दै उत्पादकत्व हासिल गर्ने हो। यसबाट अर्थतन्त्रलाई आत्मनिर्भर बनाउनेतर्फको मजबुत आधार हासिल गर्न सकिन्छ। नेपालले विदेशस्थित नेपाली कूटनीतिक नियोगलाई उपयोग गरेर नेपालमा लगानी भित्याउन सकिने सम्भावनाबीच कर प्रणालीमा हेरफेर र सामयिक सुधारमा समेत ध्यान दिन जरुरी नभएको होइन। किनभने, नेपाली अर्थतन्त्रमा रहेको पुँजी अन्तरको पूर्तिविना विकासका पूर्वाधार खडा हुन नसक्ने अवस्था हो। त्यसैले हालको प्राथमिकता भनेकै द्वन्द्वोत्तर राजनीतिको नतिजामूलक तवरबाट व्यवस्थापन गर्दै नीतिगत, संरचनागत र समन्यतात्मक पहलकदमीमार्फत देशमा भित्रिने वैदेशिक लगानीको उत्पादनमूलक सदुपयोग हो। तर, बाह्य पुँजीको नतिजामूलक सदुपयोगको कसीमा नेपाल खरो रूपमा उत्रिन नसक्नुको पछाडिका कारण थुप्रै होलान्। यसमध्ये क्षेत्रगत तहका आवश्यकताको पहिचान तथा सम्बोधन हुने गरी कार्यक्रमको टुंगोविना नै सहायता परिचालन हुने नेपाली अभ्यासले पुँजीको अपेक्षित उत्पादकत्व हासिल गर्न हम्मे भएको छ। राष्ट्रिय प्राथमिकतासँग विकास सहायताको लय मिलाउन पनि उस्तै अड्चन खेप्नुपरेको अवस्था पनि विकास सहायताको प्रभावकारिता हासिल गर्न नसकिनुको प्रमुख मध्येकै कारक हो। त्यसैगरी, निकायगत तथा पारस्परिक जवाफदेहितालाई यथार्थमा लागू गर्न नसक्नुले पनि फितलो अवस्थामा रहेको मुलुकको सार्वजनिक वित्तीय व्यवस्थापन थप जटिल बन्ने गरेको छ। यसबाट आन्तरिक क्षमता विकासले लय समात्न नसकेको स्पष्टै देखिन्छ। विकास अर्थतन्त्र र यसका आयामको लेखाजोखा गर्दा नेपाली अर्थव्यवस्थाले वैदेशिक लगानीको महत्व घटाउन अझै थुप्रै दशक कसरत गर्नुपर्ने हुन सक्छ। भलै, आयात प्रतिस्थापन गरी निर्यात क्षमताको विस्तारको पहिलो शर्त भने यही बाह्य पुँजीलगानीको नतिजामूलक उपयोग नै हो। नेपालले विश्व व्यापार संगठनका प्रावधानलाई प्राथमिकता दिएर निर्यात प्रवद्र्धन एवम् विशेष आर्थिक क्षेत्रको अवधारणालाई थप चलायमान बनाएर वैदेशिक पुँजीको प्रवद्र्धनमा रणनीतिक रूपले अघि बढ्नु आजको माग हो। त्यसो त, निजी क्षेत्रसँग रणनीतिक सहकार्य गर्न पनि उत्तिकै जरुरी छ तर अपेक्षित रूपमा त्यसो हुन नसक्नुमा प्रशासकीय संस्थागत क्षमता वाधक रहेको देखिन्छ। सँगै, बढ्दो ब्युरोक्रेटिक एक्टिभिज्म पनि उस्तै समस्यापूर्ण होला। नेपालले वैदेशिक लगानी परिचालनसम्बन्धी कानुनी तथा संस्थागत सबलीकरण गर्दै विकास नतिजालाई केन्द्रविन्दुमा राखेर प्रक्रियागत सुधारतर्फ रणनीतिक बन्नु बुद्धिमत्तापूर्ण हुनेछ। त्यसो हुन सकेको खण्डमा सार्वजनिक नीति तथा कार्यक्रममको मर्म हासिल गर्न सहज हुने त छ नै, दाताले प्रतिबद्धता व्यक्त गरेका बाहेक थप लगानी आकर्षण गर्नका लागि पनि मार्गप्रशस्त हुनेछ। नेपालको उच्च, दिगो र समावेशी आर्थिक वृद्धि हासिलको एउटा गतिलो आधार पनि यही हो। अघिल्लो आर्थिक वर्षसम्म सार्वजनिक ऋण बढेर १३ खर्ब ४६ अर्ब रुपैयाँ पुगेको छ। यसमध्ये ६ खर्ब १३ अर्ब आन्तरिक ऋण हो भने सात खर्ब ३३ अर्बको वैदेशिक ऋण रहेको अर्थ मन्त्रालयको तथ्यांक छ। नेपालमा तीनै तहको निर्वाचन सम्पन्न भएपछि मुलुकले राजनीतिक स्थायित्वको जग बस्दै गर्दा निजी र बाह्य लगानी प्रवाहको गतिमा पनि सुधार नआएको होइन। उत्पादनका साधनको अनावश्यक प्रयोगजन्य प्रवृत्तिलाई निरुत्साहित गर्न रणनीतिक हस्तक्षेपको सख्त खाँचोको पनि बोध भएको छ। नेपालको आर्थिक विकासमा विकास साझेदार मुलुकका स्वार्थसमेत हावी हुँदै आएको अभ्यासलाई निरुत्साहित गरिनु त पर्छ नै, विकासका नतिजाउपर सरकार र दाता राष्ट्रसमेतको सामूहिक तथा संयुक्त उत्तरदायित्व बहन गर्ने अभ्यासको थालनीबाहेक सर्वमान्य मापदण्ड तर्जुमा गरी पुँजी प्रभावकारितासमेत लेखाजोखा गरिनुपर्छ। तब मात्रै नेपालको सीमित गार्हस्थ बचत तथा चुलिँदो मागको ग्राफ बीच सन्तुलत कायम गर्दै अर्थतन्त्रको मध्यम तथा दीर्घकालीन उत्पादकत्व वृद्धिका लागि बाह्य पुँजीको नतिजामूलक उपयोग गर्न सकिएला।"
निषेधाज्ञा खुकुलो भएसँगै नवलपरासीमा भीडभाड बढ्यो,"परासी : पश्चिम नवलपरासीमा जारी निषेधाज्ञा खुकुलो बनाइएसँगै सर्वसाधारणको भीड बढेको छ। जिल्ला प्रशासन कार्यालयले साउन ३१ गतेदेखि लगाएको निषेधाज्ञा आइतबारबाट खुकुलो बनाए लगत्तै सर्वसाधारणको भीडभाड बढेको हो। जिल्ला सुरक्षा समितिले पसल व्यवसायदेखि अत्यावश्यक सरकारी कार्यालय र बैंक तथा वित्तीय संस्था सुरक्षा मापदण्ड तय गरेर खुला गर्ने निर्णय गरेको छ। त्यसरी अत्यावश्यक कामका लागि बाहिर निस्कनु पर्ने सर्वसाधारणले सामाजिक दुरी कायम गरेर सुरक्षाका उपाय अपनाउन अनुरोध गरिएको छ। तर सर्वसाधारण भने न्यूनम सुरक्षाका उपायको बेवास्ता गर्दै बजारमा निस्कन थालेका छन्। सर्वसाधारणको भीड हुने मालपोत कार्यालय, नापी कार्यालय र बैंक तथा वित्तीय संस्था खुला गरेपछि मानिसको आवतजावत बढेको हो। न्यूनतम सुरक्षा उपाय र सामाजिक दुरीको समेत बेवास्ता गरिएकाले कोरोना संक्रमणको जोखिम पनि उत्तिकै बढेको छ। अनावश्यक रुपमा भीडभाड बढे फेरि जिल्लाको निषेधाज्ञामा कडाइ गरिने प्रमुख जिल्ला अधिकारी सागरमणि पाठकले बताए। जिल्लामा भदौ ३१ गतेसम्मका लागि निषेधाज्ञा खुकुलो बनाइएको हो। अहिलेसम्म जिल्लामा २ सय ६९ जना संक्रमित भएका छन्। जिल्लाका संस्थागत र होम आइसोलेसनमा गरी अहिले १ सय २५ जना सक्रिय संक्रमित छन्।"
सुरक्षाकर्मीको तलबभत्ता रोकियो,"काठमाडौं : कोरोना संक्रमणका बेला अग्रपंक्तिमा खटिने तीनै सुरक्षा निकायको तलब रोकिएको छ। नेपाल प्रहरीका प्रवक्ता एसएसपी कुवेर कडायतले साउनको तलब आउन ढिलाइ भएको बताएका छन्। साउन महिनाको तलब आउन ढिलाइ भएको हो, प्रवक्ता कडायतले भने, नयाँ सफ्टवेयरमा डाटा इन्ट्री गर्नुपर्ने भएकाले ढिलाइ भएको बताइएको छ। तलब समयमा नआएकाले कर्मचारीबाट गुनासो आएको छ। सशत्र प्रहरी प्रवक्ता डीआईजी राजु अर्यालले पनि कोेभिडमा खटिने जनशक्तिको भत्ता र साउनको तलब रोकिएको बताए। साउन महिनाको तलब ढिलाइ भएको हो, प्रवक्ता अर्यालले भने, कोभिड भत्ता पनि सुरुबाटै आएको छैन। सरकारले अग्रपंक्तिमा खटिने सुरक्षा निकायलाई कोभिड भत्ता दिने घोषणा गरेको थियो। पीपीई लगाएरै खटिने स्वास्थ्यकर्मीलाई शतप्रतिशत, क्वारेन्टाइन, आइसोलेसनमा खटिने सुरक्षाकर्मीलाई ५० प्रतिशत र सीमालगायत अन्य क्षेत्रमा खटिने सुरक्षाकर्मीलाई दिनको ३ सय रुपैयाँका दरले भत्ता दिइने बताइएको थियो। चार महिना बितिसक्दा पनि नपाएको डीआईजी अर्यालले बताए। नेपाली सेनाका प्रवक्ता सन्तोष बल्लभ पौडेलले पनि सेनाको तलब रोकिएको बताए। सफ्टवेयरमा प्रत्येक व्यक्तिको प्यानसहितको डाटा इन्ट्री गर्नुपर्ने भएकाले ढिलाइ भएको जानकारी गराइएको प्रवक्ता पौडेलले सुनाए। नेपाली सेनाको पनि तलब र कोभिड भत्ता आएको छैन, उनले भने, सफ्टवेयरमा इन्ट्री गरिसकेर मात्रै आउने बताइएको छ। समयमा तलब नआउँदा समस्या भएको छ। यसबारे हामीले नेपाल सरकारलाई ध्यानाकर्षण गराइसकेका छौं। महालेखा परीक्षक कार्यालयका प्रवक्ता जानेन्द्र पौडेलले नयाँ सफ्टवेयरमा डाटा इन्ट्री भइरहेकाले केही ढिलाइ भएको स्वीकार गरे। हामीले सरकारले दिने तलब भत्तालाई व्यवस्थित गर्न नयाँ सफ्टवेयर निर्माण गरेका हौं, प्रवक्ता पौडेलले भने, सफ्टवेयरमा केही अप्ठ्यारा थिए जसले ढिला भयो। साथीहरूले १८ घण्टासम्म काम गरिरहनुभएको छ। काम पारदर्शी बनाउन र डाटा रिपोर्टिङमा सुधार गर्न नयाँ सफ्टवेयर ल्याइएको उनको भनाइ छ। हामीले कुनै नियोजित ढंगले ढिलाइ गरेका छैनौं, उनले भने, तलब भत्तालाई पारदर्शी बनाउन लागेका हौं। त्यसका लागि केही समय लागेको हो। अहिले काम सकिन लाग्यो। नयाँ सफ्टवेयरमा प्रत्येक व्यक्तिको सबै व्यक्तिगत विवरण, प्यानलगायत विवरण राख्नुपर्छ। नेपाली सेना १ लाख, नेपाल प्रहरी ७५ हजार र सशस्त्र प्रहरी २८ हजार छन्। तीनै निकायका २ लाख हाराहारी संख्याको डाटा इन्ट्री गरिसक्नुपर्ने भएकाले यो समस्या भएको उनले बताए। उनका अनुसार सफ्टवेयर लागू भइसकेपछि भने सबैको तलबभत्ता विद्युतीय प्रणालीबाट ट्रान्सफर हुनेछ।"
इङ्ल्यान्डको रोचक जित,"लन्डन : पाहुना टोली अस्ट्रेलियाविरुद्धको टीट्वेन्टी क्रिकेटमा घरेलु टोली इङ्ल्यान्डले रोचक जित निकालेको छ। साउथह्याम्पटनको राजबल स्टेडियममा शुक्रबार राति भएको पहिलो खेलमा इङ्ल्यान्डले अस्ट्रेलियालाई दुई रनले पराजित गरेको हो। जितसँगै तीन खेलको शृंखलामा इङ्ल्यान्डले १० को अग्रता लिएको छ। टस हारेर पहिले ब्याटिङको निम्तो पाएको इङ्ल्यान्डले निर्धारित २० ओभरमा सात विकेटको क्षतिमा एक सय ६२ रन बनाएको थियो। एक सय ६३ रनको विजय लक्ष्य पछ्याएको अस्ट्रेलिया निर्धारित ओभरमा ६ विकेटको क्षतिमा एक सय ६० रनमा समेटिएको थियो। इङ्ल्यान्डका लागि डेभिड मलानले सर्वाधिक ६६ रन बनाए। उनले ४३ बलमा तीन छक्का र पाँच चौकाको सहयोगमा उक्त रन जोडेका थिए। ओपनर जस बटलरले ४४ र क्रिस जोर्डनले अविजित १४ रन बनाएका थिए। अस्ट्रेलियाका एस्टन अगर, केन रिचार्ड्सन र ग्लेन म्याक्सवेलले समान दुईदुई विकेट लिए। प्याट कमिन्सले एक विकेट हात पारे। अस्ट्रेलियाका लागि ओपनर डेभिड वार्नरले ५८ रन बनाए पनि टोलीको जितका लागि पर्याप्त बन्न सकेन। वार्नरले ४७ बलमा चार चौकाको सहयोगमा उक्त रन बनाएका थिए। यसैगरी कप्तान एरोन फिन्चले ४६ रन बनाए। मार्कुस स्टोनिसले अविजित २३ र स्टेभन स्मिथले १८ रन बनाएका थिए। मध्य र तल्लो क्रमका ब्याट्सम्यान चल्न नसक्दा अस्ट्रेलिया नमीठो हार खेप्न बाध्य बन्यो। इङ्ल्यान्डका जोफ्रा आर्चर र अदिल रसिदले दुईदुई विकेट लिए। यस्तै मार्क उडले पनि एक विकेट हात पारे। इङ्ल्यान्डका डेभिड मलान म्यान अफ दी म्याच घोषित भए। यी दुईबीचको दोस्रो खेल आज हुनेछ।"
ऐतिहासिक सम्पदा मासेर पार्क,"काठमाडौं : काठमाडौं महानगरपालिकाले ऐतिहासिक लगन दरबार भत्काएर पार्क बनाउन सुरु गरेको छ। महानगरको वडा नम्बर २१ स्थित लगनटोलमा रहेको यो दरबार २०७२ सालको भूकम्पले भत्काएको थियो। कोरोना भाइरसको महामारी अवस्थामा महानगरले क्षतिग्रस्त दरबार भत्काएर पार्क निर्माण थालेको हो। पुरातत्व विभाग र महानगरले भूकम्पले भत्किएका अन्य ऐतिहासिक सम्पदा पुनर्निर्माण गरिरहेका छन्। यो दरबारको भने अस्तित्व नै नामेट हुने गरी पुरानो संरचना भत्काइएको हो। दरबार ऐतिहासिक भएकाले यसलाई पुनर्निर्माण गरी संरक्षण गरिनुपर्ने स्थानीय र सम्पदा विद्को भनाइ छ। सम्पदा मासेर पार्क बनाउनु सान्दर्भिक नभएको भीमसेन स्मृति प्रतिष्ठानका कोषाध्यक्ष सूर्यविक्रम थापा बताउँछन्। पुरातत्वका दृष्टिले हेर्दा पनि एक सय वर्षभन्दा बढी भएकाले यसको संरक्षण गरिनुपर्ने हो, कोषाध्यक्ष थापा भन्छन्, कसैको कीर्ति मासेर पार्क बनाउनु असान्दर्भिक कुरा हो। यो ऐतिहासिक महत्वको दरबार भएकाले यो ठाउँमा पुरानै दरबारको पुनर्निर्माण गरिनुपर्छ। भीमसेन थापाका कान्छा भाइ रणवीरसिंह थापाले विसं १८८० तिर यो दरबार बनाएको उल्लेख पाइन्छ। यो नेपालकै पहिलो गजुरसहितको दरबार भएको कोषाध्यक्ष थापा बताउँछन्। त्यसबेला मन्दिर मात्रै गजुर लगाएर बनाउने चलन थियो। तर, रणवीरसिंहले ल्हासामा बस्दा त्यहाँका घरहरूमा गजुर राखेको देखेपछि यता पनि त्यही अनुसरण गरेको उनको भनाइ छ। यो दरबार नेपालको पहिलो गजुरसहितको दरबार हो, उनी भन्छन्, त्यस बेला मन्दिरबाहेक अन्यमा गजुरको प्रयोग गरिएको हुन्नथ्यो। तर, रणवीरसिंहले ल्हासामा गजुरसहितको घर देखेर आएपछि गजुर राखेका हुन्। दरबारका भित्री कोठामा मितिसहितको विश्वरूपको सुनौलो चित्र थियो। त्यसलाई भूकम्पपछि संग्रहालयमा लगेर राखिएको छ। नेपालमा प्रायः मिति भएका चित्र नभेटिने विज्ञ बताउँछन्। तर, उक्त चित्रमा मितिसमेत उल्लेख भएकाले यसको छुट्टै महत्व हुने उनीहरूको भनाइ छ। भीमसेन थापाको पतनपछि तत्कालीन सरकारले १८९४ सालमा उनका आफन्तसमेत सबैको सम्पत्ति जफत गरेको थियो। त्यस क्रममा रणवीरसिंहको उक्त दरबारसमेत जफत गरिएको थियो। तर, पछि १९९५ सालमा यो दरबार फुकुवा गरिएको थियो। त्यसपछि रणवीर सिंहले छोराहरूसँग सल्लाह गरी दरबार संरक्षण गर्नुपर्ने भएकाले सरकारकै स्वामित्वमा छाडिदिए। उनले गोरखामा भएको सम्पत्ति मात्र भोगचलन गरे। त्यसयता सेनाले हातहतियार राख्ने ठाउँका रूपमा दरबार प्रयोग गरेको थियो। सेनाको संरक्षणमा भएकाले यसमा अन्य कोही पनि छिर्ने गरेका थिएनन्। पाँचतले दरबारमा १९९० सालको भुइँचालोले पनि क्षति पुर्याएको थियो। त्यस बेला भत्किएको भाग हटाई टायलको छाना लगाएर संरक्षण गरिएको थियो। २०७२ सालको भुइँचालोले त्यसलाई थप क्षति पुर्याएको थियो। भूकम्पपछि अन्य क्षेत्रका सम्पदा भने धमाधम पुनर्निर्माण भइरहेका छन्। तर, यो दरबारको संरचना नै नामेट पारेर लगन पार्क बनाउन थालिएको हो। ९०९० जनाको क्षमता भएको दुई तलाको हलसहित पार्क बनाउन लागिएको महानगरपालिकाले जनाएको छ। कँडेल, के एन्ड के र समित जेभीलाई महानगरले निर्माणको ठेक्का दिएको छ। ३ करोड ५७ लाख १९ हजार रुपैयाँमा निर्माण सम्झौता भएको छ। सम्झौताअनुसार २०७७ माघ मसान्तसम्ममा काम सम्पन्न गर्नुपर्नेछ। यसको क्षेत्रफल चार रोपनीभन्दा बढी छ। वडाध्यक्ष उदय चूडामणि भने त्यो त्यस्तो ऐतिहासिक दरबार नभएको दाबी गर्छन्। त्यो त्यस्तो ऐतिहासिक दरबार होइन, वडाध्यक्ष चूडामणि भन्छन्, सामान्य भवन हो। भवन भत्किएपछि त्यसको ठाउँमा पार्क बनाउन लागेका हौं। पार्कको बीचमा पुरानो भवनको स्वरूप राखिने उनी बताउँछन्। सम्पदा संरक्षण गर्ने पुरातत्व विभागले २०७६ चैत ९ गते उक्त क्षेत्रमा स्वीकृति नलिई कुनै पनि संरचना नबनाउन पत्र काटेको थियो। तर, अहिले उक्त ठाउँको भवन भएको जग नचलाई पार्क बनाउन स्वीकृति दिइएको विभागका प्रवक्ता रामबहादुर कुँवर बताउँछन्। हामीले संरचना भएका ठाउँमा बनाउन स्वीकृति दिएका छैनौं, प्रवक्ता कुँवर भन्छन्, वरिपरि पार्क बनाउन स्वीकृति दिइएको हो। दरबार भएको ठाउँमा भने पुरानै संरचना बनाउने वा के गर्ने भन्ने विषयमा छलफल भइरहेको उनी सुनाउँछन्। कोरोना महामारीको समयमा भत्काएर बनाउन थालिएकाले उजुर गर्न पनि समस्या भएको कोषाध्यक्ष थापा बताउँछन्। हामीलाई अहिले सबै बन्द भएकाले समस्या भएको छ, उनी भन्छन्, अब जबर्जस्ती पार्क बनाउन थालिएको छ। हामी यसविरुद्ध मुद्दासमेत लड्न तयार छौँ। कसैको कीर्ति मासेर पार्क बनाउन पाइँदैन।"
यूईएफए नेसन्स लिग: नेदरल्यान्ड्सको विजयी सुरुआत,एम्सटर्डम : नेदरल्यान्ड्सले यूईएफए नेसन्स लिग फुटबलमा विजयी सुरुआत गरेको छ। घरेलु मैदानमा शुक्रबार राति भएको खेलमा नेदरल्यान्ड्सले पोल्यान्डलाई १० गोलले हरायो। नेदरल्यान्ड्सको जितमा स्टेभन वर्गविजनले निर्णायक गोल गरेका थिए। प्रतिस्पर्धात्मक खेलको पहिलो हाफ गोलरहित बराबरीमा सकिएको थियो। दोस्रो हाफको ६१औं मिनेटमा स्टेभनले गरेको गोल नै नेदरल्यान्ड्सका लागि पर्याप्त बन्यो। स्टेभनले हान्स हाटेबोइरको पासमा गोल गरेका थिए। स्टेभनको यो पहिलो अन्तर्राष्ट्रिय गोल हो। खेलको सुरुआतदेखि नै पोल्यान्डलाई दबाबमा राखेको नेदरल्यान्ड्सले थप गोल गर्न भने सकेन। पोल्यान्डले पनि गोल गर्ने राम्रा अवसर गुमाएको थियो। जितसँगै लिग ए को समूह एकमा रहेको नेदरल्यान्ड्सले तीन अंक बनाएको छ। नेदरल्यान्ड्स समूहको शीर्ष स्थानमा छ। पहिलो खेलमा हार खेपेको पोल्यान्ड अन्तिममा छ। दोस्रो स्थानमा रहेको इटाली र तेस्रो स्थानमा रहेको बोस्निया हर्जगोभिनाको समान एकएक अंक छ। शुक्रबार राति नै भएको खेलमा इटाली र बोस्निया हर्जगोभिनाले ११ गोलको बराबरी खेल्दै अंक बाँडेका हुन्। इटालीको घरेलु मैदानमा खेलिएको खेलमा सुरुआती अग्रता बोस्निया हर्जगोभिनाले लिएको थियो। ५७औं मिनेटमा इडिन डिजेकोले गोल गर्दै पाहुना टोलीको उत्साह जगाएका थिए। इडिनले टोनी सन्जिकको पासमा हेड गोल गरेका थिए। बोस्निया हर्जगोभिनाको गोलपछि आक्रामक बनेको इटालीले ६७औं मिनेटमा बराबरी गोल फर्काएको थियो। इटालीका लागि स्टेफानो सेन्सीले बराबरी गोल गरे। उनले लोरेन्जो इन्सिग्नेको पासमा गोल गरेका थिए। इटालीले पहिलो हाफमा उत्कृष्ट अवसर खेर फालेको थियो। खेलको अन्तिमसम्म इटालीलाई बलियो टक्कर दिएको बोस्निया हर्जगोभिनाले पनि राम्रा अवसर गुमाउँदा बराबरीमा चित्त बुझायो। नेसन्स लिगअन्तर्गत शुक्रबार राति नै भएको बीको समूह एकमा अस्ट्रियाले नर्वेलाई २१ गोलले हरायो। सोही समूहको अर्को खेलमा रोमानिया र नर्दन आयरल्यान्डले ११ गोलको बराबरी खेल्दै अंक बाँडेका छन्। लिग बीको समूह दुईमा चेक रिपब्लिकले स्लोभाकियालाई ३१ गोलले हराउँदा स्कटल्यान्ड र इजरायलले ११ गोलको बराबरी खेल्दै अंक बाँडेका छन्। यसैगरी लिग सीको समूह चारमा काजकिस्तानले लिथुवानिया तथा अल्बानियाले बेलारुसलाई समान २० गोलले पराजित गरेको छ।
खोज्दा भेटिँदैन एम्बुलेन्स,"हेटौंडा : हेटौंडा८, की सुमित्रा नेपालले बिरामी आमालाई अस्पताल लान बुधबार दिनभर एम्बुलेन्स खोजिन्। निषेधाज्ञाले सार्वजनिक सवारी बन्द भएपछि एम्बुलेन्स खोज्दा उनको दिन बित्यो। अन्ततः नेपालले अटोमा राखेर आमालाई अस्पताल लानुपर्यो। वृद्ध बुवाको स्वास्थ्यमा आकस्मिक समस्या देखिएपछि हेटौंडा ४ का देवेन्द्र अर्यालले पनि बुवालाई चितवन मेडिकल कलेज लैजानु पर्ने भयो। बिहीबार दिनभर एम्बुलेन्स खोज्दा पनि नभेटेपछि उनले स्कर्पियो रिजर्भ गरेर बुवालाई भरतपुर लगे। दिनभर खोजे, सबैतिर फोन गरे, भन्न बाँकी कहीँ छैन,तर एम्बुलेन्स पाउन सकिएन, उनले गनासो सुनाए। हेटौंडा अस्पतालबाट डिस्चार्ज भएका सुत्केरीले पनि एम्बुलेन्स नपाएर निजी गाडी र अटोमा महँगो भाडा तिरेर फर्किनुपर्ने बाध्यता छ। यस्तो अवस्थामा नेपाल रेडक्रस सोसाइटी मकवानपुरको एम्बुलेन्स बिग्रिएर थन्किएको छ। अन्य केही एम्बुलेन्स बिग्रिएर ग्यारेजमा थन्किएका एम्बुलेन्स चालक बताउँछन्। एम्बुलेन्स अभावबारे जानकारी गराउँदा अस्पतालका चिकित्सक र प्रशासनले बेवास्ता गर्ने, एम्बुलेन्सबारे जानकारी माग्दा कतैबाट पनि चित्तबुझ्दो जवाफ नआउने सर्वसाधारणको गुनासो छ। हेटौंडा अस्पताल, हेटौंडाको चुरेहिल अस्पताल, हेटौंडा सहकारी अस्पतालमा एम्बुलेन्स नभएको र भएका केही भरतपुर गएका एम्बुलेन्स चालक बताउँछन्। हेटौंडाका विभिन्न अस्पताल र संघसंस्थाका करिब दुई दर्जन एम्बुलेन्स छन्। एम्बुलेन्स खोज्दा विभिन्न बहाना बनाउँदै चालकहरू सम्पर्कमा आउन नचाहने हेटौंडास्थित आइसोलेसन वार्डका इन्चार्ज भोला चौलागाईंले बताए। संक्रमितलाई आइसोलेसन लानुपर्ने अवस्थामा चालकलाई फोन गर्दा फोन नउठाउने र सम्पर्कमा आएकाहरू पनि जान नमान्ने उनको अनुभव छ। यसबारे जिल्ला प्रशासन कार्यालय, हेटौंडा उपमहानगरपालिका र हेटौंडा अस्पताललाई जानकारी भए पनि समस्या सम्बोधन भएको छैन। मकवानपुरका प्रमुख जिल्ला अधिकारी दीपकराज नेपाल आफैं एम्बुलेन्स सञ्चालनको जिल्लास्तरीय समितिका अध्यक्ष हुन्। हेटौंडा नगर क्षेत्रमा उपमहानगरले नियमन गर्ने बताउँदै उनले भने, समस्या आइरहेको छ तर यसलाई उपमहानगरले नियमन गर्ने हो, अन्य स्थानीय तहको समस्या छैन। हेटौंडा उपमहानगरका स्वास्थ्य शाखा प्रमुख सुपेन्द्र कार्की भने उपमहानगर क्षेत्रको एम्बुलेन्स सञ्चालन हेटौंडा अस्पतालले हेर्ने बताउँछन्। कानुनी रूपमा कुनै अधिकार नभएकोले अस्पतालको एउटा एम्बुलेन्सबारे मात्रै आफूहरूलाई जानकारी हुने अस्पतालका निमित्त अध्यक्ष प्रकाश पौडेलको भनाइ छ। मकवानपुरमा जारी निषेधाज्ञाको फाइदा जिल्लाका एम्बुलेन्स चालकले लिइरहेका छन। एम्बुलेन्स चालकले बिरामीको बाहना गर्दे यात्रुलाई मकवानपुरचितवन, मकवानपुरवीरगन्जसम्म ओसारपसार गरेको पाइन्छ। यात्रुले पनि जिल्ला प्रशासनसँग पास लिने झमेला गर्नुभन्दा केही बढी रकम तिरेर एम्बुलेन्समा यात्रा गर्छन्। हेटौंडामा जनसंख्याको चापअनुसार एम्बुलेन्सको पनि अभाव छ, स्वास्थ्यकर्मी उत्सव चौलागाईंले भने, एम्बुलेन्सको दुरुपयोग रोक्न सके धेरै राहत हुने थियो।"
रामेछापमा एक युवकले गरे आत्महत्या,काठमाडौं : रामेछापमा एक युवकले आत्महत्या गरेका छन्। मन्थली नगरपालिका५ का १७ वर्षीय मिलन नेपालीले झुण्डिएर आत्महत्या गरेको जिल्ला प्रहरी कार्यालय रामेछापका प्रवक्ता टेकेन्द्र पौडेलले जानकारी दिए। सुन्दर नेपालीका छोरा मिलनले आफ्नै घरको भुईँतलामा गलबन्दीको पासो लगाएर गएराति आत्महत्या गरेका हुन्। परिवारले झुण्डिएको देखेपछि बिहान ७ बजे जिल्ला प्रहरी कार्यालयमा जानकारी गराएका थिए। शवको पोस्टमार्टम गरेर परिवारलाई जिम्मा लगाउन लागिएको पौडेलले बताए। प्रहरीले घटनाको अनुसन्धान गरिरहेको छ।
टिकटकले इन्टरनेट सुस्त,"काठमाडौं : लकडाउन सुरु भएयता नेपालमा इन्टरनेट झनै सुस्त (स्लो) भएको गुनासो आइरहेको छ। तर, इन्टरनेट सेवाप्रदायकले टिकटक, युट्युब र फेसबुकका भिडियो कन्टेन्टले इन्टरनेट गति कमजोर भएको बताएका छन्। लकडाउनपछि घरभित्रै थुनिएका मान्छेले धेरैजसो समय भिडियो हेर्नमा व्यतित गरेकाले इन्टरनेट सुस्त भएको उनीहरूले बताए। प्रविधि पत्रकार मञ्च (टीजेएफ) नेपालले गरेको भर्चुअल अन्तक्र्रियामा सुबिसु केबल नेटका प्रमुख कार्यकारी अधिकृत विनयमोहन साउदले लकडाउनपछि सुबिसु केबल नेटको मात्रै २२ देखि २५ जीबीपीएस ब्यान्डविथको माग बढेको बताए। लकडाउनअघि एउटा ग्राहकले महिनाभरमा झन्डै तीन सय जीबीपीएस इन्टरनेट खपत हुन्थ्यो। अहिले ५६ सय जीबीपीएस खपत भइरहेका छ, उनले भने। महामारी सुरु भएयता गुगल ३७ प्रतिशत, फेसबुक ७२ प्रतिशत र टिकटकको प्रयोग ७५ प्रतिशतभन्दा धेरैले बढेको उनले जानकारी दिए। भिडियो अन्तक्र्रिया, भिडियो च्याटिङ र शैक्षिक संस्थाका अनलाइन क्लासले पनि इन्टरनेटको खपत बढाएको छ। लकडाउनपछि घरभित्रै थुनिएका मान्छेले धेरैजसो समय भिडियो हेर्नमा व्यतित गरेकाले इन्टरनेट सुस्त भायनेट कम्युनिकेसनका प्रबन्ध निर्देशक विनय बोहोराले पनि इन्टरनेट स्लो हुने उपभोक्ताको गुनासो नटुंगिने बताए। अहिले टिकटकको कारण नै इन्टरनेट स्लो भएको छ। भोलि यस्तै अर्को एप आउला, उनले भने, धेरे इन्टरनेट खपत गर्ने साइट चलाउँदा इन्टरनेटको गुणस्तर खस्किन्छ। अहिले ८० प्रतिशत इन्टरनेट खपत भिडियोमै रहेको र यो बढ्दो क्रममा रहेकाले आउँदा दिनमा इन्टरनेटको गुणस्तर कसरी कायम गर्ने भन्ने चुनौतीपूर्ण रहेको बोहोराको भनाइ छ। सेवाप्रदायकले गुगल, फेसबुक वा टिकटकजस्ता एप र साइटमा पनि समस्या आउँदासमेत आफूहरूले ग्राहकको गाली खाइरहनु परेको गुनासो गरे। त्यस्तै नेपालले अहिले भारतको टाटा, एयरटेलजस्ता कम्पनीबाट ब्यान्डविथ (इन्टरनेटको मूल) खरिद गर्ने गरेका छन्। त्यस्ता ब्यान्डविथ प्रदायकको प्रणालीमा समस्या आउँदा पनि बेलाबखत नेपालमा इन्टरनेट कमजोर वा बन्द हुने गरेको छ। त्यसबाहेक प्रयोगकर्ताले चलाउने डिभाइसको गुणस्तरले पनि इन्टरनेटको गतिलाई असर पार्ने उनीहरूले बताए। नेपालको भौगोलिक विकटताले पनि इन्टरनेटको गतिलाई कहिलेकाहीँ प्रभावित पारेको सेवाप्रदायकको भनाइ छ। तर मुलुकभित्र इन्टरनेटको खपत बढे पनि ब्यान्डविथ बढाउने र गुणस्तर सुधार गर्ने काममा सरकारले ध्यान नदिएको दूरसञ्चार विज्ञ आनन्दराज खनाल बताउँछन्। महामारीको बेलामा इन्टरनेटको गुणस्तर सुधारका लागि विकसित देशले ब्यान्डविथ बढाउनेदेखि थुप्रै पहल गरेका छन्, उनले भने, तर नेपाल सरकारले उपभोक्तालाई छुट दिने निर्देशनबाहेक अरु केही गरेको छैन। विज्ञहरूले बढ्दो इन्टरनेट खपतको माग धान्न र गुणस्तर कायम गर्न पूर्वाधारमा लगानी बढाउनुपर्ने बताएका छन्। यसका लागि सरकार र सेवाप्रदायकले मिलेर काम गर्नुपर्ने उनीहरूले बताए।"
मोडलिङमा ज्याज गायिका,"काठमाडौं : नयाँ पुस्ताका युवा कलाकारितामा बढी नै आकर्षित हुन थालेका छन्। केहीले सपना पूरा गर्छन् भने धेरै क्षणिक संघर्षबाट हार खाएर पालायन हुन्छन्। मोडलिङमा प्रशस्त सम्भावना छन् तर त्यसलाई पहिल्याउन सक्नुपर्छ। यही क्रममा मोडलिङलाई व्यावसायिक रूपमा अगाडि बढाउने सोचका साथ यो क्षेमा प्रवेश गरेकी गायिका तथा मोडल हुन् सृष्टि लामा। विभिन्न स्टेज कार्यक्रममा कुशल गायन प्रतिभा प्रस्तुत गर्दै आइरहेकी सृष्टि विशेषतः म्युजिक भिडियोमा आफूलाई स्थापित गराउन चाहन्छिन्। आफ्नै स्वर रहेको गीतको म्युजिक भिडियो सार्वजनिक गर्ने तयारीमा रहेकी सृष्टिले टेक्सा ए एन्ड एम विश्वविद्यालय दोहाबाट मानव संसाधनमा स्नातक गरेकी छन्। यिनले सांगीतिक ब्यान्ड इलाइटसँग आबद्ध रहेर ज्याज गीत गाउँदै आएकी छन्। सानै उमेरदेखि गायन, नृत्य र मोडलिङमा रुचि भएकी सृष्टि भविष्यमा कुशल मोडल तथा गायिकाका रूपमा चिनिन चाहन्छिन्। मोडलिङ क्षेत्र आफैंमा एउटा राम्रो र सम्भावना बोकेको क्षेत्र हो, जहाँबाट एउटा कलाकारले राम्रो अवसर पाउँछन्, उनको बुझाइ छ, गायन, अभिनय र नृत्य विधामा राम्रो सम्भावना बोकेका कलाकारले यसैको माध्यमबाट विभिन्न अवसर पनि पाइरहेका छन्। देशविदेशको यात्रा गर्दै संसारमा चर्चित हुने अवसर पनि जुटाइरहेका हुन्छन्। यसकै एक उदाहरण बनेकी छन् उनी।"
सहज बन्दै हङकङको जनजीवन,"हङकङ : हङकङमा ३१ अगस्टका दिन ९ जनामा मात्र कोरोना संक्रमण देखियो। २८, अगस्टबाट क्रमशः १३, १८, १५ हुँदै कोरोना संक्रमणदरमा आशातीत सुधार देखिएको हो। विगतमा विभिन्न देशबाट फर्किएका, कोरोना संक्रमणपछि निको भएकालाई मात्र संक्रमण देखिएको थियो। विद्यार्थी, सार्वजनिक सवारीचालक, होटल रेस्टुरेन्ट आदिमा कार्यरत कर्मचारी संक्रमित भए। अज्ञात स्रोतको रूपमा समुदायमा फैलिएको भाइरस सरकारको चासो र चिन्ताको विषय बन्यो। संक्रमण कम गर्न र थप महामारी हुन नदिन हङकङ सरकारले कडा नियम जारी गर्यो। सार्वजनिक स्थानमा २ जनाभन्दा बढी भेला हुन नपाउने, भेला भएमा २५ हजार डलर र ६ महिना कैद हुने, होटल तथा रेस्टुरेन्टमा अनिवार्य सामाजिक दूरी कायम गर्नुपर्ने नियम लागू भयो। त्यसैगरी बेलुकी ६ बजेदेखि सिनेमा हल, डान्सबार, सार्वजनिक पार्कलगायतका स्थानलाई पूर्ण रूपमा बन्द गरियो। यसरी करिब १ महिनाको कडा सार्वजनिक नियम पालना गर्नाले समुदायमा कोरोना संक्रमणको दर घटेको विज्ञहरू बताउँछन्। मार्गेरेट अस्पताल, संक्रामक रोग व्यवस्थापनका मेडिकल निर्देशक डा वानसाङ टक भन्छन्, समुदायमा अज्ञात स्रोतबाट फैलिएको संक्रमण हाम्रा लागि चुनौतीको विषय थियो। तर, सबैले सरकारको नियम अनिवार्य रूपमा पालना गरेका कारण हामी संक्रमण न्यूनीकरणमा केही हदसम्म सफल भएका छौं। सुरु भयो चहलपहल संक्रमण दर न्यून भएसँगै होटल तथा रेस्टुरेन्टमा बसेर खान पाउने समय बेलुकी ९ बजेसम्म बढाइएको छ। यससँगै अन्य नियमलाई सहज बनाउँदै महिनौंदेखि बन्द होटल तथा रेस्टुरेन्टहरू पनि खुल्न थालेका छन्। हङकङका नेपालीमाझ चर्चित बगैंचा रेस्टुरेन्ट एन्ड पार्टी प्यालेसले आफ्नो फेसबुक पेजमा नयाँ मेन्यु सार्वजनिक गरेको छ। बगैंचाका म्यानेजर नरेश सुनुवार भन्छन्, यो कठिन परिस्थितिमा हामी उठ्ने प्रयास गरिरहेका छौं। सेवा दिने क्रममा हामी सरकारले जारी गरेको नियमको पालना पनि गर्दै छौं। योसँगै दर्जन बढी नेपालीको लगानी रहेको सार्वजनिक सेवाका व्यवसायहरू पनि सुचारु भएका छन्। निःशुल्क कोरोना जाँच हङकङ सरकारले समुदायमा कोरोना जनचेतना र निर्मलीकरण अभ्यासका लागि सबैलाई निःशुल्क कोरोना जाँच गर्न आग्रह गरेको छ। निःशुल्क जाँचका लागि २९ अगस्टबाटै अनलाइन फाराम खुलाएको छ। ३ लाख ४० हजारले यस्तो फाराम भरिसकेका छन्। समुदायबाट संक्रमणको निर्मलीकरणका लागि सबैले अनिवार्य रूपमा कोरोना जाँच गर्नुपर्ने स्वास्थ्य अधिकारीहरू बताउँछन्। हङकङको कुल जनसंख्या ७५ मिलियनलाई केही महिनाभित्रै जाँच गरिसकिने जनाइएको छ। सिटी नं २ का चिफ सेक्रेटरी म्याथ्यु चेउगं भन्छन्, कोरोनाविरुद्धको लडाइँ निरन्तर चलिरहेको छ। तर, कोरोनाको उपयुक्त खोप प्रयोगमा नआएसम्म मानसिक रूपमा तयार हुनु आवश्यक छ।"
अरूको खुसी खोज्दै पर्यटन सुन्दरी,"काठमाडौं : मान्छे कति बेला खुसी हुन्छ ? त्यसको कुनै निश्चित मापदण्ड छैन। कोही धेरै धनसम्पत्ति जम्मा पारेर खुसी हुन खोज्छन् त कोही आफ्ना ससाना चाहना पूरा गरेर। कोही आफू जितेर रमाउन चाहन्छन् त कोही कसैलाई जिताएर। अनि कोही दुःखी मुहारमा हाँसो थपेर आफू पुलकित भएको महसुस गर्छन् त कोही यसैलाई आफ्नो जीवनको पर्याय बनाएर जीवन जिउने कोसिस गर्छन्। यस्तै दुःखीको मुहारमा मुस्कान थपेर आफ्नो लक्ष्य खोज्दै हिँडेकी एक अभियन्ता हुन्, पर्यटन सुन्दरी अर्थात् मिसेस नेपाल टुरिजम२०१९ छिरिङ डोल्मा शेर्पा। हुन त उनी पर्यटन सुन्दरीको यो टाइटल जित्नुअघिदेखि नै विभिन्न तह र तप्कामा रहेर अरूको मुहारमा खुसी खोज्ने अभियानमा लागिसकेकी थिइन्। तर, यो उपाधिले आफ्नो अभियानमा लाग्न सहज भएको उनको अनुभव छ। भन्छिन्, पहिलाभन्दा अहिले काम गर्न सहज भएको छ। एक त सबैले चिन्न थालेका छन्, अर्को मिसेस टुरिजमको टाइटलसहित प्रस्तुत हुँदा विश्वास दिलाउन सजिलो भएको छ। बाधा व्यवधान चुनौती हुन्। त्यसमा इन्जोय गरेर गरेर अघि बढ्नुपर्छ। समय आफ्नो पक्षमा आफैं आउँछ। सुरुका दिनबाटै पर्यटन क्षेत्रसँग नजिक भएर काम गरेकाले होला, यसै क्षेत्रसँग उनको विशेष लगाव छ। हिमाल आरोहणका क्रममा ज्यान गुमाउने नेपाली दाजुभाइका सन्तान हुन् वा पथ प्रदर्शकका सन्तती, उनीहरूको शिक्षादीक्षा र स्वास्थ्यका लागि उनले पहल थालेकी छन्। यो उनको पछिसम्मको योजना हो। अहिले कोरोना महामारीले सताएकाले उनको कार्ययोजनामा नयाँ सूची पनि थपिएको छ। पहिलो प्राथमिकता अहिले जीवन बचाउनु हो। स्थिति सामान्य भएपछि अरू कुरा सोचौंला, आफ्नो नियमित योजनालाई उनले कोरोनापीडिततिर सोझ्याएकी छन्। दैनिकी फेरिएको छ, आफ्नो गाँसभन्दा पहिले उनलाई अरूको भोको पेटको चिन्ता छ। हुन त उनी काम गरेर माम जुटाउनुपर्छ भन्ने सिद्धान्तकी पक्षपाती हुन् तर अहिले कामविहीन भएर भोकै परेकाहरूको पेट उनको चिन्ताको विषय बनेको छ। सबै मिलेर अहिले नसक्नेलाई बचाउनुपर्ने समय आएको छ, अहिले जीवन बाँच्यो भने सहज भएपछि कमाएर खान सकिहालिन्छ नि, उनको बुझाइ छ। छिरिङ डोल्मा शेर्पा फाउन्डेसनमार्फत हिमाल आरोहणका पीडित बालबालिकालाई शिक्षाको व्यवस्था मिलाउन लागिपरेकी उनी फेसन र मोडलिङको यात्रासँगै समाजसेवामा लागेकी हुन्। यसका लागि उनले सहयोग कोष पनि खडा गरेकी छन्। सन् १९७८ मा घरकी कान्छी छोरीका रूपमा जन्मेकी हुन् छिरिङ। स्कुले जीवनदेखि नै उनी अन्य साथीभाइभन्दा फरक स्वभावकी थिइन्। सानैदेखि समूह बनाएर गफ गर्नुपर्ने, नाचगान गर्नुपर्ने अनि सबैलाई खुसी पानुपर्ने। अरूको कुरा काटेर समय बिताउने र सिनेमा हेर्न जानेतिर उनको ध्यान हुन्नथ्यो। ललितपुरको फ्युचर स्टार हुँदै सेन्टमेरिजबाट स्कुले पढाइ सकाएपछि नै उनी काम गर्न थालेकी थिइन्। सुरुआती दिनमा पर्यटन क्षेत्रसँग नजिक भएर काम गर्न थालेकाले होला, उनको झुकाव यतातिर नै बढी भयो। मिसेस टुरिजमको शीर्ष उपाधि जित्नुअघि नै उनी मोडलिङमा आइसकेकी थिइन्। छोटा लुगा लगाएर अंग प्रदर्शन गर्नु मात्रै ग्लामर होइन। सांस्कृतिक पहिचानसहित आफ्नो कला प्रदर्शन पनि ग्लामर हो, उनको यो क्षेत्रप्रतिको बुझाइ छ। उनी यसैलाई पछ्याउँदै अघि बढेकी छन्। गायन, अभिनय, मोडलिङ उनका रुचिका विषय हुन्। स्कुले जीवनमै १९७४ एडीका गितारिस्ट फिरोज स्याङ्तान र गायिका कुन्ती मोक्तानकी विद्यार्थी रहेकी छिरिङ संगीतबाट टाढा हुने त करै भएन, त्यसमाथि पनि सुन्दरीको ताज पहिररिएपछि फेसन र मोडलिङ उनको बेग्लै परिचय बन्यो। केही गीतका भिडियोमा मोडलिङ गरेकी उनी सांस्कृतिक र ऐतिहासिक चलचित्रमा नायिका बन्न चाहेको पनि नकार्दिनन्। जस्तोसुकै फिल्ममा त खेल्दिनँ तर मेरो रुचिका विषयमा बन्ने फिल्ममा तपाईंहरूले मलाई देख्न सक्नुहुनेछ, उनले भनिन्। दुई सन्तानकी आमा भएर पनि उनले यी सबै कुरामा कसरी समय व्यवस्थापन गरेकी छन् त ? चाहना भयो भने कुनै कुरा असम्भव छैन। थोरै दुःख होला, मेहनत बढी गर्नुपर्ला तर गाह्रो छैन, उनले यता आउन चाहनेलाई हौसलास्वरूप भनिन्। व्यवस्थापनमा स्नातकोत्तरकी विद्यार्थी छिरिङ अडिसनमा आएका आफ्ना ४६ प्रतिस्पर्धीबाट विजयी भएकी हुन्। अन्तिमसम्म पुग्दा ११ जना बाँकी थियौं, उनले प्रतिस्पर्धाको माहोल सुनाउँदै भनिन्, प्रतिस्पर्धीमध्ये एकले टाइटल जित्ने हो, त्यो म बनेँ। विजेता भइसकेपछि जिम्मेवारी बढेको अनुभव गरेकी उनले पर्यटनसँग सम्बन्धित विभिन्न संस्थासँग जोडिएर काम गर्ने अवसर पाइन्। यसले उनलाई भविष्यसम्म यसै क्षेत्रमा लागिरहन ऊर्जा थपेको छ। भविष्यको योजना सुनाउँदै उनले भनिन्, कोभिडपछि अन्तर्राष्ट्रियस्तरको कार्यक्रम गर्ने सोचमा छु। सहरी क्षेत्रमा मात्रै होइन, आफ्नो जिल्ला दोलखा लगायतका ठाउँमा मोडलिङ र पर्यटनको क्षेत्रमा विशेष कार्यक्रमका साथ प्रस्तुत हुनेछु। आफ्नो कर्मक्षेत्रमा लाग्न परिवारको सहयोग र साथ पाएकी उनी आफूलाई कर्मयोगी र भाग्यमानी सम्झन्छिन्। बाधा व्यवधान चुनौती हुन्। त्यसमा इन्जोय गरेर अघि बढ्नुपर्छ। समय आफ्नो पक्षमा आफैं आउँछ, उनको आत्मविश्वास छ।"
आईसीयू नचल्दा उपचार कठिन,"बुटवल : बुटवल नगरपालिका ७ का कोरोना संक्रमित पुरुषको ज्वरो क्लिनिकमा ज्यान गयो। उनलाई आईसीयू आवश्यक थियो। बुटवलमा तोकिएको कोरोना अस्पतालमा यस्तो बेड उपलब्ध भएन। तिलोत्तमाकी महिलाको पनि केही दिनअघि घरमै मृत्यु भयो। उनका लागि पनि आईसीयू आवश्यक थियो। अस्पताल नपुग्दै ज्यान गयो। प्रदेश ५ मा चारवटा कोरोना विशेष अस्पताल छन्। त्यहाँ लक्षण देखिएका कोरोना बिरामीको उपचार हुन्छ। तर पूर्ण रूपमा सञ्चालनमा भने बुटवलको कोरोना अस्पताल मात्रै छ। अन्य तीन अस्पतालका आईसीयू पूर्ण रूपमा चलेका छैनन्। आईसीयू नचल्दा बिरामीको उपचार कठिन हुँदै आएको छ। जनशक्ति नभएका कारण यो जटिलता थपिएको हो। भैरहवाको भीम अस्पताल, दाङको बेलझुन्डीस्थित कोरोना अस्पताल र बाँकेको खजुरा क्यान्सर अस्पतालमा आईसीयू छन्। तर जनशक्ति अभावमा पूर्ण रूपमा सञ्चालनमा छैनन्। प्रदेश ५ का बुटवल, भैरहवा, दाङ र बाँकेमा प्रशस्त अन्य अस्पताल पनि छन्। तर बिरामीले उपचार पाउन सकेका छैनन्। कोरोना संक्रमितको उपचार गर्न नसक्ने र सोही बहानामा अन्य बिरामीको समेत उपचार पन्छाउने गरिएको छ। पाँच सय बेड भएका मेडिकल कलेजले समेत बिरामीको उपचार नगरी फर्काउने गरेका छन्। भैरहवाको युनिर्भर्सल मेडिकल कलेजमा आईसीयू, भेन्टिलेटर र अन्य गरी पाँच सय बेड छन्। सोही अस्पतालले रूपन्देहीका एक पुरुषको उपचार नगरी अन्य अस्पतालमा रिफर गर्दा उनको ज्यानै गयो। सरकारको नयाँ निर्देशनपछि यो अस्पतालमा कोरोना बिरामी उपचारका लागि २५ बेड बनाइँदै छ। सरकारले केही दिनअघि सबै अस्पतालले सबै प्रकारका बिरामीको उपचार गर्नुपर्ने भन्दै यसअघिको वर्गीकरण खारेज गरेको थियो। प्रदेशका १२ जिल्लामध्ये चार वटा जिल्लामा मात्रै कोरोना बिरामी उपचारका लागि अस्पतालले बेड छुट्ट्याएका छन्। रूपन्देहीका दुई अस्पताल, बाँकेका पाँच अस्पताल, दाङका आठ अस्पताल र पाल्पाका तीन अस्पतालले मात्रै कोरोना बिरामीको उपचार गर्ने गरी बेड व्यवस्थापन गरेका छन्। अन्य अस्पतालमा कोरोना बिरामी देखिनासाथ सिल नै गरेर उपचार ठप्प पार्ने अवस्था छ। अर्घाखाँचीको जिल्ला अस्पतालमा दुई चिकित्सकलाई कोरोना देखिएपछि अस्पताललाई सिल गरियो। एक साता अस्पताल सिल गरिँदा कैयौं बिरामीले सास्ती खेप्नु पर्यो। सिल गरिएको अस्पताल यसै साता गरिएको छ। अन्यमा संक्रमण फैलिन नदिन अस्पताल सिल गर्नु परेको अस्पतालका प्रमुख डा कपिल गौतम बताउँछन्। डाक्टर र स्वास्थ्यकर्मीको पीसीआर रिपोर्ट नेगेटिभ आएपछि सबै सेवा सुरु भएको उनले बताए। कोरोना संक्रमण देखिएकै कारण कपिलवस्तुको जिल्ला अस्पताल, नवलपरासीको पृथ्वीचन्द्र अस्पतालसमेत सिल गरिएको थियो। कोरोना बिरामीको उपचारका लागि छुट्टै बेड निर्धारण नभएका कारण यी अस्पताल सिल गर्नु परेको थियो। अस्पताल सिल गर्दा बिरामीले सास्ती पाउनु परेको छ। सरकारी तथा निजी अस्पताल सकेसम्म कोरोना सम्भावित बिरामीको उपचार गर्ने पक्षमा छैनन्। बिरामीलाई गेटबाटै फिर्ता पठाउने, संक्रमण देखिएको बहानामा अस्पतालकै सेवा बन्द गर्ने काम हुँदै आएका छन्। व्यवस्थापन मिलाए सहज कोरोना महामारीबीच पनि अस्पतालको सही व्यवस्थापन गरे अहिलेकै पूर्वाधारमा सहज उपचार सम्भव छ। चारवटा मेडिकल रहेको प्रदेश ५ मा आईसीयू र भेन्टिलेटरको संख्या सन्तोषजनक छ। अहिले कोभिड बिरामीको उपचारमा ३६ आईसीयू र १२ भेन्टिलेटर प्रयोग गरिएको छ। जिल्ला कोभिड १९ संकट व्यवस्थापन केन्द्रका संयोजक बाँकेका प्रमुख जिल्ला अधिकारी रामबहादुर कुरुम्बाङका अनुसार बाँकेमा जम्मा आइसोलेसन बेड संख्या ६ सय ३, आईसीयू बेड ५३ र भेन्टिलेटर २१ छन्। आवश्यक पर्दा यी भेन्टिलेटर र आईसीयू प्रयोग गर्न सकिने उनी बताउँछन्। बेड र जनशक्ति थप्ने तयारी प्रदेश ५ सरकारले चारवटा कोरोना अस्पतालमा बेड र जनशक्ति थप्ने भएको छ। कोरोना संक्रमित बिरामी बढेपछि चारवटा अस्पतालमा ५ सय ८३ जना जनशक्ति र ४३ वटा आईसीयूूसहितका उपकरण थप्ने निर्णय सरकारले गरेको छ। जनशक्ति अभावमा आईसीयूसमेत सञ्चालनमा आउन सकेका छैनन्। हाल प्रदेशभर ४१ वटा आईसीयू छन्। प्रदेश मन्त्रिपरिषद्को बिहीबारको बैठकले जनशक्ति थप गर्ने सामाजिक विकास मन्त्रालयको प्रस्ताव स्वीकृत गर्दै ३ करोड ९६ लाख ३२ हजार रुपैयाँ निकासा गरेको छ। यो रकम तीन महिनाका लागि करारमा नियुक्त हुने जनशक्तिको तलब भत्तामा खर्च हुनेछ। लुम्बिनी प्रादेशिक अस्पताल धागो कारखानामा आईसीयू १८, एचडी बेड २०, आइसोलेन बेड ३६ गरी कुल ७४ बेड रहने र त्यसका लागि १ सय ८९ जना जनशक्ति राख्ने निर्णय मन्त्रिपरिषद्ले गरेको छ। प्रदेश ५ मा अस्पतालको अवस्था अस्पताल संख्या ५४ बेड संख्या २,४३५ कोरोना विशेष अस्पताल ४ बेड संख्या (कोभिड) १७३ आईसीयू (कोभिड) ३४ भेन्टिलेटर (कोभिड) १२ अक्सिजनसहितका बेड २०"
एम्बुलेन्स नहुँदा ट्याक्टरको भर,"विराटनगर : प्रदेश १ का पहाडी जिल्लामा एम्बुलेन्सको कति पनि भर छैन। भौगोलिक विकटताका कारण भएका एम्बुलेन्स समयमा पुग्न नसक्ने हुँदा एम्बुलेन्सको काम स्ट्रेचर र ट्याक्टरबाट ले गर्नु परेको छ। भोजपुर जिल्लाको दुर्गम मानिने उत्तरी साल्पासिलिछो गाउँपालिका, षडानन्द नगरपालिका, रामप्रसाद राई गाउँपालिकामा एम्बुलेन्स छैन। एम्बुलेन्स नहुँदा धेरैजसो विकट भेगका बिरामीलाई स्टेचर र ट्याक्टरको भर पर्नु परेको छ। मानिसहरू नजिक अस्पताल नहुँदा बिरामीलाई संखुवासभाको खाँदबारी लैजान कष्टकर यात्रा गर्न बाध्य छन्। एम्बुलेन्स नहुँदा बिरामीको बाटैमा मृत्यु हुने गरेको साल्पासिलिछो गाउँपालिका ४ खाटम्माका तारा राईले सुनाइन्। सडक पुगे पनि ट्याक्टर मात्रै कुद्छन्, गाउँमा कोही बिरामी पर्यो भने मान्छे भेला पारेर स्ट्रेचरबाट लैजानुपर्छ उनले भनिन्, न एम्बुलेन्स छ न त अस्पताल नै, यसरी बिरामी लैजाँदा बाटैमा ज्यानसमेत जाने गरेको छ। गाउँपालिका र स्वास्थ्य चौकीको आफ्नै एम्बुलेन्स नहुँदा सर्वसाधारण जोखिम मोलेर यात्रा गर्न बाध्य छन्। कोरोना महामारीका कारण नयाँ एम्बुलेन्स खरिद प्रक्रिया रोकिएको साल्पासिलिछो गाउँपालिका अध्यक्ष महेश राईले बताए। जिल्लाका अन्य अधिकांश स्थानीय तहमा एम्बुलेन्स पुगे पनि दुर्गम भेगका स्थानीय बासिन्दालाई अझै स्टेचरकै भरमा बिरामी अस्पतालसम्म पुर्याउनुपर्ने बाध्यता छ। सडक सञ्जालले गाउँगाउँ जोडिए पनि अव्यवस्थित सडकका कारण एम्बुलेन्सको पहुँच पुग्न सकेको छैन। सडक पुगे पनि एम्बुलेन्स नहुँदा सास्ती भएको हतुवागढी गाउँपालिका२, रानीबासका शम्भु राईले बताए। कोरोना संक्रमित बोक्ने एम्बुलेन्स चालकलाई सम्बन्धित पालिकाले विशेष भत्ताको व्यवस्था गरिदिएपछि झापाका सबै एम्बुलेन्स चालक तँछाडमछाड गर्न थालेका छन्। हतुवागढी, पौवादुङमा, टेम्केमैयुङ, आमचोक, अरुण गाउँपालिकाले मात्रै एम्बुलेन्स ल्याएका छन्। जिल्लाका दोभाने, तिम्मा, मानेभन्ज्याङ, सानोदुम्मा, ठूलोदुम्मा, जरायोटार, दुम्माना, हसनपुर, वासिङथर्पु, बासिखोरा, देवानटारलगायत क्षेत्रका सर्वसाधारणलाई अझै पनि सामान्य घाउचोट लाग्दा उपचार गर्न घण्टौं हिँडेर अस्पताल पुग्नुपर्ने बाध्यता छ । जिल्ला अस्पतालका दुई एम्बुलेन्स बिग्रिएर थन्किएका छन्। गत वैशाख ११ गते हतुवागढी गाउँपालिकाका कोरोना संक्रमित युवकलाई रेडक्रस सोसाइटी भोजपुरको एम्बुलेन्समा कोसी अस्पताल विराटनगर लगिएको थियो। ओखलढुंगामा विभिन्न निकायका ८ वटा एम्बुलेन्स छन्। ७ वटा चालू अवस्थामा रहे पनि समयमा सबैलाई सेवा दिन ती एम्बुलेन्सले सक्दैनन्। यसको कारण पनि भौगोलिक विकटता नै हो। मानिसहरू तेब्बर भाडा तिरेर अरू गाडीमा अस्पताल पुग्ने गरेका छन्। कोरोना संक्रमण त्रासका कारण चालकले बिरामी बोक्न अस्वीकार गर्ने गरेको चम्पादेवी गाउँपालिकाका अध्यक्ष नवराज केसीले बताए। उनले प्रहरीलाई नगुहारी बिरामी अस्पताल पठाउनै नसकिने बताए। सबै स्थानीय तहले अन्य रोग र कोरोना तथा यसको संक्रमणको अवस्थाबारे सर्वसाधारणलाई थप बुझाउन आवश्यक रहेको सांसद यज्ञराज सुनुवारले बताए। इलाममा कोरोना बिरामीका लागि १५ वटा एम्बुलेन्स तयारी अवस्थामा राखिएको छ। जिल्ला प्रशासन कार्यालय इलामका सहायक प्रमुख जिल्ला अधिकारी मोहन न्यौपानेका अनुसार जिल्ला स्वास्थ्य कार्यालयको मातहतमा रहने गरी सरकारी अस्पताल र संघसंस्थाका एम्बुलेन्सलाई अहिले आलोपालो रूपमा प्रयोग गरिएको छ। जिल्लामा पर्याप्त एम्बुलेन्स र सडक भएकाले नागरिकलाई सहज भएको प्रजिअ न्यौपानेले बताए। कोरोना कहरसँगै झापाका एम्बुलेन्स चालक पनि जिल्लामा संक्रमण सुरु भएका दिनमा डराएर नजिकै पर्दैनथे। तर अहिले उनीहरू कोरोना संक्रमित बिरामी सहजै बोक्ने गर्छन्। जिल्ला जनस्वास्थ्य कार्यालय झापाका अनुसार हाल जिल्लामा १ सय १२ वटा दर्ता भएर चलेका एम्बुलेन्स छन्। जिल्लाका सबै एम्बुलेन्सले अहिले पालैपालो कोरोनाका बिरामी बोक्न थालेका छन्। सुरुमा जिल्लामा संक्रमण देखिनेबित्तिकै ६ वटा एम्बुलेन्स कोरोनाका बिरामी बोक्नका लागि छुट्ट्याइएको थियो। कोरोना संक्रमित बोक्ने एम्बुलेन्स चालकलाई सम्बन्धित पालिकाले विशेष भत्ताको व्यवस्था गरिदिएपछि झापाका सबै एम्बुलेन्स चालक तँछाडमछाड गर्न थालेको जनस्वास्थ्य कार्यालय झापाका कार्यक्रम संयोजक जीवन चम्लागाईंले बताए। प्रदीपचन्द्र राईभोजपुर, शिवप्रसाद ढुंगानाओखलढुंगा ,तोयानाथ भट्टराईइलाम, राधा खनालझापा"
"सीपीएल: सन्दीपले किफायती बलिङ गर्दै लिए १ विकेट, उनको टोली भने पराजित","ट्रिनीडाड: क्यारेबियन प्रिमियर लिग (सीपीएल) अन्तर्गत यस सिजनको आफ्नो ९औँ खेलमा नेपाली लेग स्पीनर सन्दीप लामिछानेले किफायती बलिङ गर्दै १ विकेट लिएका छन्। उनले बार्बाडोस ट्राइडेन्ट्सविरुद्ध १ विकेट लिएका हुन्। सन्दीप टोलीका बलरमध्ये किफायती बलर साबित भए। अन्य बलरले भन्दा कम रन खर्चेर उनी आफ्नो टोलीको किफायती बलर बनेका हुन्। ब्रेन लारा रंगशालामा आइतबार बिहान भएको खेलमा ४ ओभर बलिङ गरेका सन्दीपले २६ रन खर्चेर बार्बाडोसका क्याप्टेन ज्यासोन होल्डरको विकेट लिएका हुन्। सन्दीपले महत्वपूर्ण विकेट लिए पनि उनको टोली जमैका तल्लावाज हारबाट भने जोगिन सकेन। उनको टोली बार्बाडोससँग ७ विकेटले पराजित भयो। टस जितेर पहिलो ब्याटिङ गरेको जमैकाले निर्धारित २० ओभरमा ४ विकेट गुमाउँदै १६१ रन बनाएको थियो। जवाफमा बार्बाडोसले १८२ ओभरमै ३ विकेट गुमाउँदै १६२ रनको लक्ष्य भेट्टायो। बार्बाडोसका लागि कप्तान होल्डरले सर्वाधिक ६९ रन बनाए। आक्रामक ब्याटिङ गरेका उनले ४२ बलको सामना गर्दै ३ छक्का र ९ चौका हिर्काए। उनी सन्दीपको बलमा एलबीडब्लू धरापमा परे। त्यस्तै जोनाथन कार्टरले नटआउट ४२ जोडे भने मिचेल स्यान्टनरले ३५ रन बनाए। जमैकाका सन्दीप लामिछाने १ विकेट लिए। त्यस्तै प्रेस्टोन स्वीन र ओशेन तोमसले ११ विकेट हात पारे। यसअघि ब्याटिङ गरेको जमैकाका लागि जर्मेन ब्लाकवुडले ७४ रन बनाएका थिए। उनले ५९ बलको सामना गर्दै ४ छक्का र ५ चौका हिर्काएका थिए। त्यस्तै आन्द्रे रशेलले ५४ रन बनाएका थिए। निकै आक्रमक ब्याटिङ गरेका उनले ५ छक्का र ४ चौका हिर्काएका थिए। यसैगरी ग्लेन फिलिप्सले १७ रन बनाए। बार्बाडोसका लागि जोशुवा विशोप, ज्यासोन होल्डर र रसिद खानले ११ विकेट लिए। त्यस्तै हाइडन वाल्सको नाममा पनि १ विकेट रह्यो। हारसँगै जमैकाले ९ खेलबाट ७ अंकमै सीमित भएको छ। यसअघि जमैकाले ३ खेलमा जित तथा १ खेलमा अंक बाँडेको थियो। जित हात पारेको बार्बाडोसको १० खेलबाट ६ अंक रहेको छ।"
मृतक संख्या बढेसँगै इटालीमा नो मास्क र्याली,रोम : इटालीको राजधानी रोममा मास्क प्रयोगका विरुद्ध प्रदर्शन भएको छ। सरकारले कोरोना भाइरस फैलिन नदिन मास्क प्रयोगलाई अनिवार्य गरेपनि मृत्युदर बढेपछि यसको प्रयोगविरुद्ध प्रदर्शन भएको अन्तर्राष्ट्रिय सञ्चारमाध्यमले जनाएका छन्। स्वास्थ्यमन्त्रीले शनिबार १६ जना कोरोना संक्रमितको मृत्यु भएको जानकारी दिएपछि प्रदर्शन भएको हो। लामो समयसम्म मृत्युदर घटे पनि शनिबार एकैदिन १६ जनाको ज्यान गएको हो। त्यस्तै थप १ हजार ६९५ संक्रमित भेटिएका छन्। यसअघि शुक्रबार ११ संक्रमितको मृत्यु भएको थियो भने १ हजार ७३२ नयाँ संक्रमित भेटिएका थिए। त्यस्तै बिहीबार १० जना संक्रमितको ज्यान गएको थियो। गत डिसेम्बरदेखि विश्वभर फैलिएको भाइरसबाट हालसम्म इटालीमा २ लाख ७६ हजार ३३८ संक्रमित भइसकेका छन्। जोन्स हप्किन्स विश्वविद्यालयका अनुसार संक्रमितमध्ये २ लाख ९ हजार ६१० निको भइसकेका छन्। त्यस्तै ३५ हजार ५३४ को ज्यान गएको छ।
अपहरणकारी शिक्षिका बनिन् यामी,"मुम्बई : बलिउड अभिनेत्री यामी गौतम छिट्टै बेहजाद खम्बाटाद्वारा लिखित तथा निर्देशित फिल्म ए थर्सडेमा देखिँदै छिन्। यो फिल्ममा उनले नैना जैसवालको भूमिका निर्वाह गरेकी छन् जो एक स्कुलकी प्ले ग्रुपकी शिक्षिका हुन्। यामी यो फिल्मलाई लिएर धेरै उत्साहित छिन्। उनी आफैंले फ्यानका लागि फिल्मबारे जानकारी दिँदै इन्स्टाग्राममा मेकरसँगको तस्बिर सेयर गरेकी छन्। उनले यसको क्याप्सनमा लेखेकी छन्, विकेन्डभन्दा पनि धेरै अहिले ए थर्सडेको प्रतीक्षामा छु। रिपोर्टसनुसार खम्बाटाको निर्देशनमा बनेको यो फिल्ममा प्ले स्कुलका बच्चालाई बन्धक बनाइएको कथा छ जसलाई स्कुलकी शिक्षिका नैनाले नै बन्धन बनाउँछिन्। उनी यही स्कुलकी शिक्षिका हुन्। उनी बिहीबार १६ बच्चालाई बन्धक बनाउँछिन्। तर उनले यस्तो काम किन गर्छिन् र यो क्रममा उनले कस्ता झन्झटको सामना गर्नुपर्छ, यो सबै जान्न दर्शक उत्साहित छन्। यामी भन्छिन्, यो फिल्म ती कथामध्यको एक हो जसलाई तपाईं नकार्न सक्नुहुन्न। निर्देशकले महिला नायकमध्ये यसलाई सबैभन्दा मजबुत बनाएका छन्। मेरो भूमिका उग्र पनि छ र मायालु पनि। फिल्मका निर्माता तथा आरएसभीपीका फाउन्डर रानी स्क्रुवाला भन्छन्, यामी एक स्तरीय कलाकार हुन्। पर्दामा उनलाई नकारात्मक भूमिकामा हेर्नु दर्शकका लागि नौलो अनुभव हुनेछ। निर्माता यो फिल्म रिलज गर्न सिनेमाघर खुल्ने समय कुर्ने पक्षमा छैनन्। उनीहरू फिल्म डिजिटल प्लेटफर्ममार्फत रिलिज गर्ने तयारीमा छन्। फिल्म २०२१ सम्म रिलिज हुनेछ।"
मनकारी मनको मूल्य,"मुलुकका विभिन्न भागमा खाद्य बैंक स्थापनाको लहर चलेको छ। लकडाउनपछि समस्यामा परेका गरिब र आम्दानीको स्रोत नभएका परिवारका लागि यो अभियानबाट प्राप्त खाद्य सामग्री अमृत समान भएको छ। कोभिड १९ को महाव्याधिको नियन्त्रण अनिश्चित बनेकाले गरिब र असहायको जीवन रक्षाका लागि पनि यो अभियानलाई अझै फराकिलो बनाउनुपर्छ। खाद्य बैंक स्थापनामा खटिने व्यक्ति तथा संस्थाको यो काम प्रशंसनीय छ। मानवीय सेवाको उच्चतम नमुना मानिने खाद्यान्न वितरणलाई क्षमताअनुसार सहयोग गर्नुपर्छ भन्ने भावना सबै नागरिकमा देखिनु आवश्यक छ। कोभिड १९ को सुरुवाती चरणतिर सरकारले लकडाउन गर्दा आम्दानी नभएका र कोठा भाडासमेत तिर्न नसक्नेलाई राहत बाँड्नेको लर्को लाग्थ्यो। टोलटोलमा सामूहिक खाद्यान्न वितरण अभियान पनि प्रशस्तै चलेको थियो। पहिलोपटकको लकडाउन खुकुलो भएपछि संक्रमण दर पनि बढ्दै गयो र दोस्रोपटक मुलुकमा लकडाउन गरियो। विगतमा जस्तो राहत वितरण र उद्धारका काम यसपटक भएको छैन। राहत वितरण कार्यलाई केही मनकारी सामाजिक संस्थाले भने अझै निरन्तरता दिइरहेका छन्। यो पुण्य काम अहिले बिहानबेलुकाको छाकसमेत टार्न धौधौ पर्ने बेसहारा परिवारका लागि सहारा बनेको छ। खाद्यान्न बैंक स्थापनामा जुट्नेले कुनै व्यक्ति वा परिवारविशेषको हितका लागि मात्रै काम गरिरहेका छैनन्, समग्र राष्ट्रकै उन्नतिका लागि योगदान दिइरहेका छन्। अहिले राजधानीको टुडिखेलमा विभिन्न सामाजिक संस्थाले दैनिक निःसहाय र गरिब परिवारलाई निःशुल्क खाना वितरण गरिरहेको छ। हरेक दिन अपराह्न यहाँ खाना खान आउनेको त्यहाँ भीड लागेको छ। त्यसैले त अभियानको महत्व बढिरहेको यसले पुष्टि गर्छ। हामी धेरैले दैनिक भान्साबाट केही न केही मात्रामा खाद्यान्न तथा तरकारी खेर फालिरहेका हुन्छौं। खेर फाल्नुको सट्टा दुई गाँस मात्रै कम खाएर भए पनि यो अभियानमा लागेकालाई उपलब्ध गराउन सकिएको अवस्थामा धेरै परिवारको खाली पेट भरिने रहेछ। तसर्थ हामी सबैले यो अभियानलाई सघाउनुपर्छ। राजधानीमा मात्रै होइन, मुलुकका अन्य भागमा पनि यो अभियान सञ्चालन भइरहेको छ। कतै सामाजिक संस्था तथा व्यक्तिका अगुवाइमा चलेको छ भने कतै गाउँपालिका, नगरपालिका तथा स्थानीय सरकारको अगुवाइमा पनि अभियान चलिरहेको छ। अभियानमा प्रशस्त खाद्यान्न हुने परिवारले खाद्य बैंकमा लगेर आफ्नो योग्यताअनुसारको सामग्री उपलब्ध गराउँछन्। त्यही ठाउँमा गएर खाद्यान्न अभावको सामना गरिरहेका परिवारले दामासाही गरेर बैंकमा उपलब्ध सामग्री लैजान्छन्। विगतमा सीमित समूहबाट सुरु गरिएको यो अभियान विस्तारै फैलिने क्रममा छ। यसलाई सबैले प्रोत्साहन गर्नुपर्छ। यसलाई कुनै पनि प्रकारको राजनीतिक वाद र स्वार्थ समूहसँग नजोडी विशुद्ध सामाजिक कार्य ठान्नुपर्छ। तर कतिपय ठाउँमा अभियानका नाममा विवाद पनि देखिएको छ। क्षणिक समयको लोकप्रियताका लागि मात्र फुड बैंक स्थापना गरेको देखाउने, अदृश्य रूपमा अन्य समूहबाट पैसा तथा अन्य सहयोग उठाउने र देखावटी केही सामग्री मात्र वितरण गरेर सञ्चारमाध्यममा प्रचारबाजी गर्ने प्रवृत्ति देखिएको छ। यो प्रवृत्ति सुधार्नुपर्छ। आम्दानी र खर्च पारदर्शी हुनुपर्छ। खाद्य बैंक स्थापना गर्नुअघि स्थानीय प्रशासनलाई जानकारी गराउने तथा सम्भव भएसम्म अनुमति लिएर मात्रै अभियान चलाउनुपर्छ। प्रशासनले पनि आफूमातहत सञ्चालन भएका सहयोगसँग सम्बन्धित कामको निगरानी गर्नुपर्छ। सम्भव भएसम्म खाद्यान्न अभाव झेलिरहेका, गरिब तथा विपन्नका वासस्थानलाई लक्षित गरेर कार्यक्रम तय गर्नुपर्छ। यो अभियान सञ्चालन गर्दै गर्दा खाद्यान्नको महत्वबारेमा पनि सिकाउनुपर्छ। खाद्यान्न अभाव कसरी हुन्छ र यसको सही उपयोग प्रणालीबारेमा पनि सर्वसाधारणलाई सिकाउनुपर्छ। अहिले राज्यलाई कारोना संक्रमितलाई उपचार र पहिचान गर्नसमेत हम्मे परेको छ। तसर्थ अहिलेको अवस्थामा जसरी भए पनि यो पुण्यसिद्ध कर्मलाई राज्यका नजरमा पर्न नसकेका गरिब, निमुखा र समुदायका हितमा केन्द्रित गर्नुपर्छ।"
लोडसेडिङ हटेपछि दोब्बर महसुल लाग्दैन,"विद्युत् महसुल निर्धारण आयोगको स्वीकृतिबिना विद्युत् महसुल निर्धारण हुँदैन आयोगले निर्णय गर्नुअघिको दररेट गैरकानुनी हो भने लोडसेडिङ मुक्त भइसकेपछि पनि महँगो दर उठाउनु नियम विपरीत आद्यौगिक क्षेत्रलाई चिढ्याउनेभन्दा सहुलियत दरमा विद्युत् उपलब्ध गराएर खपत बढाउनुपर्छ डेडिकेटेड र ट्रंक लाइन महसुल विवाद अहिले विद्युत् नियमन आयोगमा अध्ययन क्रममा छ। चरम लोडसेडिङबीच उद्योग कलकारखानालाई निरन्तर विद्युत् उपलब्ध गराउने उद्देश्यले नेपाल विद्युत् प्राधिकरणले २०७२ साउनबाट डेडिकेटेड र ट्रंक लाइन व्यवस्था गरेको थियो। त्यसका लागि दोब्बर महसुल तोकेको थियो। त्यो विवाद पछि तक्कालीन विद्युत् महसुल निर्धारण आयोगमा पनि पुग्यो। यसै विषयमा तत्कालीन विद्युत् महसुल निर्धारण आयोगका अध्यक्ष डा जगतकुमार भुसालसँग अन्नपूर्णकर्मी सुनिता कार्कीले गरेको कुराकानीको संक्षिप्त अंश : डेडिकेटेड तथा ट्रंक लाइनको महसुल निर्धारण कसरी भएको थियो ? १८ घण्टासम्मको चरम लोडसेडिङ खेपिरहेको औद्योगिक क्षेत्रलाई निरन्तर विद्युत् दिने विषयमा प्राधिकरणको २०७२ असार १२ गते बसेको बोर्ड बैठकले डेडिकेटेड र ट्रंक लाइनवापत महँगो शुल्क लिएर विद्युत् उपलब्ध गराउने निर्णय गरेको थियो। विद्युत् महसुल तोक्न विद्युत् महसुल निर्धारण आयोग गठन गरिएको थियो। प्राधिकरणले आयोगसँग समन्वय नै नगरी साउन १ गतेदेखि लागु हुने गरी महँगो शुल्क उठाउने तयारी गरेको थियो। पछि प्राधिकरणले सबै विद्युत्को महसुल दरसँगै डेडिकेटेड र ट्रंक लाइनको शुल्क वृद्घिको प्रस्ताव गर्यो। उसले यस विषयमा छिटो निर्णय गरिदिन आयोगमा ताकेता पनि गरेको थियो। त्यतिबेला पहिले डेडिकेटेडको शुल्क वृद्घिसम्बन्धी फाइल माग गरेको थिएँ। अन्य ग्राहकको हकमा शुल्क निर्धारणका लागि अध्ययन गर्नुपर्छ भनेका थियौं। त्यो वेला बत्ती बाले पनि नबाले पनि निश्चित युनिटको रकम तिर्नुपथ्र्यो। त्यो व्यवस्थालाई नहटाएसम्म अगाडि बढाउन नमिल्ने भनेर मैले नै राय सुझाव दिएको थिएँ। पछि प्राधिकरण आफैले २०७२ साउनबाट डेडिकेटेड तथा ट्रंक लाइनको वृद्घिसहितको शुल्कको बिल काट्ने काम सुरु गरेछ। कात्तिकमा ४ महिनाको बिल एकैचोटी पठाएछ, प्रिमियममा झन्डै ७० प्रतिशत बढी हुने गरी। प्राधिकरणले बिल पठाएलगत्तै हाम्रो नोटिसमा आएको थियो। त्यो समयमा प्राधिकरणले वीर अस्पताललाई पनि सोही दरमा बिलिङ गरेको थियो। रेट नै निर्धारण नभएको अवस्थामा प्राधिकरणले कसरी बिल काट्यो भन्ने विषयमा आयोगको ध्यानाकर्षण भएको थियो। वीर अस्पतालको निवेदनपछि आयोगले प्राधिकरणलाई निर्णय नभएको अवस्थामा बिलिङ गर्न र पैसा उठाउन मिल्दैन, उठाएको शुल्क पनि फिर्ता गर्न, निर्णयपछि मात्रै उठाउन भनेर पत्राचार गरेका थियौं। उक्त पत्राचारपछि प्राधिकरणले शुल्क उठाउन बन्द गरेको थियो। तत्कालीन समयमा आयोग र प्राधिकरणको मिलोमतोमा ५ अर्ब घोटाला भनेर समाचार पनि प्रकाशित भएको थियो। हामीलाई लेखा समितिले पनि बोलाएको थियो। लेखा समितिमा त्यतिबेला सभापति जनाद्र्घन शर्मा हुनुहुन्थ्यो। तत्कालीन बोर्ड अध्यक्ष तथा ऊर्जा सचिव सुमन शर्माले आयोगको स्वीकृतिबिना शुल्क निर्धारण गरेको भन्दै गल्तीसमेत महसुस गर्नुभएको थियो। २०७२ पुसको सुरुआती समयमा विवाद आए पनि पुस मसान्तमा हामीले निर्णय गरेका थियौं। डेडिकेटेड तथा ट्रंक लाइनको शुल्क कहिलेदेखि तिर्ने हो त ? २०७२ पुस मसान्तमा डेडिकेटेड शुल्कको निर्णय हुँदा प्राधिकरणले मौखिक रूपमा साउनदेखि नै लागु हुने गरी निर्णय गरिदिन भनेर अनुरोध गरेको थियो। तर, हामीले यसरी ब्याक डेटमा निर्णय गरेनौं। हामीले निर्णय मात्रै गर्छौं। तर, यो बेलादेखि लागु गर्न भनेर भन्दैनौं। शुल्कसम्बन्धी प्रस्ताव स्वीकृत भनेर मात्रै आयोगले भन्छ। तर, कसैले सोध्न आएको अवस्थामा साउनदेखि उठाउन नपाउने भनेर भनेका छौं। अधिकार प्राप्त निकायको निर्णयबिना ब्याक डेटमा शुल्क असुल्नु गैरकानुनी हो। त्यही भएर सम्बन्धित ग्राहकले माघ महिनादेखि तिर्नुपर्छ। प्राधिकरणले साउनबाट उठाएको छ भने त्यो ६ महिनाको शुल्क असुली गैरकानुनी हो। हाम्रो आयोग त्यसमा मौन भएको स्वीकार गर्छु। आयोगले डेडिकेटेड तथा ट्रंक लाइनको शुल्क निर्धारण पुस मसान्तमा गर्यो भने गार्हस्थ वर्गको हकमा २०७३ साउन १ गते शुल्क निर्धारण गरेको थियो। महसुल निर्धारण आयोगले के भनेको छ ? महसुल निर्धारण आयोगले २०७३ असार मसान्तमा नयाँ विद्युत् महसुल दर सार्वजनिक गरेको थियो। त्यसको एउटा बुँदामा स्पष्ट भनिएको छ, डेडिकेटेडको हकमा ६ घण्टाभन्दा बढी लोडसेडिङ भएको हुनुपर्ने, त्यस्तो अवस्थामा डेडिकेटेड र ट्रंक लाइनको महसुल दर लागु हुने। त्यो बुँदाका आधारमा प्राधिकरणले लोडसेडिङमुक्त भएपछि लिने अधिकार छैन। त्यसमा निरन्तर २० घण्टा लाइन गएको हुनुपर्यो। यदि १६ घण्टा मात्र गएको छ भने पनि त्यो मान्य हुँदैन। त्यसलाई प्राधिकरणले गलत बुझेको देखिन्छ। नियमन आयोगले पनि त्यो नियम सच्चाएको छैन। त्यो रेट स्वीकृति गरेको छैन। पुरानै रेट छ भनेर लगातार बिल पठाउने काम भयो। वास्तवमा भन्ने हो भने अदालतमा पनि व्यापारीहरू त्यो बुँदा टेकेर नगएको देखिन्छ वा त्यसको व्याख्या हुन नसकेको हो। जुन संस्थाले विद्युत् महसुलको दर दिएको छ, त्यो दर गार्हस्थ ग्राहकका लागि मान्य हुने तर, त्यही दर डेडिकेटेड तथा ट्रंक लाइनको हकमा कायम नहुने भन्ने हुँदैन। त्यसकारण लोडसेडिङमुक्त भएपछि डेडिकेटेड शुल्क लागु हुने पनि होइन। दिनुपर्ने भन्ने पनि छैन। विवाद नियमन आयोगमा गएको छ नि ? के भन्नुहुन्छ ? यो विवाद विद्युत् नियमन आयोग जानुपर्ने विषय हो जस्तो मलाइ लाग्दैन। तत्कालीन महसुल निर्धारण आयोगले नै स्पष्ट गरिसकेको छ। आयोगले निर्णय गर्नुअघिको दररेट गैरकानुनी हो भने लोडसेडिङ मुक्त भइसकेपछि पनि महँगो दर उठाउनु नियम विपरीत हो। प्राधिकरणले किन यसो गर्यो होला त ? कुलमान घिसिङ नियुक्ति हुनुपूर्व नै प्राधिकरणले निर्णय गरेको हो। घिसिङ प्राधिकरणका कार्यकारी निर्देशक भएर २०७२ भदौ २९ गतेबाट आउनुभएको हो। उहाँले पनि प्राधिरकणको पूर्वनिर्णयलाई नै अंगिकार गरेको देखिन्छ। किनभने मुख्य उद्देश्य घाटामा गइरहेको प्राधिकरणलाई नाफामा लैजानु हो, जुन नराम्रो पनि होइन। डेडिकेटेडको महँगो दस्तुर निर्णय नभइकन र लोडसेडिङमुक्त भएपछि पनि बिल काटेको काट्यै गर्दा सम्बन्धित ग्राहकले नटेरेको देखिन्छ। सामान्य जनतालाई १८ घण्टासम्म लोडसेडिङ खेपाएर औद्योगिक क्षेत्रलाई २० घण्टासम्म निरन्तर बिजुली उपलब्ध गराउँदा केही महँगो त पर्छ नै। यस विषयमा अब आयोगले के गर्न सक्छ ? मैले हेर्दा नियमन आयोगले धेरै टाउको दुखाउन जरुरी छैन। तत्कालीन आयोगले गरेको निर्णय भएकाले प्राधिकरणले डेडिकेटेड वापतको बक्यौता रकम उठाउन गरेको निर्णय लागु हुने छैन भनेर ठाडो निर्देशन लेखेर पठाउन मिल्छ। यो अध्ययन गर्नुपर्ने विषय देख्दिनँ। तर, एउटा विवाद कहाँनिर हुन्छ भने आधिकारिक निकाय प्राधिकरणले २०७५ वैशाख २९ गतेदेखि लोडसेडिङमुक्त भनेर घोषणा गरेको भए पनि गार्हस्थ वर्गमा २०७४ सालदेखि नै लोडसेडिङमुक्त भइसकेको थियो। हाम्रो आशय के भने गार्हस्थ वर्गमा लोडसेडिङमुक्त भएपछि नै उद्योगी व्यवसायीले पनि छुट पाउनुपर्ने हो। यदि नियमन आयोगले चाहने हो भने २०७४ देखिको लोडसेडिङमुक्त भएको हो भनेर भन्न सक्छ। त्यो समयमा धेरैले कुरा उठाउन गाह्रो माने। किनभने त्यो बेलामा प्राधिकरण घाटामा गएको थियो र केही घाटा कम गर्ने वातावरण तयार हुँदै गएकाले व्यापारीलाई नै बोझ थोपरिएको हो। अहिले नियमन आयोगले हेर्नुपर्ने के हो भने कुन मितिदेखि लोडसेडिङमुक्त भएको हो। यस्तै नियमन आयोगले अर्को दररेट दिन सक्छ। तर, यो विषयमा पहिला भएका निर्णयलाई असर गर्ने गरी अर्को निर्णय गर्न मिल्दैन। किनभने पहिला कसैले तिरिसकेका छन् भने अहिले तिरेको तिरै छन्। नतिर्नेको हकमा नलिने भन्न मिल्दैन। नियम सबैका लागि बराबर हुनुपर्छ। यो विषयमा यहाँको सुझाव के छ ? प्राधिरकणले उद्योगी व्यापारीलाई यसरी कस्न हुँदैन जस्तो मलाइ लाग्छ। अहिले पहिले जस्तो अवस्था छैन। प्राधिकरण र निजी क्षेत्र गरेर विद्युत् उत्पादन दर बढिरहेको छ। अब बिजुली खेर जाने अवस्थामा आइसकेको छ। त्यही कारण आद्यौगिक क्षेत्रलाई चिढ्याउनेभन्दा पनि सहुलियत दरमा विद्युत् उपलब्ध गराएर खपत बढाउनेतर्फ लाग्नुपर्छ। ग्राहकलाई प्रोत्साहन गर्ने किसिमबाट योजना ल्याउन आवश्यक छ।"
मलमा कालोबजारी,"भोजपुर : कोरोनाको त्रास एकातिर छ भने मल अभाव झेलिरहेका किसान बिचौलियाबाट थप हैरान भएका छन्। जिल्लाको पूर्वी अरुण गाउँपालिकामा रासायनिक मलमा कालोबजारी गरेको पाइएको छ। स्थानीय व्यापारीले तोकिएको मूल्यभन्दा चारगुणा बढी मूल्यमा रासायनिक युरिया मल किसानलाई बिक्री गरेको पाइएको हो। अरुण गाउँपालिका ५, याकुस्थित स्थानीय खुद्रा व्यापारी अर्जुन कटुवालले सात सय ८५ मूल्य पर्ने रासायनिक मल प्रतिबोरा दुई हजार पाँच सयमा किसानलाई बेचेको पाइएको हो। मनपरी मूल्य तोकेर गाउँमा मलको कालोबजारी गरिरहेको गोप्य सूचनाको आधारमा प्रहरीले ढुवानी गर्ने चालक र गाडीलाई नियन्त्रणमा लिएको छ। व्यापारी कटुवाल भने सम्पर्कविहीन रहेको प्रहरी बताएको छ। गत बुधबार राति व्यापारी कटुवालले अनधिकृत रूपमा उत्तम ब्रान्ड को ४० बोरा उक्त युरिया मल अरुण गाउँपालिका ५, याकुको ओदानेमा मिनीट्रकबाट झार्ने क्रममा गाउँका केही युवाले देखेपछि व्यापारी कटुवालले गाडी चरम्बीको छाम्ताङ पठाएका थिए। गाउँमा अनधिकृत मल बिक्री हुँदै छ भन्ने सूचना आएपछि प्रहरी चौकी प्याउलीबाट गएको प्रहरी टोलीले मलको बोरा रहेको को १ ख ३४६६ नम्बरको उक्त मिनीट्रक नियन्त्रणमा लिएको प्रहरी निरीक्षक प्रदीप लामाले बताए। कोरोनो महामारीका बेला खाद्यान्न र मालबाहक सवारी साधानलाई जिल्ला प्रवेश गराउने जिल्ला संकट व्यवस्थापन समितिको निर्णय भए पनि समितिको निर्णयलाई उल्लंघन गर्दै मोरङको सलकपुरबाट व्यापारी कटुवालले रातारात मल ल्याई चार गुणा बढी मूल्यमा किसानलाई मल बिक्री गरेको खुलेको हो। यसअघि पनि प्रहरीले अरुण गाउँपालिकाकै जरायोटारको भर्लाबोटस्थित अनुदानका लागि ल्याइएको ५३ बोरा मल अनाधिकृत रूपमा बेचिएको अवस्थामा ट्रकसहित व्यापारी र ठेकेदारलाई नियन्त्रणमा लिएको थियो। कृषकले सहुलियत दरमा मल प्राप्त गर्नुपर्ने पक्षमा आफू रहेको र बढी मूल्यमा जो कोहीले बिक्री गरेको भए छानविन गरी कारवाहीको दायरामा ल्याउने अरुण गाउँपालिकाका अध्यक्ष गजेन्द्र बहादुर कार्कीले बताए। कसले ल्यायो मल ? मल ल्याएर आउने क्रममा धनकुटाको लेगुवा र भोजपुरको जरायोटार प्रहरी चेक पोस्टमा प्रहरीले सोधपुछ गर्दा गाडीमा कुखुराको चारो छ भनी झुक्याएर गाडी प्रवेश गराएका थिए। तर, ओदानेमा गाडी रोकिएपछि चालकलाई स्थानीयले सोधपुछ गर्दा याकुका व्यापारी अर्जुन कटुवालले मल ल्याएको बताएका थिए। उक्त मलको कुनै पनि पुर्जा नहुँदा कहाँबाट कति मूल्यमा मल ल्याएको भन्ने खुलेको छैन। उक्त मिनीट्रकमा जुत्ता, चप्पल, रङलगायत हार्डवेयरका सामग्रीमा ४० बोरा मल लुकाएर ल्याइएको थियो। यसअघि पनि कटुवालले मल बिक्री गर्दा वास्तविक मूल्यभन्दा तेब्बर बढी मूल्यमा बेचेको खुलेको छ। स्थानीय खुद्रा व्यापारीसमेत रहेका कटुवालले कोरोनाको बन्दमा पनि गाउँमा मनपरी मूल्यमा मल बेच्दै आएका थिए। गाउँमा मलको हाहाकार भएपछि कटुवालले तोकेकै मूल्यमा किसानले मल किन्न बाध्य भएको स्थानीय नवराज फुयालले गुनासो गरे। आधिकारिक सप्लायर्सलाई नै मल छैन गाउँपालिकाका लागि कृषि रासायनिक मल खरिद गर्न एचपी सप्लायर्सलाई ठेक्का दिए पनि कोरोना महामारीका कारण साल्ट ट्रेडिङको डिपोले मल नदिएको बताएको छ। सप्लायर्सले पारेको ठेक्का अनुसार गाउँपालिकाका लागि ५० केजीको दरले एक हजार तीन सय ९५ बोरा डीएपी र दुई हजार ६ सय ५ बोरा युरिया मल किसानलाई वितरण गर्नुपर्ने सप्लायर्सका सञ्चालक निर्मला शेर्पाले बताइन्।"
"पाठ्यक्रमको भार घटाइँदै, निजीले शुल्क लिन अनुमति चाहिने","काठमाडौं : अत्यावश्यक विषय मात्रै पढाएर भए पनि यस वर्षको शैक्षिक सत्र जोगाउने तयारी सरकारले गरेको छ। कोभिड१९ का कारण शैक्षिक सत्र पाँच महिना पर धकेलिँदा पनि नियमित पढाइ सञ्चालन गर्न सक्ने अवस्था नभएपछि शिक्षा विज्ञान तथा प्रविधि मन्त्रालय नयाँ विकल्पमा जान लागेको हो। मन्त्रालयले पाठ्यक्रमका कम महत्वका विषय हटाएर महत्वपूर्ण मात्र छनोट गर्न पाठ्यक्रम विकास केन्द्रलाई निर्देशन दिएको छ। सोही निर्देशनबमोजिम केन्द्रले विषय समितिमार्फत अध्ययन सकेको छ। केन्द्रका निर्देशक गणेश भट्टराईले ३० प्रतिशत भार घट्ने गरी पाठ्यक्रम संश्लेषण गर्न लागिएको जानकारी दिए। उनका अनुसार समितिले अध्ययन सकेर प्रतिवेदन लेख्ने काम भइरहेको छ। केही दिनमा शिक्षामन्त्रीलाई बुझाइनेछ। संश्लेषित पाठ्यक्रम भदौभित्रै सार्वजनिक गरिने मन्त्री गिरिराजमणि पोखरेलको भनाइ छ। कानुनले कक्षा १२ सम्मलाई नै विद्यालय तह भने पनि अहिले कक्षा १० सम्म पढाइ हुने पाठ्यक्रमको मात्र भार घटाउन लागिएको हो। विद्यार्थीलाई भौतिक उपस्थित गराएर पढाउन नसकेपछि मन्त्रालयले असारमा निर्देशिका बनाई वैकल्पिक विधिबाट सिकाइ प्रक्रिया अघि बढाएको थियो। उक्त निर्देशिकाले विद्यार्थीलाई पाठ्यपुस्तक उपलब्ध गराउने तथा थप शैक्षिक सामग्री दिएर सिकाइलाई निरन्तरता दिने उल्लेख गरेको थियो। टीभी तथा केबलको माध्यमबाट पढ्ने, रेडियोबाट सुन्ने, अनलाइनबाट पढ्नेलगायत समूहमा विद्यार्थी वर्गीकरण गरेर सिकाइ प्रक्रिया अघि बढाउने उल्लेख थियो। तर, केही जिल्लाका विद्यालयले निर्देशिकाअनुसार सिकाइ प्रक्रिया अघि बढाए पनि कुन माध्यमको पहुँचमा कति विद्यार्थी रहे र कति छुटे भन्ने यकिन तथ्यांक नै मन्त्रालयले पाउन सकेन। दुर्गम तथा पिछडिएका क्षेत्रका थुप्रै विद्यार्थी कुनै पनि माध्यमको पहुँचमा नहुँदा सिकाइ प्रक्रियाबाट बाहिर रहेको गुनासो आएको थियो। यसपटक भने सिकाइ प्रक्रियाबाट बाहिर रहेका विद्यार्थीको ट्रेसिङ गरी छुटेका विद्यार्थीलाई पनि कुनै न कुनै प्रकारको सिकाइ प्रक्रियामा समावेश गराउने मन्त्रालयको योजना छ। मन्त्रालयले निर्देशिकालाई संशोधन गरेको छ। यसपटक शिक्षकको भूमिकालाई बढी जिम्मेवार बनाएको छ। शिक्षकले आफ्नो क्षेत्रमा रहेका विद्यार्थीमध्ये कुन माध्यमको पहुँचमा कति छन् भन्ने अध्ययन गर्नुपर्नेछ। रेडियो, टीभी तथा अनलाइनको पहुँचमा नरहेका विद्यार्थीलाई भौतिक दूरी कायम गर्दै समूहमा राखेर भए पनि सिकाउने, गृहकार्य दिने तथा परीक्षण गरेर सिकाइ प्रक्रियामा सहभागी बनाउनुपर्नेछ। यो कामलाई पनि पाठ्यभारसँग जोडिनेछ। तर, यो काम सहज नरहेको जानकारको भनाइ छ। अहिले विद्यालय तहमा ७० लाखभन्दा बढी विद्यार्थी छन्। तीमध्ये अनलाइनको पहुँच भएका विद्यार्थी न्यून छन्। कतिपय ठाउँमा रेडियो तथा टेलिभिजनको पहुँच पनि छैन। सरकारी अध्ययनअनुसार ८८ प्रतिशत विद्यालयमा इन्टरनेट छैन। ३६ प्रतिशतमा बिजुली पुगेको छैन। अहिलेको योजनाअनुसार सिकाइ अघि बढाउन सकिँदैन, अभिभावक महासंघका अध्यक्ष सुप्रभात भण्डारीले भने, विद्यार्थीलाई सिकाउने नै हो भने विद्यार्थीको दिवा खाजा, स्यानिटरी प्याड खरिद तथा छात्रवृत्तिलगायत शीर्षकमा खर्च गर्न छुट्ट्याइएको रकम विद्यार्थीलाई इन्टरनेट डाटा तथा डिभाइस खरिद गर्न वितरण गर्नुपर्छ। मन्त्रालयले सातै प्रदेशका सामाजिक विकास मन्त्रालयसँग समन्वय गरी सिकाइमा छुटेका विद्यार्थीको तथ्यांक संकलन सुरु गरेको छ। वैशाखदेखि शैक्षिक सत्र सुरु हुनुपर्नेमा कोभिडले गर्दा बन्द विद्यालय अझै खुलेका छैनन्। विगतमा शैक्षिक सत्र सुरु भए पनि वैशाख १५ सम्म विद्यार्थी भर्ना अभियान सञ्चालन गरिने तथा वर्षे बिदा पनि हुने प्रचलन थियो। यो अवधिमा उल्लेख्य पढाइ नहुने विश्लेषण मन्त्रालयको छ। अब परम्परागत सिकाइ पद्धतिलाई मात्रै आधार मानेर शैक्षिक गतिविधि सञ्चालन गर्न सक्ने अवस्था छैन, पोखरेलले भने, वैकल्पिक पद्धतिलाई पनि विद्यालय तथा विश्वविद्यालयले सिकाइको अभिन्न अंग मान्नुपर्छ। निजीले शुल्क लिन अनुमति चाहिने अनलाइन तथा अन्य वैकल्पिक माध्यमबाट विद्यार्थी पढाइरहेका निजी तथा संस्थागत विद्यालयले शुल्क लिन पाउने भएका छन्। तर, समायोजन कार्यदल सहजीकरण निर्देशिकाअनुसार सम्बन्धित स्थानीय तहको स्वीकृति लिएर मात्रै शुल्क लिन पाउनेछन्। विद्यार्थीसँग शुल्क लिन नपाउँदा विद्यालयहरू आर्थिक संकटमा परेको गुनासो सञ्चालकले शिक्षा मन्त्रालयमा गरेका थिए। थुप्रै निजी विद्यालयले लकडाउन भए पनि अनलाइन माध्यमबाट विद्यार्थी पढाइरहेका छन्। यसबापत उनीहरूले शुल्क पनि उठाइरहेका छन्। कतिपयमा अभिभावकसँग छलफल गरेर सहमतिमा शुल्क उठाइएको छ। केहीले विद्यार्थीलाई लकडाउनअघिको सामान्य अवस्थासरह नै शुल्क उठाउने गरेको र शुुल्क तिर्न नमान्नेलाई अनलाइन पढाइबाट वञ्चित गराउने गरेको गुनासो आए पनि सरकारले प्रभावकारी अनुगमन गर्न सकेको छैन।"
भारतबाट आउनेभन्दा जाने तेब्बर,"धनगढी : यति बेला भारतबाट स्वदेश फर्किने नेपालीको तुलनामा उतै जानेको संख्या झन्डै तीन गुणा बढी देखिएको छ। कञ्चनपुरको डोके बजार प्रहरी चौकीको तथ्यांक छ भदौ १३ गतेपछि एक सातामा भारतबाट ६ सय २८ जना नेपाल फर्किएका छन्। भारत पस्नेको संख्या भने त्यही अवधिमा १ हजार ५ सय ५२ छ। अहिले नेपाल आउनेभन्दा भारत पस्नेको संख्या बढी छ, डोके बजार चौकीका प्रहरी नायब निरीक्षक भूपाल थापाले भने, नेपालमा रोजगारी नै पाइएन भन्छन्। कोरोनाको डर पनि लाग्दैन भन्छन्। कैलालीको त्रिनगर नाका भएर दैनिक २ सय ५० जना भारत जान थालेका छन्। भारतीय पक्षले उनीहरूको आधारकार्ड भए जान दिने गरेको छ। आधारकार्ड नभएकाहरू पनि आफ्ना मालिक नाकामै आउन थालेपछि भारत पस्न सजिलो भएको छ। कैलालीको गौरीगंगा नगरपालिका६ बनबेहडाका बुद्धि साउद फेरि भारत पसेका छन्। गुजरातको एक अपार्टमेन्टमा काम गर्ने साउद लकडाउन हुने हल्ला चलिरहेकै बेला गत फागुन २० गते स्वदेश फर्केका थिए। ६ महिना नुनतेलकै लागि समस्या भयो। नेपालमा केही काम पाइएन। घरमा २ छोरी, श्रीमती, आमा र २ भाइ छन्। उनीहरूलाई पाल्नु परेन ? घरको कमाउने व्यक्ति मै हुँ, आक्रोशित देखिएका उनले भने, आउने बेला पनि यही सोध्छन्, जाने बेला पनि। यस्तै, सुर्खेतको लेकबेसीका रणबहादुर राईसहित १५ जनाको समूह पनि गौरीफन्टा नाकामा लाइनमा थियो। सिमला जान लागेको, त्यहाँ अहिले जानेबित्तिकै काम पाइँदो रहेछ, राईले भने। भारतको सिमला स्याउको पकेट क्षेत्र हो। अहिले त्यहाँ स्याउ टिप्ने समय हो। कर्णाली र सुदूरपश्चिम प्रदेशका बासिन्दा सिमलामा स्याउ टिप्न अन्य महिला र बालबालिकालाई लिएरै जान थालेका छन्। राई लकडाउनका बेला चैत पहिलो हप्ता नेपाल फर्किएका थिए। पेट पाल्न कोरोना पचाइन्छ, उनले भने। भोकले मर्नुभन्दा जोगिएर बसे कोरोनाबाट नमरिने उनको भनाइ छ। कञ्चनपुरको पुनर्बास१ ढक्काका सुरेश साउद पनि गौरीफन्टा नाकामै भेटिए। श्राद्ध गरियो। पितृहरूबाट आशीर्वाद मागियो। अब परिवार पाल्नकै लागि भारत जान लागेको, साउदले भने, हाम्रो देशमा काम पाइने भए भारत जानु के रहर थियो र ? काम पाइँदैन अनि भारत जानुको विकल्प छैन। उनीसहित पाँच जनालाई लिन दिल्लीका व्यवसायीले गाडी नै पठाएका रहेछन्। पाँचै जना दिल्लीमा सुरक्षा गार्डमा काम गर्छन्। मालिकले पारिपट्टि (भारत) गाडी पठाइदिनुभएको छ। अब कोरोनाबाट बच्दै काम गरिन्छ, उनले भने, काम गर्नु नि पर्छ, कहिलेसम्म घरभित्रै सुतिराख्नु त ? कैलालीको जानकी गाउँपालिका५ पथरैयाका भरतसिंह विक नयाँदिल्लीमा एक रेस्टुरेन्टमा काम गर्थे। भारतमा लकडाउन भएपछि रेस्टुरेन्ट सञ्चालकले घर पठाइदिए। मालिकले बोलाएकाले उतै जान लागेको उनले सुनाए। मुगल रेस्टुरेन्टमा गार्ड थिएँ। त्यति बेला लकडाउन हुने भनेपछि चार पाँच दिनअघि नै आइहालें, उनले भने, घरमा नुनतेल त चाहियो। नेपालमा सबैतिर बन्द छ। भारतमा सबै होटल, कलकारखाना, व्यापार व्यवसाय खुलिसक्यो। सुदूरपश्चिम प्रदेशको साढे २५ लाख जनसंख्याको ३० प्रतिशत जनसंख्या कामका लागि भारत आउजाउ गर्ने गरेको गैरसरकारी संस्था दाबी गर्छन्।"
नेपालभारत वार्ताका लागि गहन पहल,"काठमाडौं : प्रधानमन्त्री केपी शर्मा ओली र भारतीय समकक्षी नरेन्द्र मोदीबीच भएको टेलिफोन संवादपछि दुई देशका संयन्त्रहरूबीच वार्ताका गृहकार्य भइरहेका छन्। भारतीय स्वतन्त्रता दिवसका अवसरमा साउन ३१ गते प्रधानमन्त्री ओलीले भारतीय प्रधानमन्त्री मोदीलाई शुभकामना दिएका थिए। प्रधानमन्त्री ओलीको त्यही टेलिफोनले नेपाल र भारतबीचको संवादहीनता अन्त्य गराइदिएको हो। दुवै मुलुकका परराष्ट्र मन्त्रालयका अधिकारीहरू केहीयता नेपाल र भारतबीच स्थापित विभिन्न संयन्त्रको वार्ता गर्ने आन्तरिक तयारीमा जुटेका छन्। नेपालभारत सचिवस्तरीय बैठक, बाउन्ड्री वर्किङ ग्रुप र नेपालभारत संयुक्त आयोगको बैठकको तयारी भइरहेको स्रोतले बताएको छ। यद्यपि ती बैठकको मिति तय भइसकेको छैन। दुई मुलुकका विभिन्न संयन्त्रबीच हुन लागेका बैठकहरूले नेपालभारत सम्बन्ध सुधारोन्मुख देखिएको छ। परराष्ट्रमन्त्रीस्तरीय बैठक गर्नेबारेसमेत तयारी भइरहेको छ, परराष्ट्रका एक अधिकारीले अन्नपूर्णसँग भने। यसअघि भदौ १ मा नेपालभारत संयुक्त निगरानी संयन्त्र (ज्वाइन्ट ओभरसाइट मेकानिज्म)को बैठक बसेको थियो। बैठकले नेपालमा भारतीय सहयोगमा निर्माणाधीन परियोजनाहरूको समीक्षा गरेको थियो। भर्चुअल माध्यमबाट भएको बैठकको नेतृत्व नेपालका तर्फबाट परराष्ट्र सचिव र भारतका तर्फबाट भारतीय राजदूतले गरेका थिए। निगरानी संयन्त्रको बैठकलाई दुवै मुलुकले उपलब्धिका रूपमा लिएका छन्। नेपालभारत विभिन्न संयन्त्रको बैठकको तयारी भइरहेको छ। केही बैठक भइसकेका छन्, भारतीय दूतावासका एक अधिकारीले अन्नपूर्णसँग भने, दुई प्रधानमन्त्रीबीचको टेलिफोन संवादपछि सकारात्मक दिशामा सम्बन्ध अघि बढिरहेको छ। दुई मुलुकका स्थापित संयन्त्रहरूबीच अब नियमित संवाद हुने ती अधिकारीले बताए। नेपालले कालापानी, लिम्पियाधुरा र लिपुलेक समेटेर नयाँ नक्सा सार्वजनिक गरेपछि भारत असन्तुष्ट बनेको थियो। त्यसपछि दुई देशबीच औपचारिक संवाद भएको थिएन। सामान्य कूटनीतिक सम्बन्धबाहेक राजनीतिक स्तरमा छलफल ठप्प थियो। प्रधानमन्त्रीबीच संवाद भएपछि परराष्ट्र सचिवस्तरीय बैठकको तयारी भइरहेको छ। परराष्ट्र सचिवस्तरीय बैठकका लागि दुवै मुलुकका अधिकारीहरू तयारीमा जुटेका छन्। त्यसपछि दुई मुलुकबीच बाउन्ड्री वर्किङ ग्रुप र नेपालभारत संयुक्त आयोगको बैठक हुनेछ। यहीबीच भारतीय राजदूत विनयमोहन क्वात्रा नयाँ दिल्ली पुगी नेपालको पछिल्लो राजनीतिक अवस्था र केही महिनायता सम्बन्धमा देखिएका समस्याबारे ब्रिफिङ गरेर फर्किएका छन्। दिल्लीमा रहँदा राजदूत क्वात्राले सचिवस्तरीय वार्ता, बाउन्ड्री वर्किङ ग्रुपलगायत अन्य संयन्त्रको बैठक गर्नेबारे त्यहाँका परराष्ट्रका अधिकारीहरूसँग छलफल गरेको स्रोतले बताएको छ। भारत जानुअघि राजदूत क्वात्राले प्रधानमन्त्री केपी ओलीसँग अनौपचारिक छलफल गरेका थिए। प्रधानमन्त्री ओलीको सन्देश लिएर उनी गएका थिए। राजदूत क्वात्राले दिल्लीमा विदेश सचिव र विदेशमन्त्रीलाई नेपालका राजनीतिलगायत विविध पक्षबारे ब्रिफिङ गरेका थिए। दिल्ली जानुअघि उनले नेकपाका अध्यक्ष पुष्पकमल दाहाल र वरिष्ठ नेता माधवकुमार नेपालसँग समेत छुट्टाछुट्टै अनौपचारिक छलफल गरेका थिए। दिल्लीबाट भदौ ९ गते नेपाल फर्किएका क्वात्रा अहिले सेल्फ क्वारेन्टाइनमा छन्। क्वारेन्टाइनको अवधि सकिएपछि राजनीतिक भेटघाट गर्ने स्रोतले जनायो। नेपालस्थित भारतीय दूतावास र परराष्ट्र मन्त्रालयले सचिवस्तरीय वार्ताको मिति र एजेन्डाबारे आन्तरिक गृहकार्य गरिरहेका छन्। परराष्ट्र सचिवस्तरीय बैठकमा नेपालभारत पछिल्लो सम्बन्ध, रक्सौलकाठमाडांै रेलमार्गलगायत अन्य परियोजनाबारे छलफल हुनेछ। सचिवस्तरीय बैठकमा रक्सौलकाठमाडौं रेलमार्गको डीपीआर गर्नेबारे केही महत्वपूर्ण निर्णय हुन सक्ने स्रोतले बताएको छ। परराष्ट्र सचिवस्तरीय बैठकलगत्तै सीमा विवादबारे छलफल गर्न नेपालभारत बाउन्ड्री वर्किङ ग्रुपको बैठक बस्ने तयारी रहेको स्रोतले बताएको छ। उक्त बैठकमा पछिल्लोपटक नेपाल र भारतबीच उत्पन्न सीमा विवादबारे छलफल हुनेछ।"
"बर्सेनि मलको हाहाकार, किन ?, खासमा के हो ?","कोरोना जोखिम वास्ता नगरी किसान मलका लाममा छन् । घण्टौं उभिएर रित्तै फर्किन बाध्य छन् । मुख्य बालीको सिजनमा मलको पिरलो हरेक वर्षको व्यथा हो हाम्रो देशको । आखिर समस्या के हो ? के समाधान छैन ? यसै सिलसिलामा हामीले केही प्रश्न तयार गरेका छौं । सहकर्मी राजेश बर्माले विभिन्न विज्ञसमेतको सहयोगमा जवाफ तयार पारेका छन् । मलको समस्या खासमा के हो ? कृषि बालीमा प्रयोग हुने युरिया, डीएपी र पोटास मलको उत्पादन नेपालमा हुँदैन । मागको सम्पूर्ण परिमाण आयात गरिन्छ । बजेट पर्याप्त उपलब्ध छैन । मल आयात गर्न ग्लोबल टेन्डरमा ३डलर र जीटुजी प्रणालीमा ६डलर कमिसनको चलखेलका साथै सम्पूर्ण प्रक्रिया अपारदर्शी छन् । ६ महिनाअगावै मल आयात हुनुपर्ने हो तर हुँदैन । बफर स्टक पनि राखिन्न । अनुदानको मल मिलेमतोमा प्लाइउड बनाउने कारखाना, रेक्सिन उद्योग, कपडा उद्योगलगायतमा पनि प्रयोग हुनेजस्ता समस्या छन् । किन बर्सेनि समस्या हुन्छ ? माग र बालीअनुसार मलको अध्ययन हुँदैन । बजेट अपर्याप्त हुन्छ । खरिद प्रणाली अपारदर्शी छ । समानुपातिक रूपमा वितरण पनि हुँदैन । के ठेक्कापट्टाका कारण समस्या आएको हो ? ठेक्कापट्टाका कारण पनि समयमा आपूर्ति हुँदैन । आपूर्तिकर्ता कम्पनीले टेन्डर कबोल गरेको समयमा अन्तर्राष्ट्रिय मूल्य एउटा हुन्छ । आपूर्ति गर्ने बेला मूल्य फेरबदल भइदिन्छ । साथै विभिन्न बहाना झिकेर मल उपलब्ध नगराउने प्रवृत्ति छ । मलको कारोबारै नगरेको कम्पनीलाई आपूर्तिको जिम्मा दिने गरेको पनि देखिन्छ । एलसी खोलेको १ सय १७ दिनसम्म मल गोदामसम्म ढुवानी नगर्ने आपूर्तिकर्तालाई कारबाही नगरी म्याद थप गर्नेजस्ता समस्या ठेक्कापट्टामा भेटिन्छन् । सोझै सरकारले ल्याउँदा हुँदैन र ? सरकारले ग्लोबल टेन्डर र जीटुजी वा आपत्कालीन अवस्थामा छिमेकी मुलुकसँग पैंचोमा मल उपलब्ध गराउन सक्छ । तर, ठेक्काबिना कठिन छ । कुनकुन देशबाट ल्याइन्छ ? नेपालमा मुख्य गरी ओमान, जोर्डन, भारत, चीन, बंगलादेश, भियतनाम, रुस, बेलारुसलगायत मुलुकबाट मल आयात हुन्छ । मल छैन, के फलोस् धान : मल नहुँदा धान बाली बिग्रिएपछि खेतमै चिन्तित ५७ वर्षीय सीताराम महतो । महोत्तरीको बर्दिबास९ पथलैयाका महतोको १ बिघाको खेतीले ११ जनाको परिवार पाल्नुपर्छ । समयमा मल नपाउँदा उत्पादन हुने छाँट छैन । तस्बिर : राजकरण महतो कतिमा ल्याएर कतिमा बेच्ने हो ? प्रत्येक टेन्डरअनुसार आयात भएको मलको खरिद मूल्य फरक हुन्छ । सरकारले सधैं गोप्य राखेका कारण खरिद मूल्य खुल्दैन । परल मूल्यमा ल्याइएको मलमा अनुदान जोडेर प्रतिबोरा युरियाको हकमा ७ सय, डीएपीको हकमा २ हजार १ सय ५र पोटासको हकमा १ हजार ५ सय ५रुपैयाँ मूल्य तोकिएको छ । तर, यो मूल्यमा किसानले मल पाउँदैनन् । आपूर्ति र वितरणका क्रममा बिचौलिया प्रयोग गरिन्छ भनिन्छ, के साँचो हो ? आपूर्ति गर्ने बेला कमिसनका लागि बिचौलिया प्रयोग हुन्छ । यस्तो कमिसन राजनीतिक उच्च तहसम्म पुग्छ । टेन्डर आह्वान, आपूर्ति, प्याकेजिङ, तौल, जीटुजी प्रणाली, वितरण प्रणालीसम्म बिचौलियाको प्रयोग भेटिन्छ । सहकारी संस्थालाई वितरणको जिम्मा दिनुको कारण के हो ? मल नीतिमा सहकारी संस्थामार्फत वितरण गर्ने व्यवस्था छ । किसानसँग नजिकको सम्बन्ध भएकाले बिक्रीका लागि कृषि सहकारी संस्थालाई जिम्मा दिइएको हो । किसानले अनुदान पनि पाउँछन् र ? सरकारले किसानका लागि युरिया मलमा ६५, डीएपीमा १५ र पोटासमा २२ प्रतिशत अनुदानको व्यवस्था गरेको छ । मल किन चाहिन्छ ? बाली र माटोको पोषण तत्व बढाएर बढी उत्पादन लिन रासायनिक मल चाहिन्छ । नेपालमा मल चाहिने सिजन (महिना) कुनकुन हुन् ? मुख्यतः चैतदेखि कात्तिकसम्म मल चाहिन्छ । कहिले पाइन्छ ? आवश्यक सबै सिजनमा मल उपलब्ध गराउन सरकार असफल छ । पछिल्लो एक दशक अवधिमा कुनै पनि वर्ष किसानले चाहिएको समयमा मल पाएका छैनन् । मल नचाहिने सिजनमा उपलब्ध हुन्छ । किसानले चाहिएका बेला किन पाउँदैनन् ? बालीअनुसार ६ महिनाअगावै मल आयात हुँदैन । त्यसका लागि पर्याप्त बजेट पनि हुँदैन । अतिरिक्त सञ्चितीकरण हुँदैन । पारदर्शी रूपमा वितरण पनि हुँदैन । प्रतिवर्ष माग कति हो ? धान, मकै, गहुँ, तरकारी, आलु, उखु, फलफूल, चिया र केरा खेती, माछापालनमा मुख्य गरी मल प्रयोग हुन्छ । यी बालीलाई पर्याप्त मात्रामा दिने हो भने ८ लाख टन आवश्यक पर्छ । यसका लागि ११ देखि १२ अर्ब बजेट चाहिन्छ । धान, मकै र गहुँलाई मात्रै दिने हो भने साढे ५ लाख टन आवश्यक पर्छ । सरकारले साढे ३ लाख टनलाई ५ देखि ८ अर्ब मात्रै अनुदान दिँदै आएको छ । सरकारले पहिलोपटक चालू आर्थिक वर्षमा ११ अर्ब रुपैयाँ छुट्ट्याएको छ । आपूर्ति कति छ ? वार्षिक साढे ३ लाख टन हाराहारी आपूर्ति हुँदै आएको छ । नेपालमै उद्योग खोल्ने सम्भावना के छ ? स्वदेशमै रासायनिक मल उत्पादन कारखाना खोल्न सकिन्छ । तर, लागत खर्च अत्यधिक छ । स्वदेशकै माग पूरा गर्न मात्रै कारखाना खोल्दा घाटा लाग्ने जोखिम छ । निर्यात गर्ने दीर्घकालीन सोच राखेर खोल्न सकिन्छ । कति लाग्छ लागत ? सरकारले सन् १९८४ मा जाइका र आर्थिक वर्ष २०७३७४ मा भारतको डेभलपमेन्ट कर्पोरेसन अफ कर्नाटकमार्फत मल कारखाना सञ्चालन गर्न दुईपटक अध्ययन गराएको थियो । जाइकाले हावा, पानी र नाइट्रोजनको सम्मि श्रणबाट मल उत्पादन सम्भव रहेको प्रतिवेदन दिएको छ । कारखाना सञ्चालन गर्न आवश्यक पर्ने कोइला र प्राकृतिक ग्यासको उत्पादन नेपालमा छैन । विद्युत्मार्फत कारखाना सञ्चालन गर्न ३ सय ८मेगावाटको छुट्टै प्लान्ट र १ खर्ब ४२ अर्बको लगानी चाहिन्छ । कोइलाबाट चलाउन १ खर्ब र ग्यासबाट चलाउन ६ सय किलोमिटर ग्यास पाइपलाइन आवश्यक पर्छ । १ किलोमिटर पाइपलाइन निर्माण गर्न करिब ३ करोड रुपैयाँ खर्च हुन्छ । कच्चा पदार्थको उपलब्धता कस्तो छ ? रासायनिक मल कारखाना सञ्चालन गर्न कच्चा पदार्थ नेपालमा उपलब्ध छैन । ग्यास, कोइला र पर्याप्त परिमाणमा विद्युतीय ऊर्जा आवश्यक पर्छ । यसमध्ये प्राकृतिक ग्यास र कोइला हामीकहाँ पाइँदैन । रासायनिक र जैविकको मल प्रयोगको अनुपात कति छ ? यसको वैज्ञानिक अध्ययन भएको छैन । जैविक मलको खपत नबढ्नुको कारण के हो ? जैविक मलले माटोको स्वास्थ्यलाई राम्रो बनाए पनि केही वर्ष सोचेजस्तो उत्पादन दिँदैन । व्यावसायिक र हाइब्रिड बीउबाट उत्पादन लिन रासायनिक मल आवश्यक भएकाले जैविक मलको खपत नबढेको हो । यसका साथै पशुपालनमा कमीले पनि गुणस्तरीय जैविक मलको उत्पादन घटेको छ । किसानमा जागरुकता नभएर पनि खपत दर नबढेको हो । मल अभावको दीर्घकालीन समाधान के हुन सक्छ ? नेपाल आयल निगमले इन्डियन आयल कर्पोरेसनसँग अन्तर्राष्ट्रिय मूल्यका आधारमा सधैंका लागि गर्ने कारोबारजस्तै मल ल्याउन सकिन्छ । कुनै मुलुकको सरकारी प्रदायक संस्थासँग सम्झौता गरी स्थायी रूपमा मल ल्याउन सकिए यो समस्या सधैंका लागि अन्त्य हुन सक्छ । यसका साथै मल कारखाना स्वदेशमै स्थापना गर्न सकिन्छ । यसका लागि सरकारले नीति बनाउन आवश्यक छ । नेपालमा खेतीयोग्य जमिन कति छ ? नेपालमा ३१ लाख हेक्टर खेतीयोग्य जमिन छ । कुल उत्पादकत्व क्षमता कति हो ? बालीअनुसार उत्पादकत्व फरक छ । जस्तो ः धानको जातअनुसार र माटोको उर्वरा शक्तिअनुसार उत्पादकत्व फरक हुन्छ । गहुँ, मकै र तरकारीको पनि माटोको अवस्था र जातअनुसार फरक हुन्छ । सबैलाई एउटै डालोमा राखेर कुल उत्पादकत्व क्षमता भन्न सकिन्न । कति क्षेत्रमा कृषि कार्य भइरहेको छ ? करिब २५ लाख हेक्टरमा कृषि कार्य हुन्छ । यसमध्ये १५ लाख हेक्टरमा विभिन्न प्रकारका धानबाली हुन्छ । धानपछि मकै र गहुँबाली लगाउने चलन छ । १५ लाखमध्ये सबैमा एकनास खेती हुँदैन । बाढी र सुक्खाका कारण यो क्षेत्रफल घटबढ हुने गर्छ । त्यति जमिनमा कति अन्न उत्पादन हुने क्षमता हुन्छ ? कति उत्पादन भइरहेको छ ? पर्याप्त मल, गुणस्तरीय बीउ र सिंचाइ प्रयोग गरी १५ लाख हेक्टरबाट धानको उत्पादकत्व ३८ प्रतिशत प्रतिहेक्टर प्रतिटनलाई वृद्धि गरी ४६ प्रतिशत पुयाउन सकिए ६९ लाख टन धान फलाउन सकिन्छ । यो परिमाणमा धान उत्पादन हुने हो भने आयात हुने ५६ लाख टन बन्द हुन्छ । नेपालमा वार्षिक ६९ लाख टन धानको माग छ । यस्तै चामलको माग ४७ लाख टन छ । हाल प्रतिहेक्टर प्रतिटन ३८ प्रतिशत उत्पादकत्वका आधारमा १५ लाख हेक्टरबाट ५५ लाखदेखि ५६ लाख टनसम्म उत्पादन भइरहेको छ । कम उत्पादन हुनुमा मलको भूमिका कत्तिको हुन्छ ? कम उत्पादन हुनुमा मल अभावको मात्रै दोष हुँदैन । राम्रो उत्पादन लिन वैज्ञानिक आधारमा मलको प्रयोग, आवश्यक समयमा पर्याप्त पानी, गुणस्तरीय बीउ चाहिन्छ । यसमध्ये एउटाको पनि कमी भएको अवस्थामा ५ देखि १५ प्रतिशतसम्म उत्पादनमा कमी आउन सक्छ ।"
मनकारी मनको मूल्य,"मुलुकका विभिन्न भागमा खाद्य बैंक स्थापनाको लहर चलेको छ। लकडाउनपछि समस्यामा परेका गरिब र आम्दानीको स्रोत नभएका परिवारका लागि यो अभियानबाट प्राप्त खाद्य सामग्री अमृत समान भएको छ। कोभिड १९ को महाव्याधिको नियन्त्रण अनिश्चित बनेकाले गरिब र असहायको जीवन रक्षाका लागि पनि यो अभियानलाई अझै फराकिलो बनाउनुपर्छ। खाद्य बैंक स्थापनामा खटिने व्यक्ति तथा संस्थाको यो काम प्रशंसनीय छ। मानवीय सेवाको उच्चतम नमुना मानिने खाद्यान्न वितरणलाई क्षमताअनुसार सहयोग गर्नुपर्छ भन्ने भावना सबै नागरिकमा देखिनु आवश्यक छ। कोभिड १९ को सुरुवाती चरणतिर सरकारले लकडाउन गर्दा आम्दानी नभएका र कोठा भाडासमेत तिर्न नसक्नेलाई राहत बाँड्नेको लर्को लाग्थ्यो। टोलटोलमा सामूहिक खाद्यान्न वितरण अभियान पनि प्रशस्तै चलेको थियो। पहिलोपटकको लकडाउन खुकुलो भएपछि संक्रमण दर पनि बढ्दै गयो र दोस्रोपटक मुलुकमा लकडाउन गरियो। विगतमा जस्तो राहत वितरण र उद्धारका काम यसपटक भएको छैन। राहत वितरण कार्यलाई केही मनकारी सामाजिक संस्थाले भने अझै निरन्तरता दिइरहेका छन्। यो पुण्य काम अहिले बिहानबेलुकाको छाकसमेत टार्न धौधौ पर्ने बेसहारा परिवारका लागि सहारा बनेको छ। खाद्यान्न बैंक स्थापनामा जुट्नेले कुनै व्यक्ति वा परिवारविशेषको हितका लागि मात्रै काम गरिरहेका छैनन्, समग्र राष्ट्रकै उन्नतिका लागि योगदान दिइरहेका छन्। अहिले राजधानीको टुडिखेलमा विभिन्न सामाजिक संस्थाले दैनिक निःसहाय र गरिब परिवारलाई निःशुल्क खाना वितरण गरिरहेको छ। हरेक दिन अपराह्न यहाँ खाना खान आउनेको त्यहाँ भीड लागेको छ। त्यसैले त अभियानको महत्व बढिरहेको यसले पुष्टि गर्छ। हामी धेरैले दैनिक भान्साबाट केही न केही मात्रामा खाद्यान्न तथा तरकारी खेर फालिरहेका हुन्छौं। खेर फाल्नुको सट्टा दुई गाँस मात्रै कम खाएर भए पनि यो अभियानमा लागेकालाई उपलब्ध गराउन सकिएको अवस्थामा धेरै परिवारको खाली पेट भरिने रहेछ। तसर्थ हामी सबैले यो अभियानलाई सघाउनुपर्छ। राजधानीमा मात्रै होइन, मुलुकका अन्य भागमा पनि यो अभियान सञ्चालन भइरहेको छ। कतै सामाजिक संस्था तथा व्यक्तिका अगुवाइमा चलेको छ भने कतै गाउँपालिका, नगरपालिका तथा स्थानीय सरकारको अगुवाइमा पनि अभियान चलिरहेको छ। अभियानमा प्रशस्त खाद्यान्न हुने परिवारले खाद्य बैंकमा लगेर आफ्नो योग्यताअनुसारको सामग्री उपलब्ध गराउँछन्। त्यही ठाउँमा गएर खाद्यान्न अभावको सामना गरिरहेका परिवारले दामासाही गरेर बैंकमा उपलब्ध सामग्री लैजान्छन्। विगतमा सीमित समूहबाट सुरु गरिएको यो अभियान विस्तारै फैलिने क्रममा छ। यसलाई सबैले प्रोत्साहन गर्नुपर्छ। यसलाई कुनै पनि प्रकारको राजनीतिक वाद र स्वार्थ समूहसँग नजोडी विशुद्ध सामाजिक कार्य ठान्नुपर्छ। तर कतिपय ठाउँमा अभियानका नाममा विवाद पनि देखिएको छ। क्षणिक समयको लोकप्रियताका लागि मात्र फुड बैंक स्थापना गरेको देखाउने, अदृश्य रूपमा अन्य समूहबाट पैसा तथा अन्य सहयोग उठाउने र देखावटी केही सामग्री मात्र वितरण गरेर सञ्चारमाध्यममा प्रचारबाजी गर्ने प्रवृत्ति देखिएको छ। यो प्रवृत्ति सुधार्नुपर्छ। आम्दानी र खर्च पारदर्शी हुनुपर्छ। खाद्य बैंक स्थापना गर्नुअघि स्थानीय प्रशासनलाई जानकारी गराउने तथा सम्भव भएसम्म अनुमति लिएर मात्रै अभियान चलाउनुपर्छ। प्रशासनले पनि आफूमातहत सञ्चालन भएका सहयोगसँग सम्बन्धित कामको निगरानी गर्नुपर्छ। सम्भव भएसम्म खाद्यान्न अभाव झेलिरहेका, गरिब तथा विपन्नका वासस्थानलाई लक्षित गरेर कार्यक्रम तय गर्नुपर्छ। यो अभियान सञ्चालन गर्दै गर्दा खाद्यान्नको महत्वबारेमा पनि सिकाउनुपर्छ। खाद्यान्न अभाव कसरी हुन्छ र यसको सही उपयोग प्रणालीबारेमा पनि सर्वसाधारणलाई सिकाउनुपर्छ। अहिले राज्यलाई कारोना संक्रमितलाई उपचार र पहिचान गर्नसमेत हम्मे परेको छ। तसर्थ अहिलेको अवस्थामा जसरी भए पनि यो पुण्यसिद्ध कर्मलाई राज्यका नजरमा पर्न नसकेका गरिब, निमुखा र समुदायका हितमा केन्द्रित गर्नुपर्छ।"
लोडसेडिङ हटेपछि दोब्बर महसुल लाग्दैन,"विद्युत् महसुल निर्धारण आयोगको स्वीकृतिबिना विद्युत् महसुल निर्धारण हुँदैन आयोगले निर्णय गर्नुअघिको दररेट गैरकानुनी हो भने लोडसेडिङ मुक्त भइसकेपछि पनि महँगो दर उठाउनु नियम विपरीत आद्यौगिक क्षेत्रलाई चिढ्याउनेभन्दा सहुलियत दरमा विद्युत् उपलब्ध गराएर खपत बढाउनुपर्छ डेडिकेटेड र ट्रंक लाइन महसुल विवाद अहिले विद्युत् नियमन आयोगमा अध्ययन क्रममा छ। चरम लोडसेडिङबीच उद्योग कलकारखानालाई निरन्तर विद्युत् उपलब्ध गराउने उद्देश्यले नेपाल विद्युत् प्राधिकरणले २०७२ साउनबाट डेडिकेटेड र ट्रंक लाइन व्यवस्था गरेको थियो। त्यसका लागि दोब्बर महसुल तोकेको थियो। त्यो विवाद पछि तक्कालीन विद्युत् महसुल निर्धारण आयोगमा पनि पुग्यो। यसै विषयमा तत्कालीन विद्युत् महसुल निर्धारण आयोगका अध्यक्ष डा जगतकुमार भुसालसँग अन्नपूर्णकर्मी सुनिता कार्कीले गरेको कुराकानीको संक्षिप्त अंश : डेडिकेटेड तथा ट्रंक लाइनको महसुल निर्धारण कसरी भएको थियो ? पछि प्राधिकरण आफैले २०७२ साउनबाट डेडिकेटेड तथा ट्रंक लाइनको वृद्घिसहितको शुल्कको बिल काट्ने काम सुरु गरेछ। कात्तिकमा ४ महिनाको बिल एकैचोटी पठाएछ, प्रिमियममा झन्डै ७० प्रतिशत बढी हुने गरी। प्राधिकरणले बिल पठाएलगत्तै हाम्रो नोटिसमा आएको थियो। त्यो समयमा प्राधिकरणले वीर अस्पताललाई पनि सोही दरमा बिलिङ गरेको थियो। रेट नै निर्धारण नभएको अवस्थामा प्राधिकरणले कसरी बिल काट्यो भन्ने विषयमा आयोगको ध्यानाकर्षण भएको थियो। वीर अस्पतालको निवेदनपछि आयोगले प्राधिकरणलाई निर्णय नभएको अवस्थामा बिलिङ गर्न र पैसा उठाउन मिल्दैन, उठाएको शुल्क पनि फिर्ता गर्न, निर्णयपछि मात्रै उठाउन भनेर पत्राचार गरेका थियौं। उक्त पत्राचारपछि प्राधिकरणले शुल्क उठाउन बन्द गरेको थियो। तत्कालीन समयमा आयोग र प्राधिकरणको मिलोमतोमा ५ अर्ब घोटाला भनेर समाचार पनि प्रकाशित भएको थियो। हामीलाई लेखा समितिले पनि बोलाएको थियो। लेखा समितिमा त्यतिबेला सभापति जनाद्र्घन शर्मा हुनुहुन्थ्यो। तत्कालीन बोर्ड अध्यक्ष तथा ऊर्जा सचिव सुमन शर्माले आयोगको स्वीकृतिबिना शुल्क निर्धारण गरेको भन्दै गल्तीसमेत महसुस गर्नुभएको थियो। २०७२ पुसको सुरुआती समयमा विवाद आए पनि पुस मसान्तमा हामीले निर्णय गरेका थियौं। डेडिकेटेड तथा ट्रंक लाइनको शुल्क कहिलेदेखि तिर्ने हो त ?२०७२ पुस मसान्तमा डेडिकेटेड शुल्कको निर्णय हुँदा प्राधिकरणले मौखिक रूपमा साउनदेखि नै लागु हुने गरी निर्णय गरिदिन भनेर अनुरोध गरेको थियो। तर, हामीले यसरी ब्याक डेटमा निर्णय गरेनौं। हामीले निर्णय मात्रै गर्छौं। तर, यो बेलादेखि लागु गर्न भनेर भन्दैनौं। शुल्कसम्बन्धी प्रस्ताव स्वीकृत भनेर मात्रै आयोगले भन्छ। तर, कसैले सोध्न आएको अवस्थामा साउनदेखि उठाउन नपाउने भनेर भनेका छौं। अधिकार प्राप्त निकायको निर्णयबिना ब्याक डेटमा शुल्क असुल्नु गैरकानुनी हो। त्यही भएर सम्बन्धित ग्राहकले माघ महिनादेखि तिर्नुपर्छ। प्राधिकरणले साउनबाट उठाएको छ भने त्यो ६ महिनाको शुल्क असुली गैरकानुनी हो। हाम्रो आयोग त्यसमा मौन भएको स्वीकार गर्छु। आयोगले डेडिकेटेड तथा ट्रंक लाइनको शुल्क निर्धारण पुस मसान्तमा गर्यो भने गार्हस्थ वर्गको हकमा २०७३ साउन १ गते शुल्क निर्धारण गरेको थियो। महसुल निर्धारण आयोगले के भनेको छ ?महसुल निर्धारण आयोगले २०७३ असार मसान्तमा नयाँ विद्युत् महसुल दर सार्वजनिक गरेको थियो। त्यसको एउटा बुँदामा स्पष्ट भनिएको छ, डेडिकेटेडको हकमा ६ घण्टाभन्दा बढी लोडसेडिङ भएको हुनुपर्ने, त्यस्तो अवस्थामा डेडिकेटेड र ट्रंक लाइनको महसुल दर लागु हुने। त्यो बुँदाका आधारमा प्राधिकरणले लोडसेडिङमुक्त भएपछि लिने अधिकार छैन। त्यसमा निरन्तर २० घण्टा लाइन गएको हुनुपर्यो। यदि १६ घण्टा मात्र गएको छ भने पनि त्यो मान्य हुँदैन। त्यसलाई प्राधिकरणले गलत बुझेको देखिन्छ। नियमन आयोगले पनि त्यो नियम सच्चाएको छैन। त्यो रेट स्वीकृति गरेको छैन। पुरानै रेट छ भनेर लगातार बिल पठाउने काम भयो। वास्तवमा भन्ने हो भने अदालतमा पनि व्यापारीहरू त्यो बुँदा टेकेर नगएको देखिन्छ वा त्यसको व्याख्या हुन नसकेको हो। जुन संस्थाले विद्युत् महसुलको दर दिएको छ, त्यो दर गार्हस्थ ग्राहकका लागि मान्य हुने तर, त्यही दर डेडिकेटेड तथा ट्रंक लाइनको हकमा कायम नहुने भन्ने हुँदैन। त्यसकारण लोडसेडिङमुक्त भएपछि डेडिकेटेड शुल्क लागु हुने पनि होइन। दिनुपर्ने भन्ने पनि छैन। विवाद नियमन आयोगमा गएको छ नि ? के भन्नुहुन्छ ?यो विवाद विद्युत् नियमन आयोग जानुपर्ने विषय हो जस्तो मलाइ लाग्दैन। तत्कालीन महसुल निर्धारण आयोगले नै स्पष्ट गरिसकेको छ। आयोगले निर्णय गर्नुअघिको दररेट गैरकानुनी हो भने लोडसेडिङ मुक्त भइसकेपछि पनि महँगो दर उठाउनु नियम विपरीत हो। प्राधिकरणले किन यसो गर्यो होला त ?कुलमान घिसिङ नियुक्ति हुनुपूर्व नै प्राधिकरणले निर्णय गरेको हो। घिसिङ प्राधिकरणका कार्यकारी निर्देशक भएर २०७२ भदौ २९ गतेबाट आउनुभएको हो। उहाँले पनि प्राधिरकणको पूर्वनिर्णयलाई नै अंगिकार गरेको देखिन्छ। किनभने मुख्य उद्देश्य घाटामा गइरहेको प्राधिकरणलाई नाफामा लैजानु हो, जुन नराम्रो पनि होइन। डेडिकेटेडको महँगो दस्तुर निर्णय नभइकन र लोडसेडिङमुक्त भएपछि पनि बिल काटेको काट्यै गर्दा सम्बन्धित ग्राहकले नटेरेको देखिन्छ। सामान्य जनतालाई १८ घण्टासम्म लोडसेडिङ खेपाएर औद्योगिक क्षेत्रलाई २० घण्टासम्म निरन्तर बिजुली उपलब्ध गराउँदा केही महँगो त पर्छ नै। यस विषयमा अब आयोगले के गर्न सक्छ ?मैले हेर्दा नियमन आयोगले धेरै टाउको दुखाउन जरुरी छैन। तत्कालीन आयोगले गरेको निर्णय भएकाले प्राधिकरणले डेडिकेटेड वापतको बक्यौता रकम उठाउन गरेको निर्णय लागु हुने छैन भनेर ठाडो निर्देशन लेखेर पठाउन मिल्छ। यो अध्ययन गर्नुपर्ने विषय देख्दिनँ। तर, एउटा विवाद कहाँनिर हुन्छ भने आधिकारिक निकाय प्राधिकरणले २०७५ वैशाख २९ गतेदेखि लोडसेडिङमुक्त भनेर घोषणा गरेको भए पनि गार्हस्थ वर्गमा २०७४ सालदेखि नै लोडसेडिङमुक्त भइसकेको थियो। हाम्रो आशय के भने गार्हस्थ वर्गमा लोडसेडिङमुक्त भएपछि नै उद्योगी व्यवसायीले पनि छुट पाउनुपर्ने हो। यदि नियमन आयोगले चाहने हो भने २०७४ देखिको लोडसेडिङमुक्त भएको हो भनेर भन्न सक्छ। त्यो समयमा धेरैले कुरा उठाउन गाह्रो माने। किनभने त्यो बेलामा प्राधिकरण घाटामा गएको थियो र केही घाटा कम गर्ने वातावरण तयार हुँदै गएकाले व्यापारीलाई नै बोझ थोपरिएको हो। अहिले नियमन आयोगले हेर्नुपर्ने के हो भने कुन मितिदेखि लोडसेडिङमुक्त भएको हो। यस्तै नियमन आयोगले अर्को दररेट दिन सक्छ। तर, यो विषयमा पहिला भएका निर्णयलाई असर गर्ने गरी अर्को निर्णय गर्न मिल्दैन। किनभने पहिला कसैले तिरिसकेका छन् भने अहिले तिरेको तिरै छन्। नतिर्नेको हकमा नलिने भन्न मिल्दैन। नियम सबैका लागि बराबर हुनुपर्छ। यो विषयमा यहाँको सुझाव के छ ?प्राधिरकणले उद्योगी व्यापारीलाई यसरी कस्न हुँदैन जस्तो मलाइ लाग्छ। अहिले पहिले जस्तो अवस्था छैन। प्राधिकरण र निजी क्षेत्र गरेर विद्युत् उत्पादन दर बढिरहेको छ। अब बिजुली खेर जाने अवस्थामा आइसकेको छ। त्यही कारण आद्यौगिक क्षेत्रलाई चिढ्याउनेभन्दा पनि सहुलियत दरमा विद्युत् उपलब्ध गराएर खपत बढाउनेतर्फ लाग्नुपर्छ। ग्राहकलाई प्रोत्साहन गर्ने किसिमबाट योजना ल्याउन आवश्यक छ।"
नेपालभारत वार्ताका लागि गहन पहल,"काठमाडौं : प्रधानमन्त्री केपी शर्मा ओली र भारतीय समकक्षी नरेन्द्र मोदीबीच भएको टेलिफोन संवादपछि दुई देशका संयन्त्रहरूबीच वार्ताका गृहकार्य भइरहेका छन्। भारतीय स्वतन्त्रता दिवसका अवसरमा साउन ३१ गते प्रधानमन्त्री ओलीले भारतीय प्रधानमन्त्री मोदीलाई शुभकामना दिएका थिए। प्रधानमन्त्री ओलीको त्यही टेलिफोनले नेपाल र भारतबीचको संवादहीनता अन्त्य गराइदिएको हो। दुवै मुलुकका परराष्ट्र मन्त्रालयका अधिकारीहरू केहीयता नेपाल र भारतबीच स्थापित विभिन्न संयन्त्रको वार्ता गर्ने आन्तरिक तयारीमा जुटेका छन्। नेपालभारत सचिवस्तरीय बैठक, बाउन्ड्री वर्किङ ग्रुप र नेपालभारत संयुक्त आयोगको बैठकको तयारी भइरहेको स्रोतले बताएको छ। यद्यपि ती बैठकको मिति तय भइसकेको छैन। दुई मुलुकका विभिन्न संयन्त्रबीच हुन लागेका बैठकहरूले नेपालभारत सम्बन्ध सुधारोन्मुख देखिएको छ। परराष्ट्रमन्त्रीस्तरीय बैठक गर्नेबारेसमेत तयारी भइरहेको छ, परराष्ट्रका एक अधिकारीले अन्नपूर्णसँग भने। यसअघि भदौ १ मा नेपालभारत संयुक्त निगरानी संयन्त्र (ज्वाइन्ट ओभरसाइट मेकानिज्म)को बैठक बसेको थियो। बैठकले नेपालमा भारतीय सहयोगमा निर्माणाधीन परियोजनाहरूको समीक्षा गरेको थियो। भर्चुअल माध्यमबाट भएको बैठकको नेतृत्व नेपालका तर्फबाट परराष्ट्र सचिव र भारतका तर्फबाट भारतीय राजदूतले गरेका थिए। निगरानी संयन्त्रको बैठकलाई दुवै मुलुकले उपलब्धिका रूपमा लिएका छन्। नेपालभारत विभिन्न संयन्त्रको बैठकको तयारी भइरहेको छ। केही बैठक भइसकेका छन्, भारतीय दूतावासका एक अधिकारीले अन्नपूर्णसँग भने, दुई प्रधानमन्त्रीबीचको टेलिफोन संवादपछि सकारात्मक दिशामा सम्बन्ध अघि बढिरहेको छ। दुई मुलुकका स्थापित संयन्त्रहरूबीच अब नियमित संवाद हुने ती अधिकारीले बताए। नेपालले कालापानी, लिम्पियाधुरा र लिपुलेक समेटेर नयाँ नक्सा सार्वजनिक गरेपछि भारत असन्तुष्ट बनेको थियो। त्यसपछि दुई देशबीच औपचारिक संवाद भएको थिएन। सामान्य कूटनीतिक सम्बन्धबाहेक राजनीतिक स्तरमा छलफल ठप्प थियो। प्रधानमन्त्रीबीच संवाद भएपछि परराष्ट्र सचिवस्तरीय बैठकको तयारी भइरहेको छ। परराष्ट्र सचिवस्तरीय बैठकका लागि दुवै मुलुकका अधिकारीहरू तयारीमा जुटेका छन्। त्यसपछि दुई मुलुकबीच बाउन्ड्री वर्किङ ग्रुप र नेपालभारत संयुक्त आयोगको बैठक हुनेछ। यहीबीच भारतीय राजदूत विनयमोहन क्वात्रा नयाँ दिल्ली पुगी नेपालको पछिल्लो राजनीतिक अवस्था र केही महिनायता सम्बन्धमा देखिएका समस्याबारे ब्रिफिङ गरेर फर्किएका छन्। दिल्लीमा रहँदा राजदूत क्वात्राले सचिवस्तरीय वार्ता, बाउन्ड्री वर्किङ ग्रुपलगायत अन्य संयन्त्रको बैठक गर्नेबारे त्यहाँका परराष्ट्रका अधिकारीहरूसँग छलफल गरेको स्रोतले बताएको छ। भारत जानुअघि राजदूत क्वात्राले प्रधानमन्त्री केपी ओलीसँग अनौपचारिक छलफल गरेका थिए। प्रधानमन्त्री ओलीको सन्देश लिएर उनी गएका थिए। राजदूत क्वात्राले दिल्लीमा विदेश सचिव र विदेशमन्त्रीलाई नेपालका राजनीतिलगायत विविध पक्षबारे ब्रिफिङ गरेका थिए। दिल्ली जानुअघि उनले नेकपाका अध्यक्ष पुष्पकमल दाहाल र वरिष्ठ नेता माधवकुमार नेपालसँग समेत छुट्टाछुट्टै अनौपचारिक छलफल गरेका थिए। दिल्लीबाट भदौ ९ गते नेपाल फर्किएका क्वात्रा अहिले सेल्फ क्वारेन्टाइनमा छन्। क्वारेन्टाइनको अवधि सकिएपछि राजनीतिक भेटघाट गर्ने स्रोतले जनायो। नेपालस्थित भारतीय दूतावास र परराष्ट्र मन्त्रालयले सचिवस्तरीय वार्ताको मिति र एजेन्डाबारे आन्तरिक गृहकार्य गरिरहेका छन्। परराष्ट्र सचिवस्तरीय बैठकमा नेपालभारत पछिल्लो सम्बन्ध, रक्सौलकाठमाडांै रेलमार्गलगायत अन्य परियोजनाबारे छलफल हुनेछ। सचिवस्तरीय बैठकमा रक्सौलकाठमाडौं रेलमार्गको डीपीआर गर्नेबारे केही महत्वपूर्ण निर्णय हुन सक्ने स्रोतले बताएको छ। परराष्ट्र सचिवस्तरीय बैठकलगत्तै सीमा विवादबारे छलफल गर्न नेपालभारत बाउन्ड्री वर्किङ ग्रुपको बैठक बस्ने तयारी रहेको स्रोतले बताएको छ। उक्त बैठकमा पछिल्लोपटक नेपाल र भारतबीच उत्पन्न सीमा विवादबारे छलफल हुनेछ।"
सुरक्षाकर्मीको तलबभत्ता रोकियो,"काठमाडौं : कोरोना संक्रमणका बेला अग्रपंक्तिमा खटिने तीनै सुरक्षा निकायको तलब रोकिएको छ। नेपाल प्रहरीका प्रवक्ता एसएसपी कुवेर कडायतले साउनको तलब आउन ढिलाइ भएको बताएका छन्। साउन महिनाको तलब आउन ढिलाइ भएको हो, प्रवक्ता कडायतले भने, नयाँ सफ्टवेयरमा डाटा इन्ट्री गर्नुपर्ने भएकाले ढिलाइ भएको बताइएको छ। तलब समयमा नआएकाले कर्मचारीबाट गुनासो आएको छ। सशत्र प्रहरी प्रवक्ता डीआईजी राजु अर्यालले पनि कोेभिडमा खटिने जनशक्तिको भत्ता र साउनको तलब रोकिएको बताए। साउन महिनाको तलब ढिलाइ भएको हो, प्रवक्ता अर्यालले भने, कोभिड भत्ता पनि सुरुबाटै आएको छैन। सरकारले अग्रपंक्तिमा खटिने सुरक्षा निकायलाई कोभिड भत्ता दिने घोषणा गरेको थियो। पीपीई लगाएरै खटिने स्वास्थ्यकर्मीलाई शतप्रतिशत, क्वारेन्टाइन, आइसोलेसनमा खटिने सुरक्षाकर्मीलाई ५० प्रतिशत र सीमालगायत अन्य क्षेत्रमा खटिने सुरक्षाकर्मीलाई दिनको ३ सय रुपैयाँका दरले भत्ता दिइने बताइएको थियो। चार महिना बितिसक्दा पनि नपाएको डीआईजी अर्यालले बताए। नेपाली सेनाका प्रवक्ता सन्तोष बल्लभ पौडेलले पनि सेनाको तलब रोकिएको बताए। सफ्टवेयरमा प्रत्येक व्यक्तिको प्यानसहितको डाटा इन्ट्री गर्नुपर्ने भएकाले ढिलाइ भएको जानकारी गराइएको प्रवक्ता पौडेलले सुनाए। नेपाली सेनाको पनि तलब र कोभिड भत्ता आएको छैन, उनले भने, सफ्टवेयरमा इन्ट्री गरिसकेर मात्रै आउने बताइएको छ। समयमा तलब नआउँदा समस्या भएको छ। यसबारे हामीले नेपाल सरकारलाई ध्यानाकर्षण गराइसकेका छौं। महालेखा परीक्षक कार्यालयका प्रवक्ता जानेन्द्र पौडेलले नयाँ सफ्टवेयरमा डाटा इन्ट्री भइरहेकाले केही ढिलाइ भएको स्वीकार गरे। हामीले सरकारले दिने तलब भत्तालाई व्यवस्थित गर्न नयाँ सफ्टवेयर निर्माण गरेका हौं, प्रवक्ता पौडेलले भने, सफ्टवेयरमा केही अप्ठ्यारा थिए जसले ढिला भयो। साथीहरूले १८ घण्टासम्म काम गरिरहनुभएको छ। काम पारदर्शी बनाउन र डाटा रिपोर्टिङमा सुधार गर्न नयाँ सफ्टवेयर ल्याइएको उनको भनाइ छ। हामीले कुनै नियोजित ढंगले ढिलाइ गरेका छैनौं, उनले भने, तलब भत्तालाई पारदर्शी बनाउन लागेका हौं। त्यसका लागि केही समय लागेको हो। अहिले काम सकिन लाग्यो। नयाँ सफ्टवेयरमा प्रत्येक व्यक्तिको सबै व्यक्तिगत विवरण, प्यानलगायत विवरण राख्नुपर्छ। नेपाली सेना १ लाख, नेपाल प्रहरी ७५ हजार र सशस्त्र प्रहरी २८ हजार छन्। तीनै निकायका २ लाख हाराहारी संख्याको डाटा इन्ट्री गरिसक्नुपर्ने भएकाले यो समस्या भएको उनले बताए। उनका अनुसार सफ्टवेयर लागू भइसकेपछि भने सबैको तलबभत्ता विद्युतीय प्रणालीबाट ट्रान्सफर हुनेछ।"
ऐतिहासिक सम्पदा मासेर पार्क,"काठमाडौं : काठमाडौं महानगरपालिकाले ऐतिहासिक लगन दरबार भत्काएर पार्क बनाउन सुरु गरेको छ। महानगरको वडा नम्बर २१ स्थित लगनटोलमा रहेको यो दरबार २०७२ सालको भूकम्पले भत्काएको थियो। कोरोना भाइरसको महामारी अवस्थामा महानगरले क्षतिग्रस्त दरबार भत्काएर पार्क निर्माण थालेको हो। पुरातत्व विभाग र महानगरले भूकम्पले भत्किएका अन्य ऐतिहासिक सम्पदा पुनर्निर्माण गरिरहेका छन्। यो दरबारको भने अस्तित्व नै नामेट हुने गरी पुरानो संरचना भत्काइएको हो। दरबार ऐतिहासिक भएकाले यसलाई पुनर्निर्माण गरी संरक्षण गरिनुपर्ने स्थानीय र सम्पदा विद्को भनाइ छ। सम्पदा मासेर पार्क बनाउनु सान्दर्भिक नभएको भीमसेन स्मृति प्रतिष्ठानका कोषाध्यक्ष सूर्यविक्रम थापा बताउँछन्। पुरातत्वका दृष्टिले हेर्दा पनि एक सय वर्षभन्दा बढी भएकाले यसको संरक्षण गरिनुपर्ने हो, कोषाध्यक्ष थापा भन्छन्, कसैको कीर्ति मासेर पार्क बनाउनु असान्दर्भिक कुरा हो। यो ऐतिहासिक महत्वको दरबार भएकाले यो ठाउँमा पुरानै दरबारको पुनर्निर्माण गरिनुपर्छ। भीमसेन थापाका कान्छा भाइ रणवीरसिंह थापाले विसं १८८० तिर यो दरबार बनाएको उल्लेख पाइन्छ। यो नेपालकै पहिलो गजुरसहितको दरबार भएको कोषाध्यक्ष थापा बताउँछन्। त्यसबेला मन्दिर मात्रै गजुर लगाएर बनाउने चलन थियो। तर, रणवीरसिंहले ल्हासामा बस्दा त्यहाँका घरहरूमा गजुर राखेको देखेपछि यता पनि त्यही अनुसरण गरेको उनको भनाइ छ। यो दरबार नेपालको पहिलो गजुरसहितको दरबार हो, उनी भन्छन्, त्यस बेला मन्दिरबाहेक अन्यमा गजुरको प्रयोग गरिएको हुन्नथ्यो। तर, रणवीरसिंहले ल्हासामा गजुरसहितको घर देखेर आएपछि गजुर राखेका हुन्। दरबारका भित्री कोठामा मितिसहितको विश्वरूपको सुनौलो चित्र थियो। त्यसलाई भूकम्पपछि संग्रहालयमा लगेर राखिएको छ। नेपालमा प्रायः मिति भएका चित्र नभेटिने विज्ञ बताउँछन्। तर, उक्त चित्रमा मितिसमेत उल्लेख भएकाले यसको छुट्टै महत्व हुने उनीहरूको भनाइ छ। भीमसेन थापाको पतनपछि तत्कालीन सरकारले १८९४ सालमा उनका आफन्तसमेत सबैको सम्पत्ति जफत गरेको थियो। त्यस क्रममा रणवीरसिंहको उक्त दरबारसमेत जफत गरिएको थियो। तर, पछि १९९५ सालमा यो दरबार फुकुवा गरिएको थियो। त्यसपछि रणवीर सिंहले छोराहरूसँग सल्लाह गरी दरबार संरक्षण गर्नुपर्ने भएकाले सरकारकै स्वामित्वमा छाडिदिए। उनले गोरखामा भएको सम्पत्ति मात्र भोगचलन गरे। त्यसयता सेनाले हातहतियार राख्ने ठाउँका रूपमा दरबार प्रयोग गरेको थियो। सेनाको संरक्षणमा भएकाले यसमा अन्य कोही पनि छिर्ने गरेका थिएनन्। पाँचतले दरबारमा १९९० सालको भुइँचालोले पनि क्षति पुर्याएको थियो। त्यस बेला भत्किएको भाग हटाई टायलको छाना लगाएर संरक्षण गरिएको थियो। २०७२ सालको भुइँचालोले त्यसलाई थप क्षति पुर्याएको थियो। भूकम्पपछि अन्य क्षेत्रका सम्पदा भने धमाधम पुनर्निर्माण भइरहेका छन्। तर, यो दरबारको संरचना नै नामेट पारेर लगन पार्क बनाउन थालिएको हो। ९०९० जनाको क्षमता भएको दुई तलाको हलसहित पार्क बनाउन लागिएको महानगरपालिकाले जनाएको छ। कँडेल, के एन्ड के र समित जेभीलाई महानगरले निर्माणको ठेक्का दिएको छ। ३ करोड ५७ लाख १९ हजार रुपैयाँमा निर्माण सम्झौता भएको छ। सम्झौताअनुसार २०७७ माघ मसान्तसम्ममा काम सम्पन्न गर्नुपर्नेछ। यसको क्षेत्रफल चार रोपनीभन्दा बढी छ। वडाध्यक्ष उदय चूडामणि भने त्यो त्यस्तो ऐतिहासिक दरबार नभएको दाबी गर्छन्। त्यो त्यस्तो ऐतिहासिक दरबार होइन, वडाध्यक्ष चूडामणि भन्छन्, सामान्य भवन हो। भवन भत्किएपछि त्यसको ठाउँमा पार्क बनाउन लागेका हौं। पार्कको बीचमा पुरानो भवनको स्वरूप राखिने उनी बताउँछन्। सम्पदा संरक्षण गर्ने पुरातत्व विभागले २०७६ चैत ९ गते उक्त क्षेत्रमा स्वीकृति नलिई कुनै पनि संरचना नबनाउन पत्र काटेको थियो। तर, अहिले उक्त ठाउँको भवन भएको जग नचलाई पार्क बनाउन स्वीकृति दिइएको विभागका प्रवक्ता रामबहादुर कुँवर बताउँछन्। हामीले संरचना भएका ठाउँमा बनाउन स्वीकृति दिएका छैनौं, प्रवक्ता कुँवर भन्छन्, वरिपरि पार्क बनाउन स्वीकृति दिइएको हो। दरबार भएको ठाउँमा भने पुरानै संरचना बनाउने वा के गर्ने भन्ने विषयमा छलफल भइरहेको उनी सुनाउँछन्। कोरोना महामारीको समयमा भत्काएर बनाउन थालिएकाले उजुर गर्न पनि समस्या भएको कोषाध्यक्ष थापा बताउँछन्। हामीलाई अहिले सबै बन्द भएकाले समस्या भएको छ, उनी भन्छन्, अब जबर्जस्ती पार्क बनाउन थालिएको छ। हामी यसविरुद्ध मुद्दासमेत लड्न तयार छौँ। कसैको कीर्ति मासेर पार्क बनाउन पाइँदैन।"
"बर्सेनि मलको हाहाकार, किन ?, खासमा के हो ?","कोरोना जोखिम वास्ता नगरी किसान मलका लाममा छन् । घण्टौं उभिएर रित्तै फर्किन बाध्य छन् । मुख्य बालीको सिजनमा मलको पिरलो हरेक वर्षको व्यथा हो हाम्रो देशको । आखिर समस्या के हो ? के समाधान छैन ? यसै सिलसिलामा हामीले केही प्रश्न तयार गरेका छौं । सहकर्मी राजेश बर्माले विभिन्न विज्ञसमेतको सहयोगमा जवाफ तयार पारेका छन् । मलको समस्या खासमा के हो ? कृषि बालीमा प्रयोग हुने युरिया, डीएपी र पोटास मलको उत्पादन नेपालमा हुँदैन । मागको सम्पूर्ण परिमाण आयात गरिन्छ । बजेट पर्याप्त उपलब्ध छैन । मल आयात गर्न ग्लोबल टेन्डरमा ३डलर र जीटुजी प्रणालीमा ६डलर कमिसनको चलखेलका साथै सम्पूर्ण प्रक्रिया अपारदर्शी छन् । ६ महिनाअगावै मल आयात हुनुपर्ने हो तर हुँदैन । बफर स्टक पनि राखिन्न । अनुदानको मल मिलेमतोमा प्लाइउड बनाउने कारखाना, रेक्सिन उद्योग, कपडा उद्योगलगायतमा पनि प्रयोग हुनेजस्ता समस्या छन् । किन बर्सेनि समस्या हुन्छ ? माग र बालीअनुसार मलको अध्ययन हुँदैन । बजेट अपर्याप्त हुन्छ । खरिद प्रणाली अपारदर्शी छ । समानुपातिक रूपमा वितरण पनि हुँदैन । के ठेक्कापट्टाका कारण समस्या आएको हो ? ठेक्कापट्टाका कारण पनि समयमा आपूर्ति हुँदैन । आपूर्तिकर्ता कम्पनीले टेन्डर कबोल गरेको समयमा अन्तर्राष्ट्रिय मूल्य एउटा हुन्छ । आपूर्ति गर्ने बेला मूल्य फेरबदल भइदिन्छ । साथै विभिन्न बहाना झिकेर मल उपलब्ध नगराउने प्रवृत्ति छ । मलको कारोबारै नगरेको कम्पनीलाई आपूर्तिको जिम्मा दिने गरेको पनि देखिन्छ । एलसी खोलेको १ सय १७ दिनसम्म मल गोदामसम्म ढुवानी नगर्ने आपूर्तिकर्तालाई कारबाही नगरी म्याद थप गर्नेजस्ता समस्या ठेक्कापट्टामा भेटिन्छन् । सोझै सरकारले ल्याउँदा हुँदैन र ? सरकारले ग्लोबल टेन्डर र जीटुजी वा आपत्कालीन अवस्थामा छिमेकी मुलुकसँग पैंचोमा मल उपलब्ध गराउन सक्छ । तर, ठेक्काबिना कठिन छ । कुनकुन देशबाट ल्याइन्छ ? नेपालमा मुख्य गरी ओमान, जोर्डन, भारत, चीन, बंगलादेश, भियतनाम, रुस, बेलारुसलगायत मुलुकबाट मल आयात हुन्छ । मल छैन, के फलोस् धान : मल नहुँदा धान बाली बिग्रिएपछि खेतमै चिन्तित ५७ वर्षीय सीताराम महतो । महोत्तरीको बर्दिबास९ पथलैयाका महतोको १ बिघाको खेतीले ११ जनाको परिवार पाल्नुपर्छ । समयमा मल नपाउँदा उत्पादन हुने छाँट छैन । तस्बिर : राजकरण महतो कतिमा ल्याएर कतिमा बेच्ने हो ? प्रत्येक टेन्डरअनुसार आयात भएको मलको खरिद मूल्य फरक हुन्छ । सरकारले सधैं गोप्य राखेका कारण खरिद मूल्य खुल्दैन । परल मूल्यमा ल्याइएको मलमा अनुदान जोडेर प्रतिबोरा युरियाको हकमा ७ सय, डीएपीको हकमा २ हजार १ सय ५र पोटासको हकमा १ हजार ५ सय ५रुपैयाँ मूल्य तोकिएको छ । तर, यो मूल्यमा किसानले मल पाउँदैनन् । आपूर्ति र वितरणका क्रममा बिचौलिया प्रयोग गरिन्छ भनिन्छ, के साँचो हो ? आपूर्ति गर्ने बेला कमिसनका लागि बिचौलिया प्रयोग हुन्छ । यस्तो कमिसन राजनीतिक उच्च तहसम्म पुग्छ । टेन्डर आह्वान, आपूर्ति, प्याकेजिङ, तौल, जीटुजी प्रणाली, वितरण प्रणालीसम्म बिचौलियाको प्रयोग भेटिन्छ । सहकारी संस्थालाई वितरणको जिम्मा दिनुको कारण के हो ? मल नीतिमा सहकारी संस्थामार्फत वितरण गर्ने व्यवस्था छ । किसानसँग नजिकको सम्बन्ध भएकाले बिक्रीका लागि कृषि सहकारी संस्थालाई जिम्मा दिइएको हो । किसानले अनुदान पनि पाउँछन् र ? सरकारले किसानका लागि युरिया मलमा ६५, डीएपीमा १५ र पोटासमा २२ प्रतिशत अनुदानको व्यवस्था गरेको छ । मल किन चाहिन्छ ? बाली र माटोको पोषण तत्व बढाएर बढी उत्पादन लिन रासायनिक मल चाहिन्छ । नेपालमा मल चाहिने सिजन (महिना) कुनकुन हुन् ? मुख्यतः चैतदेखि कात्तिकसम्म मल चाहिन्छ । कहिले पाइन्छ ? आवश्यक सबै सिजनमा मल उपलब्ध गराउन सरकार असफल छ । पछिल्लो एक दशक अवधिमा कुनै पनि वर्ष किसानले चाहिएको समयमा मल पाएका छैनन् । मल नचाहिने सिजनमा उपलब्ध हुन्छ । किसानले चाहिएका बेला किन पाउँदैनन् ? बालीअनुसार ६ महिनाअगावै मल आयात हुँदैन । त्यसका लागि पर्याप्त बजेट पनि हुँदैन । अतिरिक्त सञ्चितीकरण हुँदैन । पारदर्शी रूपमा वितरण पनि हुँदैन । प्रतिवर्ष माग कति हो ? धान, मकै, गहुँ, तरकारी, आलु, उखु, फलफूल, चिया र केरा खेती, माछापालनमा मुख्य गरी मल प्रयोग हुन्छ । यी बालीलाई पर्याप्त मात्रामा दिने हो भने ८ लाख टन आवश्यक पर्छ । यसका लागि ११ देखि १२ अर्ब बजेट चाहिन्छ । धान, मकै र गहुँलाई मात्रै दिने हो भने साढे ५ लाख टन आवश्यक पर्छ । सरकारले साढे ३ लाख टनलाई ५ देखि ८ अर्ब मात्रै अनुदान दिँदै आएको छ । सरकारले पहिलोपटक चालू आर्थिक वर्षमा ११ अर्ब रुपैयाँ छुट्ट्याएको छ । आपूर्ति कति छ ? वार्षिक साढे ३ लाख टन हाराहारी आपूर्ति हुँदै आएको छ । नेपालमै उद्योग खोल्ने सम्भावना के छ ? स्वदेशमै रासायनिक मल उत्पादन कारखाना खोल्न सकिन्छ । तर, लागत खर्च अत्यधिक छ । स्वदेशकै माग पूरा गर्न मात्रै कारखाना खोल्दा घाटा लाग्ने जोखिम छ । निर्यात गर्ने दीर्घकालीन सोच राखेर खोल्न सकिन्छ । कति लाग्छ लागत ? सरकारले सन् १९८४ मा जाइका र आर्थिक वर्ष २०७३७४ मा भारतको डेभलपमेन्ट कर्पोरेसन अफ कर्नाटकमार्फत मल कारखाना सञ्चालन गर्न दुईपटक अध्ययन गराएको थियो । जाइकाले हावा, पानी र नाइट्रोजनको सम्मि श्रणबाट मल उत्पादन सम्भव रहेको प्रतिवेदन दिएको छ । कारखाना सञ्चालन गर्न आवश्यक पर्ने कोइला र प्राकृतिक ग्यासको उत्पादन नेपालमा छैन । विद्युत्मार्फत कारखाना सञ्चालन गर्न ३ सय ८मेगावाटको छुट्टै प्लान्ट र १ खर्ब ४२ अर्बको लगानी चाहिन्छ । कोइलाबाट चलाउन १ खर्ब र ग्यासबाट चलाउन ६ सय किलोमिटर ग्यास पाइपलाइन आवश्यक पर्छ । १ किलोमिटर पाइपलाइन निर्माण गर्न करिब ३ करोड रुपैयाँ खर्च हुन्छ । कच्चा पदार्थको उपलब्धता कस्तो छ ? रासायनिक मल कारखाना सञ्चालन गर्न कच्चा पदार्थ नेपालमा उपलब्ध छैन । ग्यास, कोइला र पर्याप्त परिमाणमा विद्युतीय ऊर्जा आवश्यक पर्छ । यसमध्ये प्राकृतिक ग्यास र कोइला हामीकहाँ पाइँदैन । रासायनिक र जैविकको मल प्रयोगको अनुपात कति छ ? यसको वैज्ञानिक अध्ययन भएको छैन । जैविक मलको खपत नबढ्नुको कारण के हो ? जैविक मलले माटोको स्वास्थ्यलाई राम्रो बनाए पनि केही वर्ष सोचेजस्तो उत्पादन दिँदैन । व्यावसायिक र हाइब्रिड बीउबाट उत्पादन लिन रासायनिक मल आवश्यक भएकाले जैविक मलको खपत नबढेको हो । यसका साथै पशुपालनमा कमीले पनि गुणस्तरीय जैविक मलको उत्पादन घटेको छ । किसानमा जागरुकता नभएर पनि खपत दर नबढेको हो । मल अभावको दीर्घकालीन समाधान के हुन सक्छ ? नेपाल आयल निगमले इन्डियन आयल कर्पोरेसनसँग अन्तर्राष्ट्रिय मूल्यका आधारमा सधैंका लागि गर्ने कारोबारजस्तै मल ल्याउन सकिन्छ । कुनै मुलुकको सरकारी प्रदायक संस्थासँग सम्झौता गरी स्थायी रूपमा मल ल्याउन सकिए यो समस्या सधैंका लागि अन्त्य हुन सक्छ । यसका साथै मल कारखाना स्वदेशमै स्थापना गर्न सकिन्छ । यसका लागि सरकारले नीति बनाउन आवश्यक छ । नेपालमा खेतीयोग्य जमिन कति छ ? नेपालमा ३१ लाख हेक्टर खेतीयोग्य जमिन छ । कुल उत्पादकत्व क्षमता कति हो ? बालीअनुसार उत्पादकत्व फरक छ । जस्तो ः धानको जातअनुसार र माटोको उर्वरा शक्तिअनुसार उत्पादकत्व फरक हुन्छ । गहुँ, मकै र तरकारीको पनि माटोको अवस्था र जातअनुसार फरक हुन्छ । सबैलाई एउटै डालोमा राखेर कुल उत्पादकत्व क्षमता भन्न सकिन्न । कति क्षेत्रमा कृषि कार्य भइरहेको छ ? करिब २५ लाख हेक्टरमा कृषि कार्य हुन्छ । यसमध्ये १५ लाख हेक्टरमा विभिन्न प्रकारका धानबाली हुन्छ । धानपछि मकै र गहुँबाली लगाउने चलन छ । १५ लाखमध्ये सबैमा एकनास खेती हुँदैन । बाढी र सुक्खाका कारण यो क्षेत्रफल घटबढ हुने गर्छ । त्यति जमिनमा कति अन्न उत्पादन हुने क्षमता हुन्छ ? कति उत्पादन भइरहेको छ ? पर्याप्त मल, गुणस्तरीय बीउ र सिंचाइ प्रयोग गरी १५ लाख हेक्टरबाट धानको उत्पादकत्व ३८ प्रतिशत प्रतिहेक्टर प्रतिटनलाई वृद्धि गरी ४६ प्रतिशत पुयाउन सकिए ६९ लाख टन धान फलाउन सकिन्छ । यो परिमाणमा धान उत्पादन हुने हो भने आयात हुने ५६ लाख टन बन्द हुन्छ । नेपालमा वार्षिक ६९ लाख टन धानको माग छ । यस्तै चामलको माग ४७ लाख टन छ । हाल प्रतिहेक्टर प्रतिटन ३८ प्रतिशत उत्पादकत्वका आधारमा १५ लाख हेक्टरबाट ५५ लाखदेखि ५६ लाख टनसम्म उत्पादन भइरहेको छ । कम उत्पादन हुनुमा मलको भूमिका कत्तिको हुन्छ ? कम उत्पादन हुनुमा मल अभावको मात्रै दोष हुँदैन । राम्रो उत्पादन लिन वैज्ञानिक आधारमा मलको प्रयोग, आवश्यक समयमा पर्याप्त पानी, गुणस्तरीय बीउ चाहिन्छ । यसमध्ये एउटाको पनि कमी भएको अवस्थामा ५ देखि १५ प्रतिशतसम्म उत्पादनमा कमी आउन सक्छ ।"
जसरी पनि ठेक्का पार्ने तर काम नगर्ने प्रवृत्ति निरुत्साहित हुन्छ : कृषिमन्त्री भुसाल,"काठमाडौं : कृषि तथा पशुपन्छी विकासमन्त्री घनश्याम भुसालले रासायनिक मलको आपूर्तिको ठेक्का लिएका फर्महरुको लापरवाहीले किसानले समयमा मल नपाएको बताएका छन् । उनले लापरवाही गर्ने कम्पनिलाई कार्यवाही गर्ने प्रक्रिया शुरु भएको जानकारी दिएका छन्। कोरोना महामारीका अपरिहार्य परिणामलाई हामीले व्यहोर्नैपर्ने छ। तर, मल आपूर्तिको ठेक्का लिएका कम्पनीहरुले गरेको लापरवाहीलाई कार्यवाही गर्ने प्रक्रिया शुरु भएको छ। आइतबार मन्त्रालयमा आयोजित पत्रकार सम्मेलनमा भुसालले भने, उनीहरुसँग भएको ठेक्का रद्द गरिएको छ, धरौटी रकम जफत गरिएको छ र कानूनबमोजिम अन्य कार्यवाहीको प्रक्रिया आरम्भ भएको छ। उनले जनता र राज्यलाई हानी पुर्याउने यस खालका कुनै पनि गतिविधिप्रति मन्त्रालय र मन्त्रालय मातहतका निकायहरु बेखबर रहन नसक्ने बताएका छन्। सधैंझैँ रासायनिक मलको अभाव नहोस् भनेर गतवर्ष बजेटमा व्यवस्था गरिको ९ अरब रकममा करिब डेढ अरब अतिरिक्त व्यवस्था गरिएको र समयमै टेन्डर खोल्ने व्यवस्था गरिएको थियो। उनले भने,तर, एकातिर विश्वव्यापी महामारी र अर्कोतिर रासायनिक मलको आपूर्तिको ठेक्का लिएका फर्महरुको लापरवाहीले गर्दा यस वर्ष पनि धान रोपेपछि हाल्नुपर्ने मलको अभाव हुन गएकोमा म दुःखी छु। भुसालले शीत भण्डारको ठेक्कामा अनियमिता गर्ने ६ वटा ठेकदारकालाई गत वर्ष कार्यवाही गरिएको र ठेक्का सम्झौता रद्द गरी ७ करोड ३२ लाख रुपैयाँ राज्य कोषमा फिर्ता गरिएको जानकारी दिए। अहिले युरिया आपूर्तिको ठेक्का लिएकाहरु माथिको गरिएको कार्यवाहीलाई मैले सुशासनका लागि थालिएको अझ महत्वपूर्ण कदमका रुपमा लिएको उनले बताए। भुसालले जसरी पनि ठेक्का पार्ने तर काम नगर्ने प्रवृत्ति निरुत्साहित हुने र भविष्यमा पनि सुशासनलाई अझ कडाईका साथ पालना गरिने स्पष्ट पारेका छन्। मल नल्याउने दुई कम्पनीसँगको ठेक्का रद्ध : धरौटी जफत, कालोसूची राखिने धान र गहुँको लागिसमेत युरिया मल आवश्यक हुन सक्ने देखेर बङ्गलादेश सरकारसँग ५० हजार मेट्रिक टन युरियापछि फर्काउने गरी मन्त्रालयले पैँचो मागेको उनले बताए। बङ्गलादेश आफैँले पनि केही युरिया आयात गर्ने र बिक्री वा पैंचोको नीति नभएको हुँदा उच्च राजनीतिक तहमा समझदारी तथा निर्णय हुन आवश्यक थियो। भुसालले भने,त्यसका लागि सम्माननीय प्रधानमन्त्रीले अनुमति दिनुभएपछि प्रक्रिया अगाडि बढेको छ र दुई मुलुकका प्रधानमन्त्रीस्तरमा समझदारीसमेत भैसकेको छ। उक्त परिमाणको युरिया सकेसम्म छिटो ल्याउने गरी परराष्ट्र मन्त्रालयमार्फत् प्रक्रिया अगाडि बढाइएको छ। यस्तो छ विज्ञप्तिको पूर्णपाठ सधैंझैँ रासायनिक मलको अभाव नहोस् भनेर गतवर्ष बजेटमा व्यवस्था गरिको ९ अरब रकममा करिब डेढ अरब अतिरिक्त व्यवस्था गरिएको र समयमै टेन्डर खोल्ने व्यवस्था गरिएको थियो। तर, एकातिर विश्वव्यापी महामारी र अर्कोतिर रासायनिक मलको आपूर्तिको ठेक्का लिएका फर्महरुको लापरवाहीले गर्दा यस वर्ष पनि धान रोपेपछि हाल्नुपर्ने मलको अभाव हुन गएकोमा म दुःखी छु। कोरोना महामारीका अपरिहार्य परिणामलाई हामीले व्यहोर्नैपर्ने छ। तर, मल आपूर्तिको ठेक्का लिएका कम्पनीहरुले गरेको लापरवाहीलाई कार्यवाही गर्ने प्रक्रिया शुरु भएको छ। उनीहरुसँग भएको ठेक्का रद्द गरिएको छ, धरौटी रकम जफत गरिएको छ र कानूनबमोजिम अन्य कार्यवाहीको प्रक्रिया आरम्भ भएको छ। जनता र राज्यलाई हानी पुर्याउने यस खालका कुनै पनि गतिविधिप्रति मन्त्रालय र मन्त्रालय मातहतका निकायहरु बेखवर रहन सक्दैनन् भन्ने तथ्य स्थापित भएको छ। स्मरणीय छ, शीत भण्डारको ठेक्कामा अनियमिता गर्ने ६ वटा ठेकदारकालाई गत वर्ष कार्यवाही गरिएको थियो, उनीहरुसँग भएको ठेक्का सम्झौता रद्द गरी ७ करोड ३२ लाख रुपैयाँ राज्य कोषमा फिर्ता गरिएको थियो। अहिले युरिया आपूर्तिको ठेक्का लिएकाहरु माथिको गरिएको कार्यवाहीलाई मैले सुशासनका लागि थालिएको अझ महत्वपूर्ण कदमका रुपमा लिएको छु। यसबाट जसरी पनि ठेक्का पार्ने तर काम नगर्ने प्रवृत्ति निरुत्साहित हुनेछ। भविष्यमा पनि सुशासनलाई अझ कडाईका साथ पालना गरिनेगराइने छ। रासायनिक मलको अभावका मुख्य दुई पक्ष छन् आपूर्ति र वितरण। तीमध्ये वितरणको समस्याका नीतिगत समाधान गरिसकिएको छ। कृषि सामग्री कम्पनी लिमिटेड र साल्ट ट्रेडिङ लिमिटेडमा दर्ता भएका ७ हजार ७ सय सहकारीहरुले वितरण गर्ने तर त्यसको सही उपयोग भए नभएको अनुगमन वा जानकारी नहुने साविकको व्यवस्थामा परिवर्तन गरिएको छ। अब नगरगाउँ पालिकाले तोकेको सहकारी वा फर्मले वितरण गर्ने गरी व्यवस्था मिलाइएको छ। साथै, नेपालमा आयात हुने रसायनिक मल भन्सार बिन्दुमा कति परिमाणमा मल आयो, कुन डिपोले कति लग्यो र कुन गाउँनगर पालिकामा कति गयो भन्ने विवरण वेबसाइटमा जुनसुकै बेला सार्वजनिकरुपले निरीक्षण गर्न सक्ने व्यवस्था गरिएको छ। यससम्बन्धी निर्देशिका मन्त्रिपरिषदबाट स्वीकृत भैसकेको छ। यसरी आजसम्म मलको दुरुपयोग र चुहावटका समस्या समाधान हुनेछन्। रासायनिक मलको आपूर्तिको समस्या पनि एउटा लामो र जटिल विषय रहँदै आएको छ। यस समस्याको समाधान पनि आन्तरिक वितरणको व्यवस्थाजस्तै स्थायी रुपले मलको आपूर्ति हुने गरी समस्या समाधानका लागि प्रतिवेदन पेश गर्न मन्त्रालयले एउटा कार्यदल गठन गरेको छ र त्यसले काम शुरु गरिसकेको छ। केही महिनाभित्रै यस समस्याको समाधान गरिनेछ। यसरी रसायनिक मलको आपूर्ति र वितरणसम्बन्धी दशकौँदेखि रहँदै आएका समस्या सधैंका लागि समाधान गरिने छ। नेपालमै रसायनिक मलको कारखाना खोल्नेबारे दशकौँदेखि राजनीतिक तहमा चर्चा भएको छ। त्यस क्रममा सन् १९९५ तिर गरिएको एउटा अध्ययनले नेपालमा मल कारखाना खोल्न सम्भव नभएको देखाएको थियो भने सन् २०१६ मा लगानी बोर्डले गरेको अध्ययनले नेपालमा मल कारखाना सम्भव भएको तर केही समय लाग्ने सुझाव दिएको देखिन्छ। आजसम्म कृषि मन्त्रालय स्वयं यसमा संलग्न नभएको हुँदा स्वयं कृषि तथा पशुपन्छी विकास मन्त्रालयले पहलकदमी लिनु आवश्यक देखेर मन्त्रालयका सचिव श्री राजेन्द्रप्रसाद भारीको नेतृत्वमा रसायनिक मल कारखाना सम्भाव्यता अध्ययन कार्यदल गठन गरिएको र त्यसले काम आरम्भ गरिसकेको छ। हाल ३२ हजार ५ सय मेट्रिक टन युरिया कलकत्ता बन्दरगाहबाट नेपाल भित्रिरहेको र वितरण भैरहेको छ। ढिलो गरी आएको हुँदा कतिपय जिल्लामा वितरणमा समस्या देखिएका छन्। आपूर्ति हुँदै जाँदा वितरण व्यवस्था पनि सहज हुँदै जाने अपेक्षा गरिएको छ। धानकै लागि पनि आवश्यक हुन सक्ने र गहुँको लागिसमेत थम युरिया आवश्यक हुन सक्ने देखेर बङ्गलादेश सरकारसँग ५० हजार मेट्रिक टन युरिया पछि फर्काउने गरी मन्त्रालयले पैँचो मागेको छ। बङ्गलादेश आफैले पनि केही युरिया आयात गर्ने र विक्री वा पैंचोको नीति नभएको हुँदा उच्च राजनीतिक तहमा समझदारी तथा निर्णय हुन आवश्यक थियो। त्यसका लागि सम्माननीय प्रधानमन्त्रीले अनुमति दिनुभएपछि प्रक्रिया अगाडि बढेको छ र दुई मुलुकका प्रधानमन्त्री स्तरमा समझदारीसमेत भैसकेको छ। उक्त परिमाणको युरिया सकेसम्म छिटो ल्याउने गरी परराष्ट्र मन्त्रालयमार्फत् प्रक्रिया अगाडि बढाइएको छ। कोरोना महामारीका कारणले उत्पादनका अन्य कैयौँ क्षेत्रमा भएका अपूरणीय क्षतिले कृषिमा अचानक र असाधारण दबाब परेको छ जसले गर्दा कृषिको विषय सम्भवतः पहिलो पटक महत्व, आशा, चासो र छलफलको केन्द्रमा आएको छ। यस परिस्थितिले आजको मुख्य कार्यभार हाम्रो कृषि व्यवस्थाकै पुनर्गठन हो अर्थात् संरक्षित कृषि, सुनिश्चित बचत को प्रभावकारी कार्यान्वयन हो भन्ने मन्त्रालयको प्राथमिकतालाई पुनर्पुष्टि गरेको छ। यो काम निश्चय नै कष्टसाध्य हुनेछ। मैले भन्दै आएको छु कि यस क्रममा हाम्रो मन्त्रालयका कैयौँ सीमा, कमजोरी, अव्यवस्था तथा त्रुटिहरु प्रकट हुन सक्नेछन्, हाम्रो आलोचना हुन सक्नेछ। तर यो असाध्यै महत्वपूर्ण कार्यभार हो। हामी नआत्तिएर, नमात्तिएर आफ्नो कर्तव्य पूरा गर्दै अगाडि बढ्ने छौँ। मन्त्रालयका मामिलामा चासो राख्ने, चिन्ता गर्ने, सुझाव दिने, विवेकपूर्ण टिप्पणी वा आलोचना गर्ने सबै कृषक, बुद्धिजीवी, सञ्चार माध्यम, माननीय साँसदलगायत सबैमा धन्यवाद ज्ञापन गर्दछु। घनश्याम भूसाल मन्त्री मिति : २०७७भाद्र २१ गते ।"
नेपालभारत वार्ताका लागि गहन पहल,"काठमाडौं : प्रधानमन्त्री केपी शर्मा ओली र भारतीय समकक्षी नरेन्द्र मोदीबीच भएको टेलिफोन संवादपछि दुई देशका संयन्त्रहरूबीच वार्ताका गृहकार्य भइरहेका छन्। भारतीय स्वतन्त्रता दिवसका अवसरमा साउन ३१ गते प्रधानमन्त्री ओलीले भारतीय प्रधानमन्त्री मोदीलाई शुभकामना दिएका थिए। प्रधानमन्त्री ओलीको त्यही टेलिफोनले नेपाल र भारतबीचको संवादहीनता अन्त्य गराइदिएको हो। दुवै मुलुकका परराष्ट्र मन्त्रालयका अधिकारीहरू केहीयता नेपाल र भारतबीच स्थापित विभिन्न संयन्त्रको वार्ता गर्ने आन्तरिक तयारीमा जुटेका छन्। नेपालभारत सचिवस्तरीय बैठक, बाउन्ड्री वर्किङ ग्रुप र नेपालभारत संयुक्त आयोगको बैठकको तयारी भइरहेको स्रोतले बताएको छ। यद्यपि ती बैठकको मिति तय भइसकेको छैन। दुई मुलुकका विभिन्न संयन्त्रबीच हुन लागेका बैठकहरूले नेपालभारत सम्बन्ध सुधारोन्मुख देखिएको छ। परराष्ट्रमन्त्रीस्तरीय बैठक गर्नेबारेसमेत तयारी भइरहेको छ, परराष्ट्रका एक अधिकारीले अन्नपूर्णसँग भने। यसअघि भदौ १ मा नेपालभारत संयुक्त निगरानी संयन्त्र (ज्वाइन्ट ओभरसाइट मेकानिज्म)को बैठक बसेको थियो। बैठकले नेपालमा भारतीय सहयोगमा निर्माणाधीन परियोजनाहरूको समीक्षा गरेको थियो। भर्चुअल माध्यमबाट भएको बैठकको नेतृत्व नेपालका तर्फबाट परराष्ट्र सचिव र भारतका तर्फबाट भारतीय राजदूतले गरेका थिए। निगरानी संयन्त्रको बैठकलाई दुवै मुलुकले उपलब्धिका रूपमा लिएका छन्। नेपालभारत विभिन्न संयन्त्रको बैठकको तयारी भइरहेको छ। केही बैठक भइसकेका छन्, भारतीय दूतावासका एक अधिकारीले अन्नपूर्णसँग भने, दुई प्रधानमन्त्रीबीचको टेलिफोन संवादपछि सकारात्मक दिशामा सम्बन्ध अघि बढिरहेको छ। दुई मुलुकका स्थापित संयन्त्रहरूबीच अब नियमित संवाद हुने ती अधिकारीले बताए। नेपालले कालापानी, लिम्पियाधुरा र लिपुलेक समेटेर नयाँ नक्सा सार्वजनिक गरेपछि भारत असन्तुष्ट बनेको थियो। त्यसपछि दुई देशबीच औपचारिक संवाद भएको थिएन। सामान्य कूटनीतिक सम्बन्धबाहेक राजनीतिक स्तरमा छलफल ठप्प थियो। प्रधानमन्त्रीबीच संवाद भएपछि परराष्ट्र सचिवस्तरीय बैठकको तयारी भइरहेको छ। परराष्ट्र सचिवस्तरीय बैठकका लागि दुवै मुलुकका अधिकारीहरू तयारीमा जुटेका छन्। त्यसपछि दुई मुलुकबीच बाउन्ड्री वर्किङ ग्रुप र नेपालभारत संयुक्त आयोगको बैठक हुनेछ। यहीबीच भारतीय राजदूत विनयमोहन क्वात्रा नयाँ दिल्ली पुगी नेपालको पछिल्लो राजनीतिक अवस्था र केही महिनायता सम्बन्धमा देखिएका समस्याबारे ब्रिफिङ गरेर फर्किएका छन्। दिल्लीमा रहँदा राजदूत क्वात्राले सचिवस्तरीय वार्ता, बाउन्ड्री वर्किङ ग्रुपलगायत अन्य संयन्त्रको बैठक गर्नेबारे त्यहाँका परराष्ट्रका अधिकारीहरूसँग छलफल गरेको स्रोतले बताएको छ। भारत जानुअघि राजदूत क्वात्राले प्रधानमन्त्री केपी ओलीसँग अनौपचारिक छलफल गरेका थिए। प्रधानमन्त्री ओलीको सन्देश लिएर उनी गएका थिए। राजदूत क्वात्राले दिल्लीमा विदेश सचिव र विदेशमन्त्रीलाई नेपालका राजनीतिलगायत विविध पक्षबारे ब्रिफिङ गरेका थिए। दिल्ली जानुअघि उनले नेकपाका अध्यक्ष पुष्पकमल दाहाल र वरिष्ठ नेता माधवकुमार नेपालसँग समेत छुट्टाछुट्टै अनौपचारिक छलफल गरेका थिए। दिल्लीबाट भदौ ९ गते नेपाल फर्किएका क्वात्रा अहिले सेल्फ क्वारेन्टाइनमा छन्। क्वारेन्टाइनको अवधि सकिएपछि राजनीतिक भेटघाट गर्ने स्रोतले जनायो। नेपालस्थित भारतीय दूतावास र परराष्ट्र मन्त्रालयले सचिवस्तरीय वार्ताको मिति र एजेन्डाबारे आन्तरिक गृहकार्य गरिरहेका छन्। परराष्ट्र सचिवस्तरीय बैठकमा नेपालभारत पछिल्लो सम्बन्ध, रक्सौलकाठमाडांै रेलमार्गलगायत अन्य परियोजनाबारे छलफल हुनेछ। सचिवस्तरीय बैठकमा रक्सौलकाठमाडौं रेलमार्गको डीपीआर गर्नेबारे केही महत्वपूर्ण निर्णय हुन सक्ने स्रोतले बताएको छ। परराष्ट्र सचिवस्तरीय बैठकलगत्तै सीमा विवादबारे छलफल गर्न नेपालभारत बाउन्ड्री वर्किङ ग्रुपको बैठक बस्ने तयारी रहेको स्रोतले बताएको छ। उक्त बैठकमा पछिल्लोपटक नेपाल र भारतबीच उत्पन्न सीमा विवादबारे छलफल हुनेछ।"
कोरोनाको विषयमा मनोवैज्ञानिक आतंक नफैलाऔं : प्रधानमन्त्री ओली,"काठमाडौं : प्रधानमन्त्री केपी ओलीले कोरोना भाइरस (कोभिड१९)को विषयमा मनोवैज्ञानिक आतंक फैलाउनु नहुनेमा जोड दिएका छन्। निजी क्षेत्रका अगुवासँगको छलफलमा आइतबार प्रधानमन्त्री ओलीले यस्तो बताएका हुन्। कोरोनाको विषयमा मनोवैज्ञानिक आतंक नफैलाई नागरिकको मनोबल बढाउनुपर्नेमा उहाँले विशेष जोड दिनुभयो, करिब अढाई घण्टासम्म चलेको छलफलको विषयमा जानकारी दिँदै प्रधानमन्त्रीका प्रेस सल्लाहकार सूर्य थापाले भने। प्रधानमन्त्री ओलीले कोरोनाविरुद्धको लडाईं साझा भएको बताएका छन्। उनले यसको नियन्त्रण गर्न र अर्थतन्त्र विनाशबाट जोगाउन सरकारले काम गरिरहेको स्पष्ट पारेका छन्। कोरोना विरूद्दको लडाईं साझा हो। यसमा सरकार कोरोनाको संक्रमण नियन्त्रण गर्न र अर्थतन्त्र विनाशमा जानबाट जोगाउन सन्तुलन कायम गरी अघि बढ्न प्रयत्नशील छ, ओलीले भने, उद्योग व्यवसायलाई समस्यामा पर्न नदिन सरकार दृढ छ। प्रधानमन्त्री ओलीले व्यवसायीलाई सरकार केवल कर असुलीमा मात्र ध्यान नदिइएको तथ्यमा पनि प्रकाश पारे। प्रधानमन्त्रीसँगको छलफलमा निजी क्षेत्रको नेतृत्वकर्ताको रुपमा भवानी राणा, राजेशकाजी श्रेष्ठ, सतिस मोर, हरिभक्त शर्मा र शेखर गोल्छाले सुझाव प्रस्तुत गरेका थिए। छलफलमा उद्योगी व्यवसायीले निषेधाज्ञा खुकुलो पारेर अर्थतन्त्रलाई चलायमान गर्न र कोरोनालाई हौवाको विषय नबनाउन अनुरोधसमेत प्रधानमन्त्रीसमक्ष गरेका छन्। नेपाल राष्ट्र बैंकका गभर्नर महाप्रसाद अधिकारी, राष्ट्रिय योजना आयोगका उपाध्यक्ष डा पुष्पराज कँडेल र पूर्वअर्थमन्त्री डा युवराज खतिवडाले निजी क्षेत्रका सरोकार, अपेक्षा र प्राप्त सुझावमा सरकारले यसबेला चालेका विभिन्न कदम, गरेको अध्ययन र सम्बोधनको बारेमा स्पष्ट पारेका छन्। छलफलमा प्रधानमन्त्री ओलीले नागरिकको जीवन बचाउन नै मुख्य रूपमा ध्यान दिइएको स्पष्ट पारे। उनले स्वतन्त्रताको असन्तुलित वकालतले गर्दा धेरै ठूलो क्षति भोग्नुपर्नेतर्फ सबैको ध्यानाकर्षण गराए। ओलीले कोरोनाको सूचना प्रवाहको तस्बिर गलत ढंगले प्रस्तुत हुँदा जनजीवन आतंकित भएको उल्लेख गरे। कोरोनाको विषयमा सूचना प्रवाहले भयावह तस्बिर प्रस्तुत गरेर जनजीवनलाई आतंकित गर्न नहुनेतर्फ सम्बन्धित सबै जिम्मेवार र सचेत हुनुपर्नेमा उनले जोड दिएका छन्। ओलीले नेपाली जनता कसैलाई भोकै बस्न नदिन सरकार लागिपरेको बताउदै स्थानीय प्रशासन, प्रहरी र स्थानीय तहसमक्ष वास्तविक समस्या राख्नसमेत आह्वान गरेका छन्। ओलीले काम गरेर खान नेपालमा समस्या नरहेको स्पष्ट पारेका छन्। भौतिक श्रम गर्न विदेश जाने कुरामा अब खासै आकर्षण छैन, ओलीले भने, युवाहरू यो अवस्था बुझेर देशभित्र क्रियाशील हुन थालिसकेका छन्। उनले सबै युवालाई देशमै काम गर्न आह्वानसमेत गरेका छन्।"
भक्तपुर क्षेत्र नम्बर १ का सांसद प्रेम सुवाललाई कोरोना,भक्तपुर : नेपाल मजदुर किसान पार्टीका केन्द्रीय सचिव प्रेम सुवाललाई कोरोना भाइरस संक्रमण पुष्टि भएको छ। पार्टीका एक संक्रमित कार्यकर्ताको कन्ट्याक्ट ट्रेसिङ गर्ने क्रममा उनलाई संक्रमण पुष्टि भएको हो। उनी संघीय संसदमा भक्तपुर क्षेत्र नं १ बाट निर्वाचित सांसदसमेत हुन्। उनको स्वाब यहीं भाद्र १५ लिइएको थियो। भक्तपुर नगरपालिकाद्वारा सञ्चालित जनस्वास्थ्य केन्द्रमा उनको स्वाब लिइएको थियो। जसको रिपोर्ट शनिबार पोजिटिभ आएको केन्द्रले जनाएको छ। हाल उनी घरमै आइसोलेसनमा बसेका छन्। स्वाब दिएदेखि आफू होम आइसोलेसनमा बसेको उनले बताएका छन्। स्वास्थ्य कार्यालय भक्तपुरले उनको कन्ट्याक्ट ट्रेसिङ र यात्रा विवरण (ट्राभल हिस्ट्री) लिने कार्य भइरहेको जनाएको छ। भाद्र ११ गते भक्तपुर नपा ४ स्थित नेमकिपाका एक कार्यकर्तामा कोरोना भाइरस संक्रमण पुष्टि भएको थियो। उनी स्थानीय एक सहकारीका प्रबन्धकसमेत हुन्। उनैको कन्ट्याक्ट ट्रेसिङमा परेर शंका लागि नेमकिपा सचिव सुवालले कोरोना परीक्षण गराएका थिए।
प्रधानमन्त्री ओलीले गरे निजी क्षेत्रसँग छलफल,"काठमाडौं : प्रधानमन्त्री केपी शर्मा ओलीले निजी क्षेत्रसँग छलफल सुरु गरेका छन्। अर्थमन्त्री युवराज खतिवडाले राजिनामा दिएपछि अर्थ मन्त्रालयको समेत जिम्मेवारी लिएका प्रधानमन्त्री ओलीले आइतबार साँझ ६ बजेबाट निजी क्षेत्रसँग सम्बन्धित अधिकारीहरुसँग छलफल सुरु गरेको प्रधानमन्त्रीका प्रेस सल्लाहकार सूर्य थापाले जानकारी दिए। थापाका अनुसार प्रधानमन्त्री ओलीले निजी क्षेत्रका नेतृत्वकर्ताहरू र सम्बद्ध अधिकारीहरूसँग कोभिड१९ ले नेपाली अर्थतन्त्रमा पारेको प्रभाव सम्बन्धमा सुझाव र परामर्श गर्न लागि बालुवाटार बोलाएका हुन्। ओलीले नेपाल उद्योग वाणिज्य महासंघ, नेपाल चेम्बर अफ कमर्स र नेपाल उद्योग परिसंघका नेतृत्व बालुवाटारमा छलफलका लागि पुगेका छन्। स्रोतका अनुसार निजी क्षेत्रसँगको छलफलमा अर्थ मन्त्रालय र उद्योग वाणिज्य तथा आपूर्ति मन्त्रालयका अधिकारीहरु पनि बोलाइएको छ। यस अगाडि कोरोनाबाट समस्याग्रस्त अर्थतन्त्रलाई त्राण दिने जिम्मा सरकारले बजेटमार्फत केन्द्रीय बैंकलाई दिएका बेला गभर्नर महाप्रसाद अधिकारीले पहिलो मौद्रिक नीति सार्वजनिक गरेका थिए। चालू आर्थिक वर्षको मौद्रिक नीति कोरोनाबाट प्रभावित अर्थतन्त्रलाई पुनरुत्थानमा केन्द्रित भएको थियो। राष्ट्र बैंकले कोभिड१९ बाट अति प्रभावित, मध्यम प्रभावित र कम प्रभावित उद्योगव्यवसायको वर्गीकरण गरी त्यसअनुरूप राहत तथा सहुलियत दिने घोषणा गरेको छ। कोरोनाले गरिबी निवारण र रोजगारी सिर्जना गर्न चुनौती थपिरहेका बेला मौद्रिक नीतिले आशा पलाएको निजी क्षेत्रको भनाइ थियो।"
सुरक्षाकर्मीको तलबभत्ता रोकियो,"काठमाडौं : कोरोना संक्रमणका बेला अग्रपंक्तिमा खटिने तीनै सुरक्षा निकायको तलब रोकिएको छ। नेपाल प्रहरीका प्रवक्ता एसएसपी कुवेर कडायतले साउनको तलब आउन ढिलाइ भएको बताएका छन्। साउन महिनाको तलब आउन ढिलाइ भएको हो, प्रवक्ता कडायतले भने, नयाँ सफ्टवेयरमा डाटा इन्ट्री गर्नुपर्ने भएकाले ढिलाइ भएको बताइएको छ। तलब समयमा नआएकाले कर्मचारीबाट गुनासो आएको छ। सशत्र प्रहरी प्रवक्ता डीआईजी राजु अर्यालले पनि कोेभिडमा खटिने जनशक्तिको भत्ता र साउनको तलब रोकिएको बताए। साउन महिनाको तलब ढिलाइ भएको हो, प्रवक्ता अर्यालले भने, कोभिड भत्ता पनि सुरुबाटै आएको छैन। सरकारले अग्रपंक्तिमा खटिने सुरक्षा निकायलाई कोभिड भत्ता दिने घोषणा गरेको थियो। पीपीई लगाएरै खटिने स्वास्थ्यकर्मीलाई शतप्रतिशत, क्वारेन्टाइन, आइसोलेसनमा खटिने सुरक्षाकर्मीलाई ५० प्रतिशत र सीमालगायत अन्य क्षेत्रमा खटिने सुरक्षाकर्मीलाई दिनको ३ सय रुपैयाँका दरले भत्ता दिइने बताइएको थियो। चार महिना बितिसक्दा पनि नपाएको डीआईजी अर्यालले बताए। नेपाली सेनाका प्रवक्ता सन्तोष बल्लभ पौडेलले पनि सेनाको तलब रोकिएको बताए। सफ्टवेयरमा प्रत्येक व्यक्तिको प्यानसहितको डाटा इन्ट्री गर्नुपर्ने भएकाले ढिलाइ भएको जानकारी गराइएको प्रवक्ता पौडेलले सुनाए। नेपाली सेनाको पनि तलब र कोभिड भत्ता आएको छैन, उनले भने, सफ्टवेयरमा इन्ट्री गरिसकेर मात्रै आउने बताइएको छ। समयमा तलब नआउँदा समस्या भएको छ। यसबारे हामीले नेपाल सरकारलाई ध्यानाकर्षण गराइसकेका छौं। महालेखा परीक्षक कार्यालयका प्रवक्ता जानेन्द्र पौडेलले नयाँ सफ्टवेयरमा डाटा इन्ट्री भइरहेकाले केही ढिलाइ भएको स्वीकार गरे। हामीले सरकारले दिने तलब भत्तालाई व्यवस्थित गर्न नयाँ सफ्टवेयर निर्माण गरेका हौं, प्रवक्ता पौडेलले भने, सफ्टवेयरमा केही अप्ठ्यारा थिए जसले ढिला भयो। साथीहरूले १८ घण्टासम्म काम गरिरहनुभएको छ। काम पारदर्शी बनाउन र डाटा रिपोर्टिङमा सुधार गर्न नयाँ सफ्टवेयर ल्याइएको उनको भनाइ छ। हामीले कुनै नियोजित ढंगले ढिलाइ गरेका छैनौं, उनले भने, तलब भत्तालाई पारदर्शी बनाउन लागेका हौं। त्यसका लागि केही समय लागेको हो। अहिले काम सकिन लाग्यो। नयाँ सफ्टवेयरमा प्रत्येक व्यक्तिको सबै व्यक्तिगत विवरण, प्यानलगायत विवरण राख्नुपर्छ। नेपाली सेना १ लाख, नेपाल प्रहरी ७५ हजार र सशस्त्र प्रहरी २८ हजार छन्। तीनै निकायका २ लाख हाराहारी संख्याको डाटा इन्ट्री गरिसक्नुपर्ने भएकाले यो समस्या भएको उनले बताए। उनका अनुसार सफ्टवेयर लागू भइसकेपछि भने सबैको तलबभत्ता विद्युतीय प्रणालीबाट ट्रान्सफर हुनेछ।"
"लमजुङमा थप १४ जनामा कोरोना पुष्टि, संक्रमित संख्या २७६ पुग्यो","बेंसीसहर : लमजुङमा आइतबार साँझ १४ जना कोरोना संक्रमित पुष्टि भएको छ। क्षयरोग उपचार केन्द्र पोखरामा गरिएको परीक्षणमा २ महिला र १२ पुरुष गरी १४ जनामा कोरोना पुष्टि भएको हो। आइतबार बिहान मात्र लमजुङमा २ जनामा कोरना संक्रमण पुष्टि भएको थियो। संक्रमित हुनेमा सुन्दरबजार नगरपालिका३ का ३८, ३८, ३९ वर्षीय पुरुष, सुन्दरबजार नगरापालिका १ का २४ वर्षीया महिला रहेकी छन्। यस्तै बेसीशहर नगरपालिका २ का ४१ वर्षीय पुरुष, बेसीशहर नगरपालिका  ३ का ४३ वर्षीय पुरुष, बेसीशहर नगरपालिका  ९ का २६ वर्षीया महिला, बेसीशहर नगरपालिका ७ का ४४ वर्षीय पुरुष, मस्र्याङ्दी गाउँपालिका २ का ५८ वर्षीय पुरुष छन्। यस्तै राइनास नगरपालिका ९ का २१ वर्षीय पुरुष, राइनास नगरपालिका८ का ५५ वर्षीय पुरुष, राइनास नगरपालिका ६ का ४५ वर्षीय पुरुषमा कोरोना संक्रमण पुष्टि भएको छ। लमजुङमा हालसम्म कोरोना संक्रमितको संख्या २७६ जना पुगेका छन्, भने उपचारपछि घर फर्किएको संख्या १२० जना पुगेको जिल्ला प्रशासन कार्यालय लमजुङले जनाएको छ।"
कोरोना बीमा : सरकारीबाट परीक्षण गर्दा पोजिटिभ देखिएकालाई सात दिनभित्र भुक्तानी,"काठमाडौं : कोरोना बीमाको मापडदण्डमा भएको व्यवस्थाअन्तर्गत बीमा दाबीका लागि हाल भएको व्यवस्थामा थप परिमार्जन गर्ने विषयमा छलफल भएको छ। कोरोना बीमालाई थप प्रभावकारी बनाउने उद्देश्यले आज बीमा समितिले बीमा कम्पनीका प्रतिनिधि, नेपाल उद्योग परिसङ्घ र नेपाल उद्योग वाणिज्य महासङ्घ, नेपाल बीमक सङ्घलगायत संस्थाका पदाधिकारीबीच छलफल गरेको हो। बीमा दाबीका लागि स्वास्थ तथा जनसङ्ख्या मन्त्रालयअन्तर्गत निकायबाट पीसीआर परीक्षण गर्दा सङ्क्रमण पोजेटिभ प्रमाणित भएमा दाबी योग्य हुने व्यवस्थाका बारेमा छलफल भएको थियो। छलफलमा आज सम्ममा बीमा कम्पनीमा प्राप्त दाबीमध्ये स्वास्थ्यमन्त्रालयअन्तर्गतका निकायबाट पीसीआर परीक्षण भएका दाबीलाई सात दिनभित्र भुक्तानी दिने सहमति भएको छ। स्वास्थ्य मन्त्रालय अन्तर्गतका निकायभन्दा बाहेकको प्रयोगशालाबाट प्राप्त दाबीको विस्तृत छानबिन गर्न बीमा समितिका कार्यकारी निर्देशकको संयोजकत्वमा समिति गठन गरी सो समितिको सुझावका आधारमा निर्णय गर्दै जाने सम्बन्धमा बैठकमा सहमति भएको छ। त्यसैगरी स्वास्थ्य मन्त्रालयले निजी प्रयोगशालालाई पनि कोरोना परीक्षण गर्न अनुमति प्रदान गरेको अवस्थामा के कस्तो अन्डरराइटिड प्रक्रिया अवलम्बन गरी मापदण्ड संशोधन गर्न सकिन्छ भन्ने विषयमा कार्यकारी निर्देशकको संयोजकत्वमा अर्थ मन्त्रालय, स्वास्थ्य तथा जनसङ्ख्या मन्त्रालय र सरोकारवाला पक्ष र निजी क्षेत्रसमेतको प्रतिनिधित्व रहने गरी सुझाव सङ्कलन समिति गठन गर्ने र प्राप्त सुझावका आधारमा कोरोना बीमा मापदण्ड, २०७७ को संशोधन प्रक्रिया अगाडि बढाउने निर्णय भएको छ। कोरोना बीमा मापदण्ड, २०७७ संशोधन नभएसम्मका लागि कोरोना बीमालेख खरिद गरेका बीमितलाई स्वास्थ्य तथा जनसङ्ख्या मन्त्रालयअन्तर्गतका निकायमा पीसीआर परीक्षण गर्न अनुरोध गर्ने निर्णय भएको छ। छलफलमा परिसङ्घका उपाध्यक्ष सुलभ अग्रवालले निजी क्षेत्रबाट प्राप्त सुझावलाई सकारात्मक रुपमा लिई पूर्वाधार सम्पन्न स्वास्थ्य संस्थालाई पीसीआर परीक्षण गर्न दिएमा निजी क्षेत्रले प्रभावकारीरुपमा कार्य सम्पन्न गरी सरकारलाई सहयोग पुर्याउने बताए। सरकार निजी ल्याबलाई मान्यता दिने, कम्पनी कोरोना रिपोर्टको भुक्तानी नदिने ?"
खानेपानी माग्दै चरिकोटमा रित्तो गाग्री प्रदर्शन (तस्बिरसहित),"दोलखा : दोलखाको मेलुङ गाउँपालिका४, भेड्पुका उपभोक्ताहरुद्वारा आइतबार सदरमुकाम चरिकोटमा खानेपानी माग्दै रित्तो गाग्री प्रदर्शन गरेका छन्।भेड्पुस्थित अरले खानेपानी आयोजनाको लागि आएको बजेट गाउँपालिकाले आर्थिक वर्षको सुरुमै रकमान्तर गरी अन्यत्र लैजान खोजेपछि आइतबार स्थानीय करिब एकसय उपभोक्ताले चरिकोटमा रित्तो गाग्री प्रदर्शन गरेर विरोध गरेका हुन्। सोही वडाका वडाध्यक्ष छत्रबहादुर तामाङसहितका उपभोक्ताहरुले रित्तो गाग्री, बाल्टिन, जर्किन सहित खानेपानी माग्दै विरोध प्रदर्शन गरेको उपभोक्ताहरुको भनाई छ। खानेपानीको बजेट तोकिएको ठाउँमा खर्च नगरे अर्को चरणको आन्दोलन गर्ने उपभोक्ताहरुको नारा थियो। ४ दिनदेखि उत्पन्न विवादका कारण उपभोक्ता समितिका अध्यक्षसहित ५ जना पक्राउ गरी मुद्धा चलाएपछि द्वन्द्व चर्किएको थियो। संघीय सरकारबाट सो खानेपानी आयोजनाको लागि तोकेर आएको ९० लाख बजेट गाउँपालिकाले अन्यन्त्र रकमान्तर गरेको विरोधमा ज्ञापनपत्र बुझाउन गएका उपभोक्ता समितिका अध्यक्षसहित ५ जनालाई दोलखा प्रहरीले पक्राउ गरेको थियो। खानेपानी माग्न गएका उपभोक्ता हिरासतमा उपभोक्ताले गाउँपालिकाको कार्यालयमा तालावन्दी गरेपछि चरिकोटदेखि गएको प्रहरीको टोलीले उपभोक्ता समितिका अध्यक्ष कृपाश्वर गोलेसहित प्रविण थोकर, कुमार गोले, मधुकर गोले र सपन गोलेलाई पक्राउ गरेको थियो। मेलुङ गाउँपालिकाका अध्यक्ष नरबहादुर श्रेष्ठले आइतबार एक प्रेस विज्ञप्ति जारी गरी जनप्रतिनिधिहरु र स्थानीयहरुलाई सर्वपक्षिय र सर्वदलिय रुपमा छलफल गरी वडासमिति र कार्यपालिकाको बैठकबाट कानुन सम्मत रुपमा उक्त आयोजना कार्यान्वयन गर्ने जनाएका छन्। स्थानीय उपभोक्ता सहितको टोलीले आइतबार नै जिल्ला समन्वय समितिमा तोकिएकै स्थानमा खानपानीको बजेट कार्यान्वयन गराईदिन समन्वय प्रमुख डबल पाण्डेलाई ज्ञापनपत्र बुझाएका छन्। घटनाले राजनीतिक रुप लिँदा कांग्रेस दोलखाले आइतबार उपभोक्ताको समर्थनमा साँझ विरोध जुलुस समेत निकालेका थियो।"
आइतबार पर्सामा ५७ संक्रमितले जिते कोरोना,"वीरगन्ज : पर्सामा आइतबार २४ जना कोरोना संक्रमित थप ५७ जना डिस्चार्ज भएका छन्। आइतबार वीरगन्ज हेल्थ केयर अस्थायी कोभिड अस्पतालबाट जिल्ला स्वास्थ्य कार्यालय पर्साका स्वास्थ्य निरीक्षक जयमोद ठाकुर, उनकी श्रीमती रितु सिंह, १२ वर्षीया छोरासहित १३ जना डिस्चार्ज भइ घर फर्किएका हुन्। यस्तै गण्डक अस्थायी कोभिड अस्पतालबाट ११, पोखरीया अस्पतालबाट २, पर्सागढी नगरपालिकाको मनवास्थित आइसोलेसनबाट ११ जनाले कोरोना जितेको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए। सँगै वीरगन्जको रानी पोखरी होटलको आइसोलेसनबाट ३, होटल विजय ज्योतिबाट एक, बहुदरमाइ नगरपालिकाको होम हाइसोलेसनबाट ५ र पोखरीया नगरपालिकाको होम आइसोलेसनबाट ६ जनाले कोरोना जितेका छन्। योसंगै पर्सामा कोरोन संक्रमणबाट निको हुनेको संख्या १४ सय ६९ पुगेको छ। यसअघि शनिबार ९८ जना डिस्चार्ज भएका थिए। अब वीरगन्जका दुई कोभिड अस्पतालमा ६२ संक्रमित उपचार गराइरहेका छन्। यस्तै जिल्लाका विभिन्न पालिकाका होम आइसोलेसनमा भने ९ सय २६ जना संक्रमित छन्। यस्तै अन्य निजी अस्पताल, धर्मशाला, होटल र विद्यालयमा बनाइएका सेमी आइसोलेसनमा २ सय ५४संक्रमित रहेको श्रीवास्तवले जानकारी दिए। वीरगन्जस्थित नारायणी अस्पतालको प्रयोगशालामा शनिबार राति ५ सय १० जनाको स्वाब परिक्षण गर्दा पर्साका २४ जनामा मात्र संक्रमण पुष्टि भएको थियो। पर्सामा अहिलेसम्म संक्रमितको संख्या २ हजार ४ सय १ पुगेको छ।"
मच्छिन्द्रनाथको जात्रामा पक्राउ परेका दुई जनामा कोरोना संक्रमण,"ललितपुर : बिहीबार मच्छिन्द्रनाथको जात्रामा ढुङ्गा हानेको अभियोगमा पक्राउ परेका दुई जनामा कोरोना पोजिटिभ देखिएको छ। महानगरीय प्रहरी परिसर स्रोतको अनुसार उनीहरुको रिपोर्ट आज आएको हो। त्यसदिन प्रहरीले १९ जनालाई पक्राउ गरेको थियो। पक्राउ परेका सबैलाई छुट्टै राखेर पीसीआर विधीबाट परीक्षणका लागी पठाइएको थियो। उनीहरुको रिपोर्ट पोजिटिभ आएपछि प्रहरी परीसर तनावमा परेको छ। उनीहरुलाई छुट्टै राखेपनि अन्यलाई पनि परीक्षण तथा आइसोलेसनमा राख्न समस्या भएको जनाएको छ। सरकारी वकीलको सहायता लिएर विधि प्रक्रिया अनुसार अगाडि जाने बताएको छ। उनीहरूलाई अस्पताल लैजाने वा आफन्तको जिम्मेवारी लगाएर आइसोलेसनमा राख्ने तय भएको छैन। उक्त दिन पक्राउ परेका दत्त बहादुर देउला, सुक देउला र प्रबिण शाक्य आजै रिहा भएको प्रहरीले जनाएको छ।"
सप्तरीमा न्यायाधीशसहित १८ जनामा कोरोना संक्रमण,"राजविराज : जिल्ला न्यायाधीशसहित सप्तरी जिल्ला अदालतका चारजना र विद्युत प्राधिकरणका ३ जना कर्मचारीमा आइतबार कोरोनाको संक्रमण देखिएको छ । गजेन्द्रनारायण सिंह अस्पताल राजविराजको प्रयोगशालामा आइतबार गरिएको परीक्षणअनुसार जिल्ला अदालतका ५२, ३४, २५ वर्षीय र उमेर नखुलेका गरी चार जनामा कोरोना पोजिटिभ देखिएको हो । जिल्ला अदालतका पाँचजनाले पीसीआर परीक्षणका लागि स्वाब दिएकोमा न्यायाधीश, न्यायाधीशका सुरक्षा गार्ड र दुईजना कर्मचारी संक्रमित भएको अदालतले जानकारी दिएको छ । अदालतमा कार्यरत अन्य कर्मचारीमा समेत ज्वरो र रुघाखोकी देखिएको छ । यसैगरी आइतबार नेपाल विद्युत प्राधिकरणमा कार्यरत तीनजना पुरुष कर्मचारी र ३३ वर्षीय प्रहरी समेत संक्रमित भएका छन् । स्वास्थ्य कार्यालय सप्तरीका अनुसार राजविराज नगरपालिका२ का २२ वर्षीय पुरुष र १४ वर्षीया महिला, राजविराज ४ का ७० वर्षीय पुरुष, राजविराज ७ का २७ वर्षीय र राजविराजको वडा नखुलेका ३५ वर्षीया महिला संक्रमित भएका छन् । तिलाठी कोइलाडी१ का १७ वर्षीय, वडा नम्बर२ का २८ वर्षीय, वडा नम्बर ६ का ६४ वर्षीय, वडा नम्बर ७ का २९ वर्षीय पुरुष र वडा नम्बर३ की २७ वर्षीया महिला समेत आइतबार संक्रमित भएका छन् । संक्रमितहरुको स्वास्थ्य तथा जनसङ्ख्या मन्त्रालयले सोमबार पुष्टि गर्ने तयारी गरेको छ । यसअघि शनिबार सप्तरीका १० महिलासहित २८ जना संक्रमित हुनेमा तिरहुत गाउँपालिका तथा राजविराज र बोदे बरसाईन नगरपालिकाका हुन् । उनीहरुमध्ये तिरहुत गाउँपालिका २ मा सात महिला र आठ पुरुष तथा वडा नम्बर १ मा एक जना पुरुष गरी १६ जना थपिएका हुन् । अन्यमा राजविराज नगरपालिका ३ का एक जना पुरुष, वडा नम्बर४ का दुई महिला र एक जना पुरुष, वडा नम्वर ५ का एक पुरुष, वडा नम्वर ८ का एक महिला र तीन जना पुरुषमा संक्रमण देखिएको हो । यसैगरी, बोदे बरसाईन नगरपालिकामा ६ का दुई जना र वडा नम्वर ८ का एक जना पुरुषमा संक्रमण पुष्टि भएको स्वास्थ्य कार्यालय सप्तरीका निमित्त प्रमुख दुनियालाल यादवले बताए । सप्तरीमा आइतबारसम्म संक्रमितको संख्या ९१६ पुगेको छ । जसमा १४४ महिला छन् । संक्रमितमध्ये हालसम्म ९५ महिला र ५६९ पुरुष गरी ६६४ जना निको भएर घर फर्किएका छन् । एक महिलासहित आठ संक्रमितको मृत्यु भएको छ । सप्तरीमा हाल २४४ जना सक्रिय संक्रमित रहेका छन् ।"
'ललितपुरमा भोलिदेखी निषेधाज्ञामा थप कडाई',"ललितपुर : निषेधाज्ञा उलंघन भएको ठहर गर्दै ललितपुर प्रहरीले सोमबारबाट कडाई गर्ने भएको छ। ललितपुरका प्रहरी प्रमुख टेकप्रसाद राईका अनुसार सोमबारबाट ललितपुरमा निषेधाज्ञा झन कडा गरिने छ। उनका अनुसार ललितपुरमा निषेधाज्ञाको उलंघन हुँदा कोरोनाको जोखिम झन् बढ्दै गएपछि यस्तो तयारी गरिएको हो। सरकारले खाद्यन्न, डेरी, औषधि पसल जस्ता अत्यावश्यक पसल खुल्ने अनुमती दिए पनि अरु पसलहरु समेत खुलेको देखिएको उनको भनाइ छ। सरकारले तोकेको अनुसारका पसल बिहान ११ बजेसम्म खोल्न पाइने छ। त्यसपछि खोल्नेलाई कारबाही गर्छौ, उनले भने, निषेधाज्ञा खारेज भएको छैन, भोलिदेखि कडाईका साथ लागू गर्छौ। कोरोनाको जोखिम वेवास्ता गर्दै मान्छेको चहलपहल बढेकोले थप कडाई गर्नु परेको उनको भनाइ छ। उनले आज राति नै कडाईको सूचना सर्कुलर हुने प्रष्ट पारे। ललितपुर जिल्लामा मात्र हजार ९९ जनामा संक्रमण पुष्टि भएको छ। जसमध्ये ४४५ पुरुष र ६२४ महिला छन्।"
१० लाख दाइजो नदिँदा हत्या !,"विराटनगर : मागे जति दाइजो नदिएको भन्दै भगाएर विवाह गरेपछि छोरीको हत्या भएको आरोप आफन्तले लगाएका छन्। सुनसरीको देवागंज गाउँपालिका ३ की २२ वर्षीय रिङ्की कुमारी मेहतालाई भगाएर बिहे गरेको परिवारले मागेको १० लाख दाइजो नदिएको नाममा उनकै हत्या गरेको आरोप लागेको हो। भदौ ३ गते सोही गाउँपालिका४ निवासी रमेशकुमार मेहताले छोरीलाई अपहरण शैलीमा जबरजस्ती भगाएर घर लगेको २४ घण्टा नबित्दै दाइजोको लागि हत्या गरेको मृतकका बुवा जयकिशोर महतोको आरोप छ। विराटनगरस्थित ईडन वर्ग कलेजमा बीबीएस दोस्रो वर्षमा अध्ययनरत रिङकु भदौ १ गते गढी गाउँपालिका ४ स्थित छिटहामा रहेको दाजु जयप्रकाश मेहताको घर गएकी थिइन्। गालामा डण्डीफोर र दाँतको समस्या रहेकाले दाजुले विराटनगरस्थित कोशी अस्पतालमा उपचार गराएका थिए । उपचार पश्चात दुई दिन दाजुको घरमा बसेर उनले भदौ ३ गते बहिनीलाई फोन गरेर घर आउन लागेको जानकारी गराएकी थिइन्। फोन गरेको केही समयपछि मोबाइल अफ हुँदा परिवार तनावमा थियो। पूर्वसभासद मुगालाल मेहताले राति ११ बजे फोन गरेर छोरी केटासँग भागेर आएको भन्दै तत्काल आफ्नो घरमा आउन भनेका थिए। आइतबार विराटनगरमा पत्रकार सम्मेलन गरेर मृत्तकका बुवा जय किशोरले भने, राति पूर्वसभासदको घर १२ बजे पुगेँ। त्यहाँ पुग्न साथ छोरी भागेर केटासँग आएकी छ, विवाह गरिदिनु पर्यो भन्दै दबाब दिए। उनले छोरीसँग एक पटक भेट्न खोज्दा पनि नदिएको गुनासो गरे। उनलाई छोरी भगाएर लाने केटालाई १० लाख दाइजो दिएर बिहे गर्ने दबाब पूर्वसांसद मेहताले नै दिएका थिए। यो दबाबपछि बिना छलफल फर्किएको उनको भनाइ छ । सभासदले फोन गरेर बोलाए तर छोरीसंग भेट्न दिएनन्, उनले भने। उल्टै दाइजो दिन दबाब दिएपछि आफू फर्केर आएको केही बेरमा छोरीलाई जिम्मा लगाएर रमेशको घर पठाएको थाहा पाएको उनले सुनाए। रमेशको घर भदौ ३ गते मध्यरातमा पठाएकी छोरीले पासो लगाएर आत्महत्या गरेको भन्दै सभासद मेतहताले ५ गते बिहान राति ३ बजे फोन गरेर जानकारी दिएको उनले सुनाए । मेरा आफन्तलाई फोन गरेर पूर्वसभासद मेहताले सुनाएपछि आफूहरु गएको मृतकका दाजु जयप्रकाश मेहताले बताए। सुतेको कोठाको बरण्डामा प्लास्टिकको कुर्सीमाथि पासो लगाएको अवस्था हेर्दा हत्या गरेर पासो लगाई झुन्ड्यिाएको आशंका उनीहरुले गरेका छन्। बहिनीले घरबाट हिँड्दा लगाएका गहना नभएकाले पनि दाइजोकै नाममा हत्या भएको आशंका परिवारले गरेका छन्। मृत्कको बसोवास रहेको वडा नम्बर ३ का वडाअध्यक्ष अनिल भगलले मृत्यु शंकास्पद रहेको बताए। घटनास्थलमा पुगेको प्रहरी र स्थानीयलाई बुझ्दा घटना शंकास्पद देखिएको छ, उनले भने, पोस्टमार्टम रिपोर्टपछि सत्य सार्वजनिक हुन्छ। प्रहरीलाई तत्काल नै खवर गरेपनि सुरुमा उजूरी नलिएको मृतकका बुवा जयकिशोरले बताए । सुरुमा उजूरी नलिदा हुलाक मार्फत पठाएको छु, उनले भने, दर्ता भयो कि भएन जानकारी छैन। प्रहरीले छोरीलाई भगाएर लग्ने रमेश र उनका दाजु उमेशलाई दुई दिन हिरासतमा राखेर छोडेको छ। सुनसरी प्रहरी प्रमुख कमल थापाले आत्महत्या दुरुत्साहन सम्बन्धी मुद्दा दर्ता गरेर थप अनुसन्धान सुरु गरेको जानकारी दिए। दुई मुद्दा लिएर आएको जानकारी दिँदै प्रहरी प्रमुख थापाले भने, मृतकका श्रीमान र जेठाजुसहित अन्य परिवारका सदस्यसंग अनुसन्धानकै क्रममा सोधपुछ गरेका छौं, उनले भने पोस्टमार्टम रिपोर्ट आएको छैन। आरोपित बाहिर भए पनि रिपोर्टका आधारमा पक्राउ गर्छौँ।"
रुख काट्न आदेश दिने दुई सामुदायिक वनका अध्यक्ष पक्राउ,"उदयपुर : उदयपुरको त्रियुगा नगरपालिका ७ का दुई सामुदायिक वन उपभोक्ता समुहका अध्यक्ष ठूलो परिमाणमा आफुखुसी रुख काट्न आदेश दिएको आरोपमा पक्राउ परेका छन् । डिभिजन वन कार्यालय गाईघाटको टोलीले शनिबार खाटमन्दिर सामुदायिक वन समुहका अध्यक्ष मोहनबहादुर कार्की र रक्तमालाका गनेबहादुर तामाङलाई पक्राउ गरेको हो । दुबैलाई वन कार्यलयको हिरासतमा राखी अनुसन्धान सुरु गरिएको जनाइएको छ । लकडाउनको मौका छोपी वन संरक्षणको जिम्मेवारी पाएका अध्यक्षद्धय र र नमोबुद्ध टोलविकास संस्थाका अध्यक्ष लिलबहादुर तामाङको निर्देशनमा त्यस क्षेत्रका ७९ वटा रुख काटिएको आरोप छ । त्रियुगा नगरपालिकाले उपलब्ध गराएको विद्युतिकरण योजना कार्यान्वयनका क्रममा रुखले अवरोध गरेपछि उनीहरुको आदेशमा स्थानीयले ९ सय ३१ क्युविफिट काठ काटेको प्रारम्भिक अनुसन्धानबाट खुलेको छ । काटिएका रुखमध्ये साना स्थानीय आफैँले बोकेर घर लगेको र ठूला अलपत्र अवस्थामा छोडिएको डिभिजन वन कार्यालय उदयपुरका प्रमुख अम्बिकाप्रसाद पौडेलले जानकारी दिए । उनका अनुसार सबै रुखको मुल्यांकन गर्दा आठ लाख बढिको क्षति भएको देखिन्छ । रुख कहिले कटान गरिएको यकिन नभए पनि अनुसन्धानका क्रममा साउनको पहिलो साता रुख काटिएको हुनसक्ने प्रमुख पौडेले जानकारी दिए । यति ठुलो परिमाणमा काठ काटिँदा पनि समुहका अध्यक्षले कुनै जानकारी नगराएकाले उनीहरुको नियतमाथि नै शंका छ, पौडेलले भने । वन रेखदेखको जिम्मेवारी पाएका हेरालुलाई समेत अध्यक्ष तामाङले रुख काटेको बारे कसैलाई खवर गरे कारवाही गर्ने धम्की दिएको बुझिएको छ । क्षतिको अनुगमन गर्न पुगेका डिभिजनल वन प्रमुख पौडेलले ७१ वटा साल र ८ वटा आम्ना रुख काटिएको बताए । त्यसमध्ये खाटमन्दिरको ७१ र रक्तमालाकाको ८ वटा रुख ढालिएको उनले बताए । वन ऐन २०७६ को दफा ४९ (छ) कसुर अनुसार राष्ट्रिय वन क्षेत्रबाट रुख विरुवा काटे, छिमले वा हानी नोक्सानी गरेमा पाँच लाख भन्दा बढि जतिसुकै विगो भए पनि विगोको दोब्बर जरिवाना वा दुई वर्ष कैद वा दुवै सजाय हुने कानुनी व्यवस्था छ ।"
बर्दियामा एकैदिन ४२ जनामा कोरोना संक्रमण,गुलरिया : बर्दियामा एकैदिन ४२ जना कोरोना भाईरस (कोभिड१९) संक्रमित थपिएका छन्। बर्दियाको बाँसगढी नगरपालिकामा संचालित चौधरी ग्रुपमा कार्यरत अधिकांस महिला तथा पुरुष कामदारहरु संक्रमित भेटिएका हुन्। बर्दियामा २९ जना महिला र १३ जना गरी ४२ जना कोरोना संक्रमित पुष्टि भएको स्वास्थ्य कार्यालय बर्दियाका प्रमुख गोकर्ण गिरीले बताए। संक्रमितमध्ये ३४ जना बाँसगढी नगरपालिकाका छन्। बाँकी बढैयाताल गाउँपालिका र गुलरिया नगरपालिकाका हुन्। संक्रमित सबैलाई आइसोलेसनमा राख्ने तैयारी भइरहेको गिरीले जानकारी दिए। बर्दियामा १० हजार १ सय १ पीसीआर गरिएकोमध्ये ४ सय ८ जना कोरोना पोजिटिभ पुष्टि भएका छन्। बर्दियामा ३ सय १८ जनाले कोरोना जितेका छन्। स्वाब परीक्षणको नतिजा ५ सय २७ जनाको अझै प्रकृयामा रहेको गिरीले बताए। हालसम्म बर्दियामा एकजनाको कोरोना संक्रमणका कारण मृत्यु भएको छ।
विएण्डसी अस्पतालका १२ जना कर्मचारीमा कोरोना संक्रमण,झापा : झापाको विर्तामोडमा रहेको विएण्डसी अस्पतालका १ जना चिकित्सक र ११ जना स्वास्थ्यकर्मीमा कोरोना संक्रमण देखिएको छ। अस्पतालका जनसम्पर्क अधिकृत प्रमिश गिरीका अनुसार संक्रमण देखिएका सबै आइसोलेसनमा बस्दै आएका थिए। भदौ १८ गते १४ जनाको अस्पतालबाटै पीसीआर परीक्षणका लागि स्वाब स्वाब नमूना संकलन गरी वीपी कोइराला स्वास्थ्य विज्ञान प्रतिष्ठान धरान पठाइएको थियो। पठाइएको १४ जनामध्ये १२ जनाको रिर्पोट पोजिटिभ आएको हो। गिरीले भने 'अस्पतालको सबै सेवा सधैँ जस्तै चलिरहेको छ। अस्पताल सुरक्षित छ।' यद्यपि विर्तामोड नगरपालिकाले अस्पताल सिलको तयारी गरेको छ। जिल्लामा आइतबार मात्र एक महिलाको मृत्यु भएको छ भने २५ जनामा कोरोना पोजिटिभ देखिएको छ।
यसरी तानियो मच्छिन्द्रनाथको रथ (फोटो फिचर),"तस्बिर : सुनिता डंगोल काठमाडौं : गत बिहीबार विवाद भएपछि रोकिएको मच्छिन्द्रनाथको रथ आइतबार तानिएको छ। कडा सुरक्षा घेराका बीच रथ तानिएको हो । प्रहरीले रथ तान्नु अघि नै ललितपुर प्रवेश गर्ने सबै नाका सिल गरिएको थियो । वर्षा र सहकालका देवता रातो मच्छिन्द्रनाथको रथ दिउँसो ३ बजेपछि तानिएको हो । यस वर्ष मच्छिन्द्रनाथ रथयात्रा गरेर विगतका वर्षझैँ गाःबहाल हुँदै मङ्गलबजार, सुन्धारा, लगनखेल र अन्त्यमा जावलाखेल पुर्याउन सम्भव नदेखिएसँगै रथलाई आइतबार ललितपुर महानगरपालिका अगाडिको सोह्रखुट्टे पाटीसम्म तानेर राखिएको हो । अब विशेष पूजाविधि पूरा गरेर भदौ २६ गते बुङमतीमा लगिने छ । आइतबार बिहानैदेखि १९ औं जातीय खलः पुचःका ५०१ स्वयं सेवक खटाएर रथको मर्मत सम्भार गराउनका साथै रथ तान्ने व्यवस्थापनसमेत गरिएको थियो। रथ तान्न १९ जातीय खलका मानिसका साथै पाटन टोलका चारदेखि पाँच मानिस सहभागी भएका थिए । विगतका वर्षझैँ यस वर्ष टोलटोलमा रथयात्रा गर्न नसकेकाले शनिबार र शुक्रबार देशमा कुनै अनिष्ट नहोस् भनेर क्षमापूजा गरिएको थियो। आर्यावलोकितेश्वरलाई गत साउन १० गते पुल्चोकमा निर्माण सम्पन्न भएको रथमा विराजमान गराइएको थियो। विसं ८०० मा राजा वरदेवले पुल्चोकमा रथ बनाउन लगाएका थिए। मच्छिन्द्रनाथ नेपाल आएको ८४ वर्षपछि रथ बनाउन सुरु गरिएको थियो। रथ तान्नु अघि काठमाडौंबाट ललितपुर प्रवेश गर्ने सबै नाका सिल गरिएको थियो । जिल्ला प्रशासन कार्यालय, प्रहरी र ज्यापु समाजबीच छलफल भएपछि निश्चित संख्यामा मानिस उपस्थित भएर रथ तान्ने सहमति गरेको थियो। जिल्ला प्रशासन कार्यालयले चार सय ३४ जनालाई मात्र उपस्थित हुन दिने भनेको छ। जसमध्ये १६०, रथ तान्ने, १२८ स्वयंसेवक, ज्यापु समाजका पदाधिकारी १२२ र बाजागाजा बजाउने २८ जनालाई मात्र समेटिएको बताएको छ।"
कर्मचारीमा कोरोना पुष्टि भएपछि मालपोतका सेवा स्थगित,स्याङजा : कर्मचारीमा कोरोना संक्रमण पुष्टि भएपछि मालपोत कार्यालयबाट हुने सेवाप्रवाह स्थगित गरिएको छ। एक सातादेखि अस्पतालमा उपचाररत उनको पीसीआर परीक्षण गर्दा कोरोना पोजेटिभ देखिएको हो। कार्यालयका प्रमुख प्रकाश पौडेलले एक कर्मचारीमा कोरोना संक्रमण पुष्टि भएसँगै कार्यालयमा कार्यरत अन्य कर्मचारीका कन्ट्रयाक ट्रेसिङ् गर्नुपर्ने भएकाले अर्को सूचना जारी नभएसम्मका लागि कार्यालयबाट उपलब्ध गराइने सेवाप्रवाह स्थगित गरिएको जानकारी दिए । उनले भूसेवाका काम भने नरोक्न स्थानीय पालिकालाई आग्रह गर्दै कार्यालय संचालन हुने बित्तिकै यी काम प्राथमिकतामा राखेर काम गर्ने जारी सूचनामा उल्लेख गरिएको मालपोतका सूचना अधिकारी डोलराज थापाले बताए ।
एम्बुलेन्समा राखेर बालिका अपहरण : दुई चालकसहित तीनजना पक्राउ,"विराटनगर : दुई लाख रुपैयाँ फुत्काउनका लागि मोरङको पथरीशनिश्चरेबाट १४ वर्षीया बालिकाको अपहरण भएको घटना बाहिरिएको छ। नातामा दाई पर्ने पथरीशनिश्चरे नगरपालिका८ का २१ वर्षीय सुजन रणपहेलीसहित पथरीशनिश्चरे६ का २२ वर्षीय रोमन आचार्य र सुनवर्षी नगरपालिका६ का ३७ वर्षीय पूर्ण तामाङलाई बालिका अपहरणको अभियोगमा प्रहरीले पक्राउ गरेको छ। इलाका प्रहरी कार्यालय पथरीका डीएसपी दिलिप गिरीले अपहरणमा प्रयोग गरिएका को २ च २८८२ र को २ च ३१२१ नम्बरका दुईवटा एम्बुलेन्स पनि नियन्त्रणमा लिइएको जानकारी दिए। आचार्य को २ च २८८२ र तामाङ अर्को एम्बुलेन्सका चालक हुन्। रणपहेली अपहरित बालिकाको नातामा दाजु पर्ने व्यक्ति हुन्। डीएसपी गिरीले रणपहेलीकै मुख्य योजनामा बालिका बहिनीको अपहरण भएको बताए। अपहरणपछि बहिनीलाई आमाले राख्न दिएको दुई लाख रुपैयाँ फुत्काउने योजना उनको रहेको पाइएको गिरीको भनाइ छ। अपहरणमा परेकी बालिकालाई जिल्ला प्रहरी कार्यालय काभ्रेको सहयोगमा साँगा भञ्ज्याङबाट भदौ १७ गते उद्धार गर्दै घटनामा संलग्नलाई पक्राउ गरिएको जानकारी उनले दिए। उद्धार र पक्राउ गरिएकालाई १८ गते बिहीबार पथरीशनिश्चरे ल्याइपुर्याएर अनुसन्धान सुरु गर्दा अपहरणको पुष्टि भएको गिरीले बताए। चार दिनअघिको घटनालाई प्रहरीले ढिलो गरेर सार्वजनिक गरेको हो। प्रारम्भिक अनुसन्धानबाट काठमाडौं पुर्याएर बहिनीको साथमा भएका पैसा फुत्काउने योजना रहेको देखिन्छ, डीएसपी गिरीले भने, गन्तव्यमा पुग्नै नपाइकन पक्राउ गरिएका कारण त्यसपछि अरु के योजना थिए भन्ने बारेमा अनुसन्धान भइरहेको छ। ज्यान मार्ने तथा परिवारका सबैलाई सखाप पारिदिनेसम्मका धम्की दिँदै अपहरण गरेपछि डरले बोल्न नसकेको र त्यसक्रममा आफूमाथि कुनै गलत गतिविधी भने नभएको बालिकाले प्रहरीलाई बताएकी छन्। तर उनलाई बीचबीचमा दुईवटा एम्बुलेन्स परिवर्तन गर्दै लगिएको पाइएको छ। घटनाअनुसार भदौ १६ गते मंगलबार बिहानका राति बालिका एकाएक घरबाट हराएकी थिइन्। अभिभावकले दिउँसो प्रहरीमा हुलियासहितको निवेदन दिएपछि खोजी गर्ने क्रममा अपहरण गरेर काभ्रेको साँगा पुर्याएपछि फेला पारिएको डीएसपी गिरीले बताए। उनका अनुसार प्रारम्भिक अनुसन्धानबाट पथरी बजारकै एउटा माइक्रो फाइनान्सबाट आमाले दुई लाख रुपैयाँ निकालेर १५ गते बालिकालाई राख्न दिएको खुलेको छ। बालिकाको अपहरणमा प्रयोग गरिएका एम्बुलेन्स। उक्त रकम झिक्नुअघि बालिकाको आमाले अरु आफन्तसँग गरेको फोन संवाद सुनेका रणपहेलीले पैसा निकालेर छोरीलाई राख्न दिएको चाल पाएको प्रहरीले जनाएको छ। त्यसपछि मुख थुन्दै जबरजस्ती विभिन्न धम्की दिएर मंगलबार बिहान आमाले राख्न दिएको रकमसहित बालिकालाई उनले अपहरण गरी लिएर गएको डीएसपी गिरीको भनाइ छ। उनका अनुसार सुरुमा रणपहेलीले पथरीको मंगलबारे चोकबाट को २ च २८८२ नम्बरको एम्बुलेन्समा चढाएर बालिकालाई सुनसरीको इटहरी पुर्याएका थिए। उक्त एम्बुलेन्सका चालक आचार्य रणपहेलीका पुराना साथी हुन्। इटहरीबाट भने परिवर्तन गर्दै अर्को चिनेकै को २ च ३१२१ नम्बरको एम्बुलेन्समा राखेर लगेको खुलेको डीएसपी गिरीको भनाइ छ। तामाङले चलाएको उक्त एम्बुलेन्सले भने बनेपासम्म पुर्याएको थियो। पूर्व योजना अनुसार आचार्यले चलाएको एम्बुलेन्स पनि सँगसँगै गएको पाइएको प्रहरीले जनाएको छ। बनेपादेखि भने इहटरीबाट गएको एम्बुलेन्सबाट ओरालेर फेरि आचार्यकै पथरीबाट लगेको एम्बुलेन्समा राखेर बालिकालाई काठमाडौंतिर लग्दै गर्दा साँगामा प्रहरीले फेला पारेको हो, गिरीले भने, नातामा बहिनी पर्ने बालिकालाई अपहरण गर्ने रणपहेली लागुऔषध दुव्र्यसनी रहेको खुलेको छ। उनले प्रारम्भिक अनुसन्धानबाट बहिनीसँग भएको पैसा लुट्नकै लागि अपहरण गरेको देखिएको र अपहरणको थप अरु कारण खुल्न बाँकी रहेको जनाए। तर रणपहेलीले भने बहिनीलाई काठमाडौं डुलाउन लिएर गएको बताउँदै आएका छन्। गिरीका अनुसार एम्बुलेन्स लगे बापत आचार्यले १४ र तामाङले २० हजार रुपैयाँ रणपहेलीसँग लिइसकेको खुलेको छ। घटनामा शंकास्पद भूमिका देखिएसँगै एम्बुलेन्स र चालकलाई नियन्त्रणमा लिइएकाले थप कुरा खुल्दै जानेछ, उनले भने, तर बिरामी बोक्ने एम्बुलेन्सले शंकास्पद ढंगले फेरिफेरि यात्रु बोकेको पाइएपछि घटनाको अनुसन्धान अघि बढाइएको छ। पक्राउ परेकालाई अपहरण तथा ज्यान मास्नेबेच्ने मुद्दा चलाउन शुक्रबार म्याद थपेर अनुसन्धान थालिएको प्रहरीले जनाएको छ।"
२ सय ८१ नमूना परीक्षणमा १२ जनामा देखियो कोरोना,डडेल्धुरा : डडेल्धुरा अस्पतालको प्रयोगशालामा गरिएको परीक्षणमा डडेल्धुराका २ सहित सुदुरपश्चिम प्रदेशमा थप १२ जनामा कोरोना संक्रमण पुष्टि भएको छ । डडेल्धुराको अमरगढी नगरपालिका ११ का २ जनामा संक्रमण देखिएको हो । पछिल्लो २४ घण्टामा २ सय ८१ नमुना परीक्षण भएकोमा १२ जनामा कोरोना संक्रमण पुष्टि भएको छ । जसमध्ये बझाङको बुङ्गल नगरपालिकाका १० जनामा कोरोना संक्रमण देखिएको अस्पतालले जनाएको छ। डडेल्धुरा अस्पताल प्रयोगशाला इन्चार्ज ईश्वरी प्रसाद भूषालले डडेल्धुराका २ जना र बझाङका १० जना कोरोना संक्रमण पुष्टि भएको जानकारी दिए ।
"दाङमा फेरियो लकडाउनको मोडालिटी, आधा दिन खुल्ला, आधा दिन बन्द","दाङ : समुदायस्तरमा कोरोनाको प्रभाव देखिएपछि एक हप्तादेखि दाङमा सुरु भएको लकडाउनको मोडालिटी फेरिएको छ । आइतबार जिल्ला प्रशासन कार्यालयले सार्वजनिक गरेको सूचना अनुसार लकडाउनको मोडालिटि फेरेर आधा दिन खुला र आधा दिन लकडाउन गर्ने निर्णय गरिएको छ । दाङमा बिहान ६ बजेदेखि १२ बजेसम्म सार्वजनिक यातायता, होटेल व्यवसाय,सिनेमाहल, क्लब बाहेकका सबै बजार खुल्ने भएका छन् भने १२ बजेदेखि लकडाउन गरिने निर्णय गरिएको दाङका प्रमुख जिल्ला अधिकारी गोविन्द रिजालले जानकारी दिए । सबैले बिहान ६ घन्टा बजार खोल्ने भन्ने सुझाव दिएसँगै सहमति भएपछि लकडाउनको मोडालिटि परिवर्तन गरिएको प्रजिअ रिजालले बताए । मध्यान्ह १२ बजेपछि भने फेरि नियमित रूपमा लकडाउन हुने प्रजिअ रिजालले बताए । बिहान ६ घन्टा खोल्दा बैंक तथा वित्तीय संस्था पनि मर्कामा नपर्ने र सबैलाई सहज हुने अनुमान गरेर यस्तो निर्णय गरिएको उनले बताए । यसमा सार्वजनिक यातायता पूर्ण रुपमा बनद गर्न र निजी सवारी साधनहरु जोडविजोडमा सञ्चालन गर्ने निर्णय समेत गरिएको छ । एक हप्ता अगाडि बसेको जिल्ला संकट व्यवस्थापन समितिको बैठकले आइतबार राती १२ बजेसम्म निषेधाज्ञा जारी गरेको छ । दाङमा शनिबार बेलुकासम्म कोरोना भाइरस संक्रमितको संख्या ९९२ पुगेको छ । यसमा ५० जना समुदायस्तरका संक्रमित रहेका छन् ।"
पर्यटनमन्त्री भट्टराईले दिए मुस्कान खातुनलाई एक महिनाको तलब,"काठमाडौं : संस्कृत, पर्यटन तथा नागरिक उड्डयनमन्त्री योगेश भट्टराईले एसिड पीडित मुस्कान खातुनलाई एक महिना बराबरको तलब सहयोग गरेका छन्। आफ्नो जन्मदिनको अवसर पारेर मन्त्री भट्टराईले उक्त रकम खातुनलाई सहयोग गरेका हुन्। उनले आफ्नो फेसबुक अकाउन्टमा यो वर्षको जन्मदिन मुस्कानको साथमा भन्दै फोटो पनि सेयर गरेका छन्। यसअघि मन्त्री भन्टराईले एउटा कार्यक्रममा मुस्कानलाई केही सहयोग गर्ने बचन दिएका थिए। 'गत माघ महिनामा होटल हायातमा आयोजना भएको एक भव्य कार्यक्रममा मुस्कान खातुनसँग भेट हुन पुग्यो । केही समय पहिले उहाँमाथि एसिड प्रहार भएको थियो । त्यो समाचार विभिन्न संचार माध्यमबाट सार्वजनिक भएपछि मैले थाहा पाएको थिएँ । हायातको कार्यक्रममा बहिनी मुस्कानको बुलन्द भाषणमा सहभागीहरुले तालीको गडगडाहावटले मुस्कानलाई उत्साहित बनायो । जब मञ्चमा मैले मुस्कानलाई सम्मान गर्ने मौका पाए उहाँको उच्च शिक्षाका लागि आफ्नो तर्फबाट केही सहयोग गर्ने बचन दिएको थिएँ,' उनले भने,' आज मेरो जन्मदिन तिनै मुस्कान र उनी जस्तै असह्य पीडामा रहेका मुस्कानहरुमा समर्पित गर्न चाहन्छु् । बहिनीको शिक्षाका लागि मैले प्राप्त गर्ने एक महिनाको पारिश्रमीकमा कर र लेबी कटाएर सहयोग गरेको छु । मुस्कानलाई डाक्टर बन्ने इच्छा छ बहिनी मुस्कान तपाईको डाक्टर बन्ने आकांक्षा पुरा हुनेछ ।' केही दिनअघि मात्र खातुनले प्रधानमन्त्री केपी शर्मा ओलीसँग भेट गरेकी थिइन्। भेटका क्रममा प्रधानमन्त्रीले उनको शिक्षाको व्यवस्था मिलाउने बचन दिएका थिए। एसिड प्रहारबाट घाइते भएकी उनको अहिले पनि उपचार जारी छ ।"
रुकुममा १६ किलो लागुऔषधसहित तीन जना पक्राउ,"रुकुम : रुकुम पश्चिममा १६ किलो लागुऔषधसहित तीनजना पक्राउ परेका छन् । आठविसकोट नगरपालिका५ बाट १६ किलो अफिमसहित तीन जनालाई प्रहरीले सोमबार पक्राउ गरेको हो । जाजरकोटको नलगार्ड नगरपालिका९ का ३७ वर्षीय प्रेमबहादुर सिंह, ४० वर्षीय मानबहादुर सिंह र ३२ वर्षीय तपबहादुर सिंहलाई अफिम सहित पक्राउ गरिएको जिल्ला प्रहरी कार्यालय रुकुम पश्चिमका डिएसपी ठगबहादुर केसीले जानकारी दिए । लागुऔषध कारोबार भइरहेको गोप्य सुचनाको आधारमा कर्णाली प्रदेश प्रहरी कार्यालय सुर्खेत र जिल्ला प्रहरी कार्यालयबाट खटिएको संयुक्त टोलीले उनीहरूलाई पक्राउ गरिएको डिएसपी केसीले बताए । प्रहरीले पक्राउ गरेका तीन जनाको झोला चेक जाँच गर्दा लागुऔषध अफिम फेला परेको प्रहरीको भनाइ छ । पक्राउ परेकाहरुलाई आठ विसकोटबाट जिल्ला प्रहरी कार्यालय ल्याउँदै गरेको डिएसपी केसीले बताए । जिल्ला प्रहरी कार्यालयमा पुर्याएपछि ऐन अनुसार मुद्दा दर्ता गरेर थप अनुसन्धान गरिने उनले बताए ।"
हुलाकी राजमार्ग निर्माणमा गरिएको नाप जाँच प्रति स्थानीय आक्रोशित,"कपिलवस्तु : हुलाकी राजमार्ग निर्माण कार्य अन्तरगत गरिएको केन्द्र विन्दुदेखिको नाप गलत भएको भन्दै स्थानीय आक्रोशित बनेका छन्। हुलाकी राजमार्ग निर्माण आयोजना अन्तरगत तौलिहवा बजार क्षेत्रमा सडक केन्द्रबाट दुवैतर्फको १५।१५ मिटर छोडेर घर निर्माण गरे पनि अहिले आफ्नो घर १५ मिटरभित्र पर्ने नापी भएपछि कपिलवस्तु नगरपालिका वडा नं १ की मिठु पौडेल आक्रोशित बनेकी छिन्। आफू विकास विरोधी नभए पनि सडकको नापबाट मर्कामा परेको उनी बताउँछिन्। 'सडक कार्यालयका प्राविधिकले घरमा सडक केन्द्रबाट घरसम्म नाप जाँच गरी लगाइएको चिन्हभन्दा १ मिटर छोडेर घर भत्काए', पौडेलले भनिन्, 'घरको अगाडि केही भाग भत्काइ नयाँ पिलर र बिम तयार गरी घर मर्मत सुरु गरे। फेरि नयाँ बनाएको पिलर र बिम सबै भत्काउन पर्छ भन्दै सडक प्राविधिकहरु आदेश गर्छन्। पटकैपिच्छेको फरक फरक नापीले हामी मर्कामा परेका छौं। हाम्रो मर्का कसले बुझ्ने ?' जिल्ला प्रशासन कार्यालय, डिभिजन सडक कार्यालय, कपिलवस्तु नगरपालिका र नापी कार्यालयको संयुक्त टोलीबाट २०७२ सालमा तौलिहवा क्षेत्रको सडकको केन्द्रबाट १५।१५ मिटर नापेर चिन्ह लगाएको थियो। सोही नाप जाँचको आधारमा १५ मिटर छोडेर निर्माण गरिएका घर पनि अहिले १५ मिटर भित्र परेको भन्दै भत्काउनु परेपछि सर्वसाधारण थप आक्रोशित बनेका हुन्। त्यति बेला गरिएको नापीको आधारमा नगरपालिकाबाट नक्सा पास गरी निर्माण गरिएका करीब १ दर्जन घर भत्काउन पर्ने अवस्था रहेको कपिलवस्तु नगरपालिका वडा नं १ का सुरेश शर्माले बताए। सडक केन्द्रदेखि १७ मिटर छोडेर नगरपालिकाबाट नक्सा पास गरी घर निर्माण गरेका कपिलवस्तु नगरपालिका वडा नं १ का सन्दिप श्रीवास्तवको पीडा पनि उस्तै छ। 'मापदण्ड भन्दा बढी २ मिटर छोडेर घर निर्माण गर्दा पनि अहिले घरसँग जोडिएर सडक निर्माण हुने भएको छ', श्रीवास्तवले भने, 'नगरपालिकाका प्राविधिकको उपस्थितिमा नाप जाँच गरी घर निर्माण गरें। घरको नक्सा पास र घर निर्माण सम्पन्न प्रमाण पनि पाएँ तर फेरि मेरो जग्गा सडकमा गक्इहेको छ।' कसैको घर जग्गा च्याप्नेभन्दा पनि हाइवे इन्जिनियरिङका हिसाबले सडक निर्माण कार्य अघि बढेको हुलाकी राजमार्ग आयोजनाका इन्जिनियर विरेन्द्र प्रकाश गुप्ताले बताए। 'यसअघि के कस्तो नापी भयो हामीलाई थाहा भएन', इन्जिनियर गुप्ताले भने, 'जिपिएस र टोटल स्टेशनबाट सर्भे गरी नेपाल सडक मापदण्ड २०७० अनुसार सडकको डिजाईन भएको छ। यो डिजाईनबाट आएको सेन्टर लाइनको आधारमा सडकको दुवैतर्फको १५।१५ मिटर भित्र सडक निर्मांण कार्य गरेका छौं।' यो ठुलो राजमार्ग हो, त्यसकारण विभिन्न घुम्ती, मोड र स्थानीको केही घरमा यस्ता समस्या देखिको हुन सक्ने उनी बताउँछन्। हुलाकी राजमार्ग निर्माणका लागि तौलिहवा राजपुर १५ किलोमिटर शर्मा एण्ड कम्पनी, राजपुर दत्तपुर १७ किलोमिटर लामा गोल्डेन गुड त्रिशक्ति जेभी र दत्तपुर तुरुन्तपुर साढे १८ किलोमिटर शर्मा एण्ड कम्पनीका नाममा ठेक्का सम्झौता भएको छ। सम्झौता अनुसार २०७९ कार्तिक मसान्तसम्ममा ठेकेरदार कम्पनीले हुलाकी सडकको कुल साढे ५० किलोमिटर सडक निर्माण कार्य सम्पन्न गर्नु पर्ने छ। सोही सडक निर्माण कार्य अन्तरगत तौलिहवा बजार क्षेत्रमा सडक किनारका घर टहरा भत्काउने र नाली निर्माण गर्ने काम सुरु भएको छ।"
डोटीमा भदौ २८ गतेसम्म निषेधाज्ञा,"डोटी : डोटीमा एक हप्ताका लागि निषेधाज्ञा थप गरिएको छ । भदौ २८ गते राति १२ बजेसम्मको लागि निषेधाज्ञा कायम हुनेछ । जिल्ला संकट व्यवस्थापन केन्द्रको आइतबार बसेको बैठकले एक हप्ताका लागि निषेधाज्ञा थप गरिएको प्रमुख जिल्ला अधिकारी भीमप्रसाद भट्टराईले बताए । जारी निषेधाज्ञा र सोको पालनाले कोभिड १९ को संक्रमण नियन्त्रणमा सकारात्मक प्रभाव परेको र संक्रमण जोखिमलाई अझै कम गर्न जारी आदेशलाई निरन्तरता दिन एक हप्ताका लागि निषेधाज्ञा थप गरिएको हो। यसअघि भदौ १४ गतेदेखि २१ गतेसम्मका लागि निषेधाज्ञा जारी गरिएको थियो । पछिल्लो समय डोटीमा कोरोना संक्रमितको संख्यामा बढ्दै गएपछि स्थितिलाई मध्यनजर गर्दै थप संक्रमण फैलन नदिन रोमथाम, नियन्त्रण तथा उपचार सम्बन्धी कार्यलाई थप व्यवस्थित एवं प्रभावकारी बनाउन सम्बन्धीत निकायसँगको छलफल तथा सल्लाहमा निषेधाज्ञा गरिएको प्रजिअ भट्टराईले बताए । निषेध अवधिमा अत्यावश्यक सेवा तथा वस्तु बाहेकका अन्य सबै प्रकारका उद्योग, व्यापार, व्यवसाय संचालन गर्न दिइएको छैन् । अत्यावश्यक सामग्रीलगायतका मालवाहक ढुवानीका सवारी साधन, स्वास्यकर्मी तथा सुरक्षा निकायले प्रयोग गर्ने सवारी साधन बाहेक अन्य सबै सवारी साधन जिल्ला प्रवेश गर्न निषेध गरिएको छ भने जिल्ला भित्र संचालन हुने सबै प्रकारका निजी तथा सार्बजनिक यात्रुबाहक सवारी साधनमा समेत रोक लगाइएको छ । कुनै पनि मेला, पर्व, महोत्सब, जात्रा संचालन गर्न, मानिसहरु भेलाजम्मा हुन, भिडभाड गर्न, सभा जुलुस गर्नमा समेत निषेध गरिएको छ । यदि आदेशको उल्लंघन गर्ने वा आदेशको पालना गर्ने गराउने कार्यमा अबरोध गर्ने उपर संक्रामक रोग ऐन, २०२० तथा अन्य प्रचलित कानुन बमोजिम कारवाही हुने समेत भनिएको छ । आवश्यकतालाई मध्यनजर गर्दे निषेधाज्ञालाई बढाउन समेत सकिने बताइएको छ । डोटीमा ९५५ जना संक्रमित डोटीमा हालसम्म कोरोना संक्रमितको संख्या नौ सय ५५ जना रहेका छन् । सुदूरपश्चिम प्रदेशको कैलाली पछि सबैभन्दा बढी संक्रमित भएको जिल्ला डोटीनै हो । नौ सय ५५जना मध्य ६२ जना मात्रै पालिकाले बनाएका आइसोलेसनमा बसेका छन् भने बाँकी सबै डिस्चार्ज भएर आआफ्नो घरमा फर्किसकेका छन् ।"
कालोबजारी गर्ने ३ किराना पसललाई १ लाख १० हजार जरिवाना,"वीरगन्ज : कोरोनाको महामारीमा कालोबजारी गरी उपभोक्ता ठगेको भन्दै स्थानीय प्रशासनले वीरगन्जका ३ वटा पसललाई १ लाख १० हजार रुपैयाँ जरिवाना गरेको छ । वाणिज्य आपूर्ति तथा उपभोक्ता संरक्षण कार्यालयका अधिकृत दिलिप खङखत्वेको नेतृत्वमा आइतबार खटिएको बजार अनुगमन टोलीले ३ वटा पसललाई १ लाख १० हजार रुपैयाँ जरिवाना गरेको हो । वीरगन्जको पानगल्लीस्थित सुमित्रा ट्रेडर्स एन्ड सप्लायर्सलाई ५० हजार तथा पानगल्लीमै रहेको न्यू संतोष जेनरल स्टोर, जय पान पसल सेन्ट र रानीघाटमा रहेको न्यू हरिओम किराना पसललाइ जनही २०२० हजार रुपैयाँ जरिवाना गरिएको हो । जिल्ला प्रशासन कार्यालयका खाद्य निरीक्षक र प्रहरीसहितको अनुगमन टोलीले पानगल्ली र रानीघाटका खाद्यान्न र किराना पसलमा आइतबार अनुगमन गरेको थियो । अनुगमनका क्रममा ती ३ वटा पसलहरुले मूल्य सूची नराखेको, खरिद र बिक्री विल उपलब्ध गराउन नसकेको र म्याद गुज्रेका समान संचित गरी राखेको फेला परेकाले उपभोक्ता संरक्षण ऐन २०७५ को दफा २८ बमोजिमको जरिवाना गरिएको वाणिज्य आपूर्ति तथा उपभोक्ता संरक्षण कार्यालयका अधिकृत दिलिप खङखत्वेले जानकारी दिए । आर्थिक जरीवानाका साथै समबन्धित पसलका संचालकलाई खाद्य वस्तुहरुको कालोबाजारी तथा मूल्य वृद्धि नगरी बिक्री वितरण गर्न निर्देशन पनि दिइएको खङखत्वेले बताए । यसअघि भदौ १ गते पनि अनुगमन टोलीले वीरगन्ज बजारको अनुगमन गरी कालोबाजारी तथा मूल्य वृद्धि गरेर फलफूल बिक्री वितरण गरेको आरोपमा तीनवटा फलफूल पसललाई कारवाही गरी ५० हजार रुपैयाँ जरिवाना गरेको थियो । कोरोनाको महामारीमा पसलेहरुले मुल्य वृद्धि गर्नुका साथै म्याद गुज्रिएका सामान बिक्री गरेको गुनासो उपभोक्ताहरुबाट आउन थालेपछि नियमित रुपमा बजार अनुगमन गर्न थालिएको खत्वेले बताए ।"
थानकोटमा डिजेल बोकेको ट्याङ्कर दुर्घटना,"काठमाडौं : आइतबार थानकोटमा डिजेल बोकेको ट्याङ्कर दुर्घटनामा परेको छ। महानगरीय प्रहरी वृत्त, थानकोटका डीएसपी घनश्याम श्रेष्ठका अनुसार आइतबार बिहान चन्द्रागिरी नगरपालिका३ मा ना ७ ख ७३९ नम्बरको ट्याङ्कर दुर्घटनामा परेको हो। डीएसपी श्रेष्ठका अनुसार रक्सौलबाट डिजेल बोकेर आएको ट्याङ्कर पैदल यात्रु जोगाउन खोज्दा दुर्घटनामा परेको हो। पैदल यात्रु जोगाउन खोज्दा अनियन्त्रित भएर पल्टिए पनि कुनै मानवीय क्षति भने हुन पाएन। चालकको समेत सकुसल उद्धार भएको छ। मानवीय क्षति नभए पनि चार हजार बढी डिजेल पोखिएको छ। नेपाल आयल निगमको टोली, सुरक्षाकर्मी र स्थानीयको पहल पल्टिएको ट्याङ्करलाई सडकमा झिकिएको छ।"
पाल्पामा समुदायस्तरमा फैलियो कोरोना,"तानसेन : पाल्पामा दिनहुँ समुदायस्तरमा कोरोना संक्रमण फैलिदै गएको छ। आइतबार मात्रै पाल्पाका विभिन्न समुदायका १६ जनामा कोरोना संक्रमण देखिएको छ। समुदायस्तरमा गरिएको स्वाब परीक्षणका क्रममा तिनाउँ गाउँपालिकाको विभिन्न समुदायमा ८ जना पुरुष, माथागढी गाउँपालिकाका विभिन्न समुदायका ५ जना पुरुष, रैनादेवी छहरा गाउँपालिकाको १ महिला, १ पुरुष, बगनासकाली गाउँपालिकामा १ गरी १६ जनामा कोरोना देखिएको हो। आइतबार थपिएका संक्रमितमध्ये तिनाउ गाउँपालिकाका ८ जना पुरुष, रैनादेबीछहराका २ जना र माथागढीका २ जना समुदायका व्यक्ति रहेको जिल्ला स्वास्थ्य कार्यालय पाल्पाका सूचना अधिकृत ओम प्रकाश पन्थीले बताए । यसअघि तानसेन नगरपालिकाका ७ जना, रम्भा गाउँपालिका ३ जना, रामपुर नगरपालिकाका २ जना, तिनाउँ गाउँपालिका र रिव्दीकोट गाउँपालिकामा एक एक जनामा समुदायस्तरका व्यक्तिमा सक्रमण देखिएको हो। यसअघि तिनाउ २ मा चियापसल गरिरहेकी महिलामा देखिएपछि उनीसँग सम्र्पकमा आएका अन्यको परीक्षणका क्रममा थप ८ जना समुदायस्तरका व्यक्तिमा संक्रमण देखिएको गाउँपालिका अध्यक्ष ओम बहादुर घर्तीमगरले बताए । पछिल्लो समय पाल्पामा समुदायस्तरमा सक्रमितको संख्या हवात्तै बढेको छ । विधालयमा रहेका क्वारेन्टाइन हटाएपछि पछिल्लो समय होम क्वारेन्टाइनमा बस्ने क्रममा सक्रमण बढ्दै गएको छ । पाल्पामा रहेका करीब एक पचास विधालय क्वारेन्टाइन हटाएपछि अहिले पालिकाहरुले संक्रमितलाई होम आइसोलेसनमा व्यवस्थापन गर्दै आएका छन् । आइतबारसम्म पाल्पामा कुल संक्रमितको संख्या सय ६ पुगेको छ । जसमध्ये ५ सय ६३ जना कोरोनामुक्त भएका छन् । संक्रमण भएकामध्ये २ जनाको निधन भएको छ।"
"उपत्यकामा एकैदिन थपिए ३५४ जना कोरोना संक्रमित,३ को मृत्यु","काठमाडौं : पछिल्लो २४ घण्टामा काठमाडौं उपत्यकामा थप ३५४ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप ३५४ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। काठमाडौंका २९०, भक्तपुरका ३२ र ललितपुरका ३२ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। यस्तै पछिल्लो २४ घण्टामा ९८० जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ४६ हजार २५७ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। आइतबार संक्रमितमा २९० महिला र ६९०पुरुष छन्। १ हजार ७२७ कोरोनाका सक्रिय संक्रमित छन्। यस्तै मन्त्रालयका अनुसार ९ हजार २०१ जना आइसोलेसनमा रहेका छन् भने होम आइसोलेसनमा ७ हजार ८२६ छन्। क्वारेन्टाइनमा ४ हजार ७०३ जना रहेका छन्। मन्त्रालयका अनुसार पछिल्लो २४ घन्टामा १० हजार ३८२ नमूनाको पीसीआर परीक्षण भएको छ। पछिल्लो २४ घण्टामा १ हजार ८१४ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या २८ हजार ९४१ छ। यो ६३ प्रतिशत हो। नेपालमा कोरोनाबाट २८९ जनाको मृत्यु भएको छ। आइतबार मात्रै ९ जनाको मृत्यु भएको मन्त्रालयले जनाएको छ। उपत्यकामा मात्रै ३ जनाको मृत्यु भएको छ।"
ललितपुरका नाका सिल गरेर मच्छिन्द्रनाथको रथ तानिदै,"काठमाडौं : गत बिहीबार विवाद भएपछि रोकिएको मच्छिन्द्रनाथको रथ अहिले तानिदै छ। कडा सुरक्षा घेराका बीच लर थानिन लागेको हो। प्रहरीले रथ तान्नु अघि नै ललितपुर प्रवेश गर्ने सबै नाका सिल गरिएको छ। वर्षा र सहकालका देवता रातो मच्छिन्द्रनाथको रथ दिउँसो ३ बजे तानिने बताइएको भए पनि केही ढिला भएको छ। यस वर्ष मच्छिन्द्रनाथ रथयात्रा गरेर विगतका वर्षझैँ गाःबहाल हुँदै मङ्गलबजार, सुन्धारा, लगनखेल र अन्त्यमा जावलाखेल पुर्याउन सम्भव नदेखिएसँगै रथलाई आइतबार ललितपुर महानगरपालिका अगाडिको सोह्रखुट्टे पाटीसम्म तानेर राख्न लागिएको हो। बिहानैदेखि १९ औं जातीय खलः पुचःका ५०१ स्वयं सेवक खटाएर रथको मर्मत सम्भार गराउनका साथै रथ तान्ने व्यवस्थापनसमेत गरिएको थियो। रथ तान्न १९ जातीय खलका मानिसका साथै पाटन टोलका चारदेखि पाँच मानिस सहभागी हुने महानगरपालिकाका प्रवक्ता राजु महर्जनले बताए। विगतका वर्षझैँ यस वर्ष टोलटोलमा रथयात्रा गर्न नसकेकाले हिजो र शुक्रबार देशमा कुनै अनिष्ट नहोस् भनेर क्षमापूजा गरिएको थियो। आर्यावलोकितेश्वरलाई गत साउन १० गते पुल्चोकमा निर्माण सम्पन्न भएको रथमा विराजमान गराइएको थियो। विसं ८०० मा राजा वरदेवले पुल्चोकमा रथ बनाउन लगाएका थिए। मच्छिन्द्रनाथ नेपाल आएको ८४ वर्षपछि रथ बनाउन सुरु गरिएको थियो। रथ तान्नु अघि काठमाडौंबाट ललितपुर प्रवेश गर्ने सबै नाका सिल गरिएको छ। जिल्ला प्रशासन कार्यालय, प्रहरी र ज्यापु समाजबीच छलफल भएपछि निश्चित संख्यामा मानिस उपस्थित भएर रथ तान्ने सहमति भएको हो। जिल्ला प्रशासन कार्यालयले चार सय ३४ जनालाई मात्र उपस्थित हुन दिने भनेको छ। जसमध्ये १६०, रथ तान्ने, १२८ स्वयंसेवक, ज्यापु समाजका पदाधिकारी १२२, र बाजागाजा बजाउने २८ जनालाई मात्र समेटिएको बताएको छ।"
२१ सय बढी प्रहरीमा कोरोना संक्रमण,"काठमाडौं : नेपाल प्रहरीका २१ सय बढीमा कोभिड१९ देखिएको छ। गत जेठको पहिलो साता एक प्रहरीमा देखिएकोमा गत साउनपछि भने सङ्क्रमण दर ह्यात्तै बढेको प्रहरी प्रधान कार्यालयले जनाएको छ। प्रहरी प्रहरीका दुई हजार १६१ सङ्क्रमितमध्ये ९५० जना निको भएर कार्य क्षेत्रमा फर्किसकेको प्रहरीका प्रवक्ता प्रहरी वरिष्ठ उपरीक्षक कुबेर कडायतले जानकारी दिए। काठमाडौँ उपत्यकाको तीन जिल्लामा सबैभन्दा बढी ६२४ जना सङक्रमित भएका छन्। त्यसमध्य ५५८ जना अझै उपचाररत छन्। प्रहरी प्रधान कार्यालयमा मात्रै ३८९ जना सङ्क्रमित रहेको जनाइएको छ। त्यसमध्ये ३१८ जना उपचारपछि घर फर्किएका र ७१ को उपचार जारी छ। प्रहरी प्रधान कार्यालयले दिएको जानकारीअनुसार प्रदेश १ मा ३४०, प्रदेश २ मा २५७, बाग्मती प्रदेशमा १००, गण्डकीमा १४३, प्रदेश ५ मा १९८, कर्णाली प्रदेशमा ७१ र सुदुरपश्चिम प्रदेशमा ३९ जनामा सङ्क्रमण देखिएको छ। प्रहरी प्रवक्ता कडायतले सङ्क्रमितमध्ये झण्डै आधा निको भएर काममा फर्किसकेको बताए। उनका अनुसार अहिले सबै उच्च मनोबलका साथ उपचार गराइरहेका छन्। सबैको अवस्था सामान्य रहेको कडायतको भनाइ छ। सशस्त्र प्रहरी र नेपाली सेनासमेतमा पछिल्लो समयमा कबोभिड१९ सङ्क्रमण बढिरहेको छ। रासस"
निषेधाज्ञा खुकुलो भएसँगै नवलपरासीमा भीडभाड बढ्यो,"परासी : पश्चिम नवलपरासीमा जारी निषेधाज्ञा खुकुलो बनाइएसँगै सर्वसाधारणको भीड बढेको छ। जिल्ला प्रशासन कार्यालयले साउन ३१ गतेदेखि लगाएको निषेधाज्ञा आइतबारबाट खुकुलो बनाए लगत्तै सर्वसाधारणको भीडभाड बढेको हो। जिल्ला सुरक्षा समितिले पसल व्यवसायदेखि अत्यावश्यक सरकारी कार्यालय र बैंक तथा वित्तीय संस्था सुरक्षा मापदण्ड तय गरेर खुला गर्ने निर्णय गरेको छ। त्यसरी अत्यावश्यक कामका लागि बाहिर निस्कनु पर्ने सर्वसाधारणले सामाजिक दुरी कायम गरेर सुरक्षाका उपाय अपनाउन अनुरोध गरिएको छ। तर सर्वसाधारण भने न्यूनम सुरक्षाका उपायको बेवास्ता गर्दै बजारमा निस्कन थालेका छन्। सर्वसाधारणको भीड हुने मालपोत कार्यालय, नापी कार्यालय र बैंक तथा वित्तीय संस्था खुला गरेपछि मानिसको आवतजावत बढेको हो। न्यूनतम सुरक्षा उपाय र सामाजिक दुरीको समेत बेवास्ता गरिएकाले कोरोना संक्रमणको जोखिम पनि उत्तिकै बढेको छ। अनावश्यक रुपमा भीडभाड बढे फेरि जिल्लाको निषेधाज्ञामा कडाइ गरिने प्रमुख जिल्ला अधिकारी सागरमणि पाठकले बताए। जिल्लामा भदौ ३१ गतेसम्मका लागि निषेधाज्ञा खुकुलो बनाइएको हो। अहिलेसम्म जिल्लामा २ सय ६९ जना संक्रमित भएका छन्। जिल्लाका संस्थागत र होम आइसोलेसनमा गरी अहिले १ सय २५ जना सक्रिय संक्रमित छन्।"
माथिल्लो डोल्पामा खाद्य संकट : पुगेन ४५ सय क्विन्टल चामल,"डोल्पा : माथिल्लो डोल्पामा खाद्य संकट परेको छ। आर्थिक वर्ष २०७६०७७ को ४५ सय क्विन्टल चामल ढुवानी नभएपछि भोकमरीको खतरा बढेको हो। खाद्य व्यवस्था तथा व्यापार कम्पनीले माथिल्लो डोल्पा तिन्जे डिपोको लागि ४५ सय क्विन्टल चामल ढुवानी नगरिदिएपछि माथिल्लो डोल्पाका तीनवटै स्थानीयतहमा भोकमरी पर्न थालेको भन्दै खाद्यान्न ढुवानी गरिदिन स्थानीयतहले आग्रह गरेका छन्। तातोपानी वा केरुङ हुँदै चिनको तिब्बतबाट माथिल्लो डोल्पाको मरिम्ला र क्याटो नाका हुँदै तिन्जे डिपोसम्म खाद्यान्न ढुवानी गर्ने गरे पनि यस वर्ष कोरोना भाइरस संक्रमणका कारण उक्त नाका नखुलेपछि खाद्यान्न संकट परेको हो। शेफोक्सुण्डो गाउँपालिका, डोल्पोबुद्ध गाउँपालिका र छार्काताङसोङ गाउँपालिका अघिल्लो आर्थिक वर्षमा ४५ सय क्विन्टल चामल छुट्टयाए पनि अहिलेसम्म एक केजी चामल पनि ढुवानी नभएको डोल्पोबुद्ध गाउँपालिका वडा अध्यक्ष ग्याल्बोभोटे थापाले जानकारी दिए। उनले उत्पादन नभएको र एक वर्षसम्म चामल ढुवानी नभएपछि भोकमरी खतारा रहेकोले तत्काल हेलीकप्टर वा पैदल जुनसुकै माध्यामबाट चामल ढुवानी गरिदिन खाद्य व्यवस्था तथा व्यापार कम्पनी डोल्पालाई गाउँपालिकाको आधिकारिक निर्णयसहित अनुरोध गरिएको बताए। अघिल्लो वर्ष रसुवाको केरुङ नाकाबाट माथिल्लो डोल्पाका लागि खाद्यान्न ढुवानी भए पनि यस वर्ष भने एक दाना पनि ढुवानी हुन नसकेको खाद्य व्यवस्था तथा व्यापार कम्पनी डोल्पाका प्रमुख कमलराज पाण्डेले जानकारी दिए। प्रमुख पाण्डेको अनुसार तल्लो डोल्पाका लागि सबै डिपोमा खाद्यान्न बितरण भइरहेको छ तर माथिल्लो डोल्पाको चामल काठमाठौंबाटै ढुवानी हुने र छुट्टै ठेकेदारले ढुवानी गर्ने भएकोले जिल्लालाई ढुवानी भएनभएको जानकारी नआएको बताए। ठेकेदारले समयमा नै माथिल्लो डोल्पामा चामल ढुवानी नगर्ने पुरानै रोग हो। हरेक वर्ष भाद्रमा ढुवानी गर्ने तर आधा मात्रै चामल ढुवानी गर्ने गरे पनि यस वर्ष कोरोना भाइरसको कारण ढुवानी हुन नसकेको भन्दै खाद्य व्यवस्था तथा व्यापार कम्पनीले बचाउ गरिरहेको छ। सिद्धार्थ ढुवानी सेवाले हरेक वर्ष ढुवानी गर्दै आए पनि यस वर्ष रसुवाको केरुङ नाका नखुलेपछि ढुवानी गर्न नसकेको र पैदाल मार्ग वा हेलीकप्टरबाट ढुवानी गर्ने व्यवस्था खाद्य व्यवस्था तथा व्यापार कम्पनीले गरिदिए आफूले ढुवानी गर्ने ठेकेदार बिजय रोक्काले जानकारी दिए। माथिल्लो डोल्पामा तीन गाउँपालिका भए पनि दुई गाउँपालिकाका आधा नागरिकले मात्रै नेपाल सरकारको अनुदानको चामल किनेर खाने गरेका छन्। हरेक वर्ष श्रावणको अन्ति सातादेखि भाद्रको दोस्रो सातासम्म खुल्ने मरिम्ला र क्याटो नाकामा आइपुग्ने खाद्यान्नको चामल माथिल्लो डोल्पाका आधा नागरिकले मात्रै खाने गरेको पाइन्छ। बोकेर ल्याउन नसक्ने र ढुवानीका लागि साधान नभएकोले चामल खानको लागि सबैको पहुँच पुग्दैन। याक र खच्चडमा लादेर ल्याउने गरेका माथिल्लो डोल्पाका बासिन्दाको सबैको ढुवानी गर्ने साधन नभएकोले आधा नागरिकले चामल खाँदैनन्। माथिल्लो डोल्पा अन्तरगत पर्ने छार्काताङसोङ गाउँपालिकाका नागरिकले तीन आर्थिक वर्षदेखि नेपाल सरकारको खाद्यान्नको चामल खाएका छैनन्। तिन्जे डिपोबाट गाउँपालिकाका नागरिकले चामल ढुवानी गर्न नसक्ने र मुस्ताङ वा दुनैबाट ढुावनीको व्यवस्था गराउन आग्रह गरे पनि सुनुवाइ नभएपछि चामल नखाएको गाउँपालिका अध्यक्ष सेनाङ गुरुङले जानकारी दिए। खाद्य व्यवस्था तथा व्यापार कम्पनीले माथिल्लो डोल्पाको तिन्जे डिपोको लागि ४५ सय क्ववीन्टल चामल ढुवानी गराउने गरे पनि चामल सबै डिपोमा नपुग्ने र चिनको मरिम्ला र क्याटोमा नाकासम्म मात्रै कम्पनी र ठेकेदारले ढुवानी गर्ने र तिन्जे डिपोसम्मकै ढुवानी ठेकेदारलाई बुझाउने गरेको स्थानीयको गुनासो छ। माथिल्लो डोल्पाका लागि अघिल्लो आर्थिक वर्षमा ४५ सय क्विन्टल चामल ढुवानी भएन भने यस वर्ष पनि ३ हजार क्विन्टल चामल छुट्टयाएको छ। डोल्पा जिल्लामा १८ हजारको कोटा छ। हाल दुनै शाखामा ६५९, जुफाल डिपोमा ७२१, काईगाउँ डिपोमा ८२१ र सर्मि डिपोमा २९० किलो चामल मौजात रहेको खाद्य व्यवस्था तथा व्यापार कम्पनी डोल्पाका प्रमुख कमल राज पाण्डेले जानकारी दिए।"
"दूतावासले निकाल्यो उडान तालिका, स्वदेश फर्कनै सकस","बिष्णु घिमिरे साउदी अरेबिया : साउदी अरेबियामा कोरोना भाइरसको असरबाट विभिन्न समस्यामा परी अलपत्र परेका नेपालीलाई स्वदेश फिर्तामा सहजीकरणका लागि नेपाली दूतावास रियाद र बाणिज्य दूतावास जेद्धाले उडान तालिका सार्वजनिक गरेका छन् । दूतावास रियादले साउदी अरेबियाको रियाद र दमाम सहरमा हिमालयन एरलाइन्स र नेपाल एरलाइन्स गरी सेप्टेम्बर महिनामा १५ उडान हुने जानकारी गराएको छ भने र बाणिज्य दूतावास जेद्धाले ३ उडान तालिका सार्वजनिक गरेको छ । हालसम्म दूतावास रियाद र बाणिज्य दूतावास जेद्धाले स्वदेश फिर्ताका लागि तयार रहेका २३ हजार ५ सय २३ जनाको नामावली सार्वजनिक गरेता पनि स्वदेश फिर्ता हुनेको लागि हवाई टिकट र पीसीआरको सही व्यवस्थापन नहुँदा हजारौं नेपाली निरास बनेका छन् । लगभग ७ महिनादेखि विभिन्न समस्यामा परी चार्टर उडानबाट स्वदेश फिर्ता हुने खुशीमा रहेका नेपाली हवाइ टिकका लागि ३७ (३८ डिग्री घाममा लाइन लागेर बस्न बाध्य छन्। अनलाइनद्वारा टिकट व्यवस्थापनमा समेत समस्या देखिएको छ । दूतावासले स्वदेश फिर्तीका लागि हवाई टिकटका लागि सम्बन्धित ट्राभल्स एजेन्सीसँग सम्पर्क गर्ने जानकारी दिएता पनि साउदी सरकारको नियमको पालनालाई मध्यनजर गर्दै सम्बन्धित ट्राभल एजेन्सीले व्यवस्थापनमा समयअनुरूप स्वदेश फिर्ताका लागीितयार रहेका नेपालीलाई टिकटको व्यवस्था गर्न समस्या देखिएको छ जसले गर्दा स्वदेश फिर्ताका लागि तयार रहेका हजारौं नेपालीले दुःख समेत पाएका छन् । बाणिज्य दूतावास जेद्धाका अनुसार कोरोनाको असर र विभिन्न कारणले अलपत्र परेका नेपाली स्वदेश फिर्ताको लागी दैनिकी संख्यामा बढ्दो रहेको र नेपाल सरकारले निर्धारण गरेको चार्टर उडानका लागि यात्रुले अनलाइनमार्फत रकम डिपोजिट गरी हवाई टिकट लिनुपर्ने वाध्यता रहेको जानकारी दिएका छन् भने बाणिज्य दूत जेद्धाम मात्र स्वदेश फिर्ताका लागि २५ सय भन्दा बढीले फारम भरेका छन् । दूतावास रियादले स्वदेश फिर्ता हुने नेपालीको सहजीकरणको लागी एरलाईनसको उडान हुने मितिमा आवश्यक पर्ने पीसीआर रिपोट र आवश्यक डकुमेन्टसहित उडानका लागि तयार रहन विज्ञप्ति द्वारा जानकारी गरेको छ । कार्यरत कम्पनी बन्द भइ अलपत्र परेका नेपालीलाई स्वदेश फिर्ताका लागि हवाई टिकट व्यावस्थापन गर्न समेत गार्हो रहेको अवस्थामा अहिलेको आवश्यकता र उडानअनुरूप एरलाइन्सलाई देखाउनुपर्ने पीसीआर रिर्पोटले थप झन्झटिलो बनाएको छ । अल अलावीर हस्पिटलमा कार्यरत रोहित भुसालका अनुसार पीसीआर टेस्टिङ साउदी सरकारले सरकारी र सम्बन्धित हस्पिटलमा मात्र निर्धारण गरेको हुनाले सानातिना हस्पिटलमा यो टेस्टिङ नहुने जानकारी दिएका छन् भने पीसीआर टेस्टिङका लागि लगभग ४० हजार नेपाली रूपैयाँ समेत खर्च हुने अवस्था छ। चार्टर उडानबाट स्वदेश फिर्ताका लागि आवश्यक पर्ने हवाइ टिकट, पीसीआर टेस्टिङ रिपोर्ट, रि इन्ट्री (एक्जीट भीषा आदी डकुमेन्टमा धेरै खर्चिलो भएको कारण पीडित बनेका नेपालीले समयमा व्यवस्थापन गर्न नसक्दा स्वदेश फिर्ता हुनबाट बन्चित रहनुको साथै थप नेपाल क्वारेन्टाइन बसाईका लागि तिर्नुपर्ने रकमले नेपाली थप निरासा भएका छन् भने साउदीमा रहेका भातृसंगठन, एनआरएनलगायत सम्पूर्ण संघ संस्थाले आपत्ति व्यक्त गदै साउदीबाट हुने उडान नियमित रूपमा हुनुपर्नेमा जोड दिएका छन् । साउदी अरेबियामा कानुनी रूपमा ३ लाख १५ हजार नेपाली कार्यरत रहनुको साथै कोरोना असरबाट धेरै नेपालीले रोजगारी गुमाउने पर्ने अवस्था छ भने अलपत्र परेका नेपालीलाई स्वदेश फिर्तामा सहजीकरण गर्न सम्बन्धित निकाय र नेपाल सरकारको ध्यानाकर्षण हुन जरूरी देखिन्छ ।"
युएईमा कोरोनाबाट एक सातामा पाँच नेपालीको मृत्यु,"काठमाडौं : विश्वव्यापीरुपमा फैलिएको कोरोना भाइरस (कोभिड १९) बाट संयुक्त अरब इमिरेट्स (युएई) मा एक सातामा पाँचजनाको ज्यान गएको छ । गैरआवासीय नेपाली संघ अन्तर्गतको स्वास्थ्य समितिका अनुसार यो साता युएईमा मृत्यु भएका पाँचसहित शनिबार साँझसम्म विदेशमा कोरोनाका कारण निधन हुनेको संख्या दुई सय पुगेको छ। कोरोना भाइरसका कारण बेलायत, युएई, साउदी अरब, बहराइन, कुवेत, कतार, आयरल्याण्ड, जापान, टर्की नेदरल्याण्ड, स्वीडेन, भारत, दक्षिण अफ्रिका लगायत १६ देशमा रहेका नेपालीको ज्यान गएको छ । स्वास्थ्य समितिका संयोजक डा संजीव सापकोटाका अनुसार यो साता दक्षिण कोरियामा रहेका नेपालीमा पहिलो पटक कोरोना भाइरसको संक्रमण देखिएको छ । उनका अनुसार जापान, अष्ट्रेलिया, कतार लगायतका देशमा यो साता कोरोना संक्रमणदर बढेको छ । संघका अनुसार हालसम्म विश्वका ४० देशमा रहेका नेपाली कोरोना भाइरसबाट संक्रमित भएका छन् । विदेशमा ३४ हजार नौ सय ३९ जनामा कोरोना संक्रमण देखिएको छ । ३२ हजार नौ सय ८९ जना कोरोना संक्रमणबाट मुक्त भएको समितिले जनाएको छ । यो कुल संक्रमित संख्याको ९४ प्रतिशत हो। ५६ हजार ७ सय ७७ जनाको उद्धार कोरोना भाइरसको संक्रमण पछि भएको विश्वव्यापी लकडाउन पछि विदेशमा अलपत्र गरेका नेपालीहरुको उद्धार कार्यजारी रहेको छ । गैरआवासीय नेपाली संघ र विदेशस्थित नेपाली नियोगहरुको संयुक्त पहलमा ५८ देशबाट ३ सय ५९ वटा फलाइटमार्फत हालसम्म ५६ हजार ७ सय ७७ जना नेपालीलाई ३० देशबाट उद्धार गरिएको छ । यस्तै विदेशमा बिभिन्न कारणले निधन भएका २ सय ९९ जना नेपालीहरुको लास नेपाल पठाएको छ । महामारीमा एनआरएनएको महत्वपूर्ण भूमिका : मन्त्री ज्ञवाली मध्यपूर्वका ४ देशमा लागु हुने आइएलओको परियोजनाको लागि गैरआवासीय नेपाली संघले परराष्ट्रमन्त्री प्रदीप कुमार ज्ञवालीसँग छलफल गरेको छ । मध्यपूर्वका देशहरुमा रहेका नेपालीहरुको समस्याको बारेमा केन्द्रित भर्चुअल छलफललाई सम्बोधन गर्दै मन्त्री ज्ञवालीले कोभिड१९ कारण उत्पन्न असहज परिस्थितिमाझ गैरआवासीय नेपाली संघले निर्वाह गरेको भूमिका प्रशंसनीय रहेको बताए। उहाँले महामारीका बेला विदेशस्थित गैरआवासीय नेपाली संघ र विदेशस्थित नेपाली दूतावासबीच निकै राम्रो सहकार्य भएको भन्दै आगामी दिनमा पनि त्यसलाई निरन्तरता दिइने उल्लेख गरे। विदेशबाट फर्किएका नेपालीहरुलाई नेपालमै उनीहरुको क्षमता र सीपका अनुसार रोजगारीको वातावरण तयार गर्न सरकारले रणनीति बनाइसक्न लागेको र कतिपय योजना समेत बनिसकेको उहाँको भनाइ थियो । नेपाल फर्केका नेपालीहरुको ज्ञान र सीपको तथ्यांक संकलन गर्ने कार्यमा गैरआवासीय नेपाली संघले सहकार्य गर्न सक्ने मन्त्री ज्ञवालीले बताए। छलफलमा गैरआवासीय नेपाली संघका अध्यक्ष कुमार पन्तले विदेशमा बस्ने नेपालीहरुले राज्य सरह संघप्रति अपेक्षा राख्ने गरेको अनुभव सुनाउँदै सरकारसँग सोही तहको सहकार्यको अपेक्षा राखेको बताए। संघको साधन र श्रोतले सबै समस्यालाई समाधान गर्न नसक्ने भएको कारणले अन्तर्राष्ट्रिय समूदायसँग सहकार्य सुरु गरिएको जानकारी समेत उनले जानकारी गराए। कार्यक्रमलाई सम्बोधन गर्दै वैदैशिक रोजगार समितिका संयोजक तथा उपाध्यक्ष डा बद्री केसीले कोरोना संक्रमण पछि समस्यामा परेका नेपालीहरुको सहयोगको लागि ती देशमा आइएलओसँग सहकार्य गरेर स्वयसेवा तथा कानुनी परामर्श सहितको ५ महिने कार्यक्रम सञ्चालन गर्न लागिएको जानकारी दिए। बैठकमा गैरआवासीय नेपाली संघका महासचिव डा हेम राज शर्माले कोभिड १९ को कहरका बीच संघको आयोजनामा हुने दोस्रो विज्ञ सम्मेलनको बारेमा जानकारी दिए । उनले विदेशमा स्वास्थ्य क्षेत्रमा सक्रिय नेपाली चिकित्सक एवं विज्ञहरुको सहयोग लिएर अघि बढ्न नेपाल सरकारलाई सुझाव दिए। संघको सक्रियतामा शुक्रवार सम्पन्न बैठकमा कतार, मलेसिया, युएई र साउदी अरबस्थित नेपाली राजदुतहरु, संघका केन्द्रीय पदाधिकारी, श्रमसहचारी, राष्ट्रिय समितिका अध्यक्षहरुलगायतको उपस्थिति थियो ।"
मुस्ताङको पर्यटकीय गन्तव्य यारुझो भ्यू टावर,"जोमसोम : संघीयतापछि मुस्ताङका स्थानीय तहहरुले आआफ्ना पालिकाहरुमा पर्यटक आकर्षित गर्न भ्यू टावर निर्माण गर्ने होड चलाएका छन्। सन् २०१० को सेरोफेरोमा अन्नपूर्ण संरक्षणक्षेत्र आयोजना एक्यापले मुस्ताङको जोमसोम बजार पूर्वतर्फ अग्लो उचाईमा भ्युटावरको निर्माणकार्य थालनी गर्यो। त्यसताका एक्यापले पर्यटन प्रर्वद्धन गर्ने उद्देश्यले ९ करोड बजेट खर्चिएर भ्यूटावर निर्माण संम्पन्न गर्यो। एक्यापले भ्यूटावर निर्माणकार्य अघि बढाउन संरक्षण व्यवस्थापन समितिलाई जिम्मा दिएको छ। एक्यापको लगानीमा निर्माण भएको भ्यूटावर फलामे ट्रप्ससहित माथिल्लो भागमा गोलाकार दृष्यावलोकन गर्ने ठाउँ बनाइएको छ। एक्याप र स्थानीय संरक्षण व्यवस्थान समिति (सिएमसी )ले ६ वर्ष लगाएर निर्माण सम्पन्न गर्यो। भ्यूटावर बनेपनि त्यहा पुग्न पर्यटकलाई सडक सञ्जालको पहुँच नहुँदा कठिनाई बन्न पुग्यो। अहिले भ्यूटावर जाने मार्गको केही तल गण्डकी प्रदेश सरकारले घरपझोङ५ ठिनी हुँदै तिलिचो जाने नमखुसम्म मोटर बाटो बिस्तार गर्न थाल्यो। जसका कारण भ्यूटावर जानका लागि केही सहज भयो। पछिल्लो समय स्थानीय तहकै सहयोगमा प्रदेशले विस्तार गरेको बाटोलाई जोडेर भ्यूटावरसम्म मोटर बाटो विस्तार भइसकेको छ। समुन्द्री सतहदेखि अग्लो उचाईमा निर्माण संम्पन्न भएको भ्युटावर नजिक अन्नपूर्ण संरक्षणक्षेत्र आयोजना एक्यापले शौचालय र विश्रामस्थलसमेत निर्माण गरेको एक्यापका कार्यालय प्रमुख तुलसीप्रसाद दाहालले जानकारी दिए। निकै रमणीय र आर्कषक स्थानमा अवस्थित भ्यूटावरसम्म मोटर बाटो विस्तार भएपनि प्रचारप्रसारको अभावले पर्यटक पुग्न नसकेको स्थानीय जनप्रतिनिधि सुकेन्द्र थकालीले बताए। उनले भ्यूटावर आसपासमा चाहिने पूर्वाधार निर्माण गर्न अझै बाँकी रहेको जानकारी दिए। यो स्थान निकै लोभलाग्दो ठाउँ भएको र यहाँ आएका पर्यटकले स्वर्गनै पुगेको अनुभुति गर्न सक्ने थकालीले उल्लेख गरे। यसअघि सदरमुकाम जोमसोमबाट करिब ४ घण्टा बेसी लाग्ने भ्यूटावर गन्तव्य अहिले कच्ची सडक विस्तारसँगै सवारी साधनबाट आधा घण्टामै पुग्न सकिने भएको छ। जोमसोमस्थित रिजाल स्टोर्सका प्रोपाईटर बिष्णु रिजालले भ्यूटावरको पर्यटन प्रर्वद्धन हुनसके आन्तरिक तथा बाह्य पर्यटकको आईरो लाग्ने दावी गरे। उनले भ्यूटावर गन्तव्यले मुस्ताङ सदरमुकाम जोमसोमका पर्यटन व्यवसायीलाई थप फाइदा पुग्ने जनाए। उचित प्रचारप्रसार भएमा मुक्तिनाथ ,कागबेनी र उपल्लो मुस्ताङ जाने पर्यटक यहासम्म आउने व्यवसायी रिजालको भनाई छ। मुस्ताङको घरपझोङ गाउँपालिकामा विभिन्न पर्यटक स्थल छन्। ढुम्बाताल ,स्नोलियोपार्ट ,कुछ्प तेरङ्गा गुम्बा ,कैसाङ खर्क ,स्याउबारी र भ्युटावर अवलोकन गर्न एकदिने साईडसिन बन्ने ठिनीका स्थानीय नरेन्द्र थकालीले उल्लेख गरे। यारुझो भ्यू टावरबाट पूर्वको निलगिरी हिमाल र पश्चिमको धौलागिरी हिमाल दृष्य मनमोहक देखिन्छ। यहाँबाट उत्तरतर्फ कोरलानाकासहित तिब्बती भूगोल देख्न सकिन्छ। यस्तै भ्यू टावरबाट मानापाथी हिमाल ,याकधवा हिमाल,तिलिचो पिक ,मेसोकोन्तो पास ,मनाङ र मुस्ताङ जोडिने थोरङ्लापास समेतको दृष्यावलोकन गर्न सकिने छ। भ्यू टावरबाट मुस्ताङको अधिकाश भूगोल देखिने भएकाले यसस्थानलाई पर्यटक हबको रुपमा विकास गर्न आवश्यक देखिएको हो। पछिल्लो समय सडक सञ्जाल जोडिएकाले स्वदेशी तथा विदेशी चलचित्र छायांकन गर्न समेत सजिलो भएको छ।"
भक्तपुर रेडक्रसले सुरु गर्यो कोरोना जित्नेको रगत संकलन,"भक्तपुर : नेपाल रेडक्रस सोसाइटी भक्तपुर जिल्ला शाखाले कोरोना भाइरस संक्रमणलाई जितेकाहरुको रगत संकलन सुरु गरेको छ। कोरोना भाइरस संक्रमण भएर गम्भीर अवस्थामा पुगेका बिरामीहरुको प्लाज्मा थेरापी गर्न उक्त रगत संकलन गरिएको जिल्ला शाखाका सभापति मनोजकुमार थापाले जानकारी दिए। कोरोना भाइरस संक्रमणको कुनै खोप तथा औषधि अहिलेसम्म पत्ता लागेको छैन। तर संक्रमण भएर निको भएकाहरुको रगतको प्लाज्मा गम्भीर संक्रमितलाई दिँदा निको हुन थालेपछि अहिले प्लाज्मा थेरापी गर्ने क्रम बढेको छ। कोरोना भाइरस संक्रमण भएर गम्भीर बिरामी भएकालाई जीवनदान दिन भक्तपुर रेडक्रसले संक्रमण भएर निको भएकाहरुको रगत संकलन गर्न थालेको जिल्ला सभापति थापाले स्पष्ट पारे। उनका अनुसार शनिबार कोरोना संक्रमण भएर पाटन अस्पतालमा उपचार गराइरहेका एक संक्रमितलाई भक्तपुरको चाँगुनारायण नपाका एक युवाको रगतलिएर प्लाज्मा उपलब्ध गराइएको छ। संक्रमण भएर निको भएका ती युवकलाई पाटन अस्पतालमा उपचाररत संक्रमितले नै सम्पर्क गरेका थिए। जसअनुसार ती युवकले खुसीसाथ ती संक्रमितको प्लाज्मा थेरापीकोलागि भक्तपुर रेडक्रसको रक्तसञ्चार सेवा केन्द्र (ब्लड बैंक) मा रगत दिएका थिए। प्लाज्मा थेरापीको लागि रगत संकलन गर्न भक्तपुरका ६१ जना कोरोना संक्रमण जितेकाहरुको सूची तयार गरिएको सभापति थापाले बताए।उक्त सूचीमा अन्य संक्रमण जितेकाहरुलाई पनि समावेश गर्दै जान्छौं, उनले भने, जसले गर्दा प्लाज्मा आवश्यक संक्रमितलाई सम्पर्क गर्न सहज होस्। उक्त सूचीभित्रका व्यक्तिलाई रक्तदानको लागि भक्तपुर रेडक्रसले लिन जाने र पुनः घरसम्म पुर्याउने व्यवस्था गरिएको छ। संक्रमित र उनका घरपरिवारले सम्पर्क गरेर ल्याएका व्यक्तिको रगत लिएर पनि भक्तपुर रेडक्रसले प्लाज्मा छुट्याएर उपलब्ध गराउने सभापति थापाले जानकारी दिए। उनले संक्रमितको लागि आवश्यक प्लाज्मा सरकारले निःशुल्क उपलब्ध गराउने व्यवस्था गर्नुपर्नेमा जोड दिए। शनिबारसम्म भक्तपुरका एकसय २ जना कोरोना भाइरस संक्रमणलाई जितेर डिस्चार्ज भएका छन्। चिकित्सकहरुका अनुसार कोरोना भाइरस संक्रमण जितेकाहरुको रगतमा रोगप्रतिरोधी क्षमता विकास भइसकेको हुन्छ। त्यसैले उक्त रगतमा भएको प्लाज्मा अर्को संक्रमित व्यक्तिलाई दिँदा संक्रमणलाई चाँडै जित्ने उनीहरु बताउँछन्। उनीहरुको अनुसार यसरी प्लाज्माको लागि रगत दिनेहरु कोरोना भाइरस संक्रमणलाई जितेको १५ दिन पूरा भएको हुनुपर्छ। संक्रमण जितेका व्यक्तिबाट लिइएको रगतको प्लाज्मामात्रै काम लाग्ने जिल्ला शाखाका मन्त्री परशुराम पाण्डे बताउँछन्।संक्रमण जितेकाको रगतबाट प्लाज्मामात्रै लिन्छौं, उनले भने, बाँकी रगतका सेल काम लाग्दैन। उनका अनुसार भक्तपुर रेडक्रसको ब्लक बैंकमा दैनिक ३४ जना संक्रमित र संक्रमितका आफन्तले प्लाज्मा थेरापीको लागि रगत आवश्यक भएको भनी सम्पर्क गर्छन्। पहिले संक्रमितहरुको सम्पर्क नहुँदा व्यवस्था गर्न नसकिइरहेको उनको भनाइ थियो। भक्तपुरस्थित जिल्ला विपद् व्यवस्थापन समितिसँगको समन्वयमा शनिबारदेखि भने उक्त सेवा सुरु गरिएको मन्त्री पाण्डेले स्पष्ट पारे।"
रामेछापमा एक युवकले गरे आत्महत्या,काठमाडौं : रामेछापमा एक युवकले आत्महत्या गरेका छन्। मन्थली नगरपालिका५ का १७ वर्षीय मिलन नेपालीले झुण्डिएर आत्महत्या गरेको जिल्ला प्रहरी कार्यालय रामेछापका प्रवक्ता टेकेन्द्र पौडेलले जानकारी दिए। सुन्दर नेपालीका छोरा मिलनले आफ्नै घरको भुईँतलामा गलबन्दीको पासो लगाएर गएराति आत्महत्या गरेका हुन्। परिवारले झुण्डिएको देखेपछि बिहान ७ बजे जिल्ला प्रहरी कार्यालयमा जानकारी गराएका थिए। शवको पोस्टमार्टम गरेर परिवारलाई जिम्मा लगाउन लागिएको पौडेलले बताए। प्रहरीले घटनाको अनुसन्धान गरिरहेको छ।
खोज्दा भेटिँदैन एम्बुलेन्स,"हेटौंडा : हेटौंडा८, की सुमित्रा नेपालले बिरामी आमालाई अस्पताल लान बुधबार दिनभर एम्बुलेन्स खोजिन्। निषेधाज्ञाले सार्वजनिक सवारी बन्द भएपछि एम्बुलेन्स खोज्दा उनको दिन बित्यो। अन्ततः नेपालले अटोमा राखेर आमालाई अस्पताल लानुपर्यो। वृद्ध बुवाको स्वास्थ्यमा आकस्मिक समस्या देखिएपछि हेटौंडा ४ का देवेन्द्र अर्यालले पनि बुवालाई चितवन मेडिकल कलेज लैजानु पर्ने भयो। बिहीबार दिनभर एम्बुलेन्स खोज्दा पनि नभेटेपछि उनले स्कर्पियो रिजर्भ गरेर बुवालाई भरतपुर लगे। दिनभर खोजे, सबैतिर फोन गरे, भन्न बाँकी कहीँ छैन,तर एम्बुलेन्स पाउन सकिएन, उनले गनासो सुनाए। हेटौंडा अस्पतालबाट डिस्चार्ज भएका सुत्केरीले पनि एम्बुलेन्स नपाएर निजी गाडी र अटोमा महँगो भाडा तिरेर फर्किनुपर्ने बाध्यता छ। यस्तो अवस्थामा नेपाल रेडक्रस सोसाइटी मकवानपुरको एम्बुलेन्स बिग्रिएर थन्किएको छ। अन्य केही एम्बुलेन्स बिग्रिएर ग्यारेजमा थन्किएका एम्बुलेन्स चालक बताउँछन्। एम्बुलेन्स अभावबारे जानकारी गराउँदा अस्पतालका चिकित्सक र प्रशासनले बेवास्ता गर्ने, एम्बुलेन्सबारे जानकारी माग्दा कतैबाट पनि चित्तबुझ्दो जवाफ नआउने सर्वसाधारणको गुनासो छ। हेटौंडा अस्पताल, हेटौंडाको चुरेहिल अस्पताल, हेटौंडा सहकारी अस्पतालमा एम्बुलेन्स नभएको र भएका केही भरतपुर गएका एम्बुलेन्स चालक बताउँछन्। हेटौंडाका विभिन्न अस्पताल र संघसंस्थाका करिब दुई दर्जन एम्बुलेन्स छन्। एम्बुलेन्स खोज्दा विभिन्न बहाना बनाउँदै चालकहरू सम्पर्कमा आउन नचाहने हेटौंडास्थित आइसोलेसन वार्डका इन्चार्ज भोला चौलागाईंले बताए। संक्रमितलाई आइसोलेसन लानुपर्ने अवस्थामा चालकलाई फोन गर्दा फोन नउठाउने र सम्पर्कमा आएकाहरू पनि जान नमान्ने उनको अनुभव छ। यसबारे जिल्ला प्रशासन कार्यालय, हेटौंडा उपमहानगरपालिका र हेटौंडा अस्पताललाई जानकारी भए पनि समस्या सम्बोधन भएको छैन। मकवानपुरका प्रमुख जिल्ला अधिकारी दीपकराज नेपाल आफैं एम्बुलेन्स सञ्चालनको जिल्लास्तरीय समितिका अध्यक्ष हुन्। हेटौंडा नगर क्षेत्रमा उपमहानगरले नियमन गर्ने बताउँदै उनले भने, समस्या आइरहेको छ तर यसलाई उपमहानगरले नियमन गर्ने हो, अन्य स्थानीय तहको समस्या छैन। हेटौंडा उपमहानगरका स्वास्थ्य शाखा प्रमुख सुपेन्द्र कार्की भने उपमहानगर क्षेत्रको एम्बुलेन्स सञ्चालन हेटौंडा अस्पतालले हेर्ने बताउँछन्। कानुनी रूपमा कुनै अधिकार नभएकोले अस्पतालको एउटा एम्बुलेन्सबारे मात्रै आफूहरूलाई जानकारी हुने अस्पतालका निमित्त अध्यक्ष प्रकाश पौडेलको भनाइ छ। मकवानपुरमा जारी निषेधाज्ञाको फाइदा जिल्लाका एम्बुलेन्स चालकले लिइरहेका छन। एम्बुलेन्स चालकले बिरामीको बाहना गर्दे यात्रुलाई मकवानपुरचितवन, मकवानपुरवीरगन्जसम्म ओसारपसार गरेको पाइन्छ। यात्रुले पनि जिल्ला प्रशासनसँग पास लिने झमेला गर्नुभन्दा केही बढी रकम तिरेर एम्बुलेन्समा यात्रा गर्छन्। हेटौंडामा जनसंख्याको चापअनुसार एम्बुलेन्सको पनि अभाव छ, स्वास्थ्यकर्मी उत्सव चौलागाईंले भने, एम्बुलेन्सको दुरुपयोग रोक्न सके धेरै राहत हुने थियो।"
लिखु तामाकोशी गाउँपालिका अध्यक्ष खड्काविरुद्ध तीन मुद्दा : २४ दिनदेखि हिरासतमा,"काठमाडौं : रामेछापको लिखु तामाकोशी गाउँपालिकाका अध्यक्ष गोविन्दबहादुर खड्का २४ दिनदेखि हिरासतमा रहेका छन्। जिल्ला प्रहरी कार्यालय रामेछापले साउन ३० गते मध्यान्ह मन्थलीबाट शरीर बन्धक कसुरमा पक्राउ गरेको थियो। उनी पक्राउ परे लगत्तै थप दुई वटा मुद्दा दर्ता भएका थिए। खड्कामाथि परेको तीन वटै मुद्दाको प्रहरीले आवश्यक अनुसन्धान र माग दावीसहित जिल्ला सरकारी वकिलको कार्यालय रामेछापमा फाइल बुझाइसकिएको जिल्ला प्रहरी कार्यालय रामेछापका प्रवक्ता टेकेन्द्र पौडेलले जानकारी दिए। अब भेटिएको तथ्य र प्रमाणको आधारमा अदालतमा विश्लेषण होला। उनले भने, अदालतबाट तेस्रो पटक म्याद थप गरेको म्याद आज सकिन लागेकाले अदालतमा फाइल अगाडि बढ्न सक्छ, नत्र दुई दिन म्याद बाँकी भएकाले थप्नुपर्ने हुन्छ। उनका अनुसार स्थानीय उपभोक्ता समितिका एक व्यक्तिलाई अपहरण गरी शरीर बन्धक बनाएर चेकमा जबर्जस्ती हस्ताक्षर गर्न दबाब दिएको उजुरीका आधारमा अध्यक्ष खड्कालाई पक्राउ गरिएको थियो। उपभोक्ता समिति गठन गरी गाउँपालिकाबाट धोबी बजार क्षेत्रमा सडक तथा नाला निर्माणका बजेट प्राप्त भएको थियो। गाउँपालिकाबाट उपभोक्ता समितिको खातामा रकम आइसकेपछि खड्काले चेकमा हस्ताक्षर गर्न दवाब दिएको र नगरेपछि धम्कीपूर्ण भाषा प्रयोग गरेको समितिका एक सदस्यले जानकारी दिए। उनले समितिका पदाधिकारीले हस्ताक्षर गर्न नमानेपनि पछि खातामा रहेको रकम निकालिसकेको बताए। गाउँपालिकालाई भनेर व्यक्तिको नाममा जग्गा पास प्रहरीले शरीर बन्धकको आरोपमा पक्राउ गरेका अध्यक्ष खड्काबाट आफू ठगिएको भन्दै स्थानीय एक वृद्धले मुद्दा दर्ता गराएका थिए। लिखुतामाकोशी गाउँपालिका३ का वृद्ध शेरबहादुर खड्काले गाउँपालिकाको नाममा पास गर्ने भन्दै अध्यक्ष खड्काको आफ्नो नाता पर्ने महिलाको नाममा पास गरेको र रकमपनि नपाएपछि मुद्धा दिएका हुन्। शेरबहादुरकी जेठी बुहारी अम्बिका खड्काले गाउँपालिकाले कार्यालय राख्नका लागि जग्गा चाहेको खण्डमा केहि जग्गा निशुल्क र केहि जग्गा शुल्कसहित विक्री गर्न आफूहरु तयार भएको भएपनि पालिका अध्यक्ष खड्काले झुक्याएर अर्कै व्यक्तिको नाममा पास गरेपछि उजुरी गर्नुपरेको बताइन्। जग्गा दिने दाता कोही नभएपछि स्थानीय सरकार हो, विकास आउँछ भने अलिकति खुल्ला पनि छ गाउँपालिकालाई जग्गा दिउँ न त भनेर बुबालाई पनि पहल गरेका थियौं त्यतिबेला, उनले अन्नपूर्णसँग भनिन्, तर आफूहरुलाई थाहै नदिइ अध्यक्ष खड्काले गाउँपालिकालाई पास गर्ने भनेर बुबालाई लगेका थिए। पछि मालपोतमा गएर बुझ्दा गाउँपालिकाको नाममा रहेनछ, सुनिता गुरुङको नाममा जग्गा पास गरेको जानकारी पाइयो। श्रीमान् विदेशमा भएको र पछि आएर मालपोत कार्यालयमा गएर बुझ्नुभयो, गाउँपालिकाको नाममा जग्गा रहेनछ।उनले भनिन्, बुबालाई कसको नाममा पास गरेर आउनुभयो भनेर सोध्दा गाउँपालिकाको नाममा पास गरेँ भनेपनि जग्गा अरुकै नाममा भएकाले आफूहरु ठगिएको थाहा भयो। उनले जग्गा दिने कुरा गर्दा गाउँपालिका अध्यक्ष खड्काले सरकारी दर अनुसार अनुसार पैसा दिने भनेको बताइन्। उहाँले सरकारी रकम आउँछ भन्नुभयो, हामीले सरकारी रेट आए ठिकै छ गाउँपालिकालाई हो भनेर ७८ रोपनी जग्गा मात्रै दिने सोचेका थियौँ। उनले भनिन्, जग्गाको ५० लाख रुपैयाँ थैली हालेको रहेछ, ससुराबाले ५० रुपैयाँ पनि आफूले नपाएको बताउनुभएको छ। उनका अनुसार परिवारलाई जानकारी नै नदिई ससुराबालाई समेत झुक्याएर २१ रोपनी जग्गा अध्यक्ष गोविन्दले अरुकै नाममा पास गरेको हो। यता लिखु तामाकोशी गाउँपालिका२ सैपुका वडा अध्यक्ष पदम तामाङले शेरबहादुरको परिवारले गाउँपालिकाको कार्यालयका लागि जग्गा दिन गाउँपालिकामा निवेदन दिएपनि जग्गा लिने विषयमा अहिलेसम्म कार्यपालिका बैठकमा छलफल नभएको बताएका छन्। धैरै पहिले गाउँपालिकामा निवेदन आएको हो। पैसा लिएर वा नलिई, शेरबहादुरको वा अरु कसैको गाउँपालिकाको नाममा जग्गा किन्ने भन्ने विषयमा बैठकमा छलफल भएको छैन। गाउँपालिकाबाट बजेट निकासा हुने कुरै भएनउनले भने, गाउँपालिका अध्यक्षले के, कसरी उहाँका परिवारसँग छलफल गरेर किनबेचमा संलग्न हुनुभयो, जानकारी भएन। बलात्कारको आरोपमा मुद्दा यसैबीच अध्यक्ष खड्कालाई एक किशोरीले बलात्कारको आरोपमा मुद्दा दिएकी छन्। एक महिलाले दश महिना अघि आफूलाई खड्काले बलात्कार गरेको अभियोग लगाउँदै बलात्कारको मुद्दा दर्ता गराएकी थिइन्। कानुनअनुसार बलात्कारको अभियोगमा एक वर्षसम्म मुद्दा दर्ता गर्न पाइने प्रावधान छ। प्रहरीले आवश्यक तथ्य र प्रमाण केलाउँदै अनुसन्धान सकेपछि फाइल सरकारी वकिलको कार्यालय रामेछापमा बुझाएको छ। लिखु तामाकोशी गाउँपालिका अध्यक्ष खड्का पक्राउ"
भारतबाट आउनेभन्दा जाने तेब्बर,"धनगढी : यति बेला भारतबाट स्वदेश फर्किने नेपालीको तुलनामा उतै जानेको संख्या झन्डै तीन गुणा बढी देखिएको छ। कञ्चनपुरको डोके बजार प्रहरी चौकीको तथ्यांक छ भदौ १३ गतेपछि एक सातामा भारतबाट ६ सय २८ जना नेपाल फर्किएका छन्। भारत पस्नेको संख्या भने त्यही अवधिमा १ हजार ५ सय ५२ छ। अहिले नेपाल आउनेभन्दा भारत पस्नेको संख्या बढी छ, डोके बजार चौकीका प्रहरी नायब निरीक्षक भूपाल थापाले भने, नेपालमा रोजगारी नै पाइएन भन्छन्। कोरोनाको डर पनि लाग्दैन भन्छन्। कैलालीको त्रिनगर नाका भएर दैनिक २ सय ५० जना भारत जान थालेका छन्। भारतीय पक्षले उनीहरूको आधारकार्ड भए जान दिने गरेको छ। आधारकार्ड नभएकाहरू पनि आफ्ना मालिक नाकामै आउन थालेपछि भारत पस्न सजिलो भएको छ। कैलालीको गौरीगंगा नगरपालिका६ बनबेहडाका बुद्धि साउद फेरि भारत पसेका छन्। गुजरातको एक अपार्टमेन्टमा काम गर्ने साउद लकडाउन हुने हल्ला चलिरहेकै बेला गत फागुन २० गते स्वदेश फर्केका थिए। ६ महिना नुनतेलकै लागि समस्या भयो। नेपालमा केही काम पाइएन। घरमा २ छोरी, श्रीमती, आमा र २ भाइ छन्। उनीहरूलाई पाल्नु परेन ? घरको कमाउने व्यक्ति मै हुँ, आक्रोशित देखिएका उनले भने, आउने बेला पनि यही सोध्छन्, जाने बेला पनि। यस्तै, सुर्खेतको लेकबेसीका रणबहादुर राईसहित १५ जनाको समूह पनि गौरीफन्टा नाकामा लाइनमा थियो। सिमला जान लागेको, त्यहाँ अहिले जानेबित्तिकै काम पाइँदो रहेछ, राईले भने। भारतको सिमला स्याउको पकेट क्षेत्र हो। अहिले त्यहाँ स्याउ टिप्ने समय हो। कर्णाली र सुदूरपश्चिम प्रदेशका बासिन्दा सिमलामा स्याउ टिप्न अन्य महिला र बालबालिकालाई लिएरै जान थालेका छन्। राई लकडाउनका बेला चैत पहिलो हप्ता नेपाल फर्किएका थिए। पेट पाल्न कोरोना पचाइन्छ, उनले भने। भोकले मर्नुभन्दा जोगिएर बसे कोरोनाबाट नमरिने उनको भनाइ छ। कञ्चनपुरको पुनर्बास१ ढक्काका सुरेश साउद पनि गौरीफन्टा नाकामै भेटिए। श्राद्ध गरियो। पितृहरूबाट आशीर्वाद मागियो। अब परिवार पाल्नकै लागि भारत जान लागेको, साउदले भने, हाम्रो देशमा काम पाइने भए भारत जानु के रहर थियो र ? काम पाइँदैन अनि भारत जानुको विकल्प छैन। उनीसहित पाँच जनालाई लिन दिल्लीका व्यवसायीले गाडी नै पठाएका रहेछन्। पाँचै जना दिल्लीमा सुरक्षा गार्डमा काम गर्छन्। मालिकले पारिपट्टि (भारत) गाडी पठाइदिनुभएको छ। अब कोरोनाबाट बच्दै काम गरिन्छ, उनले भने, काम गर्नु नि पर्छ, कहिलेसम्म घरभित्रै सुतिराख्नु त ? कैलालीको जानकी गाउँपालिका५ पथरैयाका भरतसिंह विक नयाँदिल्लीमा एक रेस्टुरेन्टमा काम गर्थे। भारतमा लकडाउन भएपछि रेस्टुरेन्ट सञ्चालकले घर पठाइदिए। मालिकले बोलाएकाले उतै जान लागेको उनले सुनाए। मुगल रेस्टुरेन्टमा गार्ड थिएँ। त्यति बेला लकडाउन हुने भनेपछि चार पाँच दिनअघि नै आइहालें, उनले भने, घरमा नुनतेल त चाहियो। नेपालमा सबैतिर बन्द छ। भारतमा सबै होटल, कलकारखाना, व्यापार व्यवसाय खुलिसक्यो। सुदूरपश्चिम प्रदेशको साढे २५ लाख जनसंख्याको ३० प्रतिशत जनसंख्या कामका लागि भारत आउजाउ गर्ने गरेको गैरसरकारी संस्था दाबी गर्छन्।"
"बाढीले बगर बनाएको ढोरपाटनको कथा, न घर, न परिवार, न रह्यो लालपुर्जा","बागलुङ : घर छेउको सानो खोला यसरी बौलाउँछ भन्ने ढोरपाटनका स्थानीयले कहिल्यै सोचेका थिएनन् । प्रकृति पनि यति निर्मम भएर आउँछ र रातारात उठिबास लगाउँछ भन्ने सोच्नु त झनै परको कुरा भयो।तर, जे नहुनु थियो त्यही भइदियो। त्यो अकल्पनीय घटनाले सदाका लागि नसुक्ने घाउ बनाएर गयो। ढोरपाटनको भुजीखोलामा पहिरोसँगै गत बुधबार राती आएको भीषण बाढीले १६ जनाको ज्यान लियो । २२ जना अझै हराइरहेका छन् । ८० घर बगाएको छ । दर्जनौं परिवारका सपना र खुसीहरु उजाडिएका छन् । स्थानीयले बाढीसँगै आफ्ना अभिभावक, सन्तान र प्रियजन मात्रै गुमाएका छैनन्, आफ्ना घर, खेत, जग्गा जमिन र त्यसको प्रमाणको फेहरिस्त बोक्ने लालपूर्जा समेत गुमाएका छन् । र बिहानीको पर्खाइमा बसेका स्थानीय लालबहादुर विकजस्ता दर्जनौं परिवार एकै रातमा सुकुम्बासी बनेका छन् । ढोरपाटन ९ का लालबहादुरले बाढीको विपत्तिबाट आफ्ना एक मात्र २२ वर्षीय लक्का जवान छोरा जीवन विकलाई गुमाए । बुढेसकालमा सहारा बन्ने ठानेको छोरा गुमाए पछिको पीडा उनका आँखाबाट छरपष्ट पोखिइरहेका छन् । 'हामी बर्खा छल्न परिवार नै ढोर गएका थियौं, तर खर्च सकिएपछि छोरालाई लिन घर पठाएका थियौं, 'उनले भने, 'दैवको लिलामा यस्तो लेखेको रहेछ ।' १३ वर्षीय महेश विकले बाढीमै आफ्ना प्रीय अभिभावक गुमाएका छन् । फेन्सी व्यवसाय गर्दै आएका बुवा,आमा र भाइ घरसँगै बगेर बेपत्ता छन् । महेश भने भैसीलाई घाँस पानी गर्न ढोर गएकाले ज्यान जोगिएको छ । ढोरपाटनका अधिकांश बासिन्दा यस समयमा ढोरपाटन शिकार आरक्षमै गोठ सर्ने गर्दछन् । हिउँदको याममा मात्र तल गाउँमा आउँदछन् । बाआमा फर्किएर आउने महेशको अभिव्यक्तिले स्थानीय र आफन्तको आँखा यसै रसाउँछ ।'बाढी आएको राती थाहा पाएका थियौं तर आउँदा पुल बगेको रहेछ, ' महेशले भने, 'अनि बिहान ढिला मात्र घर आयौं तर घरको नाम निसाना केही थिएन ।' परिवारमा बाढीबाट जोगिएर बाँच्नेमा उनी एक्लो हुन् । उनी कक्षा ६ मा पढ्दैछन्। महेशका बाआमासहित माइलो बुवा, आमा पनि बाढीले बेपत्ता छन् । किराना पसल गर्दै आएका बाआमा बेपत्ता पछि परिवारमा मात्र १४ वर्षीय सुस्मिता र उनकी बहिनी मात्र छन् । बाढीको बितण्डा पछि ढोरपाटनमा दुर्दान्त कथा भोगेका अनगिन्ती पात्र र परिवार छन् । घरसहित धन सम्पती, लत्ताकपडा, कागजपत्र सबै मध्यरातमा आएको बाढीले बगाएपछि खाली हात छन् । अहिले उनीहरु कोही आफन्तको आश्रयमा बसेका छन् भने कोही खुल्ला आकाशमुनि पाल टाँगेर रात काटिरहेका छन् । ढोरपाटनको भुजीखोलामा आएको बाढीले क्षतिग्रस्त बनेका घर र सडक । 'परिवार र आफन्त गुमाएको पीडा त एकातिर छँदैछ, ढोरपाटन वडा नम्बर ९ का अध्यक्ष हरिबहादुर घर्तिले भने, 'बाढीले घरसहित लालपुर्जा, नागरिकतालगायतका महत्वपूर्ण कागजात समेत बगाएपछि पीडा र तनाव थपिएको छ ।' ठूलो जनधनको क्षति भएकाले तीन तहको सरकार र यसका निकायबीच समन्वय गरेर बाढी प्रभावित परिवारको सबै समस्या हल गरिने ढोरपाटन नगरपालिकाका मेयर देवकुमार नेपालीले बताए । 'अहिले तत्कालका लागि अस्थायी बसोबास, खानपान लगायतको हो, त्यसका लागि प्रयाप्त राहत सामग्री जुटाइरहेका छौं, मेयर नेपालीले भने, 'तत्कालको आवश्यता हल गरे पछि अरु महत्वपूर्ण कागजात लगायतमा के कसरी सहज हुन्छ ? त्यो प्रशासनिक निकाय सँग समन्वय गरेर समाधान गरिनेछ ।' बागलुङका प्रमुख जिल्ला अधिकारी सुरेश न्यौपानेले बाढीका कारण धेरै जटिलता पैदा भए पनि त्यसलाई क्रमशः सहज तबरबाट समाधान गरिने बताए । 'अहिले बाढीग्रस्त क्षेत्रमा प्रहरीले मुचुल्का पनि उठाइरहेको छ, यसकै आधारमा वडा र पालिकाबाट सिफारिस र निर्णय गरेर नागरिकता निकाल्ने व्यवस्था गर्छौ, अनि त्यसकै आधारमा सम्बन्धित कार्यालय सँग समन्वय गरेर लालपुर्जा लगायतका महत्वपूर्ण कागजात बनाइदिने व्यवस्था गर्नेछौ ।' ढोरपाटन शिकार आरक्षको देउराली नजिकैको पहाड खसेर खोला थुनिए पछि एकैसाथ फुटेर आएको बाढीमा ज्यान गुमाएका १६ मध्ये १४ जनाको सनाखत भएको छ । २२ जना अझै बेपत्ता छन् । नेपाली सेना, नेपाल प्रहरी र सशस्त्र प्रहरीको टोलीले तीनदेखि निरन्तर खोजी तथा उद्धार कार्य जारी राखेको इलाका प्रहरी कार्यालय बुर्तिबाका प्रमुख प्रकाशसिंह भण्डारीले जानकारी दिए । बाढीले भूजीखोलामा पर्ने ११ वटा विद्युत गृह र नहर बगाउँदा ढोरपाटनका तीन वडा अन्धकार बनेको छ । बाढीले बुर्तिबाङढोरपाटन सडक समेत बगाउँदा यातायात समेत ठप्प भएको छ । यसले गर्दा राहात सामग्री समेत पुर्याउन कठिन परेको छ । बाढीले ढोरपाटन ९ स्थित लाकुरीबोट स्वास्थ्य चौकीको भवन, जनचेतना प्राविको ४ कोठे भवन, सरस्वती प्राविको २ कोठे भवन, भुजीखोला लघु जलविधुत आयोजनाको ५ वटा शाखा मध्ये ४ वटा भवन, सडक छेउमा पार्किङ गरेर राखेको जीप पनि बगाएको छ ।"
धरानमा ६१ सेनाका जवानलाई कोरोना,"धरान : सुनसरीको धरानमा एक दुई वर्षीया बालिकासहित ७० जनालाई कोरोना संक्रमण पुष्टि भएको छ । कोरोना संक्रमित हुनेमा धरान १३ स्थित फुस्रे आर्मी क्याम्पका ६१ सेनाका जवान, २ वर्षीया एक सेनाकी छोरी, इलाका प्रहरी कार्यालय धरानका २ प्रहरी र ६ जना विभिन्न अभियोगमा पक्राउ परेका थुनुवाहरुलाई कोरोना पुष्टि भएको छ । बीपी कोइराला स्वास्थ्य विज्ञान प्रतिष्ठानमा स्वाब संकलन गरी पीसीआर परीक्षण गर्दा उनीहरु सबैलाई कोरोना पुष्टि भएको धरान उपमहानगरपालिका स्वास्थ्य शाखा प्रमुख उमेश मेहताले जानकारी दिए। समुदायस्तरमा कोरोना भाइरस संक्रमण फैलिदा समेत नियन्त्रणमा ध्यान नपुर्याउँदा सुनसरीका धरान, इटहरी, इनरुवा, दुहबीमा कोरोना संक्रमितको संख्यामा दैनिक वृद्धि भइरहेको छ । धरानमा मात्र संक्रमितको संख्या २ सय ७५ गेको छ । लकडाउनको पालना नगर्दा सर्वसाधारणहरु जथाभावी हिँडडुल गर्न थालेपछि दैनिक कोरोना संक्रमण बढिरहेको धरान १८ का वडाअध्यक्ष प्रविण राईले बताएका छन् । स्थानीय सरकारले लगाएको लकडाउन हटाएसँगै सुनसरीका दक्षिणी क्षेत्रबाट भारतीय कामदारहरु नेपाल भित्रन थालेका छन् । भारतबाट आएका कामदार र संक्रमितको कन्ट्रयाक ट्रेसिङमा जोड नदिदा धरानमा दैनिक संक्रमण फैलिरहेको छ।"
दिउँसो ३ बजे रातो मच्छिन्द्रनाथको रथ तानिने,"काठमाडौं : 'वर्षा र सहकालका देवता' रातो मच्छिन्द्रनाथको रथ आइतबार दिउँसो ३ बजे तानिने भएको छ । यस वर्ष मच्छिन्द्रनाथ रथयात्रा गरेर विगतका वर्षझैँ गाःबहाल हुँदै मङ्गलबजार, सुन्धारा, लगनखेल र अन्त्यमा जावलाखेल पुर्याउन सम्भव नदेखिएसँगै रथलाई आज ललितपुर महानगरपालिका अगाडिको सोह्रखुट्टे पाटीसम्म तानेर राख्न लागिएको हो । आज बिहानैदेखि १९ आँ जातीय खलः पुचःका ५०१ स्वयं सेवक खटाएर रथको मर्मत सम्भार गराउनका साथै रथ तान्ने व्यवस्थापनसमेत गराइरहेको पुचःका संयोजक चन्द्र महर्जनले बताए। उनले भने, 'मुलुकमा दिनानुदिन फैलिरहेको कोरोना महामारीका कारण यसपटक लोकनाथलाई टोलटोलमा लगेर रथयात्रा तथा जावलाखेल पुर्याएर भोटोजात्रा गर्न सम्भव नहुँदा तीनतीन फिट वा छ फिटको दूरीमा हरेक मानिसलाई राखेर हातैले रथ तान्ने भएका छौं । हाल रथ भएको स्थानबाट मात्र १५ देखि २० मिटर पर सोह्रखुट्टे पाटी भएकाले धेरै परसम्म रथ तान्नुपर्ने छैन ।' गाःबहालबाट महानगरपालिकाको ढोकासम्म करिब ५०० मिटर मीननाथको रथ पनि तानिने महर्जनले जानकारी गराए। लोकनाथ र मीननाथका दुवै रथ तान्न १९ जातीय खलका मानिसका साथै पाटन टोलका चारदेखि पाँच मानिस सहभागी हुने महानगरपालिकाका प्रवक्ता राजु महर्जनले बताउनुभयो । उनले भने, 'रथयात्रामा सहभागी हुने मानिसलाई पूर्णरूपमा कोभिड१९ को मापदण्ड अपनाउन लगाउने छौं।' रथयात्रा सम्पन्न भएपश्चात् पाटनवासीले आज घरघरमा छवयलाबु पर्व मनाउने महर्जनले जानकारी गराए। विगतका वर्षझैँ यस वर्ष टोलटोलमा रथयात्रा गर्न नसकेकाले शनिबार र शुक्रबार देशमा कुनै अनिष्ट नहोस् भनेर क्षमापूजा गरिएको थियो । आउँदो शुक्रबार सम्भव भएसँगै मच्छिन्द्रनाथलाई बुङ्मती पठाउने कुरा अघि बढिरहेको महर्जनको भनाइ छ । आर्यावलोकितेश्वरलाई गत साउन १० गते पुल्चोकमा निर्माण सम्पन्न भएको रथमा विराजमान गराइएको थियो । विसं ८०० मा राजा वरदेवले पुल्चोकमा रथ बनाउन लगाएका थिए । मच्छिन्द्रनाथ नेपाल आएको ८४ वर्षपछि रथ बनाउन सुरु गरिएको थियो । किंवदन्तीअनुसार एक पटक भिक्षा माग्न आएका गोरखनाथलाई कान्तिपुरवासीले भिक्षा नदिएपछि त्यसैको झोँकमा उनले पशुपति मृगस्थलीमा नवनागलाई आसन बनाए । यसरी १२ वर्षसम्म वर्षा नभई अनिकाल भएपछि यसको समाधान खोज्दै जाँदा गोरखनाथका गुरु मच्छिन्द्रनाथलाई कान्तिपुर ल्याएमा गोरखनाथ आसनबाट उठी वर्षा र सहकाल हुने थाहा पाएर भक्तपुरका राजा नरेन्द्रदेव, काठमाडौँका राजा बन्धुदत्त बज्राचार्य र ललितपुरका कृषक ललित रथचक्र मिलेर मच्छिन्द्रनाथलाई भारतको कामारुपकामाक्षबाट नेपाल ल्याइएको थियो । रासस"
जुवाडेमा देखियो कोरोना संक्रमण,"स्याङजा : आइसोलेसनमा कोरोना संक्रमितको संख्या न्यून हुँदै गएका बेला स्याङ्जामा फेरी कोरोना संक्रमित थपिएका छन्। थपिएका मध्ये अधिकांश समूहमा बसेर तास खेल्नेहरु छन् । स्याङ्जाको पुतलीबजार नगरपालिकामा मात्र आइतबार बिहान एकैपटक २२ जना कोरोना संक्रमित पुष्टि भएको प्रादेशिक स्वास्थ्य निर्देशनालयले जनाएको छ। संक्रमित मध्ये एक महिला हुन भने २१ पुरुष। संक्रमित हुनेमा १ का ८ जना, १३ का २ जना, ३ का ४ जना र १४ का ८ जना रहेका छन्। संक्रमित थपिनेमा वडा नं एकाका २७, ७६, ३४, ३०, ३५, २४, ५५, ४५ बर्षका छन। वडा नं तेह्रका ४७ र ४६ वर्षका छन। वडा नं तीनका ४७, ४४, ५२ र ५० बर्षका र वडा नं चौधका ४४, ३९, ३६, ३५, ३०, ३८, ५७, ४६ बर्षका पुरुष हुन। थपिने मध्येमा १९ जना तास खेल्नेहरु, दुईजना विदेशबाट आइ क्वारेन्टाइनमा बसेका र एक सरकारी कर्मचारी रहेको नगर स्वास्थ्य प्रमुख बिष्णु काफलेले जानकारी दिए। यसैसाता, प्रहरीले छुट्टाछुट्टै २ खालमा बसेर तास खेल्दै गरेका अवस्थामा पक्राउ परेका युवाहरुलाई दुई दिनपछि क्वारेन्टाइनमा राखेको थियो। यसरी पक्राउ पर्ने २२ जना थिए। अन्य ३ जनामा भने कोरोना संक्रमण नेगेटिभ देखिएको बताइएको छ। भारत र मलेसियाबाट फर्केका २ जना पनि क्वारेन्टाइनमा बसेका मध्येका हुन भने एकजना सरकारी कर्मचारी जिल्ला अस्पताल स्याङ्जामा उपचारमा क्रममा गएका बेला पिसिआर परिक्षण गराउदा पोजिटिभ देखिएको प्रमुख काफ्लेले भने। योसंगै स्याङ्जामा कोरोना संक्रमित हुनेको संख्या ३ सय ३७ पुगेको छ। आइसोलेसनमा बस्नेको संख्या घटेर ५ जना पुगेका बेला आइतवार बिहान २२ जना थपिएसँगै २७ पुगेको जिल्ला स्वास्थ्य कार्यालय प्रमुख यामप्रसाद शर्माले बताए। कोरोनाका कारण २ जनाको भने मृत्यु भएको छ भने ३ सय ८ जनाले कोरोना जितेर घर फर्केका छन् ।"
गण्डकीका डीआइजीलाई कोरोना,पोखरा : गण्डकी प्रदेशका प्रहरी प्रमुख प्रहरी नायब महानिरीक्षक (डीआइजी) घनश्याम अर्याललाई कोभिड १९ पुष्टि भएको छ । कन्ट्याक ट्रेसिङका आधारमा उनको स्वाब परीक्षण गर्दा आइतबार बिहान रिपोर्ट पोजिटिभ आएको हो । प्रदेश स्वास्थ्य निर्देशनालयले अर्याललाई कोरोना भएको पुष्टि गरेको छ । यसअघि नेपाल प्रहरीको सशस्त्र गणमा कार्यरत प्रहरीमा कोरोना पुष्टि भएको थियो । त्यसकै आधारमा डीआइजी अर्यालको कन्ट्याक ट्रेसिङ गरिएको थियो ।
एम्बुलेन्स नहुँदा ट्याक्टरको भर,"विराटनगर : प्रदेश १ का पहाडी जिल्लामा एम्बुलेन्सको कति पनि भर छैन। भौगोलिक विकटताका कारण भएका एम्बुलेन्स समयमा पुग्न नसक्ने हुँदा एम्बुलेन्सको काम स्ट्रेचर र ट्याक्टरबाट ले गर्नु परेको छ। भोजपुर जिल्लाको दुर्गम मानिने उत्तरी साल्पासिलिछो गाउँपालिका, षडानन्द नगरपालिका, रामप्रसाद राई गाउँपालिकामा एम्बुलेन्स छैन। एम्बुलेन्स नहुँदा धेरैजसो विकट भेगका बिरामीलाई स्टेचर र ट्याक्टरको भर पर्नु परेको छ। मानिसहरू नजिक अस्पताल नहुँदा बिरामीलाई संखुवासभाको खाँदबारी लैजान कष्टकर यात्रा गर्न बाध्य छन्। एम्बुलेन्स नहुँदा बिरामीको बाटैमा मृत्यु हुने गरेको साल्पासिलिछो गाउँपालिका ४ खाटम्माका तारा राईले सुनाइन्। सडक पुगे पनि ट्याक्टर मात्रै कुद्छन्, गाउँमा कोही बिरामी पर्यो भने मान्छे भेला पारेर स्ट्रेचरबाट लैजानुपर्छ उनले भनिन्, न एम्बुलेन्स छ न त अस्पताल नै, यसरी बिरामी लैजाँदा बाटैमा ज्यानसमेत जाने गरेको छ। गाउँपालिका र स्वास्थ्य चौकीको आफ्नै एम्बुलेन्स नहुँदा सर्वसाधारण जोखिम मोलेर यात्रा गर्न बाध्य छन्। कोरोना महामारीका कारण नयाँ एम्बुलेन्स खरिद प्रक्रिया रोकिएको साल्पासिलिछो गाउँपालिका अध्यक्ष महेश राईले बताए। जिल्लाका अन्य अधिकांश स्थानीय तहमा एम्बुलेन्स पुगे पनि दुर्गम भेगका स्थानीय बासिन्दालाई अझै स्टेचरकै भरमा बिरामी अस्पतालसम्म पुर्याउनुपर्ने बाध्यता छ। सडक सञ्जालले गाउँगाउँ जोडिए पनि अव्यवस्थित सडकका कारण एम्बुलेन्सको पहुँच पुग्न सकेको छैन। सडक पुगे पनि एम्बुलेन्स नहुँदा सास्ती भएको हतुवागढी गाउँपालिका२, रानीबासका शम्भु राईले बताए। कोरोना संक्रमित बोक्ने एम्बुलेन्स चालकलाई सम्बन्धित पालिकाले विशेष भत्ताको व्यवस्था गरिदिएपछि झापाका सबै एम्बुलेन्स चालक तँछाडमछाड गर्न थालेका छन्। हतुवागढी, पौवादुङमा, टेम्केमैयुङ, आमचोक, अरुण गाउँपालिकाले मात्रै एम्बुलेन्स ल्याएका छन्। जिल्लाका दोभाने, तिम्मा, मानेभन्ज्याङ, सानोदुम्मा, ठूलोदुम्मा, जरायोटार, दुम्माना, हसनपुर, वासिङथर्पु, बासिखोरा, देवानटारलगायत क्षेत्रका सर्वसाधारणलाई अझै पनि सामान्य घाउचोट लाग्दा उपचार गर्न घण्टौं हिँडेर अस्पताल पुग्नुपर्ने बाध्यता छ । जिल्ला अस्पतालका दुई एम्बुलेन्स बिग्रिएर थन्किएका छन्। गत वैशाख ११ गते हतुवागढी गाउँपालिकाका कोरोना संक्रमित युवकलाई रेडक्रस सोसाइटी भोजपुरको एम्बुलेन्समा कोसी अस्पताल विराटनगर लगिएको थियो। ओखलढुंगामा विभिन्न निकायका ८ वटा एम्बुलेन्स छन्। ७ वटा चालू अवस्थामा रहे पनि समयमा सबैलाई सेवा दिन ती एम्बुलेन्सले सक्दैनन्। यसको कारण पनि भौगोलिक विकटता नै हो। मानिसहरू तेब्बर भाडा तिरेर अरू गाडीमा अस्पताल पुग्ने गरेका छन्। कोरोना संक्रमण त्रासका कारण चालकले बिरामी बोक्न अस्वीकार गर्ने गरेको चम्पादेवी गाउँपालिकाका अध्यक्ष नवराज केसीले बताए। उनले प्रहरीलाई नगुहारी बिरामी अस्पताल पठाउनै नसकिने बताए। सबै स्थानीय तहले अन्य रोग र कोरोना तथा यसको संक्रमणको अवस्थाबारे सर्वसाधारणलाई थप बुझाउन आवश्यक रहेको सांसद यज्ञराज सुनुवारले बताए। इलाममा कोरोना बिरामीका लागि १५ वटा एम्बुलेन्स तयारी अवस्थामा राखिएको छ। जिल्ला प्रशासन कार्यालय इलामका सहायक प्रमुख जिल्ला अधिकारी मोहन न्यौपानेका अनुसार जिल्ला स्वास्थ्य कार्यालयको मातहतमा रहने गरी सरकारी अस्पताल र संघसंस्थाका एम्बुलेन्सलाई अहिले आलोपालो रूपमा प्रयोग गरिएको छ। जिल्लामा पर्याप्त एम्बुलेन्स र सडक भएकाले नागरिकलाई सहज भएको प्रजिअ न्यौपानेले बताए। कोरोना कहरसँगै झापाका एम्बुलेन्स चालक पनि जिल्लामा संक्रमण सुरु भएका दिनमा डराएर नजिकै पर्दैनथे। तर अहिले उनीहरू कोरोना संक्रमित बिरामी सहजै बोक्ने गर्छन्। जिल्ला जनस्वास्थ्य कार्यालय झापाका अनुसार हाल जिल्लामा १ सय १२ वटा दर्ता भएर चलेका एम्बुलेन्स छन्। जिल्लाका सबै एम्बुलेन्सले अहिले पालैपालो कोरोनाका बिरामी बोक्न थालेका छन्। सुरुमा जिल्लामा संक्रमण देखिनेबित्तिकै ६ वटा एम्बुलेन्स कोरोनाका बिरामी बोक्नका लागि छुट्ट्याइएको थियो। कोरोना संक्रमित बोक्ने एम्बुलेन्स चालकलाई सम्बन्धित पालिकाले विशेष भत्ताको व्यवस्था गरिदिएपछि झापाका सबै एम्बुलेन्स चालक तँछाडमछाड गर्न थालेको जनस्वास्थ्य कार्यालय झापाका कार्यक्रम संयोजक जीवन चम्लागाईंले बताए। प्रदीपचन्द्र राईभोजपुर, शिवप्रसाद ढुंगानाओखलढुंगा ,तोयानाथ भट्टराईइलाम, राधा खनालझापा"
"पाठ्यक्रमको भार घटाइँदै, निजीले शुल्क लिन अनुमति चाहिने","काठमाडौं : अत्यावश्यक विषय मात्रै पढाएर भए पनि यस वर्षको शैक्षिक सत्र जोगाउने तयारी सरकारले गरेको छ। कोभिड१९ का कारण शैक्षिक सत्र पाँच महिना पर धकेलिँदा पनि नियमित पढाइ सञ्चालन गर्न सक्ने अवस्था नभएपछि शिक्षा विज्ञान तथा प्रविधि मन्त्रालय नयाँ विकल्पमा जान लागेको हो। मन्त्रालयले पाठ्यक्रमका कम महत्वका विषय हटाएर महत्वपूर्ण मात्र छनोट गर्न पाठ्यक्रम विकास केन्द्रलाई निर्देशन दिएको छ। सोही निर्देशनबमोजिम केन्द्रले विषय समितिमार्फत अध्ययन सकेको छ। केन्द्रका निर्देशक गणेश भट्टराईले ३० प्रतिशत भार घट्ने गरी पाठ्यक्रम संश्लेषण गर्न लागिएको जानकारी दिए। उनका अनुसार समितिले अध्ययन सकेर प्रतिवेदन लेख्ने काम भइरहेको छ। केही दिनमा शिक्षामन्त्रीलाई बुझाइनेछ। संश्लेषित पाठ्यक्रम भदौभित्रै सार्वजनिक गरिने मन्त्री गिरिराजमणि पोखरेलको भनाइ छ। कानुनले कक्षा १२ सम्मलाई नै विद्यालय तह भने पनि अहिले कक्षा १० सम्म पढाइ हुने पाठ्यक्रमको मात्र भार घटाउन लागिएको हो। विद्यार्थीलाई भौतिक उपस्थित गराएर पढाउन नसकेपछि मन्त्रालयले असारमा निर्देशिका बनाई वैकल्पिक विधिबाट सिकाइ प्रक्रिया अघि बढाएको थियो। उक्त निर्देशिकाले विद्यार्थीलाई पाठ्यपुस्तक उपलब्ध गराउने तथा थप शैक्षिक सामग्री दिएर सिकाइलाई निरन्तरता दिने उल्लेख गरेको थियो। टीभी तथा केबलको माध्यमबाट पढ्ने, रेडियोबाट सुन्ने, अनलाइनबाट पढ्नेलगायत समूहमा विद्यार्थी वर्गीकरण गरेर सिकाइ प्रक्रिया अघि बढाउने उल्लेख थियो। तर, केही जिल्लाका विद्यालयले निर्देशिकाअनुसार सिकाइ प्रक्रिया अघि बढाए पनि कुन माध्यमको पहुँचमा कति विद्यार्थी रहे र कति छुटे भन्ने यकिन तथ्यांक नै मन्त्रालयले पाउन सकेन। दुर्गम तथा पिछडिएका क्षेत्रका थुप्रै विद्यार्थी कुनै पनि माध्यमको पहुँचमा नहुँदा सिकाइ प्रक्रियाबाट बाहिर रहेको गुनासो आएको थियो। यसपटक भने सिकाइ प्रक्रियाबाट बाहिर रहेका विद्यार्थीको ट्रेसिङ गरी छुटेका विद्यार्थीलाई पनि कुनै न कुनै प्रकारको सिकाइ प्रक्रियामा समावेश गराउने मन्त्रालयको योजना छ। मन्त्रालयले निर्देशिकालाई संशोधन गरेको छ। यसपटक शिक्षकको भूमिकालाई बढी जिम्मेवार बनाएको छ। शिक्षकले आफ्नो क्षेत्रमा रहेका विद्यार्थीमध्ये कुन माध्यमको पहुँचमा कति छन् भन्ने अध्ययन गर्नुपर्नेछ। रेडियो, टीभी तथा अनलाइनको पहुँचमा नरहेका विद्यार्थीलाई भौतिक दूरी कायम गर्दै समूहमा राखेर भए पनि सिकाउने, गृहकार्य दिने तथा परीक्षण गरेर सिकाइ प्रक्रियामा सहभागी बनाउनुपर्नेछ। यो कामलाई पनि पाठ्यभारसँग जोडिनेछ। तर, यो काम सहज नरहेको जानकारको भनाइ छ। अहिले विद्यालय तहमा ७० लाखभन्दा बढी विद्यार्थी छन्। तीमध्ये अनलाइनको पहुँच भएका विद्यार्थी न्यून छन्। कतिपय ठाउँमा रेडियो तथा टेलिभिजनको पहुँच पनि छैन। सरकारी अध्ययनअनुसार ८८ प्रतिशत विद्यालयमा इन्टरनेट छैन। ३६ प्रतिशतमा बिजुली पुगेको छैन। अहिलेको योजनाअनुसार सिकाइ अघि बढाउन सकिँदैन, अभिभावक महासंघका अध्यक्ष सुप्रभात भण्डारीले भने, विद्यार्थीलाई सिकाउने नै हो भने विद्यार्थीको दिवा खाजा, स्यानिटरी प्याड खरिद तथा छात्रवृत्तिलगायत शीर्षकमा खर्च गर्न छुट्ट्याइएको रकम विद्यार्थीलाई इन्टरनेट डाटा तथा डिभाइस खरिद गर्न वितरण गर्नुपर्छ। मन्त्रालयले सातै प्रदेशका सामाजिक विकास मन्त्रालयसँग समन्वय गरी सिकाइमा छुटेका विद्यार्थीको तथ्यांक संकलन सुरु गरेको छ। वैशाखदेखि शैक्षिक सत्र सुरु हुनुपर्नेमा कोभिडले गर्दा बन्द विद्यालय अझै खुलेका छैनन्। विगतमा शैक्षिक सत्र सुरु भए पनि वैशाख १५ सम्म विद्यार्थी भर्ना अभियान सञ्चालन गरिने तथा वर्षे बिदा पनि हुने प्रचलन थियो। यो अवधिमा उल्लेख्य पढाइ नहुने विश्लेषण मन्त्रालयको छ। अब परम्परागत सिकाइ पद्धतिलाई मात्रै आधार मानेर शैक्षिक गतिविधि सञ्चालन गर्न सक्ने अवस्था छैन, पोखरेलले भने, वैकल्पिक पद्धतिलाई पनि विद्यालय तथा विश्वविद्यालयले सिकाइको अभिन्न अंग मान्नुपर्छ। निजीले शुल्क लिन अनुमति चाहिने अनलाइन तथा अन्य वैकल्पिक माध्यमबाट विद्यार्थी पढाइरहेका निजी तथा संस्थागत विद्यालयले शुल्क लिन पाउने भएका छन्। तर, समायोजन कार्यदल सहजीकरण निर्देशिकाअनुसार सम्बन्धित स्थानीय तहको स्वीकृति लिएर मात्रै शुल्क लिन पाउनेछन्। विद्यार्थीसँग शुल्क लिन नपाउँदा विद्यालयहरू आर्थिक संकटमा परेको गुनासो सञ्चालकले शिक्षा मन्त्रालयमा गरेका थिए। थुप्रै निजी विद्यालयले लकडाउन भए पनि अनलाइन माध्यमबाट विद्यार्थी पढाइरहेका छन्। यसबापत उनीहरूले शुल्क पनि उठाइरहेका छन्। कतिपयमा अभिभावकसँग छलफल गरेर सहमतिमा शुल्क उठाइएको छ। केहीले विद्यार्थीलाई लकडाउनअघिको सामान्य अवस्थासरह नै शुल्क उठाउने गरेको र शुुल्क तिर्न नमान्नेलाई अनलाइन पढाइबाट वञ्चित गराउने गरेको गुनासो आए पनि सरकारले प्रभावकारी अनुगमन गर्न सकेको छैन।"
आईसीयू नचल्दा उपचार कठिन,"बुटवल : बुटवल नगरपालिका ७ का कोरोना संक्रमित पुरुषको ज्वरो क्लिनिकमा ज्यान गयो। उनलाई आईसीयू आवश्यक थियो। बुटवलमा तोकिएको कोरोना अस्पतालमा यस्तो बेड उपलब्ध भएन। तिलोत्तमाकी महिलाको पनि केही दिनअघि घरमै मृत्यु भयो। उनका लागि पनि आईसीयू आवश्यक थियो। अस्पताल नपुग्दै ज्यान गयो। प्रदेश ५ मा चारवटा कोरोना विशेष अस्पताल छन्। त्यहाँ लक्षण देखिएका कोरोना बिरामीको उपचार हुन्छ। तर पूर्ण रूपमा सञ्चालनमा भने बुटवलको कोरोना अस्पताल मात्रै छ। अन्य तीन अस्पतालका आईसीयू पूर्ण रूपमा चलेका छैनन्। आईसीयू नचल्दा बिरामीको उपचार कठिन हुँदै आएको छ। जनशक्ति नभएका कारण यो जटिलता थपिएको हो। भैरहवाको भीम अस्पताल, दाङको बेलझुन्डीस्थित कोरोना अस्पताल र बाँकेको खजुरा क्यान्सर अस्पतालमा आईसीयू छन्। तर जनशक्ति अभावमा पूर्ण रूपमा सञ्चालनमा छैनन्। प्रदेश ५ का बुटवल, भैरहवा, दाङ र बाँकेमा प्रशस्त अन्य अस्पताल पनि छन्। तर बिरामीले उपचार पाउन सकेका छैनन्। कोरोना संक्रमितको उपचार गर्न नसक्ने र सोही बहानामा अन्य बिरामीको समेत उपचार पन्छाउने गरिएको छ। पाँच सय बेड भएका मेडिकल कलेजले समेत बिरामीको उपचार नगरी फर्काउने गरेका छन्। भैरहवाको युनिर्भर्सल मेडिकल कलेजमा आईसीयू, भेन्टिलेटर र अन्य गरी पाँच सय बेड छन्। सोही अस्पतालले रूपन्देहीका एक पुरुषको उपचार नगरी अन्य अस्पतालमा रिफर गर्दा उनको ज्यानै गयो। सरकारको नयाँ निर्देशनपछि यो अस्पतालमा कोरोना बिरामी उपचारका लागि २५ बेड बनाइँदै छ। सरकारले केही दिनअघि सबै अस्पतालले सबै प्रकारका बिरामीको उपचार गर्नुपर्ने भन्दै यसअघिको वर्गीकरण खारेज गरेको थियो। प्रदेशका १२ जिल्लामध्ये चार वटा जिल्लामा मात्रै कोरोना बिरामी उपचारका लागि अस्पतालले बेड छुट्ट्याएका छन्। रूपन्देहीका दुई अस्पताल, बाँकेका पाँच अस्पताल, दाङका आठ अस्पताल र पाल्पाका तीन अस्पतालले मात्रै कोरोना बिरामीको उपचार गर्ने गरी बेड व्यवस्थापन गरेका छन्। अन्य अस्पतालमा कोरोना बिरामी देखिनासाथ सिल नै गरेर उपचार ठप्प पार्ने अवस्था छ। अर्घाखाँचीको जिल्ला अस्पतालमा दुई चिकित्सकलाई कोरोना देखिएपछि अस्पताललाई सिल गरियो। एक साता अस्पताल सिल गरिँदा कैयौं बिरामीले सास्ती खेप्नु पर्यो। सिल गरिएको अस्पताल यसै साता गरिएको छ। अन्यमा संक्रमण फैलिन नदिन अस्पताल सिल गर्नु परेको अस्पतालका प्रमुख डा कपिल गौतम बताउँछन्। डाक्टर र स्वास्थ्यकर्मीको पीसीआर रिपोर्ट नेगेटिभ आएपछि सबै सेवा सुरु भएको उनले बताए। कोरोना संक्रमण देखिएकै कारण कपिलवस्तुको जिल्ला अस्पताल, नवलपरासीको पृथ्वीचन्द्र अस्पतालसमेत सिल गरिएको थियो। कोरोना बिरामीको उपचारका लागि छुट्टै बेड निर्धारण नभएका कारण यी अस्पताल सिल गर्नु परेको थियो। अस्पताल सिल गर्दा बिरामीले सास्ती पाउनु परेको छ। सरकारी तथा निजी अस्पताल सकेसम्म कोरोना सम्भावित बिरामीको उपचार गर्ने पक्षमा छैनन्। बिरामीलाई गेटबाटै फिर्ता पठाउने, संक्रमण देखिएको बहानामा अस्पतालकै सेवा बन्द गर्ने काम हुँदै आएका छन्। व्यवस्थापन मिलाए सहज कोरोना महामारीबीच पनि अस्पतालको सही व्यवस्थापन गरे अहिलेकै पूर्वाधारमा सहज उपचार सम्भव छ। चारवटा मेडिकल रहेको प्रदेश ५ मा आईसीयू र भेन्टिलेटरको संख्या सन्तोषजनक छ। अहिले कोभिड बिरामीको उपचारमा ३६ आईसीयू र १२ भेन्टिलेटर प्रयोग गरिएको छ। जिल्ला कोभिड १९ संकट व्यवस्थापन केन्द्रका संयोजक बाँकेका प्रमुख जिल्ला अधिकारी रामबहादुर कुरुम्बाङका अनुसार बाँकेमा जम्मा आइसोलेसन बेड संख्या ६ सय ३, आईसीयू बेड ५३ र भेन्टिलेटर २१ छन्। आवश्यक पर्दा यी भेन्टिलेटर र आईसीयू प्रयोग गर्न सकिने उनी बताउँछन्। बेड र जनशक्ति थप्ने तयारी प्रदेश ५ सरकारले चारवटा कोरोना अस्पतालमा बेड र जनशक्ति थप्ने भएको छ। कोरोना संक्रमित बिरामी बढेपछि चारवटा अस्पतालमा ५ सय ८३ जना जनशक्ति र ४३ वटा आईसीयूूसहितका उपकरण थप्ने निर्णय सरकारले गरेको छ। जनशक्ति अभावमा आईसीयूसमेत सञ्चालनमा आउन सकेका छैनन्। हाल प्रदेशभर ४१ वटा आईसीयू छन्। प्रदेश मन्त्रिपरिषद्को बिहीबारको बैठकले जनशक्ति थप गर्ने सामाजिक विकास मन्त्रालयको प्रस्ताव स्वीकृत गर्दै ३ करोड ९६ लाख ३२ हजार रुपैयाँ निकासा गरेको छ। यो रकम तीन महिनाका लागि करारमा नियुक्त हुने जनशक्तिको तलब भत्तामा खर्च हुनेछ। लुम्बिनी प्रादेशिक अस्पताल धागो कारखानामा आईसीयू १८, एचडी बेड २०, आइसोलेन बेड ३६ गरी कुल ७४ बेड रहने र त्यसका लागि १ सय ८९ जना जनशक्ति राख्ने निर्णय मन्त्रिपरिषद्ले गरेको छ। प्रदेश ५ मा अस्पतालको अवस्था अस्पताल संख्या ५४ बेड संख्या २,४३५ कोरोना विशेष अस्पताल ४ बेड संख्या (कोभिड) १७३ आईसीयू (कोभिड) ३४ भेन्टिलेटर (कोभिड) १२ अक्सिजनसहितका बेड २०"
ऐतिहासिक सम्पदा मासेर पार्क,"काठमाडौं : काठमाडौं महानगरपालिकाले ऐतिहासिक लगन दरबार भत्काएर पार्क बनाउन सुरु गरेको छ। महानगरको वडा नम्बर २१ स्थित लगनटोलमा रहेको यो दरबार २०७२ सालको भूकम्पले भत्काएको थियो। कोरोना भाइरसको महामारी अवस्थामा महानगरले क्षतिग्रस्त दरबार भत्काएर पार्क निर्माण थालेको हो। पुरातत्व विभाग र महानगरले भूकम्पले भत्किएका अन्य ऐतिहासिक सम्पदा पुनर्निर्माण गरिरहेका छन्। यो दरबारको भने अस्तित्व नै नामेट हुने गरी पुरानो संरचना भत्काइएको हो। दरबार ऐतिहासिक भएकाले यसलाई पुनर्निर्माण गरी संरक्षण गरिनुपर्ने स्थानीय र सम्पदा विद्को भनाइ छ। सम्पदा मासेर पार्क बनाउनु सान्दर्भिक नभएको भीमसेन स्मृति प्रतिष्ठानका कोषाध्यक्ष सूर्यविक्रम थापा बताउँछन्। पुरातत्वका दृष्टिले हेर्दा पनि एक सय वर्षभन्दा बढी भएकाले यसको संरक्षण गरिनुपर्ने हो, कोषाध्यक्ष थापा भन्छन्, कसैको कीर्ति मासेर पार्क बनाउनु असान्दर्भिक कुरा हो। यो ऐतिहासिक महत्वको दरबार भएकाले यो ठाउँमा पुरानै दरबारको पुनर्निर्माण गरिनुपर्छ। भीमसेन थापाका कान्छा भाइ रणवीरसिंह थापाले विसं १८८० तिर यो दरबार बनाएको उल्लेख पाइन्छ। यो नेपालकै पहिलो गजुरसहितको दरबार भएको कोषाध्यक्ष थापा बताउँछन्। त्यसबेला मन्दिर मात्रै गजुर लगाएर बनाउने चलन थियो। तर, रणवीरसिंहले ल्हासामा बस्दा त्यहाँका घरहरूमा गजुर राखेको देखेपछि यता पनि त्यही अनुसरण गरेको उनको भनाइ छ। यो दरबार नेपालको पहिलो गजुरसहितको दरबार हो, उनी भन्छन्, त्यस बेला मन्दिरबाहेक अन्यमा गजुरको प्रयोग गरिएको हुन्नथ्यो। तर, रणवीरसिंहले ल्हासामा गजुरसहितको घर देखेर आएपछि गजुर राखेका हुन्। दरबारका भित्री कोठामा मितिसहितको विश्वरूपको सुनौलो चित्र थियो। त्यसलाई भूकम्पपछि संग्रहालयमा लगेर राखिएको छ। नेपालमा प्रायः मिति भएका चित्र नभेटिने विज्ञ बताउँछन्। तर, उक्त चित्रमा मितिसमेत उल्लेख भएकाले यसको छुट्टै महत्व हुने उनीहरूको भनाइ छ। भीमसेन थापाको पतनपछि तत्कालीन सरकारले १८९४ सालमा उनका आफन्तसमेत सबैको सम्पत्ति जफत गरेको थियो। त्यस क्रममा रणवीरसिंहको उक्त दरबारसमेत जफत गरिएको थियो। तर, पछि १९९५ सालमा यो दरबार फुकुवा गरिएको थियो। त्यसपछि रणवीर सिंहले छोराहरूसँग सल्लाह गरी दरबार संरक्षण गर्नुपर्ने भएकाले सरकारकै स्वामित्वमा छाडिदिए। उनले गोरखामा भएको सम्पत्ति मात्र भोगचलन गरे। त्यसयता सेनाले हातहतियार राख्ने ठाउँका रूपमा दरबार प्रयोग गरेको थियो। सेनाको संरक्षणमा भएकाले यसमा अन्य कोही पनि छिर्ने गरेका थिएनन्। पाँचतले दरबारमा १९९० सालको भुइँचालोले पनि क्षति पुर्याएको थियो। त्यस बेला भत्किएको भाग हटाई टायलको छाना लगाएर संरक्षण गरिएको थियो। २०७२ सालको भुइँचालोले त्यसलाई थप क्षति पुर्याएको थियो। भूकम्पपछि अन्य क्षेत्रका सम्पदा भने धमाधम पुनर्निर्माण भइरहेका छन्। तर, यो दरबारको संरचना नै नामेट पारेर लगन पार्क बनाउन थालिएको हो। ९०९० जनाको क्षमता भएको दुई तलाको हलसहित पार्क बनाउन लागिएको महानगरपालिकाले जनाएको छ। कँडेल, के एन्ड के र समित जेभीलाई महानगरले निर्माणको ठेक्का दिएको छ। ३ करोड ५७ लाख १९ हजार रुपैयाँमा निर्माण सम्झौता भएको छ। सम्झौताअनुसार २०७७ माघ मसान्तसम्ममा काम सम्पन्न गर्नुपर्नेछ। यसको क्षेत्रफल चार रोपनीभन्दा बढी छ। वडाध्यक्ष उदय चूडामणि भने त्यो त्यस्तो ऐतिहासिक दरबार नभएको दाबी गर्छन्। त्यो त्यस्तो ऐतिहासिक दरबार होइन, वडाध्यक्ष चूडामणि भन्छन्, सामान्य भवन हो। भवन भत्किएपछि त्यसको ठाउँमा पार्क बनाउन लागेका हौं। पार्कको बीचमा पुरानो भवनको स्वरूप राखिने उनी बताउँछन्। सम्पदा संरक्षण गर्ने पुरातत्व विभागले २०७६ चैत ९ गते उक्त क्षेत्रमा स्वीकृति नलिई कुनै पनि संरचना नबनाउन पत्र काटेको थियो। तर, अहिले उक्त ठाउँको भवन भएको जग नचलाई पार्क बनाउन स्वीकृति दिइएको विभागका प्रवक्ता रामबहादुर कुँवर बताउँछन्। हामीले संरचना भएका ठाउँमा बनाउन स्वीकृति दिएका छैनौं, प्रवक्ता कुँवर भन्छन्, वरिपरि पार्क बनाउन स्वीकृति दिइएको हो। दरबार भएको ठाउँमा भने पुरानै संरचना बनाउने वा के गर्ने भन्ने विषयमा छलफल भइरहेको उनी सुनाउँछन्। कोरोना महामारीको समयमा भत्काएर बनाउन थालिएकाले उजुर गर्न पनि समस्या भएको कोषाध्यक्ष थापा बताउँछन्। हामीलाई अहिले सबै बन्द भएकाले समस्या भएको छ, उनी भन्छन्, अब जबर्जस्ती पार्क बनाउन थालिएको छ। हामी यसविरुद्ध मुद्दासमेत लड्न तयार छौँ। कसैको कीर्ति मासेर पार्क बनाउन पाइँदैन।"
बाला नलाक्दै सुक्यो धान,"डडेल्धुरा : अमरगढी नगरपालिका५ जिलोडा गाउँका किसानले सयौं रोपनीमा लगाएको धानबाली नष्ट भएको छ । पाक्नै लागेको धानमा रोग लागेपछि धानका बाला नलाग्दै सुक्न थालेको हो । धानका पातसहित बालाजती सबै सुकेका छन् । किसानले बेलैमा प्राविधिकसंँग सम्पर्क नगर्दा धानबाली नष्ट भएको कृष प्राविधिकहरुको भनाइ छ । धानबालीको लक्षण हेर्दा ब्लाष्ट रोग लागेको अमरगढी कृषि शाखा प्रमुख तथा कृषि प्राविधिक रमेश भण्डारीले बताए । कृषकका खेतमा पुगेर धान लगाएको खेत हेर्दा रोगले गृस्त छ कृषि पविधिक भण्डारीले बताए । गाउलेहरु कसैले पनि गुनासो नगरेका कारण नगरपालिका कार्यालयको मुनी रहेको जिलोडा गाउमा रोगका कारण धान सुकेको जनाए । बेलैमा किसानले खबर गरेको भए बिषादी छर्केर जोगाउन सकिने थियो । उनले भने, अहिले बोट र बाला सबै मरि सकेको छ । त्यसैले धानमा बाला नै नलागी सुकेको हो । यो रोग बाट बाली जोगाउन बिउ राम्रो लगाउनु पर्ने प्रविधिकहरुको भनाई छ । वर्षेनी धान नफल्ने र समय अगावै धान सुकेर जाने गरेको स्थानिय कृषकहरु वताउछन् । बिउ उपचार गरेर रोप्ने, बिउ परिवर्तन गरेर रोपे यसको व्यवस्थापन गर्न सकिने उनले बताए । बिउको जात दुई तीन वर्षमा परिवर्तन गर्नु पर्ने उनको सुझाव छ । रोग अवरोधका बिउ समेत पाईने भएकाले मुख्य तया बिउ रोप्दा ध्यान पुर्याउनु पर्ने कृषि प्राविधिकको भनाई छ । विगत दुई तीन वर्षदेखि जिलोडाका किसानले लगाउने धानमा रोग देखिएको स्थानीय बताएका छन् । मकै लगाउन जंगली बंदेलले सखाप पार्न थालेपछि धान खेती गर्दै आएको स्थानीयले भुवन पाठकले बताए । तर धानमा पनि समस्या देखिएकाले उत्पादन नहुनाले भोकमरी समश्या हुन सक्ने पाठकको भनाइ छ । अमरगढी ५ जिलोडामा गत विगतका वर्षमा पनि धान सुक्ने समश्या देखिएको भएता पनि कृषकहरुले ख्याल नगरि रोगलागेकै धानको बिउ यो वर्ष पनि रोपेको खुल्न आएको छ । पुरानै धानको बिउ लगाउने गरेकाले बर्षेनि यो समस्या देखिन थालेको कतिपयको भनाइ छ। गत वर्षसम्म धान यसै हुने भन्ने लागेको थियो तर अहिले खेतबारीमै प्राविधिक पुग्दा रोग लागेको जानकारी पाएका स्थानीय राजु पाठकले बताए।"
"उपचार अभावमा मृत्यु : ११ लाख जनसंख्यालाई २१ बेड आइसीयू, ६ भेन्टिलेटर मात्रै","भैरहवा : घटना १ भदौ १७ गते बेलुका रुपन्देही सैनामैना नगरपालिका ११ की ७७ वर्षीया वृद्धालाई स्वास्थ्यमा समस्या भएपछि लुम्बिनी प्रादेशिक अस्पताल बुटवलमा आइन् । उनीमा ज्वरो र निमोनिया देखिएपछि कोरोना परिक्षण गर्दा संक्रमण पुष्टि भयो । उनलाई तत्काल आइसीयूमा राखेर आवश्यक परे भेन्टिलेटरको सहायतामा उपचार गर्नुपर्ने अवस्था थियो । तर, बुटवल र भैरहवाका दुवै कोभिड अस्पतालमा आईसीयू बेड खाली थिएनन् । आइसीयू बेडको अभावका कारण अस्पतालकै ज्वरो क्लिनिकमा महिलाको कामचलाउ उपचार सुरु गरियो । अन्ततः भोलीपल्ट एकाबिहानै उपचारको अभावमा उनको मृत्यु भयो । घटना २ रुपन्देहीको गैडहवा गाउँपालिका ३ का ५० वर्षीय पुरुष छतबाट लडेर घाइते भए । उपचारका लागि भैरहवा स्थित युनिर्भसल मेडिकल कलेजमा ल्याइयो । उनको टाउकोमा रगत जमेको थियो । उपचार अघि भदौ ५ गते कोरोना संक्रमणको परिक्षण गरियो । ८ गते रिपोर्ट पोजेटिभ आयो । मेडिकल कलेजले खासै उपचार नगरी चार दिनपछि सरकारी कोभिड भिम अस्पतालमा रिफर गरिदियो । जबकी विरामी उपचार भिममा सम्भव नै थिएन । बिरामीलाई आइसीयूमा राखेर न्युरो चिक्तिसकले उपचार गर्नुपर्ने थियो । तर, भीम अस्पतालमा न त आईसियू थियो न न्यूरो चिक्तिसक नै । मेडिकल कलेजले रेफर गरेको केही घण्टामै उपचारको अभावमा विरामीको मृत्यु भयो । घटना ३ रुपन्देहीको बुटवल उपमहानगरपालिका ५ का ६७ वर्षीय पुरुषलाई भदौ १४ गते स्वास्थ्य समस्या उत्पन्न भयो । उनी बिहान साढे चार बजे लुम्बिनी प्रादेशिक अस्पतालमा आए । उपचार अघि उनीमा कोरोना परिक्षण गरियो । रिपोर्ट पोजेटिभ आएपछि बेडको अभावमा उनलाई अस्पतालको ज्वरो क्लिनिकमै राखियो । मुटुको शल्यक्रिया गरेका, मधुमेह, उच्च रक्तचाप लगायतका दिर्घरोगी रहेका उनलाई आइसीयूमा राखेर उपचार गर्नुपर्ने थियो । तर, कोभिड विशेष अस्पताल बुटवलमा आईसीयू बेडको अभावमा उनको उपचार हुन सकेन । र, उपचारको अभावमा त्यही दिन दिउँसो १२ बजे उनको मृत्यु भयो । कोरोना पुष्टि भइसकेपछि उपचारको अभावमा सर्वसाधरणले प्राण त्याग्न थालेको यी केही उदाहरणहरु हुन् । संक्रमित व्यक्ति मात्र नभई पीसीआर परीक्षणको नाममा गम्भीर अवस्थाका अन्य रोगले ग्रसित बिरामीको पनि उपचारको अभावमा ज्यान गुमाउनुपर्ने अवस्था छ । रुपन्देहीमा संक्रमण र मृत्यु दरको ग्राफ उक्लिदै गएपनि नाम मात्रको निषेधाज्ञा लगाउने बाहेक कुनै ठोस काम भएको छैन । जिल्लामा निषेधाज्ञा लगाएर संक्रमणलाई नियन्त्रण गर्न चाहेपनि नियन्त्रण हुन सकेको छैन । अझै आइतबारबाट भदौ २८ गतेसम्म निषेधाज्ञा लगाएर रुपन्देहीका सम्पूर्ण व्यापार व्यवसाय संचालनको अनुमति दिइएको छ । यात्रुवाहक बस बाहेक लगभग सबै यातायातका साधन संचालनमा छ । खुल्ला सीमाबाट निर्वाध आवतजावत उस्तै छ । नियन्त्रणमा कसैले चासो देखाएको छैन । निकै सहज तरिक सीमावारपार गर्न सकिन्छ । दिनहुँ संक्रमित फेला परिरहेका छन् । प्रयाप्त ट्रेसिङ हुन सकेको छैन । समयमै ट्रेसिङ र परिीक्षण नहुँदा बिरामी गम्भीर अवस्थामा पुग्ने गरेका छन् । गम्भीर अवस्थाका बिरामीलाई मृत्युको मुखबाट जोगाउन आइसीयू र भेन्टिलेटरको आवश्यक पर्छ । तर, यी दुवैको अभावमा सर्वसाधरणले ज्यान गुमाउन थालेका छन् । संक्रमण फैलिएको महिनौ बितिसक्दा समेत तीनै तहको सरकारको तयारी अझै पुरा भएको छैन । संक्रमितको उपचारका लागि जिल्लामा दुई वटा कोभिड अस्पताल छन् । विशेष कोरोना अस्थाई अस्पताल बुटवलमा संक्रमितको उपचारका लागि ३६ वटा बेड मात्र छ । जसमध्ये १६ वटा आईसियू बेड र ५ वटा भेन्टिलेटर मात्र छ । त्यस्तै भैरहवा कोरोना भीम अस्पतालमा कुल २७ वटा बेड छ । जसमध्ये ५ वटा मात्र आइसीयू बेड र एउटा मात्र भेन्टिलेटर छ । जुन दुवै अस्पतालमा निकै कम हो । संक्रमितको चाप बढ्दै गएको अवस्थामा पनि अस्पतालको पूर्वाधार उही छ । करिब ११ लाख जनसंख्या भएको रुपन्देही जिल्लामा दुई कोभिड अस्पतालमा २१ वटा मात्र आईसीयू बेड र ६ वटा भेन्टिलेटर छन् । जुन निकै न्यून हो । रुपन्देहीमा एकसाथ ६ गम्भिर संक्रमितलाई मात्र भेन्टिलेटरमा उपचार गर्न सकिन्छ । यो संख्या भन्दा बढी गम्भिर संक्रमित फेला परे आइसीयू र भेन्टिलेटरको अभावमा मृत्यु हुने सम्भावना छ । न्यून मात्रामा रहेका आइसीयूका लगभग सबै बेड र भेन्टिलेर भरिएका हुन्छन् । नयाँ गम्भिर संक्रमितको उपचारका लागि बेड अभाव पर्छ । र, उसले ज्यान गुमाउनु पर्छ । 'संक्रमित आउने जाने भएमा मेन्टेन भइराख्छ,' कोभिड भीम अस्पतालका सूचना अधिकारी डा नारायण पोखरेलले भने, 'तर, 'आइसीयू बेड र भेन्टिलेटर खाली नभएको अवस्थामा गम्भिर संक्रमित आएमा समस्या पर्छ ।' उनले अस्पतालमा हाल भएको आइसीयू बेड र भेन्टिलेटर प्रयाप्त नभएको बताए । प्रदेश पाँचका स्वास्थ्य निर्देशनालयका प्रमुख डा विनोद गिरीले प्रदेशका चार वटै कोभिड अस्पतालको स्तरोन्नती गर्नका लागि काम अघि बढेको बताए । प्रदेश सरकारको मन्त्रिपरिषद बैठकले रुपन्देही जिल्लाको बुटवल कोरोना अस्पतालमा आइसीयू १८, एचडि बेड २०, आइसोलेन वेड ३६ गरी कुल ७४ बेड रहने र भैरहवा कोभिड भीम अस्पतालमा आइसीयू ५, एचडि बेड १३, आइसोलेसन ९ गरी २७ बेड रहने निर्णय गरेको छ । जसको लागि जनशक्ति समेत नियुक्त गर्ने र बजेट समेत छुट्टाइएको छ । यस हिसाबले रुपन्देहीका दुई अस्पतालमा अब एकसाथ एक सय एक जना संक्रमितको मात्र उपभार सम्भव छ । आइसीयू, भेन्टिलेटर लगायतको अभावमा सर्वसाधरणहरुले ज्यान गुमाइसकेको पछि प्रदेस सरकारले कोभिड अस्पतालहरुलाई आवश्यक सम्पूर्ण पूर्वाधारहरुले पूर्ण सुविधासम्पन्न नबनाइ कामचलाउ स्तरोन्नती गर्ने निर्णय गरेको छ । फेरी उस्तै समस्याले अझै सर्वसाधरणले ज्यान गुमाएपछि प्रदेस सरकारले अर्को किस्तामा फेरी थप स्तरोन्नती गर्ने मनस्थितीमा देखिएको छ । संक्रमण दरको बढ्दो ग्राफलाई मध्यनजर गर्दै यी दुवै अस्पतालका लागि यति प्रयाप्त छ त भन्ने प्रश्नमा प्रमुख गिरी भन्छन् लक्ष्ण भएका र गम्भिर संक्रमितलाई मात्र अस्पतालमा उपचार गर्ने हुदाँ अहिलेको अनुमानले प्रयाप्त छ । तर, प्रदेश सरकारको चालाले कोभिड अस्पताल कहिले सम्म स्तरोन्नती हुने कुनै निश्चित छैन । किनभने यस अघि प्रदेस सरकारबाट संक्रमण फैलिसकेको अवस्थामा नै भैरहवा कोभिड अस्पतालमा ५ बेडको आइसीयू बनाउनका लागि समाजिक विकास मन्त्रीलाई नै खटाइएपनि पाँच महिनासम्म आइसीयू संचालनमा आउन सकेको थिएन । आइसीयूको अभावमा दुर्घटनामा परेका एक संक्रमितले ज्यान गुमाएपछि आइसीयू संचालनमा ल्याइएको थियो ।"
