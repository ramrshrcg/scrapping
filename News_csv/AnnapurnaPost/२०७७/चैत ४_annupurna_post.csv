शीर्षक,विवरण
अनुदानको अपचलन,"स्वदेशी तथा विदेशी दातृ निकायले कसैलाई अनुदानस्वरुप जिन्सी तथा नगद दिनुको मुख्य उद्देश्य सम्बन्धित संस्थाको सेवाप्रवाह सहज र सरल बनाउनु हो। यस्ता संस्थाले सेवाग्राहीलाई दिइरहेको सुविधा प्रभावकारी बनाउन पनि अनुदानले सहयोग गरिरहेको हुन्छ। यस्तो सहयोग कुनै एक क्षेत्रमा मात्रै सीमित छैन। अनुदानको क्रम रोकिएको पनि छैन। सँगसँगै अनुदान दुरुपयोगको शृंखला पनि रोकिएको छैन। जुन उद्देश्यले अनुदान लिइएको छ, तदनुकुल प्रयोग नगर्ने तथा प्रयोग गरे पनि झारा मात्रै टार्ने प्रवृत्तिले सहयोग साझेदार निकायलाई पनि अप्ठ्यारोमा पारेको छ। जसले सहयोग दियो उसैलाई अप्ठ्यारो हुने यस्ता गतिविधि रोक्नुपर्छ। अनुदानस्वरुप पाएका नगद तथा जिन्सिको सदुपयोग गर्ने पद्धतिको विकास गर्नुपर्छ। विकास साझेदार निकाय, कूटनीतिक नियोग तथा दूतावासको तर्फबाट मुलुकमा विशेषगरी शिक्षा, स्वास्थ्य, कृषिलगायतका क्षेत्रमा धेरै अनुदान आउने गर्छ। शैक्षिक क्षेत्रका लागि धेरैजसो बस, भवन बनाउन आर्थिक सहयोग तथा छात्रछात्रालाई खाद्यान्न, कापी कलम, पुस्तकलगायत सामग्री अनुदानका रूपमा आउने गर्छ। कृषि क्षेत्रका लागि उन्नत प्रकारको बीउविजन, औजार तथा स्वास्थ्य क्षेत्रमा एम्बुलेन्स, औषधी, उपकरण जस्ता सामग्री सहयोगावापत आउने गर्छ। तर अनुदानमा दिएको सामग्रीको दुरुपयोग कुनै एक क्षेत्रमा मात्रै सीमित छैन। करोडमा अनुदान आउने तर नतिजा शून्य भएका क्षेत्र प्रशस्तै छन्। भारत सरकारले अनुदानमा दिएको बस चल्न नसक्दा धेरै शैक्षिक संस्थामा थन्किएर बसेका छन्। सुनसरीका केही स्कुलमा यस्तै अवस्था सिर्जना भएको छ। कतै बस चढ्ने विद्यार्थी छैनन् भने कतै बसमा चालक छैनन्। जसका कारण बस वर्षौंदेखि चौरमा थन्किएका छन्। बस नबिग्रँदै थन्किएका छन्। स्कुल बन्द भएको छैन तर बसमा बस्ने विद्यार्थी नभएपछि यो समस्या आएको हो यदि स्कुल आफैंले नगद खर्चेर बस किनेको भए यस्तो अवस्था आउने थिएन। अनुदानमा दिएको त हो नि भन्ने ठानेर बसको सदुपयोगतर्फ ध्यान नदिनु स्कुलको कमजोरी त हो नै, सम्बन्धित स्थानीय तहको पनि बदमासी हो। अनुदानको मात्रै होइन, सरकारी कार्यालयका लागि खरिद गरिएका सवारी साधनसमेत चलाउन मिल्ने अवस्थामा रहे पनि थन्क्याएर राख्ने गरेको पाइन्छ। सरकारी कार्यालयबाटै यस्तो गलत अभ्यास भए पनि अन्य कार्यालयले पनि यही प्रवृत्ति अपनाउनु नौलो होइन। तर यी दुवै काम गलत हुन्। यस्तो परिपाटीको अन्त्य हुनुपर्छ। ठीक अवस्थामा रहेका कुनै पनि सामग्रीको सही सदुपयोग हुनुपर्छ। लाखौं रुपैयाँ मूल्य पर्ने बस थोत्रो बनाएर राख्नु बेइमानी हो। जसरी भए पनि तीे बस प्रयोगमा ल्याउनुपर्छ। सम्बन्धित स्कुलले बस प्रयोग गर्न नसक्ने हो भने कि त अन्य स्कुललाई दिनुपर्छ, स्कुललाई दिनै नसक्ने हो र दिए पनि अन्य स्कुलले प्रयोगमा ल्याउन सक्ने अवस्था छैन भने अन्य प्रयोजनमा पनि लगाउनुपर्छ। जसरी भए पनि बसको सदुपयोग गर्नुपर्छ। बस थन्क्याएर राख्नेभन्दा पनि विद्यार्थीलाई कसरी स्कुलतर्फ आकर्षित गराउन सकिन्छ भन्नेतर्फ लाग्नुपर्छ। स्कुलमा विद्यार्थी घट्नुको कारणबारे खोजी गरिनुपर्छ र सोहीअनुसार रणनीति बनाएर अघि बढ्नुपर्छ। आवश्यकतै नभएको संस्थाले राजनीतिक तथा प्रशासनिक पहुँच प्रयोग गरेर अनुदान लिने प्रवृत्ति बन्द हुनुपर्छ। अनुदान दिनेहरूले पनि सम्बन्धित संस्थालाई खाँचो परेको छ कि छैन भन्नेतर्फ अध्ययन गर्नुपर्छ। अध्ययनपछि आवश्यकता रहेको औचित्य पुष्टि भए मात्रै अनुदान दिने लिने पद्धतिको विकास गर्नुपर्छ।"
शीतल निवासमा सर्वदलीय बैठक : संविधानको सीमा नाघेको छैन,"काठमाडौं : राष्ट्रपति विद्यादेवी भण्डारीले आफूले संविधानको अक्षरशः पालना गरेको बताएकी छन्। राष्ट्रपति भण्डारीले मंगलबार शीतल निवासमा आयोजित सर्वदलीय बैठकलाई सम्बोधन गर्ने क्रममा सरकारले गरेको सिफारिस कार्यान्वयन गर्नुपर्ने संवैधानिक दायित्व आफ्नो भएको बताएकी हुन्। कांग्रेस, माओवादी केन्द्रलगायत दलका नेताले बैठकमा सरकारले असंवैधानिक रूपमा प्रतिनिधिसभा विघटनलगायत निर्णय गरी गरेको सिफारिसमा राष्ट्रपतिले कुनै परामर्शबिना सहीछाप लगाएको भन्दै उक्त प्रसंग उप्काएका थिए। त्यसपछि राष्ट्रपति भण्डारीले आफू संविधानको दायराभन्दा बाहिर जान नहुने भएकाले संविधानकै सीमाभित्र रहेर सरकारका सिफारिस कार्यान्वयन मात्र गरेको बताएको नेपाल मजदुर किसान पार्टीका नेता प्रेम सुवालले सुनाए। संविधानको अक्षरअनुसार सरकारले गरेको सिफारिस कार्यान्वयन गर्ने हो, आफ्नो निर्णय मैले त्यसरी कहिल्यै गरेको होइन। मैले संविधानको संरक्षण गरेको हो। त्यसमा अन्य ढंगले बुझ्नु आवश्यक छैन, राष्ट्रपति भण्डारीको भनाइ उद्धृत गर्दै नेता सुवालले सञ्चारकर्मीसँग भने। राष्ट्रपतिले राजनीतिक दलहरूबीचको संवाद, सहकार्य र एकता नेपालको राजनीतिक सौन्दर्य भएको बताएकी थिइन्। संविधानको प्रभावकारी कार्यान्वयन र लोकतन्त्रको सुदृढीकरणका लागि दलहरूको सहकार्यलाई आगामी दिनमा पनि निरन्तरता दिनुपर्नेमा जोड दिएको बैठकपछि राष्ट्रपति कार्यालयले जारी गरेको वक्तव्यमा उल्लेख छ। हाम्रो समाज शालीन, सभ्य र सहिष्णु रहिआएको छ। यहाँको नेतृत्वले सधैं उच्च राजनीतिक संस्कार कायम गर्दै आएको छ। यो असल संस्कार निरन्तर कायम रहनुपर्दछ, राष्ट्रपति भण्डारीले भनिन्, नेपालको अतिक्रमित भूभाग सामेल गरी गत जेठ महिनामा नयाँ राजनीतिक नक्सा प्रकाशन गर्न दलहरूले प्रदर्शन गरेको अभूतपूर्व राष्ट्रिय एकताका सन्दर्भमा यसैगरी सर्वपक्षीय भेटघाटको आयोजना मैले गरेकी थिएँ। आगामी दिनमा पनि राष्ट्रिय हितमा सबै राजनीतिक दलहरूका बीचमा यस्तै सहकार्य र एकताको आवश्यकता छ। त्यसमा दलहरूले सोहीअनुसारको भूमिका निर्वाह गर्नुहुनेछ भन्ने विश्वास छ। कोभिड१९ को महामारीका कारण मुलुकको अर्थतन्त्र, शिक्षा, स्वास्थ्य, पर्यटनलगायतका क्षेत्रमा परेको प्रतिकूल प्रभावका बेला यसको सामना गर्न सबै दलका नेता कार्यकर्ताले नेपाल सरकारको अभियानमा उत्तिकै योगदान पुर्याएको पनि राष्ट्रपतिले बताएकी विज्ञप्तिमा उल्लेख छ। प्रधानमन्त्री केपी शर्मा ओलीले भने प्रतिनिधिसभा राम्रोसँग नचल्ने अवस्था देखिएपछि आफूले विघटन गरेर ताजा जनादेशमा जाने निर्णय लिइएको बताएका थिए। अदालतले पुनःस्थापना गरेपछि त्यसको सम्मान गर्दै कार्यान्वयन सरकारको तर्फबाट गरिएको प्रधानमन्त्री ओलीले बताए। सरकार र प्रतिनिधिसभा राम्रोसँग सञ्चालन नभएको अवस्थामा विघटन गरेर ताजा जनादेशमा जाने कुरालाई कसैले पनि अस्वाभाविक भन्न नसक्ने उनको भनाइ थियो। सरकार र संसद् चल्ने अवस्था नआएपछि प्रतिनिधिसभा मैले विघटनको निर्णय लिएको थिएँ। संविधानको धारा ७६ र ८५ मा पनि विघटनको व्यवस्था गरिएको छ। सरकार र संसद् नचले फेरि पनि विघटन हुन्छ, यसमा आश्चर्य मान्नुपर्ने कुरा छैन, नेमकिपा नेता सुवालले प्रधानमन्त्री ओलीको भनाइ उद्धृत गर्दै भने। ओलीले प्रतिनिधिसभा विघटन गर्ने र जनादेशमा जाने आफ्नो कदमलाई प्रतिगमन भनेर केही दलका नेताले गरेको टिप्पणीमा असन्तुष्टि जनाए। ताजा जनादेशमा जाने कुरा प्रतिगमन हुन्छ ? अबको डेढ वर्षमा स्थानीय तहको चुनाव हुन्छ र दुई वर्षमा संघ र प्रतिनिधिसभाको हुन्छ, त्यस्तो अवस्थामा चुनाव कसरी प्रतिगमन हुन्छ ? प्रधानमन्त्रीले भनेका थिए। अहिले प्रतिनिधिसभा पुनःस्थापना भए पनि सुरुकै दिनदेखि काम गर्न नसकेको ओलीको भनाइ थियो। यही खालको अवस्था रहिरह्यो भने फेरि पनि विघटनमा जानुपर्ने अवस्था आउन सक्छ, प्रधानमन्त्रीले भने। ओलीको भनाइमा कांग्रेस वरिष्ठ नेता रामचन्द्र पौडेलले असन्तुष्टि व्यक्त गरेका थिए। त्यसबारे नेता पौडेलले अन्नपूर्ण पोस्ट्सँग टेलिफोनमा भने, शीतल निवासमा राष्ट्रपतिले छलफलका लागि बोलाउनुभएको थियो। तर, हामीले प्रतिनिधिसभा विघटनअघि यस्तो परामर्श गर्नुपर्नेमा अहिले गर्नुले कुनै अर्थ नभएको भन्यौं। प्रधानमन्त्रीले संसद् चलेन अब चुनावतिर जानुपर्यो भन्नुभयो। हामीले यसमा आपत्ति जनायौं। सर्वाेच्च अदालतले प्रधानमन्त्रीले प्रतिनिधिसभा विघटन गर्न नसक्ने फैसला दिँदा पनि फेरि पनि प्रधानमन्त्रीले विघटनको कुरा गरिरहेकोमा आपत्ति रहेको पौडेलले बताए। संसद् चल्न नदिने अनि अदालतले पुनःस्थापना गरेपछि फेरि विघटनको बाटोमा लाने कुरामा हाम्रो असहमति छ, पौडेलले भने, सर्वोच्च अदालतले पुनःस्थापना मात्रै गरेको छैन, प्रधानमन्त्रीले विघटन गर्नै नसक्ने पनि भनेको छ। चुनावले समाधान हुन्छ र फेरि चुनावपछि अर्कोपटक यस्तो हुँदैन भनेर कसले ग्यारेन्टी गर्छ ? हामीले प्रधानमन्त्रीको कुरामा असहमति जनायौं। राष्ट्रपति भण्डारीले बोलाएको सर्वदलीय छलफलमा एमाले वरिष्ठ नेताद्वय माधवकुमार नेपाल, झलनाथ खनाल, जसपाका संघीय परिषद्का अध्यक्ष डा बाबुराम भट्टराईसहित पूर्वप्रधानमन्त्री लोकेन्द्रबहादुर चन्द सहभागी थिएनन्। छलफलमा एमालेबाट प्रधानमन्त्री ओली, उपप्रधानमन्त्री ईश्वर पोखरेल, गृहमन्त्री रामबहादुर थापा, अर्थमन्त्री विष्णु पौडेल, नेता सुवास नेम्बाङ, कांग्रेसबाट वरिष्ठ नेता पौडेल, उपसभापति विमलेन्द्र निधि, महामन्त्री डाशशांक कोइराला, माओवादी केन्द्रबाट अध्यक्ष पुष्पकमल दाहाल, नेता नारायणकाजी श्रेष्ठ र देवप्रसाद गुरुङको उपस्थिति थियो। त्यस्तै, मन्त्रिपरिषद्का पूर्वअध्यक्ष खिलराज रेग्मी सहभागी थिए। जनता समाजवादीका अध्यक्षहरू महन्थ ठाकुर र उपेन्द्र यादव तथा नेता राजेन्द्र महतो उपस्थित थिए। राष्ट्रिय प्रजातन्त्र पार्टीका अध्यक्ष डा प्रकाशचन्द्र लोहनी, राष्ट्रिय जनमोर्चाका अध्यक्ष चित्रबहादुर केसी र नेता जनकराज शर्मा तथा नेपाल मजदुर किसान पार्टीका नेता प्रेम सुवालको पनि उपस्थिति थियो। भण्डारीले आफूबंगलादेशको राजकीय भ्रमणमा जान लागेको पूर्वसन्ध्यामा प्रमुख राजनीतिक दलका नेताहरू र पूर्वप्रधानमन्त्रीलाई बोलाएर छलफल गरेकी हुन्।"
स्थानीय तहमा खर्चको सीमा,"काठमाडौं : सरकारले स्थानीय तहका लागि प्रशासनिक खर्चको सीमा निर्धारण गरेको छ। स्थानीय जनप्रतिनिधिले मनपरी खर्च गर्न थालेपछि आर्थिक सुशासन कायम गर्न संघीय मामिला तथा सामान्य प्रशासन मन्त्रालयले निर्देशिका बनाएको हो। मन्त्रालयका प्रवक्ता वसन्त अधिकारीले गाउँपालिका तथा नगरपालिका कार्य सञ्चालन निर्देशका २०७७ को नमुना स्थानीय तहमा पठाइएको बताए। स्थानीय सरकारले यो निर्देशिका पारित गरी लागू गरे आर्थिक अनुशासन कायम हुने प्रवक्ता अधिकारीको भनाइ छ। यसमा बैठक भत्ता, खाजा तथा अतिथि सत्कार खर्च, दैनिक भत्ता तथा भ्रमण खर्च, पारवहन तथा इन्धन सुविधा, सञ्चार, पोसाक तथा प्रोत्साहन भत्तासमेत तोकिएको छ। तालिम, गोष्ठी, सेमिनार, कार्यशाला सञ्चालन, पानी, बिजुली, टेलिफोन तथा घरभाडामा नियन्त्रण गर्न खोजिएको छ। यस्तै, जनप्रतिनिधिको सचिवालय खर्चको व्यवस्थासमेत गरिएको छ। निर्देशिकाअनुसार अध्यक्षप्रमुखउपाध्यक्षउपप्रमुखको अध्यक्षतामा हुने बैठकको भत्ता १ हजार ५ सय व्यवस्था गरिएको छ। अन्य पदाधिकारी वा कर्मचारीको अध्यक्षतामा हुने बैठकमा १ हजार २ सय रुपैयाँ तोकिएको छ। एक व्यक्तिले एक दिनमा दुई बैठकको मात्रै भत्ता पाउनेछन्। पानी तथा खाजा खर्च प्रतिव्यक्ति २ सय ५० रुपैयाँसम्म खर्च गर्न सकिने निर्देशिकामा उल्लेख छ। कार्यालय समयबाहेक कम्तीमा दुई घण्टा अतिरिक्त समय कार्य गरेको अवस्थामा मात्रै खाजा खर्च उपलब्ध गराइनेछ। सार्वजनिक बिदाको दिन भए प्रतिव्यक्ति ६ सय, कार्यालय खुल्ने दिन तीन सय खाजा तथा खाना खर्च उपलब्ध गराइनेछ। आठ घण्टाभन्दा बढी निरन्तर बैठक बसेको अवस्थामा खाजा खर्चमा थप ५० प्रतिशतसम्म भुक्तानी गर्न सकिने व्यवस्था छ। रासन सुविधा लिएका वा बैठक भत्ता प्राप्त गरेका कर्मचारीले खाजा खर्च पाउने छैनन्। प्रमुख प्रशासकीय अधिकृतको स्वीकृतिबिना राखिएका बैठक भत्ता, खाजा खर्च भुक्तानी नहुने व्यवस्था गरिएको छ। अतिथि सत्कार मासिक २० हजार चियापान तथा अतिथि सत्कारको खर्च नियन्त्रण गर्न सरकारले तोकिदिएको छ। यसमा नगर प्रमुखले मासिक २० हजारसम्म खर्च गर्न पाउनेछन् भने उपप्रमुखले १५ हजारसम्म। गाउँपालिकाका अध्यक्षले १५ हजार, उपाध्यक्षले १० हजार, गाउँनगरपालिकाको कार्यालयले १० हजार, वडाध्यक्ष तथा वडा कार्यालयले पाँच हजारसम्म मासिक खर्च पाउने निर्देशिकामा उल्लेख छ। सवारीसाधन र कर्मचारीको इन्धन खर्चस्थानीय तहका कर्मचारीले सवारीसाधन खरिद र मासिक इन्धन सुविधा पाउने व्यवस्था गरिएको छ। प्रमुख प्रशासकीय अधिकृतलाई कार्यालयको कामको प्रयोजनका लागि एक चारपांग्रे सवारीसाधन उपलब्ध गराउने व्यवस्था निर्देशिकामा छ। विशिष्ट श्रेणीका प्रमुख प्रशासकीय अधिकृतलाई ७० लाखसम्मको सवारीसाधन खरिद गर्न सक्ने व्यवस्था गरिएको छ। राजपत्रांकित प्रथम श्रेणी अधिकृतलाई ६० लाख तथा मोटरसाइकल तथा स्कुटर २०० सीसीसम्मको सवारीसाधन खरिद गर्न सक्ने व्यवस्था गरिएको छ। तर, नयाँ सवारीसाधन खरिदलाई निरुत्साहित गर्नुपर्ने निर्देशिका उल्लेख छ। कार्यालयमा सवारीसाधन उपलब्ध नभए आर्थिक वर्षको प्रारम्भमै मापदण्ड बनाएर न्यूनतम मूल्यमा जिपकार भाडा लिन सक्ने छुट पनि प्रदान गरिएको छ। कुनै पदाधिकारी वा कर्मचारीले सरकारी सवारीसाधन कार्यालयको कामबाहेक अन्य प्रयोजनमा प्रयोग गर्न नपाइने व्यवस्था गरिएको छ। सार्वजनिक बिदाको दिन सवारी पासबिना सञ्चालन गर्न पाइनेछैन। कार वा जिपको वार्षिक ५० हजार र मोटरसाइकल वा स्कुटरको वार्षिक १० हजार नबढ्ने गरी मर्मत खर्च उपलब्ध गराइनेछ। सरकारी सवारीसाधनमा निजी नम्बर प्लेट राख्न पाइने छैन।प्रमुख प्रशासकीय अधिकृतले चारपांग्रेका लागि महानगरपालिका र उपमहानगरपलिकाका हकमा ८० लिटर तथा नगरपालिका र गाउँपालिकाको हकमा ६० लिटर इन्धन पाउनेछन्। अधिकृतस्तर दसौं एघारौंले चारपाग्रे सवारीसाधनका लागि ६० लिटर, आठौं र नवौंका लागि ४० लिटर इन्धन पाउने व्यवस्था गरिएको छ। मोटरसाइकलका लागि अधिकृतस्तर छैटौं, सातौं, आठौ, नवौं, दसौं र एघारौं तथा सहायकस्तरलाई लागि १० लिटर इन्धन पाउने व्यवस्था निर्देशिकामा छ। त्यस्तै सहयोगीले पाँच लिटर इन्धन पाउनेछन्। मासिक कोटा इन्धन सोही महिनाभित्र नलगे अर्को महिना थप हुने छैन। कार्यालयको सवारीसाधन भए सर्भिसिङका लागि प्रत्येक तीन महिनामा कारजिपको लागि पाँच लिटर मोबिल र प्रतिमोटरसाइकल एक लिटर उपलब्ध हुनेछ। सञ्चार, पोसाक, प्रोत्साहन भत्ताकार्यालयले पदाधिकारी तथा कर्मचारीलाई स्रोतको उपलब्धता हेरी पत्रपत्रिका खरिद गरी उपलब्ध गराउने व्यवस्था गरिएको छ। प्रमुख प्रशासकीय अधिकृतलाई मासिक १५ सयमा नबढाई सञ्चार सुविधाबापत रकम वा मोबाइल रिचार्जको सुविधा उपलब्ध गराइनेछ। कर्मचारीलाई प्रत्येक वर्ष चैतमा पोसाक भत्ता उपलब्ध गराइने पनि निर्देशिकामा छ। तालिम गोष्ठी सेमिनार खर्चवार्षिक कार्यक्रम तथा बजेटमा समावेश भएका तालिम गोष्ठी सेमिनारलगायत कार्यक्रम सरकारी हलमै सञ्चालन गर्नुपर्ने भएको छ। स्वीकृत वार्षिक कार्यक्रमअन्र्तगत सञ्चालन हुने कार्यक्रमका प्रशिक्षक तथा कार्यपत्र प्रस्तुतकर्ताले प्रतिसेसन दुई हजार र कार्यपत्र तयारीबापत एक हजार रकम पाउने व्यवस्था गरिएको छ। उनीहरूले दैनिक दुई सेसनको भुक्तानी लिन सक्नेछन्। यस्ता कार्यक्रममा पानी तथा खाजाको लागि प्रतिव्यक्ति प्रतिदिन बढीमा ३ सय ५० र खाना खुवाउनुपर्ने अवस्था भए पाँच सय रुपैयाँ खर्च गर्न सकिने व्यवस्था गरिएको छ। मसलन्दबापत सात कार्यदिनसम्म प्रतिदिन प्रतिव्यक्ति २ सय ५० रुपैयाँ उपलब्ध गराउनुपर्नेछ। त्यस्तै संयोजक भत्ता प्रतिदिन एक हजार, सहयोगी भत्ता पाँच सय तथा विविध खर्च पाँच हजारसम्म तोकिएको छ। दैनिक भत्ताबाहेक व्यक्तिगत पहलमा बास बस्नुपरे दैनिक एक हजारका दरले आवास भत्ता पनि उपलब्ध गराउने सकिनेछ। पाँच किलोमिटरभन्दा टाढाबाट आउनुपर्ने सहभागीलाई यातायात खर्च एक दिनको एक हजार उपलब्ध गराइनेछ। निजी सचिवालय खर्चस्थानीय तहका प्रमुख र उपप्रमुख वा अध्यक्ष र उपाध्यक्षले निजी सचिवालयमा तोकिएअनुसार मात्रै सहयोगी व्यवस्थापन गर्न पाउनेछन्। महानगरपालिका प्रमुखको ३० हजार, उपमहानगरपालिका प्रमुखका लागि २५ हजार, नगरपालिका प्रमुखका लागि २० हजार र गाउँपालिका प्रमुखका लागि १८ हजार मासिक खर्च तोकिएको छ। उपप्रमुख तथा उपाध्यक्षले क्रमशः २५ हजार, २० हजार, १८ हजार र १५ हजार मासिक खर्च गर्न पाउनेछन्। यो रकम एकमुष्ठ उपलब्ध गराउने वा निजी सचिवालयका लागि कर्मचारी राख्नेमध्ये कुनै एक तरिकाबाट मात्र खर्च गर्न सकिनेछ। भ्रमण भत्ताजनप्रतिनिधिको दैनिक तथा भ्रमण भत्ता प्रदेश कानुनले तोकेबमोजिम हुनेछ। स्वीकृत भ्रमण आदेशबिना भ्रमण खर्च तथा दैनिक भत्ता भुक्तानी गरिनेछैन। सात दिनभन्दा बढीका लागि पदाधिकारी वा कर्मचारीलाई भ्रमण वा काज खटाउनुपर्ने भए भ्रमण आदेश स्वीकृत गर्ने पदाधिकारीले त्यसको स्पष्ट कारण खोली एक तह माथिको अधिकारीको स्वीकृति लिई भ्रमण आदेश स्वीकृत गर्नुपर्नेछ। दैनिक भ्रमण भत्ता उपभोग गर्ने कर्मचारीले दैनिक भत्ता उपभोग गरेको अवधिभर फिल्ड भत्ता वा अन्य कुनै किसिमको भत्ता नपाउने जनाइएको छ। पदाधिकारी तथा कर्मचारीको विदेश भ्रमणसम्बन्धी व्यवस्था संघीय कानुनबमोजिम हुने निर्देशिकामा उल्लेख छ।"
ओलीको चरम गुटबन्दीले पार्टीको यो हालत भयो (प्रतिवेदनको पूर्णपाठ),"काठमाडौं : नेकपा (एमाले)का वरिष्ठ नेता माधवकुमार नेपाल र झलनाथ खनाल समूहले पार्टी अध्यक्ष केपी ओलीको चरम गुटबन्दीले पार्टी समस्याग्रस्त बनेको बताएका छन्। बुधबार राजधानीमा आयोजित दुई दिने कार्यकर्ता भेलामा प्रस्तुत प्रतिवेदनमा ओलीले गुटबन्दी गर्दा पार्टी समस्यामा परेको उल्लेख गरिएको हो। नेकपामा हुँदा कार्यकारी अध्यक्ष पुष्पकमल दाहाल प्रचण्डका विरुद्ध गुटबन्दी गरेको र अहिले एमालेमा त्यही प्रवृत्तिलाई निरन्तरता दिँदा पार्टीमा समस्या आएको आरोप प्रतिवेदनमा लगाइएको छ। पार्टीको कार्यकारी अध्यक्ष र प्रधानमन्त्रीसमेत नेकपाका दुईजना अध्यक्षका रुपमा कमरेड केप ीओली र प्रचण्डले आलोपालो गर्ने गोप्य सम्झौतासमेत गर्नुभयो। यसरी एकातिर कम्युनिस्ट आन्दोलनको ऐतिहासिक उपलब्धिहरु प्राप्त गर्ने सम्भावनाका ढोकाहरु ख्ुल्दै गएका थिए भने त्यसको नेताका रुपमा कमरेड ओलीको व्यक्तिकेन्द्रित चरम गुटबन्दी पूर्ण कार्यशैलीले क्रमश पार्टीलाई समस्याग्रस्त बनाउँदै गयो, प्रतिवेदनमा भनिएको छ। ओलीले वामपन्थी गठबन्धनको नेताको रुपमा ओलीले शक्ति हातमा लिँदै हरेक ठाउँमा गुटबन्दी गरेको आरोपसमेत प्रस्तावमा लगाइएको छ। सँगै ओलीले पार्टीभित्र जनताको समर्थनको दुरुपयोग गर्दै बलमिच्याइँ गरेको उल्लेख छ। नेकपा एमालेको तर्फबाट वामपन्थी गठबन्धनको एउटा नेताका रुपमा अध्यक्ष ओलीले पार्टीको सबै शक्ति आफ्नो हातमा लिँदै हुनुहुन्थ्यो, प्रतिनिधिसभा र प्रदेशसभाका प्रत्यक्ष र समानुपातिक उम्मेदवारीमा उहाँले चरम गुटबन्दीको प्रदर्शन गर्नु भएको थियो र पार्टी स्थायी कमिटीमा त्यसको आलोचना पनि भैरहेको थियो। तर, वामपन्थी सहकार्यको पक्षमा उर्लेको जनताको समर्थनको दुरुपयोग गर्दै उहाँले पार्टीमा बलमिच्याइँ गरिरहनुभयो, प्रतिवेदनमा थप भनिएको छ।"
गुट भेला गर्नेलाई कारबाही गर्ने ओलीको चेतावनी,"काठमाडौं : प्रधानमन्त्री एवं एमाले अध्यक्ष केपी शर्मा ओलीले पार्टीमा अराजकता, अनुशासनहीनता र उच्छृंखलतालाई छुट नभएको बताएका छन्। विधि विधानविपरीत हिँड्न खोज्नेलाई कारबाही गर्ने चेतावनी प्रधानमन्त्री ओलीले दिएका छन्। पार्टीका वरिष्ठ नेताद्वय माधवकुमार नेपाल र झलनाथ खनाल पक्षले चैत ४ र ५ मा राष्ट्रिय कार्यकर्ता भेला बोलाएको छ। ओलीले २८ फागुनमा एकलौटी रूपमा आफ्ना पक्षका नेताहरूको जिम्मेवारी खोस्ने, केन्द्रीय कमिटीमा नेताहरू थप्नेलगायत निर्णय गरेको भन्दै नेपाल र खनाल पक्ष आक्रोशित देखिएको छ। उनीहरूले मंगलबार ओलीले आयोजना गरेको चियापान कार्यक्रम बहिष्कार गरेका छन्। ओलीले नेपाल र खनाल पक्षका नेतातर्फ संकेत गर्दै एमालेमा बसेर अराजकता मच्चाउने छुट अब कसैका लागि पनि नभएको बताएका हुन्। जंगलको राज चलाउने अनि विधि पद्धतिका कुरा गर्ने ? लोकतान्त्रिक मूल्य मान्यता, पद्धति, विधि, नियम, कानुन, देशको संविधान केहीको पनि कुनै मतलव छैन। अहंकार स्वेच्छाचारिता। अब पार्टी २०७५ जेठ ३ भन्दा अगाडिको स्थितिमा फर्कियो भनेपछि पनि केही मानिसहरू छुट्टै भेला, छुट्टै बैठक गरिरहेका छन्। निहुँ खोजिरहेका छन्, ओलीले भने, ७ गते फेरि केन्द्रीय कमिटीको बैठक बोलाइएको छ। उहाँहरू भोलि राष्ट्रिय भेला बोलाउने राष्ट्रिय भेलाबाट प्रतिवेदन पास गर्ने अरे। राष्ट्रिय भेलाबाट केके समानान्तर कमिटी बनाउने अरे। समानान्तर होइन अर्को कमिटी बन्ला। कसैले पनि अर्को कमिटी बनाउँछ कि पार्टी बनाउँछ कि त्यो त के गर्न सकिन्छ ? तर, यो एउटै पार्टीमा बसेर यस पार्टीमा अब उप्रान्त अराजकता, अनुशासनहीनता, उच्छृंखलताजस्ता कुराहरू, विधि विधानविपरीतका कामकारबाहीहरू, पार्टीको एकताविरोधी क्रियाकलापहरूमा छुट नहुने ओलीले स्पष्ट पारे। ती कुराहरू मान्य हुन सक्तैन। त्यस्ता कुराहरूलाई हामी सहेर बसिरहन सक्दैन। पार्टीलाई पार्टीको रूपमा चल्न नदिने। भाँडभैलो मच्चाउने। जहिले पनि भाँडभैलो मच्चाउने कुरा चाहिँ हुन सक्तैन, ओलीले भने। उनले पार्टीलाई धम्क्याएर, घुर्काएर ठेगान लगाउँछु भन्ने कसैले सोचेका छन् भने त्यो सम्भव नरहेको बताए। पार्टी विधि विधान र तरिकाअनुसार चल्छ। नचाहिने कुराको अगाडि लत्रिने कुरा छैन। सत्यसँग नलड्ने निहुँ खोजुवाहरूसँग नझुक्ने। हाम्रो नीति त्यही हो, ओलीले भने। नेपाल खनाल पक्षको राष्ट्रिय भेलामा कोको जान्छन् नजर लाइनेछ भन्दै ओलीले कारबाहीको संकेत गरे। एकथरी अनुहारका साथीहरू चियापानमा देखिनु भएन। हिजो बेलुका मैले सुनेँ बैठक बसेर निर्णय गर्नुभयो अरे। पार्टीको चियापानमा नजाने। कसका चियापानमा पाए जानुहुन्छ ? पार्टी अध्यक्षको प्रधानमन्त्रीको निमन्त्रणामा नजाने कसको निम्ता पाए जानुहुन्छ ? हुन त सबैलाई थाहा छ तर नभनौं। थाहा त छ नि सबैलाई कसको निम्ता पाए जानुहुन्छ भनेर ? एकथरी अनुहारहरू देखिएन आज। राम्रो लक्षण होइन। कुनै कारणबश आउन भ्याउनुभएन होला भन्ने म ठान्छु। उहाँहरूले त्यस्तो निर्णय गर्नुभयो भन्ने होइन होला भन्ने म ठान्छु। अझै केही समय बाँकी छ, प्रधानमन्त्रीले भने, भोलिको भेला गर्नुहुन्छ कि गर्नुहुन्न उहाँहरू र कति तमासा गर्नुहुन्छ। एक नजर चाहिँ त्यता राखेको छु। पार्टीलाई धम्क्याएर, घुर्काएर ठेगान लगाउँछु भन्ने सोच्या छ भने त्यस्तो होइन। पार्टी विधि विधान र तरिकाअनुसार चल्छ। नचाहिने कुराको अगाडि लत्रिने कुरा छैन। सत्यसँग नलड्ने निहुँ खोजुवाहरूसँग नझुक्ने। हाम्रो नीति त्यही हो। ओलीले मुद्दा लडेर प्राप्त गरेको प्रतिनिधिसभा बैठक झगडियाहरूले नै सञ्चालन गर्न नदिएको बताए। अधिवेशन प्रारम्भ भएको पहिलो दिनको बैठकमा नै अध्यादेश प्रस्तुत गर्नुपर्छ संविधानअनुसार। त्यो सरकारलाई प्रस्तुत गर्न दिइएन। अथवा संविधान कार्यान्वयन गर्न दिइएन। संविधान कार्यान्वयन गर्न व्यवधान खडा गरियो। कार्यसूची बदलेर सभामुखजीले मन्त्रीजी एकछिन पख्नुहोस् भनेर रोकेर पछि एकछिन स्थगित भनेर, फेरि एकछिनपछि अर्को दिनलाई सर्यो भनेर संविधानले संविधानले पहिलो दिन नै पेस गर्नुपर्ने संवैधानिक दायित्व पनि सरकारले पूरा गर्न पाएन। त्यो जिम्मेवारीबाट सरकारलाई व्यवधान खडा गरेर बञ्चित गरियो, उनले भने, संविधान कार्यान्वयनप्रति सभामुखको जुन प्रतिबद्धता हुन पथ्र्यो। संविधान कार्यान्वयनप्रति उहाँको जुन कर्तव्य थियो त्यसभन्दा पर भिन्न प्रकारका सहमति, भिन्न प्रकारका सेटिङबाट संविधानको कार्यान्वयन हुन नदिनु, अझ एसिड आक्रमणविरुद्ध, त्यो पर्खिरहन नहुने, कडा कानुन ल्याउनुपर्ने पीडितहरूको माग, सम्पूर्ण महिला समुदायको मागअनुसार कडा कानुन ल्याउनुपर्ने माग र संसद्बाट कानुन ल्याएर प्रक्रियाबाट जाँदा तुरुन्तै गर्नुपर्ने कुरालाई ध्यानमा राखेर अध्यादेश ल्याइएको थियो। त्यो पेस गर्न दिइएन भनेपछि संसद्लाई कति कामकाजी, कति प्रभावकारी बनाउन खोजिएको रहेछ भन्ने त्यसबाट स्पष्ट हुन्छ। संसद्लाई निष्प्रभावी बनाउने चेष्टा भइरहेको छ। ओलीले प्रधानमन्त्री निवास बालुवाटारमा एमालेका केन्द्रीय सदस्य तथा सांसदहरूलाई बोलाएर चियापान कार्यक्रम आयोजना गरेका थिए।"
बाह्य व्यापारमा भारतसँगै बढी साझेदारी,"काठमाडौं : नेपालको अन्तर्राष्ट्रिय व्यापारमा भारतीय परनिर्भरता बढेको छ। नेपाल राष्ट्र बैंकले यो आर्थिक वर्षको सात महिनामा भारतसँगको व्यापार निकै बढेको प्रतिवेदन मंगलबार सार्वजनिक गरेको छ। चीनसहित अन्य देशसँगको व्यापार भने घटेको छ। चीनले गत वर्ष फागुनदेखि कोरोना भाइरस महामारीलाई कारण देखाउँदै नाकामा कडाइ गरेको छ। नेपालको कुल अन्तर्राष्ट्रिय व्यापारमध्ये ६६६ प्रतिशत भारतसँग मात्रै हुन्छ। १३४ प्रतिशत चीन र बाँकी २० प्रतिशत अरू देशसँग हुन्छ। गत वर्ष यहीबेला भारतसँगको व्यापार साझेदारी कुल व्यापारको ६२४ प्रतिशत मात्रै थियो। चीनसँग साढे १५ र अरू मुलुकसँग २२ प्रतिशत व्यापार हुँदै आएको थियो। चीन र बाँकी विश्वको व्यापारिक साझेदारीको केही हिस्सा यो वर्ष भारतमा स्थानान्तरण भएको छ। आठ रुपैयाँको निर्यात गर्दा ९२ रुपैयाँको आयात गर्ने नेपाली अर्थतन्त्रमा व्यापारिक परनिर्भरताको अर्थ पनि आयात निर्भरता नै हो। यस अवधिमा भारतबाट भएको आयात पोहोरभन्दा ७१ प्रतिशतले बढेको छ। जबकि, यहीबीच चीनबाट भएको आयात साढे १२ र अन्य तेस्रो मुलुकसँगको आयात व्यापार १०८ प्रतिशत घटेको छ। पछिल्लो समय रक्सी उद्योग सञ्चालनमा आउन थालेपछि चामल आयात बढेको छ। कच्चा सोयाबिन तेल, फलामे छड बनाउने एमएस बिलेट, सुन, दूरसञ्चार उपकरण, पेट्रोलियम पदार्थ र मेसिनरी पार्टपुर्जा आयातमा वृद्धि भएको छ। कोरोना महामारीले चीन र तेस्रो विश्वसँगको व्यापार घट्दा भारतसँग भने व्यापार बढ्दो क्रममै छ। कतिपयले राजनीतिक वृत्तमा देखिएको बदलावलाई पनि चीनसँगको व्यापारिक साझेदारी कम हुनुको कारण मान्ने गरेका छन्। प्रधानमन्त्री केपी शर्मा ओली र चिनियाँ संस्थापनबीच सम्बन्ध बिग्रिँदै गएपछि चीनले ल्होसार र अन्य कारण देखाउँदै नाकामा कडाइलाई निरन्तरता दिएको व्यापारीहरू बताउँछन्। चीनले भने नाकामा नियोजित अवरोध नगरेको प्रस्टीकरण दिइसकेको छ। अर्कातिर कोभिड १९ का कारण यो वर्षको सुरुआती अवधिदेखि नै तेस्रो मुलुकसँगको व्यापारमा कमी आयो। महामारीका कारण नेपालीहरू पनि लामो समय घरभित्रै बस्नु परेको र यही कारण थुप्रै उपभोग्य वस्तुको खपत कम भएको राष्ट्रिय तथ्यांकहरूले देखाएका छन्। फलस्वरूप अन्तर्राष्ट्रिय व्यापार नै खुम्चिएको छ। यसमध्ये भारतसँग अधिकतर उपभोग्य र अत्यावश्यक वस्तुको आयात हुने भएकाले यस्तो व्यापारमा ठूलो प्रभाव परेन। लत्ता कपडा र विलासी वस्तु तथा कतिपय विकास आयोजनाका पूर्वाधार उपकरण किन्ने गरिएको चीन र युरोपलगायत तेस्रो मुलुकसँगको व्यापार भने खुम्चियो। अन्तर्राष्ट्रिय मुद्रा बजारमा आएको उथलपुथल, तेल र सुनको भाउमा देखिएको बदलावजस्ता कुराले पनि नेपालको अन्तर्राष्ट्रिय व्यापारमा असर पार्यो। तर भारतसँगको स्थिर विनिमय दरका कारण यस्ता कयौं समस्याको लाभ भारतले लिन सकेको व्यापार विज्ञहरू बताउँछन्। दक्षिण एसियामा व्यापार र वातावरणसम्बन्धी अध्ययन गर्दै आएको संस्था सावतीका कार्यकारी अध्यक्ष डापोषराज पाण्डेले लामो समयदेखि स्थिर विनिमय दरका कारण नेपालको अन्तर्राष्ट्रिय व्यापार भारतमा झनै बढी निर्भर हुन थालेको बताउँदै आएका थिए। अहिलेको महामारीले त्यस्तो परिदृश्यलाई अझै मजबुत बनाएको विज्ञको बुझाइ छ। राष्ट्र बैंकले यो वर्ष बजारमा समष्टिगत माग नै खुम्चिएका कारण मूल्यवृद्धि भने कम भएको बताएको छ। गत वर्ष एक हजार रुपैयाँमा जीवन धान्न सक्नेले यो वर्ष १ हजार ३० रुपैयाँ भए चल्ने अवस्था रहेको प्रतिवेदनमा उल्लेख छ। जबकि, पोहोर साल अहिलेभन्दा दोब्बर धेरै मूल्यवृद्धि थियो। अहिले पनि तरकारी, फलफूलजस्ता चिजको भाउ भने महँगो भएको प्रतिवेदनमा छ। राष्ट्र बैंकले सार्वजनिक गरेको देशको वर्तमान आर्थिक तथा वित्तीय स्थिति नामक उक्त मासिक प्रतिवेदनले माघसम्ममा नेपाल भित्रिने रेमिट्यान्स पोहोरभन्दा १०९ प्रतिशत बढेको उल्लेख गरेको छ। तर डरलाग्दो कुरा चाहिँ विदेश जान श्रम स्वीकृति लिनेहरूको संख्या यो वर्ष ७५९ प्रतिशत घटेको देखिएको छ। यही रफ्तारमा नेपालीहरू विदेश जान कम हुने हो भने तीन वर्षपछि रेमिट्यान्स आम्दानी भारी मात्रामा कटौती हुन सक्ने देखिन्छ। त्यस्तो बेला रेमिट्यान्सकै आडमा चलेको हाम्रो अर्थतन्त्रलाई धान्न कठिन पर्न सक्ने जोखिम बढेको छ।"
संकटमा कर्णाली सरकार : विश्वासको मत लिन्छु मुख्यमन्त्री,"सुर्खेत : कर्णालीमा नेकपा एमालेले प्रदेश सरकारलाई दिएको समर्थन फिर्ता लिएको छ । एमाले संसदीय दलको बैठकले बुधवार मुख्यमन्त्री महेन्द्रबहादुर शाहीलाई दिएको समर्थन फिर्ता लिने निर्णय गरेको हो । योसँगै कर्णाली प्रदेश सरकार संकटमा परेको छ । यसअघि एमाले र माओवादी केन्द्रबीच पार्टी एकताका क्रममा २०७४ फागुनमा एमालेले माओवादी केन्द्रको नेतृत्वमा सरकार गठन गर्न समर्थन दिएको थियो । सोहीअनुसार माओवादी संसदीय दलका नेता महेन्द्रबहादुर शाही मुख्यमन्त्रीमा नियुक्त भएका थिए । तर सर्वोच्च अदालतको फैसलापछि नेकपा विघटन भइ हाल एमाले र माओवादी पुरानै अवस्था पुगेपछि कर्णालीमा पुनः सरकार अल्पमतमा परेको छ । यद्यपी समर्थन फिर्ता लिने निर्णयबारे एमालेभित्रै दुई धार देखिएको छ । प्रदेश सभामा एमालेका २० जना सांसद छन् । एकजना सभामुख बनेपछि एमाले संसदीय दल १९ सदस्यीय रहेको छ । बुधवारको एमाले संसदीय दलको बैठकमा भने १० जना सांसद मात्र उपस्थित थिए । पार्टी अध्यक्ष तथा प्रधानमन्त्री केपी ओली पक्षका १० जना सांसद सहभागी बैठकले सरकारलाई दिएको समर्थन फिर्ता लिने निर्णय गरेको हो । एमाले संसदीय दलका नेता यामलाल कँडेलको अध्यक्षतामा बसेको बैठकले समर्थन फिर्ता लिने निर्णय गरेको हो । साथै बैठकले एमालेका तर्फबाट सरकारमा सहभागि आर्थिक मामिला तथा योजना मन्त्री प्रकाश ज्वाला, सामाजिक विकास मन्त्री दल रावल र पर्यटन मन्त्री नन्दसिंह बुढालाई पनि फिर्ता बोलाउने निर्णय गरेको छ । ४० सदस्यीय प्रदेश सभामा एमालेका २० सांसद छन् । यहाँ सरकार गठनका लागि २१ सांसद चाहिन्छ । एमालेलाई सरकार गठनका लागि एकजना सांसद मात्र अपुग छ । यही कारण पनि सुरुवातदेखि नै एमालेले सरकारको नेतृत्वमा दाबी गर्दै आएको थियो । तर पार्टी एकताका क्रममा माओवादीलाई सरकारको नेतृत्व गर्ने भाग परेको थियो । केन्द्रको दबावमा माओवादीलाई समर्थन गर्न बाध्य भए पनि गत असोजमा एमालेका सांसदहरुले मुख्यमन्त्रीविरुद्ध अविश्वासको प्रस्ताव दर्ता गरेका थिए । कर्णालीमा सुरु भएको यही विवाद चर्किएपछि नेकपा नै विभाजनको अवस्थामा पुगेको थियो । यद्यपी त्यतिबेला एमालेभित्रको माधव नेपाल पक्षले साथ दिएपछि मुख्यमन्त्री शाहीको पद जोगिएको थियो । समर्थन कायमै छ : नेपाल पक्ष सरकारलाई दिएको समर्थन फिर्ता लिने निर्णयमा एमालेभित्रै दुई धार देखिएको छ । नेता माधवकुमार नेपाल पक्षले भने सरकारलाई दिइएको समर्थन कायमै रहेको जनाएको छ । आर्थिक मामिला तथा योजना मन्त्री प्रकाश ज्वालाले भने,एउटा गुटले गरेको निर्णय आधिकारिक होइन, एमालेले सरकारलाई दिएको समर्थन कायमै छ । विधि र प्रक्रिया विपरितका निर्णयप्रति हाम्रो सहमति छैन, त्यो कुनै पनि हालतमा मान्य हुँदैन। उनले औपचारिक सुचना नै नदिएर गुटको बैठक बसेको र निर्णय गरिएकाले त्यो आधिकारिक नहुने बताए । साथै वर्तमान सरकारलाई दिएको समर्थन कायमै रहेको उनको भनाइ छ । बुधवारको एमाले संसदीय दलको बैठकमा नेता नेपाल पक्षमा सात जना सांसद सहभागि थिएनन् । यस्तै दलको बैठकमा मन्त्रीहरु दल रावल र नन्दसिंह बुढा पनि सहभागि भएनन् । यसैबीच एमाले संसदीय दलका नेता यामलाल कँडेलले दलको बैठकमा सहभागि नभएका सांसदहरुलाई स्पष्टिकरण सोधिने बताए । विश्वासको मत लिन्छु : मुख्यमन्त्री प्रदेश सभाको सबैभन्दा ठूलो दल एमालेले समर्थन फिर्ता लिएसँगै मुख्यमन्त्री महेन्द्रबहादुर शाही अल्पमतमा परेका छन् । तर मुख्यमन्त्री शाहीले एमालेले समर्थन फिर्ता लिए पनि राजीनामा नदिने प्रतिक्रिया दिएका छन् । बरु संसदबाट विश्वासको मत लिने उनको भनाइ छ । मुख्यमन्त्री शाहीले भने,सरकारलाई समर्थन दिने र फिर्ता लिने लोकतान्त्रिक प्रक्रिया नै हो, यसले कुनै असर गर्दैन । उहाँहरुले समर्थन फिर्ता लिए पनि हामी मानसिक रुममा तयारी अवस्थामा छौं, अब संसदमा विश्वासको मत लिनेछौं । प्रदेश सभामा माओवादी केन्द्रका १३ सांसद हुन् । तर एक जना सांसद हालै एमालेमा प्रवेश गरेकाले माओवादीका सांसदको संख्या १२ रहेको छ । यस्तै काँग्रेसका ६ र राप्रपाका एक जना सांसद छन् ।"
पत्रकार महासंघको निर्वाचन चैत २५ गते,"काठमाडौं : नेपाल पत्रकार महासंघको निर्वाचन यही चैत २५ गते हुने भएको छ । महासङ्घका उपलब्ध सदस्य सम्मिलित केन्द्रीय समितिको बुधबारको बैठकले जिल्ला, प्रदेश, केन्द्र, प्रतिष्ठान र एशोसियट संरचनाको निर्वाचन तीन हप्तापछि एकै दिन गर्ने निर्णय गरेको सचिव प्रकाश थापाले राससलाई जानकारी दिए। महासङ्घको संशोधित विधानानुसार केन्द्रीय साधारणसभा गत फागुन ४ र ५ गते सम्पन्न भइसकेको छ । चैत ७ गते सबै तहको निर्वाचन कार्यतालिका प्रकाशन हुने महासंघले जनाएको छ । निर्वाचनको मिति तय भएसँगै बुधबारदेखि पत्रकार कपिल काफ्लेका संयोजकत्वमा गठित निर्वाचन समितिले काम अघि बढाउने जनाइएको छ । समितिका सदस्यमा अधिवक्ता अरुण पौडेल, कपिलचन्द्र पोखरेल, कृष्णमाया भुसाल, हरेन्द्र राई र देवेन्द्र झा तथा सदस्य सचिवमा भक्तिराम घिमिरे रहेका छन्।रासस"
"ओली हटे मुलुकले निकास पाउँछ, पार्टी पनि एक हुन्छ : माधव नेपाल","काठमाडौं : नेकपा एमालेका वरिष्ठ नेता माधवकुमार नेपालले केपी शर्मा ओलीको विदाइसँगै मुलुकले निकास पाउने बताएका छन्। सानेपाको एक होटलमा आयोजित आफू पक्षीय कार्यकर्ता भेलालाई सम्बोधन गर्दै उनले भने, 'अहिलेको समस्य नै केपी ओली हुन्। ओलीको अहंकार र व्यक्तिवाद, गुटगत मनोवृत्ति, भजन मण्डलीको चाहनाले पार्टीमा समस्या भएको हो। ओलीले विदा लिए पार्टको समस्या पनि हल हुन्छ अनि मुलुकले पनि निकास पाउँछ।' उनले ओलीकै कारण एमाले र माओवादी केन्द्रबीचको एकता भाँडिएको बताए। पछिल्लो समयमा उहाँले पार्टी एकता अगाडि बढाउन नै चाहनुभएन। त्यही कारण यो अवस्था आयो, नेपालले भने। नेपालले आलोचना र सुझाव सुन्न नचाहने ओलीले पार्टी एकतालाई स्वार्थ सिद्धिको साधन बनाएको र पार्टीभित्र पनि एक अर्का नेतालाई लडाउने, भिडाउने काम गरेको आरोप पनि लगाए ।नेपालले प्रधानमन्त्रीको कुर्सी बचाउन ओलीले संविधानको अपब्याख्या गरेको आरोप पनि लगए। नेपालले आफूहरुले आयोजना गरेको कार्यकर्ता राष्ट्रिय भेला स्थगित भयो भनेर 'फेक सूचना' सम्प्रेषण गरेको भन्दै आपत्ति जनाए । 'फेक सूचना जारी गरियो । योगेश भट्टराईको नक्कली हस्ताक्षरको कागज टाँसेर फेक सूचना सम्प्रेषण गरिरहेका थिए, उनले भने, '४ र ५ गतेको भेला स्थगित गरिएको छ। म आफैँ पनि हेरेँ, के पो आएछ ? उहाँको नाम र सही गरेको फोटोकपी गरेर टाँसेर गलत सूचना सम्प्रेषण गरिएको रहेछ।' उनले साइबर स्यालहरु अझै पनि ज्यूँदै रहेको भन्दै होसियार हुन आफ्ना पार्टी कार्तकर्तामाझ आग्रह गरे। 'साइबर स्याल अझै पनि बाँचिहरेका छन्। हिजो मात्र नेकपा हुँदाखेरी थियो होला भनेको ठानेको त नेकपा एमालेले ठूलो जीवन पाइसकेपछि सबै हराएर गए होला भनेको त्यसो रहेनछ', उनले भने,' साइबर स्यालदेखि होसियार। भोलि यस्तै गलतगलत सूचनाहरु सम्प्रेषण गरिनेछन् अनि तपाईहरुलाई अलमलमा पार्नेछन्। ' उनले पार्टीभित्र सिद्धान्त र विधिको लडाइँ भएकाले भ्रममा नपर्न आग्रह गरे। उनले प्रधानमन्त्री ओलीको अहंकार र व्यक्तिवाद, गुटगत मनोवृत्ति, भजन मण्डलीको चाहनाले पार्टीमा समस्या आएको जिकिर गरे। नेता नेपालले आफूहरुले लिएको बाटो निर्माणको भएको दाबी गरेका छन् । उनले देश विकास र पार्टी एकता नै आफ्नो बाटो भएको बताएका हुन् । हामीले जुन बाटो समातेका छौँ त्यो ध्वम्स गर्न होइन निर्माण गर्न हो, नेता नेपालले भने । नेता नेपालले परिवर्तन गर्नेहरु दुःख र कष्टमा नआत्तिने बताए । परिवर्तन गर्नेहरु दुुःख कष्टसँग आत्तिदैनन र संकटको सामना गर्छन र अगाडि बढ्छन्, उनले भने ।"
"ओलीलाई नेपाल पक्षको सन्देश : भेलामा व्यस्त छौँ, संसदीय दलको बैठकमा सहभागी हुन सक्दैनौँ","काठमाडौं : एमाले नेपाल समूहले राष्ट्रिय भेलामा व्यस्त भएकाले बिहीबारका लागि बोलाइएको संसदीय दलको बैठकमा सहभागी हुन नसक्ने बताएको छ। राजधानीमा बुधबारबाट सुरु भएको पहिलो दिनको भेला सकिएपछि आयोजित पत्रकार सम्मेलनमा बोल्दै एमाले सचिव एवम् प्रचार विभाग प्रमुख योगेश भट्टराईले यस्तो बताएका हुन्। हामीलाई संसदीय दलको बैठकमा उपस्थित हुनका लागि आपत्ति छैन। आज हामीले संसदीय दलका नेता प्रधानमन्त्रीज्यूलाई कार्यव्यस्थताले हामी भोलिका लागि बोलाइएको संसदीय दलको बैठकमा उपस्थित हुन नसक्ने बताएका छौँ। तपाईंहरुमार्फत् पनि सार्वजनिक ढंगले यो जानकारी गराउन चाहन्छौँ। त्यसपछि हुने उपयुक्त बैठकमा हामी उपस्थित हुन्छौँ। भट्टराईले संसदीय दलको बैठक हुने जानकारी आएको भए पनि त्यहाँ जाने अवस्था नरहेको बताएका हुन्। नेपाल पक्षको राष्ट्रिय भेला एमालेका पूर्वअध्यक्ष तथा वरिष्ठ नेता कमरेड झलनाथ खनालको अध्यक्षतामा सुरु भएको हो। बैठकमा भेलामा वरिष्ठ नेता माधवकुमार नेपालले केन्द्रीय कमिटीका तर्फबाट ९ पृष्ठ लामो अवधारणापत्र प्रस्तुत गरेका छन्। अवधारणापत्रमा पार्टीमा स्वेच्छारिता, व्यक्तिवाद, एकाधिकारवाद र दक्षिणपन्थी प्रवृत्ति हुर्किएका कारण अहिलेको अवस्था उत्पन्न भएकाले तिनका विरुद्धमा दृढतापूर्वक लड्नुबाहेक पार्टी एकता र कम्युनिस्ट आन्दोलनलाई बचाउने अरु कुनै उपाय नभएको उल्लेख गरिएको छ। नेता नेपालले पार्टी पंक्तिले आगामी दिनमा निर्वाह गर्नुपर्ने भूमिका, वर्तमान अवस्थाका चुनौतीहरु र आगामी कार्यभारहरुका बारेमा अवधारणापत्रमा उल्लेख गरेका छन्। भेलामा उपाध्यक्ष अष्टलक्ष्मी शाक्यले सहभागीहरुलाई स्वागत गरिन् भने अग्रज नेता सिद्धिलाल सिंहले शुभकामना मन्तव्य दिए। भेलामा अग्रज नेता कमलप्रसाद कोइराला, मोहनचन्द्र अधिकारी, मोदनाथ प्रश्रित, शीतल झा, राधाकृष्ण मैनालीलयायत शुभेच्छा प्रकट गरे। उक्त अवधारणापत्रमाथि छलफल गर्न सहभागीहरुलाई सात प्रदेशका साथै सम्पर्क कमिटी, जनसंगठन तथा पेशागत संगठन र केन्द्रीय निकाय तथा विभाग गरी १० समूहमा विभाजन गरिएको छ। आआफ्नो समूह छलफल गरी टोली नेतामार्फत बिहीबार सुझावहरु पेस गर्ने र ती सुझावहरुलाई समेत ध्यानमा राखी अवधारणापत्र पारित गर्ने कार्यक्रम छ। सहभागीहरुको समूह विभाजन तथा छलफलमा सहजीकरण गर्नका लागि प्रदेश नम्बर १ मा भीमप्रसाद आचार्य, प्रदेश नम्बर २ मा घनश्याम भुसाल, बागमती प्रदेशमा कमरेड अष्टलक्ष्मी शाक्य, गण्डकी प्रदेशमा गोकर्ण विष्ट, लुम्बिनी प्रदेशमा युवराज ज्ञवाली, कर्णाली प्रदेशमा योगेश भट्टराई, सुदूरपश्चिम प्रदेशमा भीम रावल, सम्पर्क कमिटीमा कमरेड बेदुराम भुसाल, जनसंगठन तथा पेशागत संगठनमा बेदुराम भुसाल र केन्द्रीय निकाय तथा विभागमा अमृतकुमार बोहरालाई जिम्मेवारी तोकिएको छ। तस्बिर : सुनिता डंगोल"
मुड फ्रेसका लागि प्रचण्ड परिवारसहित सिन्धुलीमा,"सिन्धुली : नेपाल कम्युनिस्ट पार्टी (माओवादी केन्द्र)का अध्यक्ष पुष्पकमल दाहाल प्रचण्ड मुड फ्रेस का लागि सिन्धुली आइपुगेका छन्। पछिल्लो समय फागुन ११ र २३ गतेको सर्वोच्च अदालतको फैसलापछि नेपाली राजनीति तातिरहेका बेला बुधबार पूर्व प्रधानमन्त्रीसमेत रहेका प्रचण्ड मुड फ्रेस का लागि परिवारसहित सिन्धुली आइपुगेका हुन्। माओवादी केन्द्रका स्थायी कमिटी सदस्य हरिबोल गजुरेलका अनुसार जिल्लामा कुनै औपाचारिक कार्यक्रम नभए पनि प्रचण्ड मुड फ्रेसका लागि सिन्धुली आएका हुन्। सिन्धुलीमा कुनै त्यस्तो औपाचारीक कार्यक्रम त छैन। अध्यक्ष कमरेड मुड फ्रेस हुन, रिफ्रेसका लागि सिन्धुली आउनु भएको हो, उनले भने। अध्यक्ष प्रचण्डका साथमा प्रचण्ड पत्नी सिता दाहाल, प्रचण्डका प्रमुख स्वकीय सचिव जोगबहादुर महरा लगायत छन्। यस अघि राजनीति र परिवारमा तनाव हुँदा प्रायः सिन्धुपाल्चोक, सिन्धुली, नुवाकोटका रिसोर्टमा रिफ्रेस हुन पुग्ने प्रचण्ड यस पटक सिन्धुलीमा पार्टीका स्थायी कमिटी सदस्य हरिबोल गजुरेलको निजी निवासमा बस्ने कार्यक्रम तय भएको छ। फागुन २३ गतेको सर्वोच्च अदालतको आदेशमा ओलीप्रचण्ड नेतृत्वको नेकपा खारेज भएपछि प्रचण्ड नेपाली राजनीतिक घटना क्रममा थप तनावमा छन्। प्रधानमन्त्री ओलीलाई हटाउन र नयाँ सत्ता समीकरणका लागि नेपाली कांग्रेस, जनता समाजवादी पार्टीसँग तिव्ररुपमा छलफलमा जुटेका प्रचण्ड मंगलबार राष्ट्रपतिको आह्वानमा शीतल निवासमा आयोजित सर्वदलीय बैठकमा पुगेका थिए। पुस ५ गते प्रधानमन्त्री केपी ओलीको सिफारिसमा राष्ट्रपतिले संसद विघटन गरेपछि त्यसलाई प्रतिगमन देशव्यापी विरोध कार्यक्रम भएका थिए। सोहीक्रममा प्रचण्ड फागुन १ गते सिन्धुलीको मरिणमा एक कार्यक्रमलाई सम्बोधन गर्न आइपुगेका थिए। बिहीबार बिहान भने प्रचण्डले सिन्धुलीमाढीमा आफ्ना नेता कार्यकर्तासंग भेटघाट गर्ने कार्यक्रम बनाइएको माओवादी केन्द्र सिन्धुलीका अध्यक्ष राजन दाहालले बताए। उनले भने, यो औपाचारिक कार्यक्रम भने होइन। तर, भोलि बिहान सिन्धुलीको रातमाटामा रहेको एक पार्टी प्यालेसमा बिहान ८ बजे अध्यक्ष प्रचण्डले जिल्लास्थित पार्टी कार्यकर्तासंग अनौपचारीक भेटघाट गर्ने कार्यक्रम भने तए भएको छ।"
अब सभापतिमा लड्छु : शेखर कोइराला,"दाङ : नेपाली कांग्रेसका केन्द्रीय सदस्य डा शेखर कोइरालाले पार्टीको आगामी महाधिवेशनमा सभापतिमा उम्मेदवारी दिने बताएका छन्। नेपाल प्रेस युनियन दाङ शाखाले बुधवार आयोजना गरेको पत्रकार भेटघाट कार्यक्रममा नेता कोइरालाले यस्तो बताएका हुन। उनले आफू सभापतिबाहेक अरु कुनै पनि पदमा नलड्नेसमेत बताए। कांग्रेसको महाधिवेशन निर्धारित समयमै हुनुपर्ने भन्दै उनले नत्र भने कांग्रेसको हालत पनि नेकपाको जस्तै हुने बताए। विधान अनुसार कांग्रेसको समय सकिसकेको छ, अब संविधानले दिएको व्यवस्था अनुसार पनि भदौमा चुनाव गर्नेपर्छ, नेता कोइरालाले भने, नत्र कांग्रेसको हालत पनि कम्युनिस्टकै जस्तो हुन्छ। उनले देशको चुनावभन्दा कांग्रेसका लागि आफ्नो महाधिवेशन महत्वपूर्ण भएको बताए। नेता कोइरालाले देशको अबको निकासका निम्ति निर्वाचन अन्तिम विकल्प भएको बताएका हुन्। त्यसका लागि कांग्रेसकै नेतृत्वमा अल्पमतको चुनावी सरकार बनाउन उपयुक्त रहेको धारणा राखे। उनले निर्वाचन बहुमतको सरकारले गर्न नमिल्ने संवैधानिक व्यवस्था भएकाले दलहरु मिलेर अल्पमतको सरकार गठन गनुपर्ने समेत बताए। बहुमतको सरकार बनाएर निर्वाचनका लागि दुई वर्ष पर्खिनुपर्छ, उनले भनेत्यसैले कांग्रेसले एमाले, माओवादी र मधेसवादी दलसँग छलफल गरेर अल्पमतको सरकार गठनमा लाग्नुपर्छ। अल्पमतको चुनावी सरकारको नेतृत्व कांग्रेसले गर्नुपर्ने भन्दै त्यसका लागि माओवादी केन्द्रले सरकारलाई दिएको समर्थन फिर्ता लिनुपर्ने समेत बताए।"
डोल्पामा आयोगको कार्यालय,"डोल्पा : डोल्पामा भूमिसम्बन्धी समस्या समाधान आयोगको जिल्ला कार्यालय स्थापना भएको छ । पहिलोपटक जिल्ला समन्यव समितिको कार्यालयमा आयोगको कार्यालय स्थापना भएको हो । जिल्लामा रहेका भूमिहिन तथा सुकुम्बासीको भूमिको समस्या समाधान गर्ने उद्धेश्यले सरकारले जिल्लामै जिल्ला समितिको कार्यालय स्थापना गरेकोले सबैले यस्को फाइदा लिनेमा विश्वस्त रहेको निमित्त प्रमुख जिल्ला अधिकारी दिनेश शर्माले बताए । भूमिको वितरण तथा जग्गाको लालपूर्जासम्म दिनसक्ने अधिकार स्थानीय तहलाई भएका कारण स्थानीय तह र आयोगबीचको दोहोरो सहकार्यमा जाने ठुलीभेरी नगरपालिकाका उपप्रमुख योगेन्द्रबहादुर शाहीले प्रतिबद्धता जनाए। आयोगको कार्यालयले डोल्पामा रहेका भूमिहिन,सकुम्बासीका समस्या समाधान हुने र एकिकृत बस्तीलाई समेत व्यवस्थित बनाउनेमा सबैले हातेमालो गरेर गएमा आयोगको कामले सार्थकता पाउने जिल्ला समन्यप्रमुख शेरबहादुर बुढाले बताए। भूमिसमस्या सामाधान आयोग डोल्पाका अध्यक्षधनचन्द्र बैजिले भूमिहिन हरेक नागरिकका समस्या समाधानमा आफू लाग्ने र त्यसमा सबैको आवश्यक रहेको बताए। आयोगको जिल्ला समितिको कार्यालय स्थापना भएसँगै नगरपालिका तथा गाउँपालिका र वडास्तरसम्म समिति गठन हुने आयोगले जानकारी दिएको छ । हाल जिल्लामा ७ सदस्यीय जिल्ला समितिको कार्यालय रहने छ ।"
ओलीको चरम गुटबन्दीले पार्टीको यो हालत भयो (प्रतिवेदनको पूर्णपाठ),"काठमाडौं : नेकपा (एमाले)का वरिष्ठ नेता माधवकुमार नेपाल र झलनाथ खनाल समूहले पार्टी अध्यक्ष केपी ओलीको चरम गुटबन्दीले पार्टी समस्याग्रस्त बनेको बताएका छन्। बुधबार राजधानीमा आयोजित दुई दिने कार्यकर्ता भेलामा प्रस्तुत प्रतिवेदनमा ओलीले गुटबन्दी गर्दा पार्टी समस्यामा परेको उल्लेख गरिएको हो। नेकपामा हुँदा कार्यकारी अध्यक्ष पुष्पकमल दाहाल प्रचण्डका विरुद्ध गुटबन्दी गरेको र अहिले एमालेमा त्यही प्रवृत्तिलाई निरन्तरता दिँदा पार्टीमा समस्या आएको आरोप प्रतिवेदनमा लगाइएको छ। पार्टीको कार्यकारी अध्यक्ष र प्रधानमन्त्रीसमेत नेकपाका दुईजना अध्यक्षका रुपमा कमरेड केप ीओली र प्रचण्डले आलोपालो गर्ने गोप्य सम्झौतासमेत गर्नुभयो। यसरी एकातिर कम्युनिस्ट आन्दोलनको ऐतिहासिक उपलब्धिहरु प्राप्त गर्ने सम्भावनाका ढोकाहरु ख्ुल्दै गएका थिए भने त्यसको नेताका रुपमा कमरेड ओलीको व्यक्तिकेन्द्रित चरम गुटबन्दी पूर्ण कार्यशैलीले क्रमश पार्टीलाई समस्याग्रस्त बनाउँदै गयो, प्रतिवेदनमा भनिएको छ। ओलीले वामपन्थी गठबन्धनको नेताको रुपमा ओलीले शक्ति हातमा लिँदै हरेक ठाउँमा गुटबन्दी गरेको आरोपसमेत प्रस्तावमा लगाइएको छ। सँगै ओलीले पार्टीभित्र जनताको समर्थनको दुरुपयोग गर्दै बलमिच्याइँ गरेको उल्लेख छ। नेकपा एमालेको तर्फबाट वामपन्थी गठबन्धनको एउटा नेताका रुपमा अध्यक्ष ओलीले पार्टीको सबै शक्ति आफ्नो हातमा लिँदै हुनुहुन्थ्यो, प्रतिनिधिसभा र प्रदेशसभाका प्रत्यक्ष र समानुपातिक उम्मेदवारीमा उहाँले चरम गुटबन्दीको प्रदर्शन गर्नु भएको थियो र पार्टी स्थायी कमिटीमा त्यसको आलोचना पनि भैरहेको थियो। तर, वामपन्थी सहकार्यको पक्षमा उर्लेको जनताको समर्थनको दुरुपयोग गर्दै उहाँले पार्टीमा बलमिच्याइँ गरिरहनुभयो, प्रतिवेदनमा थप भनिएको छ।"
ओलीले बिहीबार बोलाए एमाले संसदीय दलको बैठक : नेपाल पक्ष नजाने,"काठमाडौं : प्रधानमन्त्री केपी ओलीले नेकपा एमालेको संसदीय दलको बैठक डाकेका छन्। प्रधानमन्त्री ओलीले बिहीबार बिहान ११ बजे प्रधानमन्त्रीको सरकारी निवास बालुवाटारमा संसदीय दलको बैठक बोलाएका हुन्। सूर्य चुनाव चिह्नबाट चुनाव जितेका सबैलाई संसदीय दलको बैठकमा आमन्त्रण गरिएको बताइएको छ। तर ,संसदीय दलको बैठकमा माधव नेपाल पक्ष भने नजाने भएको छ। सर्वोच्च अदालतले नेकपामा आवद्ध एमाले र माओवादी केन्द्रलाई पहिल्यैको अवस्थामा फर्काइदिएपछि दुवैपक्ष आआफ्नो कित्तामा फर्किएका छन्। यता माओवादी केन्द्रका अध्यक्ष पुष्पकमल दाहाल 'प्रचण्ड'  माधव नेपाल समूहमा गएका एमालेका नेताहरु र ओली पक्षबीच असमझदारी बढ्दै गएको छ। माधव कुमार नेपाल र झलनाथ खनाल पक्ष र पार्टी अध्यक्ष केपी ओली दुई समूहमा देखिएका छन्। नेकपा एमाले वरिष्ठ नेता र खनाल समूहले ओलीको चरम गुटबन्दीका कारण पार्टी समस्याग्रस्त बनेको आरोप लगाउँदै आएका छन्।"
"स्याइबर स्याल ज्यूँदैछन्, गलत सूचना सम्प्रेषण गरिरहनेछन्, होसियार! : माधव नेपाल","काठमाडौं : नेकपा एमालेका वरिष्ठ नेता माधव कुमार नेपालले आफूहरुले आयोजना गरेको कार्यकर्ता राष्ट्रिय भेला स्थगित भयो भनेर 'फेक सूचना' सम्प्रेषण गरेको भन्दै आपत्ती जनाएका छन्। बुधबार राजधानीमा आयोजित माधवझलनाथ समूहको कार्यकर्ता भेलालाई सम्बोधन गर्दै वरिष्ठ नेता नेपालले यस्तो बताएका हुन्। 'फेक सूचना जारी गरियो । योगेश भट्टराईको नक्कली हस्ताक्षरको कागज टाँसेर फेक सूचना सम्प्रेषण गरिरहेका थिए, उनले भने, '४ र ५ गतेको भेला स्थगित गरिएको छ। म आफैँ पनि हेरेँ, के पो आएछ ? उहाँको नाम र सही गरेको फोटोकपी गरेर टाँसेर गलत सूचना सम्प्रेषण गरिएको रहेछ।' उनले साइबर स्यालहरु अझै पनि ज्यूँदै रहेको भन्दै होसियार हुन आफ्ना पार्टी कार्तकर्तामाझ आग्रह गरे। 'साइबर स्याल अझै पनि बाँचिहरेका छन्। हिजो मात्र नेकपा हुँदाखेरी थियो होला भनेको ठानेको त नेकपा एमालेले ठूलो जीवन पाइसकेपछि सबै हराएर गए होला भनेको त्यसो रहेनछ। उनले भने,' स्याइबार स्यालदेखि होसियार। भोली यस्तै गलतगलत सूचनाहरु सम्प्रेषण गरिनेछन् अनि तपाईहरु अलमलमा पार्नेछन्। ' उनले पार्टीभित्र सिद्धान्त र विधिको लडाइँ भएकाले भ्रममा नपर्न आग्रह गरे। उनले प्रधानमन्त्री ओलीको अहंकार र व्यक्तिवाद, गुटगत मनोवृत्ति, भजन मण्डलीको चाहनाले पार्टीमा समस्या आएको जिकिर गरे।"
एमालेले फिर्ता लियो कर्णाली प्रदेश सरकारलाई दिएको समर्थन,"सुर्खेत : नेकपा (एमाले)ले कर्णाली प्रदेश सरकारलाई दिएको समर्थन फिर्ता लिएको छ । बुधबार बसेको एमाले प्रदेशसभा संसदीय दलको बैठकले सरकारलाई दिएको समर्थन फिर्ता लिने निर्णय गरेको हो । बुधबार बसेको एमाले प्रदेशसभा संसदीय दलको बैठकले कर्णाली प्रदेश सरकारलाई दिएको समर्थन फिर्ता लिने निर्णय गर्दै एमालेको तर्फबाट बनेका मन्त्रीलाईसमेत फिर्ता बोलाएको छ, एमाले संसदीय दलका प्रमुख सचेतक गुलाबजंग शाहले भने । कर्णाली प्रदेश सरकारमा एमालेको तर्फबाट आर्थिक मामिला तथा योजनामन्त्री प्रकाश ज्वाला, सामाजिक विकासमन्त्री दल रावल र उद्योग वन तथा वातावरणमन्त्री नन्दसिंह बुढा मन्त्री बनेका छन् । कर्णाली प्रदेशका मुख्यमन्त्री महेन्द्रबहादुर शाही माओवादी केन्द्रको तर्फबाट मन्त्री बनेका हुन् । सर्वोच्च अदालतले नेकपा विवादमा ऋषि कट्टेलको पक्षमा फैसला गर्दै पूर्वएमाले र माओवादी केन्द्रलाई ब्यूँताएपछि कर्णाली प्रदेश सरकार संकटमा परेको हो । प्रदेशसभा संसदीय दलको बैठकमा एमाले माधव नेपाल समूहका सांसद भने सहभागी थिएनन् ।"
गुट भेला गर्नेलाई कारबाही गर्ने ओलीको चेतावनी,"काठमाडौं : प्रधानमन्त्री एवं एमाले अध्यक्ष केपी शर्मा ओलीले पार्टीमा अराजकता, अनुशासनहीनता र उच्छृंखलतालाई छुट नभएको बताएका छन्। विधि विधानविपरीत हिँड्न खोज्नेलाई कारबाही गर्ने चेतावनी प्रधानमन्त्री ओलीले दिएका छन्। पार्टीका वरिष्ठ नेताद्वय माधवकुमार नेपाल र झलनाथ खनाल पक्षले चैत ४ र ५ मा राष्ट्रिय कार्यकर्ता भेला बोलाएको छ। ओलीले २८ फागुनमा एकलौटी रूपमा आफ्ना पक्षका नेताहरूको जिम्मेवारी खोस्ने, केन्द्रीय कमिटीमा नेताहरू थप्नेलगायत निर्णय गरेको भन्दै नेपाल र खनाल पक्ष आक्रोशित देखिएको छ। उनीहरूले मंगलबार ओलीले आयोजना गरेको चियापान कार्यक्रम बहिष्कार गरेका छन्। ओलीले नेपाल र खनाल पक्षका नेतातर्फ संकेत गर्दै एमालेमा बसेर अराजकता मच्चाउने छुट अब कसैका लागि पनि नभएको बताएका हुन्। जंगलको राज चलाउने अनि विधि पद्धतिका कुरा गर्ने ? लोकतान्त्रिक मूल्य मान्यता, पद्धति, विधि, नियम, कानुन, देशको संविधान केहीको पनि कुनै मतलव छैन। अहंकार स्वेच्छाचारिता। अब पार्टी २०७५ जेठ ३ भन्दा अगाडिको स्थितिमा फर्कियो भनेपछि पनि केही मानिसहरू छुट्टै भेला, छुट्टै बैठक गरिरहेका छन्। निहुँ खोजिरहेका छन्, ओलीले भने, ७ गते फेरि केन्द्रीय कमिटीको बैठक बोलाइएको छ। उहाँहरू भोलि राष्ट्रिय भेला बोलाउने राष्ट्रिय भेलाबाट प्रतिवेदन पास गर्ने अरे। राष्ट्रिय भेलाबाट केके समानान्तर कमिटी बनाउने अरे। समानान्तर होइन अर्को कमिटी बन्ला। कसैले पनि अर्को कमिटी बनाउँछ कि पार्टी बनाउँछ कि त्यो त के गर्न सकिन्छ ? तर, यो एउटै पार्टीमा बसेर यस पार्टीमा अब उप्रान्त अराजकता, अनुशासनहीनता, उच्छृंखलताजस्ता कुराहरू, विधि विधानविपरीतका कामकारबाहीहरू, पार्टीको एकताविरोधी क्रियाकलापहरूमा छुट नहुने ओलीले स्पष्ट पारे। ती कुराहरू मान्य हुन सक्तैन। त्यस्ता कुराहरूलाई हामी सहेर बसिरहन सक्दैन। पार्टीलाई पार्टीको रूपमा चल्न नदिने। भाँडभैलो मच्चाउने। जहिले पनि भाँडभैलो मच्चाउने कुरा चाहिँ हुन सक्तैन, ओलीले भने। उनले पार्टीलाई धम्क्याएर, घुर्काएर ठेगान लगाउँछु भन्ने कसैले सोचेका छन् भने त्यो सम्भव नरहेको बताए। पार्टी विधि विधान र तरिकाअनुसार चल्छ। नचाहिने कुराको अगाडि लत्रिने कुरा छैन। सत्यसँग नलड्ने निहुँ खोजुवाहरूसँग नझुक्ने। हाम्रो नीति त्यही हो, ओलीले भने। नेपाल खनाल पक्षको राष्ट्रिय भेलामा कोको जान्छन् नजर लाइनेछ भन्दै ओलीले कारबाहीको संकेत गरे। एकथरी अनुहारका साथीहरू चियापानमा देखिनु भएन। हिजो बेलुका मैले सुनेँ बैठक बसेर निर्णय गर्नुभयो अरे। पार्टीको चियापानमा नजाने। कसका चियापानमा पाए जानुहुन्छ ? पार्टी अध्यक्षको प्रधानमन्त्रीको निमन्त्रणामा नजाने कसको निम्ता पाए जानुहुन्छ ? हुन त सबैलाई थाहा छ तर नभनौं। थाहा त छ नि सबैलाई कसको निम्ता पाए जानुहुन्छ भनेर ? एकथरी अनुहारहरू देखिएन आज। राम्रो लक्षण होइन। कुनै कारणबश आउन भ्याउनुभएन होला भन्ने म ठान्छु। उहाँहरूले त्यस्तो निर्णय गर्नुभयो भन्ने होइन होला भन्ने म ठान्छु। अझै केही समय बाँकी छ, प्रधानमन्त्रीले भने, भोलिको भेला गर्नुहुन्छ कि गर्नुहुन्न उहाँहरू र कति तमासा गर्नुहुन्छ। एक नजर चाहिँ त्यता राखेको छु। पार्टीलाई धम्क्याएर, घुर्काएर ठेगान लगाउँछु भन्ने सोच्या छ भने त्यस्तो होइन। पार्टी विधि विधान र तरिकाअनुसार चल्छ। नचाहिने कुराको अगाडि लत्रिने कुरा छैन। सत्यसँग नलड्ने निहुँ खोजुवाहरूसँग नझुक्ने। हाम्रो नीति त्यही हो। ओलीले मुद्दा लडेर प्राप्त गरेको प्रतिनिधिसभा बैठक झगडियाहरूले नै सञ्चालन गर्न नदिएको बताए। अधिवेशन प्रारम्भ भएको पहिलो दिनको बैठकमा नै अध्यादेश प्रस्तुत गर्नुपर्छ संविधानअनुसार। त्यो सरकारलाई प्रस्तुत गर्न दिइएन। अथवा संविधान कार्यान्वयन गर्न दिइएन। संविधान कार्यान्वयन गर्न व्यवधान खडा गरियो। कार्यसूची बदलेर सभामुखजीले मन्त्रीजी एकछिन पख्नुहोस् भनेर रोकेर पछि एकछिन स्थगित भनेर, फेरि एकछिनपछि अर्को दिनलाई सर्यो भनेर संविधानले संविधानले पहिलो दिन नै पेस गर्नुपर्ने संवैधानिक दायित्व पनि सरकारले पूरा गर्न पाएन। त्यो जिम्मेवारीबाट सरकारलाई व्यवधान खडा गरेर बञ्चित गरियो, उनले भने, संविधान कार्यान्वयनप्रति सभामुखको जुन प्रतिबद्धता हुन पथ्र्यो। संविधान कार्यान्वयनप्रति उहाँको जुन कर्तव्य थियो त्यसभन्दा पर भिन्न प्रकारका सहमति, भिन्न प्रकारका सेटिङबाट संविधानको कार्यान्वयन हुन नदिनु, अझ एसिड आक्रमणविरुद्ध, त्यो पर्खिरहन नहुने, कडा कानुन ल्याउनुपर्ने पीडितहरूको माग, सम्पूर्ण महिला समुदायको मागअनुसार कडा कानुन ल्याउनुपर्ने माग र संसद्बाट कानुन ल्याएर प्रक्रियाबाट जाँदा तुरुन्तै गर्नुपर्ने कुरालाई ध्यानमा राखेर अध्यादेश ल्याइएको थियो। त्यो पेस गर्न दिइएन भनेपछि संसद्लाई कति कामकाजी, कति प्रभावकारी बनाउन खोजिएको रहेछ भन्ने त्यसबाट स्पष्ट हुन्छ। संसद्लाई निष्प्रभावी बनाउने चेष्टा भइरहेको छ। ओलीले प्रधानमन्त्री निवास बालुवाटारमा एमालेका केन्द्रीय सदस्य तथा सांसदहरूलाई बोलाएर चियापान कार्यक्रम आयोजना गरेका थिए।"
"ओली सरकारको बजेटले पार्टीका नीति, कार्यक्रम प्रतिबिम्बित हुन सकेनन् : खनाल","काठमाडौं : नेकपा एमालेका वरिष्ठ नेता झलनाथ खनालले केपी ओलीको सरकारले पार्टी नीति, सिद्धान्तको पालना नगरेको दाबी गरेका छन्। बुधबार राष्ट्रिय कार्यकर्ता भेलाको अध्यक्षता ग्रहण गर्दै उनले ओली सरकारले ल्याएको तीन आर्थिक वर्षको बजेटका नीति तथा कार्यक्रमले पार्टीका नीति, कार्यक्रम प्रतिबिम्बित हुन नसकेको दाबी गरेका हुन्। खनालले ओली स्वेछाचारी ढङ्गले अगाडि बढेको धारणा राखे। ओलीले पार्टीको घोषणा पत्रअनुसार काम अगाडि बढाउन नसकेको खनालले आरोप लगाए। खनालले २० को दशकबाट देशमा नेपाल कम्युनिष्ट पार्टीलाई पुन:गठन र एकीकरणको थालनी गरेको बताए। एमाले र माओवादी केन्द्रको एकीकरणले ठूलो सफलता हासिल गरेपनि सोचेजस्तो परिणाम दिन नसकेको स्पष्ट पारे। उनले केपीको नेतृत्व दक्षिणपन्थी दिशातिर उन्मुख भएको आरोप लगाए। खनालले मदन भण्डारी फाउण्डेशनमार्फत कार्यक्रम गरेर ओलीले गुटबन्दी बनाएको धारणा राखे। यो पार्टीमा गुट सुरु गर्ने नेता अरु कोही होइन केपी ओली हो। खनालले भने, मदन भण्डारी फाउन्डेसन गठन गरेर देशव्यापी रुपमा उहाँले गुटबन्दीलाई तन्किने मौका दिनुभयो। त्यसले हाम्रा पार्टीका विधि मिचिदै गए, पद्दतिहरु मिचिदै गए, अनुशासन मिचिदै गयो र अराजकता बढदै गयो, स्वार्थी भावना बढ्दै गए। वैचारिक काम शून्य हुन थाल्यो। त्यो पार्टी दक्षिणपन्थी भासतर्फ गयो। उनले सर्वोच्च अदालतको रहस्यमय फैसलाले तीन वर्ष पछाडि पुगेर काम सम्पन्न गर्नुपर्ने अवस्था भएको धारणा राखे।ओलीले केन्द्रीय कमिटीको बैठक राखेर पार्टीलाई अगाडि बढाउनुपर्नेमा बालुवाटारमा फाल्गुन २८ गते गुट बैठक गरेर एकलौटी निर्णय गरेको बताए। उनले आजको भेलाको छलफलबाट निस्किएको निचोडबाट अगाडि बढ्ने खनालले बताए।"
यसरी हुँदैछ होटलमा माधवझलनाथ समूहको कार्यकर्ता भेला,"काठमाडौं : नेकपा एमालेको माधवझलनाथ समूहको राष्ट्रिय कार्यकर्ता भेला सुरु भएको छ। ललितपुरको सानेपास्थित हेरिटेज गार्डेनमा राखिएको भेलाको अध्यक्षता नेता झलनाथ खनालले गरेका छन् । भेलामा एमालेका ११ जना स्थायी कमिटी सदस्यसहित शीर्षस्थ नेताहरुको उपस्थिति रहेको छ। यो समूहले बदलिँदो परिस्थितिमा छलफल गर्न, एकीकृत धारणा बनाउन र देशव्यापी रुपमा पार्टी पंक्तिलाई त्यस आधारमा अघि बढाउनका लागि राजधानीमा राष्ट्रिय कार्यकर्ता भेला आयोजना गरेको हो। सर्वोच्चको फैसलापछि केन्द्रीय कमिटीको बैठकका नाममा यही फागुन २८ गते बालुवाटारमा आयोजना गरिएको गुटको भेलाले पार्टीमा थप असहजता, बेमेल र अविश्वास सिर्जना गर्नुका साथै पार्टीलाई विभाजनतर्फ धकेलेको यो समूहको आरोप छ। अवैधानिक र पार्टी एकताविरोधी कदमलाई सम्पूर्ण रुपमा खारेज गर्न एमाले अध्यक्ष केपी शर्मा ओलीलाई आग्रह गर्दै आएको यो समूहको कार्यकर्ता भेलाले उनलाई दबाब दिने बताइएको छ। भेलामा पार्टी केन्द्रीय कमिटी, केन्द्रीय निकाय र केन्द्रीय विभागका सदस्यहरु, प्रदेश कमिटीका सदस्यहरु, केन्द्रीय कमिटीका पूर्वसदस्यहरु, संघ तथा प्रदेशका सांसदहरु, पूर्वसांसदहरु, जिल्ला कमिटीका पदाधिकारीहरु, सम्पर्क कमिटी र मञ्चका सदस्यहरु, गाउँ तथा नगर कमिटीका अध्यक्ष र सचिवहरु, जिल्ला समन्वय समिति, नगरपालिका र गाउँपालिका प्रमुख तथा उपप्रमुखहरु, जनसंगठन तथा पेशागत संगठनका केन्द्रीय सचिवालयका सदस्यहरुका साथै प्रदेश तथा जिल्ला कमिटीका पदाधिकारी सहभागी भएका छन्। भेला भोलीसम्म जारी रहनेछ।"
प्रस्तावित न्यायाधीश चुडाल र सुवेदीको सुनुवाइ प्रक्रिया सुरु,"काठमाडौं : सङ्घीय संसद् संसदीय सुनुवाइ समितिले सर्वोच्च अदालतका प्रस्तावित न्यायाधीशद्वय कुमार चुडाल र नहकुल सुवेदीको संसदीय सुनुवाइ प्रक्रिया सुरु गरेको छ । समितिको बुधबारको बैठकले उनीहरुको संसदीय सुनुवाइबारे सर्वसाधारणलाई जानकारी गराउन र त्यस सम्बन्धमा कुनै गुनासो एवं उजूरी भए समितिलाई जानकारी दिन सरकारी सञ्चारमाध्यममा १० दिने सूचना प्रकाशन गर्ने निर्णय गरेको सभापति लक्ष्मणलाल कर्णले जानकारी दिए। न्यायाधीश चुडाल हाल उच्च अदालत पाटन र सुवेदी उच्च अदातल सुर्खेतमा मुख्य न्यायाधीश छन्। न्याय परिषद्को फागुन २८ गतेको बैठकले उनीहरुहरुलाई सर्वोच्च अदालतका न्यायाधीशमा नियुक्तिका लागि सिफारिश गरी संसदीय सुनुवाइका लागि संसद् सचिवालयलाई जानकारी पठाएको थियो । उच्च अदालतमा कार्यरत मुख्य न्यायाधीशमध्ये न्यायाधीशका लागि आवश्यक सेवावधि, शैक्षिक योग्यता, कार्यसम्पादन, वरिष्ठता, अनुभव, विषयवस्तुको ज्ञान, कार्यकुशलता, इमान्दारी, निष्पक्षता र नैतिक आचरण, न्यायिक क्षेत्रमा पुर्याएको योगदान र प्राप्त ख्यातिका आधारमा तुलनात्मकरुपमा योग्यतम देखिएकालाई सर्वोच्च अदालतका न्यायाधीशमा सिफारिश गरिएको परिषद्ले जनाएको छ । समितिले प्राप्त उजूरीमाथि छानबिन गरी प्रस्तावित न्यायाधीशको संसदीय सुनुवाइमार्फत योग्यता, क्षमता, आचरण र भावी कार्यदिशाबारे जानकारी लिएपछि नाम अनुमोदन गर्ने वा नगर्ने भनी निर्णय लिनेछ । रासस"
कांग्रेसले संसद्मा दर्ता गर्यो तीन प्रस्ताव,"काठमाडौं : प्रमुख प्रतिपक्षी दल नेपाली कांग्रेसले प्रतिनिधिसभामा तीन प्रस्ताव दर्ता गराएको छ । कांग्रेस सांसदले मंगलबार सङ्घीय संसद् सचिवालयमा दुई जरुरी सार्वजनिक महत्वका र एक सङ्कल्प प्रस्ताव दर्ता गराएका हुन्। महिला तथा बालवालिकामाथि भएका हिंसा न्यूनीकरण गर्न जरुरी सार्वजनिक महत्वका विषयमा गृहमन्त्रीको ध्यानाकर्षण गराउन प्रस्ताव दर्ता गराइएको छ । सरकारलाई महिलामाथिको हिंसा सम्बोधन गर्न न्यूनीकरण गर्न सदनले सरकारलाई मार्गनिर्देशन गर्न अपरिहार्य भएको जनाउँदै ध्यानाकर्षण प्रस्ताव पेश गरिएको हो । गृह मन्त्रालयसँग सम्बन्धित उक्त प्रस्ताव कांग्रेस सांसद डा डिला सङ्ग्रौला, लक्ष्मी परियार र प्रमिला राईले दर्ता गराएका हुन्। यसैगरी कोभिड१९ ले वैदेशिक रोजगारीमा पारेको प्रभाव सम्बन्धमा श्रम, रोजगार तथा सामाजिक सुरक्षासँग सम्बन्धित जरुरी सार्वजनिक महत्वको अर्का विषयमाथि छलफल गर्न पनि सूचना दर्ता गरिएको छ । सो प्रस्तावमा कोभिड१९ बाट सिर्जित समस्याले वैदेशिक रोजगारीमा कतिले ज्यान र रोजगारी गुमाए तथा कति स्वदेश फर्किए भन्ने विस्तृत तथ्याङ्क सरकारसँग माग गर्न छलफल गर्नुपर्ने कारण देखाइएको छ । यसैगरी कोभिड१९ बाट मृत्यु भएकाका परिवार तथा रोजगारी गुमाएका व्यक्तिलाई सरकारका तर्फबाट केकस्तो राहत र सहयोग भएको भन्ने जानकारी माग गर्न, वैदेशिक रोजगारीलाई सुरक्षित बनाउन सरकारको योजना के छ भन्नेलगायत विषयमा छलफल गर्नुपर्ने प्रस्तावमा माग गरिएको छ । उक्त प्रस्ताव कांग्रेसबाट निर्वाचित सांसद डा सङ्ग्रौला, देवप्रसाद तिमिल्सिना र रङ्गमती शाहीले दर्ता गराएका हुन्। यसैगरी कांग्रेसकै सांसद डा संग्रौला, हीरा गुरुङ र नमिताकुमारी चौधरीले महिला हिंसा नियन्त्रणका लागि विभिन्न व्यवस्था गर्नुपर्ने माग गर्दै महिला, बालबालिका तथा ज्येष्ठ नागरिक मन्त्रालयसँग सम्बन्धित सङ्कल्प पेश गर्ने अनुमतिका लागि सूचना दिएका छन्। प्रस्तावमा हिंसापीडितलाई सेवा दिनका लागि सहायता कक्ष स्थापना गर्न, पीडितमाथि कुनै किसिमको दवाव वा यातना नदिनका लागि कम्तीमा एकपटक पीडितका घरमा प्रहरीलाई निरीक्षण गर्न लगाउन, पीडितलाई संरक्षण गर्न घुम्ती मोबाइल टोलीको व्यवस्था प्रभावकारी बनाउन र स्वास्थ्य तथा जनसङ्ख्या मन्त्रालय र प्रहरीसमेतको समन्वयमा पीडितलाई घाउ जाँच र स्वास्थ्योपचारको व्यवस्था गर्न माग गरिएको छ । रासस"
आज कार्यकर्ता भेला गर्दै नेपालखनाल समूह : सहभागी हुनेलाई कारबाही गर्ने ओली पक्षको चेतावनी,"काठमाडौं : नेकपा एमालेको माधवझलनाथ समूहले बुधबार राष्ट्रिय कार्यकर्ता भेला बोलाएको छ। ललितपुरमा हुने दुई दिने राष्ट्रिय कार्यकर्ता भेलाको व्यवस्थापकीय तथा राजनीतिक तयारी पूरा भएको मंगलबार पत्रकार सम्मेलनमार्फत एमाले नेता योगेश भट्टराईले जानकारी दिएका थिए। यो समूहले बदलिँदो परिस्थितिमा छलफल गर्न, एकीकृत धारणा बनाउन र देशव्यापी रुपमा पार्टी पंक्तिलाई त्यस आधारमा अघि बढाउनका लागि राजधानीमा राष्ट्रिय कार्यकर्ता भेला आयोजना गरेको हो। सर्वोच्चको फैसलापछि केन्द्रीय कमिटीको बैठकका नाममा यही फागुन २८ गते बालुवाटारमा आयोजना गरिएको गुटको भेलाले पार्टीमा थप असहजता, बेमेल र अविश्वास सिर्जना गर्नुका साथै पार्टीलाई विभाजनतर्फ धकेलेको यो समूहको आरोप छ। अवैधानिक र पार्टी एकताविरोधी कदमलाई सम्पूर्ण रुपमा खारेज गर्न एमाले अध्यक्ष केपी शर्मा ओलीलाई आग्रह गर्दै आएको यो समूहको कार्यकर्ता भेलाले उनलाई दबाब दिने बताइएको छ। सर्वोच्च अदालतको आदेशबाट नेकपा (एमाले) पुनस्र्थापना हुनुको अर्थ कुनै व्यक्ति विशेषको मात्र पुनस्र्थापना नभई सिंगो पार्टीको पुन:स्थापना भएकाले त्यस अनुसार पार्टी पंक्तिलाई परिचालन गरेर मात्र हामीले बलियो पार्टी निर्माण गर्न सक्छौँ। यसबीचमा नियतवश गरिएका पार्टी एकताविरोधी, विधान प्रतिकूल र एकलौटी कदमहरुले सिर्जना गरेका पार्टी एकताका चुनौतीहरुलाई एकताबद्ध रुपमा प्रतिवाद गर्दै असफल पार्न हामी आम पार्टी पंक्तिलाई आह्वान गर्दछौँ। पत्रकार सम्मेलनमा जारी विज्ञप्तिमा भनिएको छ, जनताको बहुदलीय जनवादको मुल्य र मान्यताको रक्षा गर्दै पार्टीलाई एकाधिकारवाद, गुटवाद र विभाजनबाट बचाउँदै लोकप्रिय, क्रान्तिकारी र लोकतान्त्रिक शक्तिका रुपमा विकास गर्नका लागि सबै नेता, कार्यकर्ता र आम जनमुदायको एकताबद्ध प्रयास यसबेला थप खड्किएको छ। भेलाले के गर्ने छ ?हामी राष्ट्रिय कार्यकर्ता भेलामा पार्टीलाई सुदृढ, एकताबद्ध, क्रियाशील र विधानसम्मत रुपमा अघि बढाउने सम्बन्धमा व्यापक छलफल गर्न गइरहेका छौँ। यसका लागि भेलामा केन्द्रीय कमिटीका तर्फबाट एक अवधारणात्र प्रस्तुत गरिनेछ र टोली विभाजन गरी सबै सहभागीहरुले आफ्ना मतहरु राख्न पाउने गरी छलफल र पारित गरिने विज्ञप्तिमा जनाइएको छ। नेकपा (एमाले) पूर्ववत अवस्थामा फर्किनु भनेको नवौ राष्ट्रिय महाधिवेशनबाट पारित दस्तावेज, विधान र त्यस विधानका आधारमा टोलदेखि केन्द्रसम्म निर्माण भएका कमिटीहरुको स्वतः पुन:स्थापना हो भन्ने कुरा स्पष्ट छ ।, विज्ञप्तिमा भनिएको छ, यति हुँदाहुदै पनि आफूखुसी बैठकका नाममा गुटका गतिविधिहरु गर्ने, सर्वोच्च अदालतको फैसलालाई कार्यान्वयन गर्न अस्वीकार गर्ने र पार्टीलाई विभाजनतर्फ लैजाने प्रयासहरु भइरहेका छन् । यसका विरुद्धमा हामी दृढतापूर्वक उभिएका छौँ र राष्ट्रिय कार्यकर्ता भेलामार्फत हामी यो सन्देश आधारभूत तहसम्म पुर्याउन चाहन्छौँ । कोको हुनेछन् सहभागी ? भेलामा पार्टी केन्द्रीय कमिटी, केन्द्रीय निकाय र केन्द्रीय विभागका सदस्यहरु, प्रदेश कमिटीका सदस्यहरु, केन्द्रीय कमिटीका पूर्वसदस्यहरु, संघ तथा प्रदेशका सांसदहरु, पूर्वसांसदहरु, जिल्ला कमिटीका पदाधिकारीहरु, सम्पर्क कमिटी र मञ्चका सदस्यहरु, गाउँ तथा नगर कमिटीका अध्यक्ष र सचिवहरु, जिल्ला समन्वय समिति, नगरपालिका र गाउँपालिका प्रमुख तथा उपप्रमुखहरु, जनसंगठन तथा पेशागत संगठनका केन्द्रीय सचिवालयका सदस्यहरुका साथै प्रदेश तथा जिल्ला कमिटीका पदाधिकारीहरु गरी दुई हजारभन्दा बढी अगुवा कार्यकर्ताहरुको सहभागिता रहने व्यवस्था गरिएको विज्ञप्तिमा उल्लेख छ। यो समूहले भेलाको तयारीका लागि भन्दै सातै प्रदेशमा छुट्टै इन्चार्ज र केही विभागीय जिम्मेवारी तोकेको छ। प्रदेश १ मा भीम आचार्य, प्रदेश २ मा घनश्याम भुसाल, बागमतीमा अष्टलक्ष्मी शाक्य, गण्डकीमा सुरेन्द्र पाण्डे, लुम्बिनी र कर्णालीमा युवराज ज्ञवाली र सुदूरपश्चिममा भीम रावललाई जिम्मेवारी दिइएको छ। यस्तै युवामा रघुजी पन्त, विद्यार्थीमा गोकर्ण विष्ट, बुद्धिजीवीमा प्रमेश हमाल, प्रचारमा योगेश भट्टराईलाई जिम्मेवारी तोकिएको छ। गुटगत भेला नगर्न एमाले महासचिवको निर्देशन नेकपा एमालेका महासचिव ईश्वर पोखरेलले गुटगत भेला नगर्न नेता कार्यकर्तालाई निर्देशन दिएका छन्। बुधबार र बिहीबार माधव समूहले राष्ट्रिय कार्यकर्ता भेला राखेपछि महासचिव पोखरेलले मंगलबार विज्ञप्ति जारी गर्दै पार्टीले कुनै भेला आयोजना नगरेको बताएका हुन्। नेपाल कम्युनिस्ट पार्टी (एमाले) को नाममा यही २०७७ चैत ४ र ५ गते राष्ट्रिय भेला आयोजना गर्ने भनी प्रचारित सूचनाप्रति हाम्रो पार्टीको गम्भीर ध्यानाकर्षण भएको छ, पोखरेलले सार्वजनिक गरेको विज्ञप्तिमा भनिएको छ, नेकपा (एमाले)का तर्फबाट त्यस्तै कुनै पनि भेला आयोजना गरिएको छैन। उनले भेलामा उपस्थित भए पार्टी र संसदीय दलको विधान अनुसार कारवाही हुने विज्ञप्तिमा उल्लेख गरेका छन्। यसैबीच माधव समूहका एमाले प्रचार विभाग प्रमुख भट्टराईले बुधबार बिहान छुलिया ग्यांङको कुप्रचारको भ्रममा नपर्न आग्रह गरेका छन्। उनले बिहान फेसबुक स्टाटसमार्फत भनेका छन्, छुलिया ग्यांङको कुप्रचारको भ्रममा नपर्नु होला। नेकपा एमालेको आज र भोलीको राष्ट्रिय भेला तोकिएको समय र स्थानमा हुनेछ।"
अब चुनावमै जानुपर्छ : प्रधानमन्त्री ओली,"एमाले अध्यक्ष तथा प्रधानमन्त्री केपी शर्मा ओली राजनीतिक शक्ति र परिचर्चाको केन्द्रमा छन्। साविक नेकपामा बहुमत केन्द्रीय सदस्यको घेराबन्दीमा परेका उनले अन्त्यमा प्रतिनिधिसभा विघटन गरे। सर्वोच्च अदालतले त्यसलाई पुनःस्थापना गरेपछि धेरैको अड्कल थियो ओलीको राजनीतिक भविष्य संकटमा पर्यो। तर, अचानक सर्वोच्चले अर्को फैसला गर्यो, जसले एमाले र माओवादीलाई एकता टुटाइदिएर पुरानै ठाउँमा फर्काइदियो। त्यसले फेरि ओलीलाई नै शक्तिशाली बनायो। यद्यपि, पुनःस्थापित एमाले गुटगत राजनीतिले छियाछिया भएको छ। संगठित बनाउने दायित्व अब अध्यक्ष ओलीकै काँधमा छ। प्रस्तुत छ नेकपा विभाजन, सत्ता सञ्चालन, एमाले संकटलगायत विषयमा अन्नपूर्ण पोस्ट्का अखण्ड भण्डारीले प्रधानमन्त्री ओलीसँग गरेको विशेष कुराकानीको सम्पादित अंश: नेकपाको अध्यक्षबाट नेकपा (एमाले) को अध्यक्षमा ओर्लिनुभएको छ, कस्तो अनुभूति भइरहेको छ ?नेकपाको अध्यक्षबाट त मलाई सडकबाट निकाले रे भन्ने सुनेको छु। अहिले पुनःस्थापनाको लहर छ। प्रतिनिधिसभा पुनःस्थापना हुन्छ। अध्यक्ष पुनःस्थापना हुन्छ। म पनि पुनःस्थापना भएको पार्टीको पुनःस्थापित अध्यक्ष हुँ। यसमा मलाई कस्तो पनि लागेन। वस्तुतः पार्टी फुटेको थियो। फुटेको पार्टी केकसरी फुट्ने भन्ने थियो। त्यसलाई अदालतले विधि र प्रक्रिया पुर्याइदियो। नाम जुधाएर पार्टी दर्ता गरिएको रहेछ। त्यसलाई अनुचित प्रभाव का आधारमा दर्ता गरिएको भन्ने अदालतले अनुभूत गरेको पाइयो। अर्काका नाममा दल दर्ता गर्ने बलमिच्याइँपूर्ण काम भएको अदालतले ठानेजस्तो लाग्छ। नमागेको न्याय दियो पनि कसैले भने। प्रतिनिधिसभा पुनःस्थापनाको माग उहाँहरूले गर्नुभएको थियो। १३ दिनभित्र बैठक बोलाउनु भन्ने नमागेको त्यहाँ पनि दियो। त्यस्तै हुन्छ सहपरिणाम। कस्तो पनि लागेन भन्नुभयो। तर, झन्डै दुईतिहाइ बहुमतबाट झन्डै बहुमतमा झर्नुभयो, यो केही त हो नि ? हो। तर, एउटा अभ्यास र प्रयास गरियो। नेपालमा एकीकृत कम्युनिस्ट आन्दोलन जरुरी थियो। जरुरी छ। मैले कोसिस गरें। एकजुट बनाएँ। त्यस स्थितिलाई दुरूपयोग गरेर कम्युनिस्ट आन्दोलन र त्यसको नेतृत्वलाई खत्तम पार्ने षड्यन्त्र सुरु भयो। त्यसलाई रोक्न र असफल पार्न मैले कोसिस गरें। पार्टी बचाउने कोसिस गरें। भएन। मलाई त संसदीय दलको नेताबाट सडकबाटै निकालिएको भन्ने उद्घोष गरिएको थियो। सडकमै पार्टी अध्यक्षबाट निकालिएको, सडकमै पार्टीको साधारण सदस्यबाट निकालिएको मान्छे हुँ। जो सडकबाट निकालिएको छ; उसलाई झन्डै बहुमतमा पुग्दा कुनचाहिँ ठूलो कुरा भयो र ? गरेको प्रयास धुलोमा मिलाउने, डस्टबिनमा फाल्ने थियो। तर, अहिले पनि देशको सबैभन्दा ठूलो दलको अध्यक्ष र संसदीय दलको नेता म छु। प्रतिनिधिसभा विघटनको अलोकप्रिय निर्णय नरोजेको भए हुन्न थियो ? तपाईंरूले पाँचजनाको गुटबन्दीको शृंखला सुन्नु नै भयो। विधि, पद्धति र प्रक्रिया आदि सुन्नुभयो। र, बहुमतले निर्णय गर्छ, अल्पमतले मान्नुपर्छ भनेको पनि खुब सुन्नुभयो। एकीकरणका लागि बनाइएको एउटा संरचनाभित्र सहमतिसाथ चल्नुपर्ने समझदारी र वैधानिक व्यवस्थाविपरीत अनेकता र फाटोतर्फको यात्रा तय गर्नु गैरजिम्मेवार, समयको मागविपरीत, वैधानिक व्यवस्था र देशको आवश्यकताविपरीत कामकारबाही थिए। तिनले ब्याक्टेरिया भरेर विकृत गर्दै औंस्या पार्दै गए। त्यो औंस्याले घाउ बढ्दै गयो। र, आज यस स्थितिमा आइपुग्यो। तिनै कारणले गर्दा प्रतिनिधिसभा भंग गर्नुपरेको थियो। अहिले पनि देशको सबैभन्दा ठूलो दलका अध्यक्ष र संसदीय दलका नेता म छु। विघटनलाई तपाईं अझै ठीक भनिरहनुभएको छ ? निर्वाचन हुनु, ताजा जनादेशमा जानु संविधान च्यातिनु हो, कुल्चिनु हो, मासिनु हो, लोकतन्त्र खतरामा पर्नु हो, तानाशाही लादिनु हो, गणतन्त्र खत्तम हुनु हो आदि व्याख्या सडकमा खुब कराइए। के चुनावमा जाँदा संविधान खतरामा पर्छ ? लोकतन्त्र खतरामा पर्छ ? चुनावबाट आएको र चुनावबाट ताजगी लिइरहने व्यवस्था हो यो। मूलतः लोकतन्त्र निर्वाचनमा बाँचेको हुन्छ। निर्वाचन त लोकतन्त्रको प्राण हो। ज्यान हो। विघटन गरेर गल्ती गरें भन्ने लागेको छैन ?विघटन त अपरिहार्य आवश्यकता थियो देशमा। यतिबेला चुनावको माहोल हुन्थ्यो। जनतामा चुनाव लागिसकेको थियो। यतिञ्जेल अर्कै उल्लासमय वातावरण हुन्थ्यो। यो कुना र ऊ कुनामा दुईचारजनाले बसेर खस्याकखुसुक गर्ने, अल्लो टाकुरो र पल्लो टाकुरो हल्लाखल्ला गर्नेभन्दा त जनताको अदालतमा जान्थ्यो कुरो। तर, सर्वोच्च अदालतले त्यसको बेला भएको थिएन भन्ने देखायो नि, होइन ?एक समयको सर्वोच्चको फैसला यो आयो। ब्याक्टेरियाले औंस्या पार्दै गए र प्रतिनिधिसभा भंग गर्नुपरेको थियो। अर्को समय फेरि अर्कै आउन सक्छ ?त्यो त संविधानको व्याख्या सर्वोच्चले गर्ने हो। यसपालि सर्वोच्चले व्याख्या गर्ने आफ्नो अधिकार फैसलाबाट अलि छाडिदिएको देखिन्छ। व्याख्या नगरेर लेखेको छैन भन्यो। लेखेको मात्रैलाई त व्याख्यै गर्नु पर्दैन। लेखेकै कुराका लागि मात्र त पाँचजनाको संवैधानिक इजलासले महिनौं माथापच्ची किन गर्नुपर्यो ? सयौं वकिलले लामालामा बहस किन गर्नुपर्यो ? सर्वोच्चले व्याख्या गर्दा जीवित संविधानको जीवित व्याख्या हुन्थ्यो। लेखेकै मात्र कुराले सजीव कार्यान्वयन भएन, मृत कार्यान्वयन भयो। अदालतले व्याख्या गर्न किन खोजेन, त्यो त म जान्दिनँ। तर, सर्वोच्चको काम व्याख्या गर्ने होइन, लेखेकोलाई भनिदिने हो भन्ने अर्थ निस्किने खालको देख्छु। म कानुनको विद्यार्थी होइन, कानुनको पालना गर्ने मान्छे हुँ। तपाईं अहिले संविधानको धारा ७६(१) कि ७६(२) अन्तर्गतको प्रधानमन्त्री हो ?७६(२)। पार्टी अलगअलग हुनेबित्तिकै ७६(१) सकियो। अब माओवादीले समर्थन फिर्ता लियो भने तपाईंको रणनीति के हुनेछ ?माओवादीले समर्थन फिर्ता लिएमा दुई वा दुईभन्दा बढी दलको सरकार असफल हुन्छ। त्यसपछि सम्भवतः धारा ७६(३) मा जानुपर्ला कि। त्यो भनेको ठूलो पार्टीको सरकार हो। ठूलो पार्टी मेरै हो। त्यस्तो अवस्थामा विश्वासको मत पाउने हिम्मत छ ?पर्यो भने लिइदिउँला। तर, ७६(२) अनुसार मैले समर्थन प्राप्त गर्न सकिनँ भने ७६(३) अनुसार गर्नु नाटक मात्र हो, फेरि प्राप्त हुँदैन। कोही एकजना व्यक्तिले बहुमतको हस्ताक्षर लिएर जाने अवस्था पनि छैन। त्यसैले अन्ततः चुनावमा जानु अनिवार्य हुन्छ। लेखेकै कुराका लागि मात्र त पाँच जनाको संवैधानिक इजलासले महिनौं माथापच्ची किन गर्नुपर्यो ? प्रतिनिधिसभा विघटनको मुद्दा विचाराधीन रहेका बेला तपाईंले सेटिङ मिलाएका परिचर्चा सडकमै उठ्थे, के सेटिङ भत्किएको हो ? कि कसरी परिणाम उल्टो आयो ?त्यस्ता झूटा आरोप कस्ता ग्राउन्ड मा लगाइँदा रहेछन् भन्ने तपाईंहरूले देख्नुभयो। म मुद्दा हाल्न अदालत गएको छु ? निर्वाचन आयोग गएको छु ? सरकारविरुद्ध मुद्दा हाल्न कहिले सभामुख कुद्नुभएको छ, कहिले दलका नेताहरू कुदेका छन्। कहिले हामी यहाँ छौं भनेर छातीमा टाँसेर बसेका छन्। यी तमासा मैले गरेको छु ? म राजनीतिक मान्छे हुँ, राजनीति गर्छु। म झगडिया होइन। प्रतिनिधिसभा विघटन बदरको सर्वोच्चले फैसला गर्दा तपाईंको जन्मोत्सव चलिरहेको थियो, कस्तो लाग्यो ?मेरो जन्मोत्सव मेरो ठाउँमा थियो, अदालतको फैसला अदालतको ठाउँमा थियो। तस्बिर : सुनिता डंगोल त्यो निर्णयले तपाईंको मुहारमा कुनै तनाव वा निराशा वा असन्तोष वा आवेग देखिएन। सदा प्रसन्नता र हक्की भाव कसरी आर्जन गर्नुहुन्छ ?सर्वोच्च अदालतको फैसला एउटा संवैधानिक प्रक्रिया हो। हामीकहाँ शक्ति पृथकीकरण र स्वतन्त्र न्यायालय छ। स्वतन्त्र न्यायालय भएको ठाउँमा न्यायाधीशले आफ्नो बुद्धिले देखेको गर्ने हो। संविधानमा यस्तो छ, त्यसैले यस्तो हो भन्ने हो। यही कुरालाई आकाशै खस्योजस्तो गरेर किन ठान्नु र ? त्यही प्रतिनिधिसभा पुनःस्थापना भएको न हो। मैले भनेकै थिएँ यो संसद् रहिरह्यो भने प्रधानमन्त्री खोज्न कुद्छ, समीकरण बनाउन कुद्छ, किनबेच गर्न कुद्छ र मान्छे घिसारेर लगेर होटलमा थुन्न कुद्छ। त्यो त देखियो नि। पुनःस्थापना भयो भन्दै नाचेको देखियो। अबिर जात्रा गरेको देखियो। फेरि नभनौंला भन्यो, भन्नुपर्ने हुन्छ लड्डु खुवाइखुवाइ गरेको देखियो। त्यहाँबाट चितवनको कार्यक्रम छाडेर हाँपझाँप गर्दै लौ न प्रधानमन्त्रीत्व स्वीकारिदिनुपर्यो भनेर कुद्नुपर्ने दिन आयो। यता मान्छे तान्नुपर्ने, उता तान्नुपर्ने। यता सही गराउनुपर्ने, उता सही गराउनुपर्ने। यो सब तमासा त हुनु नै थियो। देश विकासमा लगाउनुपर्ने अमूल्य समय यस्तै अल्झनमा सकिने भयो। त्यसकारण म जनतामा गएको थिएँ। तपाईंको कार्यकाल सत्ता बचाउको तानाबानामै सकिने भयो त ? कामचाहिँ नगर्ने प्रधानमन्त्रीज्यू ?यसरी त जाँदैन। म जहिल्यै आफ्नो बाटो हिँडिराखेको हुन्छु। म विकास निर्माणका काम गरिराखेको हुन्छु। धेरै गरेको छु। केपी ओलीको राजनीतिक निपुणता, सर्वज्ञान सम्पन्नता, नेतृत्वको खुबीजस्ता गुणको उपयोग राष्ट्र निर्माणमा पूर्णरूपमा उपयोग हुन किन सकेन ?के निपुणता हुनु म बिचराको ! अदालतले फैसला गरिदिएर अध्यक्ष भएको छु। नत्र भने सडकमा पुर्याइदिएका थिए। भन्छन् है उनीहरूले भन्दा। सडकमै त के पुर्याउँथे। यसको राजनीतिक जीवन नै समाप्त भयो भनेका होइनन् ? कुहेको अन्डा हो गाड्नुपर्छ भन्दै कुर्लिएका होइनन् ? निर्वाचन आयोगले पार्टी र सूर्य चिह्न दिन्छ भन्दै डुक्रिएका होइनन् ? मलाई कसैले चुनाव चिह्न त्रिशूल दिएको होइन ? हातमा कमण्डलु राखिदिएको होइन ? वस्त्र कस्तो दिएको थियो मलाई ? सोझो भएर चुप लागेर बस्दा पनि फेरि ठाउँमा आइपुगिन्छ नि। नेकपा फुटको परिस्थिति आउनुमा दोष अरूलाई मात्र दिएर पन्छिन पाइन्छ, प्रधानमन्त्रीज्यू ? तपाईंका पनि त गल्ती होलान् ?अँ, मेरो दोष के हो भने एकीकरण गर्दा यो तमासा हुने हैसियतमा उनीहरूलाई ठाउँ दिएँ नि, त्यहाँ गल्ती भयो। त्यो हैसियत नदिएको भए त उनीहरूले यस्तो बितन्डा गर्न सक्ने थिएनन्। एकीकरणका नाममा मैले लगेर ड्याम्मै संख्या राखिदिएँ। मैले सिंह बनाइदिएँ। अनि, ह्वाङ्ङ झम्टिइहाल्यो। फेरि हतारहतार मैले पूर्वावस्थामा फर्की जा भनिदिएँ। यत्रायत्रा ठूला गल्ती गरेर, पार्टी धुलो पार्न खोजेर, अपराध गरेर, विध्वंस मच्चाएर फेरि पनि उहाँहरूले ठूला कुरा गरेको देख्दा झनै अचम्म लाग्छ। त्यो त सर्वोच्चले भनेको हो निकेही सर्वोच्चले गर्यो। केही मैले गरें। सर्वोच्चले मात्रै गर्दा त म ठिङ्ग्रिङ्ग एक्लो अध्यक्ष हुन्थें होला नि। मसँग बहुमत हुँदैनथ्यो होला। तपाईं दाहालनेपाललाई बहुमतको धाक लगाए भन्नुहुन्थ्यो, अहिले आफैं त्यस्तो धाक लगाउन थाल्नुभयो त ?अनि, उहाँहरूले हामीसँग बहुमत छ, बहुमतले निर्णय गर्छ भन्नुभएको होइन ? सहमतिमा मिलेर चल्नुपर्ने अवस्थामा चाहिँ उहाँहरूले बहुमतको अधीनमा अल्पमत हुन्छ बहुमतको डंका पिट्ने, अहिलेचाहिँ बहुमतसँग किन डराउने ? रामबहादुर थापासहित माओवादीका नेताहरूलाई कसरी एमालेमा रोक्न सक्नुभयो ?राजनीतिक मान्छेहरू आफैं गन्तव्य, उद्देश्य र आदर्श के हो भन्ने पहिल्याउन सक्षम हुन्छन्। यो उहाँहरू आफैंले छनोट गर्नुभएको हो, मैले रोकेको होइन। एमालेको पुनः अध्यक्ष हुनेबित्तिकै माधव नेपाल र उहाँका मान्छेलाई जिम्मेवारीबाट विमुख गराइदिनुभयो। यो निर्णय अलि आवेशमा आएजस्तो देखिएन ?पुसको पहिलो हप्ताको अन्त्यतिर उहाँहरूले पार्टी छाड्नुभयो। त्यसपछि त्यसलाई प्रचण्डमाधव (दाहालनेपाल) गुट भन्थे। उहाँहरूले नयाँ गुट बनाएपछि झनै पार्टीमा नयाँ जीवनी सुरु भएजस्तो र कार्यकर्तामा नयाँ जोस पलाएजस्तो भयो। फेरि दत्र्ता खारेज भएपछि पार्टी आआफ्नो ठाउँमा फर्किए। तर तत्कालै उहाँहरू पार्टीमा फर्किनुभएन। जब कि अदालतको फैसलालगत्तै उहाँहरू पार्टीमा फर्किनुपर्थ्यो। कार्यालयमा आउनुपर्थ्यो। अध्यक्षसँग सम्पर्क गर्नुपर्थ्यो। हराएको अढाई महिना भएका मान्छे त यहाँ छौं भनेर भन्नुपर्थ्यो। अहिले त कहाँ हुनुहुन्छ भन्ने थाहा नहुने स्थिति छ। पहिला त माइतीघरमा यसो यहाँ छौं भनेर टाँसेर बस्नुहुन्थ्यो। अहिले त टाँस्दा पनि टाँस्नुहुन्न। कहाँ हुनुहुन्छ कहाँ हुनुहुन्छ ? त्यो स्थितिमा पार्टी त अगाडि बढ्नुपर्यो नि। तीन वर्षअगाडिको पार्टी। महाधिवेशनको पनि समय भइसक्यो छ वस्तुतः। यो एकीकरणको कानुनले लम्बिएको थियो। त्यसलाई महाधिवेशन गर्नुपर्ने छ। महाधिवेशन समिति बनाउनुपर्ने छ। महाधिवेशनको आयोजना गर्नुपर्ने छ। र, महाधिवेशन गर्दा उहाँहरूका मात्रै पद गएको होइन नि त। अरूको पनि गएको होला नि पद। आयोजक समिति बनाएपछि संयोजक हुन्छ। बाँकी संगठनात्मक काम गर्न महासचिव राखिएको छ। उहाँहरूको चित्त दुखाइ यसमै छ, मिलाएर लैजाँदा हुन्न ? अर्कातिर उहाँहरूले त छाडिएको पार्टी हो। छाडेको पार्टीको पदको कति चिन्ता गरिराख्या ? फेरि महाधिवेशनबाट आए भइहाल्यो नि। उहाँहरूलाई मात्रै हटाइएको होइन नि। अरूका पनि पद गएको छ। स्थायी कमिटीका सदस्य, पोलिटिब्युरोका सदस्य सबै गएका छन्। महाधिवेशन आयोजक कमिटी बनेको छ। उहाँहरूलाई मात्रै ताकेर हानेको त होइन। तपाईंका निर्णय खारेज गराउन उहाँहरूले निर्वाचन आयोग गुहारिसक्नुभयो नि ? उहाँहरूमा झगडियाको बानी परिसक्यो। एउटाले कुट्यो कि त्यो केटाकेटी कस्तो हुन्छ भने, सबै केटाकेटीमा हुँदैन। झगडा गर्छ निहुँ खोज्छ अनि हारेपछि कुदेर आमाकहाँ जान्छ अनि आमा मलाई कुट्यो भनेर पोल लगाउँछ। उहाँहरूको बानी नै त्यस्तै हो। कहिले अदालत, कहिले कहाँ पुग्या छ। सरकारविरुद्ध मुद्दा हाल्न सभामुख पुगेको देख्दा त अचम्म लाग्छ। उहाँहरू आयोग जानुभयो, तपाईंविरुद्ध ११ जनाले विज्ञप्ति निकाल्नुभयो। भोलिपल्टै तपाईंले भेट्नु भयो। यो परिस्थिति कसरी विकास भयो ?मैले बोलाएर उहाँहरूका कुरा सुन्न खोजेको हो। उहाँहरूलाई सम्झाउन खोजेको हो। उहाँहरूले गल्ती महसुस गर्नुपर्छ। साह्रै बितण्डा गर्नुभएको छ। एकीकरणलाई भंग गर्ने अवस्थासम्म उहाँहरूले पुर्याउनुभयो। दुईतिहाइको सरकार चुप लागेर चल्न दिएको भए त चलिरहेकै थियो नि। एउटै पार्टी एकताका साथ गएको भए नामको कुरा ठूलो थिएन। उहाँहरूले शत्रुतापूर्ण सम्बन्धको स्थिति सिर्जना गरिदिनुभयो। कुटाकुट गराएर कार्यकर्ता मराउनुभयो। घृणा फैलाउने कामसम्म गर्नुभयो। अदालतले फैसला गर्नेबित्तिकै पार्टी अलग भएकै थियो। अलग भएकोलाई पनि फेरि टुक्राइदियो। पशुपतिको पूजा गरेर कसैको गद्दी गएको पनि होइन र कोही नागार्जुन पुगेको पनि होइन। नेपाल समूहसँगको भेटघाटले अवस्था केही सकारात्मक बनेको हो ? पार्टी एक ढिक्का हुन सक्छ अब ?उहाँहरूले आफ्ना कमीकमजोरी नस्वीकारेको देख्दा अचम्म लाग्छ। यत्रायत्रा ठूला गल्ती गरेर, पार्टी धुलो पार्न खोजेर, अपराध गरेर, विध्वंस मच्चाएर फेरि पनि उहाँहरूले ठूला कुरा गरेको देख्दा झनै अचम्म लाग्छ। उल्टो मैले पो गल्ती महसुस गरिदिनुपर्ने। मैले केन्द्रीय कमिटीको बैठकको निर्णय फिर्ता लिनुपर्ने। उहाँहरूका पगरी लगेर फेरि टाउकाटाउकामा थपक्क राखिदिनुपर्ने। उहाँहरूलाई यथोचित मानसम्मान दिनुपर्ने। मैले मसिनो स्वरमा बोल्नुपर्ने। उहाँहरूले चर्का स्वरमा बोल्न पाउनुपर्ने। उहाँहरूले जे भन्यो त्यही निर्णय हुनुपर्ने। बहुमतले निर्णय गर्न नपाउने। यस्तो पनि हुन्छ ? पहिले त उहाँहरू नै बहुमतको धाक लगाउनु हुन्थ्यो। आज फेरि उहाँहरू नै बहुमतले निर्णय गर्न पाइँदैन भनेर भन्नुहुन्छ। यो कहाँको पद्धति हो ? मैले बुझ्न सकेको छैन। भेटमा तपाईंले के भन्नुभयो ? तपाईंहरू गल्ती महसुस गर्नुस् र अब गल्ती नगर्ने प्रतिबद्धतासहित काममा लाग्नुस्, पार्टीलाई एकताबद्ध बनाएर लैजाऔं, हामी सबै आआफ्ना थान्कामा बसौं भनेर प्रस्ताव राखें। तर, उहाँहरूको काम गर्न पार्टीमा आउने मनसाय देखिनँ। फेरि आएर पार्टी कब्जा गर्ने मनसाय उहाँहरूको देखियो। बुटवलको भाषण र हिजोअस्तिको पार्टी कब्जा गर्ने भाषणजस्तै अहिले पनि उहाँहरूको दिमागमा त्यही सपनाको रिल चलेजस्तो देखिन्छ। मेरो विचारमा त्यो सम्भव छैन। माओवादी अलग्गिएर जाँदा पक्कै हाइसञ्चो भयो होलामाओवादी त अलग भएकै थियो। माओवादीभन्दा पनि प्रचण्ड गुट अलग भएको हो। जसरी हिजो पूर्वएमालेमा गुट थियो त्यसरी नै अहिले माओवादीमा पनि गुट छ। माओवादीका अरू साथीहरू अहिले पनि मिलिरहेकै छन् र मिल्ने सिलसिला जारी पनि छ। प्रचण्ड गुट पनि मिल्छ भने ठिकै छ। निर्वाचन आयोगले १५ दिनको समय दिएकै छ। तर, अब हिजोको जस्तो एकता हुँदैन। किनभने गलत आधारमा र गलत तरिकाले वा गलत शक्ति दिएर एकता गर्यो भने त्यसको परिणाम राम्रो आउँदो रहेनछ भन्ने मैले देखिसकें। उपयुक्त आधारमा एकता हुन्छ भने ठीक छ। त्यो सम्भावना देख्नुहुन्छ ?उनीहरूले माने भने सम्भावना हुन्छ। तर, सबैले स्पस्ट के बुझे हुन्छ भने अब म अल्पमतमा पर्ने गल्ती गर्दिनँ। अल्पमतमा एकछिन पर्दा के हुँदो रहेछ भन्ने मैले देखें। बहुमत बनाइदिएँ उनीहरूको मैले। एकताका लागि मिलेर मात्रै निर्णय गर्न पाइने नीति छ। त्यो उहाँहरूले मान्नुभएन। बहुमत हुनेबित्तिकै उहाँहरू छुरी लिएर रेट्न थालिहाल्नुभयो। मेरो त हातखुट्टा समाइहाल्नुभयो। रेटिएर मारिन मान्छस् कि मार हान्छौं छ्याम्म पारेर, त्योचाहिँ मान्छस्, लु रोज् भन्न थाल्नुभयो। मैले रेटिन पनि मञ्जुर छैन, मार खान पनि मञ्जुर छैन भनिदिएँ। तस्बिर : सुनिता डंगोल कुनै दिन कुनै बिन्दुमा पुगेर यस्तो अप्ठ्यारो आउन सक्छ भन्ने लागेको थियो कि थिएन पहिल्यै ?अप्ठ्यारोमा के पार्छन् यिनीहरूले ? यी सबै भनेका त तिकडम मात्र हुन्। तिकडमले कुनै अप्ठ्यारो पार्दैन। अप्ठ्यारोमा पार्ने भनेको राजनीतिले हो। म राजनीति गर्ने मान्छु हुँ। अप्ठ्यारोमा पार्छौं, समाप्त पार्छौं भनेकै बेलामा उल्टो पार्टीको पक्षमा जनउभार उर्लियो त। वामदेव गौतमको एकता अभियान अहिले कहाँ पुग्यो ?यो प्रश्न त उहाँलाई नै सोध्नुपर्छ। त्यहीं खुमलटारमै बस्नु हुन्छ। यसको जवाफ त उहाँले नै दिन सक्नुहुन्छ। यसको भविष्य के हुन्छ भन्नेबारे तपाईंलाई पनि केही त जानकारी होला नि ? उहाँकै पहलमा एकता सम्भव हुन्छ कि हुँदैन ?उहाँले एकताका लागि कहाँ पहल गर्नुभएको छ र ? अब ७ गतेको बैठकमा उहाँहरू आउने वातावरण बनेको हो ?बैठकमा आउन मैले सार्वजनिक रूपमै आह्वान गरिसकेको छु। ७ गते बैठक छ भन्ने कुरा सबैले थाहा पाइसकेका छन्। तर, उहाँहरूले अझै पनि हामीले थाहा पाएनौं भन्न बेर छैन। बैठक हुन्छ। उहाँहरूलाई के हुन्छ ?बैठकमा आउनुभएन भने उहाँहरू घर बस्नुहुन्छ। बजार जानुहुन्छ। गुटको मिटिङ गर्नुहुन्छ। अथवा खुमलटार जानुहुन्छ। अथवा निर्वाचन आयोगतिर दर्खास्त लिएर जानुहुन्छ। अथवा सही गराउन हिँड्नुहुन्छ। त्यो त उहाँहरूले जान्ने कुरा हो। पार्टी विधानअनुसार पनि केही प्रक्रिया होला नि ? कारबाही गर्नुहुन्छ कि ?मैले अहिलेसम्म कसैलाई कारबाही गरेको छु ? कारबाही गर्नुपरेको छ ? आफैं ठेगान लाग्छ भने बिनासित्तिमा म अगाडि बढेर अबगाल किन बेहोर्छु ! अध्यक्ष भएको नाताले पनि उहाँहरूलाई मिलाएर लैजाने बढी दायित्व तपाईंकै काँधमा होइन र ?हो नि। त्यही भएर मैले आजै बोलाएर गल्ती महसुस गर्नुस्, पार्टीमा आउनुस्, मिलेर सँगै काम गरौं भनेर निमन्त्रण गरेको हुँ। यो पहल मैले नै गरेको होइन त ? सभामुखले सरकारविरोधी पार्टीहरूसँग साँठगाँठ गरेर संसद्लाई संविधानको पालना गर्नबाट वञ्चित गराउनुभयो। तपाईंहरूको गुटको झगडाले कार्यकर्ता निराश हुँदै गएका छन्, तिनको मन कति दुखाउनुहुन्छ ? म सम्पूर्ण कार्यकर्तालाई हिजो विभिन्न भ्रममा परेर, अन्योलमा परेर गलत बाटोमा लाग्नुभएको थियो भने पनि अब घर फर्कन आग्रह गर्न चाहन्छु। उहाँहरूलाई देश बनाउने अभियानमा फर्किन आग्रह गर्छु। आफूले बनाएको, आफ्नो पार्टीमा आएर काम गर्नुपर्छ। केही मान्छेले बदमासी गरेका हुन् र कार्यकर्ता त्यही भ्रममा परेका हुन् भन्ने मेरो बुझाइ छ। त्यसैले भ्रममा परेका र बाटो बिराएका सबैलाई भ्रमबाट मुक्त हुन र सही बाटोमा आउन आग्रह गर्न चाहन्छु। थोरै प्रसंग बदलौं। तपाईं पशुपतिनाथ मन्दिर जानुभयो, पूजा मात्र गर्नुभएन जलहरीका लागि सहयोग गर्नुभयो। त्यसको टीकाटिप्पणी निकै भयो। यस्तो बेलामा कसरी धर्मकर्मको रहर जाग्यो ? (सानो हाँसोपछि) मैले लुम्बिनीमा आमूल सुधार गरेको छु। त्यहाँ सभागृह बनाएको छु। ध्यान केन्द्र बनाएको छु। नन्दन वन बनाउने गरी फलफूलका बगैंचा लगाएको छु। यसबाहेक धेरै स्थानमा राम, सीता र लक्ष्मणका सालिक निर्माण गरेको छु। यहीं पनि बुद्धको प्रतिमा स्थापना गरेको छु। को कुन धर्म मान्छ भन्ने बेग्लै कुरा हो। तर, हाम्रो समाजको निकै ठूलो हिस्साले पशुपतिनाथलाई मान्छ। मैले उहाँहरूको भावनाको पनि सम्मान गर्नुपर्छ। कसैकसैले भनेजस्तो पशुपतिको पूजा गरेर राजा वीरेन्द्रको वंशनाश भयो भन्ने मलाई लाग्दैन। पशुपतिको पूजा गरेर कसैको गद्दी गएको पनि होइन र कोही नागार्जुन पुगेको पनि होइन। म जहिले पनि जनताले मन पराउने काम गर्नुपर्छ भन्नेमा विश्वास गर्छु। विषम परिस्थितिमा यस्तो काम भएकाले बढी टीकाटिप्पणी भएको हो कि ?म त जहिले पनि विकास गरेको गर्यै छु। पशुपतिमा जलहरी पुरोनो भएको देखें। त्यसैले नयाँ हाल्नुपर्छ भन्ने लाग्यो। चाँदीको देखें, सुनको हालिदिएँ। पूजापाठको कुरालाई फरक तरिकाले व्याख्या गरिएको पो हो कि ?शिलान्यास गर्नु पनि पूजापाठ होइन र ? यहाँका जनताले पनि मैले पूजापाठ गरेकै देख्न चाहन्छ। पूजापाठ गरेर शिला राख्दा त्यो बलियो हुन्छ भन्ने विश्वास राख्छन् जनता। अनि जनताको विश्वाससँग मैले किन सिंगौरी खेल्नुपर्यो ? यहाँले सीके राउत र विप्लवलाई शान्ति प्रक्रियामा ल्याउनुभयो। ४४ वटा सशस्त्र समूहमध्ये अन्तिममा रहेको गोइत समूहले फेरि डाङडुङ सुरु गर्यो। यो कस्तो संकेत हो ?त्यो कुनै राजनीतिक सशस्त्र समूह होइन। त्यो आपराधिक गिरोह हो। समाजमा चोर, डाँका र अपराधी जहिले पनि रहन्छन्। गोइत समूह भनेको कुनै राजनीतिक पार्टी होइन। त्यसको कुनै राजनीतिक माग पनि छैन। त्यो समूहले पैसा असुल गर्ने मात्र हो। त्यो भनेको डकैतीको नयाँ रूप हो। विप्लव समूहको राजनीतिक गतिविधि अब कसरी अगाडि बढ्ला ?मेरो विचारमा उहाँहरू पार नलाग्ने बाटोमा हुनुहुन्थ्यो। अब भने उहाँहरू पार लाग्ने बाटोमा आउनुभएको छ। शान्तिपूर्ण बाटोमा आएर उहाँहरूले आफ्नो पार्टीका विचार र धारणा अगाडि बढाउनुहुन्छ। उहाँ भनेको विगतको प्रचण्डसँगैको लडाकु पनि हो। अहिलेको स्थितिमा हिजोका लडाकु अलपत्र अवस्थामा छन्। उनीहरू बेवास्ताको सिकार बनेका छन्। अपहेलित र तिरस्कृत पनि बनेका छन्। अलपत्र अवस्थामा रहेका विगतका लडाकुलाई मैलेभन्दा पनि विप्लवले राम्ररी चिन्नुभएको छ। त्यसैले उनीहरूलाई समेटेर मूलधारको शान्तिपूर्ण राजनीतिमा समाहित गराउने र सामाजिक काममा सक्रिय गराउने भूमिका पनि विप्लवले निर्वाह गर्न सक्नुहुन्छ। यसतर्फ ध्यान केन्द्रित गर्नुभयो भने उहाँ सफलतापूर्वक अगाडि बढ्न सक्नुहुन्छ। शान्ति प्रक्रिया अझै टुंगिएको छैन। सत्य निरुपण र बेपत्ता छानबिन आयोगहरूले अझै कामै गरिरहेका छन्। द्वन्द्व व्यवस्थापन कहिले टुंगिन्छ ? यसमा प्रचण्डजीको बहुतै असहयोग छ। उहाँले लामो समय आयोग खाली राखेर अप्ठ्यारो पार्नुभयो। त्यसपछि पनि उहाँले आफ्ना मान्छेलाई कुरा मिलाउनेभन्दा बिगार्नेतर्फ बढी क्रियाशील गराउनुभयो। त्यसैले अहिलेसम्म पनि यो काम खासै अगाडि बढेको छैन। मेरो विचारमा यस्ता कुरालाई लामो समय जीवित राखिरहँदा कुनै समय त्यसले नकारात्मक रूप लिन सक्छ। त्यो कुरा उहाँले बुझ्नुपर्ने हुन्छ। म भने यथाशीघ्र यो समस्याको समाधान हुनुपर्छ भनेर लागिरहेको छु। त्यो बेलाका हत्या, हिंसा र बेपत्ता पारिएका थुप्रै घटना छन्। त्यो विशुद्ध राजनीतिक विषय मात्र हो कि आपराधिक पनि हो ?यसमा दुइटै कुरा छन्। त्यसैले त हामीले मानवताविरोधी जघन्य अपराधजस्ता कुरामा क्षमा हुन सक्दैन, त्यस्तो जघन्य अपराधमा दोषीले दण्ड र पीडितले न्याय पाउनुपर्छ भनेका छौं। विशुद्ध राजनीतिक संघर्ष मात्र हुन्थ्यो र मानवताविरोधी जघन्य अपराध हुँदैनथ्यो भने त्यो अर्को विषय हो। हरेक युद्धका आफ्ना नियम र सीमा हुन्छन्, त्यसलाई ध्यानमा राख्न आवश्यक छ। अलपत्र अवस्थामा रहेका विगतका लडाकुलाई मैलेभन्दा विप्लवले राम्ररी चिन्नुभएको छ,उनीहरूलाई शान्तिपूर्ण राजनीतिमा समाहित गराउन सके उहाँ सफल हुनुहुन्छ। अब चलिरहेको सत्ता खेलतिरै फर्कौं। देशको राजनीति फेरि अल्पमतबहुमततिर गएकै हो त ?हो। देशको राजनीति फेरि फोहोरी खेलतिर गएकै हो। म त अझै चुप लागेर हेरेर बस्ने हो। आफ्नो काम खुरुखुरु गर्ने हो। तर, तपाईंले झन् खेलमा सामेल हुनैपर्ला नि ?होइन, केही फरक पर्दैन। म त हेरेर बस्ने हो। उनीहरूले जेजे गर्छन्, गरून्। बहुमत पुर्याएछन् भने म प्रतिपक्षमा बस्न खुसी नै हुनेछु। मैले अब डेढ वर्ष जनताका बीचमा राम्ररी संगठन गर्न पाएँ, राजनीति लान पाएँ, आफूले गरेका काम बुझाउन पाएँ, सशक्त रूपमा पार्टी निर्माण गर्न पाएँ भने त्यसको प्रतिफल निकै ठूलो हुनेछ। म अहिल्यै त्यसको परिणाम नबताऊँहोला। अहिल्यै परिणाम बताएर अरूलाई तर्साउनु राम्रो होइन। त्यसैले म प्रतिपक्षमा बस्न खुसी नै हुन्छु। बरु नयाँ समीकरण भयो भने उहाँहरूलाई अप्ठ्यारो पर्छ। सरकार बनाउनमै उहाँहरू अल्झिनुपर्छ। सरकारमा जान मेरो मान्छे र तेरो मान्छेमै उहाँहरूको समय बित्छ। राम्रो मन्त्रालय र नराम्रो मन्त्रालयमै उहाँहरूको समय सकिन्छ। सरकार गठनपछि पनि उहाँहरूले गर्ने भनेको त मैले अगाडि बढाएका कामलाई नै पूर्णता दिने हो। मलाई त जताबाट पनि फाइदै छ। तीन दल मिलेर जसरी पनि नयाँ समीकरण बनाई तपाईंलाई ढाल्ने र नयाँ सरकार बनाउने गृहकार्य भइरहेको देखिन्छ। यसलाई कसरी लिनुभएको छ ?त्यो गृहकार्य अब अझै एक वर्षजति चल्छ होला। शेरबहादुर देउवालाई पार्टीले नै अग्रसर गराइसक्यो नि ? उहाँले एउटा खुट्टा उचाल्नुभएको छ, अर्को खुट्टा उचाल्न बाँकी छ। अर्को खुट्टाचाहिँ कहिले उचाल्नु होला ?(लामो हाँसोपछि) त्यो अब अझै एकडेढ वर्षपछि मात्र थाहा हुन्छ। कुनै पनि प्रधानमन्त्रीले गर्न नसकेको गर्व गर्नलायक काम के गरें भन्ने लाग्छ ? त्यस्तो केही गर्नुभयो ? (हाँस्दै) पहिले तपाईं नै १०२० वटा भन्नुस् त, त्यसपछि म थप्छु। थानकोटनौबिसे सुरुङबाट सुरु गरौं है त। सुनकोशी मरिन डाइभर्सन, हुलाकी राजमार्ग, पुनर्निर्माणका काममा सात लाख घर हस्तान्तरण भइसक्यो। देशभर फुसको छाना भएको घरलाई टिनको छानाले विस्थापित गरिसकियो। जनता आवास कार्यक्रम र पूर्वपश्चिम रेलको काम प्रारम्भ भइसक्यो। रेल किनेर जनकपुरमा राखिएको छ। मेलम्चीको पानी सुन्दरीजल खसालिसकियो। देशभर एकसाथ ३०९ वटा अस्पताल भवनको शिलान्यास भएको छ। म आफैंले एकै दिन ३१ वटा सडक र पुलहरूको शिलान्यास र उद्घाटन गरेको छु। भत्काएर छाडेको सिक्टा सिँचाइ चलाइएको छ। बबईभेरी डाइभर्सनको काम धमाधम हुँदैछ। पहिले वर्षमा ६ किलोमिटर बाटो बन्थ्यो; अहिले दिनमै १० किलोमिटर बाटो बन्छ। हिजो मात्र २१० वटा बाटोको शुभारम्भ गरिएको छ। विश्वका कतिपय देशमा कोभिड १९ को भ्याक्सिन पुगेकै छैन। हाम्रो देशमा लाखौं नागरिकले भ्याक्सिन लगाइसक्नुभएको छ। देशभरका विमानस्थल सुधारको काम भएको छ। ढल्केबर र पर्वतमा ट्रान्समिसन लाइनको काम देख्नुभएकै होला। डिजिटल नेपाल र नागरिक एप्सको चर्चा सुन्नुभएकै होला। अप्टिकल फाइबर र फोरजी सर्भिसको काम पनि भइरहेकै छ। सगरमाथाको उचाइ नाप्नेदेखि लिएर आफ्नो देशको भूभाग समेटेर नक्सा छाप्ने काम भएको सबैलाई अवगतै छ। सर्वसम्मतिले संविधान संशोधन गरेको पनि थाहै होला। यस्ता हजारौं काम भएका छन्। मैले भन्नै पर्दैन। सारा जनताले आफ्नै आँखाले देखेका छन् र विकासको आयामलाई मनैदेखि अनुभव पनि गरेका छन्। यति हुँदाहुँदै गर्न सकिनँ भन्ने लागेको केही छ ?कसैले पनि एकैचोटि सबै काम गर्न सक्दैन। देश विकासको मार्गमा अझै थुप्रै काम गर्न बाँकी छ। रावणले स्वर्ग जाने सिँढी बनाउन लागेको थिएँ तर, बनाउन सकिनँ भनेको जस्तो कुरा गर्नु हुँदैन। मेरो उद्देश्य यो देशलाई स्वर्ग बनाउने हो, स्वर्ग जाने सिँढी बनाउने होइन। थोरै प्रसंग बदलौं, अब एमसीसीको विषय कसरी अगाडि बढ्ला ?एमसीसी एउटा ठगी खाने भाँडो हो। त्यो गर्ने मान्छेहरूले नै एउटा मौकामा त्यो गर्नु हुँदैन भनेर उधुम मच्चाएका थिए। कार्यदल बनाए। एमसीसी राष्ट्रघात हो पनि भने। तर, अब सरकारमा जाने चलखेल सुरु हुँदैछ। त्यसैले धेरैको बोली पनि फेरिँदै छ। सबैभन्दा बढी एमसीसीको विरोधमा नारा लगाउने झलनाथ खनालजीले अहिले अब तुरुन्तै एमसीसी पास हुन्छ भनेर भाषण गरिसक्नुभयो। यो सबै स्वार्थको खेल हो। संसद् बैठकको पहिलो दिनमै पेस गर्नुपर्ने अध्यादेश अहिले अड्काइराखिएको अवस्था छ, अब के हुन्छ ?संविधान कार्यान्वयन गर्न नै सभामुखले दिनुभएन। उहाँले सरकारविरोधी पार्टीहरूसँग साँठगाँठ गरेर संसद्लाई संविधानको पालना गर्नबाट वञ्चित गराउनुभयो। उहाँले त्यस्तो गर्नु हुँदैनथ्यो। त्यो संवैधानिक प्रश्न भएकाले सभामुखले त्यस्तो सेटिङ मा जानु हुँदैनथ्यो। अन्त्यमा, कोभिड खोप सबै नागरिकले सित्तैमा पाउन सक्छन् कि सक्दैनन् ?सक्छन्। त्यसका लागि आवश्यक बजेटको बन्दोबस्त हामीले गरिसकेका छौं। खोप लगाउने ठाउँको बन्दोबस्त पनि भइसकेको छ। अहिले पनि हामीले व्यापक रूपमा खोप ल्याइरहेका छौं र लगाइ पनि रहेका छौं। कहिलेसम्म सबै नागरिकले लगाइसक्लान् त ?त्यसका लागि केही समय भने लाग्ने देखिन्छ। हामीले सकेसम्म छिटो लगाउने तयारी गरेका थियौं। तर, प्राविधिक कारणले केही समय लाग्ने देखियो। जे होस्, जतिसक्दो चाँडो प्रत्येक नागरिकलाई निःशुल्क खोप लगाउन सरकार प्रतिबद्ध छ। मेरो विचारमा वर्षभरिमा त्यो काम पूरा हुनेछ। पछिल्लो समय भेटघाट र पार्टीका कार्यक्रममा निकै सक्रिय हुनुभएको छ। तपाईसँग कोरोना डराएर भागेकै हो त ?(हाँस्दै) तपाईंलाई एउटा कुरा बताउन चाहन्छु, मलाई कोरोना लाग्दैन। किनभने, मैले कोरोना र नेपाली समाजको विशेषता राम्ररी बुझेको छु। परम्परागत नेपाली भान्छाको चरित्र मलाई राम्ररी थाहा छ। त्यसैले मलाई कोरोना लाग्दैन र लागिहाले पनि आफैं भाग्छ। पहिले कोरोना भाइरस नाकमा बस्ने भएकाले म कतै गएर आउनासाथ तातोपानीको नस लिँदै सफा गर्छु। हरेक बेलुका अम्बाका दुइटा पात पकाएर कुल्ला गर्छु। यसो गर्दा भाइरस घाँटीसम्म पुगेको छ भने पनि आफैं चट हुन्छ। त्यसपछि प्रत्येक दुईतीन दिनमा बाफ लिन्छु। भाइरस फोक्सोमा पुगेको रहेछ भने पनि तातो बाफले फाइदा गर्छ। बेलुका सुत्ने बेलामा मनतातो दूध र बेसार खान्छु। बिहान उठेर घरेलु मसला मिसाएको तातोपानी पिउँछु। तपाईं आफ्नो जुँगा कालो हुन थाले भन्नुभएको थियो नि, आज त अझ बढी कालो भएजस्तो देखिएको छ। बीचबीचमा मेहन्दी लगाउनुहुन्छ कि के हो ?बीचबीचमा मेहन्दी लगाएर हुन्छ र ? मेहन्दी लगाउँदा त सबैतिर लगाउनुपर्छ। मलाई त प्रकृत्तिले नै मेहन्दी लगाउँदै तगडा बनाउँदै लगेको हो। भिड्नुपर्छ भनेर तगडा बनाएको त होइन नि ?भिड्नुपर्छ भनेर होइन, देश बनाउनुपर्छ भनेर प्रकृतिले तगडा बनाएको हो। मलाई भिड्ने विषयमा कुनै रुचि नै छैन। देश बनाउने विषयमा रुचि छ। कसैले रोक्न खोजे पनि देश त बनाएरै छाडिन्छ।"
कांग्रेस नेता एवम् पूर्वमन्त्री जोशीको स्वास्थ्य अवस्था गम्भीर,"काठमाडौं : नेपाली कांग्रेसका केन्द्रीय सदस्य एवम् पूर्वमन्त्री नविन्द्रराज जोशीको स्वास्थ्य अवस्था गम्भीर रहेको छ । जोशीलाई हाल भेन्टिलेटरमा राखेर उपचार जारी राखिएको नर्भिक इन्टरनेशनल हस्पिटलले जनाएको छ। मष्तिष्कघात भएपछि फागुन १४ गतेदेखि नर्भिक अस्पतालको अति सघन कक्षमा उपचाररत छन् । केही दिनको उपचारपछि उहाँको अवस्थामा सुधार आएको थियो । आफैंले श्वासप्रश्वास गर्नुभएपछि केही दिन उहाँलाई भेन्टिलेटरको सपोर्टबिना नै राखिएको थियो । बुधबार बिहान ७ जारी विज्ञप्तिमा भनिएको छ, तर, अवस्था पुनः बिग्रिएपछि उहाँलाई पुनः भेन्टिलेटरको पूर्ण सपोर्टमा राखिएको थियो र हाल भेन्टिलेटरमै राखेर उपचार जारी राखिएको जानकारी गराउन चाहन्छौं । उहाँको अहिलेको अवस्था गम्भीर रहेको छ । उच्च रक्तचापको औषधि सेवन गरिरहेका जोशीलाई भएको मस्तिष्कघात एकदमै जटिल खालको रहेको नर्भिक इन्टरनेसनल अस्पतालका वरिष्ठ न्युरो सर्जन डा राजीव झाले बताएका थिए। अस्पताल पुर्याउँदा उनको टाउकोमा पानी जमेको पाइएको थियो। चिकित्सकका अनुसार मस्तिष्कमा रक्तश्राव भएको अवस्था नै मस्तिष्कघात हो। मस्तिष्कका कोषलाई रगतले थिच्दा अन्य भागमा पनि क्षति पुग्छ। जोशीका बायाँ खुट्टा र बाँया हातमा फागुन १३ गते राति समस्या देखिएको थियो । त्यसपछि उनलाई वीर अस्पताल लगिएको थियो। वीरमा पुग्दासम्म उनी बोल्न सक्ने अवस्थामा थिए। त्यसपछि थापाथलीस्थित नर्भिक अस्पताल लगिएको हो। बिहान पौने ३ बजे खबर पाएलगत्तै डा झाले उनको अवस्था जाँच गरेका थिए।"
शीतल निवासमा सर्वदलीय बैठक : संविधानको सीमा नाघेको छैन,"काठमाडौं : राष्ट्रपति विद्यादेवी भण्डारीले आफूले संविधानको अक्षरशः पालना गरेको बताएकी छन्। राष्ट्रपति भण्डारीले मंगलबार शीतल निवासमा आयोजित सर्वदलीय बैठकलाई सम्बोधन गर्ने क्रममा सरकारले गरेको सिफारिस कार्यान्वयन गर्नुपर्ने संवैधानिक दायित्व आफ्नो भएको बताएकी हुन्। कांग्रेस, माओवादी केन्द्रलगायत दलका नेताले बैठकमा सरकारले असंवैधानिक रूपमा प्रतिनिधिसभा विघटनलगायत निर्णय गरी गरेको सिफारिसमा राष्ट्रपतिले कुनै परामर्शबिना सहीछाप लगाएको भन्दै उक्त प्रसंग उप्काएका थिए। त्यसपछि राष्ट्रपति भण्डारीले आफू संविधानको दायराभन्दा बाहिर जान नहुने भएकाले संविधानकै सीमाभित्र रहेर सरकारका सिफारिस कार्यान्वयन मात्र गरेको बताएको नेपाल मजदुर किसान पार्टीका नेता प्रेम सुवालले सुनाए। संविधानको अक्षरअनुसार सरकारले गरेको सिफारिस कार्यान्वयन गर्ने हो, आफ्नो निर्णय मैले त्यसरी कहिल्यै गरेको होइन। मैले संविधानको संरक्षण गरेको हो। त्यसमा अन्य ढंगले बुझ्नु आवश्यक छैन, राष्ट्रपति भण्डारीको भनाइ उद्धृत गर्दै नेता सुवालले सञ्चारकर्मीसँग भने। राष्ट्रपतिले राजनीतिक दलहरूबीचको संवाद, सहकार्य र एकता नेपालको राजनीतिक सौन्दर्य भएको बताएकी थिइन्। संविधानको प्रभावकारी कार्यान्वयन र लोकतन्त्रको सुदृढीकरणका लागि दलहरूको सहकार्यलाई आगामी दिनमा पनि निरन्तरता दिनुपर्नेमा जोड दिएको बैठकपछि राष्ट्रपति कार्यालयले जारी गरेको वक्तव्यमा उल्लेख छ। हाम्रो समाज शालीन, सभ्य र सहिष्णु रहिआएको छ। यहाँको नेतृत्वले सधैं उच्च राजनीतिक संस्कार कायम गर्दै आएको छ। यो असल संस्कार निरन्तर कायम रहनुपर्दछ, राष्ट्रपति भण्डारीले भनिन्, नेपालको अतिक्रमित भूभाग सामेल गरी गत जेठ महिनामा नयाँ राजनीतिक नक्सा प्रकाशन गर्न दलहरूले प्रदर्शन गरेको अभूतपूर्व राष्ट्रिय एकताका सन्दर्भमा यसैगरी सर्वपक्षीय भेटघाटको आयोजना मैले गरेकी थिएँ। आगामी दिनमा पनि राष्ट्रिय हितमा सबै राजनीतिक दलहरूका बीचमा यस्तै सहकार्य र एकताको आवश्यकता छ। त्यसमा दलहरूले सोहीअनुसारको भूमिका निर्वाह गर्नुहुनेछ भन्ने विश्वास छ। कोभिड१९ को महामारीका कारण मुलुकको अर्थतन्त्र, शिक्षा, स्वास्थ्य, पर्यटनलगायतका क्षेत्रमा परेको प्रतिकूल प्रभावका बेला यसको सामना गर्न सबै दलका नेता कार्यकर्ताले नेपाल सरकारको अभियानमा उत्तिकै योगदान पुर्याएको पनि राष्ट्रपतिले बताएकी विज्ञप्तिमा उल्लेख छ। प्रधानमन्त्री केपी शर्मा ओलीले भने प्रतिनिधिसभा राम्रोसँग नचल्ने अवस्था देखिएपछि आफूले विघटन गरेर ताजा जनादेशमा जाने निर्णय लिइएको बताएका थिए। अदालतले पुनःस्थापना गरेपछि त्यसको सम्मान गर्दै कार्यान्वयन सरकारको तर्फबाट गरिएको प्रधानमन्त्री ओलीले बताए। सरकार र प्रतिनिधिसभा राम्रोसँग सञ्चालन नभएको अवस्थामा विघटन गरेर ताजा जनादेशमा जाने कुरालाई कसैले पनि अस्वाभाविक भन्न नसक्ने उनको भनाइ थियो। सरकार र संसद् चल्ने अवस्था नआएपछि प्रतिनिधिसभा मैले विघटनको निर्णय लिएको थिएँ। संविधानको धारा ७६ र ८५ मा पनि विघटनको व्यवस्था गरिएको छ। सरकार र संसद् नचले फेरि पनि विघटन हुन्छ, यसमा आश्चर्य मान्नुपर्ने कुरा छैन, नेमकिपा नेता सुवालले प्रधानमन्त्री ओलीको भनाइ उद्धृत गर्दै भने। ओलीले प्रतिनिधिसभा विघटन गर्ने र जनादेशमा जाने आफ्नो कदमलाई प्रतिगमन भनेर केही दलका नेताले गरेको टिप्पणीमा असन्तुष्टि जनाए। ताजा जनादेशमा जाने कुरा प्रतिगमन हुन्छ ? अबको डेढ वर्षमा स्थानीय तहको चुनाव हुन्छ र दुई वर्षमा संघ र प्रतिनिधिसभाको हुन्छ, त्यस्तो अवस्थामा चुनाव कसरी प्रतिगमन हुन्छ ? प्रधानमन्त्रीले भनेका थिए। अहिले प्रतिनिधिसभा पुनःस्थापना भए पनि सुरुकै दिनदेखि काम गर्न नसकेको ओलीको भनाइ थियो। यही खालको अवस्था रहिरह्यो भने फेरि पनि विघटनमा जानुपर्ने अवस्था आउन सक्छ, प्रधानमन्त्रीले भने। ओलीको भनाइमा कांग्रेस वरिष्ठ नेता रामचन्द्र पौडेलले असन्तुष्टि व्यक्त गरेका थिए। त्यसबारे नेता पौडेलले अन्नपूर्ण पोस्ट्सँग टेलिफोनमा भने, शीतल निवासमा राष्ट्रपतिले छलफलका लागि बोलाउनुभएको थियो। तर, हामीले प्रतिनिधिसभा विघटनअघि यस्तो परामर्श गर्नुपर्नेमा अहिले गर्नुले कुनै अर्थ नभएको भन्यौं। प्रधानमन्त्रीले संसद् चलेन अब चुनावतिर जानुपर्यो भन्नुभयो। हामीले यसमा आपत्ति जनायौं। सर्वाेच्च अदालतले प्रधानमन्त्रीले प्रतिनिधिसभा विघटन गर्न नसक्ने फैसला दिँदा पनि फेरि पनि प्रधानमन्त्रीले विघटनको कुरा गरिरहेकोमा आपत्ति रहेको पौडेलले बताए। संसद् चल्न नदिने अनि अदालतले पुनःस्थापना गरेपछि फेरि विघटनको बाटोमा लाने कुरामा हाम्रो असहमति छ, पौडेलले भने, सर्वोच्च अदालतले पुनःस्थापना मात्रै गरेको छैन, प्रधानमन्त्रीले विघटन गर्नै नसक्ने पनि भनेको छ। चुनावले समाधान हुन्छ र फेरि चुनावपछि अर्कोपटक यस्तो हुँदैन भनेर कसले ग्यारेन्टी गर्छ ? हामीले प्रधानमन्त्रीको कुरामा असहमति जनायौं। राष्ट्रपति भण्डारीले बोलाएको सर्वदलीय छलफलमा एमाले वरिष्ठ नेताद्वय माधवकुमार नेपाल, झलनाथ खनाल, जसपाका संघीय परिषद्का अध्यक्ष डा बाबुराम भट्टराईसहित पूर्वप्रधानमन्त्री लोकेन्द्रबहादुर चन्द सहभागी थिएनन्। छलफलमा एमालेबाट प्रधानमन्त्री ओली, उपप्रधानमन्त्री ईश्वर पोखरेल, गृहमन्त्री रामबहादुर थापा, अर्थमन्त्री विष्णु पौडेल, नेता सुवास नेम्बाङ, कांग्रेसबाट वरिष्ठ नेता पौडेल, उपसभापति विमलेन्द्र निधि, महामन्त्री डाशशांक कोइराला, माओवादी केन्द्रबाट अध्यक्ष पुष्पकमल दाहाल, नेता नारायणकाजी श्रेष्ठ र देवप्रसाद गुरुङको उपस्थिति थियो। त्यस्तै, मन्त्रिपरिषद्का पूर्वअध्यक्ष खिलराज रेग्मी सहभागी थिए। जनता समाजवादीका अध्यक्षहरू महन्थ ठाकुर र उपेन्द्र यादव तथा नेता राजेन्द्र महतो उपस्थित थिए। राष्ट्रिय प्रजातन्त्र पार्टीका अध्यक्ष डा प्रकाशचन्द्र लोहनी, राष्ट्रिय जनमोर्चाका अध्यक्ष चित्रबहादुर केसी र नेता जनकराज शर्मा तथा नेपाल मजदुर किसान पार्टीका नेता प्रेम सुवालको पनि उपस्थिति थियो। भण्डारीले आफूबंगलादेशको राजकीय भ्रमणमा जान लागेको पूर्वसन्ध्यामा प्रमुख राजनीतिक दलका नेताहरू र पूर्वप्रधानमन्त्रीलाई बोलाएर छलफल गरेकी हुन्।"
प्रधानमन्त्री ओलीलाई अष्टलक्ष्मी शाक्यको सुझाव  फागुन २८ को निर्णय फिर्ता गरेर भेलामा आउनुहोस्,"काठमाडौं : नेपाल कम्यनिस्ट पार्टी एमालेकी नेतृ अष्टलक्ष्मी शाक्यले प्रधानमन्त्री केपी ओलीलाई फागुन २८ गते गरेको निर्णय फिर्ता गरेर भेलामा आउन आग्रह गरेकी छिन्। बुधबार राजधानीमा आयोजित नेकपा खनाल माधव समूहको राष्ट्रिय भेलामा नेतृ शाक्यले यस्तो बताएकी हुन्। 'कमरेड केपी ओलीलाई अनुरोध गर्न चाहन्छु, फागुन २८ गतेको निर्णय जुन गुटको भेला विधान विपरितको भेला गरेर अध्यक्ष र महासचिव मात्र राखेर हामी सबै पदाधिकारीलाई हटाउनु भयो। के यो विधानसंवत छ? त्यो २८ गतेको गुटको भेलाबाट गरेको निर्णय फिर्ता गरेर यो भेलामा आइदिनुहोस्। हामी विभाजित एमाले बनाउन चाहदैनौं,'उनले भनिन्। नेतृ शाक्यले एमालेले भेला गर्दा प्रधानमन्त्री ओलीलाई पीडा भएको भन्दै आक्रोश पोखिन। उनले भनिन्, 'हामीले भेला आयोजना गर्दा बालुवाटारलाई पीडा भएछ। प्रधानमन्त्री ओलीले भेलामा जानेलाई कारवाही गरिने भन्नु भएछ। त्यति मात्रै नभएर महासचिवद्वारा प्रेस विज्ञप्ति निकाल्नु भएछ।' नेकपा एमालले आयोजना गरेको भेलामा आउन कसैले डराउनु नपर्ने भन्दै शाक्यले ढुक्क भएर भेलामा आउन आग्रह गरिन्। उनले यो भेला गुटको नभएर एमाले पार्टीले भएको जिकिर गरिन्। 'यो गुटको भेला होइन। कम्युनिस्ट पार्टी एमालले आयोजना गरेको भेला हो।यो भेलामा महत्वपूर्ण सुझाव र विचार दिनुहोला,' उनले भनिन्। एमालेले भेला गर्दा हामीले डराउनुपर्ने धम्की खानुपर्ने भन्दै यसको निन्दासमेत गरिन्। 'हामी पार्टीलाई बलियो बनाउन चाहन्छौं। सुदृढ बनाउन चाहन्छौं। एकिकृत र समाजवादको लक्ष्य प्राप्त गर्न चाहन्छौं। आज यो उद्देश्य लिइरहँदाखेरी भेलामा आउन डराउनुपर्ने? धम्की खानुपर्ने। यसको घोर निन्दा गर्न चाहन्छ। निन्दा गर्न चाहन्छु।' यसअघि नेकपा (एमाले) अध्यक्ष केपी ओलीले अष्टलक्ष्मी शाक्यलाई हटाएर बादललाई बागमती प्रदेश इन्चार्जको जिम्मेवारी दिएका थिए।"
प्रेम प्रस्ताव नमान्दा हत्या : हत्याको एक वर्षपछि आरोपी पक्राउ,"दाङ : प्रेम प्रस्ताव स्वीकार नगर्दा सल्यानको त्रिवेणी गाउँपालिका१ तल्लो काभ्राकी १६ वर्षीया कविता बोहराको हत्या भएको पाइएको छ। एक वर्षपछि हत्या आरोपीलाई प्रहरीले पक्राउ गरेर अनुसन्धान थाल्दा यो रहस्य खुलेको हो। हत्या आरोपमा त्रिवेणी गाउँपालिका१ तल्लो काभ्राका १६ वर्षीय कृष्ण थापालाई जिल्ला प्रहरी कार्यालय सल्यानले मंगलबार सार्वजनिक गरेको छ। २०७६ फागुन २ गते प्रणय दिवसका दिन राति करिब १२ बजे बोहराको हत्या भएको थियो। एक वर्षदेखिको मेहनत र गहिरो अनुसन्धानपछि हत्यामा संलग्नलाई नियन्त्रणमा लिइएको प्रहरी निरीक्षक लक्ष्मण वलीले जानकारी दिए। कवितालाई एकतर्फी प्रेम गरेको र प्रेम स्वीकार नगरेपछि आफूले हत्या गरेको थापाले प्रहरीसँगको बयानमा स्वीकार गरेको जिल्ला प्रहरी कार्यालय सल्यानले जनाएको छ। छिमेकी दिदीको छोरा नाता पर्ने थापाले कवितालाई एकतर्फी प्रेम गरेको र पटकपटक प्रेम प्रस्ताव गर्दा चासो नदिएपछि हत्या गर्ने योजना बनाएका थिए। उनले बयानमा भनेका छन्, मेरो हुँदैन भने उसलाई पनि कसैको हुन दिन्नँ भनेर हत्या गरेको हु। अरूसँग प्रेम सम्बन्ध गाँसेको थाहा पाएपछि यस्तो गरेको हुँ। २०७६ फागुन २ गते राति १२ देखि १ बजेको बीचमा कविता गोठ नजिकको भकारोको डिलमा मोबाइलमा कुरा गरिरहेको अवस्थामा थापाले खुकुरी प्रहार गरेका अनुसन्धानबाट खुलेको छ। त्यसपछि चिच्याउँदै डिलबाट लडेकी उनको घाँटीमा पनि खुकुरी प्रहार गरेको थापाले प्रहरीलाई बताएका छन्। एक वर्षको अवधिमा प्रहरीले तालिमप्राप्त कुकुर प्रयोग गर्दै दुई दर्जनभन्दा बढी शंकास्पद व्यक्तिलाई नियन्त्रणमा लिएर अनुसन्धान गरेको थियो। अनुसन्धानमा थापा पनि पक्राउ परेका थिए तर प्रमाण नभेटिएपछि छुटेका थिए। कविता जनता मावि काभ्रामा कक्षा ९ मा अध्ययनरत थिइन्। प्रणय दिवसकै दिन हत्या भएकाले प्रेमकै कारण हत्या भएको ठहर गर्दै प्रहरीले अनुसन्धान थालेको थियो। कविताको फोन र म्यासेज गर्ने व्यक्तिको लोकेसन घटनास्थलभन्दा टाढाको दूरीमा देखिएपछि फरक ढंगले अनुसन्धान गरिएको निरीक्षक वलीले बताए। थापा र बोहोराको घरको दूरी करिब ५ सय मिटरको फरकमा छ। एउटै विद्यालयको फरक कक्षामा अध्ययन गर्ने कवितालाई कृष्णले दुई वर्षअघिदेखि मन पराउँथे। विद्यालय जाँदा ब्यागमा प्रेमपत्र हालिदिने तर जवाफ नआउने भएपछि कविता अरू कसैसँग प्रेम सम्बन्धमा रहेको थाहा पाएपछि आफूलाई पीडा भएको उनले प्रहरीलाई बताएका छन्। आरोपित थापा १८ वर्षभन्दा मुनिका भएकाले जिल्ला अदालतको अनुमतिमा बाल सुधार केन्द्र नेपालगन्जमा राखिएको सल्यान प्रहरी प्रमुख डीएसपी गोविन्द थापाले जानकारी दिए। घटनाको अनुसन्धानमा जुटेका प्रहरी निरीक्षक वलीलाई जिल्ला प्रहरी कार्यालय सल्यानले सम्मान गरेको छ।"
प्रहरीकै मिलेमतोमा गुपचुप बनाइयो दुर्घटना,"विराटनगर : दुर्घटना गराउने पक्षले उपचार खर्च नबेहोरेपछि विराटनगरको एउटा अस्पतालबाट बच्चा लिएर बाबुआमा सुटुक्क भागेका छन्। दुर्घटनामा परेर घाइते बनेका ३ वर्षीय बालक कार्तिक सदालाई लिएर बाबु जगदिश र आमा गेनादेवी सदा विराट नर्सिङ होम एवं विराटनगर अस्पतालबाट भागेका हुन्। उनीहरु सिरहा जिल्लाको सिरहा नगरपालिका१४ खिरौनाका हुन्। गत मंसिर २० गते सिहरा१३ का वडाध्यक्ष सचिन साहको ज २ त ७०३ नम्बरको ट्याक्टरले सिरहा१४ लबटोलीमा ठक्कर दिएर नाबालक कार्तिकलाई गम्भीर घाइते बनाइएको थियो। अस्पतालका प्रशासन प्रमुख पदम विनाडीका अनुसार अत्यन्तै नाजुक अवस्थाका नाबालकलाई उपचारका लागि ल्याइएको थियो। बचाउन नसकिने भन्दै अरु अस्पतालले लिन नमानेपछि अभिभावकले कार्तिकलाई नर्सिङ होम पुयाएका हुन्। घाँटी छेडेर पाइप जडान गर्दै टाउकाको शल्यक्रिया गरेर बच्चालाई बचाउनसम्म सकियो, विनाडीले भने, तर प्रतिवद्धता अनुसार दुर्घटना गराउने पक्षले उपचारवापत लागेको सबै खर्च नतिरिदिएपछि बच्चालाई लिएर बाबुआमा भागेछन्। नाबालकको दाहिने आखाँको दृष्टि गुमेको छ। अवाज बिग्रिएर राम्ररी बोल्नै सक्दैनन्। नाबालकलाई बचाउनै नसक्ने अवस्थामा अस्पतालले सकेजति उपचार गरिदियो, उनले भने, अवस्थै गम्भीर रहेकाले आँखाको दृष्टि चैँ खुलाउन नसकेको चिकित्सकले बताएका छन्। विनाडीका अनुसार कार्तिकलाई झन्डै दुई महिनासम्म भेन्टिलेटर, आईसीयू हुँदै बच्चा वार्डमा राखेर उपचार गरियो। माघ १६ गते नै डिस्चार्ज गरिदिए पनि उपचारवापतको सबै पैसा नतिरेको भन्दै घर लैजान नदिएर नाबालकलाई डेढ महिना अघिदेखि अस्पतालमै बन्धक बनाइएको थियो। बन्धक बनाइएका छोरा रुँघेर बसेका बाबुआमा उनलाई लिएरै गत सोमबार दिउँसो विराटनगरबाट भागेका हुन्। प्रशासन प्रमुख विनाडीका अनुसार अस्पतालमा उपचारवापत सात लाख १९ हजार आठ सय २८ रुपैयाँ खर्च भएको छ। जसमा वडाध्यक्ष साहले तीन लाख ५१ हजार सुरुमै तिरिदिएका थिए। तीन लाख ६८ हजार आठ सय २८ रुपैयाँ तिर्न बाँकी छ। विनाडीका अनुसार औषधिको ८८ हजार र होटलमा खाना र नास्ताको ६० हजार रुपैयाँ पनि तिर्न बाँकी नै छ। उनले बच्चा लिएर फरार बनेका बाबुआमाको खोजतलासका लागि सिरहा प्रहरीमा निवेदन दिइएको बताए। उपचार खर्च तिर्ने वातावरण बनाइदिनु भनेर प्रहरीलाई बारम्बार अनुरोध गरियो, उनले भने, तर के स्वार्थ थियो कुन्नी, चासै दिएन। विनाडीले लामो समय कोरोना महामारीको चपेटमा परेकाले पूरै रकम छुट गर्नसक्ने अवस्था अस्पतालको नभएको बताए। दुर्घटनामा कसैको मृत्यु भएमा सवारी ज्यान र शरीरको अङ्गमा क्षति पुगेमा वा गुमेमा अङ्गभङ्ग मुद्दामा कारबाही गर्नुपर्ने कानुनी व्यवस्था छ। क्षतिपूर्ति एवं उपचार खर्च दुर्घटना गराउनेले बेहोर्नु पर्छ। तर प्रहरीले भने गुपचुप राखेर घटनालाई नै मोड्दै नियम अनुसार कारबाही नगरेको र उपचार खर्च पनि नतिराएको पाइएको छ। दुर्घटना गराउने ट्याक्टर चालक सिरहा१४ का धनवीर सदालाई प्रहरीले अभद्र व्यवहारको मुद्दा मात्रै चलाएको खुलेको छ। सवारी चालक अनुमति पत्र (लाइसेन्स) पनि नभएका उनी जिल्ला प्रशासन कार्यालयबाट धरौटीमा छुटिसकेका छन्। उपचारको पैसा नतिरिकन बच्चा लिएर भागेकाको खोजी गरिदिन अस्पतालले प्रहरीलाई पठाएको पत्र।"
ठाकुरराम क्याम्पसमा भवन माग्दै विद्यार्थी आमरण अनशनमा,वीरगन्ज : वीरगन्जको ठाकुरराम क्याम्पसको बीबीए संकायको चौंथो सेमेष्टरमा अध्ययनरत विद्यार्थी सचिन पटेल बुधबारदेखि क्यापसमै आमरण अनशनमा बसेका छन् । बीबीए संकायको भवन निर्माणको माग गर्दै पटेलले बुधबारदेखि क्याम्पसको सभाहल अगाडि पटेल आमरण अनशनमा बसेका हुन् । आफूहरुलाई क्याम्पस प्रमुखले झुक्काएर भर्ना लिएको तर अध्ययन गर्ने बीबीए संकायको भवन नभएका कारण पठन पाठन नै प्रभावित भएकाले बाध्य भएर आमरण अनशन नै शुरु गर्नु परेको आमरण अनशनमा बसेका पटेलले बताए । आफूहरुलाई जीर्ण अवस्थाको भवनमा राखेर पढाइएका कारण आफू आमरण अनशनमा बस्न बाध्य भएको उनले बताए । क्याम्पस परिसरमा साढे ६ वर्षदेखि निर्माणाधीन बीबीए संकायको भवन अधुरो र अलपत्र अवस्थामा छ। गत फागुन ७ गते पनि बीबीए संकायमा अध्ययनरत सचिन सहितका विद्यार्थीले भवन निर्माण कार्य छिट्टै सक्न माग गर्दै क्याम्पस परिसरमा धर्ना दिएका थिए । बीबीए संकायको पहिलो वर्षमा विद्यार्थी भर्ना हुँदाका बखत क्याम्पस प्रशासनले १ वर्षभित्रै भवन निर्माण कार्य सक्ने र नयाँ भवनमा पठन पाठन गराउने आवश्वासन दिएको थियो । तर आश्वासन पाएको ३ वर्ष बितिसक्दा पनि भवन अधुरै रहेको भन्दै विद्यार्थीले फागुन ७ गते क्याम्पस परिसरमै धर्ना दिँदै प्रदर्शन गरेका थिए । क्याम्पस प्रमुख सुरेश कुशवाहाले भने विद्यार्थीको माग संवोधनमा आफूहरु लागिरहेको बताए । ठेकेदार कम्पनीले समयमा भवन नबनाइदिएका कारण पनि समस्या भएको उनको भनाइ छ । साँढे ६ वर्ष अघिदेखि नै बीबीए संकायको भवन निर्माण कार्य शुरु भएपनि हालसम्म अलपत्र अवस्थामा नै रहेका कारण पनि विद्यार्थीलाई नयाँ भवनमा राखेर पढाउन नसकिएको उनले बताए । ठाकुरराम बहुमुखी क्याम्पसमा साढे ६ वर्ष पहिले त्रिभुवन बिश्वबिद्यालयले उपलब्ध गराएको १ करोड ४० लाखको लागतमा बीबीए संकायको भवन निर्माणाधिन छ । तर भवन निर्माणको ठेक्का सकारेको निर्माण कम्पनीले भवन अपुरै छाडेका कारण अलपत्र छ ।
घाँस काट्न जाँदा बलात्कार प्रयास,"राजविराज : घाँस काट्न जाँदा बलात्कार गरेको उजुरीलाई बलात्कार प्रयासमा परिणत गर्दै बुधबार अदालतले सप्तरीका एक आरोपितलाई तीन वर्ष कैद सजायको फैसला गरेको छ । जिल्ला न्यायाधीश सूर्यनाथ प्रकाश अधिकारीको इजलाशले सुरुङ्गा नगरपालिका२ का ४३ वर्षीय चलितर भनिने चलिम सदालाई कैद सजायको फैसला गरेको अदालतका सूचना अधिकारी हेमबहादुर बुढाथोकीले बताए । घाँस काट्न सुरुङ्गा नगरपालिका१ स्थित चुरे जंगल गएका बेला आरोपितले २०७५ वैशाख २३ गते साँझ बलात्कार गरेको भन्दै ३५ वर्षीया महिलाले इलाका प्रहरी कार्यालय कडरबोना, सप्तरीमा उजुरी दिएकी थिइन् । इलाका प्रहरी कार्यालय, कडरबोनाले उजुरी दिएकै दिन आरोपितलाई पक्राउ गरी उजुरी दर्ता गरेको थियो । जिल्ला अदालतको आदेशमा आरोपित ०७५ जेठ १७ गतेदेखि राजविराज कारागारमा थुनामा छन् । पीडितले बलात्कारको उजुरी दर्ता गरे पनि अदालतले बलात्कार प्रयास भएको ठहर गर्दै तीन वर्ष कैद सजायको फैसला गरेको हो ।"
मालपोतका सुब्बामाथि घुस मुद्दा,"काठमाडौं : अख्तिायार दुरुपयोग अनुसन्धान आयोगले मालपोत कार्यालय, सिमरा बाराका कार्यालय प्रमुख नासु मनोजकुमार खनाल र लेखनदास बद्रीप्रसाद बडालविरुद्ध घुस मुद्दा दायर गरेको छ । उनीहरुले सेवाग्राहीको जग्गा रजिष्ट्रेशन पास गर्ने क्रममा उक्त जग्गा श्रम तथा रोजगार प्रवर्द्धन विभाग, नयाँबानेश्वर काठमाडौंमा रोक्का रहेको छ, त्यसका लागि खर्च गर्नु पर्दछ भनी सेवाग्राहीसँग ६ लाख लिएका थिए । उनीहरुले घुस लिदा लिदै पक्राउ गरिएको थियो । उनीहरुले सेवाग्राहीसँग मोलमोलाई गरी आफ्नो पद, ओहोदा र अधिकारको दुरुपयोग गरी भ्रष्टाचार गर्ने बदनियतपूर्ण मनसायले घुस लिएको अख्तियारको आरोप पत्रमा उल्लेख छ । उनीहरुविरुद्ध भ्रष्टाचार निवारण ऐन बमोजिम जरिवाना र कैद सजाय हुन मागदाबी लिई विशेष अदालतमा आरोपपत्र दायर गरिएको छ।"
रोल्पामा युवकको हत्या,"रोल्पा : रोल्पामा एक युवकको धारिलो हतियार प्रहार गरेर हत्या भएको छ। मंगलबार साँझ परिवर्तन गाउँपालिका६ नाफेका वर्ष ३१ का विरेन्द्रप्रकाश गिरीको हत्या भएको हो। जिल्ला प्रहरी प्रमुख एवं प्रहरी नायव उपरीक्षक नरेशराज सुवेदीका अनुसार साँझ ८:१५ बजे अपरिचित ३ जना व्यक्तिले युवकको हत्या गरेका हुन्। नयाँ घरको बार्दली बनाई बस्दै आएको घर जाँदै गरेका बेला गिरीको हत्या भएको हो। घटनाको जानकारी लगत्तै इलाका प्रहरी कार्यालय पाछाबाङ, घर्तिगाउँ र प्रहरी चौकी इरिबाङबाट प्रहरीको टोली घटनास्थल पुगेको छ। रातभर प्रहरीले शवलाई घटनास्थलमै कुरेको थियो। बुधबार बिहान मुचुल्का उठाउने कार्य भइरहेको प्रनाउ सुवेदीले जानकारी दिए। हत्यामा संलग्न सबै फ्रहार रहेका छन्। घटनामा संलग्नहरुको खोजी भइरहेको जनाइएको छ। 'घटना हुँदा देख्ने मानिसले दिएको हुलियाका आधारमा दोषीको खोजी भैरहेको छ।', प्रनाउ सुवेदीले भने। परिवर्तन गाउँपालिका अध्यक्ष निमकान्त डाँगीकाअनुसार घटनाले परिवार, छिमेकी र गाउँले त्रसित बनेका छन्।"
शिकार आरक्षमा आगलागी हुँदा ३० हेक्टर वन नष्ट,गलकोट : नेपालको एक मात्रै शिकार वनस्थल ढोरपाटन शिकार आरक्षको जङ्गलमा आगलागी भएको छ। आरक्षको बागलुङ जिल्ला क्षेत्रको बुकी क्षेत्र काङको जङ्गलमा आगलागी भएको हो। सोमबारदेखि लागेको आगलागी मङ्गलबार साँझ मात्रै नियन्त्रणमा आएको शिकार आरक्ष कार्यालय बागलुङका प्रमुख संरक्षण अधिकृत वीरेन्द्रप्रसाद कँडेलले जानकारी दिए। आरक्षको सुरक्षार्थ खटेको शत्रुमर्दन गुल्मको सेना तथा आरक्षका कर्मचारीले फायर लाइन निर्माण गरी आगलागी नियन्त्रणमा लिएका थिए। आगलागीबाट आरक्षको करीब ३० हेक्टर वनमा क्षति पुगेको छ। समयमै सुरक्षाकर्मी र कर्मचारी खटिएका कारण आगलागी नियन्त्रणमा आउँदा वन्यजन्तुको क्षति हुन नपाएको आरक्षले जनाएको छ।
"गलकोटमा एक युवकको मृत्यु, हत्या आंशका","बागलुङ : गलकोटमा एक युवकको शंकास्पद मृत्यु भएको छ। गलकोट नगरपालिका४ भयरखर्क गल्छिनाका ४० वर्षीय धनबहादुर नेपालीको मृत्यु शंकास्पद रहेको जिल्ला प्रहरी कार्यालय बागलुङले जनाएको छ। आइतबार धनबहादुर र उनका २० वर्षीय छोरा अनिल नेपाली मादक पदार्थ सेवन गरी झगडा गरेका थिए। सोमबार बिहान धनबहादुर घरभन्दा ३० मिटर तल घाइते अवस्थामा फेला परेका थिए। उनको मंगलबार आफ्नै घरमा मृत्यु भएको पाइएको जिल्ला प्रहरी कार्यालय बागलुङका प्रहरी नायव उपरीक्षक इकबल हबारीले बताए। बाबु छोराको झगडा हुनु, मृतकको शरिरमा चोट पटक हुनु, घाइते बुबाको उपचारमा चासो नदिनुले हत्याको आशंका पैदा भएको हबारीको भनाई छ। घाइते अवस्थामा रहेका धनबहादुरलाई परिवारले अस्पताल नलगी घरमै राखेका थिए। नियोजित हत्या या अन्य कारण मृत्यु भएको भन्ने बारेमा आवश्यक अनुसन्धान भइरहेको प्रहरी नायव उपरीक्षक हबारीले जानकारी दिए।"
घट्दै जलपन्छी,"भैरहवा : नेपालमा रहेका सिमसार क्षेत्र खुम्चिंदैमासिंदै गएपछि जलपन्छीहरुको संख्या घट्दै गएको अध्ययनले देखाएको छ। सन् १९८७ देखि जलपन्छीहरुको गणना र अध्ययन गर्दै आएको एसियन जलपन्छी गणना नेपालको तथ्यांकले सिमसार क्षेत्रमा जलपन्छीहरुको संख्या घट्दै गएको देखाएको हो। सिमसार क्षेत्रमा देखिएका बाधा व्यवधान, बासस्थानको विनास, चोरी सिकारी लगायतका कारण सिमसारमा आश्रित जलपन्छी घट्दै गएको चराविद्हरुको निश्कर्ष छ। नेपालमा भइरहेको अव्यवस्थित विकास लगायतका कारण पंक्षीहरुको बासस्थानमा समस्या परेको छ। बढ्दो क्रममा भइरहेको तालतलैया, पोखरी सुकाउने कार्य, खेतबारीमा विषादीको प्रयोग कार्यले जलपन्छीचराहरुको बासस्थान विनास हुँदै गएको छ। नेपालको केही सिमसार क्षेत्रमा जलपन्छीको संख्या बढे पनि अधिकांश क्षेत्रमा संख्या घट्दै गएको छ, एसिएन वाटर बर्ड सेन्सस नेपालका संयोजक एवं वरिष्ठ चराविद् डा हेमसागर बराल भने, जलपन्छीहरुको संरक्षणका लागि हामी सबै लाग्नुपर्ने अवस्था छ। विभिन्न देशबाट बसाइँसराइ गरेर आउने जलपन्छीहरुको संख्यामा पनि केही कमी आएकोले संख्यामा कमी देखिएको उनको भनाइ छ। पछिल्ला वर्षहरुमा रुपन्देहीको गैडहवा ताल, गजेडी ताल, कपिलबस्तुको जगदीशपुर ताल, सुनसरीको बर्जु तालमा जलपन्छीको संख्यामा निकै कमी आएको छ। उनका अनुसार सन् २०२० मा १८ हजार जलपन्छी रहेको जगदिशपुर तालमा हाल संख्या घटेर १२ हजारमा पुगेको छ। त्यस्तै सुनसरीको बर्जु ताल तथा कोशी टप्पुमा पनि चराको सङख्या घट्दो क्रममा रहेको छ। चितवनमा संख्या यथावत छ भने पोखरामा घटबढ भइरहेको छ। अन्य स्थानमा जलपन्छीहरुको संख्या घट्दो अवस्था रहे पनि लुम्बिनी क्षेत्रमा भने विगत भन्दा आंशिक रुपमा बढेको छ। पर्यटकको आर्कषणको रुपमा रहेका जलपन्छीहरुलाई लुम्बिनी विकास कोषले संरक्षण गर्दै आएको छ। जलपन्छी मध्ये लोपउन्मुख अवस्थामा रहेको सारस लुम्बिनी सांस्कृतिक नगरपालिकाको नगरपंक्षी समेत हो। लुम्बिनीको सिमसार क्षेत्रको संरक्षण तथा बुद्ध जन्मस्थल क्षेत्र भएकाले चोरी सिकारी तथा अमानवीय कार्य कम भएकाले लुम्बिनीमा जलपन्छीहरु आंशिक रुपमा बढेको वरिष्ठ चराविद् बरालको भनाइ छ। पानी, सिमसार र घासेमैदानमा समेत ३ सय बढी चराहरु लुम्बिनी आसपास देख्न पाईने हुदा मुलुकको चरा पर्यटनको उत्कृष्ट गन्तव्य बनाउन सकिने हिमाली प्रकृतिका कार्यक्रम निर्देशक डा तुल्सी सुवेदी बताउँछन्। लुम्बिनी तथा आसपासका क्षेत्रलाई चराहरुको स्वर्गको रुपमा टिकाइ राख्न सिमसार क्षेत्रको व्यवस्थापनमा सरकारका साथै स्थानीय समुदायको अग्रसरता र अपनत्व लिन आवश्यक रहेको उनले बताए।"
"डोल्पामा डोजर पल्टियो : एकजनाको मृत्यु, एक घाइते",डोल्पा : त्रिपुरासुन्दरी नगरपालिका २ मा पर्ने रुम गाउँ नजिकै डोजर दुर्घटना भएको छ। सुलिगार्डदेखि फोक्सुण्डो जाने सडक खन्ने क्रममा बुधबार बिहानै करिब ६ बजेतिर भएको दुर्घटनामा परेर एकजनाको मृत्यु भएको छ भने एकजना घाइते भएका छन्। जाजरकोट जिल्ला नलगाड नगरपालिका ११ बस्ने १७ वर्षीय हेमराज सिँहको मृत्यु भएको जिल्ला प्रहरी कार्यालय डोल्पाका प्रहरी नायव उपरीक्षक राजु पाण्डेले जानकारी दिए। पाण्डेका अनुसार डोजरमा च्यापियर सिंहको मृत्यु भएको हो। त्रिपुरासुन्दरी नगरपालिका वडा नं ११ का १५ वर्षीय एकराज बुढाको हात खुट्टामा चोट लागेको डिएसपी पाण्डेले जानकारी दिए। उनको हात खुट्टामा चोट लागेकाले उपचारका लागि त्रिपुराकोटतर्फ ल्याउँदै गरेको प्रहरीले जनाएको छ। डोजर अप्रेटर अनमोल सिंह फरार रहेकाले खोजी गर्नुका साथै दुर्घटनाको विषयमा अनुसन्धान सुरु गरिएको प्रहरीले जनाएको छ। डोजर सडकबाट करिब ३०० सय मिटर तल खसेको थियो। डोजर धनी जाजरकोट जिल्ला नलगाड नगरपालिकाका अन्तर्गत पर्ने सिउन बस्ने भिम बाहोरा रहेको जिल्ला प्रहरी कार्यालय डोल्पाले जानकारी दिएको छ।
नेपालमा कति छन् गैँडा ?,"चितवन : चैत ९ गतेदेखि शुरु गर्न लागिएको राष्ट्रिय गैँडा गणनाको तयारी तीव्र पारिएको छ। चितवन र पर्सा राष्ट्रिय निकुञ्जको गणना एकैसाथ शुरु गरिँदै छ। पर्सा राष्ट्रिय निकुञ्जमा पर्ने प्रतापपुरबाट गणना शुरु गरिने छ। गणनाको सम्पूर्ण तयारी भने चितवन राष्ट्रिय निकुञ्जमा नै भइरहेको छ। चितवन र पर्सालाई एउटा ब्लक बनाइएको छ। गैँडा रहेका अन्य दुई राष्ट्रिय निकुञ्जमध्ये बर्दियामा चैत १७ गतेदेखि र शुक्लाफाँटामा १९ गतेदेखि गणना शुरु गरिँदै छ। चितवन राष्ट्रिय निकुञ्जका प्रमुख संरक्षण अधिकृत अणनाथ बरालका अनुसार हात्ती र गणकहरु छनोटको काम थालिएको छ। गणनामा ४० वटा हात्ती प्रयोग गरिँदै छ। दुई निकुञ्ज र राष्ट्रिय प्रकृति संरक्षण कोषका हात्ती गणनामा प्रयोग गरिने छ। कोशीमा दरबन्दी रहेर यहाँ रहेका हात्ती र मध्यवर्ती क्षेत्रमा केही निजी हात्तीलाई पनि गणनामा प्रयोग गरिने छ। बरालका अनुसार ४० जना मुख्य गणक र वैकल्पिक २० जनालाई गणनामा खटाइँदै छ। यसका अतिरिक्त हात्तीको दरबन्दीमा रहेका कर्मचारी खटिने छन्। गणनामा खटिनेका लागि यही चैत ६ र ७ गते सौराहामा तालिम दिइँदै छ। बरालले भने, 'गणनामा ध्यान दिनुपर्ने विषयमा छलफलसँगै तालिम दिइने छ।' गणनाका समयमा आवश्यक पर्ने सामग्री खरिद, फारम छपाइको काम यतिबेला भइरहेको उनले जानकारी दिए। राष्ट्रिय प्रकृति संरक्षण कोष सौराहाका प्रमुख डा बाबुराम लामिछानेका अनुसार गणनामा खटिने कर्मचारी, हात्ती छनोटसँगै उनीहरुको बासस्थानको व्यवस्थापनलगायतका तयारी भइरहेको छ। निकुञ्जको गणना गर्नुपर्ने क्षेत्रको अध्ययन भइरहेको उनले जानकारी दिए। लामिछानेले भने, 'हामी अन्तिम तयारीमा छौँ।' यहाँका दुई निकुञ्जमा गैँडा गणना गर्न २० दिन हाराहारी लाग्ने उनले बताए। गैँडा गणना राष्ट्रिय निकुञ्ज तथा वन्यजन्तु संरक्षण विभागको नेतृत्वमा हुँदैछ। विभागका दुई कर्मचारी तयारीका लागि यहाँ आइसकेका छन्। विभागका सूचना अधिकारी इकोलोजिष्ट हरिभद्र आचार्यका अनुसार गणनाको उद्घाटन वन तथा वातावरणमन्त्री प्रेम आलेले गर्ने कार्यक्रम छ। सौराहामा कार्यक्रमको उद्घाटन गरेर प्रतापपुरबाट गणना थाल्ने वा प्रतापपुरमा नै उद्घाटन गर्ने भन्ने विषयको टुङ्गो भने लागिनसकेको उहाँले बताउनुभयो। एकदुई दिनमा नै विभागको उच्चस्तरको टोलीसमेत गणना तयारीका लागि चितवन आउँदैछ। आचार्यका अनुसार चैत २९ गतेसम्ममा चारवटै निकुञ्जमा गैँडा गणना सकेर वैशाख पहिलो साता नतिजा सार्वजनिक गर्ने गरी तयारी गरिएको छ। गत वर्ष चैत ११ गतेदेखि गैँडा गणना गर्ने भनिए पनि कोरोना सङ्क्रमणका कारण अन्तिम तयारी भएपछि स्थगन भएको थियो। दुई वर्षअघि गैँडा गणना गर्न लागिएको भए पनि तत्कालीन समयमा दाताको भर पर्दा बजेट अभावमा गणना हुनसकेको थिएन। सरकारले गत वर्ष गैँडा गणनाका लागि रु एक करोड १० लाख विनियोजन गरेको थियो। आचार्यका अनुसार गत वर्ष केही सामग्री खरिद भएकाले यस वर्ष सरकारले रु ८० लाख विनियोजन गरेको छ। दाताबाट रु २५ लाख हाराहारी सहयोग हुने उनले जानकारी दिए। राष्ट्रिय प्रकृति संरक्षण कोष (एनटिएनसी), विश्व वन्यजन्तु कोष (डब्लुडब्लुएफ) नेपाल र जेडएसएल नेपाललगायतका सङ्घसंस्थाको सहयोगमा गैँडा गणना गरिँदै छ। हरेक पाँच वर्षमा गैँडा गणना गर्ने गरिन्छ। यसअघि सन् २०१५ मा गैँडा गणना गरिएको थियो। निकुञ्जलाई विभिन्न ब्लक बनाएर प्राविधिकले एकएक गरी गैँडा गन्नेछन्। गणनाका लागि हात्ती, दूरबिन, क्यामेरालगायत प्रयोग गरिन्छ। गैँडाको सङ्ख्या, प्रजनन अवस्था, विचरण र आहाराको अवस्था थाहा पाउन हरेक पाँचपाँच वर्षमा गैँडा गणना गरिँदै आएको थियो। गणनापछि यसको अवस्था हेरेर व्यवस्थापनको काम गरिने छ। निकुञ्जका सूचना अधिकारी लोकेन्द्र अधिकारीका अनुसार पछिल्लोपटक सन् २०१५ को गणनामा नेपालमा कूल ६४५ गैँडा थिए। तथ्याङ्कअनुसार चितवनमा ६०५, बर्दियामा २९, शुक्लाफाँटामा आठ र पर्सामा तीन गैँडा भेटिएका थिए। नेपालमा सन् १९५० मा ८००, १९५५ मा ४००, १९६० मा ३००, १९६५ मा १००, १९७० मा १०८, १९७५ मा १४७, १९८० मा ३१०, १९८५ मा ३१०, १९९० मा ३५८, १९९५ मा ४६६ रहेको विभागको तथ्याङ्कमा उल्लेख छ। यसैगरी सन् २००० मा ६१२, २००५ मा ४०९, २०१० मा ४३५ हुँदै पछिल्लो गणना सन् २०१५ मा ६४५ पुगेको अधिकारीले बताए।"
