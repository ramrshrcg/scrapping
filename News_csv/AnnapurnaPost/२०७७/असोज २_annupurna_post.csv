शीर्षक,विवरण
'सरकारले समन्वय नगर्दा विदेशमा कामदारले दुःख पाए',"काठमाडौं : सरकारी संयन्त्रबीच समन्वय हुन नसक्दा वैदेशिक रोजगारीमा रहेका कामदारले दुःख पाएको शुक्रबार आयोजित एक कार्यक्रमका सहभागीहरुले बताएका छन् । प्रवासी नेपाली समन्वय समितिले सुरक्षित आप्रवासनका लागि राष्ट्रिय सञ्जालको सहकार्यमा खाडी तथा मलेसियामा कार्यरत नेपाली कामदारलाई कोरोनाभाइरस (कोभिड१९) ले पारेको असर र कामदारका सवाल विषयक भर्चुअल कार्यक्रममा बौल्ने वक्ताहरुले यस्तो बताएका हुन् । कार्यक्रमका वक्ताहरुले श्रम, परराष्ट्र, र पर्यटन मन्त्रालयबीच समन्वय हुन नसक्दा खाडीका कामदारले दुख पाएको बताएका थिए । कार्यक्रममा बोल्दै सांसद तथा नेकपाकी नेतृ रामकुमारी झाक्रीले रेमिट्यान्स देशको मेरुदण्ड रहे पनि सरकारले दुःखका बेला रेमिट्यान्स पठाउने कामदारको पीडामा मल्हम लगाउन नसकेको बताइन् । नेत्री झाँक्रीले भनिन्, सरकारले निःशुल्क रुपमा कामदार ल्याउनुपर्छ । पैसा तिरेर आउँछु भन्नेलाई पनि सरकारल बाटो छेकेको छ । यस्तै नेपाली कांग्रेस नेतृ डिला संग्रौलाले तत्काल कामदार स्वदेश फर्काउन सरकारले पहल गर्नुपर्ने बताइन् । यस्तै राष्ट्रिय मानव अधिकार आयोगका सदस्य सुदिप पाठकले कामदार उद्घारमा सरकारले ढिलासुस्ती गर्न नहुने बताए । विदेशमा ३३ लाख भन्दा बढी कामदार कार्यरत रहेको अवस्थामा सरकारको यस्तै पाराले उद्घार गर्ने हो भने सबैलाई उद्धार गर्न १२ वर्ष लाग्ने उनले सुनाए । अहिले आउन चाहेको १ लाख बढी हो । अब एक महिनाभन्दा बढी समय लगाउन मिल्दैन, पाठकले भने । यस्तै कोभिड१९ नियन्त्रण व्यवस्था समिति हेर्दै आएका परराष्ट्र मन्त्रालयका सहसचिव हरिषचन्द्र घिमिरेले वैदेशिक रोजगारीका क्षेत्रमा धेरैजसो काम श्रम मन्त्रालय र वैदेशिक रोजगारको भएको बताए ।"
६ महिनापछि फेवातालमा डुंगा सरर,"पोखरा : छ महिनादेखि बन्द भएको फेवातालमा शुक्रबारबाट डुंगा सचलनमा आएको छ। कोरोना भाइरस (कोभिड१९) रोकथाम तथा नियन्त्रणका लागि सरकारले चैत ११ गतेदेखि लकडाउन गरेपछि बन्द भएको डुंगा शुक्रबारदेखि सञ्चालनमा आएको हो। स्वास्थ्य मापदण्ड अपनाएर ६ महिनापछि डुंगा संचालनमा आएको फेवा डुंगा व्यवसायी समितिका सहसचिव रुद्र भुजेलले जानकारी दिए। जिल्ला प्रशासन कार्यालय कास्कीले सुरक्षा मापदण्ड अपनाएर डुंगा संचालन गर्न अनुमती दिएको हो। डुंगा संचालनमा अनुमती दिए पनि फेवातालको मध्यभागमा रहेको प्रसिद्ध तालबाराही मन्दिर दर्शन गर्न र घुम्न जान भने रोक लगाइएको छ। डुंगामा मन्दिरमा जान भने पाइने छैन सहसचिव भुजेलले भने। डुंगामा फेवाताल सयर गर्दा एकै परिवारका वा संगै आएका साथी हुनु पर्ने छ। डुंगा घाटमै भेटिएर डुंगा सियर गरेर तालमा घुम्न जान पनि रोक लगाइएको उनले सुनाए। डुंगा चड्न आउने यात्रुहरुले अनिवार्य रुपमा माक्स लगाएको हुनु पर्ने छ। डुंगा चड्नु अघि ज्वरो नाप्ने, सेनिटाइजर प्रयोग गरिने छ। कोरोना संक्रमण नसरो भन्ने उद्देश्यले सामान्य अवस्थामा यात्रु चड्ने संख्या भन्दा आधा मात्र यात्रु डुंगामा सयर गर्न पाउने छन्। १८ फुटे डुंगामा ३ जना र २० फुुटे डुंगामा ४ जना यात्रु चड्न पाउने छन्। १० जना अट्ने प्याडलबोटमा ५ देखि ६ जना मात्र चड्न पाउने व्यवस्था मिलाइएको उनले सुनाए। लाइफ ज्याकेट पनि एक पटक प्रयोगमा आएपछि स्यानिटाइज गरेर राखिने छ। यसरी स्यानिटाइज गरेको जकेट भोली पल्ट मात्र प्रयोगमा ल्याइने पनि उनले बताए। डुंगा संचालनमा आए संगै लामो समय थन्कीएका डुंगा मर्मत, सरसफाई सुरुभएको छ। फेवातालको ८ डुंगा घाटमा गरेर कुल ७ सय डुंगा रहेको समितिका अध्यक्ष बुद्धिबहादुर नेपालीले जानकारी दिए। सबै भन्दा धेरै फेवातालको बिचमा रहेको तालबाराही मन्दिर जाने बाराही घाटमा ३ सय ५६ वटा डुंगा छन्। फेवातालमा ६ सय जनाले दैनिक डुंगा चलाएर जीवन निवार्हा गर्दै आएका थिए। सिजनमा बाराही घाटका सबै ३ सय ५६ वटा डुंगाले पालो पाउँने र अफसिजन असार साउनमा भने पर्यटक कम आउने भएकोले रोल ढिलो आउने व्यवसायीले बताएका छन्। कोरोना भाइरसका कारण यति बेला ब्यस्त रहने पोखराको लेकसाइड, अन्नपूर्ण पदयात्रा क्षेत्र, प्याराग्लाइडिङ गर्ने पर्यटकले रंगीने पोखराको सराङ्कोटको आकाश सुनसान छ। बिहानै उठ्ने बित्तीकै सूर्योदयको अवलोकन गर्न र सुनौलो हिमाल हेर्न पग्ने सराङ्कोट पनि सुनसान छन्। पोखराको फेवातालमा डुंगा सरसफाई गर्दै व्यवसायी। तस्बिर : कृष्णमणि बराल"
ट्रम्पलाई हैन विज्ञानलाई विश्वास गर्न बाइडेनको आग्रह,"वासिंटन : अमेरिकामा हुन लागेको चुनावका राष्ट्रपति उम्मेदवार जो बाइडेनले डोनल्ड ट्रम्पको गतल भूमिकाले अमेरिका र अमेरिकीहरुलाई क्षति पुगेको भन्दै उनलाई विश्वासन नगर्न सबैसँग आग्रह गरेका छन् । ट्रम्पले कोरोनाभाइरसबारे विवादास्पद अभिव्यक्ति दिएको प्रसंगलाई लक्षित गर्दै बाइडेनले यस्तो बताएका हुन् । ट्रम्पले कतिपय अवैज्ञानिक, अव्यवहारिक र अस्वभाविक अभिव्यक्ति दिएकाले त्यसमा विश्वास नगर्न बाइडेनले मतदातालाई आग्रह गरेका हुन्। बाइडेनले आफू खोप र वैज्ञानिकलाई विश्वास गर्ने तर ट्रम्पलाई विश्वास नगर्ने भन्दै ट्रम्पमाथि व्यंग्य पनि गरे। यस्तै ट्रम्पले कोरोनाभाइरस विरुद्धको खोपमा राजनीति गरेको हुनसक्ने भन्दै बाइडेनले आशंका समेत गरेका छन् । आगामी नोभेम्बर ३ मा अमेरिकामा नयाँ राष्ट्रपतिका लागि चुनाव हुँदैछ । जहाँ रिपब्लिकनका तर्फबाट वर्तमान राष्ट्रपति डोनल्ड ट्रम्प र डेमोक्रेटिकका तर्फबाट जो बाइडेनबिच कडा प्रतिष्पर्धा हुने देखिएको छ । ट्रम्पले कोरोनाबारे डब्लूएचओको विपक्षमा विवादास्पद अभिव्यक्ति पनि दिए । साथै विज्ञानले प्रमाणित गरेका तथ्यांकलाई समेत उनले अस्वीकार गर्दै कोरोनाबारे झुटो अभिव्यक्ति दिएका छन् । बाइडेनले भने संक्रमण हटाउन प्रयास गर्ने प्रतिक्रिया दिए ।"
२८९ कैदीबन्दीको कैद माफी मिनाहा गर्दै शीतलनिवास,"काठमाडौं : राष्ट्रपति विद्यादेवी भण्डारीले संविधान दिवसको अवसर पारेर २८९ कैदीबन्दीको कैद माफी मिनाहा गर्ने तयारी गरेकी छन्। मन्त्रिपरिषद्को सिफारिसमा राष्ट्रपति भण्डारीले हेमराज तुम्बाहाम्फेसमेतका कैदीको कैद भुक्तान हुन बाँकी कैद माफी मिनाहा गर्न लागेको शीतलनिवास स्रोतले जानकारी दियो। नेपालको संविधानको धारा २७६ , फौजदारी कसूर (सजाय निर्धारण तथा कार्यान्वयन) ऐन, २०७४ तथा फौजदारी कसूर (कैद कट्टा) नियमावली, २०७६ बमोजिम यही असोज ४ गतेदेखि लागू हुने गरी कैद माफी दिन लागेको बताइएको छ। राष्ट्रपति भण्डारीले नेपालको संविधानको धारा २७६ र मुलुकी फौजदारी कार्यविधि संहिता, २०७४ को दफा १५९ बमोजिम मन्त्रिपरिषद्को सिफारिसमा रामदयाल मण्डल खत्वेलाई अदालतबाट भएको फैसलाबमोजिम लागेको कैद सजाय र जरिवानासमेत माफी गर्न लागेकी हुन्।"
कर्मचारी सरुवा नगर्न सामान्य प्रशासन मन्त्रालयको निर्देशन,"काठमाडौं : संघीय मालिला तथा सामान्य प्रशासन मन्त्रालयले निजामती कर्मचारीको आधिकारिक ट्रेड युनियनको निर्वाचनका कारणले कुनै पनि सरुवा, काज सरुवा नगर्न सबैलाई निर्देशन गरेको छ । मन्त्रालयका शाखा अधिकृत युवराज अर्यालले सूचना जारी गरी यही असोज २४ गतेसम्मका लागि कर्मचारीको सरुवा र काज सरुवा नगर्न अनुरोध गरेका हुन् । यही असोज २४ गते हुने निर्वाचनका लागि यही असोज १ गतेदेखि निर्वाचनको आचारसहिंता लागेकाले सरुवामा रोक लगाइएको हो । सरकारले निर्वाचन गर्नका लागि निर्वाचन कार्यालयसमेत स्थापना गरिसकेको छ । विसं २०७३ जेठ १९ गते भएको निर्वाचनको चार वर्ष कार्यकाल सकिएपछि निर्वाचन हुन थालेको हो । युनियनका कार्यवाहक अध्यक्ष भोला पोखरेलले कोरोना भाइरस (कोभिड१९) का कारणले निर्धारित मितिमा निर्वाचन गर्न कठिनाइ हुने बताए । देशभर करिब ८३ हजार निजामित कर्मचारी रहेका छन् । रासस"
असोज ५ देखि पूर्ण क्षमतामै आन्तरिक उडान : टिकट बुकिङ खुला,"काठमाडौं : असोज ५ देखि बायु सेवा कम्पनीहरूले पूर्ण क्षमतामा उडान सुचारु गर्ने भएका छन्। संस्कृति, पर्यटन तथा नागरिक उड्डयन मन्त्रालयले शुक्रबार पूर्ण क्षमतामा आन्तरिक उडान संचालन गर्न अनुमति दिने निर्णय गरेको हो। शुक्रबार मन्त्रालयले नागरिक उड्डयन प्राधिकरणलाई पत्र लेख्दै असोज ५ गतेदेखि नियमित उडान गर्न भनेको हो। वायुसेवा संचालकहरूले ५० प्रतिशत मात्रै यात्रु राखेर उडान गर्न नसक्ने अडान लिएपछि मन्त्रालयले पुरानो निर्णय सच्चाउँदै पूर्ण क्षमतामा जहाज उडाउन अनुमति दिएको हो।पर्यटन सचिव सचिव केदार बहादुर अधिकारीले उपलब्ध यात्रु बोक्न पाउने गरी उडान भर्न वायु सेवा संचालकलाई अनुमति प्रदान गरिएको अन्नपूर्ण अनलाइनसँग बताए। मन्त्रालयले नागरिक उड्डयन प्राधिकरणलाई असोज पाँच गतेदेखि नियमित उडान गर्ने वायुसेवा कम्पनीलाई २५ प्रतिशत उडान संख्या कायम गर्ने गरी समय तालिका स्वीकृत गर्न निर्देशन दिएको जनाएको छ। कोरोना भाइरस (कोभिड१९) रोकथाम र नियन्त्रणका लागि भएको लकडाउन र निषेधाज्ञापछि विभिन्न क्षेत्र खुल्ल थालेपछि मन्त्रालयले शुक्रबार शतप्रतिशत क्षमतामै उडान गर्ने निर्णय गरेको हो। आन्तरिक उडानका लागि यात्रुले बोर्डिङ पास लिनु अगाडी नै अनिवार्य हेल्थ डिक्लेरेसन फर्म भर्नुपर्ने प्रावधान बनाएको छ। प्रत्येक वायुसेवा कम्पनीको स्वास्थ्य सुरक्षा अवलम्बन पालनाको नियमित अनुगमन प्राधिकरणले गर्नेछ। यसअघि निजी क्षेत्रको वायुसेवा छाता संगठन वायुसेवा सञ्चालक संघ नेपाल (एओएएन)ले ५० प्रतिशत यात्रु बोकेर उडान गर्न दिने सरकारको निर्णय व्यवहारिक नभएको बताएको थियो। एओएएनका अध्यक्ष क्याप्टेन रामेश्वर थापाले एयरक्राफ्टमा पूर्ण क्षमतामा यात्रु राखेर पुरानै भाडादरमा सञ्चालन गर्न दिएमात्रै उडान गर्न सक्ने बताएका थिए। क्याप्टेन थापाले संकटको समयमा यात्रुबाट ५० प्रतिशत थप भाडा लिनु न्यायोचित नभएको बताएका थिए। उनले सरकारको निर्णय अनुसार ५० प्रतिशत मात्र यात्रु बोक्नु पर्नेभए सहुलियत प्रदान गर्नुपर्ने माग गरेका थिए। सरकारले कुन आधारमा एयरक्रफटमा ५० प्रतिशत यात्रु राख्न भन्दै बढी भाडा लिन भनेको हो त्यो नबुझेको भन्दै उनले आपत्ति जनाएका थिए। क्याप्टेन थापाले अन्तर्राष्ट्रिय उडान भर्ने जहाजले पूर्ण क्षमतामा यात्रु बोक्न पाउने तर देशभित्रै कम समय उडान गर्ने एयरक्राफटले पूर्ण क्षमतामा यात्रु बोक्न नपाउने सरकारको निर्णय भ्रामक भएको बताएका थिए। उनले घाटामा गए पनि भाडादर नबढाइ उडान गर्न आफूहरु सक्षम भएको प्रष्ट पारेका थिए। अध्यक्ष थापाले ६० प्रतिशत यात्रु बोकेपछि मात्रै एयरलाइन्सको लागत उठ्ने र ७५ प्रतिशतसम्म यात्रु बोक्दा केही नाफा हुन सक्ने हुँदा सरकारले पूर्ण क्षमतामै उडान गर्न दिनुपर्ने बताए। निजी एयरलाइन्स कम्पनीले अन्तर्राष्ट्रिय मापदण्ड र सरकारले बनाएको मापदण्ड पूर्ण पालना गरेर उडान गर्न सक्षम भए पनि सरकारको निर्णय अनुसार उडान गर्न सक्ने स्थिति नरहने बताएका थिए। निजी कम्पनीको यही अडानपछि मन्त्रालयले शुक्रबार नयाँ निर्णय गरेको हो। मन्त्रालयको यो निर्णयसँगै केही निजी कम्पनीले टिकट बुकिङ खुला गरेका छन्। मन्त्रालयको नयाँ परिपत्र यस्तो छ :"
संयुक्त राष्ट्रसंघको महासभामा ट्रम्प उपस्थित नहुने,वासिंटन : अमेरिकी राष्ट्रपति डोनल्ड ट्रम्पले संयुक्त राष्ट्रसंघको महासभामा तय भएको भाषण नदिने ह्वाइट हाउसका उच्च अधिकारीले जानकारी दिएका छन् । ह्वाइट हाउसका मुख्य सचिव मार्क मेडोजले पत्रकारहरुसँग भने अनुसार ट्रम्पले उक्त सम्बोधन गर्ने कार्यक्रम स्थगित गरेका छन् । यद्यपि ट्रम्पले भिडियो मार्फत सम्बोधन गर्ने तयारी गरेको पनि बताइएको छ । संयुक्त राष्ट्रसंघको अर्को साता हुने महासभामा १७३ देशका नेताहरुले सम्बोधन गर्ने भएका छन् । कोभिड १९ को महामारीका कारण यस वर्षको संयुक्त राष्ट्रसंघको ७५ औँ महासभा भर्चुअल माध्यमबाट आयोजना गरिँदैछ । गत मंगलबारदेखि शुरु भएको संयुक्त राष्ट्रसंघको महासभा यही सेम्टेम्बर ३० सम्म चल्ने तालिका छ । सभामा अहिले उच्चस्तरीय अन्तरक्रिया र छलफल भइरहेको छ । ट्रम्पले यसअघि आफू महासभास्थलमै पुगेका सहभागी हुने र मन्तव्य दिने बताए पनि पछिल्लो समय चुनावको माहोल बढिरहँदा सम्बोधन स्थगित गरेका हुन् ।
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या ५९ हजार ५७३ पुगेको छ। ३८४ जनाले कोरोनाकै कारण ज्यान गुमाइसकेका छन्। कोरोना संक्रमण देखिएका ४२ हजार ९४९ जना निको भएका छन्। लाइभ
सुनको मूल्य फेरि बढ्यो,काठमाडौं : बिहीबार ९६ हजार ६ सय रुपैयाँमा कारोबार भएको सुनको मूल्य आज तोलाको चार सय रुपैयाँले बढेको छ। नेपाली बजारमा छापावाल सुनको मूल्य आज प्रतितोला ९७ हजार रुपैयाँ कायम भएको नेपाल सुनचाँदी व्यवसायी महासङ्घले जनाएको छ। चाँदीको मूल्य भने प्रतितोला १३ सय ३० रुपैयाँ पुगेको छ। छापावाल सुनको मूल्य बढ्दा तेजाबी सुन तोलामा ४ सय रुपैयाँले वृद्धि भई ९६ हजार पाँच सय रुपैयाँमा कारोवार भएको छ।
संविधान सफल भए मात्र राष्ट्र सफल हुन्छ : प्रथम राष्ट्रपति यादव,"जनताको दशकौं लामो चाहना र बलिदानीको उपलब्धि स्वरुप स्थापित सङ्घीय लोकतान्त्रिक गणतन्त्र नेपालको प्रथम राष्ट्रपतिका रुपमा सुनौलो इतिहास रच्न सफल डा रामवरण यादवलाई संविधानसभाबाट तयार नेपालको समावेशी संविधान जारी गर्ने अभूतपूर्व अवसर जुर्यो। मधेसी समुदायको सामान्य मध्यम वर्गीय परिवारमा जन्मनु भएका उनी पेशाले चिकित्सक हुन्। लोकतन्त्रप्रतिको अविचलित आस्थाका कारण उनी राजनीतिमा पनि त्यत्तिकै सक्रिय रहे। यादव २०६२६३ को जनआन्दोलनको बलमा २४० वर्ष लामो निरङ्कुश राजतन्त्र ढलेसँगै राष्ट्रपतिमा निर्वाचित भएका थिए। मुलुकमा एक राजनीतिक प्रणाली अन्त्य भएको र अर्को स्थापित भई नसकेको अत्यन्त तरल राजनीतिक अवस्थामा भिन्न भिन्न राजनीतिक आन्दोलन र पृष्ठभूमिका दललाई काखापाखा नगरी अभिभावकत्व प्रदान गर्दै दुई पटक संविधानसभाको निर्वाचन गराएर सहजरुपमा राजनीतिक अवतरण गराउन उनले खेलेको भूमिकाको सर्वत्र प्रशंसा हुँदैआएको छ। नेपालको संविधान जारी भएको पाँच वर्ष पूरा गरेको अवसरमा पूर्वराष्ट्रपति यादव संविधानको कार्यान्वयन गर्ने सन्दर्भमा लोकतन्त्रको मर्म र संविधानको भावना बुझेर काम गर्न विधायिका, सरकार र राजनीतिक दललाई सुझाव दिन्छन्। संविधान दिवस र समसामयिक विषयमा केन्द्रित रहेर राष्ट्रिय समाचार समितिका समाचारदाता नारायण न्यौपाने र भीष्मराज ओझाले पूर्वराष्ट्रपति डा रामवरण यादवसँग गरेको कुराकानीको अंश : सङ्घीय लोकतान्त्रिक गणतन्त्रसहितको नेपालको संविधान जारी भएको पाँच वर्ष पूरा भइरहँदा यो दिनलाई यहाँले कसरी स्मरण गर्नुहुन्छ ? संविधान जारी भएको दिन सम्पूर्ण नेपाली जनताका लागि ऐतिहासिक दिन हो। यस दिनमा सबैभन्दा पहिला म नेपाली जनतालाई सम्झन चाहन्छु। जनताको ठूलो सङ्घर्ष र बलिदानकै कारण संविधानसभाबाट सङ्घीय लोकतान्त्रिक गणतन्त्रसहितको संविधान जारी गर्न सफल भएको हो। यस दिन म खासगरी देश र समाजका लागि त्याग र बलिदान गर्ने शहीदहरु, नेपाली जनता तथा यस सङ्घर्षमा संलग्न राजनीतिक दल र तिनका नेताहरुलाई स्मरण गर्न चाहन्छु। नेपालको इतिहासमा पहिलो पटक संविधानसभाबाट संविधान जारी गर्ने त्यो ऐतिहासिक क्षणलाई स्मरण गर्दा यहाँले विशेष गरी कसलाई स्मरण गर्नुहुन्छ ? यो संविधान नेपाली जनताको सङ्घर्षको उपज हो। संविधान करिब सात दशक लामो प्रजातान्त्रिक आन्दोलनपछि हासिल भएको उपलब्धि हो। नेपाली जनताका प्रतिनिधिले जनताका लागि पहिलो पटक लेखेको संविधान जारी गर्ने अवसर मैले पाएको थिएँ। विस २००७ देखि २०६२०६३ सालसम्म भएका प्रजातान्त्रिक आन्दोलन र राजनीतिक सङ्घर्षको फलस्वरुप हामीले यो संविधान पाएका हौं। तसर्थ म यो दिनमा सबै आन्दोलन र सङ्घर्षमा बलिदान र योगदान गर्ने सबैलाई विशेष स्मरण गर्न चाहन्छु। निश्चय नै २०६२६३ सालको आन्दोलनका अग्रणी नेता गिरिजाप्रसाद कोइराला तथा तत्कालीन सात दल र पछि थपिएको अर्को एउटा दलका नेताहरुको सङ्घर्ष, योगदान र त्यागबाट नै यो उपलब्धि हासिल भएकाले यसमा सबैलाई सामूहिक रुपमा स्मरण गर्न चाहन्छु। संविधान कार्यान्वयनको अवस्था अहिले कस्तो पाउनुभएको छ ? जनताले अपेक्षाअनुसार लाभ प्राप्त गर्न सकेका छन् त ? यो संविधान सङ्घीय लोकतान्त्रिक गणतन्त्रात्मक संविधान हो। समानुपातिक समावेशीता, सङ्घीयता, धर्मनिरपेक्षतालगायत धेरै विषय समेटिएको यो संविधान लचिलो संविधान हो। कार्यान्वयनको चरणमा निश्चय नै यो संविधान आफ्नो लिकमा छ भन्ने मलाई लाग्छ। संविधान जारीपछि तीन तहका निर्वाचन सम्पन्न भई अहिले तीनै तहका सरकारमा निर्वाचित जनप्रतिनिधि छन्। सबैले आआफ्ना स्थानबाट काम गरिरहेका छन्। मेरो आग्रह छ, संविधान र कानूनअनुसार शासन सञ्चालन होस्। यो विषयलाई जनप्रतिनिधिले मनन गरेन भने लोकतन्त्र मात्र लोकतन्त्रको नाममा सीमित रहन पुग्छ। यो संविधानका प्रावधान कार्यान्वयन गर्दै जाने जिम्मेवारी राजनीतिक दल र जनप्रनिधिहरुको हो। लोकतन्त्रका अवयवहरु विधिविधानअनुसार चलेमा अवश्य पनि जनताको आकाँक्षा पूरा हुनेछन्। तर लोकतन्त्रको बाटो अभ्यास गर्दै जाँदा लामो समय लाग्दो रहेछ। जनप्रतिनिधिले इमान्दारीपूर्वक जनताको सेवक भएर आफूलाई समर्पण गरे लोकतान्त्रिक पद्धति अगाडि बढ्छ। मेरो आग्रह छ, संविधान र कानूनअनुसार शासन सञ्चालन होस्। यो विषयलाई जनप्रतिनिधिले मनन गरेन भने लोकतन्त्र मात्र लोकतन्त्रको नाममा सीमित रहन पुग्छ। त्यसैले हामी सबै आजको दिनमा आशा गरौ कि संविधान कार्यान्वयन हुँदै जाओस्, देश र समाज उन्नति पथमा लम्कोस्, लोकतन्त्र बलियो होस्। यही शुभकामना छ। नेपालको संविधानमा जनताको अपार समर्थन हुँदाहुँदै पनि कतिपय बुँदामा अझै असन्तुष्टि र विरोधाभासका स्वरहरु बेलाबखत सुनिने गरेका छन्। असन्तुष्टिका स्वरहरुलाई सम्बोधन कसरी गर्न मुनासिब होला ? सङ्घीय विधायिका र कार्यपालिकाले सबै पक्षको असन्तुष्टिका स्वरलाई सहिष्णु भएर सुन्नुपर्छ। विधायिकामा लगेर छलफल गरी सर्वस्वीकार्य समाधान खोज्न लोकतन्त्रले बाटो देखाउँछ नै। असन्तुष्टिका कुरालाई सम्बोधन गर्न संविधानले ठाउँ दिएको छ। त्यसलाई वार्ताद्वारा हल खोज्ने प्रयत्न हुनुपर्छ। सहिष्णु भएर सबै समस्यालाई सुन्ने, व्यवस्थापिकामा लगेर खुला रुपमा छलफल गर्ने र त्यसको समाधान खोज्ने हो। लोकतन्त्रको विधिमार्फत सबै विवाद मिल्दै जाने अपेक्षा गरेको छु। संविधान जारी भएपछि जनअपेक्षित स्थायित्व, विकास र समृद्धि हासिल गर्ने दिशामा सरकार र दलहरुको भूमिका कस्तो पाउनुभएको छ ? संविधान र कानून अनुसार देश अघि बढिरहेको छ। राजनीतिक दलहरु तथा जनप्रतिनिधिहरु सहिष्णु भएर लोकतान्त्रिक संस्थाहरुमार्फत नै जनताका समस्या र आवश्यकता समाधान गर्दै गए भने विकास र समृद्धि हासिल गर्न सकिन्छ। मैले त सिद्धान्तको कुरा भन्ने हो। अरु कुरा त तपाईहरु जस्ता सञ्चारमाध्यम, नागरिक समाज र बुद्धिजीवी वर्गले औँल्याइदिने हो। संविधानअनुसार तीनै तहका सरकारको भूमिका र सेवा प्रवाहलाई कसरी मूल्याङ्कन गर्नुभएको छ ? तीन तहका सरकारबीचको आपसी सहयोग र सहकार्यमा तादाम्यता रहेको कतिको पाउनुभएको छ ? राज्यको पुनःसंरचनापछि संविधानले तीन तहका सरकारको व्यवस्था गरेको छ। साथै, संविधानमा तीनै तहका सरकारबीच सहअस्तित्व र समन्वयकारी भूमिकासहित अधिकारहरु उल्लेख छन्। संविधानले एकल र साझा अधिकार प्रदान गर्नुका साथै आवश्यक कानून बनाएर अघि बढ्ने व्यवस्था गरेको छ जुन अभ्यासको क्रममा छ। सङ्घीयताको मर्म र भावनालाई आत्मसात गरेर संविधान अनुसार लोकतान्त्रिक बाटोबाट सबै तहका सरकार अघि बढेमा तादाम्यता कायम हुन्छ भन्ने लाग्छ। यसो भइदिए कसैले पनि चित्त दुखाउनु पर्दैन, विवाद पनि हुँदैन। संविधानले प्रत्याभूत गरेका अधिकारलाई प्रयोग गरी अघि बढेमा समस्या समाधान हुँदै जानेछन्। सम्बोधन गर्न विलम्ब गरियो भने चाहीँ विकृति उत्पन्न हुन्छ। ठूलो बलिदानपछि पाएको संविधान प्रभावकारी रुपमा लागू हुदै जाओस्। संविधान सफल भएपछि राष्ट्र सफल हुन्छ र नेपाली जनताको भविष्य पनि उज्ज्वल हुन्छ। यो तथ्यलाई सबैले मनन गर्नुपर्छ। सङ्घीयता कार्यान्वयनमा तालमेल नपुगेको भन्ने प्रश्न बेलाबखत बाहिर आउने गरेको छ। प्रदेश सरकारले संविधानअनुसारको अधिकार प्रयोग पूर्णरुपमा गर्न नपाएको भन्ने गुनासो पनि छ। यसमा यहाँको केही टिप्पणी छ ? जहाँ असन्तुष्टिका स्वर हुन्छन्, त्यहाँ विधायिकाले छलफल गरेर संविधान सम्मतरुपमा कानून बनाएर व्यवहारमा ल्याउने काम गर्नुपर्छ। सरकार र विधायिकालाई आवश्यक कानून बनाउने प्रशस्त ठाउँ संविधानले दिएको छ। लोकतन्त्रको मर्म र संविधानमा अन्तर्निहीत भावनालाई बुझेर अघि बढेको खण्डमा सबै समस्या समाधान हुँदै जाने छन् भन्ने मेरो विश्वास छ। कतिपय घटनालाई अघि सारेर जनादेशको अवमूल्यन गर्ने काम भयो भन्ने चिन्ता व्यक्त भइआएको पाइन्छ। यस्ता क्रियाकलापले संविधानले आत्मसात गरेको सङ्घीय लोकतान्त्रिक पद्धतिलाई संस्थागत गर्न पक्कै बल पुग्दैन होला। यस विषयमा यहाँको दृष्टिकोण के छ ? जनप्रतिनिधिले संविधानले निर्दिष्ट गरेको प्रणालीलाई अघि बढाउँदै जानुपर्छ। विकृतिहरु क्रमशः हट्दै जान्छन्। संविधानको भावनाअनुसार लोकतन्त्रलाई जनप्रतिनिधिले आत्मसात गर्दै लग्यो भने कहीँ कतै त्रुटि भएको छ भने पनि सुधार हुँदै जान्छ। जनमतकोे अवमूल्यन भयो भने पाँच वर्षपछि जनताले चुनावका माध्यमबाट जनप्रतिनिधिलाई सुधार्दै जान्छन्। लोकतन्त्रको गाडी अगाडिअगाडि बढ्नुपर्छ। सर्वोच्च स्थानमा रहेका जनता, चेतनशील नागरिक समाज र सञ्चारमाध्यमले वाच डगको रुपमा काम गरिरहनुपर्छ। मिडिया स्वतन्त्र होस्, कुनै प्रकारको अङ्कुश नहोस्, जनताको अधिकारमा कहीँ हस्तक्षेप नहोस्, कहीँ कतै कमीकमजोरी भइहाले सुधार गर्दै जाने काम होस्। संविधानमा दलित, महिला, मधेशी, आदिवासी, जनजाति, अपाङता भएका व्यक्ति, सीमान्तकृत वर्ग र समुदायको अधिकार सुनिश्चित गरिएको भए पनि व्यवहारमा अझै कतिपय विषय लागू भइरहेका छैनन् भन्ने गुनासा सुनिन्छ, यसप्रति यहाँको के भनाइ छ ? विभिन्न सञ्चारका माध्यमबाट यस्ता कुरा सुनिन्छन्, संविधानले त्यस्ता समुदायका हकहितका विषयलाई सम्बोधन गर्न विभिन्न आयोगको व्यवस्था गरेको छ। संवैधानिक निकायका रुपमा संविधानले निर्दिष्ट गरेका त्यस्ता आयोगलाई पूर्णता दिएर कार्यान्वयनमा लैजानुपर्छ। त्यहाँबाट तत् तत् समुदायका गुनासा सुन्ने र समस्या समाधान गर्ने पहलकदमी लिइनुपर्छ। उनीहरुको समस्या समाधान गर्ने दायित्व प्रथमतः सरकार र राजनीतिक दलकै हो। संविधानले प्रत्याभूत गरेका अधिकारलाई प्रयोग गरी अघि बढेमा समस्या समाधान हुँदै जानेछन्। सम्बोधन गर्न विलम्ब गरियो भने चाहीँ विकृति उत्पन्न हुन्छ। ठूलो बलिदानपछि पाएको संविधान प्रभावकारी रुपमा लागू हुदै जाओस्। संविधान सफल भएपछि राष्ट्र सफल हुन्छ र नेपाली जनताको भविष्य पनि उज्ज्वल हुन्छ। यो तथ्यलाई सबैले मनन गर्नुपर्छ। यहाँको कार्यकालमा शुरु भएको राष्ट्रपति तराईमधेस चुरे संरक्षण कार्यक्रमले लिएको लक्ष्य र कार्यान्वयनको वर्तमान अवस्थाप्रति यहाँ कतिको सन्तुष्ट हुनुहुन्छ ? मुलुकमा समाजको जस्तै भूगोलको पनि विविधता छ। संसारमा चरमरुपमा प्रकृतिको दोहन भएको छ जसका कारण जलवायु परिवर्तनको असर विश्वभर देखिएको छ। जलवायु परिवर्तनको असरबाट उत्पन्न विषालु जीवाणुबाट कोभिड१९ जस्ता महामारीको समस्या आएको छ र त्यसको सङ्क्रमणबाट ठूलो मानवीय क्षति व्यहोर्नुपर्ने स्थिति देखापर्दैछ। चुरे क्षेत्रमा वन, बोटबिरुवा, वनस्पति, जीवजन्तु, पशुपन्छी, खोलानाला, पानीका स्रोत प्रकृतिले दिएको छ। त्यो क्षेत्रको जल, जङ्गल र जडीबूटी जोगाउन यो कार्यक्रम ल्याइएको हो। चुरे जैविक विविधताको धनी क्षेत्र हो, त्यसले तराईलाई धनधान्य बनाएको थियो। पहिले चुरेमा ठूलो जङ्गल थियो, जसका कारण तराईमा कृषि, पशुपालन, बालीनाली र फलफूलको उब्जनी राम्रो ढङ्गबाट हुन्थ्यो, त्यो अवस्था अहिले रहेन। मरुभूमिमा परिणत हुने अवस्था देखिँदै छ, अहिले त्यहाँ। विधायिका, जनप्रतिनिधि, सरकार र राजनीतिक दलहरु मुलुकमा सुशासन र पारदर्शीता कायम गर्दै लोकतान्त्रिक विधिमार्फत अघि बढोस् भन्ने सम्पूर्ण नेपाली जनताको चाहना छ। म एक नागरिकको हैसियतले कहीँ कतै कसैप्रति विभेद नहोस् र सबै समस्याको विधिपूर्वक समाधान गर्न प्रेरणा प्राप्त होस् भन्ने कामना गर्न चाहन्छु। अहिलेको चुरे संरक्षणको कार्यप्रति म सन्तुष्ट छैन। तराईमधेश हाम्रो हिमालको कवच हो। चुरेको संरक्षण गर्न गुरुयोजना बने पनि कार्यान्वयनका लागि कानून बनाउने कुरा लथालिङ्ग अवस्थामै छ। जुन उद्देश्यले हामीले कार्यक्रम ल्याएका थियौँ, त्यस अनुरुप काम भएको छैन। प्रकृतिलाई सन्तुलित गर्दै विकासका पूर्वाधार अघि बढाउनुपर्छ, त्यस लक्ष्य प्राप्तितर्फ हामी अघि बढ्नुपर्छ। अन्त्यमा, संविधान दिवसका अवसरमा जनता, सरकार र राजनीतिक दललाई के सन्देश दिन चाहनुहुन्छ ? विधायिका, जनप्रतिनिधि, सरकार र राजनीतिक दलहरु मुलुकमा सुशासन र पारदर्शीता कायम गर्दै लोकतान्त्रिक विधिमार्फत अघि बढोस् भन्ने सम्पूर्ण नेपाली जनताको चाहना छ। म एक नागरिकको हैसियतले कहीँ कतै कसैप्रति विभेद नहोस् र सबै समस्याको विधिपूर्वक समाधान गर्न प्रेरणा प्राप्त होस् भन्ने कामना गर्न चाहन्छु।"
भारतसँग छिट्टै वार्ता हुन्छ : परराष्ट्रमन्त्री,"काठमाडौं : परराष्ट्रमन्त्री प्रदीपकुमार ज्ञवालीले भारतसंँगको कूटनीतिक संवाद र छलफलबाटै सीमा समस्याको समाधान गरिने बताएका छन्। प्रेस सङगठन नेपाल, रुपन्देहीले आयोजना गरेको पत्रकार सम्मेलनमा मन्त्री ज्ञवालीले नेपाल कुनै छिमेकी मुलुकतिर नढल्किने स्पष्ट पार्दै सीमा समस्या समाधानलगायत विषयमा प्रधानमन्त्रिस्तरमा भारतसँग चारपटक फोन संवाद भएको जानकारी दिए। खोसिएको भूभाग फिर्ता लिन नयाँ नक्सा जारीपछि थप ऊर्जा थपिएको बताउँदै उनले भने 'निश्चित प्रयोजनका लागि वर्षौँ पहिले बसेका भारतीय सेना अब हट्नुपर्छ। उसले नेपाललाई आफ्नो भूभाग उपयोग गर्न दिनुपर्छ।' सरकारका प्रवक्ता ज्ञवालीले विकासका विषयमा भारसँग सम्बन्ध सुदृढ बन्दै गएको बताउँदै भारतले अतिक्रमण गरेको कालापानी, लिम्पियाधुरालगायत क्षेत्रको नेपाली भूमि फिर्ता गर्न भारतसँग छिट्टै वार्ता हुनेसमेत विश्वास व्यक्त गरे। नेपाल कम्युनिष्ट पार्टी(नेकपा) स्थायी कमिटी सदस्य ज्ञवालीले मिलेनियम च्यालेन्ज कर्पोरेशन (एमसिसी) सम्झौताका केही विषयमा अमेरिकी सरकार स्पष्ट भएर अनुमोदन हुने बताए। नेता ज्ञवालीका अनुसार सो विषयमा सच्याउनुपर्ने भएमा आवश्यक बुँदा परिमार्जन गरेर भए पनि अनुमोदन हुन्छ। उनले पार्टी स्थायी कमिटीमा एमसिसीका कुनकुन बुँदा सच्याउने भन्ने कुरा नउठेकोसमेत स्पष्ट पारे। उनले पार्टीभित्र अझै पनि अन्तरविरोध रहेको र त्यसको समाधान आगामी चैतमा हुने महाधिवेशनबाट समाधान हुने विश्वास व्यक्त गरे। मन्त्री ज्ञवालीले स्वास्थ्य सङ्कटमा परेका जनतालाइ राहत पुर्याउने सरकारको प्राथमिकतामा रहेको स्पष्ट पार्दै सरकारले स्वास्थ्यका उपकरण थप्ने, संरचना निर्माण गरेर स्वास्थ्य क्षेत्रमा सुविधा बृद्धि गर्ने जस्ता कामलाई प्राथमिकतामा राखेर काम गरिरहेको बताए। मन्त्री ज्ञवालीले आफूले केही दिन पहिले एशिया क्षेत्रका अर्थमन्त्रीको जुम बैठकमा सहभागिता जनाउँदा एशियाली विकास बैंकले पनि नेपालको अर्थतन्त्रलाई राम्रो सङ्केत नगरेको जनाउँदै स्वास्थ्य सतर्कता अपनाउँदै अर्थतन्त्रका गतिविधि खुला गर्न खोजिएको बताए। उनका अनुसार नेपाल विद्युत् प्राधिकरणमा नियुक्तिका विषयमा सरकारले उपयुक्त निर्णय गर्ने छ। रासस"
देश समृद्ध नभएसम्म नागरिक खुशी हुन सक्दैनन् : अध्यक्ष तिमिल्सिना,"मुलुकको संविधान कार्यान्वयनका क्रममा कानुनतर्जुमा र कार्यपालिकालाई नीतिगत निर्देशनका लागि संघीय संसद्ले आफ्नो भूमिका निर्वाह गर्दै आएको छ। प्रतिनिधिसभा र राष्ट्रियसभा गरी द्विसदनात्मक संसदीय प्रणालीमा राष्ट्रियसभाको आफ्नै विशिष्ट महत्व र परिचय रहेको छ। संविधान कार्यान्वनकै क्रममा पहिलो पटक भएको राष्ट्रियसभा निर्वाचनपछि २०७४ फागुन ३० गते नेपाल कम्युनिष्ट पार्टी (नेकपा) अर्थात् तत्कालीन नेकपा (एमाले) का तर्फबाट सभाका अध्यक्षमा निर्वाचित गणेशप्रसाद तिमिल्सिना संविधानका सबै उद्देश्यप्राप्तिका लागि आर्थिक समृद्धिलाई पहिलो आवश्यकता ठान्छन्। विद्यार्थीकालदेखि नै राजनीतिमा होमिएका उनीसँग गण्डकी प्रदेशका पर्वत, बाग्लुङ र मुस्ताङ जिल्लामा राजनीतिक नेतृत्व तथा तत्कालीन गाउँ विकास समिति र जिल्ला विकास समितिमा जनप्रतिनिधिका रुपमा नेतृत्व गरेकोसमेत अनुभव छ। पाँचौ संविधान दिवसका सन्दर्भमा अध्यक्ष तिमिल्सिनासँग राससले गरेको संवादको सम्पादित अंश : लोकतान्त्रिक जनआन्दोलनलाई संस्थागत गर्दै ऐतिहासिक संविधानसभाले जारी गरेको नेपालको संविधान कार्यान्वयनका क्रममा सङ्घ, प्रदेश र स्थानीय सरकारका समन्वय र कामबारे माथिल्लो सदनका अध्यक्षका हैसियतले कसरी मूल्याङ्कन गर्नुहुन्छ ? पहिला त म ऐतिहासिक संविधान दिवसका अवसरमा देशविदेशमा रहनुभएका सम्पूर्ण नेपालीमा हार्दिक शुभकामना दिन्छु। यो संविधान जनताको अधिकारप्राप्तिका लामो समयदेखि भएका त्याग, बलिदान र सङ्घर्षको परिणाम हो। जुनसुकै मुलुकमा स्वाभाविकरुपमा नयाँ संविधान कार्यान्वयनका विभिन्न चरण हुन्छन्। नेपालमा पनि यसको कार्यान्वयनका क्रममा स्थानीय तह, प्रदेश र संघीय संसद्का नयाँ निर्वाचनहरु भए। यी तहमा पहिलोपटक संविधानबमोजिम निर्वाचन भएपछि नयाँ सरकार र कानूनहरु बन्ने क्रम शुरु भए। संविधानसँग बाझिएका कानूनहरु संशोधन गरी हामीले नयाँ ऐन बनाएका छौँ। यहीबीचमा हामी संविधानको मौलिक हकसँग सम्बन्धित कानूनहरु बनाएर कार्यान्वयनमा लगेका छौँ। संविधान निश्चित अवधिमा कार्यान्वयन भइहाल्ने होइन। निर्माण भएका संघीय ऐनका आधारमा प्रदेश र स्थानीय तहले कानुनबनाउने क्रम जारी छ तर सबै कानुनबनिनसकेको स्थितिमा स्थानीय तहमा केही कानूनी अन्योल छन्। यसले गर्दा स्थानीय तहका जनप्रतिनिधिले काम गरेर जनतामाझ देखाउने क्रममा केही कमी भएको छ। अब क्रमशः हुँदै जाला। हुन त यो संविधानपछिको पहिलो कार्यकाल पनि हो। मौलिक हकका व्यवस्थाहरु क्रमशःकार्यान्वयन हुँदै जान्छन्। मौलिक हकमा मुख्यत : आधारभूत गाँस, बास, कपास, शिक्षा, स्वास्थ्य र रोजगारी हुन्। यिनको पूर्ण कार्यान्वयनका लागि मुलुकको आर्थिक समृद्धि पनि त्यहीरुपमा हुनुपर्ने हुन्छ। अहिले सरकारले जुन समृद्धिको लक्ष्य लिएको छ, यसको कार्यान्वयन हुँदै जाँदा ती हकहरुको पूर्ण कार्यान्वयनतर्फ मुलुक अघि बढ्ने विश्वास लिएको छु। मौलिक हकसँग सम्बन्धित कानूनहरु बने पनि कतिपय संघीय कानुननबन्दा एकातिर संघीय प्रणालीको पूर्ण र व्यावहारिक कार्यान्वयन हुन सकेको देखिँदैन भने अर्कातिर आर्थिक समृद्धि नभइकन पनि लागू हुन सक्ने हकअधिकारको प्राप्तिमा जनताले प्रत्यक्ष अनुभूत गर्न नपाएको गुनासो छ नि ? यसमा विभिन्न पक्षहरु हुन सक्छन्। संविधानका लक्ष्यहरुको कार्यान्वयन मूलतः मुलुकको आर्थिक समृद्धि र कानूनी तर्जुमाको कुरा हो। उदाहरणका लागि माध्यमिक तहसम्म निःशुल्क शिक्षा संविधानको मर्म हो, हाम्रो चाहना हो। सबै प्रकारका रोगको उपचार निःशुल्क गर्ने पनि संविधानको मार्गदर्शन हो तर यसका लागि पर्याप्त लगानी गर्न राज्यको क्षमता हुनुपर्छ। रोजगारी दिन नसकेमा बेरोजगार भत्ता दिनुपर्छ। हाम्रा सरकारहरुले कतिपय नीति, योजना बनाउने र वित्तीय हस्तान्तरण गर्ने क्रममा उचित समन्वय र वातावरण सिर्जना गर्न सक्दा सबै हकहरुको समुचित कार्यान्वयनमा योगदान पुग्न सक्नेछ। प्रदेश सरकारहरुले सङ्घबाट सबै अधिकार हस्तान्तरण नगरिएको र पर्याप्त बजेट विनियोजन नगरिएको गुनासो गर्दै आएका छन्, यसलाई आगामी दिनमा कसरी समन्वय बढाउन सकिन्छ ? बजेट विनियोजनमा सङ्घ, प्रदेश र स्थानीय तहको हिस्साको विन्यास संविधानबमोजिम गठित प्राकृतिक स्रोत तथा वित्त आयोगको सुझावअनुसार हुने हो। यसले समुचित र न्यायपूर्ण वितरणका लागि सुझाव दिन्छ र त्यसको कार्यान्वयन सरकारबाट हुनुपर्छ भन्ने संविधानको मान्यता हो। यस क्रममा कुनै अन्योल भएमा अझै मूर्त परिभाषा र योजना हुनुपर्छ। देखिएका अस्पष्टताहरु हटाउनुपर्छ। हामी प्रदेश र स्थानीय तहमा बढी बजेट जाओस् भन्नेमा छौँ। मैले त यसमा भन्दै आएको छु कि सांसद्हरु विधि निर्माण गर्ने ठाउँमा हुनुहुन्छ। उहाँहरु विधि बनाउनै केन्द्रित हुनुपर्छ। केवल करोडका बजेट होइन, अर्बका योजना पार्न उहाँहरु लाग्नुपर्छ। कोष कायम रहनुले हामी संघीयतामा गइसकेपछिको स्थितिमा यसमा सङ्गति नभएकै मान्नुपर्छ। राष्ट्रियसभाका हिसाबले त प्रदेश र स्थानीय तह हाम्रा मतदाता नै हुन् तर सङ्घले मात्रै बजेट दिने भन्ने होइन। प्रदेश र स्थानीय तहले पनि आफ्ना क्षेत्रभित्रको केकति बजेट सिर्जना गर्न सकिन्छ भन्नेमा ध्यान दिनुपर्छ। राजस्व सङ्कलन कति र कसरी गर्न सकिन्छ, स्थानीय स्रोतको उचित उपयोग कसरी गर्ने भन्नेबारेमा अब समीक्षा गर्ने बेला आएको छ। ती सरकारहरु आफैं बजेटको दायरा बढाउन लाग्नुपर्छ। माथिबाट पनि बजेट बढी पठाउने कुरामा ध्यान दिनुपर्छ। यहाँ त प्रदेशका गुनासा सङ्घसँग छन्। प्रदेशमाथि पनि स्थानीय तहका गुनासा छन्। यी सबै सरकार संविधानपछिको पहिलो कार्यकालका भएकाले बजेट व्यवस्थापनमा उचित नीति, अभ्यास र विधिमा जान समय लागेको हुन सक्छ। हुन त, संघीय सांसद्ले पनि बजेट चलाउनुभएको छ। उहाँहरुमा अझै मतदाताका बीचमा आफैँ लगेर बाँड्न पाए हुन्थ्यो, मैले दिएँ भन्ने पर्थ्यो भन्ने पुरानो मानसिकता कायम छ। यसमा नयाँ मानसिकता र भावना विकास होस् भन्ने हाम्रो चाहना हो। भनेपछि सांसद्हरुको तजबिजीमा रु चारचार करोडका कार्यक्रम राखिने निर्वाचन क्षेत्र पूर्वाधार विकास कोष आवश्यक छैन ? मैले त यसमा भन्दै आएको छु कि सांसद्हरु विधि निर्माण गर्ने ठाउँमा हुनुहुन्छ। उहाँहरु विधि बनाउनै केन्द्रित हुनुपर्छ। केवल करोडका बजेट होइन, अर्बका योजना पार्न उहाँहरु लाग्नुपर्छ। कोष कायम रहनुले हामी संघीयतामा गइसकेपछिको स्थितिमा यसमा सङ्गति नभएकै मान्नुपर्छ। स्थानीय तहको निर्वाचनका बेलासिंहदरबारको अधिकार गाउँगाउँ मा भनिएको थियो, के अहिले साँच्चै त्यस्तो अवस्था छ त ? वास्तवमा अधिकार गाउँगाउँमा छैन भन्ने अवस्था होइन तर संविधानले नै संघ, प्रदेश र स्थानीय सरकारको व्यवस्था गरेको छ भने सबैका आफ्ना क्षेत्राधिकार हुन्छन्। अहिलेका स्थानीय तह विगतका गाविस र जिविस भएजस्तो होइन, यिनले अहिले आफ्ना ऐन र योजना बनाउने तथा बजेट बनाउने र कार्यान्वयनको काम गरिरहेका छन्। पहिलापहिला संघीय संसद्को बजेट ल्याउने समयमा सिंहदरबारमा कति भीड हुन्थ्यो, अहिले त्यस्तो भीड देखिँदैन। यसरी हेर्दा सिंहदरबारका अधिकार तल गएको छ तर सिंहदरबार रित्तो वा खाली त हुँदैन। यो पनि सिंहदरबार त हो। संविधानबमोजिम स्थानीय तहलाई अधिकारको व्यावहारिक पूर्णता दिँदै जान सबैको भूमिका आवश्यक पर्छ। संविधान संशोधनका लागि खासगरी मधेशकेन्द्रित दलले आवाज उठाउँदै आएका छन्। यसमा विकल्प वा सहमतिका लागि सदनको नेतृत्व तहबाट केही पहल हुन सक्छ ? हामीले सरकार र प्रतिपक्षलाई स्मरण गराउने कुरा हुन्छ तर यसमा गहिरोरुपमा हाम्रो प्रभाव हुँदैन। यो राजनीतिक विषय हो। संविधान संशोधन राजनीतिक सहमतिका आधारमा हुने हो। राष्ट्रिय सहमति हुँदा नेपालको नक्सालाई संविधानको अनुसूचीमा समावेश गर्ने गरी राष्ट्रिय सहमतिका आधारमा संशोधन गरियो। यसैगरी अन्य दफामा संशोधनका लागि विधेयक तयार भएर आएमा हामी सहजीकरण गर्ने नै छौँ। ल्याइएका विधेयकलाई अझ परिपक्व र आमसहमति योग्य बनाउन हाम्रो भूमिका हुनेछ। राष्ट्रियसभाले हालसम्म पारित गरेका कानून, प्रतिनिधिसभा तथा सरकारसँगका समन्वय, निर्देशनका मुख्य पक्षहरु उल्लेख गर्नुपर्दा? संघीय संसद्को पछिल्लो छैटौँ अधिवेशनसम्ममा दुवै सभामा १२२ विधेयक दर्ता भएका थिए। यीमध्ये दुवै सदनबाट पारित भई ६८ वटा प्रमाणीकरण भइसकेका छन्। एक विधेयक फिर्ता भई ५३ वटा बाँकी छन्। हाल सभामा १९ र समितिमा २० विधेयक विचाराधीन छन्। पेश हुन बाँकी १३ वटा छन्। प्रतिनिधिसभाबाट सन्देशसहित प्राप्त एक विधेयक राष्ट्रियसभामा पेश हुन बाँकी छ। राष्ट्रियसभामा उत्पत्ति र दर्ता भएका ४१ विधेयकमध्ये सभाबाट २२ वटा पारित भएका छन्। यसमध्ये दुवै सभाबाट पारित भई १६ वटा प्रमाणीकरण भएका छन्। प्रतिनिधिसभाबाट फिर्ता आउन बाँकी ६ विधेयक छन्। सभामा तीन र सभा मातहतको विधायन व्यवस्थापन समितिमा १० विचाराधीन छन्। गुठी विधेयक फिर्ता भएको छ। संघीय संसद्को पछिल्लो छैटौँ अधिवेशनसम्ममा दुवै सभामा १२२ विधेयक दर्ता भएका थिए। यीमध्ये दुवै सदनबाट पारित भई ६८ वटा प्रमाणीकरण भइसकेका छन्। एक विधेयक फिर्ता भई ५३ वटा बाँकी छन्। हाल सभामा १९ र समितिमा २० विधेयक विचाराधीन छन्। पेश हुन बाँकी १३ वटा छन्। हालसम्म सभामा तराईमधेशको हुरी, बतास र कोभिड १९ रोकथामबारे समसामयिक विशेष प्रस्ताव, नेपालको कालापानी, लिपुलेक र लिम्पियाधुराको सीमा विवादबारे सङ्कल्प प्रस्ताव र तीन विषयमा जरुरी सार्वजनिक महत्वको प्रस्ताव पारित भएको छ। चार महत्वपूर्ण विषयमा सरकारलाई ध्यानाकर्षण प्रस्ताव पारित भएको छ। अहिले हामीसँग पुराना विधेयकहरु बाँकी छैनन्। आएका विधेयकमा हामी एक मात्र विधायन व्यवस्थापन समितिमा दफाबार छलफल गछौँ। हामी विधेयक र अन्य गतिविधिमा सहमतिकै आधारमा काम गछौँ। गुठी विधेयक फिर्ता नभएको भए पनि हामी गृहकार्य गरेर सहमतिमा त्यसलाई अगाडि बढाउन सक्ने थियौँ। हामीले सम्बन्धित अन्य मन्त्रालयहरुलाई सम्बन्धित विधेयकहरु छिटो ल्याउन पनि भनिरहेका छौँ। समग्रमा भन्नुपर्दा विधेयक निर्माण र सभाका काम उत्साह छ। राष्ट्रियसभाको संवैधानिक व्यवस्था, यसको गरिमा र महत्व अझै बढाउन के गर्नुपर्ला ? प्रतिनिधिसभाको निर्वाचनमा प्रत्यक्षमा पराजित केही नेताहरु अर्को प्रक्रियाबाट यस सभामा आउनुभएको छ, यसबारे विभिन्न टिप्पणी पनि भएका छन्, यसमा यहाँको प्रतिक्रिया? वास्तवमा राष्ट्रियसभाको विशिष्ट चरित्र र भूमिका छ। यसमा व्यक्तिहरुको छनोट गर्दा राजनीतिक योगदान, उमेर, वर्ग, विभिन्न पेशा, बौद्धिकता आदि सबैको मिश्रण हुन्छ। अहिले त्यहीअनुसार प्रतिनिधित्व छ। राजनीतिमा कुनै एक चुनाव हार्नु भनेको सबै चिज होइन। खास प्रयोजन र अवस्थामा मतहरु तलमाथि पर्न सक्छन् तर यसको अर्थ ती नेता सँधैभरि असक्षम वा काम गर्न नसक्ने भएका हुन् भन्ने हुँदैन। हारे पनि उहाँहरुले राजनीतिक काम गरिरहनुभएकै छ। देश र जनताकै लागि काम गरिरहनुभएको छ भने विधि र प्रक्रियानुसार उहाँहरु फरक भूमिकाको जिम्मेवारीमा आउन सक्नुहुन्छ। राष्ट्रियसभामा विगतमा प्रत्यक्ष चुनाव नलडेका पनि धेरै आउनुभएको छ। बाहिर रहेकामध्येबाट आवश्यक परेकालाई यसमा ल्याउन पनि सकिन्छ। यसलाई अन्यथा लिनु पर्दैन। राष्ट्रियसभामा वरिष्ठ नेताहरु आउनाले यसको ओझ र गरिमा बढ्ने नै छ। यसलाई प्रधानमन्त्री हुन तयार वा योग्य खालका नेताहरुको रुचि र आकर्षणका रुपमा पनि लिन सकिन्छ। यसले राष्ट्रियसभाको महत्व बढाएको छ। उहाँहरु भोलि फेरि अर्को ठाउँमा निर्वाचन जित्न सक्नुहुन्छ। कतिपय प्रदेशबाट जितेर आउनुभएको छ। मनोनीत भएर आउनु भनेको पनि मन जितेर आउनु हो। सरकारले आवश्यक नठानी मनोनयन सिफारिश गर्दैन भन्ने विश्वास पनि गरौँ। त्यसकारण उहाँहरुले एक पटक निर्वाचन हार्नुलाई अपराधै गरेको वा सर्वनाक हार थियो भनिनु हुन्न। देश र जनताकै लागि काम गरिरहनुभएको छ भने विधि र प्रक्रियानुसार उहाँहरु फरक भूमिकाको जिम्मेवारीमा आउन सक्नुहुन्छ। राष्ट्रियसभामा विगतमा प्रत्यक्ष चुनाव नलडेका पनि धेरै आउनुभएको छ। बाहिर रहेकामध्येबाट आवश्यक परेकालाई यसमा ल्याउन पनि सकिन्छ। संविधानले परिकल्पना गरेको समाजवादोन्मुख मुलुक निर्माणमा हामी अगाडि बढेका छौँ त ? सरकारले लिएको समृद्ध नेपाल, सुखी नेपाली को राष्ट्रिय आकाङ्क्षा पूर्तिका लागि के के कुरामा सुधार गर्नुपर्ला? सरकारको काम प्रभावकारी बनाउन बनाइएका योजनाहरु समयमा सम्पन्न गर्नका लागि केके कमजोरी रहे भनेर समीक्षा गरेर जानुपर्छ। सरकारले ल्याएका राम्रा कार्यक्रमहरु छन् तर कार्यान्वयनमा केही अलमल छन्। जस्तो खरीद ऐन, बजेट निकासा, निर्माण व्यवसायीका कामका आदि अलमलले विकास निर्माणमा सोचे जस्तो परिणाम नआएको हुन सक्छ। यी सबै काममा सरकारले विस्तारै गति लिइरहेको थियो, यहीबेला विश्वव्यापी कोरोना महामारीको दुष्प्रभाव पर्न गयो। महामारीका चौतर्फी नकारात्मक असरका बीच हाम्रा गन्तव्यहरु सही दिशातर्फ छन्। यो सरकार पाँच वर्षे स्थिर सरकारका रुपमा अघि बढेको छ। विगतमा कुनै पनि सरकार पूर्ण कार्यकाल नरहेकाले विकासनिर्माणले गति लिन सकेनन्। स्थिर सरकार नहुँदा जसअपजस कसले लिने, जनताले मूल्याङ्कन के आधारमा गर्ने भन्ने हुन्थ्यो। यो स्थिरताले भविष्य राम्रो देखिएको छ र मुलुकले नयाँ गति लिनेछ भन्ने विश्वास पैदा भएको छ। नयाँ आर्थिक वर्षको साउनदेखि नै बजेट कार्यान्वयनमा जाने अभ्यासमा पनि अघि बढ्न सक्नुपर्छ। संविधाको मर्म त्यही हो। जनतालाई परिणाम दिने तथा बजेट र कार्यक्रमको कार्यान्वयनमा प्रधानमन्त्री केपी शर्मा ओलीमा एक प्रकारको हुटहुटी देखिन्छ, सबै मन्त्रीमा त्यही गति आवश्यक छ। साँच्चै समाजवादमा जान सक्ने आधार तय गर्नुपर्छ। देश समृद्ध नभएसम नागरिक खुशी हुन सक्दैनन्। समृद्धि हासिल गरेर जनतामा विनाभेदभाव त्यसका लाभहरु न्यायोचितरुपमा वितरण गर्न सक्नुपर्छ। हामी दोहोरो अङ्कको आथिक वृद्धिको लक्ष्यमा अघि बढिरहेका बेला कोरोना सङ्कटबाट तङ्ग्रिएर अघि बढ्न सक्नुपर्छ। सरकारले कोभिड१९ नियन्त्रण र रोकथाममा संघीय र प्रदेशसभा सदस्यलाई समन्वयका लागि आग्रह गरिसकेको छ, यसमा कसरी समन्वय बढाउन सकिएला ? कोरोना जोखिमकै कारण अहिले हामीले समितिका बैठकहरु गरिरहेका छैनौँ। मुख्य कुरा महामारीविरुद्ध जनचेतना जगाउने कुरा हो। यसमा विभिन्न सरकारलाई प्रभावकारी कामका लागि घच्घच्याउने काम गरिरहेका छौँ। निर्वाचन पूर्वाधार विकास कोषको बजेट पनि कोरोना नियन्त्रणमा खर्च गर्ने गरी कार्यविधि बनेको छ। महामारीका कारण बेरोजगारी सिर्जना भएको छ। गरिखानेहरुको अवसरहरु गुमेको छ। त्यसलाई कसरी समेटेर जाने भन्ने नयाँ शिराबाट चिन्तन गर्नुपर्छ। अहिले जसरी कृषिलाई प्राथमिकता दिने चलन शुरु भएको छ, यसलाई दिगोरुपमा निरन्तरता दिनुपर्छ। नराम्ररी प्रभावित भएको पर्यटन क्षेत्रलाई कसरी अगाडि बढाउने, यी सबै सवालमा हामी समन्वय गर्नेछौँ। हिउँदे अधिवेशनसम्म आइपुग्दा स्थिति अलि सहज भएमा विद्यमान आर्थिक सङ्कटबाट माथि उठ्नका लागि हामीले थप के भूमिका खेल्न सक्छौँ, त्यो खेल्नेछौँ। त्यसैले म फेरि पनि के भन्न चाहन्छु भने हामीले जुन उत्साहका साथ संविधान जारी गरेका थियौँ र कार्यान्वयनमा अघि बढेका थियौँ, हाल आएर कोभिड १९ ले तबाह गरेको छ। स्वास्थ्य सुरक्षाका मापदण्डलाई पालना गरेर हामी जनजीवनलाई सामान्य बनाउनेतिर लाग्नुपर्छ। यो सरकारले मात्रै गर्ने काम हो भन्ने ठान्नु हुँदैन। यो त प्रत्येक नागरिकको कर्तव्य हो। हामी यसतर्फ पूरा गर्न लागौँ। प्रत्येकले आफ्नो जिम्मेवारी पूरा गरेर न्याय र समामतामूलक समाजवादको हाम्रो लक्ष्य प्राप्त गर्नु संविधान र नेपाली जनताको अभीष्ट हो।"
नेपाललाई २३ अर्ब ६० करोड ऋण दिँदै विश्व बैंक,"काठमाडौं : विश्व बैंकले नेपालको वित्तीय क्षेत्रलाई भरथेग गर्न रु २३ अर्ब ६० करोड ऋण सहयोग उपलब्ध गराउने भएको छ। कोभिड१९ को महामारीका कारण उत्पन्न सामाजिकआर्थिक चुनौती सामना गर्न तथा नेपाल सरकारले अघिसारेका वित्तीय क्षेत्र सुधारका सबल योजना कार्यान्वयनका निम्ति बैंकले उक्त रकम ऋणस्वरुप उपलब्ध गराउन लागेको हो। आर्थिक विकासका निम्ति वित्त शीर्षकमा बैंकले नेपालको वित्तीय क्षेत्रको स्थायित्व, वित्तीय साधनको विविधीकरण, वित्तीय क्षेत्रमा पहुँच विस्तार तथा कोभिड१९ को महामारीले सृजना गरेको परिस्थितिबाट अर्थतन्त्रलाई पुरानै अवस्थामा फर्काउने नेपाल सरकारका प्रयासमा सघाउन उक्त ऋण स्वीकृत गरिएको बैंकको वासिङ्टनस्थित प्रधान कार्यालयले नाएको छ। रासस"
पवित्रालाई चौधरी ग्रुपको स्कुटर,"विराटनगर : व्यापारिक घरना चौधरी ग्रुपको सिजी फुड्सले तेस्रो उपहार विजेतलाई शुक्रबार विराटनगरमा स्कुटर प्रदान गरेको छ। गु्रपले उत्पादन गरेको जीङ्ग तयारी चाउचाउको जीत उपभोक्ता उपहार योजनाअन्तर्गत विराटनगर महानगरपालिका३ पोखरियाकी पवित्रा कटवाललाई एक कार्यक्रमकाबीच स्कुटर प्रदान गरिएको हो। पवित्रालाई सिजी फुड्स (नूडल्स डिभिजन) प्रदेश १ का प्रमुख पुण्यप्रसाद लुइटेल, सिजी फुड्सका वरिष्ठ प्रबन्धक रामजी कटुवाल, सहायक प्रबन्धक रवीन्द्र मास्के लगायतले यमाहा कम्पनीको स्कुटरको चावी हस्तान्तरण गरे। सहायक प्रबन्धक मास्केका अनुसार प्रदेश १ का विभिन्न जिल्ला र शहरमा उपभोक्ता एवं ग्राहाकलाई केन्द्रीत गरिएको उपहार योजना कार्यक्रमलाई अब तीव्रता दिइने छ। माघबाट उत्पादन सुरु गरेर बजारमा ल्याएको चाउचाउले माघ १९ बाट उपहार योजना सञ्चालनमा ल्याएको जानकारी उनले दिए। मास्केका अनुसार यसअघि पहिलो र दोस्रो विजेता बन्दै सुनसरीको धरान१५ की सुप्रीया श्रेष्ठ र मोरङको उर्लाबारी३ मंगलबारेका कैलाश राईले उपहार स्वरुप स्कुटर प्राप्त गरिसकेका छन्। ग्राहकलाई लक्षित गरेर चाउचाउको जीत उपहार योजनाअन्तर्गत ट्ब्लेट्स, स्मार्ट वाच, स्केटिङ साइकल, स्पाइनर, फुटबल स्पाइनरटप, कलरफुल ग्यारो, लुडो लगायतका आकर्षक उपहारहरु राखिएको जानकारी उनले दिए।"
पोखरीमा महिलाको शव भेटियो,कपिलवस्तु : यशोधरा गाउँपालिका२ विचली भडेहरको पोखरीमा एक महिलाको शव भेटिइको छ। सोही वडाकी २१ वर्षीय अनिता पासीको शव डुबेको अवस्थामा सार्वजनिक पोखरीमा भेटिएको जिल्ला प्रहरी कार्यालयले जनाएको छ। घटना बारे प्रहरीले अनुसन्धान सुरु गरेको जिल्ला प्रहरी कार्यालयले जनाएको छ। शव पोष्टमार्टमका लागि कपिलवस्तु अस्पतालमा राखिएको छ। मृतक महिला बिहीबार साँझबाट घरपरिवारसँग सम्पर्कबिहीन अवस्थामा रहेकी थिइन्। आज दिउँसो मात्रै उनको शव पोखारीमा डुबेको अवस्थामा फेला परेको थियो। पोष्टमार्टम रिर्पोटपछि घटना हत्या वा आत्महत्या के हो ? सबै कुरा प्रष्ट हुने प्रहरी नायब उपरीक्षक धर्मराज भण्डारीले बताए।
भोकमरीको चपेटामा परेकालाई बचाउन अर्बपतिहरुसँग राष्ट्रसंघको अपिल,"जेनेभा : संयुक्त राष्ट्रसंघीय खाद्य प्रमुख डेभिड बेस्लेले विश्वका अर्बपतिहरुलाई मृत्युको जोखिममा पुगेका मानिसहरुलाई बचाउन आग्रह गरेका छन् । भोकमरीका कारण मृत्युको मुखमा पुग्न लागेका विश्वका मानिसहरुलाई बचाउन धनाढ्यहरुसँग उनले आग्रह गरेका हुन् । भोकमरीको जोखिममा रहेका ३ करोड मानिसलाई यदी विश्व खाद्य कार्यक्रमको सहायता नपुगेको खण्डमा उनीहरुको मृत्यु हुनसक्ने भन्दै सहायताको लागि उनले आग्रह गरेका हुन् । राष्ट्रसंघको तथ्यांक अनुसार विश्वभर २७० मिलियन मानिस भोकमरीको चपेटामा पर्छन् । तर यस वर्ष १३८ मिलियनलाई राष्ट्रसंघीय खाद्य कार्यक्रमको सहायता पुग्ने अपेक्षा गरिएको छ । राष्ट्रसंघको सहायताविना मृत्यु हुनसक्ने ३ करोड मानिसलाई खाना खुवाउन यस वर्ष हामीलाई ४ दशमलब ९ बिलियन डलर खाँचो छ, बेसलेले भनेका छन् । बेसलेले ८ ट्रिलियन डलर कुल सम्पत्ति भएका धनाढ्यहरु मात्रै विश्वमा २ हजार भएको बताए । म पैसा कमाउने मान्छेहरुको विपक्षमा छैन । तर मानवताले विशाल संकट भोगिरहेको छ । हामीमध्ये कसैले पनि अहिलेसम्म आफ्नो जीवनकालमा यस्तो देखेका थिएनौँ, उनले भने । बेसलेले महामारी सुरु भएपछि नै कतिपय अर्बपति बनेको भन्दै यस्तो संकटको बेलामा सहायता गर्नुपर्ने भन्दै आह्वान गरेका थिए ।"
कोरोना विशेष अस्पतालमा आइसीयू सेवा,"दाङ : दाङमा सञ्चालन भएको कोरोना विशेष अस्पतालमा आइसीयू सेवा सुरु भएको छ । प्रदेश ५ सरकारको स्थापनामा २०७६ चैतदेखि सञ्चालनमा ल्याएको कोरोना विशेष अस्पताल बेलझुण्डीमा आइसीयू सेवा सुरु गरिएको हो। एक सय आइसोलेसन बेड क्षमता भएको अस्पतालमा उपकरण भए पनि आवश्यक जनशक्ति नभएको भन्दै अहिलेसम्म आइसीयु र भेन्टिलेटर सेवा सञ्चालन हुन सकेको थिएन। कोरोना संक्रमितको उपचार र स्वास्थ्य सेवालाई थप प्रभावकारी बनाउनका लागि अस्पतालमा आइसीयू सेवा सुरु गरिएको अस्पतालका मेसू डा सर्वेश शर्माले बताए। प्रदेश सरकारको व्यवस्थापनमा अस्पतालमा बिहीबारदेखि पूर्ण रुपमा आइसीयू सेवा सञ्चालनमा ल्याइएको उनले बताए। उपकरण प्रादेशिक अस्पताल र प्रदेश सरकारबाट कोरोना विशेष अस्पतालमा व्यवस्था भएको थियो। अब आइसीयू सेवा सञ्चाल पूर्णरुपमा नै रहने र आवश्यक परेमा तत्काल सेवा दिइने व्यवस्था गरिएको अस्पताल व्यवस्थापक दोर्णबहादुर वलीले बताए। उनले अक्सिजनसहित सम्पूर्ण प्रकृया तयारी अवस्थामा बिहीबार देखिनै राखिएको बताए। जटिल अवस्थाका बिरामी भएमा तत्काल आइसीयूमा राखेर उपचार गर्न सकिने अवस्थामा कोरोना अस्पताल पुगेको उनले बताए। आवश्यक उपकरण जडान भइसकेको बताउँदै उनले यदि कोही जटिल प्रकृतिका संक्रमित भएमा तत्काल आइसीयू कक्षामा राखेर उपचार हुने बताए। उनले जिल्लाका कोरोना संक्रमितहरु मात्र नभई बाहिर जिल्लाबाट ल्याइएको संक्रमितलाई आइसीयूमा राखेर उपचार गराउनु पर्ने भएमा आफूहरु तयारी अवस्थामा रहेको बताए। आइसीयू कक्षका लागि अस्पतालमा ६ जना विशेषज्ञ चिकित्सक व्यवस्थापन गरिएको छ। तर नियमित ४ जना चिकित्सकलाई मात्र आइसीयू कक्षामा खटाइने डा शर्माले बताए। उनका अनुसार आइसीयू सेवा सञ्चालका लागि राप्ती प्रादेशीक अस्पतालमा रहेका तीन वटा र प्रदेश सरकारमार्फत प्राप्त दुई वटा भेन्टिलेटर गरी पाँचवटा भेन्टिलेटर आइसीयू कक्षमा जडान गरिएको छ। आइसीयूका लागि आवश्यक पर्ने अक्सिजन पाइप खरिदका लागि कोरोना विशेष अस्पतालले झण्डै ३५ लाख रुयैयाँ रकम खर्च गरेको उनले जानकारी दिए। अस्पतालमा पर्याप्त जनशक्ति नहुँदा यसअघि आइसीयू सेवा सञ्चालन गर्न नसकिएको उनले बताए। कोरोना संक्रमितको उपचारका लागि संघीय सरकारमार्फत थप तीनजना विशेषज्ञ चिकित्सक व्यवस्थापन भएसँगै आइसीयू सञ्चालमा सहज भएको उनले बताए। उनले अस्पालमा पाँचवटा भेन्टीलेटर सहितको आइसीयु बेड, दश वटा उच्च सुविधायुक्त बेड र अन्य ७४ वटा साधारण वेड गरी ९० आइसोलेसन बेड अस्पतालमा सञ्चालन गरिएको जानकारी दिए।"
"कोरोना संक्रमितको संख्या ६१ हजार नाघ्यो, ४३ हजार डिस्चार्ज : ३९० जनाको मृत्यु","काठमाडौं : नेपालमा कोरोना भाइरस (कोभिड१९) संक्रमणको ग्राफ बढ्दै गएको छ। स्वास्थ्य तथा जनसंख्या मन्त्रालयका अनुसार संक्रमितको संख्या ६१ हजार ५९३ पुगेको छ । मन्त्रालयका प्रवक्ता प्राडा जागेश्वर गौतमका अनुसार एकै दिन दिन दुई हजार २० जनामा संक्रमण पुष्टि भएपछि यसको ग्राफ बढेको हो । मंगलबार १४ सय ५९, बुधबार १५ सय ३९ जनामा संक्रमण पुष्टि भएको थियो भने बिहीबार उपत्यकामा १२ सय ४६ जनामा संक्रमण पुष्टि भएको थियो । कोरोना रोकथाम र नियन्त्रणका लागि गरेको लकडाउन र निषेधाज्ञाको चौतफी विरोध भएपछि विस्तारै सरकारले सबै क्षेत्र खुला गर्दै लगेपछि कोरोनाको ग्राफ बढ्दै गएको हो। पछिल्ला दिनमा ठूला सहरमा संक्रमितको संख्या बढ्दै गएको छ। पछिल्लो २४ घण्टामा उपत्यकामा थप ८५९ जनामा कोरोना संक्रमण पुष्टि भएको छ। विभिन्न प्रयोगशालामा गरिएको परीक्षणमा काठमाडौंका ६९८, भक्तपुरका ८२ र ललितपुरका ७९ गरेर ८५९ जनामा कोरोना पुष्टि भएको मन्त्रालयले प्रवक्ता डागौतमले जानकारी दिए। प्रवक्ता प्रवक्ता गौतमका अनुसार १७ हजार ३८३ कोरोनाका सक्रिय संक्रमित छन्। यस्तै होम आइसोलेसनमा ८ हजार ८८ रहेका छन् भने संस्थागत आइसोलेसनमा ९ हजार २९५ जना रहेका छन्। मन्त्रालयका अनुसार नेपालमा २४ घण्टामा ११ हजार ४५८ जनाको पीसीआर परीक्षण गरिएको छ। पछिल्लो २४ घण्टामा ८७१ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ४३ हजार ८२० पुगेको छ। कोरोनाले २४ घण्टामा ७ जनाको मृत्यु भएको छ। योसहित नेपालमा कोरोना संक्रमणबाट मृत्यु हुनेको संख्या ३९० पुगेको छ। मोरङ, सुनसरी, सिरहा, काठमाडौं, चितवन, भक्तपुर, र रुपन्देहीमा कोरोनाका पाँच सय बढी बिरामी रहेका छन् भने सोलुखु्म्बू, मुस्ताङ, डोल्पा, रसुवा, मुगु र हुम्ला कोरोनाका शून्य बिरामी रहेका छन्। मन्त्रालयका अनुसार १७३ जनाको आइसीयूमा र ३६ जनाको भेन्टिलेटर उपचार भइराखेको छ।"
संविधान इमान्दारी साथ कार्यान्वयन गर्दै संशोधन गरेर जान सकिन्छः मुख्यमन्त्री गुरुङ,"गण्डकी : संविधानसभाबाट नेपालको संविधान औपचारिकरुपमा २०७२ असोज ३ गते घोषणा भएसँगै शुरु भएको कार्यान्वयन प्रक्रिया क्रमिक रुपमा अघि बढेको छ । प्रत्येक वर्ष असोज ३ गतेलाई राष्ट्रिय पर्वकै रुपमा संविधान दिवस मनाइँदै गरिरहेका सन्दर्भमा यसको कार्यान्वयनको अवस्थालगायत विषयमा गण्डकी प्रदेशका मुख्यमन्त्री पृथ्वीसुब्बा गुरुङसँग राष्ट्रिय समाचार समिति गण्डकी प्रदेश कार्यालयका प्रमुख वासुदेव पौडेल र समाचारदाता हरि बाँस्तोलाले गरेको अन्तर्वार्ताको सम्पादित अंशः नेपालको संविधानबमोजिम गठित गण्डकी प्रदेश सरकारको नेतृत्व गरिरहँदा संविधानप्रदत्त अधिकारको उपयोगका क्रममा देखिएका समस्या वा कठिनाइ केके छन् ? संवैधानिक प्रावधानका आधारमा नेपालमा सङ्घ, प्रदेश र स्थानीय गरी तीन तहका सरकार छन् । तीन तहका सरकारको छुट्टाछुट्टै एकल अधिकारको सूचीभन्दा सङ्घ र प्रदेश सरकारबीचको साझा अधिकारको सूचीका साथै सङ्घ, प्रदेश र स्थानीय तहबीचको साझा अधिकारको सूची बढी हुनु संविधानमा कमजोरीका रुपमा देखिएको छ । कतिपय साझा अधिकारमा रहेका विषयमा सङ्घले प्रदेश र स्थानीय तहसँग समन्वय, सहकार्य र छलफल नगरी ऐनकानून बनाउँदा समस्या पैदा गर्ने गरेको छ । दोस्रो कुरा, एकल अधिकार सूचीमा रहेका कुराहरूको प्रबन्ध जसरी हामीले गर्नुपर्ने हो, त्यो गर्न सकिएको छैन । एकल अधिकारको सूची भनेको सम्बन्धित तहको सरकारको आफ्नो अग्रअधिकारको कुरा भएकाले तल वा माथिको सरकार वा एउटा वा अर्को सरकारको अधिकारको कुरामा अर्को सरकारले कुनै हस्तक्षेप र नियन्त्रण गर्न सक्दैन तर यो कुराको सम्मान नगरी सङ्घीय सरकारले कतिपय स्थानीय र प्रदेशका एकल अधिकारका सूचीमा पनि कहिलेकाहीँ हस्तक्षेप गरेको देखिन्छ । यसका कारण कहिलेकाहीँ संविधानको प्रावधान र मर्मअनुसार काम हुन समस्या आउने गरेको छ । नेपालको संविधान कार्यान्वयनका चरणमा गइरहेका अवस्थामा केन्द्र, प्रदेश र स्थानीय तहबीचको अन्तरद्वन्द्व पनि कायमै छ । केन्द्रले प्रदेश एवम् प्रदेशले स्थानीय तहलाई अधिकार नदिएको भन्ने कुरा पनि बेला बेलामा आउने गरेको छ, खास समस्या के हो ? प्रदेशबाट स्थानीय तहलाई दिनुपर्ने धेरै कुरा छैन । कतिपय थोरै कुरा प्रदेश कानूनबमोजिम हुने भनिएको छ । हामीले स्थानीय तह सञ्चालनका लागि सहजीकरण र सहयोग गरिरहेका छौँ । कतिपय मामलामा अझै पनि यथेष्ट सहयोग गर्न सकेको अवस्था छैन । त्यसले स्थानीय तहको सरकार सञ्चालनमा पनि केही न केही प्रभाव पर्यो होला । स्थानीय तहबाट कानूनमा यो अप्ठेरो पर्यो भन्ने विषय आउँदैन । बजेट दोहोरोतेहोरो पर्यो, हामीले गर्न पाउनुपर्यो भन्ने कुरा आउने गरेको छ । स्थानीय तहमा विशेष गरी सङ्घीयताको मर्मअनुसार काम गर्नुभन्दा पनि परम्परागत रुपमा नै बाटो खन्ने वा केही बनाउने जस्ता कुरामा मात्र बढी ध्यान जाने गरेको देखिन्छ । सङ्घीयताको मर्मअनुसार स्थानीय तहले आफ्नो क्षमताको अभिवृद्धि कसरी गर्ने भन्ने हिसाबले जनशक्ति, विकास समृद्धिका काम कसरी गर्न सकिन्छ भन्नेभन्दा पनि निश्चित आवधिक योजनाको लक्ष्यका साथ चल्ते चलाते शैलीमा परम्परागत रुपमा धेरै चलेको पाइन्छ । यसमा गण्डकी प्रदेश सरकारले धेरै मात्रामा वैचारिक सहयोग गरिरहेको छ । कानूनी रुपमा वा संरचनागत रुपमा पनि हामी सहयोग गरिरहेका छौँ । त्यस्तै सङ्घीय सरकार र युरोपेली युनियनबीचको सम्झौताअनुसार प्रदेशस्थानीय तहका बीच शासन सहयोग कार्यक्रममार्फत स्थानीय तह र प्रदेश तहका जनप्रतिनिधिको क्षमता अभिवृद्धि गर्ने, संरचनागत सुधारहरू गर्ने, संस्थागत सबलीकरणका कामहरू गर्ने काम हामीले गरिराखेका छौँ । योजना निर्माण गर्दा प्रदेश र सङ्घको आवधिक लक्ष्यलाई लिएर त्यससँग तादात्म्य हुने किसिमले बनाउने भनेका छौँ । त्यसको सहजीकरण प्रदेश सरकारले गर्छ । त्यसमा आवश्यक कानूनहरूको व्यवस्थापन कसरी गर्ने र जुन प्रणाली छ त्यसअन्तर्गत नगरसभा, गाउँसभा प्रभावकारी ढङ्गले सञ्चालन गर्ने, ऐनकानूनको ड्राफ्ट कसरी गर्नेलगायतमा धेरै सहयोग गर्ने कुरा हामीले उठाएका छौँ । खासगरी गण्डकी प्रदेशलाई डिजिटल प्रदेश बनाउँदै गर्दा सँगसँगै स्थानीय तहलाई पनि डिजिटलाइज कसरी गर्ने भन्नेतर्फ सोचेका छौँ । सुशासनको अभाव एवम् समावेशी ढङ्गले नचल्दा हाम्रो गणतन्त्र सुदृढ बन्न सक्दैन । संविधानमा संशोधन हुनुपर्ने माग पनि उठिरहेका सन्दर्भमा यहाँले प्रतिनिधित्व गरिरहनुभएको पार्टी नेतृत्वले आवश्यकता र औचित्यका आधारमा संविधान संशोधन गर्नुपर्ने कुरा गर्दै आएको छ, नेतृत्वले भन्ने गरेको आवश्यकता र औचित्यका आधारमा संविधान संशोधन गर्ने समय कहिले आउँछ ? यो विषय घडी पला हेरेर आउने होइन । तत्काल काम गर्दै जाँदा के के कुराले हामीलाई अप्ठेरो पर्यो, त्यसका आधारमा संविधानमा आवश्यक सुधार हुनुपर्छ । संविधान आफैँमा जीवित दस्तावेज हो, यो संशोधनीय, परिमार्जनीय, सुधारणीय हुन्छ । संविधान एक पटक लेखेपछि ढुङ्गाको अक्षर हो भनेर बुझ्नेको पनि कमी छैन । त्यस्तो संविधानले मुलुकको नेतृत्व गर्न सक्दैन । समयअनुकूल देशकाल, परिस्थिति एवम् आवश्यकताअनुसार हाम्रो समस्या समाधानका लागि संविधान संशोधन गर्नुपर्ने हुन्छ । उदाहरणका लागि गण्डकी प्रदेशको एउटा जिल्ला नवलपरासी (बर्दघाट सुस्तापूर्व) छ । संविधानमा नै उल्लेख भएकाले प्रदेशको नयाँ जिल्लाको नाम नवलपुर राख्न जिल्ला समन्वय परिषद्ले सर्वसम्मत निर्णय गरेको छ, प्रदेश सरकारले निर्णय गरेर पठाएको छ । त्यस्तै रुकुम(पूर्व)लाई पनि केही नाम बनाउनुपर्यो, त्यसका लागि पनि संविधान संशोधन हुनुपर्यो। त्यस्तै तीन तहको सरकार हुँदा त्यसअनुरुप बजेट गइरहेको छ । विशेष, सशर्त, समानीकरण जे भने पनि जेजे रकम माथिबाट आएको छ त्यसको कसरी खर्च भइराखेको छ भन्ने सम्बन्धमा प्रदेश सरकारमा खासै समस्या देखिएको छैन । स्थानीय तहमा बजेट कार्यान्वयनको स्थिति, विकासनिर्माण कार्यको स्थिति भद्रगोल छ । त्यसको अनुगमन गर्ने कुनै संरचना वा सरकार नहुँदा अराजकता देखा परेको छ । त्यसैले तलको शासनलाई अझै सुशासनमुखी, पारदर्शी, जवाफदेहीपूर्ण बनाउनका लागि स्थानीय तहका सरकारहरूको बजेट कार्यान्वयन, खर्चको अनुगमन गर्ने काम प्रदेश सरकारलाई दिनुपर्छ, त्यसका लागि पनि संविधान संशोधन जरुरी छ । आधारभूत शिक्षादेखि लिएर माध्यमिक तहसम्मको शिक्षाको अधिकार स्थानीय तहलाई दिइएको छ । यो आफैँमा अव्यावहारिक निर्णय थियो । किन अव्यावहारिक छ भने कक्षा १२ सम्म परीक्षा लिँदा यसमा एकरुपता आवश्यक छ, जुन ७५३ पालिकाबाट सम्भव छैन । कमसेकम सात वटा प्रदेशलाई दिएमा प्रदेशप्रदेशमा एकरुपता हुन्थ्यो, समन्वय गर्न पनि सजिलो हुन्थ्यो, जसले पाठ्यक्रम पाठ्यपुस्तकमा पनि एकरुपता हुन्छ । विद्यमान संवैधानिक प्रावधानअनुसार पालिकापालिकाका पाठ्यक्रम, पाठ्यपुस्तक बन्ने अवस्था रहेका कारण यसमा संशोधन गर्नुपर्ने देखिएको छ । यो संवैधानिक प्रबन्धका कारणले शिक्षा क्षेत्र अस्तव्यस्त बनेको छ । त्यसैले माध्यमिक तहको शिक्षाको व्यवस्थापन कसरी गर्ने भन्ने सम्बन्धमा पनि संविधान संशोधन जरुरी छ । कतिपय कानून निर्माणका लागि अझै पनि सङ्घबाट आधार र मापदण्ड नआउँदा समस्या पर्दै गएको भन्ने सुनिन्छ, यस सम्बन्धमा यहाँको अनुभव के छ ? प्रदेश प्रहरी संगठन प्रदेशको एकल अधिकारको कुरा हो । संवैधानिक प्रबन्धअनुसार विद्यमान नेपाल प्रहरीको पनि सङ्घीय सेक्टरमा कोको रहने, त्यसको परिचालन कसरी गर्ने सम्बन्धमा नयाँ कानून आवश्यक छ । त्यसबाट छुट्टिएर आएको प्रदेशलाई वितरण गरिएको जुन सङ्ख्या छ त्यो सङ्ख्याका भरमा मापदण्ड, विधिप्रक्रिया कानून मुताबिक हुनेछ भनिएको छ । त्यसकारण प्रहरी ऐन आइसके पनि सङ्घीय सरकारले प्रदेश प्रहरी सङ्गठन परिचालनका लागि मापदण्ड निर्धारण नगर्दासम्म हामीले काम बढाउन सकेका छैनौँ । त्यसैले हामीले मापदण्ड र कार्यविधिको ऐन चाँडो आइदिनुपर्यो भनेका हौँ। त्यस्तै निजामती सेवा ऐनअनुरुप कार्यविधि नहुँदा प्रदेश लोकसेवा आयोगहरूले काम गर्ने अवस्था बनेको छैन । लोकसेवा आयोगले काम गर्ने भनेको त प्रदेशलाई र त्यसअन्तर्गतको स्थानीय तहलाई चाहिने सबै किसिमको जनशक्ति व्यवस्था गर्ने हो । परीक्षा लिने, भर्ना गर्ने, तालीम दिने, उनीहरूलाई ठाउँ ठाउँमा पठाउने सबै जिम्मा प्रदेश लोकसेवा आयोगको हो । त्यससँग सम्बन्धित सङ्घीय कानून नआउँदा समस्या पैदा भएको छ । कोरोना महामारीले विश्व नै तहसनहस बनाइरहेका अवस्थामा यसले नेपालमा पनि ठूलै प्रभाव पारेको छ । कोरोना महामारीसँग जुधिरहेको विद्यमान अवस्थामा वर्तमान संविधानले दिएका जिम्मेवारी तथा अधिकारले काममा कत्तिको सहजता महसुस गर्नुभएको छ ? हाम्रो संविधानले महामारीको परिकल्पना नै गरेको रहेनछ । महामारी आयो भने के गर्ने, प्रदेशले के गर्छ, स्थानीय तहले के गर्छ भन्ने कार्यविभाजन छैन । प्राकृतिक विपत्ति वा त्यस्तै केही भयो भने यो गर्ने भन्ने मात्रै भएका अवस्थामा हामीले यो महामारीलाई महाविपद् मानेर तत्कालीन परिस्थितिमा जेजे कुराको कानूनी प्रबन्ध गरेर जान सकिन्छ, जनशक्ति, बजेट व्यवस्था गरेर जान सकिन्छ, त्यो गरेका छौँ । यस सम्बन्धमा सङ्घीय सरकारले पनि समन्वय गर्ने काम, नीतिनिर्देशन गर्ने काम गरेकै छ । ढिलोचाँडो जे भए पनि कामहरू भइरहेका छन् । सङ्घ, प्रदेश र स्थानीय सरकारबीच केही बढी समन्वय भएको छ भने यही महामारीमा नै भएको छ । स्थानीय तहसँग सहकार्य गर्ने कुरा, माथिल्लो तहसँग समन्वय गर्ने कुरामा प्रदेश सरकारले पुलको भूमिका निर्वाह गरेको छ । यो महामारीको बेलामा प्रदेश सरकारको भूमिका अत्यन्त महत्वपूर्ण छ । सङ्घको भन्दा पनि व्यवस्थित काम हामीले गरेका छौँ । महामारीको रोकथाम नियन्त्रण र यसको व्यवस्थापनमा प्रदेशको आफ्नो तहबाट अत्यन्त चुस्तदुरुस्त भएर काम गरिएको छ । ऐनकानूनले नछेक्ने कुरामा हामीले कुनै सीमा बाँकी राखेका छैनौँ, क्षमताको भरपूर प्रयोग गरेर काम सम्पन्न गरेका छौँ । त्यसैले पनि महामारीको रोकथाम, नियन्त्रण र व्यवस्थापनमा यसले ठोस नतिजा दिन थालेको हो । जिल्ला अस्पतालहरू सबै प्रदेश मातहत भएको हुनाले यिनीहरूको सुदृढीकरणमा लाग्नेबित्तिकै कोरोनाको रोकथाममा महत्वपूर्ण भूमिका निर्वाह गर्यो । जनशक्ति परिचालन, नमूना सङ्कलन सबै तयार गर्ने काम जिल्ला अस्पतालहरूले गरे । स्थानीय तहका स्वास्थ्यचौकी, एकाइमा रहेका कर्मचारीको परिचालन जिल्लाहरूले गरे । कोरोनाको रोकथाम, नियन्त्रण व्यवस्थापन र उपचारका बारेमा तलका जनशक्तिलाई मसिनो गरी परिचालन गर्न सङ्घ सरकारले सक्दो रहेनछ जुन काम हामीले गर्यौँ । सहकार्य गरी स्थानीय तहबाट क्वारेन्टिन निर्माण भए, उहाँहरूले समस्या पर्दा हामीलाई गुहार्नुभयो । जिल्लाको सिसिएमसी, प्रदेशको क्राइसिस म्यानेजमेन्ट सेन्टर, कोभिड १९ क्राइसिस म्यानेजमेन्ट गर्ने टिमलाई निरीक्षण, निर्देशन गर्ने काम हामीले गर्यौँ। त्यस्तै स्थानीय तहलाई पनि हामीले परिचालन, समन्वय गर्ने काम गर्यौँ। त्यससँगै ठोस व्यवस्था भई आइसोलेशनको व्यवस्था प्रदेशले गर्ने, डेडिकेटेड अस्पतालको व्यवस्था सङ्घले गर्ने, क्वारेन्टिनको व्यवस्थापन स्थानीय तहले गर्ने तय भएको छ । बन्दाबन्दीका कारणले अर्थतन्त्र तहसनहस बनेका अवस्थामा त्यसलाई चुस्तदुरुस्त बनाउने, रिभाइवल गर्नेदेखि राहत वितरण, सर्भाइबल फण्डका साथै कोभिड १९ मैत्री बजेट ल्याउने कुरा हामीले गर्यौँ। सङ्घले नीतिनियम बनाउने, नेपालभर एकै किसिमको मापदण्ड बनाउने कुरामा समन्वय गरिराखेको छ । यदि नेपाल सङ्घीय शासन प्रणालीमा नगएको भए, सङ्घीयतामा गएर तीन तहका सरकार नबनेको भए त्यो हालतमा त्यति छिटो त्यो सङ्ख्यामा क्वारेन्टिन बन्न सक्ने थिएन । त्यसको व्यवस्थापन, नियन्त्रण गर्ने कुरामा प्रदेश सरकारले महत्वपूर्ण भूमिका निर्वाह गर्यौँ। प्रदेश सरकारले सारा आइसोलेशन केन्द्रहरूको व्यवस्थापन गर्यो सङ्घीय प्रणाली नभएको नभए त्यो तहमा त्यो मात्रामा सम्भव नै थिएन । रोकथाम, नियन्त्रण र व्यवस्थापनमा जुन रकमको व्यवस्थापन भयो तीन तहका सरकार भएका कारण त्यो सम्भव भएको हो । हामी संसारको दोस्रो कोरोना प्रभावित मुलुक भारतसँग जोडिएका छौँ । खुला सिमानाका कारण भइरहेको आवतजावतका कारण कोरोना फैलिरहेको छ, जसका कारण गरेको सारा काम पनि नगरेको जस्तो भएको छ । यो परिस्थितिका कारणले भएको हो भन्ने बुझ्नुपर्यो । नेपालका तीन तहका सरकारले भरमग्दुर गरेको छ । अहिले पनि हामी साह्रै बिग्रेको भयावह भएको मुलुकको रुपमा छैनौँ । हामीले आफ्नो लेभलमा जुन प्रबन्ध गरेका छौँ, त्यो नराम्रो होइन । पछिल्लो कालमा सङ्क्रमण बढेको देख्दा केही नगरेको भन्ने भ्रम प्रचार भइरहेको छ, त्यसमा सचेत हुनुपर्छ, वस्तुनिष्ठ भएर त्यसको मूल्याङ्कन गर्नुपर्छ । अन्त्यमा संविधान दिवसका अवसरमा नेपाली जनता र विशेषगरी प्रदेशवासीलाई के भन्न चाहनुहुन्छ ? संविधानको खेस्रा बनाउने क्रममा पहिलो संविधानसभामा सङ्घीयता कस्तो होला, मुलुकमा किन सङ्घीयता चाहियो, हाम्रो सामाजिक द्वन्द्वको व्यवस्थापन कसरी गर्ने, बहुलताभित्र एकताको व्यवस्था कसरी गर्ने, असमावेशी समाजलाई कसरी समावेशी बनाउने, हाम्रो सरकारलाई कसरी जवाफदेही बनाउने भनी लामो छलफल चलायौँ । हाम्रो शासन प्रणालीले राम्रो परिणाम नदिएको, असमावेशी समाजका कारण विभिन्न जातजाति, भाषाभाषी लामो समयसम्म भेदभावमा रहेकाले त्यसबाट उत्पन्न हुने द्वन्द्व कम गर्ने एउटा मात्र उपाय सङ्घीयता हो । त्यो सङ्घीयता भनिरहँदा हामीले भनेजस्तो सङ्घीयता त आएन तर यसले हाम्रा समस्या समाधान गर्ने कुरामा केही न केही भूमिका निर्वाह गर्यो । त्यसैले यो कसैलाई मन पर्ला नपर्ला यो संविधान आफैँमा ऐतिहासिक संविधान हो । आफैँमा समावेशी, लोकतान्त्रिक शासन प्रणालीलाई व्यवस्था गरेको संविधान महत्वपूर्ण र मूल्यवान् छ । यसको संरक्षण, सम्बद्र्धन गर्नुपर्छ । इमान्दारीका साथ कार्यान्वयन गर्दै जाने र समस्या परेका खण्डमा यसको संशोधन गरेर पनि जान सकिन्छ । दुईवटै अतिवादबाट बचेर संविधानलाई गति दिनुपर्छ । यसको बचाउका लागि हामी सबै लाग्नुपर्छ । दुनियाँका अरु सङ्घीय शासन व्यवस्था भएका देशक संविधानको कार्यान्वयनको अवस्थालाई हेर्दा हामी निराश हुनुपर्ने अवस्था छैन । हाम्रो आवश्यकता अनुसार चित्त नबुझे पनि निराश हुनुपर्ने देखिँदैन । दुईतीन वर्षभित्र आधारभूत रुपमा प्रदेश सरकार तथा स्थानीय सरकारको आधार तयार भएको छ । जनशक्ति व्यवस्थापन, संरचना निर्माणको हिसाबले पनि आधार तयार गरेका छौँ, हामी सही ट्रयाकमा छौँ । स्वदेशमा वा विदेशमा जहाँ रहे पनि ६७ वर्षको नेपालको राजनीतिक सङ्घर्षले ल्याएको यो संविधानलाई पालना गर्ने हाम्रो कर्तव्य हो । यसको मर्मलाई कुल्चने काम नगरौँ । व्यक्तिगत लोभ,आकाङ्क्षा जे भए पनि त्यसलाई तिलाञ्जलि दिएर नेपालीको मूल महान् ग्रन्थका रुपमा रहेको संविधानलाई कसरी सफल पार्ने भन्ने सोच्नुपर्छ । प्रदेशवासीले सरकार सञ्चालनमा जसरी सहयोग समर्थन गर्दै आउनुभएको छ, त्यसका लागि सबैलाई आभार व्यक्त गर्दै आगामी दिनमा पनि यस्तै साथ र सहयोगको अपेक्षा गर्दछु । प्रदेश सरकार आएर कमसेकम हामीले खानेपानी पायौँ, पालिकापालिकामा मोटरबाटो पुग्यो, फेवाताल, वेगनास ताल बच्यो, गरीबलाई रासन कार्ड वितरण गर्यो, स्वास्थ्य बीमाको प्रबन्ध सबैलाई गर्यो, कोही पनि गरीब जनता उच्च शिक्षा प्राप्त गर्ने कुरामा वञ्चित हुनु परेन, स्वास्थ्य सुविधाबाट वञ्चित हुनुपरेन भन्नेलगायतका कुराको अनुभूति गराउँदै जनतालाई दुई हजार अमेरिकी डलर प्रतिव्यक्ति आय भएको अवस्थामा पुर्याउन सके समृद्धि सङ्घीय शासन व्यवस्थाबाट सम्भव रहेछ भन्ने पुष्टि हुन्छ । यसले नेपाली जनताले गरेको निर्णय सही थियो भन्ने कुरालाई प्रमाणित गर्दछ । प्रदेश सरकार जनताप्रति नुनको सोझो चिताएर जनता र सरकारबीच हातेमालो गरेर अघि बढ्छ, देशले समृद्धि हासिल गर्छ । सबैलाई सफलता मिलोस् यही शुभकामना ।"
दाउरा समात्न खोज्दा बाढीले बगाएर बाबुछोरी बेपत्ता,नवलपुर : बाढीले बगाएर ल्याएको दाउरा समात्न जाँदा शुक्रबार पूर्वी नवलपरासीमा बाबुछोरी बेपत्ता भएका छन्। आमालाई भने सकुशल उद्धार गरिएको छ। बेपत्ता हुनेमा मध्यबिन्दु नगरपालिका१५ भ्युरानका ४५ वर्षीय भूपलाल क्षेत्री र उनकी १४ वर्षीया छोरी सुजिता रहेको जिल्ला प्रहरी कार्यालयका प्रवक्ता डीएसपी मोहनबहादुर खाँणले जानकारी दिए। गएरातिदेखि परेको वर्षाका कारण स्थानीय अरूणखोलामा ठूलो बाढी आएको छ। सोही खोलाको बाढीमा बग्दै आएको दाउरा समात्न परिवारका ३ जना पुगेका थिए। सोही क्रममा बाबु छोरी बेपत्ता भएको र क्षेत्रीकी श्रीमती सानीलाई स्थानीयले उद्धार गरेका हुन। घटनास्थल भन्दा केही तल नारायणी नदी छ। बेपत्ताको खोजी कार्य भइरहेको डीएसपी खांणले जानकारी दिए।
अध्यक्ष राजकुमार पौडेल : जसले काठमाडौंका २७ सय भोकाहरुलाई खाना खुवाए,"काठमाडौं : 'म घर बनाउने काम गर्थें, लकडाउनमा त्यही काम पनि भएन' पशुपतिमा खाना खाँदै गरेका खोटाङका छेटु राईले भने 'यो महामारीमा हामी भोकाहरुलाई खाना दिएर ठूलो गुन लगाउनु भयो। उहाँहरुले निकै दिनदेखि पशुपतिमा खानाखाजा खुवाइरहनु भएको छ।' राईले यसो भनिरहँदा सिन्धुपाल्चोक भोटेकोसी गाउँपालिकाका अध्यक्ष राजकुमार पौडेलले पशुपतिमा खाना वितरण गरिरहेका थिए। पौडेलले खाना वितरण गरिरहँदा पशुपतिमा बसोबास गर्नेहरुको मुहारमा छुट्टै रौनक थियो। कोही बालबच्चा च्यापेर दौडिँदै थिए, उमेर ढल्केकाहरु लठ्ठिको साहरामा आउँदै थिए, यता पौडेल भने धमाधम खाना वितरणमा व्यस्त थिए। लकडाउनका कारण लामो समयदेखि कामविहिन भएर बसेका ज्याला मजदुरी गर्नेहरुलाई पौडेलले खाना खुवाएका हुन्। त्यसोत राई मात्रै होइनन् धनुषाका यादव चौधरी पनि खाना खान पाउँदा निकै खुशी छन्। 'आफुसँग भएको अलिकति पैसा पनि सकियो। यहीँ पशुपतिमा बस्ने गरेको छु' यादवले भने 'जे होस् हामी भोकाएहरुले खान पाएका छौं। कहिले को आएर खानाखाजा दिएर जान्छन् कहिले को आएर दिन्छन् भन्ने बित्तिकै खान नपाए पनि ढिला चाँडौ खान पाएका छौं।' पशुपति, कलंकी, नयाँ बसपार्क, गुज्जेश्वरी, वनकाली एरिया, जडिबुट्टिको सुकुम्बासी बस्ती र कृष्णमन्दिर सुकुम्बासी बस्तीका करिब दुई हजार सात सय जनालाई खाना खुवाएको अध्यक्ष पौडेलले बताए। 'ज्याला मजदुर गरेर छाक टार्नेहरुलाई कोरोना महामारीले गर्दा समस्या परेकाहरुलाई व्यक्तिगत खर्च गरेर खुवाएको हुँ' पौडेलले अन्नपूर्णसँग भने। महामारीमा घर जान नपाएका र काठमाडौंमै ज्याला मजदुरी गरेर बिहानबेलुकीको छाक टार्न नपाएकालाई आफुले सहयोग गर्न पाउँदा खुशी भएको पौडेलले बताए। उनका अनुसार सुन्धारामा रहेको होटल मोनार्कसँग समन्वय गरेर खाना खुवाएका हुन्। पौडेलको यो कामलाई उनकी श्रीमती लक्ष्मी पौडेल र परिवारका अन्य सदस्यहरुले साथ दिइरहेका छन्। 'केही दिन म आफै खानाखाजा लिएर गएको थिएँ। अहिले कामले गाउँपालिका आउनु परेकाले मेरो परिवारले खुवाइरहनु भएको छ' उनले भने 'आफु्ले सकेको गरिबहरुलाई सहयोग गर्न मन लाग्छ। आफुले सक्ने सहयोग गर्ने न हो।' त्यस्तै उनले जोरपाटीका १९६ परिवारलाई खाद्यान्न पनि सहयोग गरेको पौडेलले बताए। शुक्रबार खानाखाजा खुवाएको १७ औं दिन पुगेको छ। सरकारले लकडाउन खुकुलो बनाएसँगै १८ औं दिन (शनिबार)बाट खाना खुवाउन छाड्ने पौडेलले बताए। उनका अनुसार एक महिना खाना खुवाउने लक्ष्य रहे पनि लकडाउन खुकुलो भएकाले १८ औं दिनमा स्थगित गर्न लागेको बताए।"
एकै दिन दुई हजार २० कोरोना संक्रमित थपिए,"काठमाडौं : नेपालमा कोरोना भाइरस (कोभिड१९) संक्रमणको ग्राफ बढ्दै गएको छ। शुक्रबार काठमाडौंका ६९८ , भक्तपुरका ८२ र ललितपुरका ७९ गरेर उपत्यकामा ८५९ जनासहित एकै दिन दुई हजार २० जनामा संक्रमण पुष्टि भएको स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमले जानकारी दिए। योसँगै नेपालमा कोरोना संक्रमितको कुल संख्या ६१ हजार ५९३ पुगेको छ। कोरोना रोकथाम र नियन्त्रणका लागि गरेको लकडाउन र निषेधाज्ञाको चौतफी विरोध भएपछि विस्तारै सरकारले सबै क्षेत्र खुला गर्दै लगेपछि कोरोनाको ग्राफ बढ्दै गएको हो। पछिल्ला दिनमा ठूला सहरमा संक्रमितको संख्या बढ्दै गएको छ। बिहीबार उपत्यकामा ६१८ सहित १२ सय ४६ जनामा संक्रमण पुष्टि भएको थियो । प्रवक्ता गौतमका अनुसार १७ हजार ३८३ कोरोनाका सक्रिय संक्रमित छन्। यस्तै होम आइसोलेसनमा ८ हजार ८८ रहेका छन् भने संस्थागत आइसोलेसनमा ९ हजार २९५ जना रहेका छन्। मन्त्रालयका अनुसार नेपालमा २४ घण्टामा ११ हजार ४५८ जनाको पीसीआर परीक्षण गरिएको छ। २४ घण्टामा ८७१ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ४३ हजार ८२० पुगेको छ। कोरोनाले २४ घण्टामा ७ जनाको मृत्यु भएको छ। योसहित नेपालमा कोरोना संक्रमणबाट मृत्यु हुनेको संख्या ३९० पुगेको छ। मोरङ, सुनसरी, सिरहा, काठमाडौं, चितवन, भक्तपुर, र रुपन्देहीमा कोरोनाका पाँच सय बढी बिरामी रहेका छन् भने सोलुखु्म्बू, मुस्ताङ, डोल्पा, रसुवा, मुगु र हुम्ला कोरोनाका शून्य बिरामी रहेका छन्। मन्त्रालयका अनुसार १७३ जनाको आइसीयूमा र ३६ जनाको भेन्टिलेटर उपचार भइराखेको छ।"
२४ घन्टामा उपत्यकामा थपिए ८५९ जना कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप ८५९ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा ८५९ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। बिहीबार मात्रै ६१८ जनामा कोरोना संक्रमण देखिएको थियो। काठमाडौंका ६९८, भक्तपुरका ८२ र ललितपुरका ७९ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। यस्तै नेपालमा कोरोना भाइरस (कोभिड१९) संक्रमितको संख्या ६१ हजार नाघेको छ। पछिल्लो २४ घण्टामा २ हजार २० जनामा संक्रमण पुष्टि भएसँगै संक्रमितको संख्या ६१ हजार ५९३ पुगेको स्वास्थ्य मन्त्रालयका प्रवक्ता डा गौतमले जानकारी दिए। १७ हजार ३८३ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ९ हजार २९५ जना रहेका छन् भने होम आइसोलेसनमा ८ हजार ८८ जना छन्। यस्तै क्वारेन्टाइनमा ७ हजार ७३६ जना रहेका छन्। मन्त्रालयका अनुसार नेपालमा २४ घन्टामा ११ हजार ४५८ पीसीआर परीक्षण गरिएको छ। पछिल्लो २४ घण्टामा ८ सय ७१ जना कोरोना जितेर डिस्चार्ज भएका छन्। यो प्रतिशत हो। योसँगै कुल डिस्चार्ज हुनेको संख्या ४३ हजार ८२० पुगेको छ। मोरङ, सुनसरी, सिराहा, काठमाडौं, भक्तपुर, ललितपुर, मकवानपुर, चितवन र रुपन्देहीमा पाँच सय बढी संक्रमित रहेका छन् भने सोलुखुम्बु, मुस्ताङ, डोल्पा, मुगु र हुम्ला र रसुवामा संक्रमितको शून्य संख्य रहेको छ। यस्तै मन्त्रालयका अनुसार आइसीयूमा १७३ र भेन्टिलेटरमा ३६ जनाको उपचार भइरहेको छ। नेपालमा हालसम्म कोरोनाबाट ३९० जनाको मृत्यु भएको छ। शुक्रबार मात्रै ७ जनाको मृत्यु भएको छ।"
मोरङमा एक सयसहित प्रदेश १ मा १६६ नयाँ संक्रमित थपिए,"विराटनगर : मोरङका एक सयसहित प्रदेश १ मा एक सय ६६ जना कोरोना भाइरसका नयाँ संक्रमित थपिएका छन् । सुनसरीमा ५६, झापामा आठ र उदयपुरमा दुई जना नयाँ संक्रमित भेटिएका हुन् । छ सय ६९ जनाको पीसीआर परीक्षण भएकोमा ५७ महिला र एक सय नौ पुरुषको रिपोर्ट पोजिटिभ आएको सामाजिक विकास मन्त्रालयले जनाएको छ । प्रदेशमा थोरै संख्यामा परीक्षण हुँदा धेरै संक्रमित भेटिएको यो नै पहिलो हो । प्रदेश राजधानी विराटनगरमा एकै दिन ५८ जनामा कोरोना पुष्टि भएको छ । संक्रमण देखिएका मध्ये २५ महिला र ३३ पुरुष छन् । विराटनगरबाहेक मोरङको कटहरीमा सात महिला, आठ पुरुष, पथरीशनिश्चरेमा चार पुरुष, बूढीगंगामा एक महिला, तीन पुरुष, जहदामा एक महिला, दुई पुरुष, धनपालथानमा एक महिला, दुई पुरुष, रंगेली र बेलबारी एकएक महिला, ग्रामथान र सुन्दरहरैँचामा एकएक पुरुष, स्थानीय तह नखुलेका तीन महिला र छ पुरुषको रिपोर्ट पोजेटिभ आएको छ । सुनसरीको इटहरीमा सात महिला, २५ पुरुष, बराहक्षेत्रमा दुई महिला, १० पुरुष, धरानमा एक महिला, आठ पुरुष, इनरुवामा एक महिला, एक पुरुष, हरिनगरमा एक महिलामा संक्रमण देखिएको छ । मन्त्रालयका अनुसार झापाको शिवसताक्षीमा तीन महिला, चार पुरुष, कनकाईमा एक पुरुष, उदयपुरको त्रियुगामा एक पुरुष र स्थानीय तह नखुलेका १ पुरुषको रिपोर्ट पोजेटिभ आएको छ । प्रदेश १ मा हालसम्म कोरोना संक्रमितको संख्या पाँच हजार चार सय ३७ पुगेको छ । हालसम्म एक लाख १३ हजार आठ सय ८९ जनाको पीसीआर परीक्षण हुँदा एक लाख आठ हजार चार सय ५२ जनाको रिपोर्ट नेगेटिभ आएको छ । प्रदेशमा उपचारपछि कोरोना मुक्त भएर एक सय ९२ जना शुक्रबार डिस्चार्ज भएका छन् । होम आइसोलेसनबाट एक सय २७, सुन्दरहरैँचास्थित पूर्वाञ्चल विश्वविद्यालय कोभिड१९ आइसोलेसन अस्पतालबाट ३३, धानजन आइसोलेसन अस्पतालबाट १३, जिल्ला अस्पताल संखुवासभाबाट १०, मेची अस्पताल झापाबाट चार, बीपी कोइराला स्वास्थ्य विज्ञान प्रतिष्ठान धरानबाट ती, बी जेनरल अस्पताल हरिनगरा सुनसरी र मारवाडी सेवा सदन आइसोलेसन विराटनगरबाट एकएक जना डिस्चार्ज भएको मन्त्रालयले जनाएको छ । प्रदेश १ बाट शुक्रबारसम्ममा डिस्चार्ज हुनेको संख्या दुई हजार चार सय ३२ पुगेको छ ।"
कपिलवस्तु कारागारमा कोरोनाको उच्च सतर्कता,"कपिलवस्तु : कपिलवस्तु कारागारमा कोरोना संक्रमण फैलन नदिन कारागार प्रशासनले उच्च सर्तकता अपनाएको छ । लकडाउन घोषणा भएलगत्तै कारागारका कैदीवन्दीलाई परिवार तथा आफन्तजनसँगको भेटघाटमा पूर्णरुपमा रोक लगाइएको छ । जिल्ला अदालतबाट कारागार आउने कैदीबन्दीको पीसीआर रिर्पोटका आधारमा कारागारमा राख्ने गरिएको कपिलवस्तु कारागारका प्रमुख जेलर राकेश पाण्डेयले बताए । पीसीआर रिर्पोट नेगेटिभ भएका कैदीबन्दी मात्र कारागारमा आउँछन्, जेलर पाण्डेयले भने, 'भित्र थुनामा रहेका सबै कैदीबन्दीसँग बाहिरी कुनै सम्पर्क तथा भेटघाट हुँदैन । त्यसकारण पनि उनीहरु कोरोना भाइरसको संक्रमण बाट आजसम्म सुरक्षित छन् ।' यसबाहेक कारागार प्रशासनबाट नियमित रुपमा कारागारभित्र र बाहिर सेनिटाइज तथा सरसफाइ गरिन्छ । उनीहरुलाई खुवाइने रासनलगायतका वस्तु पनि संक्रमणमुक्त गरी पकाउने व्यवस्था गरिएको जेलर पाण्डेयले बताए। कोरोना संक्रमण नियन्त्रणका लागि उच्च सतर्कता अपनाइ पनि कारागारमा अन्य थुप्रै समस्याहरु छन् । पर्याप्त मात्रामा पानीको व्यवस्था छैन । पुरानो ब्लकमा पानी चुहिन्छ । कारागारको क्षतिग्रस्त सुरक्षा पर्खालको मर्मत तथा पुननिर्माण भएको छैन । कारागारभित्र स्थापना गरिएको पुस्तकालयमा पुस्तक अभाव रहेको कारागार प्रशासनले जनाएको छ । ब्लक नं १ मा १ सय ८० जनाको क्षमता भएपनि २ सय २५ जना कैदीबन्दी छन् । ब्लक नं २ मा १ सय ७२ जनाको क्षमता भएपनि १ सय ९४ जना कैदीबन्दी राखिएको छ । कुल४ सय १९ जना कैदीबन्दीका लागि १८ वटा शौचालय मात्रै छन् । शैच जानका लागि कैदीबन्दीको ठूलो लाइन लाग्नु पर्ने अवस्था छ ।"
समृद्ध राष्ट्र निर्माणमा जुटिरहौं : प्रदेश प्रमुख प्यासी,"विराटनगर : प्रदेश १ का प्रमुख सोमनाथ अधिकारी प्यासीले समृद्ध राष्ट्र निर्माणमा जुटिरहन सबैमा आग्रह गरेका छन्। संविधान दिवशका अवसरमा शुक्रबार एक शुभकामना सन्देश जारी गर्दै उनले कानुनी राज्यको अवधारणा, लोकतान्त्रिक मूल्य र मान्यतामा आधारित समाजवादप्रति प्रतिबद्ध रही समृद्ध राष्ट्र निर्माणमा जुटिरहन आह्वान गरेका हुन्। उनले ठूलो त्याग, बलिदान र संघर्षको उपलब्धीका रुपमा प्राप्त संविधानको संरक्षण र संघीय लोकतान्त्रिक गणतन्त्रलाई संस्थागत गर्ने विषयमा समर्पित भए लाग्न पनि सबैलाई आग्रह गरेका छन्। नेपालको स्वतन्त्रता, सार्वभौमसत्ता, भौगोलिक अखण्डता, राष्ट्रियता, स्वाधीनता, स्वाभिमान, नेपालीको हितका आधारभूत विषयलाई ख्याल राखी जनताको प्रतिस्पर्धात्मक बहुदलीय लोकतान्त्रिक शासन प्रणाली, नागरिक स्वतन्त्रता, बालअधिकार, अपांगता भएका व्यक्तिहरुका अधिकार, मौलिक अधिकार, मानव अधिकार, वालिग मताधिकार, आवधिक निर्वाचन, पूर्ण प्रेस स्वतन्त्रता तथा स्वतन्त्र निष्पक्ष र सक्षम न्यायपालिकामा प्यासीको जोड छ। उनले निरंकुश जहाँनिया राणा शासन, तानाशाही निर्दलिय एकतान्त्रीक शासन व्यवस्थाबाट मुक्त गरी लोकतान्त्रिक गणतन्त्रको स्थापनाका लागि जीवन उत्सर्ग गर्ने सबै सहिदप्रति श्राद्धाञ्जली व्यक्त गरेका छन्। वीर, अमर, त्यागी, कर्मनिष्ठ र भविष्यद्रष्टा शहिदको बलिदानबाट प्राप्त उपलब्धिलाई संस्थागत गर्दै बहुजातीय, बहुभाषिक, बहुधार्मिक, बहुसांस्कृतिक तथा भौगोलिक विविधतायुक्त विशेषतालाई आत्मसात् गरेर अघि बढ्नु पर्ने आजको आवश्यकता छ, उनले सार्वजनिक गरेको सन्देशमा भनिएको छ, समानुपातिक समावेशी र सहभागितामूलक सिद्धान्तका आधारमा समतामूलक समाजको निर्माण गर्ने धेय संविधानको रहेको छ। संविधानको जगमा उभिएर एकता, सामाजिक सांस्कृतिक ऐक्यबद्धता, सहिष्णुता र सद्भावलाई संरक्षण एवं प्रवर्धन गर्दै, वर्गीय, जातीय, क्षेत्रीय, भाषिक, धार्मिक, लैंगिक विभेद र सबै प्रकारका जातीय छुवाछुतको अन्त्य गरी आर्थिक समानता, समृद्धि र सामाजिक न्याय सुनिश्चित गर्नु पर्नेमा प्यासीले जोड दिएका छन्। देशमा राजनीतिक स्थिरता, दीगो शान्ति स्थापना, सुशासन, वित्तीय अनुशासन, मितव्ययीता, भ्रष्ट्राचार विरुद्ध शून्य सहनशीलता कायम गरी राष्ट्रको दीगो विकास गर्न सकेमा मात्र संविधानको मर्म र भावना सार्थक हुने उनले उल्लेख गरेका छन्। प्रदेश प्रमुख प्यासीले राष्ट्रियहित, लोकतन्त्र र अग्रगामी परिवर्तनका लागि नेपाली जनताले पटकपटक गरेको ऐतिहासिक जन आन्दोलन, सशस्त्र संघर्ष, त्याग र बलिदानको गौरवपूर्ण इतिहासलाई स्मरण गरे। उनले बेपत्ता र पीडित नागरिकहरुप्रति उच्च सम्मान व्यक्त गरेका छन्। नेपालको स्वतन्त्रता, सार्वभौमिकता, अखण्डता, राष्ट्रिय एकता, स्वाधीनता र स्वाभिमानलाई अक्षुण राख्दै जनताको सार्वभौम अधिकार, स्वायत्तता र स्वशासनको अधिकारलाई आत्मसात् गरी जनताको माझ गएर मस्यौदा तयार गरिएको यो पहिलो र विश्वको सबैभन्दा उत्कृष्ट संविधान भएको दाबी उनको छ। संविधान मेरो, हाम्रो र हामी सबैको संविधान बनिरहोस् प्यासीद्धारा सन्देशमा भनिएको छ।"
संविधान जनताका मूलभूत भावनालाई समेट्न सफल भयो : सभामुख सापकोटा,"नेपालको संविधानले परिकल्पना गरेअनुसार जनप्रतिधिमूलक संस्थाको सर्वोच्च निकायको रुपमा संघीय संसद् क्रियाशील छ। संविधान कार्यान्वयन गराउन र केही कमजोरी भए सुधार गर्ने निकायका रुपमा समेत यही संस्थालाई लिइन्छ। संसद् नागरिकका भावना, अपेक्षा तथा सुख दुःख सुन्ने निकाय हो। संविधान कार्यान्वयन, नागरिकका अपेक्षा र चाहनाको सम्बोधन गर्दै सङ्घ, प्रदेश र स्थानीय तहलाई थप रक्तसञ्चार गराउने निकायका रुपमा रहेको यस संस्था नै लोकतन्त्रको सबैभन्दा सुन्दर संस्था हो। जनताको प्रत्यक्ष सहभागितामा पहिलो पटक बनेको वर्तमान संविधानले परम्परागत संसदीय प्रणालीभन्दा माथि उठ्ने प्रयास गरेको छ। संविधान दिवसका अवसरमा संविधान कार्यान्वयन, जनअपेक्षा तथा संघीय संसद्को पछिल्लो भूमिकालगायत विषयमा संघीय संसद्का सभामुख अग्निप्रसाद सापकोटासँग राससले गरेको अन्तरवार्ताको सम्पादित अंशः संविधानसभाबाट जारी भएको संविधानको कार्यान्वयनको अवस्थालाई जनप्रतिनिधिमूलक संस्था संघीय संसद्को सभामुखको हैसियतले कसरी मूल्याङ्कन गर्नुभएको छ ? संविधान कार्यान्वयनको गति तीव्र रुपमा अगाडि बढेको छ। संविधानसँग बाझिएका कानून निर्माण गर्ने र केही खारेज गर्ने काम पनि यसबीचमा भए। पछिल्ला तीन वर्षमा संविधान कार्यान्वयनसँग जोडिएका धेरै कानून बने र कार्यान्वयनमा पनि आए। अहिले सबैलाई स्पष्ट भएको छ संविधान कार्यान्वयनको अवस्था के छ भनेर। तीन वटै तहका सरकार गठन भई उनीहरु क्रियाशील छन्। संघीय संसद्ले स्थानीय, प्रदेश र संघीय तहलाई समन्वय गर्ने अन्तरसमन्वय विधेयक, २०७७ समेत पास गरिसकेको छ। त्यसले थप सहजता पैदा गरेको छ। त्यो कानून आफैँमा निकै महत्वपूर्ण छ। विगतमा कतिपय कामहरु अड्किएका थिए। त्यसका साथसाथै अहिले काम गर्न सहज भएको छ। कानूनकै अभावमा तीन वटै तहका सरकारलाई काम गर्न खासै समस्या छैन। नियमावली र कार्यविधि बनाउने विषय बाँकी छन्। महत्वपूर्ण काम भनेको दुई पटक त संविधान संशोधन गरी समयसापेक्ष र जनताको भावनालाई सम्बोधन गर्ने प्रयास भएको छ। पहिलो संशोधनमा समानुपातिक सिद्धान्तलाई थप व्याख्या गर्दै स्पष्ट पार्ने काम भयो। दोस्रोमा नेपालको नक्शालाई सच्याउने काम भयो। यो आफैँमा ठूलो महत्वको विषय हो। संविधानले निर्दिष्ट गरेको महिलाको ३३ प्रतिशत सहभागिता पनि थप व्यावहारिक रुपमा कार्यान्वयन भएको छ। संघीय संसद्मा ३३८३ प्रतिशत महिला सहभागिता छ। स्थानीय तहमा पनि प्रमुख वा उपप्रमुखमध्ये एक जना महिला नै हुनुपर्ने व्यवस्था भएका कारण त्यसको व्यावहारिक कार्यान्वयन भएको छ। सोही तहमा महिला त्यसमा पनि दलित समुदायको महिलाको सहभागितालाई पनि विशेष भूमिकासहितको सहभागिता गराइएको छ। प्रदेश र संघीय संसद्मा पनि समावेशी, समानुपातिक सिद्धान्त लागू भएको छ। समानुपातिक र समावेशी सिद्धान्त पूर्ण रुपमा कार्यान्वयन भएको छ। संविधान कार्यान्वयनसँग जोडिएका अन्तरसरकार समन्वय गर्ने केही कानून निर्माण हुन बाँकी रहेका कारण काम गर्न समस्या भयो भन्ने प्रदेश सरकारहरुको गुनासो छ। यसलाई कसरी लिनुहुन्छ ? केही विषय बाँकी छन्। कतिपय बाझिएका कानूनहरु पनि छन्। जरुरी रहेका कानून यसअघि नै निर्माण भइसकेका छन् तर केही कानून बन्न बाँकी छ। सोही कारण काम नै रोकिएको भने छैन। खासगरी नियमावलीहरु बन्न बाँकी छन्। यसको कार्यान्वयनका सन्दर्भमा हेर्दा केही संवैधानिक निकायमा नियुक्त गर्न बाँकी छन् जुन संविधानमा नै स्पष्ट तवरले महत्वका साथ किटान गरिएको छ। संविधानले यति समयभित्र गर्नुपर्छ भनेर तोकेका काम पूरा भएका छन्। एक वर्ष, तीन वर्ष भनेर तोकेको, मौलिक हकलगायतका कानून निर्माण भएका छन्। अब भने व्यावहारिक कार्यान्वयनको मात्रै खाँचो छ। त्यसका लागि हामी सबैको साझा प्रयत्न जरुरी रहन्छ। हामी त्यसका लागि क्रियाशील छौँ। संविधान निर्माणको क्रमदेखि नै आफूहरुको माग सम्बोधन भएन भनेर गुनासो गरिरहेका समूह, वर्ग र क्षेत्रले उठाएका विषयलाई कुन तवरले समेट्न सकिएला ? हो केही प्रश्नहरु छन्, केही गुनासा पनि छन्। तराईमधेशकेन्द्रित पार्टीका प्रश्न पनि छन्। अन्य केही समूह पनि छन्। हामीले साझा सहमतिका आधारमा केही विषयलाई पहिलो संविधान संशोधनकै क्रममा पनि सम्बोधन गरेका छौँ। पछिल्लो पटक दोस्रो संशोधन पनि भयो। निशान छापमा भएको नक्शालाई सच्याएका छौँ। हामीले नेपालका भूभाग कालापानी, लिपुलेक र लिम्पियाधुरा समेटिएको नयाँ नक्सा सार्वजनिक गरेका छौं। यो आफैंमा महत्वपूर्ण विषय हो। नेपाली जनतालाई खुशी दिने र एकाकार बनाउने विषय पनि छ। यस्तै मधेशवादी दलले उठाएका विषयका सन्दर्भमा पनि छलफल भइरहेको छ। सदनमा पनि त्यसले प्रवेश पाइरहेको छ। राजनीतिक पार्टीहरुका बीचमा पनि छलफल भइरहेको छ। खासगरी सत्तारुढ पार्टी र प्रधानमन्त्रीले नै संविधान संशोधन आवश्यकता र औचित्यताका आधारमा गरिनेछ भन्दै आउनुभएको छ। मलाई के लाग्छ भने पार्टी र सरोकारवालाको बीचमा गहन छलफल गरेर आन्तरिक राष्ट्रियतालाई सुदृढीकरण गर्ने तथा मजबुत बनाउने हिसाबले आवश्यकताअनुसार संविधान संशोधन गर्न पहलकदमी गर्नुपर्छ। मैले पनि राजनीतिक पार्टीहरुका बीचमा यसका बारेमा छलफल गरेर निष्कर्षमा जानुपर्छ भन्दै आएको छु। छलफल पनि भइरहेको छ। संविधान निर्माण भएको पाँच वर्षपछि अहिले आएर हेर्दा जननिर्वाचित संविधानसभाले बनाएको संविधानले जनअपेक्षालाई केकति सम्बोधन गर्यो भन्ने लाग्छ ? संघीय संसद्ले गर्नुपर्ने काम नियमित रुपमा नै भइरहेको छ, जुन गर्नैपर्छ। अन्य काम पनि नियमित रुपमा नै भइरहेको छ। सदनमा जनताले आफ्ना आवाज पर्याप्त मात्रामा उठोस् भन्ने चाहेका छन्। सोहीअनुसार हामी क्रियाशील भइरहेका छौँ। जनताले हाम्रा आवाज सदनमा उठेका छन्, हाम्रा आवाजको सम्बोधन भएको छ भन्ने ठानेका छन् तर जनताको माग सम्बोधन गर्न अझै हामीले सबैभन्दा ठूलो महेनत गर्नुपर्छ। हाम्रो संविधान मौलिक खालको छ। हाम्रो संविधान निर्माण प्रक्रिया पनि मौलिक खालको नै थियो। हाम्रो संविधानमा लोकतन्त्रका पछिल्ला आयामहरुसमेत समेटिएका छन्। लोकतन्त्रका विकसित भएका नयाँ मूल्य, मान्यता र सिद्धान्तलाई समेत समावेश गरिएको छ। यस अर्थमा यो नयाँ प्रयोग पनि हो। नयाँ प्रयोगमा हामी प्रवेश त गरेका छौँ। प्रयोगका सन्दर्भमा थप प्रभावकारी बनाउनुपर्यो। संघीय संसद्को कामकारवाहीबाट नेपाली जनताले आफ्नो हृदयका आवाज आफ्ना प्रतिनिधिमार्फत उहिरहेको छ भन्ने कुराको गहिरो अनुभूति हुने गरी काम गर्नुपर्नेछ। त्यसमा सांसद, सभामुख, संघीय संसद् सचिवालय सबै परिचालन हुनुपर्छ। संघीय संसद् सबैको अभिभावक हो। प्रदेश तहमा पनि यस्तै संरचना छ। प्रदेशको संसद्मा पनि नियमित छलफल हुने, अनुभव आदानप्रदान गर्ने वातावरण छ। प्रदेशका सदनका प्रमुखहरुसँग वार्ताको क्रममा प्रत्यक्ष तथा अप्रत्यक्ष तवरले कुराकानी पनि भइरहेको छ। भौतिक रुपमा नै उपस्थित भएर हामीले छलफल, अन्तरक्रिया गर्ने कार्यक्रम अगाडि सारेका थियौँ, त्यो हुन सकेको छैन। अब यो योजना अवस्था सामान्य हुनेबित्तिकै कार्यान्वयन गर्ने योजनामा छौँ। हामीले नेपालका भूभाग कालापानी, लिपुलेक र लिम्पियाधुरा समेटिएको नयाँ नक्सा सार्वजनिक गरेका छौं। यो आफैंमा महत्वपूर्ण विषय हो। नेपाली जनतालाई खुशी दिने र एकाकार बनाउने विषय पनि छ। यस्तै मधेशवादी दलले उठाएका विषयका सन्दर्भमा पनि छलफल भइरहेको छ। हामी संघीयतामा गयौँ। त्यसले फाइदा गरेको छ। हामीले विभिन्न खालका महाविपत्तिको सामना गरिरहेका छौँ। पछिल्लो पटक कोरोनाको विपत्तिले हामीलाई सताएको छ। त्यसको प्रतिरोधका लागि स्थानीय तहले साह्रै महत्वपूर्ण काम गरेको छ। एकाध स्थानमा भनेबमोजिमको काम नभएको, अर्थात् जनताको अपेक्षाअनुसार काम नभएको भन्ने गुनसो पनि आएका छन् तर आमरुपमा स्थानीय तहले काम नै गरेका छन्। अहिले स्थानीय तह नभएको भए, महामारीका समयमा धेरै मात्रामा क्षति हुन्थ्यो। स्थानीय तहले देशैभरि पहलकदमी लिएका छन् र काम पनि मौलिक तवरले नै गरेका छन्। महामारीको समयमा दिनरात नभनी खटेर जनताको सुखदुःखमा साथ दिएका छन्। यसले जनतामा के परेको छ भने संघीयता त आवश्यक रहेछ, ठीक रहेछ। हामीले ठीक गरेका रहेछौँ भन्ने जनतालाई पनि परेको छ। हामी सबैलाई पनि त्यो महसुस भएको छ। संविधानले व्यवस्था गरेअनुसार गठन भएको स्थानीय तहले नै प्रभावकारी काम गरे पनि प्रदेश सरकारहरुका विषयमा केही जिज्ञासा भने बाँकी छन्। उनीहरुले प्रभावकारी काम गर्न सकिरहेका छैनन् भन्ने गुनासा पनि सँगै आएका छन्। यसलाई कसरी लिनुपर्ला ? जति समन्वय हुनुपर्थ्यो, त्यो भएको छैन। यो कुरा सही नै हो। पछिल्ला दिनमा परिस्थितिको प्रतिकूलताका कारणले हामीले हाम्रो क्षेत्राधिकारभित्र रहेका गर्नुपर्ने कुराहरु पनि गर्न गाह्रो भइरहेको छ। प्रदेशका सभामुख, उपसभामुखको बैठक बोलाउने, अनुभव आदानप्रदान गर्ने, कमजोरी सुधार गर्ने, आवश्यक समन्वय गर्ने काम गर्न बाँकी छ। उहाँहरुका अनुभव, जनताका बीचमा जाँदा र साक्षात्कार गर्दा पाएको अनुभवलाई हामीले पनि ग्रहण गर्न सकिन्छ। हामीले अभ्यास गरेका विषयलाई जानकारी दिने, दिशानिर्देशन गर्ने कुरा जुन तवरले हुनुपर्ने थियो, त्यो हुन सकेको छैन। परिस्थितिजन्य कारणले त्यसो भइरहेको छ। आत्मगत कारणले होइन। हामीले योजना, कार्यक्रम पनि बनाएका थियौं। अर्कातर्फ सङ्घ, प्रदेश र स्थानीय सरकारको बीचमा जुन खालको समन्वय हुनुपर्ने थियो, त्यो अझै राम्रो हुनुपर्छ। सरकारहरु आआफ्नै तवरले अगाडि बढेको जस्तो देखिन्छ। सङ्घ र प्रदेश सरकारका बीचमा भएको विवादका पछाडि पनि समन्वयको अभाव नै हो। स्थानीय तह त पहिलेदेखिकै संरचना हो। त्यसको सार र रुप मात्रै परिवर्तन भएको हो। संघीय र स्थानीय सरकार विगतका अनुभवका आधारमा पनि अगाडि बढ्न सकेका छन् तर प्रदेश सरकार मौलिक भएकाले यसमा केही समस्या आउनु स्वाभाविक छ। त्यो समस्या क्रमशः समाधान भएर जान्छ। अलमलका परेको हो कि भन्ने देखिन्छ। जनताका आवाजलाई सबै तहको संसद्मा समन्वय गरेर जानुपर्छ। हामीले नीतिनिर्माणका हिसाबले जनताका आवाजलाई समेटेर छलफल गर्ने वातावरण बनाउनुपर्छ। सरकारका तर्फबाट पनि तय भएका नीति, नियमलाई कार्यान्वयन गराउनेतर्फ विशेष ध्यान दिनुपर्छ। प्रदेश सरकारहरुले हामीले अधिकार पाएनौँ, सङघीय सरकारले आफ्नो एउटा एकाइका रुपमा मात्रै हेर्यो भन्ने गुनासो पनि आएको छ ? यसलाई यहाँले कसरी लिनुहुन्छ ? पहिलो कुरा कहाँकहाँ हो समस्या, त्यो पत्ता लगाएर समाधानको दिशामा जानुपर्छ। उहाँहरुले उठाएको प्रश्नअनुसार संविधानका अक्षर र भावनाअनुसार छलफल गर्नुपर्छ। उहाँहरुले भनेका कुरा संविधान अनुसार छन् कि छैनन्, संविधानले दिएका अधिकार प्रयोग गर्नका लागि कतै कमी भएको छ कि सङ्कुचन भएको छ कि वा कुनै अप्ठ्यारो पो भएको छ कि, त्यो हेर्नुपर्छ। सबैभन्दा पहिला राम्रो संवाद हुनुपर्छ। तीनै तहका बीचमा समन्वय गरेर समस्याको पहिचान गर्नुपर्छ। उठेका प्रश्नहरु केकति सही छन्, केकति प्रभावकारी छन् भन्ने पनि हेर्नुपर्छ। ती कुराको छानबिन र विश्लेषण गरेर देखिएका समस्या समाधान गर्नुपर्छ। संघीय, प्रदेश र स्थानीय सरकारले स्पष्ट रुपमा समस्याको पहिचान र समाधानको तत्परता देखाउनुपर्छ। संघीय संसद्को हिसाबले गर्नुपर्ने काम हामी गर्छौँ। प्रदेश सरकारले संघीय सरकारबाट स्रोतसाधन र अधिकार पाएनौँ भन्दै आएका छन् ? यसलाई कसरी समाधान गर्न सकिएला ? नेपालमा संघीयता नयाँ प्रयोग भएको हुनाले शुरुशुरुमा गर्दै जाने क्रममा केही समस्या आउन सक्छन्। नयाँनयाँ हुँदा केही समस्या आउनु स्वाभाविक हो। त्यस्ता समस्यालाई चाँडै समाधान गर्नुपर्छ। दिशानिर्देश गर्ने विषयमा केही समस्या वा कमजोरी भएको छ कि जस्तो लाग्छ। संघीय संसद्का तर्फबाट त हामीले नीति, योजना, कार्यक्रम सबै बनाएका छौं। परिस्थितिजन्य कारणले गर्दा काम गर्न सकिएन। अझ कार्यपालिकाका हकमा बढी लागू हुन्छ। नीति, कार्यक्रम कार्यान्वयन गर्ने क्रममा प्रभावकारिता नै आवश्यक पर्छ। समन्वयलाई प्रभावकारी बनाउनुपर्छ। त्यसो हुँदा समस्याहरु हल हुन्छन्। संघीय सरकारले बढी नीतिनिर्माण तर्फ प्रदेश र स्थानीय सरकारलाई काम गर्ने वातावरण बनाइदिनुपर्छ। संविधानले दिएका अधिकार पूर्ण रुपमा काम गर्ने वातावरण बनाइदिनुपर्छ। अन्य सरकारले पनि आफूले पाएको अधिकारअनुसार धमाधम काम गर्नुपर्छ। माथिबाट के निर्देशन आउला भने जस्तो होइन, आफ्नै सिर्जनशीलतामा काम गर्नुपर्छ। विगतको जस्तो अहिलेको प्रदेश र स्थानीय सरकार एउटै सरकारका एकाइ होइनन्। यो त संविधानले नै प्रष्ट व्यवस्था गरेको र अधिकारसमेत दिएको फरक सरकार हो तहगत सरकार हो। निकाय जस्तो आदेशको प्रतीक्षा गर्ने होइन। संघीय सरकारबाट राय, सुझाव र सल्लाह लिन सकिन्छ। तलबाट पनि समन्वयका लागि पहल गर्नुपर्छ। संघीय सरकारले पनि अभिभावकीय भूमिका खेल्नुपर्छ। सिर्जनात्मक तवरले काम गर्न सकिन्छ। संघीय सरकारले बढी नीतिनिर्माण तर्फ प्रदेश र स्थानीय सरकारलाई काम गर्ने वातावरण बनाइदिनुपर्छ। संविधानले दिएका अधिकार पूर्ण रुपमा काम गर्ने वातावरण बनाइदिनुपर्छ। अन्य सरकारले पनि आफूले पाएको अधिकारअनुसार धमाधम काम गर्नुपर्छ। हामीले नेपालको संविधानमा धेरै मौलिक हक समावेश गरेका छौं। त्यसको कार्यान्वयनका लागि कानून पनि बनाएका छौँ तर कार्यान्वयनको तहमा हेर्दा प्रभावकारी नभएको भन्दै जनस्तरबाटै गुनासो आइरहेको छ ? यसलाई कसरी लिनुहुन्छ ? यो अहिलेको सन्दर्भमा सान्दर्भिक र महत्वपूर्ण प्रश्न हो। अहिले कोभिड १९ को महाव्याधिको चुनौतीपूर्ण अवस्थामा छौँ। नेपालको संविधानले शिक्षा, स्वास्थ्य, गाँस बास र कपासको हकलाई प्रष्ट रुपमा बढी महत्वमा राखेको छ। त्यसमा स्वास्थ्यको कुरालाई विशेष जोड दियौँ। महामहारीमा सबै नागरिकलाई सहल र सरल रुपमा सेवा प्रदान गर्ने वातावरण बनाउनुपर्ने थियो, त्यो हामीले गर्न सकेका छैनौँ। यो वास्तवमा धेरै पीडाको विषय छ। हामीले सुनिरहेका छौं, दिनदिनै अस्पताल खोज्दाखोज्दै नागरिकको मृत्यु भएको छ। हामीले मौलिक अधिकारको सबैभन्दा महत्वका साथ लिइएको खान नपाएर आत्महत्या गरेको भन्ने समाचार पनि आएको छ। यी प्रतिनिधिमूलक घटना हुन्। हामीले भनेका छौं, कोही भोकै मर्दैन कोही भोकै पर्दैन। संविधानले प्रदत्त गरेको समाजवादउन्मुख राज्यको अभ्यासमा भएकाले हामीले नागरिकका सामान्यभन्दा सामान्य समस्या समाधान गर्न पहल गर्नैपर्छ। सबैले समान रुपमा अवसर पाउने वातावरण बनाउनैपर्छ। निःशुल्क उपचार गर्नुपर्ने, स्वास्थ्य सेवा पाउनुपर्ने वातावरण बन्नुपर्छ। त्यहाँ धनी, गरीब भनेर भेदभाव गर्न पाइँदैन र मिल्दैन तर व्यवहारमा त्यस्तो हुन सकेको छैन। हामीले अझै गम्भीर भएर, जिम्मेवार भएर काम गर्नुपर्ने हुन्छ। यसका अतिरिक्त अन्य काम पनि अगाडि बढाउनुपर्छ। विभिन्न आयोगहरुको पदपूर्ति बाँकी छ। संवैधानिक आयोगमा पदपूर्ति गर्नुपर्छ। जनताको खान पाउने र उपचार गर्न पाउने अधिकार तथा शिक्षा पाउने अधिकारलाई पूर्ण रुपमा कार्यान्वयन गर्नुपर्छ। साधन र स्रोत कम भए पनि क्रमशः लागू गर्नुपर्छ भन्ने लाग्छ। विगतमा गणतन्त्र, संविधानसभाका लागि बलिदान दिएका, अङ्गभङ्ग भएका मानिसहरुसँगै आमनागरिकले पनि खोजे जस्तो प्रतिफल पाउन नसकेको आभास भइरहेको छ। हाम्रो कमजोरी कहाँ भयो ? त्यसलाई कसरी सच्याउन सकिन्छ ? चुनौती निकै ठूलो छ। हाम्रो देशमा मात्रै नभई अन्यत्र पनि फरकफरक खालका चुनौती छन्। हाम्रा स्रोतसाधन कम छन्, त्यो साँचो हो। चुनौती जुन खालको देखिएको छ, त्यसको तुलनामा स्रोतसाधन कम छन्। हामी सबैले जनतालाई विश्वास दिलाउनुपर्यो। हामीले काम गरिरहेका छौं, प्रक्रियामा लागेका छौँ। परिवर्तनको मर्मअनुसार, जनताको आकांक्षा पूरा गर्न निष्ठापूर्वक इमान्दार भएर सबै लागिराखेका छौं भनेर जनतालाई विश्वास हुने गरी काम गर्नुपर्छ। जनताको विश्वास प्राप्त गरेपछि उनीहरुले नै सहयोग गर्छन्। स्रोतसाधनको कमी त होला तर मुख्य कुरा जनताको विश्वास हो। विगतका जनयुद्ध, जनआन्दोलनमा शहीद भएका, बेपत्ता, घाइते योद्धाका सपना पूरा गर्न लागेको कुरा हामीले व्यवहारमा देखाउनुपर्छ। हामी उहाँहरुको सपना पूरा गर्न लागिपरेका छौँ भन्ने विश्वास पैदा गराउनुपर्यो। हामीले प्रमाणित गर्नुपर्छ। सामान्य अवस्थामा जनताले खासै रुपमा सरकारको खोजी गर्दैन। असामान्य अवस्थामा भने सरकारको खोजी गर्छन्। संविधानले प्रदत्त गरेको समाजवादउन्मुख राज्यको अभ्यासमा भएकाले हामीले नागरिकका सामान्यभन्दा सामान्य समस्या समाधान गर्न पहल गर्नैपर्छ। सबैले समान रुपमा अवसर पाउने वातावरण बनाउनैपर्छ। निःशुल्क उपचार गर्नुपर्ने, स्वास्थ्य सेवा पाउनुपर्ने वातावरण बन्नुपर्छ। हामीले पनि जनतालाई सुख दु:खमा साथ दिन्छौँ, सेवादेखि बाहेक अरु केही हुन सक्दैन भनेर प्रतिबद्धता जनाएका छौँ। तपाईँहरुका लागि हामी समर्पित छौँ र आवश्यक परे हामी सबै थोक गुमाउन तयार छौँ भन्ने खालको भाव जनतामा दिन सकियो भने ती चुनौतीहरुको एक एक गरी समाधान गर्न सकिन्छ। परिवर्तनका लागि ज्यान दिने, बेपत्ता नागरिक तथा घाइते योद्धाका परिवारको भावनाअनुसार काम गरेको खण्डमा वा भनौं, आमनागरिकको हितमा जब हामी काम गर्छौं, उनीहरु पनि स्वतः खुशी हुन्छन्। सबैभन्दा महत्वपूर्ण भूमिका स्वाभाविक रुपमा उच्च ओहोदामा बसेका हामीहरुको नै हुन्छ। सरकार, संसद् सबैले जनतालाई काम हुँदैछ भनेर विश्वास दिलाउनुपर्छ। कामको फेहरिस्त पेश गरेर होइन, जीवनव्यवहारबाट पुष्टि गर्नुपर्छ। कर्मबाट विश्वास दिलाउनुपर्छ। सारमा मेरो कुरा के हो भने यस्तै महासंकटको समयमा नै इतिहासको रचना हुन्छ। चुनौतीलाई स्वीकार गरेर निष्ठापूर्वक काम गर्न तयार हुनुपर्छ। संविधानमा लिपिबद्ध विषयलाई व्यावहारिक रुपमा नै कार्यान्वयन गर्दै जाने र त्यसमा नागरिकले पनि सहयोग गरून् भन्ने नै हो तपाईँको भनाइ ? संविधानमा लेखिएका कुरा त हामीले कार्यान्वयन गर्नैपर्छ, त्यो हाम्रो ड्युटी हो। त्यसबाट कोही उम्किन पाउँदैन। सङ्कटको समयमा नै हामीले नयाँनयाँ सम्भावनाको ढोका खोल्न सक्छौं भन्ने हो। यस्तै बेलामा काम गर्न कहीँकतै बाधा भएको खण्डमा संविधानलाई पनि नयाँस्तरमा विकास गर्न सकिन्छ, समृद्ध बनाउन सकिन्छ। संंविधानअनुसार काम गर्नुपर्छ। सङ्कटअनुसार काम गर्नुपर्छ। नयाँ कुराको जन्म पनि हुन्छ। जब हामी जनताप्रति समर्पित भएर काम गर्न थाल्छौँ तब जनताले पनि सहयोग गर्छ। संविधान कार्यान्वयनको वर्तमान अवस्थालाई हेर्दा संघीय संसद्को सभामुखको हैसियतले तपाईँको स्वमूल्याङ्कन चाहिँ कस्तो रहन्छ ? संविधानले प्रदत्त गरेअनुसार नै विषयहरु अगाडि बढिरहेका छन्। संघीय संसद्लाई थप जीवन्त बनाएर जाने मेरो प्रतिबद्धताअनुसार थप काम गरिरहेका छौँ। संघीय संसद्लाई जनताप्रति थप उत्तरदायी बनाएर लैजान लागिपरेका छौँ। संविधानमा भएका कतिपय विषय लागू भएका छन्, केही हुने क्रममा छन्। समग्रमा हामी सकारात्मक दिशामा नै छौँ। कमीकमजोरी भएको भए सच्याएर जानुपर्छ। सबैलाई विश्वास दिलाएर काम गर्न सकियो भने राम्रो नतिजा हासिल हुन सक्छ। संविधान दिवसका अवसरमा नेपाली जनतालाई के कस्तो सन्देश दिनुहुन्छ ? हाम्रो संविधान जनताका मूलभूत भावनालाई समेट्न सफल भएको छ। यसले लोकतान्त्रिक मूल्यमान्यताका सबै आयामहरु समेटेको छ, नयाँ राज्य व्यवस्था निर्माण गर्नेतर्फ लागेको छ, समाजवादउन्मुख छ। प्रस्तावनाको मर्मअनुसार हामी अगाडि बढ्नुपर्छ। समाजवादको मूल मर्म भनेको सबैले खान पाउनुपर्छ, स्वास्थ्य, शिक्षा र रोजगारी पाउनुपर्छ भन्ने हो। त्यसमा कुनै पनि भेदभाव गर्न पाइँदैन भन्ने हो। यो अनिवार्य शर्त हो। समान रुपमा सबैले अवसर पाउनुपर्छ। सबैलाई समान रुपमा अवसर प्रदान गर्नका लागि सङ्कल्प गर्ने दिन हो संविधान दिवस भन्ने लाग्छ मलाई। विगतका कमीकमजोरीको समीक्षा गर्ने र आगामी दिनमा त्यसलाई हटाएर एक पटक जनतातर्फ फर्केर, उनीहरुको अपेक्षालाई सम्झेर थप प्रतिबद्धता जनाउने दिन हो। हामी थप इमान्दार भएर अगाडि बढ्नुपर्छ।"
नाओमीले फ्रेन्च ओपन नखेल्ने,"टोकियो: तिन पटकको ग्रान्डस्लाम विजेता नाओमी ओसाकाले फ्रेन्च ओपन टेनिस नखेल्ने भएकी छन्। सामाजिक सञ्जाल ट्वीटर मार्फत् उनले चोटका कारण आफू यस वर्षको फ्रेन्च ओपन टेनिस नखेल्ने जानकारी दिएकी हुन्। दुर्भाग्यवश म यस वर्ष फ्रेन्च ओपन टेनिस खेल्न असमर्थ छु, बिहीबार उनले ट्वीटरमा लेखेकी छिन्, दुई खेल नजिकै आएका बेला तयारी गर्ने समय पर्याप्त छैन, साथै अझै पनि मेरो खुट्टा दुखिरहेको छ। २२ वर्षीया नाओमीले पश्चिमी तथा दक्षिणी ओपन खेल्दा घाइते भएको बताएकी थिइन्। सोही चोटका कारण उनले फ्रेन्च ओपन खेल्न नसक्ने बताएकी हुन्। उनले हालै युएस ओपनको उपाधि हात पारेकी थिइन्। उनले भिक्टोरिया अजारेन्कालाई पराजित गर्दै उपाधि कब्जा गरेकी थिइन्। यसअघि ओसाकाले पहिलो पटक सन् २०१८ मा युएस ओपनको उपाधि जितेकी थिइन्। त्यस्तै २०१९ को अस्ट्रेलिया ओपन समेत जितेकी थिइन्।"
कसैको बहकाउमा संविधान संशोधन हुँदैन : प्रधानमन्त्री ओली,"काठमाडौं : प्रधानमन्त्री केपी शर्मा ओलीले कसैको बहकाउमा संविधान संशोधन नहुने स्पस्ट पारेका छन्। नेपालको संविधानको सही कार्यान्वयन गर्दै जाँदा व्यवहारका क्रममा देखिएका विषयमा औचित्यका आधारमा संशोधन गर्न सरकार सकारात्मक रहेको बताउँदै भने, तर कसैको बहकाउमा लागेर संविधान संशोधनको प्रस्ताव नल्याउन म सबैलाई आग्रह गर्छु।' ओलीले संविधान दिवसको पूर्वसन्ध्यामा काठमाडू स्कुल अफ ल र साउथ एसिया ट्रष्टद्वारा प्रकाशित अ ट्रिटिज अन दि कन्स्टिच्युसन अफ नेपालपुस्तकको शुक्रबार प्रधानमन्त्री निवास बालुवाटारमा लोकार्पण गर्दै ओलीले यस्तो धारणा राखेका हुन्। उनले भने, संविधानको सही कार्यान्वयन गर्दै जाँदा व्यवहारका क्रममा देखिएका विषयमा औचित्यका आधारमा संशोधन गर्न सकिन्छ। यसका लागि सरकार तयार छ। तर कसैको बहकाउमा संविधान संशोधन हुँदैन। प्रधानमन्त्री ओलीले विश्वकै तुलनामा सम्भवतः बढी मौलिक हकहरुको प्रबन्ध गरिएको नेपालको संविधान एक गतिशील दस्तावेज भएको दाबी गरे। उनले भने 'नयाँ संविधानलाई नेपाली जनताको चाहनाबमोजिम पारित हुन नदिने चलखेल पनि शुरुमा नभएका होइनन् तर जनताले त्यसलाई पराजित गरिदिए। उनले संविधान कार्यान्वयनका क्रममा आवश्यक देखिएका विषयमा खुल्ला दिमागले विना बहकाउ छलफल गर्न सरकार तयार रहेको बताए।उनले भने, ' राष्ट्रियताका सवालमा सबै एक भएर नेपालको नयाँ राजनीतिक नक्सालाई दोस्रो संशोधनमार्फत सर्वसम्मतरुपमा समेटिएको घटनाले राष्ट्रिय एकता गराउने देन र तागत संविधानमा रहेको पुष्टि भएको छ।' प्रधानमन्त्री ओलीले जनताको लामो समयको बदिलदानपूर्ण सङ्घर्षपछि जननिर्वाचित संविधानसभाले जनताको स्वामित्व निर्माण गरी संविधान जारी गरेकाले यसले अवसरको समान उपलब्धता सिर्जना गरी जन्मसिद्ध श्रेष्ठता (कोही शासक, केही शासित) को अवैज्ञानिक मान्यतालाई तोडिदिएको उल्लेख गरे। मानवीय सुरक्षा, सभ्यता र विकालाई प्राथमिकतामा राखेको संविधानले समृद्धिका साथै मानवोचित र विकसित वैज्ञानिक समाजवादको लक्ष्य प्रतिविम्बित समेत स्पष्ट गरेको बताए। प्रधानमन्त्री ओलीले समाजवादलाई सामाजिक न्याय, समानता र उपलब्धिमा सबैको हिस्सेदारीसहितको प्रणालीका रुपमा बुझ्न आग्रह गर्दै त्यस्तो समाजमा खुल्लापन, शान्तिसुरक्षा, विधिको शासन र न्यायका सुप्रबन्धहरु हुने स्पष्ट गरे। कार्यक्रममा नेपाली काँग्रेसका नेता डा रामशरण महतले नेपालको संविधान अरु मुलुकको तुलनामा उत्कृष्ट रहेको बताए। उनले मौलिक चरित्रसहितको न्यायपूर्ण र समावेशी समाजको लक्ष्यलाई केन्द्रित गरेर ल्याइएका बताउँदै भने, संविधानले स्थानीय सरकारलाई अधिकारसम्पन्न बनाएकाले ती तहको क्षमतावृद्धि र सबै तहमा धान्न सक्ने चुस्त प्रशासनको निर्माण अबको चुनौती भएको छ।' संविधानका विषयमा भएका टिप्पणी, व्याख्या र दुई वर्षअघि आयोजित संविधानसम्बन्धी अन्तर्राष्ट्रिय सम्मेलनका प्रस्तुतिहरुमा आधारित ६४६ पुष्ठको पुस्तकको सम्पादन संविधानविद् डा विपिन अधिकारीले गरेका हुन्। संविधानवादको तुलनात्मक अध्ययन समेटिएको जनाउँदै डा अधिकारीले भने 'यो संसारको सबैभन्दा कान्छो संविधान हो, यसले दुई दुई पटकको संविधानसभाका माध्यमबाट व्यक्त जनताको आशा र चाहनाको प्रतिनिधित्व गरेको छ।' उक्त अन्तर्राष्ट्रिय सम्मेलन र पुस्तक प्रकाशनमा संलग्न कनकमणि दीक्षितले संविधानको कार्यान्वयन र व्याख्यालाई थप विस्तार गर्दै अन्तर्राष्ट्रिय भाषाहरुमा पनि अनुवाद गराउन सुझाव दिए।"
मोटरसाइकलको ठक्करबाट साइकलयात्रीको मृत्यु,विराटनगर : पूर्वपश्चिम राजमार्अन्तर्गत मोरङको बेलबारी नगरपालिका१० डाँगीहाटमा मोटरसाइकलको ठक्करबाट साइकलयात्रीको मृत्यु भएको छ। शुक्रबार बिहान को १७ प ८५३१ नम्बरको मोटरसाइकलले ठक्कर दिँदा साइकलमा यात्रा गरिरहेका बेलबारी१० का ५० वर्षीय शम्भु दाहालको मृत्यु भएको इलाका प्रहरी कार्यालय बेलबारीका प्रहरी निरीक्षक ऋषिराज ढकालले जानकारी दिए। उनका अनुसार साइकलमा पूर्वतर्फ जाँदै गरेका दाहाल १० बजेतिर दुर्घटनामा परेर गम्भीर घाइते भएका थिए। उपचारका लागि बीपी कोइराला स्वास्थ्य विज्ञान प्रतिष्ठान धरान पुर्याएको केही बेरमै उनको मृत्यु भएको ढकालले बताए। मोटरसाइकल चालक सुन्दरहरैँचा नगरपालिका९ का उमेश भट्टराईलाई नियन्त्रणमा लिएर घटनाको अनुसन्धान सुरु गरिएको उनले बताए।
मलमास छल्न पुरुषले छोडे घर,"स्याङजा : स्याङ्जा सदरमुकाम निवासी रोशन लामिछाने असोज १ गते ससुराली पुगे। मलमास छल्न र ससुराली भेटघाटका लागि गएको उनले बताए। सधैंजसो काममा व्यस्त हुने लामिछानेले मलमास छल्ने बहानामा ससुराली भेटघाट गर्ने अवसर बनाए। उनले ३ दिन ससुराली बसेर मलमास छल्ने बताए । यसैगरी, निजामति सेवाका कर्मचारी गोबिन्द सुवेदी पनि एक साताका लागि घर नआउने भएका छन्। उनले पनि मलमास छल्नका लागि आफू कार्यरत कार्यालय नजिकै डेरा बसाउने भएका छन्। शुक्रबार बिहानै झिसमिसेमै घरबाट निस्केका उनी एकसाता मलमास छलेर मात्र फर्किने जनाए। यी त केही उदाहरण मात्र हुन्। उनीहरुजस्ता धेरै पुरुषहरुले असोज २ गतेदेखि सुरु भएको मलमास छल्नका लागि घर वा डेराबाटै बाहिरिएका छन्। मलमासमा विवाह गरेमा गृह सुख हुँदैन, गर्भाधान गरेमा बच्चा रोगी जन्मिने, नव विवाहित दाम्पत्तीका लागि अधिक मासमा अलग बस्नु राम्रो हुने शास्त्रीय मान्यता रहेकाले नवविवाहित पती पत्नीसँगै नबस्ने भएका हुन्। मलमासका लागि ३ देखि ७ दिन बार्नु पर्ने मान्यता छ। केही वर्ष पहिलो भने मलमास बार्नका लागि महिला माइत जाने गर्दथे। पतीपत्नी एउटै घरको धुरी र एउटै पधेंराको पानी पनि खान हुँदैन भन्ने पुरानो मान्यता थियो। तर, अहिले ती मान्यता परिवर्तन भएका छन्। कामकाजी महिला बढेसँगै यी सबै मान्यता पुरा गर्न ती महिलालाई कठिन छ्। घरदेखि कार्यालयसम्मको जिम्मेवारी पुरा गर्नुपर्ने भएकाले पुरुष नै घर बाहिर बसेर सघाएमा सहज बन्ने लामिछानेको भनाइछ। यसवर्षको मलमास असोज २ देखि ३० गतेसम्म परेको छ। मलमासलाई अधिकमास पनि भनिन्छ। गणना गर्दा ३२ महिना, १६ दिन, १ घण्टा र ३६ मिनेट पुगेपछि एक अधिकमासबाट अर्को अधिकमास पर्दछ । मलमासलाई पुरूषोत्तम मास पनि भनिन्छ। अधिकमासमा पुरूषोत्तममाहात्म्य वा कथा सुन्ने र दान गर्ने परम्परा छ। अधिक मासमा कुनै पनि शुभ कर्म वा साइ हुँदैनन् । यसै हुनाले मलमासभरी कुनै पनि शुभकार्य जुर्दैन। नित्य पाठपूजा गर्नलाई चाहि कुनै छेकथुन हुँदैन । मलमासले गर्दा यस वर्ष दसैं तिहार लगायतका पर्व पछि सरेका हुन् । तर, हाम्रा धर्मग्रन्थहरु हजारौं वर्ष पहिले ऋषि मुनिद्वारा लेखिएकाले सकारात्मक पक्षलाई हेरी आफ्नो मन, वचन, कर्म शुद्ध गर्न जरुरी रहेको ज्योतिष चक्रपाणी डु्रमेले बताए । पौराणिक मान्यता अनुसार कुनै ग्रह वा देवी देवताले यो मासको अधिपत्य लिन नमानेपछि श्रीकृष्णले यसको स्वामित्व ग्रहण गरेको हुनाले यसलाई पुरुषोत्तममास पनि भनिएको हो।"
बर्दियामा कोरोना जित्नेको संख्या बढ्दै,"गुलरिया : विश्वभर महामारीका रुपमा फैलिरहेको कोरोना भाइरस (कोभिड१९) संक्रमण परास्त गर्नेको संख्या बर्दियामा बढेको छ । जिल्लाका आइसोलेसन सेन्टरमा रहेका अधिकांश कोरोना संक्रमित निको भएर घर फर्केसँगै कोभिड जित्नेको संख्या उच्च भएको हो । स्वास्थ्य कार्यालय बर्दियाको तथ्यांक अनुसार बर्दियामा ५ सय ३३ जना कोरोना भाइरस पुष्टि भएकामध्ये ३ सय ५७ जनाले कोरोना जितेको र १ सय ७५ जना आइसोलेसनमा छन् । गुलरिया नगरपालिकाका ६४ जना संक्रमितमध्ये ५२ जना घर फर्केको र १२ जना उपचाररत छन् । त्यस्तै मधुवन नगरपालिकामा ६४ जना संक्रमित, ५० जना निको र १३ जना आइसोलेसनमै छन् । बाँसगढी नगरपालिकामा सबैभन्दा बढी संक्रमित फेला परेका छन् । पुष्टि भएका १ सय ६२ जना संक्रमित मध्ये ४८ जना निको भएका र १ सय १४ जना उपचारकै क्रममा रहेको स्वास्थ्य कार्यालय बर्दियाले जनाएको छ । राजापुर नगरपालिकामा ४० संक्रमित, ३५ निको, ५ जना आइसोलेसन, बारबर्दिया नगरपालिका ४४ संक्रमित, २८ निको र १६ जना उपचारमा छन् । त्यस्तै ठाकुरबाबा नगरपालिकामा ४७ संक्रमित, ४४ निको, ३ जना आइसोलेसन, बढैयाताल गाउँपालिकामा ७९ जना संक्रमितमध्ये ६७ जना निको भएका र १२ जना आइसोलेसनमा रहेको जनाइएको छ । गेरुवा गाउँपालिकामा ३३ जना संक्रमितमध्ये सबैजना कोरोना जितेर फर्किएका छन् । बर्दियामा कोरोना जित्नेको संख्या अधिक छ । स्वास्थ्य कार्यालय बर्दियाका प्रमुख गोकर्ण गिरीले भने पछिल्लो समय बर्दियामा लक्षणसहितका कोरोना संक्रमितहरु देखिन थालेका छन् । त्यसैले सबैजना सचेत हुनुपर्ने अवस्था छ । बर्दियामा कोरोना संक्रमणका कारण एकजनाको मृत्यु भएको गिरीले बताए ।"
नवाज सरिफलाई तत्काल हाजिर हुन पाकिस्तानी उच्च अदालतको आदेश,इस्लामाबाद : पाकिस्तानको उच्च अदालतले भ्रष्टाचारको मुद्दा खेपिरहेका पूर्वप्रधानमन्त्री नवाज सरिफलाई अदालतमा उपस्थित हुन आदेश दिएको छ । अदालतका उच्च अधिकारीले पदच्युत भएका नवाज सरिफलाई अदालतमा हाजिर गराउन बिहीबार विदेश मन्त्रालयसमक्ष आग्रह गरेको हो । स्वास्थ्य उपचारका लागि भन्दै कारागारबाट बिदा लिइ बेलायत पुगेका ७० वर्षीय नवाज सरिफ यतिबेला बेलायतको लण्डनमा छन् । गत वर्षको नोभेम्बरदेखि नै बेलायतमा रहेका उनी बिदाको अवधि सकिँदा समेत पाकिस्तान फर्किएका छैनन् । अदालतका अनुसार उनी बेलायतबाट पाकिस्तान फर्केर कारागार जानुअघि अदालत हाजिर हुनुपर्छ । अदालतले उनलाई उपचारका लागि जम्मा ४ हप्ताको बिदा दिएको थियो । तर हालसम्म पनि थप उपचारको कारण देखाउँदै उनी लण्डनमा रहँदैआएका छन् । सरकारले भने गत महिना नवाज सरिफविरुद्ध फरार अपराधीको घोषणा गरेको थियो । तीन पटकसम्म प्रधानमन्त्री बनेका उनी छोरी मरियम र ज्वाइँसँगै राज्यको सम्पत्ति हिनामिना गरेको र भ्रष्टाचार गरेको अभियोगमा दोषी ठहरिएका हुन् । २०१८ देखि नै उनले ७ वर्षको जेलसजाय भोग्दैआएका छन् । अदालतका उच्च अधिकारीले बेलायतस्थित पाकिस्तानको दूतावासमा पत्र पठाउँदै उनलाई अदालतमा हाजिर गराउनुपर्ने जनाएका छन् ।
"चीन र अमेरिकाको चेपुवामा ताइवान, चीनले सुरु गर्यो सैन्य अभ्यास","बेइजिङ : ताइवानमा अमेरिकी उच्च अधिकारीको उच्चस्तरीय भ्रमण भइरहँदा चीनले ताइवानी समुद्री टापु नजिकै सैन्य अभ्यास सुरु गरेको छ । साथै ताइवानसँग अमेरिकी सम्बन्ध गहिरिँदै गर्दा चीनले विरोध जनाएको छ । पछिल्लो समय ताइवानसँग अमेरिकाको बढ्दो सम्बन्ध प्रति चीन रुष्ट बन्दै गएको हो । पछिल्लो साता अमेरिकी उच्च अधिकारी ताइवान भ्रमण गरेकै दिन चीनले सैन्य अभ्यास सुरु गरेको हो । पछिल्लो साता चीनले आफ्नो समुद्रसँगै वायु सेनाको अभ्यास समेत गराएको छ । चिनियाँ रक्षा मन्त्रालयका प्रवक्ता रेन ग्वोकिङले शुक्रबारको उक्त अभ्यासबारे विस्तृतमा केही बताएका छैनन् । यद्यपि ताइवानको समुद्री मार्ग नजिकै चिनियाँ सेनाले अभ्यास गरिरहेको र चिनियाँ जनमुक्ति सेनाको पूर्वी कमाण्ड संलग्न रहेको बताइएको छ । वर्तमान परिस्थितिमा उनीहरुलाई त्यहाँ पठाउने कदम राष्ट्रिय सार्वभौमिकता र क्षेत्रीय अखण्डता रक्षाको लागि उचित र आवस्यक हो, रक्षा मन्त्रालयका प्रवक्ता रेनले बताए । साथै ताइवान एक विशुद्ध चिनियाँ आन्तरिक मामिला भएको र जसले विदेशी हस्तक्षेप नचाहेको रेनले बताए । तर पछिल्लो समय अमेरिका र ताइवानको सत्तारुढ दल डेमोक्रेटिक प्रोग्रेसिभ पार्टी डिपीपीमिलेर त्यस क्षेत्रमा निरन्तर अवरोध उत्पन्न गरेको उनको आरोप थियो । यस्तै अमेरिकालाई लक्षित गर्दै ती चिनियाँ उच्च अधिकारीले यस्तो पनि भने कि, जो आगोसँग खेल्छ, ऊ जल्नेछ । ताइवान सरकारले भने यसबारे केही टिप्पणी गरेको छैन । ताइवानको लिबर्टी टाइम्स पत्रिकाले उल्लेख गरे अनुसार ताइवानी वायुसेनाका जेटहरुले शुक्रबार बिहान चार घण्टाको अवधिमा १७ पटक फन्को लगाएर चिनियाँ वायुसेनालाई टाढै रहन चेतावनी दिएका छन् । यसले ताइवानको पूर्वी समुद्री तटमा मिसाइल आक्रमणको संकेत रहेको पनि बताइएको छ । ताइवानका अन्य अधिकारीहरुले पनि यस्तै संकेत गरेका छन् । चीनविरोधी अगुवाहरुले त ताइवान चीनको उक्त आक्रमणबाट सचेत रहनुपर्ने अभिव्यक्ति दिन थालेका छन् । चीनले भने ताइवानमा अमेरिकी अधिकारीको भ्रमणलाई आवस्यक जवाफ दिनुपर्ने भन्दै चेतावनी दिएको छ ।"
स्रष्टा सम्मानका लागि शान्ति समाजद्वारा तीन पुरस्कार थप,"काठमाडौं : मानव अधिकार तथा शान्ति समाजले स्रष्टा सम्मान अभियानअन्तर्गत तीन वटा स्रष्टा सम्मान थप गरेको छ । समाजले स्व पवित्रादेवी चौलागार्इं मानव अधिकार स्रष्टा सम्मान, चन्द्रकला खनाल अहिंसा स्रष्टा सम्मान र ज्ञानप्रसाद खनाल सहिष्णुता स्रष्टा सम्मान गरी थप तीन वटा पुरस्कार स्थापना गरेको महासचिव सुशील बस्नेतले जानकारी दिए । यसअन्तर्गत प्रत्येक वर्ष साहित्यका विभिन्न विधामा योगदान गरेका तीन जना स्रष्टालाई जनही रु २० हजार नगदसहित सम्मानपत्र प्रदान गरिनेछ । पुरस्कार स्थापनार्थ अक्षय कोषका लागि स्व चौलागार्इंका छोरा शान्ति समाजका सल्लाहकार होमकान्तले रु दुई लाख र चन्द्रकला तथा ज्ञानप्रसाद खनालका छोराबुहारी समाजका वरिष्ठ उपसभापति गोविन्द र राधिका खनाल तथा रुपन्देही शाखा सभापति धनपति खनाल र लक्ष्मी पन्त खनालले रु चार लाख प्रदान गरेको उनले बताए । तीनै पुरस्कार हरेक वर्ष महाकवि लक्ष्मीप्रसाद देवकोटा जन्मजयन्तीका अवसरमा यसै वर्षदेखि प्रदान गरिने समाजले जनाएको छ । पुरस्कृत व्यक्तित्व छनौटका लागि समाज केन्द्रीय कार्य समितिका सभापति उत्तम पुडासैनीको संयोजकत्वमा सल्लाहकार चौलागाईं, संस्थापक महासचिव सुवास ढकाल, संस्थापक सदस्य कृष्ण कँडेल, वरिष्ठ उपसभापति गोबिन्द खनाल, उपसभापति रेनुका पौडेल र महासचिव बस्नेत सम्मिलित छनौट समिति गठन गरिएको छ । यससँगै स्रष्टा सम्मान अभियानअन्तर्गत शान्ति समाजद्वारा स्थापित पुरस्कारको सङ्ख्या १० पुगेको छ । रासस"
भर्चुअल माध्यमबाट सहकारीको साधारणसभा गर्न सकिने,"काठमाडौं : सहकारी विभागले सहकारीको साधारणसभाका लागि निर्देशिका जारी गरेको छ। कोरोना भाइरस (कोभिड १९) ले सभासम्मेलन, भोज र समारोह गर्न नपाइने व्यवस्था भएसँगै भर्चुअलरुपमा साधारणसभा गर्न सकिने व्यवस्था गरेको छ। सहकारीले अब प्रविधिको प्रयोग गरी अनलाइनबाट साधारणसभा गर्न पाउने छन्। विभागले बिहीबार निर्देशिका जारी गर्दै भर्चुअल साधारणसभालाई पनि मान्यता दिने उल्लेख गरेको छ। सहकारीले आर्थिक वर्ष सकिएको ६ महिनाभित्र अघिल्लो वर्षको साधारणसभा गरीसक्नुपर्ने व्यवस्था छ । कोरोनाका कारण सहकारीले साउन र भदौमा साधारणसभा गर्न पाएका छैनन्। साधारणसभा कार्यक्रम विद्युतीय माध्यमबाट सञ्चालन गर्न सकिने व्यवस्था गरिएपनि गणपूरक संख्या पुर्याउनुपर्ने व्यवस्था गरिएको छ। १५ दिन वा विनियममा तोकिएको समयभित्र सदस्यलाई प्रतिवेदन वितरण गर्दा गरिएको हस्ताक्षर अनुरुप तत्काल कायम सदस्यको ५१ प्रतिशत पुर्याउनुपर्ने छ। सम्भव भएसम्म साधारणसभा सञ्चालन अवधि भरिको सबै गतिविधि सामाजिक सञ्जाल वा स्थानीय सञ्चारमाध्यमबाट प्रत्यक्ष प्रशारण गर्ने व्यवस्था मिलाउनुपर्ने भनिएको छ। यसका साथै विद्युतीय माध्यमबाट गरिने साधारण सभाको सम्पूर्ण रेकर्ड नियमनकारी निकायमा साधारणसभा सकिएको ७ दिनभित्र पठाउनुपर्ने छ। विद्युतीय माध्यमबाट साधारणसभा सञ्चालन गर्न नसकिने अवस्था भएमा १५ दिनसम्म पनि साधारणसभा गर्न सकिने छ। साधारण सभा सञ्चालन अवधि कायम राखि उपस्थिति पुस्तिका खुल्ला गर्न सकिने र सदस्यलाई १५ दिनभित्र हस्ताक्षर गर्नका लागि कार्यालय बोलाउनुपर्ने वा सदस्यको घरमै पुगेर पनि हस्ताक्षर गर्ने व्यवस्था मिलाउनुपर्ने छ। सदस्यलाई उपस्थित हुने समय र स्थानको जानकारी अग्रिम गराउने, साथै निर्णय पुस्तिकामा हस्ताक्षर गर्न छानिएका प्रतिनिधिलाई सोही समयमा निर्णय पुस्तिकामासमेत हस्ताक्षर गराउने र नियामक निकायबाट समेत प्रमाणित गराउने व्यवस्था गरिएको छ। साधारणसभाकै दिन निर्णय पुस्तिकामा हस्ताक्षर गर्नका लागि प्रतिनिधि चयन गर्नपर्ने र सदस्यहरूले दिएका सुझावा समेटि साधारण सभाको निर्णय पुस्तिका तयार गर्नुपर्ने निर्देशनमा उल्लेख छ। एकभन्दा बढी जिल्ला कार्यक्षेत्र भएको सहकारी संस्थाले सेवा केन्द्रमार्फत प्रत्येक जिल्लाको भिन्न भिन्नै उपस्थिति पुस्तिका तयार पारी १५ दिनभित्र अध्यावाधिक गराई केन्द्रमा अभिलेख राख्नुपर्ने छ। तर गणपुरक संख्या पुगेमा मात्र साधारणसभाले वैधानिकता पाउने छ। चुनिएका प्रतिनिधिहरुले सबै एकाईको जम्मा मतसंख्यालाई आधार लिई बहुमतको प्रस्ताव पारित हुनेगरी निर्णय प्रमाणित गर्नुपर्ने व्यवस्था गरिएको छ। सदस्यलाई कम्तिमा १५ दिनअघि नै साधारणसभाको जानकारी गराउनुका साथै संस्थाले वार्षिक प्रतिवेदन र साधारणसभाको सूचना संस्थाको वेभसाइटमा राख्नुपर्ने छ। विभागका उपरजिष्ट्रार सुरेन्द्रराज पौडेलले सभा, सम्मेलन, भेला जमघट गर्न सहज नहुँदासम्म मात्र उक्त व्यवस्था कार्यान्वयन हुने बताए।"
राष्ट्रकै कुशल अभिभावक,"फाँसी दिन लैजानुअघि गंगालालले गणेशमानजीको अगाडि टक्क उभिएर भन्नुभयो गणेशमान दाइ, डु नट फरगेट माई ब्लड ! नेपालको प्रजातान्त्रिक आन्दोलनमा गणेशमान सिंहजत्तिको संघर्ष, दुःख र कष्ट भोगेको नेता थोरै होलान्। ६ दशक लामो सक्रिय राजनीतिका क्रममा १५ वर्षभन्दा लामो जेल जीवन र त्यत्तिकै समय निर्वासनमा बस्नुभयो। राणा शासनकालदेखि राजा, पञ्चायतकालमा पनि जेल जानुभयो। उहाँको सम्पूर्ण जीवन संघर्षमै बित्यो। १९९७ सालमा चारजना सहिदलाई राणाशासकले फाँसीको सजाय दिने बेला गणेशमान प्रजापरिषद्मै हुनुहुन्थ्यो। प्रजापरिषद् प्रजातन्त्रका लागि संघर्ष थियो। त्यतिबेला राणाहरूको विरोधमा जाँदा गणेशमानलाई पक्राउ गरियो। उहाँविरुद्ध मुद्दा चलाइयो। सर्वस्वसहित आजीवन काराबासको सजाय दिइयो। चारजना सहिदलाई मृत्युदण्डको सजाय दिने बेला उहाँ जेलमा हुनुहुन्थ्यो। गंगालाललाई फाँसी दिने दिनमा गणेशमानलगायत एउटै जेलमा हुनुहुन्थ्यो। गंगालालको अनुहार नदेखिने गरी टाउकोमा कालो लुगाले छोपिएको थियो। गंगालालजी सीधै आउनुभयो र गणेशमानजीको अगाडि आएर टक्क उभिनुभयो। गणेशमान दाइ, डु नट फरगेट माई ब्लड भनेर भन्नुभयो। त्यो कुराले गणेशमानलाई जीवनभर प्रजातन्त्रका पक्षमा लड्न प्रेरित गर्यो। मैले सहिदको सपना पूरा गर्नुपर्छ भन्ने अठोट गरिरहनुभयो। उहाँका कानमा जहिले पनि गंगालालले अन्तिममा भनेको त्यो वाक्य गुन्जिरह्यो। उहाँले धेरैपटक यो कुरा हामीलाई बताउनुहुन्थ्यो। सहिदको सपना बिर्सनुहुन्न। उनीहरूको बलिदानीलाई खेर जान दिनु हुँदैन भनेर उहाँ जीवनभर प्रजातन्त्रका लागि लड्नुभयो। गणेशमानलाई एउटा अभिभावकका रूपमा र नेताका रूपमा फरकफरक तरिकाले बुझ्ने गरेको छु। नेताका रूपमा प्रजातन्त्रका लागि जीवनभर संघर्ष गरेको, ठूलो दुःख र कष्ट भोगेको नेताका रूपमा तथा नेपालले लौहपुरुष अनि सर्वमान्य नेताका रूपमा सबैले स्वीकार गरेको। त्यागी नेताको पहिचान पनि बनेको छ उहाँको। देशविदेशले सम्मान गरेको छ। बुबा सन्तानलाई औधि माया गर्ने, व्यावहारिक अभिभावक। छोरा भनेको त १६ वर्षसम्म मात्रै हुन्छ। त्यसपछि त साथीजस्तो हो नि उहाँ भन्नुहुन्थ्यो। उहाँ जहिले पनि पढ्नलेख्न प्रेरित गर्नुहुन्थ्यो। त्यसमा पनि उहाँ विज्ञान पढ्नुपर्छ भन्नुहुन्थ्यो। अरू विषय जीवन भोग्दै जाँदा अनुभवबाट पनि सिकिन्छ भन्ने उहाँको सुझाव र मान्यता हुन्थ्यो। त्यही भएर हामी दुवै दाजुभाइले विज्ञान विषय लिएरै पढ्यौं। मैले एमएस्सी गरें। २०१७ सालको राजा महेन्द्रबाट कू हुँदा म ६ वर्षको थिएँ। बुबालाई सुन्दरीजल जेलमा राखियो। म भेट्न गएँ। अनि म सानै भए पनि मेरा बुबा ठूलै संघर्षमा लाग्नुभएको हो भन्ने थाहा पाएँ। त्यतिबेला बुबा र आमा दुवै जेलमा। पूर्वजको संघर्ष र बलिदानलाई सम्मान गर्दै उनीहरूले सिकाएको बाटोमा हामी अगाडि बढ्नुपर्छ। इतिहासलाई सम्मान गर्न सकेनौं भने भावी पुस्ताले पनि सम्मान गर्ने छैन भन्ने हेक्का हामी सबैले राख्नुपर्छ। हामी सानैदेखि आमाबुबाको राजनीतिक संघर्षसँगै हुर्कियौं। बुबाले जहिले पनि हामीलाई जुन क्षेत्रमा काम गर्ने इच्छा छ, त्यसमा इमानदार र पूर्ण समर्पित भएर लाग्न भन्नुहुन्थ्यो। राजनीतिक र पारिवारिक पृष्ठभूमि भएका कारण हामीले धेरै अवसर पनि गुमाउनुपर्यो। म आईएस्सी पढ्दा बुबा निर्वासनमा हुनुहुन्थ्यो। उहाँ त्यतिबेला गोरखपुरमा बस्नुहुन्थ्यो। दाइ र मैले दुवैले अमृत साइन्स कलेज (अस्कल) बाट आईएस्सी गरेका हौं। त्यतिबेला क्यानेडियन सरकारले नेपाल एयरलायन्सलाई ट्वीनअटर जहाज दिएको थियो। त्यसका लागि जनशक्ति आवश्यक पर्ने भएकाले नेपाल एयरलायन्सले कर्मचारी आह्वान गर्यो राइजिङ नेपाल र गोरखापत्रमा। योग्यता आईएस्सी पास मागेकाले हामी दुवै दाजुभाइले आवेदन दियौं। ६७ महिना छनोट प्रक्रियामा लाग्यो। हामी दाजुभाइ दुवैजना खुला प्रतिस्पर्धाबाट छनोट भयौं। त्यसपछि हामी जाने समय भयो। टिकेटिङदेखि बिदाइ कार्यक्रम गर्यो एअरलायन्सले। हामी जानु अघिल्लो दिन दरबारमा कुरा उठेछ कि गणेशमान सिंहको दुवै छोरा कसरी छनोट भए ? त्यो रोक्नू भनेर आदेश आएपछि त्यो ब्याचै रद्द गरियो। पछि क्यानेडियन सरकारले थाहा पाएछ कि खुला प्रतिस्पर्धाबाट छनोट गरिएका व्यक्तिलाई राजनीतिक प्रतिशोधका आधारमा रोकियो। त्यो सिट क्यानेडियन सरकारले ६७ वर्षपछि मात्रै खोल्यो। त्यसमा पनि मेरो दाइले आवेदन दिनुभयो। उहाँले फेरि नाम निकाल्नुभयो। सुरुमा एअरलायन्समा खुला प्रतिस्पर्धाबाट नाम निकालेर पनि दरबारको आदेशमा हामीलाई अवसरबाट वञ्चित गराएपछि बुबालाई भेट्न गोरखपुर गएका थियौं। तर बुबाले चिन्ता नगर्न भन्नुभयो। एउटा काम भएन भनेर चिन्ता गर्नुहुन्न। जीवनमा यस्ता घटना भइरहन्छन्। दिक्क नमान भनेर सम्झाउनुभयो। खाली बस्नुभन्दा पढाइलाई निरन्तरता दिन भन्नुभयो। अनि मैले बीएस्सी र एमएस्सी गरें। एमएस्सीमा डिस्टिङ्सन ल्याएँ। कलेज पढाउने काम गरें। म राजनीतिमा पनि सक्रिय भएकाले २०४२ सालको सत्याग्रहमा संलग्न भएँ। त्यतिबेला जेल गएँ। जेलमा रोचक संयोग मैले भोगें। १९९७ सालमा बुबालाई भद्रगोल जेलमा राखिएको थियो। उहाँ २००१ सालमा भद्रगोल जेलबाट हाम फालेर निर्वासनमा जानुभएको थियो। सत्याग्रहमा पक्राउ गरेर मलाई पनि त्यही भद्रगोल जेलमा राखियो। गणेशमान जुन सिद्धान्त र आस्था बोकेर जीवनभर संघर्षमा होमिनुभयो, त्यसको एउटै कारण हो कि सबै नागरिकले समान अवसर पाऊन्। हरेक नागरिकको जीवन समृद्ध बनोस् भन्ने उहाँको चाहना थियो। २०४६ सालको आन्दोलन सफल भएपछि तत्कालीन राजाले दरबारमा बोलाएर प्रधानमन्त्रीको पद अफर गर्नुभएकै हो। उहाँले राजालाई धन्यवाद दिनुभयो र भन्नुभयो, मैले यो सबै संघर्ष आफू प्रधानमन्त्री बन्नका लागि होइन। उहाँले किसुनीलाई प्रधानमन्त्रीमा सिफारिस गर्नुभयो। त्यो दिन उहाँले एउटा सन्देश दिनुभएको हो। सार्वजनिक रूपमा गणेशमानले प्रधानमन्त्री पद त्याग्नुभयो भनेर चर्चा भयो। त्यसभन्दा पनि ठूलो सन्देश अर्काे थियो। प्रधानमन्त्री पद त्याग्दै गर्दा उहाँले दरबारले छानेको व्यक्ति प्रधानमन्त्री होइन, जनताले छानेको व्यक्ति अब प्रधानमन्त्री बन्छ भन्ने सन्देश दिनुभएको हो। त्योभन्दा अघि राजाले जसलाई चाह्यो त्यही व्यक्ति प्रधानमन्त्री बन्ने प्रचलन थियो। त्यसलाई चिर्नका लागि उहाँले जनताले जसलाई चाह्यो त्यो व्यक्ति प्रधानमन्त्री बन्छ भन्ने मान्यता स्थापित गर्नु खोज्नुभएको हो। त्यो प्रजातन्त्रका लागि ठूलो सन्देश हो। २०४६ सालको आन्दोलन सफल भएपछि उहाँले खुलामञ्चमा भाषण गर्नुभयो, जुन निकै चर्चित थियो। अब प्रजातन्त्र स्थापना भइसकेपछि नागरिकको सामाजिक र आर्थिक जीवनमा सुधार आउनुपर्छ। यो परिवर्तनको अनुभूति हरेक नागरिकले गर्न पाउनुपर्छ भनेर उहाँले जोड दिनुभएको थियो। हुनेखाने र सहरमा बस्नेका लागि मात्रै नभई प्रजातन्त्र दूरदराजमा बस्नेका लागि पनि हो। उनीहरूको जीवनमा परिवर्तन नभएसम्म प्रजातन्त्रको अर्थ हुँदैन भन्ने उहाँको मान्यता थियो। नीतिनिर्माण तहमा दूरदराजका नागरिक र अल्पसंख्यकका साथै राज्यको मूलधारबाट बाहिर रहेकाहरूलाई पनि सहभागी गराउनुपर्छ भनेर समावेशी राज्यको परिकल्पना उहाँले गर्नुभएको हो। दुर्भाग्य, २०४६ सालपछि पनि मुलुकमा पुरानै अवस्था देखिएपछि उहाँले लोकतन्त्रको रक्षाका लागि देशभर अभियान चलाउनुभयो। कांग्रेसले नै यो मुलुकलाई आर्थिक समृद्धिको बाटोमा लैजान्छ र सबै नागरिकको अभिभावक कांग्रेस बन्नुपर्छ भन्ने उहाँको विश्वास थियो तर त्यो बाटोमा कांग्रेस नगएको अनुभूति उहाँले गर्नुभयो। लोकतन्त्रमा मूल्यमान्यताको राजनीति हुन्छ। प्रतिकूल अवस्थामा पनि गणेशमानलगायत नेताहरूले सिद्धान्त र आदर्शको राजनीति गर्नुभयो। तर हामीले प्रजातन्त्र प्राप्त गरिसकेपछि त्यो बाटो बिर्संदै गयौं कि भन्ने उहाँलाई लाग्यो। म एमएस्सी पढ्दै गर्दा बीपी र गणेशमान मेलमिलापको नीति लिएर स्वदेश फर्किनुभएको थियो। उहाँहरूलाई महाराजगञ्जमा प्रहरी हिरासतमा राखिएको थियो। म स्वयंसेवी रूपमा काम गर्न जुम्ला जाँदै थिएँ। पञ्चायतकालमा राष्ट्रिय विकास सेवाअन्तर्गत स्नातक अध्ययन गरिसकेपछि दुर्गममा गएर स्वयंसेवीका रूपमा काम गर्नुपर्ने नीति नै थियो। मैले आफैंले जुम्ला रोजेको थिएँ। म जानुअघि बुबालाई भेट्न गएँ। उहाँले भन्नुभयो, तिमी धेरै टाढा दूरदराज जाँदै छौ। यसलाई नेपाल बुझ्ने अवसरमा रूपान्तरण गर। २०१७ सालको राजनीतिक कूपछि बुबा र आमा दुवैजना जेलमा। आमा सिकिस्त भइसकेपछि जेलभित्रै मर्ने हो कि भनेर सरकारले छाड्यो। त्यसैले त मलाई पनि आदर्श अनि सिद्धान्तको राजनीतिप्रति प्रतिबद्ध भएर लाग्न अभिप्रेरित गर्छ। प्रजातन्त्रका लागि जति मेरो परिवारले दुःख भोग्यो, त्यत्तिकै पूर्वदेखि पश्चिमसम्मका धेरैका परिवारले भोगेका छन्। ती सबैको परिवारको दुःख, संघर्ष, त्याग अनि बलिदानले आज हामी यो अवस्थामा आइपुगेका हौं। पूर्वजको संघर्ष र बलिदानलाई सम्मान गर्दै उनीहरूले सिकाएको बाटोमा हामी अगाडि बढ्नुपर्छ। इतिहासलाई सम्मान गर्न सकेनौं भने भावी पुस्ताले पनि सम्मान गर्ने छैन भन्ने हेक्का हामी सबैले राख्नुपर्छ। मूल्य मान्यताको राजनीति गर्नुपर्छ भन्ने प्रेरणा मैले बुबाआमाबाट सिकेको हुँ। यसमा सदैव प्रतिबद्ध भएर लागिरहनेछु।"
"बाजुरामा बाढी, ३ जना बेपत्ता, दर्जन बढी घरमा क्षति","बाजुरा : जिल्लाको हिमाली गाउँपालिका५ कवाडीमा बिहीबार राती परेको अविरल वर्षाका कारण आएको बाढीले ३ जना बेपत्ता भएका छन् भने दर्जन बढी घरमा क्षति भएको जिल्ला प्रहरी कार्यालय बाजुराले जानकारी दिएको छ । अविरल वर्षासँगै सुपाना खोलामा आएको बाढीमा परी तीनजना बेपत्ता भएको बिच्छ्याँ प्रहरी चौकीले जानकारी दिएको छ । घटना भएको ठाउँ सदरमुकाम मार्तडीदेखि दुई दिनको पैदल दूरी लाग्छ। सो क्षेत्र संचारको पहुँचमा नहुँदा घटना शुक्रबार मात्रै थाहा पाइएको प्रहरीले जनाएको छ। जिल्ला प्रहरी कार्यालय बाजुराका सूचना अधिकारी तथा प्रहरी निरीक्षक लोकेन्द्रसिहं ठगुन्नाका अनुसार बिहीबार दिउँसो माछा मार्न सुपाना खोलामा गएका ३ जना सम्र्पकमा नआएका जानकारीमा आएको बताए। बिच्छ्याँ प्रहरी चौकीबाट प्रहरीको टोली घटनास्थलमा खटिएको छ । क्षतिको विवरण आउन बाँकी रहेको प्रहरीले बताएको छ । बाढीकै कारण खोला नजिकै रहेका ३ वटा आधुनिक, ४ वटा परम्परागत घट्ट र ३ वटा काठेपुल पनि बगाएको छ । खोलामा आएको बाढीले स्थानीयका १० वटा घर र ५ वटा छानासहित पाक्न लागेको धानबाली र कोदा बालीमा क्षति पुगेको स्थानीयले बताए। यस वर्षको वर्षातबाट प्रभावित बाजुरा अहिले पनि पहिरोले क्षति पुर्याएका कारण तंग्रन पाएको छैन । जिल्लामा बाढीले हालसम्म ७ जनाको मृत्यु भएको छ भने ३ जना बेपत्ता छन् । यस्तै ६३ घर पूर्णरुपमा क्षति भएका छन् । ५ वटा उद्योग बगाएको छ भने ४ सय ३५ जनसंख्या विस्तापित भएको छ ।"
सिद्धान्त र आदर्शको राजनीतिबाट देश र जनताको हित हुन्छ : नेता सिंह,"काठमाडौं : नेपाली काँग्रेसका नेता प्रकाशमान सिंहले नेपाली राजनीतिमा सिद्धान्त र आदर्शले प्रश्रय पाए मात्र देश र जनताको हित हुने बताएका छन्। वीर गणेशमान सिंहको २३औँ स्मृति दिवसका अवसरमा बिपी कोइराला युवा नेतृत्व विकास मञ्चले आज यहाँ आयोजना गरेको त्याग सङ्घर्ष, समर्पण : आजको काँग्रेस र १४औँ महाधिवेशन विषयक भर्चुअल अन्तक्र्रियामा उहाँले गणेशमान सिंहको सिद्धान्त र आदर्शको राजनीतिले देशमा प्रजातन्त्र स्थापनामा महत्वपूर्ण योगदान पुर्याएको धारणा व्यक्त गरे। नेता सिंहले नेपालमा प्रजातन्त्र स्थापनाका लागि सङ्घर्षशील नेता गणेशमान सिंहको जीवनबाट नेपालका राजनीतिक नेताहरुले पाठ सिक्नुपर्ने उल्लेख गर्नुभयो। जनतालाई अधिकार दिलाउन १५ वर्ष जेल र १५ वर्ष निर्वासित जीवन गणेशमान सिंहले बिताएका उनको भनाइ थियो। पूर्वउपप्रधानमन्त्री सिंहले कोभिड१९ को महामारीमा सरकारले प्रभावकारी काम गर्न नसेकेको आरोप लगाउनुभयो। 'कोरोनाका कारण धेरै मजदुरहरुको घरबास उठ्दासमेत सरकारले उनीहरुको उचित राहत र व्यवस्थापन गर्न सकेन' उनले भने। काँग्रेस नेता अर्जुननरसिंह केसीले पार्टीलाई हुकुमी शैली र स्वेच्छाचारीताले चलाएर नचल्ने भन्दै विधिअनुसार पार्टी चलाउनुपर्ने उल्लेख गर्नुभयो। उहाँले सरकारले दिएको मतको सम्मान गर्न नसकेको बताए। काँग्रेस कमजोर प्रतिपक्ष भएको उनको भनाइ थियो। पार्टीको १४औँ महाधिवेशनमा नेता हैन नीति, व्यक्ति हैन विधि हेनुपर्ने नेता केसीले बताए। पार्टीका केन्द्रीय सदस्य प्रदीप पौडेलले इमान्दार, निष्ठावान, त्यागी र सङ्घर्षशील नेता स्व सिंह भएको बताउनुभयो। बिपी कोइरालालाई सफल बनाउन गणेशमान सिंहको महत्वपूर्ण योगदान रहेको उनको भनाइ थियो। नेता पौडेलले काँग्रेसले लोकतन्त्रका लागि कसैसँग सम्झौता नगरेको बताउँदै लोकतन्त्रको रक्षाका लागि युवाहरु एकजुट हुनुपर्ने उल्लेख गरे। यथास्थितिबाट पार्टी नचल्ने भन्दै पार्टीलाई सक्षम रुपमा हाँक्ने नेतृत्व काँग्रेसलाई आवश्यक रहेको उनको भनाई थियो। काँग्रेस केन्द्रीय सदस्य मीनबहादुर विश्वकर्माले जनताको हक अधिकार स्थापनाका लागि लड्ने लोकतान्त्रिक योद्धा स्व सिंह भएको उल्लेख गर्नुभयो। सबै दललाई मिलाएर २०४६ सालको आन्दोलनको नेतृत्व गर्ने गणेशमान सिंह साहसी नेता भएको उनको भनाइ थियो। उनले आन्दोलनको नेतृत्व गर्ने सिंहलाई प्रधानमन्त्रीको नेतृत्व गर्न दिँदा प्रधानमन्त्रीको पद लिन नमान्ने त्यागी नेता सिंह भएको बताए। १४औँ महाधिवेशनमा गुट उपगुटको अन्त्यका लागि सहमतिबाट नेतृत्व छान्नुपर्ने उनको भनाइ थियो। रासस"
निमेषमै उजाडिएको ढोरपाटनमा बाढीको जोखिम उस्तै,"बागलुङ : बाढीले बितण्डा मच्चाएको घटनाले ढोरपाटनवासी आहत छन् । २२ जनाको ज्यान र १६ जना बेपत्ता हुनेगरी आएको भुजीखोलाको बाढीले दिएको चोट कहिल्यै नर्बिसे पनि बाढी पीडित सम्हालिने कोशिसमा छन् । कति प्रभावित परिवार बगर बनेका घरको आशा मारेर नयाँ घर बन्ने अपेक्षामा छन् । कति परिवारका सदस्य गुमाए पनि दैवको खेल सम्झेर मन बुझाउने विवशतामा छन् । तर, दुई साता अघिको पहिरोसँगै आएको बाढीको बेदना भुल्न नपाउँदै फेरी बाढी पहिरो आउने भयले स्थानीय त्रसित छन् । गत भाद्र १७ गते राति ढोरपाटन शिकार आरक्षको देउराली पहाड नजिकैबाट खसेको पहिरोले खोला थुनिदै बग्दै गर्दा भुजीखोलामा भीषण बाढी आएको थियो । जसमा परि २२ जनाले एकै निमेषमा ज्यान गुमाएका थिए भने १६ जना अझै हराइरहेका छन् । ८० पूर्ण सहित १ सय ३० भन्दा बढी घरमा क्षति पुर्याएको ढोरपाटन नगरपालिकाले जनाएको छ । अघिल्लो साता पहिरोसँगै बाढी आएकोस्थल नजिकै पावर हाउस बनाउने क्रममा मनपरी जंगल फडानी समेत गरिएकाले अझै पनि जोखिम कायमै रहको स्थानीय मिनबहादुर पुनले बताए । 'आरक्ष नजिकैको देउराली आसपासको पहाड ठाउँ ठाउँमा चर्किएको छ, 'पुनले भने, 'घर खेतबारी सबै गुमाए पनि बल्ल बल्ल ज्यान जोगाएका छौं, अब फेरि कहिले उस्तै बाढी आउँछ र ज्यान लिन्छ भन्ने पिरले सताइरहेको छ ।' पहिले पहाड खसेको स्थान नजिकैको जंगलको ठूलो भाग रुखहरु सँगै चर्किएकाले जुनसुकै समय फेरी बाढी आउने जोखिम रहेको ढोरपाटन वडा नम्बर ८ का अध्यक्ष नन्दे बिकले बताए । 'बाउ बाजेले पहिले गाली गर्दै खोलाको तिरमा कहिल्यै नबस्नु भन्थे । गरिबी, बाध्यता र चेतनाले बस्दा सोच्दै नसोचेको घटना भयो,' वडा अध्यक्ष बिकले भने, 'यस्तो दुखद घटना पछि म आफै सबै भन्दा माथि पहिरो झरेको देउराली पुगे, त्यहाँ त रुखै सहित अझै ठूलो भाग चर्किएको छ । अलि ठूलो वर्षा भए फेरि पहिरो र बाढी आउने जोखिम उस्तै देखिएको छ ।' यदी फेरि पहिरो खसेर पूर्ववत रुपमा बाढी आउने हो भने त्यसले ढोरपाटन नगरपालिकाको वडा नम्बर ९,८,७,६,५ हुँदै उदयमान शहरको बस्ती रहेको बुर्तिबाङ बजार सम्म असर गर्न सक्ने स्थानीयले बताएका छन् । अहिले बाढी प्रभावित परिवार पहिलेकै घर रहेको आसपासका घर र पाँल मुनि रात काटिरहेका छन् । अविरल वर्षा जारी रहे ठुलो पहिरो सँगै बाढीको जोखिम कायमै रहेकाले बाढी पीडित र जोखिमयुक्त वस्तीका बासिन्दालाई सुरक्षित स्थानमा राख्नुपर्नेमा सरकारले ध्यान दिनुपर्ने स्थानीय भीमबहादुर कामीले बताए । 'अहिलेको बाढी मेरो परिवारका लागि ठूलो काल बनेर आयो, मेरा दुई भाईका १ छोरा, २ छोरी बाहेक ८ जना सदस्य गुमाए,'उनले भने, अब फेरी यस्तो घटना कसैलाई नपरोस्, सरकारले समयमै ध्यान दिओस् ।' जिल्ला विपद् व्यवस्थापन समितिका अध्यक्ष तथा प्रमुख जिल्ला अधिकारी सुरेश न्यौपानेले यसबारेमा अहिले सम्म जानकारी नआएको बताए । 'हामीले विपद् व्यवस्थापनको प्रहरी टोलीलाई बाढी आएको माथि सम्मै स्थलगत अध्ययनका लागि पठाएका थियौ,' प्रजिअ न्यौपानेले भने, तर अहिले सम्म उनीहरुले केही रिपोर्ट गर्नुभएको छैन, यदि माथिल्लो भाग चर्किएको र अरु जोखिमपूर्ण हो भने हामी सम्भाव्य पहलकदम सबै चाल्छौं ।' ढोरपाटनका अधिक बासिन्दा अहिले ढोरपाटन उपत्यकाका गोठमा घुम्ती बसाइका लागि गएका छन् । यदी घुम्ती बसाइ नभएको भए अघिल्लो साताको बाढीले अझ ठूलो संख्यामा मानवीय क्षति हुन सक्थ्यो । केही भने ढोर गए पनि खर्च सकिएर लिन आएको बेला बाढीमा परेका थिए ।"
आत्महत्या गरेकी किशोरी बलात्कार आरोपित दुई पक्राउ,"राजविराज : बलात्कारपछि मृत्यु रोज्न बाध्य पारिएको घटनामा बलात्कारका मुख्य दुई आरोपित सप्तरीको सीमा क्षेत्रबाट पक्राउ परेका छन्। सप्तरी प्रहरीले नेपाल भारत सीमा क्षेत्रको बलान बिहुल गाउँपालिका४ बेल्हीबाट आरोपित सप्तरीको डाक्नेश्वरी नगरपालिका७ ललीतपुरका १९ वर्षीय रञ्जित भनिने सरोजकुमार मण्डल र १८ वर्षीय बब्लु भनिने सुमनकुमार मण्डल पक्राउ परेको जनाएको छ। इलाका प्रहरी कार्यालय कल्याणपुर सप्तरीका इन्स्पेक्टर धर्मराज मुडभरीका अनुसार बलात्कार घटनाका मुख्य दुई आरोपित पक्राउ परेको र दुई आरोपितको खोजी भइरहेको छ। बलात्कारका अन्य आरोपितहरु धर्म मण्डल र विष्णु मण्डल फरार छन्। बलात्कारीविरुद्ध उजुरी गर्न गाउँलेहरूले रोक लगाएपछि सप्तरीको डाकनेश्वरी नगरपालिका ७ ललितपुरकी १७ वर्षीया नन्की भनिने संगीता मण्डलले मङ्गलबार आत्महत्या गरेकी थिइन्। सामूहिक बलात्कारका चार आरोपितविरुद्ध उजुरी गर्न प्रहरी कार्यालय जान खोज्दा पीडितलाई प्रहरी कार्यालय जान रोक लगाउने तीन जना पञ्चलाई प्रहरीले मङ्गलबार नै पक्राउ गरेको छ। शत्रुघ्न मण्डलको घरमा बसेको छलफलमा सहभागी जयकान्त मण्डल, बासुदेब मण्डल र सत्यनारायण मण्डलसहित आठ जनाविरुद्ध इलाका प्रहरी कार्यालय कल्याणपुरले आत्महत्या दुरुत्साहनको मुद्दा चलाएको छ। गाउँलेहरुको अनुसार छलफलमा १० जना सहभागी थिए। छलफलमा सहभागी भएको भन्दै प्रहरीले मङ्गलबार सोही ठाउँ घर भएका डाकनेश्वरी नगरपालिका वडा नम्बर ४ कार्यालयका वडा सचिव रामसेवक मण्डललाई नियन्त्रणमा लिई सोधपुछ गरेर छाडेको छ। पञ्चहरुले पीडित र उनकी आमालाई प्रहरी कार्यालय जान रोक लगाउँदै आरोपितबाट ५५ हजार क्षतिपूर्ति भराउने फैसला सुनाएका थिए। पञ्चले ५५ हजारमा किशोरीको अस्मिता किनबेच गरेको व्यङ्ग्य गर्दै घटना सार्वजनिक गरे जातबाट निकाला गर्ने धम्की दिएका थिए। पञ्चहरुको फैसलाका कारण थप मानसिक पीडामा पुगेकी किशोरीले सो पीडा सहन नसकी आत्महत्या गरेकोले पञ्चहरुलाई पनि आत्महत्या दुरुत्साहनको मुद्दा चलाइएको भन्दै इन्स्पेक्टर मुडभरीले पक्राउ परेकाहरुको वयानका आधारमा थप आरोपित पत्ता लागे उनीहरुलाई पनि कारवाही गरिने बताए। धानखेतमा पानी धेरै लागेको भए आली काटेर पानी बगाउन सोमबार बिहान खेत गएकी किशोरीलाई चार जनाले पछाडिबाट समातेर आलीमै लडाएर बलात्कार गरेका थिए। घटनाका बारेमा पीडितकी आमाले आफ्नो जातीय समुदायमा जानकारी दिँदै न्यायको भिख माग्दा पञ्चले बलात्कारीकै पक्ष लिएर निर्णय सुनाउँदा पीडितले आत्महत्या गरेको समाचार अन्नपूर्ण पोस्ट्मा प्रकाशन भएपछि गाउँमा देशको कानुन नभई आफ्नै कानुन प्रयोग गरी फैसला गर्ने (पञ्चेती) प्रवृतिको सर्वत्र विरोध भइराखेको छ।"
विश्वज्ञान सम्मेलन भर्चुअलबाट,"काठमाडौं : गैरआवासीय नेपाली संघ (एनआरएनए) ले भर्चुअलरुपमा दोस्रो विश्व ज्ञान सम्मेलन गर्ने भएको छ । आगामी अक्टोवर ९, १० र ११ (असोज २३, २४, २५) तीन दिनसम्म चल्ने भर्चुअल सम्मेलनको प्रधानमन्त्री कैपी शर्मा ओलीले उद्घाटन गर्ने छन् । सम्मेलनमा संयुक्त राष्ट्र संघअन्तरर्गतको विश्व खाद्य संगठन, आइएलओलगायत इसिमोड, एसियाली विकास बैक, राष्ट्रिय योजना आयोग र विश्व बैंकमा कार्यरत विज्ञहरुले आआफ्नो कार्यपत्र प्रस्तुत गर्ने एनआरएनए अध्यक्ष कुमार पन्तलै जानकारी दिए । सम्मेलनमा गैरआवासीय नेपाली विज्ञबाहेक साइप्रस, अमेरिका, बेलायत, चीन, जापान, फिनल्यान्ड, अष्ट्रेलिया, नर्वे, नेदरल्यान्ड, क्यानाडा, भारत, सिंगापुर, श्रीलंका, फ्रान्स, जर्मनी, दक्षिण कोरियाका वैज्ञानिक सहभागी हुने छन् । विदेशमा रहेका र विदेशबाट फर्किएका नेपालीको ज्ञान, सीप र बौद्धिकतालाई नेपालको विकास एवं समृद्धिका लागि प्रयोगमा ल्याउन दुई वर्षअघिदैखि विश्व ज्ञान सम्मेलन हुँदै आएकौ छ । संयुक्त राष्ट्रसंघको दिगो विकासको लक्ष्य र १५ औँ पञ्चवर्षीय योजना, कोरोना महामारीपछि नेपालको अर्थतन्त्र, कोरोनाले नेपालमा पारेको प्रभाव र कोरोनापश्चात विश्वभर चालिएका कदम र नेपालले अवलम्बन गर्नुपर्ने रणनीतिलगायतका विषयमा सम्मैलन केन्द्रित हुने सम्मेलन आयोजक समितिका संयोजक डा हेमराज शर्माले जानकारी दिए । एनआरएन र नेपाल सरकारको सहकार्यमा हुन लागेको यो सम्मेलनमा चार प्लेनरी सेसन र १५ सिम्पोसियम सेसनको आयोजना हुने सम्मेलन आयोजक समितिका सहसंयोजक डा हरि दाहालले जानकारी दिए । सम्मेलनमा सरकारका प्रवक्ता तथा परराष्ट्रमन्त्री प्रदीपकुमार ज्ञवाली विषेश अतिथिको रुपमा उपस्थित हुने छन् ।"
जनकपुर आइपुग्यो रेल (भिडियाे),"जनकपुरधाम : लामो समयको प्रतिक्षापछि जनकपुरमा रेल आइपुगेको छ। कुर्थाजनकपुरजयनगर रेल्वे सेवा सञ्चालनका लागि भारतबाट २ सेट रेलको बगी र ४ वटा इन्जिन जनकपुर ल्याइएको हो। नेपालको राष्ट्रिय झण्डा अंकित रंगमा तयार पारिएको दुवै रेल सेट जनकपुर आइपुगेको रेल्वे विभागका महानिर्देशक बलराम मिश्रले जानकारी दिए। रेल विभागले कुर्थाजनकपुरधामजयनगरसम्म रेल सञ्चालनका लागि १ अर्बको लागतमा रेलको बगी तथा इन्जिन खरिद गरेको छ । रेल सेटको निर्माण भारतको मद्रासस्थित रहेको इन्टिग्रल कोक्स नामक कम्पनीले गरेको हो । ती रेल सेटको आपूर्ति कोंकण रेल कर्पोरेशन कम्पनी लिमिटेडले गर्न लागेको छ । भारतको जयनगरबाट जनकपुर हुँदै कुर्थासम्म ३४ किलोमिटरमा गत वर्षको मंसिर महिना पहिलो सातामै लिक परीक्षण भएपछि रामजानकी विवाह महोत्सवमै रेल सञ्चालन गरिने चर्चा थियो । तर, रेल नेपाल वा भारत कुन देशले किन्ने भन्ने अन्योलताले तोकिएको समयमा रेल्वे सञ्चालन हुन सकेको थिएन।"
रेल आउँदा खुसीयाली (फोटोभिडियो),जनकपुरधाम : जनकपुरधामजयनगर रेल शुक्रबार जनकपुरधाम आइपुगेको छ। नेपालको एक मात्र जनकपुरजयनगर रेल सेवा बन्द भएको झण्डै छ वर्षपछि विधिवत सञ्चालका लागि रेल जनकपुरधाम आइपुगेको हो। रेल्वे विभाग नेपालले जनकपुरजयनगर रेल्वे सेवा सञ्चालनका लागि इन्जिन र बोगी भारतको मद्रासबाट बनाएर हाजिपुरजयनगर हुँदै जनकपुरधाम सम्म ल्याइएको हो। लामो समयको प्रतिक्षापछि बहुप्रतिक्षित कुर्थाजनकपुरजयनगर रेल्वे सेवा सञ्चालनका लागि भारतबाट २ सेट रेलको बगी र ४ वटा इन्जिन नेपाल ल्याइएको साईट इन्जिनियर विनोद ओझाले जानकारी दिए। नेपालको राष्ट्रिय झण्डा अंकित रंगमा तयार पारिएका दुवै रेल सेट जनकपुर आइपुगेका छन्। कुर्थाजनकपुरधामजयनगरसम्म रेल सञ्चालनका लागि १ अर्बको लागतमा भारतको मद्रासस्थित इन्टिग्रल कोक्स नामक कम्पनीसँग सम्झौता गरेको थियो। एक पटकमा १३ सय यात्रु अटाउने क्षमता रहेको रेल हेर्न हजारौं सर्वसाधारणहरुको विभिन्न स्नेशनमा भीड लागेको थियो। रेल आइपुग्दा खुशी भएका स्थानीय तस्बिर खिच्न तछाडमछाड गरिरहेका थिए। भारतको जयनगरबाट जनकपुर हुँदै कुर्थासम्म ३४ किलोमिटरमा गत वर्षको मंसिर महिना पहिलो सातामै लिक परीक्षण भएको थियो । नेपालकै झन्डा अंकित रेल आएपछि जनकपुरमा स्थानीयले खुशीयाली मनाएका छन् । रेल आउँदा खुसीयाली (फोटोभिडियो)
सीमा सुरक्षामा रिजर्भ गण,"बर्दिबास : सीमा नाकाको सुरक्षाका लागि महोत्तरीको बर्दिवास नगरपालिका ४ मा सशस्त्र प्रहरीले 'रिजर्भ गण' स्थापना गरेको छ । बर्दिवासस्थित सशस्त्र प्रहरी बल नेपाल प्रदेश २ छिन्नमस्ता बाहिनी कार्यालयमा सशस्त्र प्रहरी बल नेपाल नम्बर ३९ 'रिजर्भ गण 'को हेड क्वाटरमा बाहिनी कार्यालयका डीआइजी कृष्णभक्त ब्रम्हचार्यले 'रिजर्भ गण' को उद्घाट गरेका छन् । रिर्जभ गणले सीमा नाकाको सुरक्षा, त्यसको व्यवस्थापन र जनशक्ति परिचालनका लागि काम गर्ने छन् । नेपाल सरकार मन्त्रिपरिषदको बैठकले गत असार २९ गते 'रिर्जभ गण 'को स्थापना गर्ने निर्णय गरेको थियो । गणले विपद व्यवस्थापन, राहत तथा उद्धार, सीमामा हुने अवैध क्रियाकलापका बारेमा काम गर्ने डीआइजी ब्रम्हचार्यले बताए । एसपीको नेतृत्वमा प्रदेश२ को महोत्तरी र बारा गरी दुई स्थानमा रिर्जभ गणको स्थापना गरिएको हो । बर्दिबासस्थित गणमा एसपी सुरेन्द्र बुढाथोकीको नेतृत्वमा ६ सय २१ ज्ना जनशक्ति परिचालन हुनेछन्। प्रदेश २ का ८ वटै जिल्ला सीमासँग जोडिएको छ । प्रदेश भरी ४ सय ६४ किलोमिटरको नेपाली भूभाग भारतसँग जोडिएको छ । आठ जिल्लाबाट भारत प्रवेश गर्ने २ सय ४६ ठूलासाना सीमानाका छन् । सीमा सुरक्षाको लागि प्रदेश २ अन्तर्गत सिरहा, सप्तरी, धनुषा, महोत्तरी, सर्लाही र बारामा नयाँ वीओपीहरु थप गरिने प्रदेश २ छिन्नमस्ता बाहिनी कार्यालय बर्दिवास महोत्तरीले जनाएको छ । सशस्त्र प्रहरी बलले रिर्जभ गण स्थापना तथा वीओपीका थप पोष्ट र जनशक्ति बढाएसँगै सीमा क्षेत्रमा हुने आपराधिक क्रियाकलाप नियन्त्रणमा आउने सीमाक्षेत्रका सर्वसाधारणले बताएका छन् ।"
बैतडीमा कोरोनाका बिरामी बढे,"बैतडी : बैतडीमा कोरोना संक्रमितको संख्या ३८५ पुगेको छ । शुक्रबार डडेल्धुरा प्रयोगशालामा गरिएको परीक्षणमा थप २ जनामा कोरोना पुष्टि भएसँगै जिल्लामा संक्रमितको संख्या ३८५ पुगेको हो । सुर्नया गाउँपालिका ७ का ३४ वर्षीया महिला र मेलौली नगरपालिका ३ का ४० वर्षीय पुरुषमा कोरोना पुष्टि भएको स्वास्थ्य कार्यालय बैतडीका कोभिड १९ सम्पर्क व्यक्ती भुवनप्रसाद जोशीले जानकारी दिए। संक्रमण पुष्टि भएका दुबैजना भारतबाट फर्किएर होम क्वारेन्टाइनमा बसिरहेका जनाइएको छ । ती दुबैजनाको स्वास्थ्य अवस्था सामान्य रहेको जनाइएको छ । यसैबीच जिल्लाम हाल सक्रिय संक्रमितको संख्या १० रहेको छ । दशरथचन्द नगरपालिकाका ६, डिलाशैनी गाउँपालिका २, मेलौली नगरपालिका र सुर्नया गाउँपालिकाका ११ जना मात्रै सक्रिय संक्रमित रहेका स्वास्थ्य कार्यालय बैतडीले जनाएको छ । २ जनामात्रै संस्थागत आइसोलेसनमा जिल्लामा सक्रिय संक्रमित १० जनामध्ये दुईजनामात्रै संस्थागत आइसोलेसनमा बसेका छन् । डिलाशैनी गाउँपालिका २ जना संक्रमित मात्रै संस्थागत आइसोलेसनमा बसीरहेका स्वास्थ्य कार्यालयका कोभीड १९ सम्पर्क व्यक्ति भुवनप्रसाद जोशीले बताए । जिल्लामा अन्य ८ जना संक्रमित होम आइसोलेसनमा बसिरहेका उनले बताए । बाँकी ३७५ जना डिस्चार्ज भइसकेका छन् । बैतडीमा ३८५ जनामा संक्रमण पुष्टि हुँदा सबैभन्दा बढी पञ्चेश्वर गाउँपालिकाका ६० जनामा संक्रमण पुष्टि भएको छ । यस्तै दशरथचन्द नगरपालिकाका ५२, सिगास गाउँपालिकाका ५१, शिवनाथ गाउँपालिकाका ५०, दोगडाकेदार गाउँपालिकाका ४५, पाटन नगरपालिकाका ४४ जनामा संक्रमण पुष्टि भइसकेको छ । यस्तै मेलौली नगरपालिकाका ३४, सुर्नया गाउँपालिकाका २९, पुर्चौंडी नगरपालिकाका १० र डिलाशैनी गाउँपालिकाका १० जनामा संक्रमण पुष्टि भएको छ। जिल्लामा गत जेठ ९ गते पहिलोपटक एक थुनुवामा संक्रमण पुष्टि भएको थियो ।"
भोली देशका अधिकांश स्थानमा वर्षाको सम्भावना,"काठमाडौं : मनसुनी न्यूनचापीय प्रणालीको प्रभावले भोलिसम्म देशका धेरैजसो स्थानमा वर्षाको सम्भावना रहेको जल तथा मौसम विज्ञान विभागले जनाएको छ । विभागले आगामी २४ घण्टाका लागि चेतावनी तथा परामर्श जारी गर्दै प्रदेश नं १, २, ५, वाग्मती, गण्डकी र सुदूरपश्चिम प्रदेशका एक वा दुई स्थानमा भारी वर्षाको सम्भावना रहेकाले ती स्थानका नदीमा पानीको बहाव बढ्ने, पहाडि क्षेत्रमा पहिरो जाने, सडक तथा हवाई यातायात प्रभावित हुन सक्ने भएकाले आवश्यक सतर्कता अपनाउन सबैमा अनुरोध गरेको छ । मनसुनी न्युनचापीय रेखाको प्रभावले देशको अधिकांश भूभागमा वर्षा भइरहेको मौसमविद् शान्ति कँडेलले बताए । 'यो क्रम शनिबारसम्म कायम रहन्छ, यो अवधिमा आकाश खुल्ला भइ घाम लाग्ने सम्भावना छैन, राति र बिहानीपख वर्षा हुनेछ, दिउँसोको समयमा वर्षा रोकिए पनि बदली नै रहनेछ, उनले भने । मनसुन बाहिरिने औसत समय सेप्टेम्बर २३ भए पनि यस वर्ष ढिलो गरी मनसुन बाहिरिने मौसमविद्को भनाइ छ । हाल देशभर सामान्य बदली रही हरेक प्रदेशका केही स्थानमा मेघगर्जनचट्याङसहित हल्कादेखि मध्यम वर्षा भइरहेको छ । मौसम पूर्वानुमान महाशाखाको पछिल्लो विवरणअनुसार आज काठमाडौं उपत्यकाको न्युनतम तापक्रम १९ दशमलव छ र अधिकतम तापक्रम २७ दशमलव पाँच डिग्री सेल्सियस रहेको छ । त्यस्तै आज सबैभन्दा कम जुम्लाको न्युनतम तापक्रम १६ डिग्री र सबैभन्दा धेरै नेपालगञ्जको अधिकतम तापक्रम ३३ दशमलव छ डिग्री सेल्सियस रहेको छ।रासस"
यस्तो छ तीन दिनको मौसम,"काठमाडौं : हाल मनसुनको न्युन चापीय रेखा नेपालभन्दा दक्षिणतर्फ अवस्थित रहेको जल तथा मौसम विज्ञान विभागको मौसम पूर्वानुमान महाशाखाले जनाएको छ। अहिले देशभर सामान्य बदली रहि प्रदेश नं ५, गण्डकी प्रदेश, सुदुरपश्चिम प्रदेश र बागमति प्रदेशका केही स्थानहरुमा मेघगर्जनचट्याङ्गसहित मध्यम वर्षा भइरहेको छ। महाशाखाका अनुसार दिउँसो देशभर सामान्यतया बदली रही देशका केही स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश १ नं, प्रदेश नं २, बागमती प्रदेश, गण्डकी प्रदेशका र प्रदेश नं ५ का एकदुई स्थानमा भारी वर्षाको सम्भावना रहेको छ। राती देशभर सामान्यतया बदली रही केही स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। गण्डकी प्रदेश, प्रदेश नं ५, र सुदुरपश्चिम प्रदेशका एकदुई स्थानमा भारी वर्षाको सम्भावना रहेको छ। शनिबार दिउँसो देशभर सामान्यतया बदली रही देशका केही स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। सुदुरपश्चिम प्रदेशका र प्रदेश नं ५ का एकदुई स्थानमा भारी वर्षाको सम्भावना रहेको छ। आइतबार देशभर सामान्यतया बदली रही थोरै स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ।"
सप्तरीमा ३७ प्रहरीसहित ५३ जनामा कोरोना संक्रमण,"राजविराज : सप्तरीमा ५३ जनामा कोरोना संक्रमण देखिएको छ । जसमध्ये ३७ जना जिल्ला प्रहरी कार्यालय सप्तरीमा कार्यरत प्रहरी रहेको स्वास्थ्य कार्यालय सप्तरीले जनाएको छ । अघिल्लो दिन मात्र सप्तरीमा ५० जना संक्रमित पुष्टि भएको थियो । जिल्ला प्रहरी कार्यालयका एसपी र डिएसपीमा भदौ २५ गते संक्रमण पुष्टि भएपछि जिल्ला प्रहरी कार्यालयमा ८५ जनाको परीक्षण गरिएकोमा २ इन्स्पेक्टर, ३ सई ४ असई, ४ हवल्ल्दार र अन्य प्रहरी जवानहरु गरी ३७ जना संक्रमित भएको जिल्ला प्रहरी कार्यालयका इन्स्पेक्टर सन्तोष खडकाले बताए । संक्रमित प्रहरीमध्ये २ प्रहरी महिला छन् । सोही प्रहरी कार्यालयमा सरसफाइ गर्ने राजविराज नगरपालिका६ का १९ वर्षीय पुरुष समेत संक्रमित भएको इन्स्पेक्टर खडकाले बताए । राजविराजस्थित गजेन्द्रनारायण सिंह अस्पतालका निमित्त मेडिकल सुपरिटेण्डेण्ट डा रणजितकुमार झाका अनुसार अस्पतालमा कार्यरत ३५ वर्षीय डाक्टर, राजविराज नगरपालिका३ का ४५ वर्षीय अभिवक्ता, राजविराजस्थित भिम दल गणका ३७ वर्षीय नेपाली सेनामा समेत संक्रमण देखिएको छ । गजेन्द्रनारायण सिंह अस्पताल राजविराजको प्रयोगशालामा बिहीबार गरिएको परीक्षणअनुसार प्रहरी, डाक्टर, अभिवक्ता, सेनासहित राजविराज नगरपालिका ११ का १५, १८ र ३५ वर्षीय तथा तिरहुत गाउँपालिका२ का २९ वर्षीय पुरुष पनि संक्रमित भएको स्वास्थ्य कार्यालय सप्तरीले जनाएको छ । बीपी कोइराला स्वास्थ्य विज्ञान प्रतिष्ठान धरानको प्रयोगशालामा गरिएको पीसीआर परीक्षण अनुसार कञ्चनरुप नगरपालिका६ की ५ र २५ वर्षीया, वडा नम्बर ८ की ३३ वर्षीया र वडा नम्बर ९ की २७ र ४१ वर्षीया महिला तथा विष्णुपुर गाउँपालिकाका ४५ वर्षीय पुरुषमा संक्रमण देखिएको कञ्चनरुपका सिनियर अहेव डम्बरप्रसाद गुप्ताले बताए । कोशी अस्पताल विराटनगरको प्रयोगशालामा बिहीबार नै गरिएको पीसीआर परीक्षणमा महादेवा गाउँपालिकाका ११ वर्षीय र सुरुङ्गा नगरपालिका २ का ४० वर्षीय पुरुषमा संक्रमण देखिएको छ । सप्तरीमा थप भएका ५३ जना संक्रमितको शुक्रबार स्वास्थ्य तथा जनसङ्ख्या मन्त्रालयले पुष्टि गर्ने तयारी गरेको छ । यो समेत सप्तरीमा संक्रमितको सङ्ख्या १ हजार १४३ जना पुगेको स्वास्थ्य कार्यालय सप्तरीले जनाएको छ । जसमा १९९ जना महिला छन् । संक्रमितमध्ये १११ महिला र ६३९ पुरुष निको भएर घर फर्किएको तथा १ महिला र ८ पुरुषको मृत्यु भएको स्वास्थ्य कार्यालयका निमित्त प्रमुख दुनियालाल यादवले बताए ।"
मध्यान्ह १२ बजेसम्म रेल जनकपुर आइपुग्ने (तस्बिरसहित),"जनकपुरधाम : बहुप्रतिक्षित जनकपुरजयनगर रल्वे शुक्रबार मध्यान्ह जनकपुरधाम आइपुग्ने भएको छ। रेल्वे विभागले जनकपुरजयनगर रेल्वे सेवा सञ्चालनका लागि इन्जिन र बोगी परीक्षणका लागि जनकपुरधामसम्म ल्याइएको हो। लामो समयको प्रतिक्षापछि कुर्थाजनकपुरजयनगर रेल्वे सेवा सञ्चालनका लागि भारतबाट २ सेट रेलको बगी र ४ वटा इन्जिन नेपाल ल्याइएको छ। नेपालको राष्ट्रिय झण्डा अंकित रंगमा तयार पारिएको दुवै रेल सेट आज जनकपुर आइपुग्ने भएको रेल्वे विभागका महानिर्देशक बलराम मिश्रले जानकारी दिए। रेलको बगी २ सेट तथा ४ वटा इन्जिन बिहार प्रदेशको हाजीपुर स्टेशनबाट जयनगर आइसकेको छ। नेपाल र भारत सरकारबीच भएको सम्झौता अनुसार शुक्रबार मध्यान्ह १२ बजेभित्र नै रेलको वगी र इन्जिन आइसक्नेछ। हाजीपुरबाट बगी सहितको रेलसेट नेपाल भारतको सिमा जयनगर ल्याउन चार घण्टा लागेको छ। अब जयनगरबाट जनकपुरधाम ल्याउन १ देखि डेढ घण्टा समय लाग्ने रेल्वे विभागका साईट इन्जिनियर विनोद ओझाले जानकारी दिए। प्रक्रियागत सम्पुर्ण तयारी पूरा भएर रेल आउने भएको छ। तर सञ्चालनका लागि अझै केही दिन कुर्नुपर्ने छ, मिश्रले भने। रेल विभागले कुर्थाजनकपुरधामजयनगर सम्म रेल सञ्चालनका लागि १ अर्बको लागतमा भारतको मद्रासस्थित रहेको इन्टिग्रल कोक्स नामक रेल सेटहरु रेल्वे कर्पोरेशन कम्पनी लिमिटेडलाई गरेको छ। भारतको जयनगरबाट जनकपुर हुँदै कुर्थासम्म ३४ किलो मिटरमा गत वर्षको मंसिर महिना पहिलो सातामै लिक परीक्षण भएपछि रामजानकी विवाह महोत्सवमै रेल सञ्चालन गरिने चर्चा थियो। तर, रेल नेपाल वा भारतले कुन देशले किन्ने अन्योलताले तोकिएको समयमा रेल्वे सञ्चालन हुन नसकेको इन्जिनियर विनोद ओझाले जानकारी दिए। उनले भने, रेलका इञ्जिन र डिब्बा व्यवस्था नहुँदा सञ्चालनमा ढिलाइ भयो तर, अब धेरै ढिलाई हुन्न, दुई देशको सहमतिमा सक्दोचाडो कर्मचारी व्यवस्थापन गरेर रेल सञ्चालन हुन्छ।"
मास्कमा मनपरी,"काठमाडौं : मास्क प्रयोग अनिवार्य बनेको छ। तर, कति गुणस्तरीय छ भन्ने कसैलाई थाहा छैन। बजारमा छ्यापछ्याप्ती पाउने मास्कले कोरोना भाइरस रोक्न सक्छन्सक्दैनन् भनेर सरकारले नियमन गरेको छैन। बरु जिम्मेवार निकाय औषधि व्यवस्था विभाग र गुणस्तर तथा नापतौल विभाग एकले अर्कालाई देखाएर पन्छिन्छन्। औषधि व्यवस्थाका महानिर्देशक नारायण ढकाल भन्छन्, हामीले मास्कको नियमन गरिरहेका छैनौं। गुणस्तर तथा नापतौल विभागले एनएस (नेपाल स्ट्यान्डर्ड) बनाएको छ भन्ने सुनेको छु। गुणस्तर तथा नापतौलका कर्मचारी भने स्वास्थ्य सामग्रीको जिम्मा औषधि व्यवस्थाले लिनुपर्ने बताउँछन्। हामीले एनएस निर्धारण गर्यौं, विभागका सूचना अधिकारी सञ्जीवकुमार ठाकुर भन्छन्, अब ती सामग्रीको नियमन गर्ने निकाय त औषधि व्यवस्था विभाग नै हो। नेपाल गुणस्तर परिषद्को १०४औं बैठकले जेठ २५ मा मास्कको नेपाल स्ट्यान्डर्ड (एनएस) स्वीकृत गरेको थियो। तर, ती सामग्रीको परीक्षण गर्ने मेसिन नेपालमा छैन। एनएस स्वीकृत भए पनि मेसिन नहुँदा बजारमा जथाभावी मास्क उत्पादन तथा बिक्री वितरण भइरहको छ। यसका कारण उपभोक्ता मापदण्डरहित मास्क प्रयोग गर्न बाध्य देखिन्छन्। गुणस्तर तथा नापतौलका महानिर्देशक विश्वबाबु पुडासैनीका अनुसार चार कम्पनीले मात्रै एनएसका लागि आवेदन दिएका छन्। तर, नेपालमा मास्कको गुणस्तर परीक्षण गर्ने मेसिन नभएकाले भारत पठाइएको उनको भनाइ छ। नेपालमा उत्पादन भइरहेका र आयात भइरहेका मेडिकल सामानको गुणस्तर मापनको व्यवस्था गर्न नसक्दा जोखिम निम्तिरहेको छ। धुलोधुवाँ तथा जीवाणुको संक्रमणबाट जोगिन प्रयोग गरिने मास्क गुणस्तरहीन भए यसले संक्रामक रोगको जोखिम झन् बढाउने जनस्वास्थ्य विज्ञहरू बताउँछन्। कोरोना भाइरस संक्रमण फैलिएपछि मास्कको खपत बढ्यो। त्यससँगै बजारमा मास्क अभाव भयो। मन्त्रिपरिषद् बैठकले फागुन २० मा निजी क्षेत्रसँग सहकार्य गरी मास्क आपूर्ति र उत्पादन बढाउने निर्णय गरेको थियो। चेम्बर अफ कमर्सले स्वदेशमै मास्क उत्पादनसमेत थाल्यो। बजारमा अभाव त टर्यो तर गुणस्तरहीन मास्कको उत्पादन तथा बिक्री गरी व्यापारी मालामाल भए।"
केन्द्र विवादले कालिञ्चोक गाउँपालिकाको बजेट आएन,"दोलखा : केन्द्र विवादको कारण आर्थिक वर्ष सुरु भएको २ महिना वितिसक्दा समेत उत्तरी दोलखाको कालिञ्चोक गाउँपालिकाको बजेट पास हुन सकेको छैन ।करिब ४ वर्षदेखि जारी केन्द्र विवादले विभाजित जनप्रतिनिधिहरुका कारण चालु आर्थिक वर्ष सुरु भएको २ महिना वितिसक्दा समेत बजेट पास हुन नसकेको हो । २०७७ असार २३ गते गाउँपरिषद्मा नीति तथा कार्यक्रम र बजेट प्रस्तुत भएपनि समय अभावका कारण स्थगित परिषद् अहिलेसम्म बस्न सकेको छैन। गाउँपालिकाको बजेट सार्वजनिक नहुँदा चालु आवमा कार्यान्वयन गर्नुपर्ने विकास, निर्माण, तलब, सामाजिक सुरक्षा भत्तालगायतका कार्यहरु ठप्प भएका छन् । बजेट नआएपछि टेण्डर, उपभोक्ता समिति गठन, स्टिमेट लगायतका काम ठप्प भएपछि कामविहीन बन्न पुगेको कर्मचारीहरुको भनाइ छ । कालिञ्चोक गाउँपालिकाका अध्यक्ष विनकुमार थामीले भने आर्थिक वर्ष २०७७७८ को बजेट पारित भइसकेको तथा खर्च गर्ने सफ्वेयरमा अपलोड गर्ने काम भइरहेको बताए । बजेट अहिलेसम्म सार्वजनिक नहुनाको कारणबारे उपाध्यक्ष कालिका पाठकलाई सोध्दा यो विषयमा अध्यक्षलाई नै सोध्न आग्रह गरिन् । गाउँपालिकाको अस्थाई केन्द्र सुनखानीमा नीति तथा कार्यक्रम र बजेट प्रस्तुत भए पछि बैठक स्थगित भएको र अर्को बैठक ५ को बान्द्रेथलीमा बस्ने भनी अध्यक्षले निर्णय सुनाएपछि बैठकमा उपस्थित बहुमत सदस्यले नोट अफ डिसेन्ट लेखेको वडा नम्बर ७ का वडाध्यक्ष चेतबहादुर खड्काले बताए । त्यस पछि बैठक नैं नबसेकाले अध्यक्षले कसरी बजेट पारित गरे आफूलाई थाहा नभएको वडाध्यक्ष खड्काको भनाइ छ । बडा नम्बर ३ का वडाध्यक्ष निशान बुढाथोकीले भने २३ गते बैठक स्थगित भएको स्वीकार्दै पछि अन्यत्रै बसेको बैठकबाट बजेट पारित भएको बताए । बजेट पारित गर्ने पक्षमा आफू सहित बहुमत सदस्यको हस्ताक्षर रहेको उनको दावी छ । मुल शीर्षकहरु मात्रै राखि बजेट पारित गरिएकाले त्यसको ब्रेक डाउन गरी सुत्रमा राख्न ढिला भएको हुन सक्ने उनको अनुमान छ । गाउँपालिका अध्यक्ष थामी तथा केही वडाध्यक्षहरुले बजेट पारित भएको दावी गरे पनि कार्यालयमा भने बजेट पास भएको माइन्युट बुधबारसम्म प्राप्त नभएको प्रमुख प्रशासकिय अधिकृत नवराज ओलीले बताए । विनियोजन ऐन पारित भइ सुत्रमा इन्ट्री नगरेसम्म खर्च गर्न नपाइने कानुनी प्रावधान भएकोले दैनिक प्रशासन चलाउन समेत संकट परेको उनको भनाइ छ । तर तलब भत्ता खुवाउने समयसम्म सुत्रमा बजेट इन्ट्री गर्ने काम सकिने भएकोले कुनै समस्या नहुने गाउँपालिका अध्यक्ष थामीको भनाइ छ ।"
स्थिर ब्याजदर असोजदेखि नै,"काठमाडौं : नेपाल राष्ट्र बैंकले ऋणको ब्याजदर बदल्न नपाइने नीति असोजबाट कार्यान्वयनमा ल्याउने भएको छ। यसका लागि असोज मसान्तभित्रै स्थिर ब्याजदर प्रकाशन गरिसक्न बैंकहरूलाई निर्देशन दिएको छ। केन्द्रीय बैंकले नेपालमा पहिलो पटक स्थिर ब्याजदर लागू गर्न लागेको हो। निश्चित आम्दानी भएका वा मूलतः तलवी कर्मचारीलाई यस्तो नीतिले लाभ दिनेछ। सुरुमा यस किसिमको ब्याजदर घर, गाडीजस्ता किस्ताबन्दीमा ऋण तिर्ने आवधिक कर्जामा लागू हुनेछ। यसबाट साढे ५ प्रतिशत ब्याजमा ऋण दिएर ६ महिनापछि १३ प्रतिशतसम्म पुर्याउने बैंकको बदमासी नियन्त्रण हुने अपेक्षा गरिएको छ। तर, पहिलोपटक कार्यान्वयनमा ल्याउन लागेकाले यस्तो ब्याजदर केही बढी पर्नसक्ने बैंकरले आँकलन गरेका छन्। नयाँ ब्याजदर नीति कात्तिक १ गतेदेखि कार्यान्वयन हुनेछ। राष्ट्र बैंकले अघिल्लो महिनाको मसान्तभित्रै ब्याजदर प्रकाशन गरेर त्यसपछिको महिनाको सुरुदेखि नै कार्यान्वयन गर्नुपर्ने नीति लागू गरेको छ।"
विश्वभर कोरोना संक्रमितको संख्या ३ करोड नाघ्यो,न्यूयोर्क : महामारी कोरोना भाइरस (कोभिड१९) संक्रमितको संख्या ३ करोड नाघेको छ। जोन्स हप्किन्स विश्वविद्यालयका अनुसार शुक्रबार बिहानसम्ममा विश्वभर ३ करोड ७१ लाख ३१४ संक्रमित भेटिएका हुन्। यस्तै ९ लाख ४४ हजार ८८७ ले ज्यान गुमाइसकेका छन्। गत डिसेम्बरदेखि फैलिएको कोरोना संक्रमितको संख्या अमेरिकामा सबभन्दा बढी रहेको छ। हालसम्म अमेरिकामा ६६ लाख ७४ हजार बढी संक्रमित भइसकेका छन्। संक्रमितमध्ये १ लाख ९७ हजार ६३३ को मृत्यु भइसकेको छ। त्यस्तै २५ लाख ४० हजार ३३४ संक्रमणमुक्त भइसकेका छन्। अमेरिकापछि भारतमा कोरोना संक्रमितको संख्या सबभन्दा बढी रहेको छ। पछिल्लो समय धेरै संख्यामा संक्रमित भेटिएको भारतमा हालसम्म ५१ लाख १८ हजार २५३ संक्रमित भेटिएका छन्। बिहीबार मात्र ९६ हजार ७९३ थप संक्रमित भेटिएका थिए। त्यस्तै १ हजार १७४ को ज्यान गएको थियो। यससँगै भारतमा ज्यान गुमाउनेको संख्या ८३ हजार १९८ पुगिसकेको छ। त्यसैगरी संक्रमित संख्याको आधारमा सबभन्दा बढी आक्रान्त मुलुकको तेस्रो स्थानमा रहेको ब्राजिलमा बिहीबार ३५ हजार ७५७ नयाँ संक्रमित भेटिएका थिए। त्यस्तै ८५७ को मृत्यु भएको थियो। यससँगै ब्राजिलमा संक्रमितको संख्या ४४ लाख ५५ हजार ३८६ पुगेको छ भने १ लाख ३४ हजार ९३५ ले ज्यान गुमाइसकेका छन्। पहिलो पटक भाइरस भेटिएको चीनमा संक्रमण नियन्त्रण भएको छ। चीनमा बिहीबार ९ जना थप संक्रमित भेटिएका थिए। यससँगै चीनमा संक्रमित हुनेको संख्या ९० हजार २९४ पुगेको जोन्स हप्किन्स विश्वविद्यालयको तथ्यांकमा रहेको छ। चीन सबभन्दा बढी संक्रमित हुने संख्याका आधारमा ४१ औँ स्थानमा रहेको छ।
जेलहरू कोचाकोच : कोरोना संक्रमणको उच्च जोखिम,"काठमाडौं : कारागारमा क्षमताभन्दा धेरै कैदीबन्दी राखिएका कारण कोरोना संक्रमणको उच्च जोखिम रहेको छ। क्षमता विस्तारका लागि कारागार व्यवस्थापन विभागले मातहत गृह मन्त्रालयमा पटकपटकको ताकेतापछि केही कारागार निर्माणाधीन अवस्थामा छन्। अहिले कोरोनाको त्रास र कारागारमा क्षमताभन्दा दोब्बरको संख्यामा कैदीबन्दी रहेका कारण विभाग तनावमा छ। ७४ वटा कारागारमा जम्मा १८ हजार जना कैदीबन्दी राख्ने क्षमता हो । तर अहिले यी सबै कारागारमा कूल २६ हजार एक सय ८७ जना कैदीबन्दी छन्। केन्द्रीय कारागार सुन्धाराको कैदीबन्दी क्षमता एक हजार पाँच सय मात्रै हो । तर, अहिले उक्त कारागारमा स्वदेशी र विदेशीगरि तीन हजार तीन सय ५८ जना कैदीबन्दी छन्। यो संख्या क्षमता भन्दा दोब्बर हो। ३१ जनामा कोरोना संक्रमण देखिएको उक्त कारागारमा अहिले एक जना मात्रै निको हुन बाँकी छन्। बाँकी सबै नियमित उपचारपछि संक्रमण मुक्त भइसकेको विभागले जनाएको छ। सिराहा कारागारको कैदीबन्दी क्षमता एक सय ५० जना मात्रै हो। उक्त कारागारमा अहिले पाँच सय ६० जना छन्। तीमध्ये पाँच जनामा अहिले कारोना संक्रमण देखिएको छ। उक्त कारागारमा कैदीबन्दीको उच्च चापका कारण कन्ट्याक ट्रेसिङ धेरैमा देखिएपछि कोरोना परीक्षण गर्दा सबै जसो कैदीबन्दीमा संक्रमण देखिएको हो। सिरहापछि सप्तरी जिल्ला कारागाराको कैदीबन्दी क्षमता एक सय ५५ जना हो। अहिले उक्त कारागारमा एक सय ३२ जना कैदीबन्दी छन्। तीमध्ये १७ जना अहिले संक्रमित छन्। विभागका सूचना अधिकारी देवर्षि सापकोटाका अनुसार बिहीबारसम्म देशभरका ७४ वटा कारागारमध्ये ११ वटा कारागारमा कोरोना संक्रमित छन्। केन्द्रीय कारागार सुन्धारा, सिरहा र सप्तरीपछि पाँचथर कारागारमा तीन जना, सुनसरीमा १४ जना र ललितपुरको नख्खुमा दुई जना संक्रमित छन्। सापकोटाका अनुसार विभिन्न कारागारका एक हजार पाँच सय १५ जना कैदीबन्दी, सुरक्षाकर्मी र कर्मचारीको कोरोना परीक्षण गरिएको थियो। जसमध्ये ६ सय ७० जनामा कोरोना पोजिटिभ देखिएको थियो। एक सय २४ जना निको भइसकेका छन् । बाँकी पाँच सय ३८ जना अझै उपचाररत रहेका छन्। कोरोनाकै कारण पाँच जना कैदीबन्दीको मृत्यु भएको र तीन जना संक्रमण निको भएर छुटे। सापकोटाका अनुसार पर्सा, स्याङ्जा, सिन्धुपाल्चोक र जुम्ला कारागारमा संक्रमित सबै निको भइसकेका छन्। कारागारमा उच्च सावधानी अपनाउँदा पनि संक्रमण प्रवेश गरेको दावी सापकोटाको छ। हामीले संक्रमणको सुरुको चरणदेखि नै सतर्कता अपनाएका हौं । क्षमताभन्दा धेरै कैदीबन्दी भएका कारागारमा पनि अहिलेको संक्रमित संख्या कमै हो । सावधानी अपनाएका छौं, सापकोटाले अन्नपूर्णसँग भने, खासगरी अस्पताल र अदालत लैजाँदा पीपीई लगाएरै पठाउँछौं । परीक्षणपश्चात संक्रमण देखिएकालाई क्वारेन्टाइनमा अस्पतालमा पठाएर उपचार गर्छौं। उनले तराईका जिल्ला र उपत्यकाका कारागारमा क्षमताभन्दा अत्यधिक धेरै कैदीबन्दी रहेकाले पनि संक्रमणको सम्भावना उच्च रहेको बताए। विभागका एक उच्च अधिकृतले कारगारको अवस्था दयनीय रहेको बताए।कारागारलाई सुधार गृह बनाउने भनेर पटकपटक गृहलाई ध्यानाकर्षण गराउँदा पनि खासै सुनुवाई नभएको ती अधिकृतले बताए। उनले भने, जेल सुधारका लागि पटकपटक समिति गठन भए । प्रतिवेदन गृहमै थन्किएको छ । विभागले पनि अध्ययन गरेर प्रतिवेदन पेश गरिसकेको छ। कारागारको क्षमता वृद्धि गर्ने भन्ने बित्तिकै गृहका अधिकारीको टाउको दुख्छ।"
सिद्धान्त र आदर्शको राजनीति गर्न गणेशमानबाट प्रेरणा लिनुपर्छ : प्रकाशमान,"काठमाडौं : नेपाली कांग्रेसका नेता प्रकाशमान सिंहले गणेशमान सिंहबाट नेपाली राजनीतिले सिद्धान्त र आदर्शको राजनीति गर्ने प्रेरणा लिनुपर्ने बताएका छन्। सिंहको २३ ओै स्मृति दिवसका अवसरमा सिंह निवास चाक्सिवारीमा आयोजित कार्यक्रममा नेता सिंहले गणेशमानजीबाट प्रेरणा लिए मात्रै देश र जनताको हित हुने धारणा राखे। सिंहले पिता गणेशमानलाई स्मरण गर्दै भने, 'नेपालमा सक्रिय जति राजनीतिक दल र नेता कार्यकर्ता हुनुहुन्छ। उहाँहरुले सिद्धान्त र आदर्शको राजनीति गर्ने जुन प्रेरणा दिनुभयो। त्यहि मार्गमा हिँडेको खण्डमा मात्रै नेपाल र नेपालीको भलो हुन्छ।' नेपालमा प्रजातन्त्र स्थापना गर्न र जनताको अधिकार सुरक्षित गर्न ६ दशक लामो राजनीतिक जीवनमा गणेशमान सिंहले १५ वर्ष जेल र १५ वर्ष निर्वासनमा बिताएको पनि स्मरण गरे।प्रजातन्त्रका लागि ठूलो संघर्ष गरेको र कष्ट सहेकैले उहाँलाई नेपाली जनताले सँधै सम्झिरहने सिंहको भनाई थियो। नेता सिंहले गणेशमानको स्वच्छ, निष्कलंकित छविकै कारण कांग्रेसको आव्हानमा भएको ०४६ सालको जनआन्दोलनमा कम्युनिष्ट पार्टीहरूले उहाँको नेतृत्व स्विकारेको पनि सिंहले बताए। सर्वमान्य नेता सिंहको नेतृत्वमा ०४६ सालको जनआन्दोलन संयुक्तभन्दा पनि कार्यगत एकताका आधारका भएको उनले बताए। एक अर्को प्रसंगमा नेता सिंहले सरकारले कोरोना महामारीका बेलाका जनताका लागि गर्नुपर्ने न्यूनतम काम पनि नगरेको धारणा राखे। मेडिकल सामाग्री खरिदमासमेत घोटाला हुँदा जनताले सरकारसँग चित्त दुखाएको सिंहको भनाई थियो। दुई तिहाई नजिकको सरकारले संविधानको भावनाअनुसार संघीय कानुन नबनाइदिँदा स्थानीय सरकारलाई काम गर्न समस्या भएको पनि उनले बताए। देश संघीयतामा गइसकेपनि सरकारको ध्यान केन्द्रीयकरणमै रहेको भन्दै संविधानको मर्म र भावना विपरित नजान पनि सरकारलाई सचेत गराए। जनताले करिब दुई तिहाई मत सुशासनका लागि दिएपनि सरकार ललिता निवास प्रकरण, यति होल्डिंग्स, सेक्युरिटि प्रिन्ट्रिङ प्रेस लगायतका काण्डमा मुछिएको उनले बताए।"
ललितपुरमा ८० प्रतिशत कोरोना संक्रमित होम आइसोलेसनमा,"ललितपुर : भदौ दोस्रो साता ललितपुर महानगरपालिकाको १४ वडामा बस्दै आएका एकजना पत्रकारलाई कोरोना पुष्टि भयो । परिवारमा अन्य सदस्यलाई पनि सामान्य ज्वोरो, रुघाखोकीलगायत कोरोनासँग मिल्दोजुल्दो लक्षण देखियो । त्यसपछि उनका परिवारका आठजना सदस्यले कोरोना परीक्षण गराए । सबैको रीपोर्ट पोजिटिभ आयो । उनले कोरोना पोजिटिभ भएपछि अस्पतालमा आइसोलेसनमा बस्नका लागि यताउता बुझे । तर आइसोलेसन अभाव र आक्रमक खालको लक्षण नभएकाले उनीहरुले होम आइसोलेसनमा बस्ने निर्णय गरे । 'डेढ वर्षका बच्चादेखि ९० वर्षका हजुरबुवा र हजुरआमा समेत आइसोलेसनमा बस्नुभयो, 'उनले भने, 'यतिबेला सबैको स्वास्थ्य सामान्य छ । तर रोगले भन्दा अन्य खालका तनावले बढी समस्या भोग्नु पर्यो।' उनीलगायत परिवारका सबै सदस्य हाल कोरोनामुक्त छन् । सरकारले पछिल्लो समय सामान्य अवस्थामा रहेका कोरोना संक्रमितलाई होमआइसोलेसनमा बस्न सुझाएको छ । स्वास्थ्य कार्यालय ललितपुरका अनुसार हाल ८० प्रतिशत संक्रमितहरु होमआइसोलेसनमा छन् । स्वास्थ्य कार्यालयका प्रमुख खगेश्वर गेलालका अनुसार लक्षण नदेखाएका संक्रमित तथा घरैमा मापदण्ड पुर्याउन सक्नेहरुको हकमा होमआइसोलेसनमा बस्न सुझाएको हो । गेलालले भने, 'आइसोलेसन उपलब्ध छैनन् । लक्षण नभएका बिरामीलाई घरैमा बस्न प्रोत्सान गरेको हो।' उनका अनुसार होमआइसोलेसनमा बसेकाहरुको खर्च जोगिन्छ । अस्पतालमा बस्दा कम्तिमा दैनिक दुई हजार रुपैयाँ खर्च हुन्छ । तर घरमा त्यति खर्च लाग्दैन । घरैमा बस्नेलाई (हेल्थ किट) उपलब्ध गराउँदै आएको उनले बताए। युनिसेफको सहयोगमा स्वास्थ्य सेवा विभागमार्फत स्वास्थ्य कार्यालयमा आएका किट नै संक्रमितलाई बाँडिदै आएको हो । उक्त किटमा डिजिटल थर्मोमिटर, मास्क, स्यानिटाइजर, क्लोरीन, पानी शुद्धीकरण गर्ने औषधि, साबुन र सिटामोल समेटिएका छन् । ललितपुरको महालक्ष्मी र गोदावरी नगरपालिकामा रहेका संक्रमितलाई किट उपलब्ध गराइसकेको छ । ललितपुर महानगरपालिकामा पनि समन्वय भइरहेको गेलालले जनाए । होमआइसोलेसनमा बिरामीको स्वास्थ्य अवस्थाको बारेमा प्रत्येक दिन फलोअप गरिन्छ । त्यसका लागि स्थानीय तहबाट नै कर्मचारी खटिएको जनाए ।कोरोना लागेको भन्ने बितिकै समाजले विरोध गथ्र्यो । घर, टोलमा बस्न नदिने भन्थे । त्यस्ता भ्रम चिर्नलाई होमआइसोलेसनलाई प्रोत्साहन गरिएको तर्क उनको छ । जनप्रतिनिधिसँगै मिलेर समाजमा कोरोनासम्बन्धी जगडिएको भ्रम हटाउन खोजेका बताए । संक्रमितलाई माया, सद्भाव दिन आवश्यक रहेको उनको बुझाइ छ । सरकारको नयाँ प्रावधान अनुसार १४ दिन आइसोलेसनमा बसेपछि लक्षण नदेखिए समाजमा घुलमिल हुन पाइन्छ । तर कतिपय बिरामीले १८ दिनपछि परीक्षण गराउँदा समेत कोरोना पोजिटिभ देखिएको बताएका छन् । यद्यपी १४ दिनसम्म सक्रिय भाइरस मरिसक्ने र त्यसका सेलहरु बाँचे पनि अरुमा सर्ने सम्भावना कम भएको भनाइ गेलालको छ । उनले भने, 'यो प्रमाणित भइसकेको कुरा हो र पुन: परीक्षण गराउनु आवश्यक छैन ।' बिहीबारसम्म ललितपुरमा संक्रमितको संख्या १५ सय एक पुगेको छ। हालसम्म आठ सय भन्दा धेरै निको भइसकेका छन् । छ सय जना सक्रिय संक्रमित रहेका छन् । ललितपुरमा कोरोनाबाट सातजना स्थानीयको मृत्यु भइसकेको छ।"
ठिनीमा मनाइयो फालो,"जोमसोम : मुस्ताङको घरपझोङ गाउपालिका५ ठिनी गाउँमा स्थानीयले विश्वव्यापी महामारीको रूपमा फैलिएको नोबल कोरोना भाइरस अन्त्यको कामना गर्दै थकालीहरूको सांस्कृतिक पर्व फालो मनाएका छन्। मंगलबारदेखि सुरु भएको फालो बुधबार सकिएको छ। खेतीपातीको काम सकेर फुर्सदिलो महिनामाफालो मनाइने ठिनीका स्थानीय नारायणप्रसाद थकालीले जानकारी दिए। थकाली पात्रोको आठौं महिनालाई फालो महिना भनिन्छ। फालो पर्व भदौ महिनामा पर्ने भएकाले यसलाई ठिनी भदौ मेला पनि भनिन्छ। परापूर्वकालमा तिब्बतीयन मुलुकका तीनआँखे राजा थर्कोचेनका दाजुभाइ चारै दिशातर्फ फैलिने क्रममा राजा थर्कोचेन ठिनी गाउँमा प्रवेश गरेको स्थानीय कुलबहादुर थकालीले सुनाए। उनका अनुसार राजा थर्कोचेन मुस्ताङ आउने क्रममा खाने, बस्नेलगायत बन्दोबस्तीका सामान लिएर ठिनी गाउँमा प्रवेश गरेको उनको भनाइ छ। त्यसकालमा ठिनी गाउँमा आएका त्यस समयका राजा थर्कोचेनले भारी बोकाएर ल्याएको याक ठिनी गाउँमै थचक्कै रोकियो र त्यसपछि लामो समय राजा ठिनीमै बसेको भन्ने धार्मिक किंवदन्ती छ। ऐतिहासिक ठिनीका राजाले याक लिई ठिनी गाउँ आएको सम्झना गर्ने क्रममा ठिनीका थकाली समुदायले फालो पर्व मनाउने गरेको बूढापाका थकालीको भनाइ छ। ऐतिहासिक विशेषता झल्कने सांस्कृतिक गतिविधि देखाउने चलन छ। फालो पर्वमा ठिनीका उमेर नाघेका थकाली समुदायका महिला र पुरुषले आफ्नो सांस्कृतिक भेषभूषामा विवाह व्रतबन्धमा गाइने गीत गाउँछन्। फालोमा व्यंग्यात्मक याकनृत्य, जोगी नृत्य र विभिन्न प्रहसन देखाइन्छ। राजा थर्कोचेनको उपस्थितिमा उनका सेनाले त्यो समय धनुषबाण, खुकुरी र ढाल लिएर गरिने मनोरञ्जनात्मक सांस्कृतिक नाटक अवलोकनका लागि स्थानीयको उल्लेख्य उपस्थिति हुन्थ्यो तर ,कोरोना कहरका कारण गाउँभित्र मात्रै सीमित जनशक्तिले सांस्कृतिक गतिविधि देखाएका छन्।"
गौतमको जबर्जस्त प्रवेश,"काठमाडौं : बिहीबार राष्ट्रियसभा सांसदको शपथ लिँदै गर्दा नेकपा उपाध्यक्ष वामदेव गौतमलाई ठूलै युद्ध जितेको अनुभूति भइरहेको थियो। अनुहारको चमक र हाउभाउले उनले ३२ महिनाअघि बर्दियाबाट प्रतिनिधिसभा निर्वाचनमा पराजित हुनुको पीडा बिर्सेको अनुभूति हुन्थ्यो। नहोस् पनि किन, राष्ट्रियसभाको सांसद बन्न गौतमले पार्टीभित्र कम्ती पापड पेल्नु परेन। कार्यकारी अध्यक्ष, पुष्पकमल दाहाल, वरिष्ठ नेताद्वय माधव नेपाल, झलनाथ खनाल, प्रवक्ता नारायणकाजी श्रेष्ठलगायतले गौतमका लागि अर्का अध्यक्ष एवं प्रधानमन्त्री केपी ओलीसँग ठूलै युद्ध लड्नु परेको थियो। गौतमलाई राष्ट्रियसभामा पठाउने वा नपठाउने भन्ने विवादले पार्टी नै झन्डै विभाजनको संघारमा पुगेको थियो। गौतमलाई राष्ट्रियसभामा पठाउन प्रधानमन्त्री ओली सहमत भएसँगै नेकपाको आन्तरिक विवाद पनि एक ढंगले किनारा लाग्यो। दाखाकाडी १ प्यूठानका स्थायी बासिन्दा गौतमलाई सरकारको सिफारिसमा मनोनीत हुने तीन जनाको कोटामा सांसद बनाइएको हो। पूर्वअर्थमन्त्री डा युवराज खतिवडाको कार्यकाल ६ महिनाअघि नै समाप्त भएपछि वामदेव कि खतिवडालाई ल्याउने भन्ने नेकपाभित्रको विवादमा ६ महिना सांसद पद रिक्त भएको थियो। खतिवडालाई पुनः राष्ट्रियसभामा ल्याउने निर्णय गर्न नसके पनि प्रधानमन्त्री ओलीले उनलाई ६ महिना मन्त्री बनाएका थिए। राष्ट्रियसभा अध्यक्ष गणेश तिमिल्सेनाले बिहीबार संसद् सचिवालयमा वामदेवलाई शपथ गराउँदै गर्दा अर्को रोचक दृश्य देखा पर्यो। गौतमलाई राष्ट्रियसभामा ल्याउनुपर्ने भन्दै प्रधानमन्त्री ओलीसँग लडाइँ लडेका अर्का अध्यक्ष दाहाल, वरिष्ठ नेताद्वय नेपाल र खनाल तथा प्रवक्ता श्रेष्ठ वामदेवको शपथको सहभागी भएका थिए। दायाँबायाँ पार्टीका शीर्ष नेता राखेर गौतमले सांसद पदको शपथ लिएका थिए। राष्ट्रपति विद्यादेवी भण्डारीले संविधानको धारा ८६ को उपधारा (२) को खण्ड (ख) बमोजिम सरकारको सिफारिसमा गौतमलाई राष्ट्रियसभा सांसद सिफारिस गरिएको सूचना प्रकाशित गरेको थियो, दिउँसो २ बजेर ५१ मिनेटमा। राष्ट्रपति कार्यालयको पत्र नआइपुग्दै संसद् सचिवालयले गौतमको शपथको समय तोक्यो दिउँसो ४ बजे। लगत्तै पार्टीका शीर्ष नेता पनि सहभागी हुने खबर प्राप्त भएपछि सचिवालयले त्यसको तयारी गर्यो। अरू नेता नआइपुग्दै गौतम ३ बजेतिर संसद् सचिवालय पुगिसकेका थिए। अध्यक्ष दाहाल, वरिष्ठ नेताद्वय नेपाल र खनाल टाईसुटमा पुगेका थिए। नेकपा संसदीय दलका उपनेता सुवास नेम्बाङ, पार्टी महासचिव विष्णु पौडेल, राष्ट्रियसभामा विपक्षी दलका नेता राधेश्याम अधिकारीसहित एक दर्जनभन्दा बढी सांसद गौतमको शपथ कार्यक्रममा सहभागी थिए। सायद, मन्त्रिपरिषद् बैठक र शपथग्रहणको कार्यक्रम जुधेर होला, सुरुमा गौतमका विपक्षमा देखिएका प्रधानमन्त्री ओली, सचिवालय सदस्यद्वय ईश्वर पोखरेल र रामबहादुर थापा (बादल) शपथ कार्यक्रममा अनुपस्थित थिए। ओलीकै प्रस्तावमा गौतम राष्ट्रियसभा सदस्य वामदेवको प्रवेशले स्थायित्वको प्रश्न वामदेवलाई राष्ट्रियसभा सदस्यमा सिफारिस गर्ने सरकारको निर्णय वामदेव गौतम राष्ट्रियसभामा मनोनित वामदेव गौतम अब माननीय राष्ट्रिय सभाको कामकारबाही बाहेक मेरो अर्को स्वार्थ छैन : वामदेव गौतम हक्की र निडर स्वभावका गौतमले शपथग्रहण कार्यक्रममा रोचक कुरा खुलासा गरे। उनलाई शपथ गराउने राष्ट्रियसभा अध्यक्ष तिमिल्सेना आफ्नो कार्यकर्ता भएको र उनलाई विगतमा पार्टी सदस्यता पनि आफैंले दिएको कुराको खुलासा गरे। मैले नै पार्टीको सदस्यता प्रदान गरेको व्यक्तिबाट शपथ लिन पाउँदा मेरो छाती गर्वले गदगद् भएको छ, गौतमले शपथपछि सञ्चारकर्मीसँग भने। प्रतिनिधिसभा निर्वाचनमा पराजित गौतमको राष्ट्रियसभामा प्रवेशलाई लिएर राजनीतिवृत्तमा तीव्र आलोचना भइरहेको छ। चुनाव हारेका व्यक्ति अर्को बाटोबाट जनप्रनिनिधि र मन्त्री बन्दै जाने हो भने सुधारिएको संसदीय प्र्रणाली नै बदनाम हुने भन्दै आलोचना भइरहेको छ। गौतमले राष्ट्रियसभाको गरिमा र प्रतिष्ठालाई गिराउने गरी कुनै काम नगर्ने प्रतिबद्धता जनाए। संविधान, संसद् नियमावलीबमोजिम काम गर्नेछु, गौतमले भने, यसबाहेक मेरो कुनै लक्ष्य र उद्देश्य छैन। गौतमको राष्ट्रियसभामा प्रवेश केवल सांसद बन्न मात्र होइन भनेर अनुमान गर्नेको पनि कमी छैन।"
हचुवा क्षेत्रफलमा आपत्ति,"काठमाडौं : भूमि व्यवस्था, सहकारी तथा गरिबी निवारण मन्त्रालयले नेपालको क्षेत्रफल शिक्षा मन्त्रालयअन्तर्गतको पाठ्यक्रम विकास केन्द्रले पाठ्यपुस्तकमा समावेश गरेकोमा आपत्ति जनाएको छ। भूमि व्यवस्थाका सचिव टेकनारायण पाण्डे नेतृत्वको टोलीले बिहीबार मुख्यसचिव लोकदर्शन रेग्मीसमक्ष आधिकारिक घोषणा नहुँदै कुल क्षेत्रफल पाठ्यपुस्तकमा राखेको भन्दै असहमति जनाएको हो। मन्त्रालयको टोलीले सीमा, नक्सा र क्षेत्रफलको विषय शिक्षा मन्त्रालयको कार्यक्षेत्र नभएको भन्दै ध्यानाकर्षण गराएको थियो। भूमि व्यवस्थाका प्रवक्ता जनकराज जोशीले क्षेत्रफलका विषयमा मुख्यसचिवलाई जानकारी गराइएको पुष्टि गरे। देशको नक्सा जारी गर्ने आधिकारिक निकाय भूमि व्यवस्थाअन्तर्गतको नापी विभाग हो। टोलीले परराष्ट्र तथा भूमि व्यवस्था मन्त्रालयले गर्नुपर्ने विषय शिक्षाले समन्वय नगरी गरेको गुनासो मुख्यसचिवसमक्ष गरेको थियो। मुख्यसचिव रेग्मीले यो विषय माथिल्लो निकायमा उठाउने जवाफ दिएका थिए। केन्द्रले देशको क्षेत्रफल तोकेर पाठ्यपुस्तक तयार गरी सार्वजनिक गरेपछि विवाद निम्तिएको छ। सरकारले लिम्पियाधुरासम्म समेटेर नयाँ नक्सा जेठ ७ मा जारी गरे पनि क्षेत्रफल भने घोषणा गरिएको छैन। सरकारले औपचारिक घोषणा नगर्दा नेपालको क्षेत्रफल कति हो भनेर अन्योल भएको छ। यही भएर विज्ञको रायका आधारमा पाठ्यपुस्तकमा क्षेत्रफल समावेश गरिएको केन्द्रले जनाएको छ। शिक्षामन्त्री गिरिराजमणि पोखरेलले सार्वजनिक गरेको नेपालको भूभाग र सीमासम्बन्धी स्वाध्याय सामग्रीमा नेपालको कुल क्षेत्रफल १ लाख ४७ हजार ६४१२८ वर्ग किलोमिटर रहेको उल्लेख छ। शिक्षा मन्त्रालयले देशको क्षेत्रफल औपचारिक घोषणा नहुँदा पठनपाठन समस्या भएपछि पाठ्यपुस्तकमा समावेश गरिएको बताउँदै आएको छ। भूमि व्यवस्था र नापी विभागले कूटनीतिक विषय भएकाले तयारी अवस्था रहने पनि क्षेत्रफल घोषणा नगरिएको बताउँदै आएका छन्। सरकारले निर्देशन दिए तत्काल घोषणा गर्न सकिने विभाग स्रोतले बताएको छ। विभागका पूर्वउपमहानिर्देशक सुरेशमान श्रेष्ठले विभागले पनि समयमै नक्साअनुसार नेपालको क्षेत्रफल प्रकाशन गर्नुपर्ने बताए। कित्ताको नापी गरी क्षेत्रफल प्रकाशन गर्न मिल्ने अनि नेपालको क्षेत्रफल प्रकाशन गर्न नमिल्ने त नहुनुपर्ने, उनले भने, क्षेत्रफल मापन नितान्त प्राविधिक विषय हो र कूटनीतिसँग यसको कुनै लेनदेन हुँदैन। नेपालको क्षेत्रफल कति ?"
साउथको फिल्ममा उर्वशी,"मुम्बई: बलिउड अभिनेत्री छिट्टै साउथको हिट फिल्म थिरुट्टु पेले को हिन्दी रिमेकमा देखिने भएकी छन्। थिरुट्टु पेलेको निर्देशन सुसी गणेशनले गरेका थिए। यो साउथ फिल्ममा बबी सिम्हा, प्रसन्ना र अमला पाल मुख्य भूमिकामा थिए। यसको हिन्दी रिमेकको सुटिङ अहिलेसम्म वाराणसी र लखनउमा गरिएको छ। फिल्ममा उर्वशीले विनीतकुमार सिंहसँग रोमान्स गर्दै छिन्। उर्वशीले यो फिल्मका लागि डबिङ सुरु गरेकी छन्। यो फिल्ममा उर्वशी ग्ल्यामरस युवतीको भूमिकामा देखिने छिन्। उर्वशीले हालै हैदराबादमा ब्ल्याक रोज को सुटिङ पनि सकाएकी छन्। यसको निर्देशन संपत नन्दीले गरेका छन्। उर्वशीले यसअघि कन्नड फिल्ममा काम गरेकी थिइन्। यो फिल्मको नाम श्री एयरवटा थियो। उनलाई पछिल्लो पटक कमेडी ड्रामा फिल्ममा देखिएको थियो जसको नाम भर्जिन भानुप्रिया थियो। यसमा गौतम गुलाटी र अर्चना पुरन सिंहले पनि उनको साथमा काम गरेका थिए।"
कांग्रेस सभापति देउवा परिवारको कोरोना रिपोर्ट नेगेटिभ,"काठमाडौं : नेपाली कांग्रेस सभापति शेरबहादुर देउवा र उनको परिवारका सबै सदस्यको पीसीआर रिपोर्ट नेगेटिभ आएको छ। घरमा काम गर्ने एक जना सहयोगीमा कोरोना पोजिटिभ देखिएपछि देउवाको परिवार कन्ट्याक्ट ट्रेसिङमा परेको थियो। बिहीबार स्वाब संकलन गरी पीसिआर परीक्षण गर्दा आज बिहान सभापति देउवा, देउवा पत्नी कांग्रेस नेतृ डा आर्जु, छोरासहित परिवारका सबै सदस्यको पीसीआर रिपोर्ट नेगेटिभ आएको उनको निजी सचिवालयले जनाएको छ। दुई जना सहयोगीलाई ज्वरो देखिएपछि केही दिन अगाडि पीसीआर परीक्षण गर्दा एक जनामा पोजिटिभ देखिएपछि परिवारका सबै सदस्य स्वास्थ्य मापदण्ड अपनाएर होम आइसोलेसनमा बसेका थिए। तीन हप्ता अगाडि उनको निवासमा कार्यरत कर्मचारी र देउवा परिवार सबैको पीसिआर परीक्षण गर्दा रिपोर्ट नेगेटिभ आएको थियो। सभापति देउवा होम आइसोलेसनमा बसेसँगै बिहीबारका लागि तय भएको सत्तारुढ र प्रमुख प्रतिपक्षीबीचको छलफल स्थगित भएको थियो। बुधबार सत्तारुढ दल नेकपाका अध्यक्षद्वय प्रधानमन्त्री केपी शर्मा ओली र पुष्पकमल दाहालबीच भएको छलफलमा बिहीबारका लागि प्रमुख प्रतिपक्षी विपक्षी दलका नेता देउवासँगको भेट तय गरेको थियो। यस अघिका छलफलमा भागबण्डा नमिल्दा संवैधानिक परिषदको बैठक बस्न सकेको छैन्।"
नेकपा सचिवालय बैठक आइतबारका लागि सर्यो,काठमाडौं : नेपाल कम्युनिस्ट पार्टी (नेकपा) सचिवालय बैठक आइतबारसम्म सरेको छ। शुक्रबारका लागि बोलाइएको सचिवालय बैठक आइतबार बस्ने गरी सारिएको महासचिव विष्णु पौडेलले जानकारी दिए। बुधबार प्रधानमन्त्रीको केपी ओली र अध्यक्ष पुष्पकमल दाहाल प्रचण्डबीचको छलफलले पहिलो पटक पेरिसडाँडामा सचिवालय बैठक तय गरेको थियो। तत्कालीन एमाले र माओवादीबीच एकता भएर नेकपा बनेपछि पहिलो पटक तत्कालीन माओवादीको पार्टी मुख्यालय पेरिसडाँडामा बैठक बस्ने निर्णय भएको थियो। यसअघि अधिकांश बैठक प्रधानमन्त्रीको सरकारी निवास बालुवाटारमै राख्ने गरिएको थियो। सचिवालय बैठकले समसामयिक र पार्टी एकताका बाँकी कामको विषयमा छलफल गर्ने पौडेलले जानकारी दिए। पेरिसडाँडामा हुने बैठकमा मन्त्रिपरिषद् पुर्नगठनका विषयमासमेत छलफल हुनेछ। नेकपाको यही भदौ २६ गते सहमतिका साथ निर्णय भई स्थायी कमिटीको बैठक सम्पन्नपछि अध्यक्षद्वयले अन्तरपार्टी सर्कुलर जारी गरी सरकार र पार्टीका कामलाई थप व्यवस्थित र प्रभावकारी बनाउने सङ्कल्प गरेका छन्।
पहिरोको जोखिममा बस्ती,"धादिङ : खेतबारी सबै पहिरोले बगायो, अहिले पहिरो सर्दैसर्दै बस्तीमा आइपुगेको छ। घर बगाउने हो कि भन्ने डरले राति अर्को गाउँमा बास बस्न जाने गरेका छौं, यो दुःखेसो हो, उत्तरी धादिङस्थित खनियाँवास गाउँपालिका३ सिंगाङ केराबारीका ७० वर्षीय वृद्ध थर्किन तामाङको। सांकोष तिप्लिङ सडकखण्डको छेवैमा रहेको बस्ती हो, सिंगाङ केराबारी। १० घरधुरी रहेको उक्त बस्तीमा पुग्दा पहिरोको कुनै जोखिम देखिँदैन तर गाउँमुनि ठूलो पहिरो छ। अधिकांश घरका आँगन, कोठा र करेसामा धाँजा फाटेको छ। केराबारी गाउँको ३ सय मिटर आसपास जमिन चिराचिरा परेर भासिएको छ। भासिने क्रम हरेक बर्खायाममा बढ््दो छ। ठूलो पानी पर्दा राति बस्ती छाडेर छिमेकी गाउँमा जानुपर्ने बाध्यतामा स्थानीय छन्। बस्तीमा २०४५ देखि नै पहिरो जान थालेको हो। २०७२ को विनाशकारी भूकम्पपछि भने हरेक वर्ष जमिन भासिने क्रम बढेको छ। स्थानीय मनबहादुर तामाङले भने, घरको आँगन, कोठाकोठा चिरा परेको छ। पहिरोको मुखैमा रहेका ४ घरधुरीले रात कटाउन सुरक्षित स्थानको एउटा घर मासिक ३ हजार तिरेर भाडामा लिएका छन्। त्यहीँ एउटा त्रिपालको टहरासमेत बनाएका छन्। स्थानीय परशुराम तामाङले भने, धेरै पानी परेको दिन घर छाडेर हामी ४ घरधुरीका परिवार भाडा तिरेर टहरा र घरमा गएर रात बिताउँछौं। पहिरोले बस्ती नै बगाउन लागेको विषयमा वडा कार्यलय र गाउँपालिकामा खबर गरिए पनि कुनै सम्बोधन हुन नसकेको कल्पना तामाङले बताइन्। पहिरोको अत्यन्तै जोखिममा रहेको केराबारी गाउँ, गाउँ मुनी पहिरो"
घाँस काट्दा काट्दै ढलेका वृद्धको मृत्यु,विराटनगर : खेतमा घाँस काट्दा काट्दै ढलेपछि बेहोस भएका मोरङको रंगेलीका एक वृद्धको मृत्यु भएको छ। प्रहरीका अनुसार रंगेली नगरपालिका२ का ७२ वर्षीय कृष्णप्रसाद चौलागाईंको बिहीबार साँझ मृत्यु भएको हो। गाईलाई घाँस लिन खेतमा गएका उनी घाँस काटेकै ठाउँमा ढलेर बेहोस बनेका थिए। उपचारका लागि रंगेली अस्पताल ल्याउने क्रममा बाटैमा साँझ ७ बजेतिर उनको मृत्यु भएको प्रहरीले जनाएको छ। प्रहरीले शव पोस्टमार्टमका लागि रंगेली अस्पतालमा राखेर घटनाको अनुसन्धान सुरु गरिएको जानकारी दिएको छ।
कन्ट्याक ट्रेसिङका ८ प्रतिशतमा कोरोना,कपिलवस्तु : कोरोना संक्रमितको सम्पर्कमा आएका करिब ८ प्रतिशत व्यक्तिमा कोरोना सरेको छ। संक्रमित व्यक्तिको सम्पर्कमा आएका ३ हजार ७ सय ७३ जनाको पीसीआर परीक्षण गर्दा २ सय ८२ जनामा कोरोना संक्रमण पुष्टि भएको स्वास्थ्य कार्यालयले जनाएको छ। यसको तुलनामा समुदायमा कोरोना संक्रमण बढी देखिएको छ। समुदायमा गरिएको परीक्षणमा करिब ११ प्रतिशत व्यक्तिमा कोरोना संक्रमण देखिएको हो। जिल्लामा कुल १ हजार १ सय २९ जना समुदाय स्तरका विभिन्न क्षेत्रका व्यक्तिको पीसीआर परीक्षण गर्दा १ सय ७ जनामा संक्रमण पुष्टि भएको कोरोना फोकल पर्सन कुमार थापाले बताए। भारतका विभिन्न सहरबाट आएका क्वारेन्टिनमा बसेका ९ प्रतिशतमा कोरोना संक्रमण पुष्टि भएको छ। क्वारेन्टिन बसेका ८ हजार ७ सय ५९ जनाको पीसीआर परीक्षणमा ७ सय ९३ जनामा संक्रमण पुष्टि भएको स्वास्थ्य कार्यालयले जनाएको छ।
यस्तो छ तीन दिनको मौसम,"काठमाडौं : हाल मनसुनको न्युन चापीय रेखा नेपालभन्दा दक्षिणतर्फ अवस्थित रहेको जल तथा मौसम विज्ञान विभागको मौसम पूर्वानुमान महाशाखाले जनाएको छ। अहिले देशभर सामान्य बदली रहि प्रदेश नं ५, गण्डकी प्रदेश, सुदुरपश्चिम प्रदेश र बागमति प्रदेशका केही स्थानहरुमा मेघगर्जनचट्याङ्गसहित मध्यम वर्षा भइरहेको छ। महाशाखाका अनुसार दिउँसो देशभर सामान्यतया बदली रही देशका केही स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश १ नं, प्रदेश नं २, बागमती प्रदेश, गण्डकी प्रदेशका र प्रदेश नं ५ का एकदुई स्थानमा भारी वर्षाको सम्भावना रहेको छ। राती देशभर सामान्यतया बदली रही केही स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। गण्डकी प्रदेश, प्रदेश नं ५, र सुदुरपश्चिम प्रदेशका एकदुई स्थानमा भारी वर्षाको सम्भावना रहेको छ। शनिबार दिउँसो देशभर सामान्यतया बदली रही देशका केही स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। सुदुरपश्चिम प्रदेशका र प्रदेश नं ५ का एकदुई स्थानमा भारी वर्षाको सम्भावना रहेको छ। आइतबार देशभर सामान्यतया बदली रही थोरै स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ।"
तपाईंको यात्रा सुरक्षित होस्,"लकडाउनको करिबकरिब अन्त्यसँगै बिहीबारदेखि लामो दूरीका यातायात चल्न थालेको छ। ६ महिनासम्म बस सञ्चालन ठप्प हुँदा आत्तिएका सञ्चालक, मजदुर तथा यात्रूहरू यो निर्णयबाट खुसी भएका छन्। खुसीसँगै स्वास्थ्य सुरक्षाको चुनौती पनि थपिएको छ। लकडाउनबाट व्यवसाय चौपट भएर धान्नै नसकेर मात्रै बस चलाउन थालिएको हो। बस चलेपछि कोरोना पनि भाग्यो भन्दै स्वास्थ्यको ख्यालै नगरी लापरबाही गरियो भने अहिलेसम्म जेनतेन ठूलो खतरा निम्तिनबाट रोकिएको महामारीले छिटै विकराल रूप लिँदैन भन्न सकिँदैन। यसतर्फ सरोकारवाला सचेत हुनुपर्छ। लामो रुटका सवारी चलेपछि राजधानी वा कोरोना संक्रमणको अति जोखिममा रहेका प्रदेश र जिल्ला नै किन नहोस्, सबैको एकअर्कासँग मानव सम्पर्क बढ्दै जान्छ। स्वास्थ्य सुरक्षामा खेलाँची गरियो भने काठमाडौंका संक्रमितले गाउँघरमा कोरोना सार्न सक्छन्। गाउँघरका संक्रमितले अन्य ठाउँका व्यक्ति तथा समुदायलाई खतरामा पार्न सक्छन्। किनकि अहिलेको स्वास्थ्य परीक्षणले कोरोना संक्रमित सबैलाई नियन्त्रणमा ल्याउन सकेको छैन। तत्काल पीसीआर परीक्षण नगरेका हामीमध्ये जोकोही पनि संक्रमित हुन सक्छौं। हरेकले स्वास्थ्य सुरक्षामा ध्यान दिन सकेनौं भने समुदाय स्तरमै संक्रमण फैलन बेर लाग्दैन। कसैले थाहा नपाई गाउँघरमा कोरोना फैलियो भने त्यतिखेर न त यसलाई सजिलै नियन्त्रण गर्न सकिन्छ न त संक्रमितले उचित स्वास्थ्योपचार सेवा पाउँछन्। तुलनात्मक रूपमा पाका उमेरका नागरिकको बसोवास रहेको गाउँघरमा कथंकदाचित यो समस्या देखियो भने परिणाम पनि नसोचेकै आउन सक्छ। अहिलेसम्मको अध्ययनले पनि कोरोनाबाट सबैभन्दा बढी वृद्धवृद्धा लपेटिएको देखिन्छ। बस सञ्चालन हुने भएपछि बसपार्क, टिकट काउन्टर तथा बसलाई समेत व्यवस्थापनले सकेसम्म संक्रमणबाट सुरक्षित बनाउने कोसिस गरेको देखिन्छ। यो कामलाई निरन्तरता दिन सकियो भने मात्रै यात्रु तथा बस सञ्चालनमा संलग्न कर्मचारीलाई सुरक्षित राख्न सकिन्छ भन्ने बिर्सनु हुन्न। यो कामलाई हरेक दिन बस सञ्चालनअघिको पूर्वशर्तका रूपमा लिनुपर्छ। बसभित्र स्यानिटाइजर राख्ने, यात्रुबीच स्वास्थ्य मापदण्ड अपनाएर मात्र सिटमा बस्न सिकाउने, भाडा लिनेदिने बेलामा पनि दूरी कायम गरेर मात्रै कारोबार गर्ने, मास्क नलगाएका यात्रुलाई बसभित्र बस्नै नदिने तथा मास्कविना नै आएका यात्रुलाई आवश्यकताअनुसार उपलब्ध गराउने काम पनि गर्नुपर्छ। स्वास्थ्य मापदण्डलाई हेलचक्र्याइँ गरेर कोरोना संक्रमण फैलियो भने सबैभन्दा ठूलो असर आफ्नै व्यवसायमा पर्छ भन्ने यथार्थ सञ्चालकले बिर्सनु हुँदैन। दसैं, तिहारलगायतका चाडपर्वसमेत नजिकिँदै गरेको अवस्थामा सवारी साधनमा स्वाभाविक रूपमा यात्रुको चाप बढ्ने देखिन्छ। जसका कारण भीड निम्तिने खतरा छ। बस सञ्चालनपूर्व सरकारले तोकेअनुसारको स्वास्थ्य मापदण्ड अपनाइएको छ कि छैन भन्नेबारे हरेक स्थानीय निकायले आफ्नो क्षेत्रमा सञ्चालन हुने सवारीसाधनमा हरेक दिन निरीक्षण गर्नुपर्छ। तोकिएभन्दा बढी यात्रु राख्न दिनु हुँदैन। मापदण्ड पालना नगर्ने सवारी साधनलाई जरिमाना लिएर वा दुईतीन दिन सञ्चालन बन्द गरेर, जसरी पनि कारबाहीको दायरामा ल्याउनैपर्छ। उनीहरूलाई सचेत गराउनैपर्छ। यस्तो बेलामा बस सञ्चालकसँग मात्र भर नपरी हरेक यात्रुले आफ्नो सुरक्षामा आफैं ध्यान दिनुपर्छ। बस सञ्चालकलाई सुरक्षाका उपाय अपनाउन प्रेरित गर्नु मेरो पनि कर्तव्य हो भन्ने भावना हरेक यात्रुमा हुनुपर्छ।"
निष्ठाका नायक गणेशमान,"कोर्राको वर्षाले मेरो सहनशक्ति समाप्त भयो। म बेहोस भएँ। कैदखानाका एक सुरक्षा सैनिकले बताएअनुसार त्यसबेला मलाईजस्तै कोर्रा बर्साएको भए कुनै पनि मानिस बाँच्न सक्दैनथ्यो, तर म बाँचें। सुरक्षाकर्मीका अनुसार मलाई कोर्रा बर्साउँदा म चिच्याइरहेको थिएँ। पछि आवाज आएन, एक किसिमले म बेहोस भइसकेको थिएँ। बेहोस हुनुअघि मलाई ६ सय तीन कोर्रा लगाइसकिएको थियो। बेहोस हुँदा पनि कोर्रा लगाउने काम जारी थियो। नेपालको इतिहासमा राणाशासकलाई साहसका साथ तिमी भन्ने शब्दको प्रयोग गर्ने पहिलो व्यक्ति म नै थिएँ गणेशमान सिंह। धर्मभक्त माथेमाबाट १९९७ सालमा प्रजा परिषद्को सदस्यता लिएर राजनीतिमा क्रियाशील भएका गणेशमानले राणाबाट कठोर सजाय किन र केका लागि भोगे ? सम्भ्रान्त परिवारको छोरो के नपुग्दो थियो र नागरिक हक अधिकार स्थापित गर्न भन्दै राणाको विद्रोही भएर निस्कियो ? राणाको पाल्तु कुकुर भएको भन्दै आफ्नै बाजेको समेत बदख्याइँ गर्न पछि परेन। नागरिक चाहना पूरा गर्ने अठोट नभएको भए हीराकाजी सम्पूर्ण सुखसयल छाडेर केका लागि सामान्य नागरिक बन्थ्यो होला ? प्रजातान्त्रिक आन्दोलनमा उनले गरेको योगदान नेपालले भुले पनि संसारले भुल्ने छैन। हो, प्रहरीको घेराविना नागरिकमाझ जान नसक्नेले गणेशमानलाई सम्झनु पनि व्यर्थ छ, जो मुलुककै सर्वोच्च नेता हुँदा पनि सडकमा एक्लै छाती फुलाएर हिँड्ने हैसियत राख्थ्यो। सात सालको जनक्रान्तिपछि राजा, कांग्रेस र राणाबीच भारतमा भएको त्रिपक्षीय सम्झौतापछि मोहनशमशेर प्रधानमन्त्री बने। बीपी कोइराला गृहमन्त्री र गणेशमान सिंह मन्त्री बने। एक दिन क्याबिनेट बैठकमा मोहनशमशेरतिर फर्किएर गणेशमानले भनेका थिए, हिजो हामीलाई तिमीले दबाएर राख्यौ, कठोर यातना दियौ, अब हामी साथी पो भयांै त। मोहनशमशेरलाई त्यो कुराले पोल्यो। सामन्ती सोच र संस्कार भएका अहंकारी मोहनशमशेरले त्यसलगत्तै राजीनामा दिए। गणेशमानको त्यो बोलीले मुलुक राणाशासनबाट त्यसै दिनदेखि मुक्त भयो। जीवनको उत्तरार्धमा गणेशमानलाई अपमान गर्नेहरू, उनले देखाएको प्रजातन्त्रको बाटो हिँड्न छाड्नेहरूले राणा र पञ्चायत ढाल्यौं भनेर कतिञ्जेल त्यसको ब्याज खाएर गर्व गरिरहने ? आजको राजनीति पूर्वाग्रह, वैमनस्य, प्रतिशोध र आपसी विश्वासको संकटबाट ग्रस्त छ। कलह, प्रतिशोध र पूर्वाग्रह जिम्मेवारहरूको दैनिकी नै बनेको छ। एकापसमा विश्वासको संकट नेतृत्वको परिचय नै भइहाल्यो। राजनीतिक दलका नेताको आचरण, नैतिकता र विवेकमा समेत ग्रहण लागेको तिनीहरूको व्यवहारबाट पुष्टि हुन्छ। गणेशमानजस्ता वीर सपूतबाट प्रशिक्षित र दीक्षित नेताहरूसमेत आज उनले देखाएको भन्दा अलग बाटो हिँडिरहेका छन्। आज गणेशमानको तस्बिरमा माला लगाउनु पर्दैन, मात्र उनले देखाएको बाटो हिँड्ने कसम खाए पुग्छ। आज संसारका जति पनि देशमा प्रजातन्त्र फलेफुलेको छ, त्यो त्यहाँका नेताहरूको इमानदार प्रयासले नै भएको छ। प्रजातन्त्रलाई स्थायित्व दिन नेताहरूले ठूलो त्याग गर्न जरुरी छैन। व्यक्तिगत लालसाबाट मात्र मुक्त भए पुग्छ। नेपालमा त आफूलाई समेत शासन गर्न नसक्नेले अरूमाथि शासन गरिरहेको छ। गणेशमानजस्ता नेता यस्तै लोभीपापी भइदिएका भए आजका नेतामा शासनको बागडोर आइपुग्थ्यो होला ? आजका नेताले आफू, आफ्ना र आफन्तभन्दा अरू कसैलाई देख्दैन। देश र जनतालाई भित्री मनैदेखि सेवा गर्ने गणेशमानजस्तो आफ्नो कर्म र भावनाले समर्पित नेता उनको अवसानपछि कोही पनि देखिएन। नागरिकले कुर्बानी गरेर ल्याएको प्रजातन्त्र नेतृत्वको विवेकहीनताका कारण कतै पुनः असफल त हुँदैन भन्ने चिन्ताकै कारण प्रधानमन्त्रीको पद अस्वीकार गरेको गणेशमान स्वयंले भनेका छन्। किनकि नेपाली नेता र समाजको चरित्रबारे जानकार थिए उनी। यसले धेरै अर्थ बोकेको छ। हुन त चारतारे झन्डा बोकेर हँसियाहथौडामा भोट हाल्न लगाउनेले त्यसभित्रको अर्थ बुझ्ने हैसियत नराख्न पनि सक्छ। प्रजातन्त्र थेग्ने शिक्षा, चेतना र आर्थिक व्यवस्था हुनुपर्छ भन्ने गणेशमानको मान्यता थियो। त्यसैले त ०४६ को आन्दोलनपछि उनले भनेका थिए, हाम्रो मुलुकमा राजनीतिक लडाइँ अन्त्य भएको छ। अब हामी सबै आर्थिक क्रान्तिमा लाग्नुपर्छ। उनको आसय आर्थिक क्रान्तिको नयाँ मोडेल खोज्नुपर्छ भन्ने हो। तर समाजवादका नाममा निजीकरणलाई प्र श्रय दिन थालिएपछि उनको सपना त्यहींबाट तुहियो। पार्टीमा किचलो निकाल्ने र आफूले पद पाएपछि सबैथोक माफ दिने कांग्रेसी शैलीले गणेशमानको त्यो चाहनालाई कुल्चिदियो। राज्यसत्तामा सबै जातिले आफ्नो प्रतिनिधित्व भएको महसुस गर्न पाउनुपर्छ, नत्र प्रजातन्त्र फस्टाउन सक्दैन भन्ने गणेशमानको पवित्र विचारलाई ०४८ सालमा बनेको कांग्रेसको सरकारले महŒव दिन उचित ठानेन। त्यही नारा घन्काई १० वर्षसम्म मुलुकलाई तहसनहस बनाएर ठूलो जनधनको क्षतिसहित माओवादी स्थापित भयो। कांग्रेस गणेशमानले देखाएको बाटो हिँडेको भए सायद माओवादी आन्दोलनको औचित्य पुष्टि हुने थिएन। सायद यो चेत कांग्रेसमा अझै पलाएको छैन। उल्टो गणेशमान जस्ता सपूतले राणाको कोर्रा खाई पञ्चायतसँग पौंठेजारी खेलेर ल्याएको प्रजातन्त्रका मूल्यमान्यताको खिल्ली उडाइरहेको सत्ताको सहायक बनिरहेको छ। आआफ्नो जात, धर्म र सम्प्रदायप्रति केही झुकाव हुनु मानवीय गुण नै हो तर गणेशमानमा त्यसको लेस मात्र पनि थिएन। तर उनलाई साम्प्रदायिक भएको आरोप लगाइयो। राज्यसत्तामा सबै जातिले आफ्नो प्रतिनिधित्व भएको महसुस गर्न पाउनुपर्छ नत्र प्रजातन्त्र फस्टाउन सक्दैन भन्ने उनको मान्यतालाई व्यर्थ सावित गर्ने कोसिस भयो। जीवनको उत्तरार्धमा आफैंले हुकाईबढाएको पार्टीबाट अपहेलित हुनुपयो। उनीमाथिको त्यो अपहेलनाबारे इतिहासले अवश्य मूल्यांकन गर्ने छ। जीवनको उत्तरार्धमा मौलिक चरित्र गुमाएको कांग्रेस परित्याग गरेर उनले कांग्रेसलाई सुध्रिन दबाब दिएका थिए तर कांग्रेसीहरू सत्ता र सम्पत्ति प्राप्तिका लागि मरिमेट्न थालेपछि उनीभित्रको राजनेताको चेतनाले कांग्रेसको समर्थन गर्न अनुमति दिएन। कांग्रेसले अपहेलना गरे पनि गणेशमानको मूल्यांकन राष्ट्रले गर्न सक्नुपथ्र्यो। पदमा बसेको मान्छेलाई मात्र पुज्ने संस्कारले प्र श्रय पाउने मुलुकले गणेशमान जस्तो इतिहासपुरुषको सम्मान गर्न सकेनगरेन। त्यसैले त गणेशमानको उत्तराधिकारी म हुँ भन्ने हिम्मत कसैले राख्न सक्दैन। यतिबेला अघिल्लो पुस्ताको ब्याज खाने कामबाहेक कुनै पनि दलले आमनागरिकको कज मा देखिनलायक काम गर्न सकेन। शक्ति र पदका लागि आम नागरिकका चाहनाविपरीत हिँड्न भने वर्तमान सत्ता मात्र होइन, प्रतिपक्ष पनि अग्रसर देखिन्छ। प्रजातन्त्रको आवरणमा प्रजातन्त्र समाप्त पार्ने खेलको एउटा हिस्सा वामदेव गौतमको संसद् प्रवेशलाई लिन सकिन्छ। गणेशमानसँग दाँजिने व्यक्ति इतिहासमै कोही पनि छैन, न उनका समकालीन नै थिए। आजको पुस्तामा त्यसको अपेक्षा कल्पना पनि गर्न सकिन्न। व्यावहारिक ज्ञान अधिक भएको मान्छे भए पनि व्यवहारलाई सैद्धान्तीकरण गर्ने कूटनीतिक चातुर्यको अभाव उनको कमजोरी थियो। हो, उनले कम्युनिस्टहरूलाई एक बनाएर ०४६ को आन्दोलनमा कमान्डर बने। आन्दोलन सफल भएपछि सर्वोच्च नेता बने सबैको। प्रधानमन्त्रीको पद पनि त्यागे। नेपाल तथा विश्वमै मानवाधिकार र शान्ति स्थापनाका निम्ति नेतृत्वदायी भूमिका निर्वाह गरेबापत सम्मानस्वरूप अमेरिकाबाट पिसरन पुरस्कार (१९९० तथा मानवाधिकार पुरस्कार (१९९३ एवं संयुक्त राष्ट्रसंघका पूर्वमहासचिव ऊ थान्तका नाममा स्थापित ऊ थान्त शान्ति पुरस्कार बाट उनी सम्मानित भए। आजको राजनीतिले मानवीय समानता देखाउन सकेको छैन। दुईचारजना नेताको व्यवस्थापनलाई मात्र राजनीति देख्ने शैलीकै कारण संघीयतारूपी औजारमा समेत खिया लागेको छ। सिद्धान्तमा समाजवाद बोकेर व्यवहारमा सामन्तवाद लाद्ने शासकीय शैलीले नागरिककै बदख्याईं गरिरहेको छ। नागरिकप्रति सरकारको भूमिका त टुँडिखेलमा एक छाक खान पर्खेर बस्नेहरूको लामले देखाइसकेको छ। राज्यका मेरुदण्ड मानिने संवैधानिक संस्था र प्रजातन्त्र प्रधानमन्त्रीको निर्देशनमा चल्ने अभ्यासले गणेशमानको मात्र होइन, मुलुककै बदनाम गरिरहेको छ। प्रजातान्त्रिक आन्दोलनमा उनले गरेको योगदान नेपालले भुले पनि संसारले भुल्ने छैन। हो, प्रहरीको घेराविना नागरिकमाझ जान नसक्नेले गणेशमानलाई सम्झनु पनि व्यर्थ छ, जो मुलुककै सर्वोच्च नेता हुँदा पनि सडकमा एक्लै छाती फुलाएर हिँड्ने हैसियत राख्थ्यो। प्रजातन्त्र स्थापनामा गणेशमानले भोगेको कठोर यातना, त्याग, निष्ठा र आदर्शमाथि कुल्चिएर उनको सालिकमा फूल चढाउनुको औचित्य पनि छैन। आम नागरिकबाट प्रजातन्त्रका पिताको दर्जा पाएका गणेशमानको तेईसौं स्मृति दिवसका दिन यिनै शब्दगुच्छादारा उनीप्रति श्रद्धासुमन !"
कि हि वल कि खि वल,"गणेशमानजी चार सहिदसँग मिलेर राणाशासन ढाल्ने क्रान्तिमा होमिनुभयो। राणाहरूको जेलबाट उम्किन सफल हुनुभयो। भारतमा गएर नेपाली कांग्रेस खोली २००७ सालको क्रान्तिको नेतृत्व गर्नुभएको मलाई थाहा थियो। गणेशमानसँग मेरो पहिलो भेट २००८ सालमा उहाँ उद्योग वाणिज्यमन्त्री हुँदा भएको थियो। दिल्ली सम्झौतापछि बनेको राणा र कांग्रेसको संयुक्त सरकारका समयमा भरतशमशेरको खुकुरी दलले काठमाडौंमा निकै अशान्ति र उत्पात मच्चाएको थियो। त्यस्ता आतंक र अशान्तिका विरुद्ध प्रतिकार गर्ने उद्देश्यले हामीले पाटनमा ललितपुर सुरक्षा केन्द्र गठन गरेका थियौं। यसको अध्यक्ष म स्वयं थिएँ भने सचिवमा प्राध्यापक आशाराम शाक्य हुनुहुन्थ्यो। यसको काम थियो कतै खतरा हुनासाथ घन्टी बजाएर एक ठाउँमा भेला हुने र आतंककारीलाई लखेट्ने। त्यो अभियान पछि काठमाडौं र भक्तपुरमा विस्तार भयो। उहाँ वीर र साहसी व्यक्ति हुनुहुँदो रहेछ भन्ने जानकारी जेल तोडेर भागेको घटनाबाट भएको थियो। उहाँसँगै जेलमा उहाँजस्तै हट्टाकट्टा र पढेलेखेका अरू पनि थिए तर उहाँलाई नै त्यसरी ज्यानको बाजी थापेर भाग्ने प्रेरणा कहाँबाट मिल्यो होला भन्ने मेरो मनमा खुल्दुली भने भइरहन्थ्यो। जब २०४६ को जनआन्दोलनपहिले जब जेलबाट मोहनचन्द्र अधिकारी, राधाकृष्ण मैनालीहरू छुट्नुभएपछि उहाँहरूको सम्मानमा त्रिचन्द्र कलेजमा विद्यार्थीको एउटा कार्यक्रममा गणेशमानले बोल्ने भन्ने थाहा पाएपछि म सुन्न गएको थिएँ। त्यहाँ बोल्दा उहाँले नेवारी भाषाको एउटा उखान प्रयोग गर्नुभयो। त्यो उखान घतलाग्दो थियो। कि हि वल कि खि वल यसको नेपालीमा अर्थ गर या मर। गणेशमानले नै त्यो भावनालाई प्रतिनिधित्व गर्ने एउटा भाषा खोज्नुभएको थियो वार कि पार। वार कि पारलाई उहाँ अक्सर भाषण गर्दा प्रयोग गर्नुहुन्थ्यो। तर म बढी प्रभावित भएको चाहिँ त्यही नेवारी भाषाको उखानले हो। त्यो त मानिसको रगत उमाल्ने उखान पो रहेछ। मानिसको जीवनमा एउटा ससानो त्यस्तो क्षण आउँछ, जसले जीवनलाई आमूल रूपमै परिवर्तन गरिदिन्छ। त्यस्तै गणेशमानको परिवार सम्पन्नशाली हुँदाहुँदै पनि सम्पूर्ण सुखसुविधा, ऐसआराम पुग्ने हुँदाहुँदै पनि उहाँको मनमा सबै नेपाली जनता आफूजस्तै समान हुन् र सबैले समान अधिकार उपभोग गर्न पाउनुपर्छ भन्ने भावना जन्म्यो। त्यसैले त कि हि वल कि खि वलको सम्पूर्ण शैलीमा जीवन नै समर्पित गर्नुभयो। जनताबाट सर्वोच्च, सर्वमान्य, प्रजातन्त्रका पिता, लौहपुरुषका अनेक अलंकारले सम्बोधित हुनुभयो। यो एकदम सार्थक पनि छ। उहाँ उत्तम श्रेणीका त्यागी पनि हुनुहुन्थ्यो। आफूले लगाएको कोटसमेत फुकालेर अरूलाई दिने दया र सहयोगी भावना उहाँको स्वभाव नै थियो। राष्ट्रप्रेम अथवा राष्ट्रवादिता त उहाँमा भरिएर नै यत्रो ठूलो सम्मान र आदर कमाउनुभयो। राष्ट्रिय हितलाई सोचेरै उहाँले आफूले पाएको प्रधानमन्त्रीको पद त्याग्नुभयो। आफू बाहिर बसेर अर्कालाई प्रधानमन्त्री बनाइदियो भने त्यसले काम गर्न अझ सजिलो होला भन्ने धारणाले उहाँले पाएको प्रधानमन्त्री पद अर्कालाई दिनुभयो। तर जसरी काम गर्नुपथ्र्यो त्यसरी गरिदिएनन्। पछिल्ला दिनमा जसरी प्रजातन्त्र चल्नुपथ्र्यो, त्यो नचलेको देखेर सबै राजनीतिक पार्टी खास गरेर आफ्नो पार्टी नेपाली कांग्रेसले प्रजातन्त्रका सम्पूर्ण आदर्श कुल्चेको देखेर उहाँ धुरुधुरु रुनुभएको थियो। म लोकसाहित्य परिषद्को संस्थापक हुँ। परिषद्ले बेलाबेलामा भाषा, संस्कृति, इतिहास र धर्मबारे गोष्ठी गरिरहन्छ। दुईपटक हामीले गणेशमानलाई प्रमुख अतिथि बनाएका थियौं। एकपटक त उहाँ देशको अवस्थाबारेमा बोल्दाबोल्दै धुरुधुरु रुनुभयो। त्यसबेलाको त्यो तस्बिर अहिले पनि मसँग छ। त्यस्तो मानिसलाई साम्प्रदायिकता र परिवारवादको आरोप लगाउनुहुन्छ ? उहाँमा साम्प्रदायिक भावना भएको भए आफूले पाएको प्रधानमन्त्री पद एउटा बाहुनलाई दिनुहुन्थ्यो ? त्यही पदका लागि आज सबै तँछाडमछाड गरिरहेका छन्। त्यस्तो पद आफूले पाउँदा एउटा बाहुनलाई दिनु नै उहाँमा साम्प्रदायिक भावना कत्ति पनि थिएन भन्ने प्रमाण हो। (जोशीको यो लेख इतिहास पुरुषका दृष्टिमा गणेशमान सिंह पुस्तकबाट साभार गरिएको हो ।)"
कांग्रेस मौनता किन ?,"अन्य देशमा कोरोना कहर चलिरहँदा संसद् बैठक बसिरहेछ, चुनाव पनि भइरहेछ तर त्यही काम नेपालमा किन नहुने ? रासायनिक मल युरिया ल्याउने ठेक्का पाएका शैलुङ इन्टरप्राइजेज प्रालि र होलीको मल्टिपलले मल समयमा नल्याउँदा सरकारले तिनले राखेको करिब १० करोड धरौटी जफत गर्नुका साथै दुवै कम्पनीलाई कालोसूचीमा राखेको छ। शैलुङ इन्टरप्राइजेजका मालिक प्रचण्डका घरधनी हुन् भने अर्का कम्पनी होलीको कांग्रेस आबद्ध ठेकेदार हुन्। यो वर्ष समयमै पानी परेकाले ९० प्रतिशतभन्दा बढी खेतमा धान रोपाइँ भएको थियो। समयमा मल नपाउँदा धान उत्पादनमा ठूलो ह्रास आउने निश्चित छ। यसै गरेर कोरोना कहरले सामुदायिक र निजी विद्यालयका करिब ७२ लाख विद्यार्थीको पढाइ कहिले सुरु हुन्छ, सरकारले निश्चित गरेको छैन। सरकारको यही रबैया रहने हो भने यो शैक्षिक वर्षको पढाइ नै खेर जाने खतरा छ। सामुदायिक विद्यालयका शिक्षकले त तलब पाएका छन् तर निजी विद्यालयका शिक्षकले तलब नपाउँदा उनीहरूको जीवन कष्टकर भएको छ। कोरोनाका कारण देशका अधिकांश उद्योग र पूर्वाधारका आयोजनाको काम ठप्प छ। सार्वजनिक यातायात नचल्दा तिनमा काम गर्ने मजदुरको दैनिक जीवन कष्टकर भएको छ भने बैंकसँग ऋण लिएर यातायात सञ्चालन गरेका यातायात व्यवसायीको ब्याज तिर्न नसकेर सर्वस्व गुम्ने अवस्था छ। देशमा काम नपाएर भारत गएका लाखौं कामदार भारतमा कोरोनाको खतरा तीव्र रूपमा बढेपछि मरे आफ्नै मुलुकमा मरौंला भन्दै ५६ दिन पैदल हिँडेर नेपालको सिमानामा आइपुगे आफ्नै देशभित्र छिर्न ठूलो संघर्ष गर्नुपयो। स्थानीय, प्रदेश र केन्द्रीय सरकारसँग हारगुहार गर्दा कुनै काम नपाएपछि तिनीहरू पुनः भारत फर्किएका छन्। यहाँ बस्दा खान नपाएर वृद्ध बाबुआमा र नाबालक केटोकटी मर्ने भए। हामीलाई थाहा छ यतिबेला भारतमा कोरोना तीव्र गतिमा बढेको छ। विश्वमै भारत दोस्रो स्थानमा पुगेको छ कोरोनापीडित देशमध्ये। यस्तो खतरा देख्दादेख्दै वृद्ध बाबुआमा र नाबालक छोराछोरीले खान नपाएर मरेको हेर्नुभन्दा आपू मरे मरौं। बाँच्यौं भने केही कमाएर बाबु, आमा र छोराछोरी बचाउन सकिन्छ कि भनेर हामी भारत फर्कंदै छौं भन्दै ती गरिब र असहाय आँसु बगाउँदै भारत फर्केको दृश्य कुनै पनि सहृदयी मानिसले हेर्न सक्ने अवस्था छैन। सत्तामा बसेका हृदयहीनका लागि गरिबका ती आँसुले छोएन। तिनका लागि गरिबको कुनै मूल्य रहेनछ र तिनको मुटु छोएन। ती सत्ताको लुछाचुँडीमै व्यस्त छन्। गरिबको व्यथा सुन्ने तिनमा धैर्य छैन। मध्यपूर्वका विभिन्न देशमा काम गर्न गएका कामदारको पनि यस्तै अवस्था छ। काम गरिरहेका मुलुकमा पनि कोरोनाका कारण निर्माण व्यवसाय र उद्योग बन्द भए। काम नपाएर लाखौं नेपाली बेरोजगार बनेका छन्। तीमध्ये कतिको भिसाअवधि सकिएर अवैध विदेशी कामदार बनेका छन्। हामी आफ्नो मुलुक नेपाल फर्कन पाऊँ भनेर सम्बन्धित देशमा रहेका नेपाली दूतावास वा वाणिज्य दूतावासमा महिनौं धाउँदा पनि तिनको सुनुवाइ नभएपछि नेपाली दूतावासअगाडि धर्ना बस्नुका साथै नारा लगाउँदा पनि सुनुवाइ हुन सकेको छैन। संवेदनहीन भएपछि कसको के लाग्यो ? धन्य, कम्युनिस्ट सिद्धान्त र धन्य लेनिन र माओ ! पार्टीभित्रको विवादलाई लिएर विगत ६ महिनासम्म कम्युनिस्ट नेता लडे, भ्रष्टाचार भयो, गरिब र निमुखाप्रति अन्याय भयो तर त्यसबारेमा एकजना नेताकार्यकर्ता पनि बोलेनन्। कसैमाथि कारबाही भएन, छानबिन भएन। माथिका यी दृश्य गरिब र असहायका भए। अब विगत केही वर्षदेखि राज्यका सम्पूर्ण निर्माण व्यवसाय कब्जा गरी रजगज गरेर बसेका बिचौलिया के गरिरहेछन् ? सामान्य सर्भेसम्म नगरी अर्बौंको आयोजना सांसद र अन्य ठेकेदारले भागबन्डा गरी राष्ट्रको अर्बौं सम्पत्ति दोहन गर्न चाँजोपाँचो मिलाएर टेन्डर गर्न लाग्दा यो कुकृत्य पत्रपत्रिकामा भन्डाफोर भएपछि लाज छोप्न ती टेन्डर खारेज भए। पाँच वर्षका लागि गठन भएको सरकारको आधाभन्दा बढी समय बितिसकेको छ। एकपछि अर्को भ्रष्टाचार हुँदा पनि कारबाही भएको छैन। यो सरकार गठन भएपछि ठूलाठूला भ्रष्टाचारका काण्ड भए। ज्यादै चर्चित प्रधानमन्त्री निवाससँग जोडिएको ललिता निवास जग्गाकाण्ड यसमा वर्तमान सत्ताधारी दलका महासचिव र विशिष्ट व्यक्ति संलग्न छन् तर त्यसमा कुनै कारबाही भएन। अहिले चर्चित १० वटा सनसनीपूर्ण काण्डमा ललिता निवास जग्गा काण्डका अतिरिक्त सर्भेसम्म नगरी रेल्वेको करिब ३३ अर्बको ठेक्काको टेन्डर निकाल्न लाग्दा पत्रपत्रिकामा ती कुकृत्यको भण्डाफोर भयो। यसमा ५६ जना सत्ताधारी र प्रमुख प्रतिपक्षका वर्तमान सांसदका कम्पनी छन्। यसैगरी कोरोना कहरसँगै सुरु भएको भ्रष्टाचारको सनसनीपूर्ण काण्ड हो। औषधि आयात गर्ने ओम्नी बिजनेस कम्पनीले पाएको ठेक्का सीधै एकजना शक्तिशाली व्यक्तिसँगको भित्री साँठगाँठबाट गर्न लागेको भ्रष्टाचारमा ठूलो भण्डाफोर भएपछि अन्त्यमा टेन्डर नै रद्द गरियो र अहिले लाज छोप्न ओम्नीलाई कालोसूचीमा राखियो। भ्रष्टाचारका सम्पूर्ण काण्डमध्येको सबभन्दा गम्भीर काण्ड हो नेपाल ट्रस्टलाई दिएको जग्गा। गोकर्ण फरेस्ट रिसोर्टको जग्गा यसअघि नै २५ वर्षका लागि यति होल्डिङ प्रालिलाई दिइएको थियो। त्यसको अवधि पाँच वर्ष बाँकी छँदै बजारमूल्यभन्दा सस्तो दरमा अगामी २५ वर्षका लागि लिजमा दिइयो। भ्रष्टाचार र अनियमितता काण्डको चर्चा गर्दा सर्वोपरि घटना हो वाइडबडी, न्यारोबडी काण्ड। नेपाल वायु सेवा निगमले दुइटा वाइडबडी जहाज किन्दा चार अर्ब ३५ करोड भ्रष्टाचार भएको संसद्को सार्वजनिक लेखा समितिले ठहर गरी अख्तियारलाई कारबाही गर्न पत्र लेख्न लाग्दा सम्बन्धित मन्त्रीले माइन्युट बुकमा लेख्न दिएनन्। यसमा सरकारले कारबाही गर्छ भनियो, तर अन्त्यमा के भयो भने कार्यकारिणी प्रमुख प्रधानमन्त्रीले न्यायाधीश बन्दै यसमा भ्रष्टाचारै भएको छैन, कुनै कारबाही गर्नु पर्दैन भन्ने निर्णय गरे। त्यसपछि संसद्को सार्वजनिक लेखा समिति मौन भयो। संसदीय व्यवस्थाको अहिलेसम्मको परम्परा हामीले यसअघि गरेको अभ्यास ती सबै कुरालाई तिलाञ्जली दिएर सार्वजनिक लेखा समिति मौन छ। यसैगरी प्रधानमन्त्रीको निजी निवास रेखदेख गरेर बसेका तत्कालीन सञ्चारमन्त्री गोकुल बाँस्कोटाले सेक्युरिटी प्रिन्टिङ प्रेस खरिद गर्न ७० करोड घुस मागेको प्रकरण भण्डाफोर भएपछि उनी मन्त्रीबाट हटे तर छानबिन भएन। जबकि यस काण्डमा संलग्न एजेन्ट यसमा सरकार वा संवैधानिक निकाय अख्तियार दुरुपयोग अनुसन्धान आयोगलाई सहयोग गर्न तयार छु भन्दै सार्वजनिक रूपमा वक्तव्य दिँदा पनि न उनीसँग सोधपुछ भयो न त कारबाही अघि बढाइएको छ। सरकारका पालामा भएका अनियमितता र भ्रष्टाचारका काण्डमा मुछिएको अर्को काण्ड हो कम्युनिस्ट सरकारले भन्ने गरेको विपन्न र असहाय नागरिक उत्थानको लागि विश्व बैंकसमेतले दिएको गरिबी निवारण कोष को रकम हिनामिना हुँदा पनि छानबिन नहुनु। यसैगरी गरिब किसानलाई दिइने अनुदानमा अनियमितताका सनसनीपूर्ण काण्ड जसको कुनै छानबिन भएन। जसका नाममा त्यो रकम ल्याइएको हो, ती असहाय र गरिब आफ्नो देशमा कुनै नाम नपाएर अहिले विश्वमै पैलिएको कोरोनाको आगोमा हाम फाल्दै फेरि कामको खोजीमा बिदेसिन बाध्य भएका छन्। सरकारबाट भएका सनसनीपूर्ण भ्रष्टाचार, अनियमितताका लोमहर्षक काण्ड सत्ताधारी दललाई थाहा नभएर वा केही व्यक्तिले मात्र गरेको होइन, कम्युनिस्टहरूको नीतिगत चरित्र नै हो गरिबका नाममा गरिबको शोषण गर्ने। कम्युनिस्टको भन्ने एउटा र गर्ने अर्कै चरित्र हुन्छ। हाम्रो देशमा जुन संसदीय व्यवस्थाविरुद्ध उनीहरूले बम हाने, बन्दुक पड्काए र पछिल्लोपटक मात्र १७ हजार मान्छे मारे, त्यही संसदीय व्यवस्थामा अहिले उनीहरू रजगज चलाइराखेका छन्। पार्टीभित्रको विवादलाई लिएर विगत ६ महिनासम्म कम्युनिस्ट नेता लडे, भ्रष्टाचार भयो, गरिब र निमुखाप्रति अन्याय भयो तर त्यसबारेमा एकजना नेताकार्यकर्ता पनि बोलेनन्। कसैमाथि कारबाही भएन, छानबिन भएन। नेकपामा बेलाबेलामा देखिने असन्तुष्टि के रहेछ ? प्रमुख प्रतिपक्ष नेपाली कांग्रेस सरकारको अत्याचार र अन्यायप्रति मौन मात्र होइन, कतिपय भ्रष्टाचार र अनियमिततामा सहकार्य गर्नु आश्चर्यको विषय हो। मुलुकमा यत्रो अत्याचार भएको छ। खान नपाएर गरिब मरिरहेछन्। गर्भवती महिला अस्पतालमा भर्ना हुन नपाएर मर्नुपरेको छ। कांग्रेस मौन छ। स्कुलकलेजमा पढाइ नहुँदा लाखौं विद्यार्थीको भविष्य अन्धकार हुँदा कांग्रेस बोल्दैन। लाखौं नेपालीले कोरोनाले काम बन्द भयो, बेरोजगार भयौं, मर्नुपरेछ भने आफ्नै मुलुकमा मरौंला तर स्वदेश फर्कन पाऊँ भनी हारगुहार गर्दा कुनै सुनुवाइ नभएपछि विदेशस्थित दूतावासअगाडि नारा लगाउँदा ती नारा कांग्रेसका कानमा परेन। कांग्रेसले आपूलाई प्रमुख प्रतिपक्ष दल भनेर कसरी जनताका अगाडि मुख देखाउने ? संसद् प्रभावकारी हुने भनेकै समिति प्रभावकारी हुनु हो। तर अहिलेका संसदीय समितिहरूले निर्णायक भूमिका खेलेका छैनन्। चाहे भ्रष्टाचारका मुद्दा हुन्, चाहे विदेशमा अलपत्र परेका नेपालीलाई स्वदेश ल्याउने अथवा विद्यार्थीको पढाइ सम्बन्धमा होस्, संसदीय समितिहरू छलफल गरेर सरकारलाई निर्देशन दिने विषयमा गम्भीर देखिँदैनन्। नेकपा गम्भीर नहुनु स्वाभाविक छ तर संसदीय व्यवस्थामा आस्था र विश्वास राखेर ७० वर्षदेखि संघर्ष गरेको कांग्रेसको मौनता र अकर्मण्यता आश्चर्यजनक छ। सत्ता र प्रतिपक्षले नै व्यवस्थाको उपहास गरिरहेका छन्। नागरिक पीडामा परेको यस्तो संकटका बेला प्रमुख प्रतिपक्षी कांग्रेसले संसद् बैठक माग गर्नुपथ्र्यो। अन्य देशमा कोरोना कहर चलिरहँदा संसद् बैठक बसिरहेछ, विभिन्न मुलुकमा चुनाव भइरहेछ तर त्यही काम नेपालमा किन नहुने ?"
तपाईंको यात्रा सुरक्षित होस्,"लकडाउनको करिबकरिब अन्त्यसँगै बिहीबारदेखि लामो दूरीका यातायात चल्न थालेको छ। ६ महिनासम्म बस सञ्चालन ठप्प हुँदा आत्तिएका सञ्चालक, मजदुर तथा यात्रूहरू यो निर्णयबाट खुसी भएका छन्। खुसीसँगै स्वास्थ्य सुरक्षाको चुनौती पनि थपिएको छ। लकडाउनबाट व्यवसाय चौपट भएर धान्नै नसकेर मात्रै बस चलाउन थालिएको हो। बस चलेपछि कोरोना पनि भाग्यो भन्दै स्वास्थ्यको ख्यालै नगरी लापरबाही गरियो भने अहिलेसम्म जेनतेन ठूलो खतरा निम्तिनबाट रोकिएको महामारीले छिटै विकराल रूप लिँदैन भन्न सकिँदैन। यसतर्फ सरोकारवाला सचेत हुनुपर्छ। लामो रुटका सवारी चलेपछि राजधानी वा कोरोना संक्रमणको अति जोखिममा रहेका प्रदेश र जिल्ला नै किन नहोस्, सबैको एकअर्कासँग मानव सम्पर्क बढ्दै जान्छ। स्वास्थ्य सुरक्षामा खेलाँची गरियो भने काठमाडौंका संक्रमितले गाउँघरमा कोरोना सार्न सक्छन्। गाउँघरका संक्रमितले अन्य ठाउँका व्यक्ति तथा समुदायलाई खतरामा पार्न सक्छन्। किनकि अहिलेको स्वास्थ्य परीक्षणले कोरोना संक्रमित सबैलाई नियन्त्रणमा ल्याउन सकेको छैन। तत्काल पीसीआर परीक्षण नगरेका हामीमध्ये जोकोही पनि संक्रमित हुन सक्छौं। हरेकले स्वास्थ्य सुरक्षामा ध्यान दिन सकेनौं भने समुदाय स्तरमै संक्रमण फैलन बेर लाग्दैन। कसैले थाहा नपाई गाउँघरमा कोरोना फैलियो भने त्यतिखेर न त यसलाई सजिलै नियन्त्रण गर्न सकिन्छ न त संक्रमितले उचित स्वास्थ्योपचार सेवा पाउँछन्। तुलनात्मक रूपमा पाका उमेरका नागरिकको बसोवास रहेको गाउँघरमा कथंकदाचित यो समस्या देखियो भने परिणाम पनि नसोचेकै आउन सक्छ। अहिलेसम्मको अध्ययनले पनि कोरोनाबाट सबैभन्दा बढी वृद्धवृद्धा लपेटिएको देखिन्छ। बस सञ्चालन हुने भएपछि बसपार्क, टिकट काउन्टर तथा बसलाई समेत व्यवस्थापनले सकेसम्म संक्रमणबाट सुरक्षित बनाउने कोसिस गरेको देखिन्छ। यो कामलाई निरन्तरता दिन सकियो भने मात्रै यात्रु तथा बस सञ्चालनमा संलग्न कर्मचारीलाई सुरक्षित राख्न सकिन्छ भन्ने बिर्सनु हुन्न। यो कामलाई हरेक दिन बस सञ्चालनअघिको पूर्वशर्तका रूपमा लिनुपर्छ। बसभित्र स्यानिटाइजर राख्ने, यात्रुबीच स्वास्थ्य मापदण्ड अपनाएर मात्र सिटमा बस्न सिकाउने, भाडा लिनेदिने बेलामा पनि दूरी कायम गरेर मात्रै कारोबार गर्ने, मास्क नलगाएका यात्रुलाई बसभित्र बस्नै नदिने तथा मास्कविना नै आएका यात्रुलाई आवश्यकताअनुसार उपलब्ध गराउने काम पनि गर्नुपर्छ। स्वास्थ्य मापदण्डलाई हेलचक्र्याइँ गरेर कोरोना संक्रमण फैलियो भने सबैभन्दा ठूलो असर आफ्नै व्यवसायमा पर्छ भन्ने यथार्थ सञ्चालकले बिर्सनु हुँदैन। दसैं, तिहारलगायतका चाडपर्वसमेत नजिकिँदै गरेको अवस्थामा सवारी साधनमा स्वाभाविक रूपमा यात्रुको चाप बढ्ने देखिन्छ। जसका कारण भीड निम्तिने खतरा छ। बस सञ्चालनपूर्व सरकारले तोकेअनुसारको स्वास्थ्य मापदण्ड अपनाइएको छ कि छैन भन्नेबारे हरेक स्थानीय निकायले आफ्नो क्षेत्रमा सञ्चालन हुने सवारीसाधनमा हरेक दिन निरीक्षण गर्नुपर्छ। तोकिएभन्दा बढी यात्रु राख्न दिनु हुँदैन। मापदण्ड पालना नगर्ने सवारी साधनलाई जरिमाना लिएर वा दुईतीन दिन सञ्चालन बन्द गरेर, जसरी पनि कारबाहीको दायरामा ल्याउनैपर्छ। उनीहरूलाई सचेत गराउनैपर्छ। यस्तो बेलामा बस सञ्चालकसँग मात्र भर नपरी हरेक यात्रुले आफ्नो सुरक्षामा आफैं ध्यान दिनुपर्छ। बस सञ्चालकलाई सुरक्षाका उपाय अपनाउन प्रेरित गर्नु मेरो पनि कर्तव्य हो भन्ने भावना हरेक यात्रुमा हुनुपर्छ।"
हचुवा क्षेत्रफलमा आपत्ति,"काठमाडौं : भूमि व्यवस्था, सहकारी तथा गरिबी निवारण मन्त्रालयले नेपालको क्षेत्रफल शिक्षा मन्त्रालयअन्तर्गतको पाठ्यक्रम विकास केन्द्रले पाठ्यपुस्तकमा समावेश गरेकोमा आपत्ति भूमि व्यवस्थाका सचिव टेकनारायण पाण्डे नेतृत्वको टोलीले बिहीबार मुख्यसचिव लोकदर्शन रेग्मीसमक्ष आधिकारिक घोषणा नहुँदै कुल क्षेत्रफल पाठ्यपुस्तकमा राखेको भन्दै असहमति जनाएको हो। मन्त्रालयको टोलीले सीमा, नक्सा र क्षेत्रफलको विषय शिक्षा मन्त्रालयको कार्यक्षेत्र नभएको भन्दै ध्यानाकर्षण गराएको थियो। भूमि व्यवस्थाका प्रवक्ता जनकराज जोशीले क्षेत्रफलका विषयमा मुख्यसचिवलाई जानकारी गराइएको पुष्टि गरे। देशको नक्सा जारी गर्ने आधिकारिक निकाय भूमि व्यवस्थाअन्तर्गतको नापी विभाग हो। टोलीले परराष्ट्र तथा भूमि व्यवस्था मन्त्रालयले गर्नुपर्ने विषय शिक्षाले समन्वय नगरी गरेको गुनासो मुख्यसचिवसमक्ष गरेको थियो। मुख्यसचिव रेग्मीले यो विषय माथिल्लो निकायमा उठाउने जवाफ दिएका थिए। केन्द्रले देशको क्षेत्रफल तोकेर पाठ्यपुस्तक तयार गरी सार्वजनिक गरेपछि विवाद निम्तिएको छ। सरकारले लिम्पियाधुरासम्म समेटेर नयाँ नक्सा जेठ ७ मा जारी गरे पनि क्षेत्रफल भने घोषणा गरिएको छैन। सरकारले औपचारिक घोषणा नगर्दा नेपालको क्षेत्रफल कति हो भनेर अन्योल भएको छ। यही भएर विज्ञको रायका आधारमा पाठ्यपुस्तकमा क्षेत्रफल समावेश गरिएको केन्द्रले जनाएको छ। शिक्षामन्त्री गिरिराजमणि पोखरेलले सार्वजनिक गरेको नेपालको भूभाग र सीमासम्बन्धी स्वाध्याय सामग्रीमा नेपालको कुल क्षेत्रफल १ लाख ४७ हजार ६४१२८ वर्ग किलोमिटर रहेको उल्लेख छ। शिक्षा मन्त्रालयले देशको क्षेत्रफल औपचारिक घोषणा नहुँदा पठनपाठन समस्या भएपछि पाठ्यपुस्तकमा समावेश गरिएको बताउँदै आएको छ। भूमि व्यवस्था र नापी विभागले कूटनीतिक विषय भएकाले तयारी अवस्था रहने पनि क्षेत्रफल घोषणा नगरिएको बताउँदै आएका छन्। सरकारले निर्देशन दिए तत्काल घोषणा गर्न सकिने विभाग स्रोतले बताएको छ। विभागका पूर्वउपमहानिर्देशक सुरेशमान श्रेष्ठले विभागले पनि समयमै नक्साअनुसार नेपालको क्षेत्रफल प्रकाशन गर्नुपर्ने बताए। कित्ताको नापी गरी क्षेत्रफल प्रकाशन गर्न मिल्ने अनि नेपालको क्षेत्रफल प्रकाशन गर्न नमिल्ने त नहुनुपर्ने, उनले भने, क्षेत्रफल मापन नितान्त प्राविधिक विषय हो र कूटनीतिसँग यसको कुनै लेनदेन हुँदैन।"
कि हि वल कि खि वल,"गणेशमानजी चार सहिदसँग मिलेर राणाशासन ढाल्ने क्रान्तिमा होमिनुभयो। राणाहरूको जेलबाट उम्किन सफल हुनुभयो। भारतमा गएर नेपाली कांग्रेस खोली २००७ सालको क्रान्तिको नेतृत्व गर्नुभएको मलाई थाहा थियो। गणेशमानसँग मेरो पहिलो भेट २००८ सालमा उहाँ उद्योग वाणिज्यमन्त्री हुँदा भएको थियो। दिल्ली सम्झौतापछि बनेको राणा र कांग्रेसको संयुक्त सरकारका समयमा भरतशमशेरको खुकुरी दलले काठमाडौंमा निकै अशान्ति र उत्पात मच्चाएको थियो। त्यस्ता आतंक र अशान्तिका विरुद्ध प्रतिकार गर्ने उद्देश्यले हामीले पाटनमा ललितपुर सुरक्षा केन्द्र गठन गरेका थियौं। यसको अध्यक्ष म स्वयं थिएँ भने सचिवमा प्राध्यापक आशाराम शाक्य हुनुहुन्थ्यो। यसको काम थियो कतै खतरा हुनासाथ घन्टी बजाएर एक ठाउँमा भेला हुने र आतंककारीलाई लखेट्ने। त्यो अभियान पछि काठमाडौं र भक्तपुरमा विस्तार भयो। उहाँ वीर र साहसी व्यक्ति हुनुहुँदो रहेछ भन्ने जानकारी जेल तोडेर भागेको घटनाबाट भएको थियो। उहाँसँगै जेलमा उहाँजस्तै हट्टाकट्टा र पढेलेखेका अरू पनि थिए तर उहाँलाई नै त्यसरी ज्यानको बाजी थापेर भाग्ने प्रेरणा कहाँबाट मिल्यो होला भन्ने मेरो मनमा खुल्दुली भने भइरहन्थ्यो। जब २०४६ को जनआन्दोलनपहिले जब जेलबाट मोहनचन्द्र अधिकारी, राधाकृष्ण मैनालीहरू छुट्नुभएपछि उहाँहरूको सम्मानमा त्रिचन्द्र कलेजमा विद्यार्थीको एउटा कार्यक्रममा गणेशमानले बोल्ने भन्ने थाहा पाएपछि म सुन्न गएको थिएँ। त्यहाँ बोल्दा उहाँले नेवारी भाषाको एउटा उखान प्रयोग गर्नुभयो। त्यो उखान घतलाग्दो थियो। कि हि वल कि खि वल यसको नेपालीमा अर्थ गर या मर। गणेशमानले नै त्यो भावनालाई प्रतिनिधित्व गर्ने एउटा भाषा खोज्नुभएको थियो वार कि पार। वार कि पारलाई उहाँ अक्सर भाषण गर्दा प्रयोग गर्नुहुन्थ्यो। तर म बढी प्रभावित भएको चाहिँ त्यही नेवारी भाषाको उखानले हो। त्यो त मानिसको रगत उमाल्ने उखान पो रहेछ। मानिसको जीवनमा एउटा ससानो त्यस्तो क्षण आउँछ, जसले जीवनलाई आमूल रूपमै परिवर्तन गरिदिन्छ। त्यस्तै गणेशमानको परिवार सम्पन्नशाली हुँदाहुँदै पनि सम्पूर्ण सुखसुविधा, ऐसआराम पुग्ने हुँदाहुँदै पनि उहाँको मनमा सबै नेपाली जनता आफूजस्तै समान हुन् र सबैले समान अधिकार उपभोग गर्न पाउनुपर्छ भन्ने भावना जन्म्यो। त्यसैले त कि हि वल कि खि वलको सम्पूर्ण शैलीमा जीवन नै समर्पित गर्नुभयो। जनताबाट सर्वोच्च, सर्वमान्य, प्रजातन्त्रका पिता, लौहपुरुषका अनेक अलंकारले सम्बोधित हुनुभयो। यो एकदम सार्थक पनि छ। उहाँ उत्तम श्रेणीका त्यागी पनि हुनुहुन्थ्यो। आफूले लगाएको कोटसमेत फुकालेर अरूलाई दिने दया र सहयोगी भावना उहाँको स्वभाव नै थियो। राष्ट्रप्रेम अथवा राष्ट्रवादिता त उहाँमा भरिएर नै यत्रो ठूलो सम्मान र आदर कमाउनुभयो। राष्ट्रिय हितलाई सोचेरै उहाँले आफूले पाएको प्रधानमन्त्रीको पद त्याग्नुभयो। आफू बाहिर बसेर अर्कालाई प्रधानमन्त्री बनाइदियो भने त्यसले काम गर्न अझ सजिलो होला भन्ने धारणाले उहाँले पाएको प्रधानमन्त्री पद अर्कालाई दिनुभयो। तर जसरी काम गर्नुपथ्र्यो त्यसरी गरिदिएनन्। पछिल्ला दिनमा जसरी प्रजातन्त्र चल्नुपथ्र्यो, त्यो नचलेको देखेर सबै राजनीतिक पार्टी खास गरेर आफ्नो पार्टी नेपाली कांग्रेसले प्रजातन्त्रका सम्पूर्ण आदर्श कुल्चेको देखेर उहाँ धुरुधुरु रुनुभएको थियो। म लोकसाहित्य परिषद्को संस्थापक हुँ। परिषद्ले बेलाबेलामा भाषा, संस्कृति, इतिहास र धर्मबारे गोष्ठी गरिरहन्छ। दुईपटक हामीले गणेशमानलाई प्रमुख अतिथि बनाएका थियौं। एकपटक त उहाँ देशको अवस्थाबारेमा बोल्दाबोल्दै धुरुधुरु रुनुभयो। त्यसबेलाको त्यो तस्बिर अहिले पनि मसँग छ। त्यस्तो मानिसलाई साम्प्रदायिकता र परिवारवादको आरोप लगाउनुहुन्छ ? उहाँमा साम्प्रदायिक भावना भएको भए आफूले पाएको प्रधानमन्त्री पद एउटा बाहुनलाई दिनुहुन्थ्यो ? त्यही पदका लागि आज सबै तँछाडमछाड गरिरहेका छन्। त्यस्तो पद आफूले पाउँदा एउटा बाहुनलाई दिनु नै उहाँमा साम्प्रदायिक भावना कत्ति पनि थिएन भन्ने प्रमाण हो।(जोशीको यो लेख इतिहास पुरुषका दृष्टिमा गणेशमान सिंह पुस्तकबाट साभार गरिएको हो ।)"
मास्कमा मनपरी,"काठमाडौं : मास्क प्रयोग अनिवार्य बनेको छ। तर, कति गुणस्तरीय छ भन्ने कसैलाई थाहा छैन। बजारमा छ्यापछ्याप्ती पाउने मास्कले कोरोना भाइरस रोक्न सक्छन्सक्दैनन् भनेर सरकारले नियमन गरेको छैन। बरु जिम्मेवार निकाय औषधि व्यवस्था विभाग र गुणस्तर तथा नापतौल विभाग एकले अर्कालाई देखाएर पन्छिन्छन्। औषधि व्यवस्थाका महानिर्देशक नारायण ढकाल भन्छन्, हामीले मास्कको नियमन गरिरहेका छैनौं। गुणस्तर तथा नापतौल विभागले एनएस (नेपाल स्ट्यान्डर्ड) बनाएको छ भन्ने सुनेको छु। नेपाल गुणस्तर परिषद्को १०४औं बैठकले जेठ २५ मा मास्कको नेपाल स्ट्यान्डर्ड (एनएस) स्वीकृत गरेको थियो। तर, ती सामग्रीको परीक्षण गर्ने मेसिन नेपालमा छैन। एनएस स्वीकृत भए पनि मेसिन नहुँदा बजारमा जथाभावी मास्क उत्पादन तथा बिक्री वितरण भइरहको छ। यसका कारण उपभोक्ता मापदण्डरहित मास्क प्रयोग गर्न बाध्य देखिन्छन्। गुणस्तर तथा नापतौलका महानिर्देशक विश्वबाबु पुडासैनीका अनुसार चार कम्पनीले मात्रै एनएसका लागि आवेदन दिएका छन्। तर, नेपालमा मास्कको गुणस्तर परीक्षण गर्ने मेसिन नभएकाले भारत पठाइएको उनको भनाइ छ। नेपालमा उत्पादन भइरहेका र आयात भइरहेका मेडिकल सामानको गुणस्तर मापनको व्यवस्था गर्न नसक्दा जोखिम निम्तिरहेको छ। धुलोधुवाँ तथा जीवाणुको संक्रमणबाट जोगिन प्रयोग गरिने मास्क गुणस्तरहीन भए यसले संक्रामक रोगको जोखिम झन् बढाउने जनस्वास्थ्य विज्ञहरू बताउँछन्। कोरोना भाइरस संक्रमण फैलिएपछि मास्कको खपत बढ्यो। त्यससँगै बजारमा मास्क अभाव भयो। मन्त्रिपरिषद् बैठकले फागुन २० मा निजी क्षेत्रसँग सहकार्य गरी मास्क आपूर्ति र उत्पादन बढाउने निर्णय गरेको थियो। चेम्बर अफ कमर्सले स्वदेशमै मास्क उत्पादनसमेत थाल्यो। बजारमा अभाव त टर्यो तर गुणस्तरहीन मास्कको उत्पादन तथा बिक्री गरी व्यापारी मालामाल भए।"
गौतमको जबर्जस्त प्रवेश,"काठमाडौं : बिहीबार राष्ट्रियसभा सांसदको शपथ लिँदै गर्दा नेकपा उपाध्यक्ष वामदेव गौतमलाई ठूलै युद्ध जितेको अनुभूति भइरहेको थियो। अनुहारको चमक र हाउभाउले उनले ३२ महिनाअघि बर्दियाबाट प्रतिनिधिसभा निर्वाचनमा पराजित हुनुको पीडा बिर्सेको अनुभूति हुन्थ्यो। नहोस् पनि किन, राष्ट्रियसभाको सांसद बन्न गौतमले पार्टीभित्र कम्ती पापड पेल्नु परेन। कार्यकारी अध्यक्ष, पुष्पकमल दाहाल, वरिष्ठ नेताद्वय माधव नेपाल, झलनाथ खनाल, प्रवक्ता नारायणकाजी श्रेष्ठलगायतले गौतमका लागि अर्का अध्यक्ष एवं प्रधानमन्त्री केपी ओलीसँग ठूलै युद्ध लड्नु परेको थियो। गौतमलाई राष्ट्रियसभामा पठाउने वा नपठाउने भन्ने विवादले पार्टी नै झन्डै विभाजनको संघारमा पुगेको थियो। गौतमलाई राष्ट्रियसभामा पठाउन प्रधानमन्त्री ओली सहमत भएसँगै नेकपाको आन्तरिक विवाद पनि एक ढंगले किनारा लाग्यो। दाखाकाडी १ प्यूठानका स्थायी बासिन्दा गौतमलाई सरकारको सिफारिसमा मनोनीत हुने तीन जनाको कोटामा सांसद बनाइएको हो। पूर्वअर्थमन्त्री डा युवराज खतिवडाको कार्यकाल ६ महिनाअघि नै समाप्त भएपछि वामदेव कि खतिवडालाई ल्याउने भन्ने नेकपाभित्रको विवादमा ६ महिना सांसद पद रिक्त भएको थियो। खतिवडालाई पुनः राष्ट्रियसभामा ल्याउने निर्णय गर्न नसके पनि प्रधानमन्त्री ओलीले उनलाई ६ महिना मन्त्री बनाएका थिए। राष्ट्रियसभा अध्यक्ष गणेश तिमिल्सेनाले बिहीबार संसद् सचिवालयमा वामदेवलाई शपथ गराउँदै गर्दा अर्को रोचक दृश्य देखा पर्यो। गौतमलाई राष्ट्रियसभामा ल्याउनुपर्ने भन्दै प्रधानमन्त्री ओलीसँग लडाइँ लडेका अर्का अध्यक्ष दाहाल, वरिष्ठ नेताद्वय नेपाल र खनाल तथा प्रवक्ता श्रेष्ठ वामदेवको शपथको सहभागी भएका थिए। दायाँबायाँ पार्टीका शीर्ष नेता राखेर गौतमले सांसद पदको शपथ लिएका थिए। राष्ट्रपति विद्यादेवी भण्डारीले संविधानको धारा ८६ को उपधारा (२) को खण्ड (ख) बमोजिम सरकारको सिफारिसमा गौतमलाई राष्ट्रियसभा सांसद सिफारिस गरिएको सूचना प्रकाशित गरेको थियो, दिउँसो २ बजेर ५१ मिनेटमा। राष्ट्रपति कार्यालयको पत्र नआइपुग्दै संसद् सचिवालयले गौतमको शपथको समय तोक्यो दिउँसो ४ बजे। लगत्तै पार्टीका शीर्ष नेता पनि सहभागी हुने खबर प्राप्त भएपछि सचिवालयले त्यसको तयारी गर्यो। अरू नेता नआइपुग्दै गौतम ३ बजेतिर संसद् सचिवालय पुगिसकेका थिए। अध्यक्ष दाहाल, वरिष्ठ नेताद्वय नेपाल र खनाल टाईसुटमा पुगेका थिए। नेकपा संसदीय दलका उपनेता सुवास नेम्बाङ, पार्टी महासचिव विष्णु पौडेल, राष्ट्रियसभामा विपक्षी दलका नेता राधेश्याम अधिकारीसहित एक दर्जनभन्दा बढी सांसद गौतमको शपथ कार्यक्रममा सहभागी थिए। सायद, मन्त्रिपरिषद् बैठक र शपथग्रहणको कार्यक्रम जुधेर होला, सुरुमा गौतमका विपक्षमा देखिएका प्रधानमन्त्री ओली, सचिवालय सदस्यद्वय ईश्वर पोखरेल र रामबहादुर थापा (बादल) शपथ कार्यक्रममा अनुपस्थित थिए। हक्की र निडर स्वभावका गौतमले शपथग्रहण कार्यक्रममा रोचक कुरा खुलासा गरे। उनलाई शपथ गराउने राष्ट्रियसभा अध्यक्ष तिमिल्सेना आफ्नो कार्यकर्ता भएको र उनलाई विगतमा पार्टी सदस्यता पनि आफैंले दिएको कुराको खुलासा गरे। मैले नै पार्टीको सदस्यता प्रदान गरेको व्यक्तिबाट शपथ लिन पाउँदा मेरो छाती गर्वले गदगद् भएको छ, गौतमले शपथपछि सञ्चारकर्मीसँग भने। प्रतिनिधिसभा निर्वाचनमा पराजित गौतमको राष्ट्रियसभामा प्रवेशलाई लिएर राजनीतिवृत्तमा तीव्र आलोचना भइरहेको छ। चुनाव हारेका व्यक्ति अर्को बाटोबाट जनप्रनिनिधि र मन्त्री बन्दै जाने हो भने सुधारिएको संसदीय प्र्रणाली नै बदनाम हुने भन्दै आलोचना भइरहेको छ। गौतमले राष्ट्रियसभाको गरिमा र प्रतिष्ठालाई गिराउने गरी कुनै काम नगर्ने प्रतिबद्धता जनाए। संविधान, संसद् नियमावलीबमोजिम काम गर्नेछु, गौतमले भने, यसबाहेक मेरो कुनै लक्ष्य र उद्देश्य छैन। गौतमको राष्ट्रियसभामा प्रवेश केवल सांसद बन्न मात्र होइन भनेर अनुमान गर्नेको पनि कमी छैन।"
राष्ट्रकै कुशल अभिभावक,"फाँसी दिन लैजानुअघि गंगालालले गणेशमानजीको अगाडि टक्क उभिएर भन्नुभयो गणेशमान दाइ, डु नट फरगेट माई ब्लड ! नेपालको प्रजातान्त्रिक आन्दोलनमा गणेशमान सिंहजत्तिको संघर्ष, दुःख र कष्ट भोगेको नेता थोरै होलान्। ६ दशक लामो सक्रिय राजनीतिका क्रममा १५ वर्षभन्दा लामो जेल जीवन र त्यत्तिकै समय निर्वासनमा बस्नुभयो। राणा शासनकालदेखि राजा, पञ्चायतकालमा पनि जेल जानुभयो। उहाँको सम्पूर्ण जीवन संघर्षमै बित्यो। १९९७ सालमा चारजना सहिदलाई राणाशासकले फाँसीको सजाय दिने बेला गणेशमान प्रजापरिषद्मै हुनुहुन्थ्यो। प्रजापरिषद् प्रजातन्त्रका लागि संघर्ष थियो। त्यतिबेला राणाहरूको विरोधमा जाँदा गणेशमानलाई पक्राउ गरियो। उहाँविरुद्ध मुद्दा चलाइयो। सर्वस्वसहित आजीवन काराबासको सजाय दिइयो। चारजना सहिदलाई मृत्युदण्डको सजाय दिने बेला उहाँ जेलमा हुनुहुन्थ्यो। गंगालाललाई फाँसी दिने दिनमा गणेशमानलगायत एउटै जेलमा हुनुहुन्थ्यो। गंगालालको अनुहार नदेखिने गरी टाउकोमा कालो लुगाले छोपिएको थियो। गंगालालजी सीधै आउनुभयो र गणेशमानजीको अगाडि आएर टक्क उभिनुभयो। गणेशमान दाइ, डु नट फरगेट माई ब्लड भनेर भन्नुभयो। त्यो कुराले गणेशमानलाई जीवनभर प्रजातन्त्रका पक्षमा लड्न प्रेरित गर्यो। मैले सहिदको सपना पूरा गर्नुपर्छ भन्ने अठोट गरिरहनुभयो। उहाँका कानमा जहिले पनि गंगालालले अन्तिममा भनेको त्यो वाक्य गुन्जिरह्यो। उहाँले धेरैपटक यो कुरा हामीलाई बताउनुहुन्थ्यो। सहिदको सपना बिर्सनुहुन्न। उनीहरूको बलिदानीलाई खेर जान दिनु हुँदैन भनेर उहाँ जीवनभर प्रजातन्त्रका लागि लड्नुभयो। गणेशमानलाई एउटा अभिभावकका रूपमा र नेताका रूपमा फरकफरक तरिकाले बुझ्ने गरेको छु। नेताका रूपमा प्रजातन्त्रका लागि जीवनभर संघर्ष गरेको, ठूलो दुःख र कष्ट भोगेको नेताका रूपमा तथा नेपालले लौहपुरुष अनि सर्वमान्य नेताका रूपमा सबैले स्वीकार गरेको। त्यागी नेताको पहिचान पनि बनेको छ उहाँको। देशविदेशले सम्मान गरेको छ। बुबा सन्तानलाई औधि माया गर्ने, व्यावहारिक अभिभावक। छोरा भनेको त १६ वर्षसम्म मात्रै हुन्छ। त्यसपछि त साथीजस्तो हो नि उहाँ भन्नुहुन्थ्यो। उहाँ जहिले पनि पढ्नलेख्न प्रेरित गर्नुहुन्थ्यो। त्यसमा पनि उहाँ विज्ञान पढ्नुपर्छ भन्नुहुन्थ्यो। अरू विषय जीवन भोग्दै जाँदा अनुभवबाट पनि सिकिन्छ भन्ने उहाँको सुझाव र मान्यता हुन्थ्यो। त्यही भएर हामी दुवै दाजुभाइले विज्ञान विषय लिएरै पढ्यौं। मैले एमएस्सी गरें। २०१७ सालको राजा महेन्द्रबाट कू हुँदा म ६ वर्षको थिएँ। बुबालाई सुन्दरीजल जेलमा राखियो। म भेट्न गएँ। अनि म सानै भए पनि मेरा बुबा ठूलै संघर्षमा लाग्नुभएको हो भन्ने थाहा पाएँ। त्यतिबेला बुबा र आमा दुवै जेलमा। पूर्वजको संघर्ष र बलिदानलाई सम्मान गर्दै उनीहरूले सिकाएको बाटोमा हामी अगाडि बढ्नुपर्छ। इतिहासलाई सम्मान गर्न सकेनौं भने भावी पुस्ताले पनि सम्मान गर्ने छैन भन्ने हेक्का हामी सबैले राख्नुपर्छ। हामी सानैदेखि आमाबुबाको राजनीतिक संघर्षसँगै हुर्कियौं। बुबाले जहिले पनि हामीलाई जुन क्षेत्रमा काम गर्ने इच्छा छ, त्यसमा इमानदार र पूर्ण समर्पित भएर लाग्न भन्नुहुन्थ्यो। राजनीतिक र पारिवारिक पृष्ठभूमि भएका कारण हामीले धेरै अवसर पनि गुमाउनुपर्यो। म आईएस्सी पढ्दा बुबा निर्वासनमा हुनुहुन्थ्यो। उहाँ त्यतिबेला गोरखपुरमा बस्नुहुन्थ्यो। दाइ र मैले दुवैले अमृत साइन्स कलेज (अस्कल) बाट आईएस्सी गरेका हौं। त्यतिबेला क्यानेडियन सरकारले नेपाल एयरलायन्सलाई ट्वीनअटर जहाज दिएको थियो। त्यसका लागि जनशक्ति आवश्यक पर्ने भएकाले नेपाल एयरलायन्सले कर्मचारी आह्वान गर्यो राइजिङ नेपाल र गोरखापत्रमा। योग्यता आईएस्सी पास मागेकाले हामी दुवै दाजुभाइले आवेदन दियौं। ६७ महिना छनोट प्रक्रियामा लाग्यो। हामी दाजुभाइ दुवैजना खुला प्रतिस्पर्धाबाट छनोट भयौं। त्यसपछि हामी जाने समय भयो। टिकेटिङदेखि बिदाइ कार्यक्रम गर्यो एअरलायन्सले। हामी जानु अघिल्लो दिन दरबारमा कुरा उठेछ कि गणेशमान सिंहको दुवै छोरा कसरी छनोट भए ? त्यो रोक्नू भनेर आदेश आएपछि त्यो ब्याचै रद्द गरियो। पछि क्यानेडियन सरकारले थाहा पाएछ कि खुला प्रतिस्पर्धाबाट छनोट गरिएका व्यक्तिलाई राजनीतिक प्रतिशोधका आधारमा रोकियो। त्यो सिट क्यानेडियन सरकारले ६७ वर्षपछि मात्रै खोल्यो। त्यसमा पनि मेरो दाइले आवेदन दिनुभयो। उहाँले फेरि नाम निकाल्नुभयो। सुरुमा एअरलायन्समा खुला प्रतिस्पर्धाबाट नाम निकालेर पनि दरबारको आदेशमा हामीलाई अवसरबाट वञ्चित गराएपछि बुबालाई भेट्न गोरखपुर गएका थियौं। तर बुबाले चिन्ता नगर्न भन्नुभयो। एउटा काम भएन भनेर चिन्ता गर्नुहुन्न। जीवनमा यस्ता घटना भइरहन्छन्। दिक्क नमान भनेर सम्झाउनुभयो। खाली बस्नुभन्दा पढाइलाई निरन्तरता दिन भन्नुभयो। अनि मैले बीएस्सी र एमएस्सी गरें। एमएस्सीमा डिस्टिङ्सन ल्याएँ। कलेज पढाउने काम गरें। म राजनीतिमा पनि सक्रिय भएकाले २०४२ सालको सत्याग्रहमा संलग्न भएँ। त्यतिबेला जेल गएँ। जेलमा रोचक संयोग मैले भोगें। १९९७ सालमा बुबालाई भद्रगोल जेलमा राखिएको थियो। उहाँ २००१ सालमा भद्रगोल जेलबाट हाम फालेर निर्वासनमा जानुभएको थियो। सत्याग्रहमा पक्राउ गरेर मलाई पनि त्यही भद्रगोल जेलमा राखियो। गणेशमान जुन सिद्धान्त र आस्था बोकेर जीवनभर संघर्षमा होमिनुभयो, त्यसको एउटै कारण हो कि सबै नागरिकले समान अवसर पाऊन्। हरेक नागरिकको जीवन समृद्ध बनोस् भन्ने उहाँको चाहना थियो। २०४६ सालको आन्दोलन सफल भएपछि तत्कालीन राजाले दरबारमा बोलाएर प्रधानमन्त्रीको पद अफर गर्नुभएकै हो। उहाँले राजालाई धन्यवाद दिनुभयो र भन्नुभयो, मैले यो सबै संघर्ष आफू प्रधानमन्त्री बन्नका लागि होइन। उहाँले किसुनीलाई प्रधानमन्त्रीमा सिफारिस गर्नुभयो। त्यो दिन उहाँले एउटा सन्देश दिनुभएको हो। सार्वजनिक रूपमा गणेशमानले प्रधानमन्त्री पद त्याग्नुभयो भनेर चर्चा भयो। त्यसभन्दा पनि ठूलो सन्देश अर्काे थियो। प्रधानमन्त्री पद त्याग्दै गर्दा उहाँले दरबारले छानेको व्यक्ति प्रधानमन्त्री होइन, जनताले छानेको व्यक्ति अब प्रधानमन्त्री बन्छ भन्ने सन्देश दिनुभएको हो। त्योभन्दा अघि राजाले जसलाई चाह्यो त्यही व्यक्ति प्रधानमन्त्री बन्ने प्रचलन थियो। त्यसलाई चिर्नका लागि उहाँले जनताले जसलाई चाह्यो त्यो व्यक्ति प्रधानमन्त्री बन्छ भन्ने मान्यता स्थापित गर्नु खोज्नुभएको हो। त्यो प्रजातन्त्रका लागि ठूलो सन्देश हो। २०४६ सालको आन्दोलन सफल भएपछि उहाँले खुलामञ्चमा भाषण गर्नुभयो, जुन निकै चर्चित थियो। अब प्रजातन्त्र स्थापना भइसकेपछि नागरिकको सामाजिक र आर्थिक जीवनमा सुधार आउनुपर्छ। यो परिवर्तनको अनुभूति हरेक नागरिकले गर्न पाउनुपर्छ भनेर उहाँले जोड दिनुभएको थियो। हुनेखाने र सहरमा बस्नेका लागि मात्रै नभई प्रजातन्त्र दूरदराजमा बस्नेका लागि पनि हो। उनीहरूको जीवनमा परिवर्तन नभएसम्म प्रजातन्त्रको अर्थ हुँदैन भन्ने उहाँको मान्यता थियो। नीतिनिर्माण तहमा दूरदराजका नागरिक र अल्पसंख्यकका साथै राज्यको मूलधारबाट बाहिर रहेकाहरूलाई पनि सहभागी गराउनुपर्छ भनेर समावेशी राज्यको परिकल्पना उहाँले गर्नुभएको हो। दुर्भाग्य, २०४६ सालपछि पनि मुलुकमा पुरानै अवस्था देखिएपछि उहाँले लोकतन्त्रको रक्षाका लागि देशभर अभियान चलाउनुभयो। कांग्रेसले नै यो मुलुकलाई आर्थिक समृद्धिको बाटोमा लैजान्छ र सबै नागरिकको अभिभावक कांग्रेस बन्नुपर्छ भन्ने उहाँको विश्वास थियो तर त्यो बाटोमा कांग्रेस नगएको अनुभूति उहाँले गर्नुभयो। लोकतन्त्रमा मूल्यमान्यताको राजनीति हुन्छ। प्रतिकूल अवस्थामा पनि गणेशमानलगायत नेताहरूले सिद्धान्त र आदर्शको राजनीति गर्नुभयो। तर हामीले प्रजातन्त्र प्राप्त गरिसकेपछि त्यो बाटो बिर्संदै गयौं कि भन्ने उहाँलाई लाग्यो। म एमएस्सी पढ्दै गर्दा बीपी र गणेशमान मेलमिलापको नीति लिएर स्वदेश फर्किनुभएको थियो। उहाँहरूलाई महाराजगञ्जमा प्रहरी हिरासतमा राखिएको थियो। म स्वयंसेवी रूपमा काम गर्न जुम्ला जाँदै थिएँ। पञ्चायतकालमा राष्ट्रिय विकास सेवाअन्तर्गत स्नातक अध्ययन गरिसकेपछि दुर्गममा गएर स्वयंसेवीका रूपमा काम गर्नुपर्ने नीति नै थियो। मैले आफैंले जुम्ला रोजेको थिएँ। म जानुअघि बुबालाई भेट्न गएँ। उहाँले भन्नुभयो, तिमी धेरै टाढा दूरदराज जाँदै छौ। यसलाई नेपाल बुझ्ने अवसरमा रूपान्तरण गर। २०१७ सालको राजनीतिक कूपछि बुबा र आमा दुवैजना जेलमा। आमा सिकिस्त भइसकेपछि जेलभित्रै मर्ने हो कि भनेर सरकारले छाड्यो। त्यसैले त मलाई पनि आदर्श अनि सिद्धान्तको राजनीतिप्रति प्रतिबद्ध भएर लाग्न अभिप्रेरित गर्छ। प्रजातन्त्रका लागि जति मेरो परिवारले दुःख भोग्यो, त्यत्तिकै पूर्वदेखि पश्चिमसम्मका धेरैका परिवारले भोगेका छन्। ती सबैको परिवारको दुःख, संघर्ष, त्याग अनि बलिदानले आज हामी यो अवस्थामा आइपुगेका हौं। पूर्वजको संघर्ष र बलिदानलाई सम्मान गर्दै उनीहरूले सिकाएको बाटोमा हामी अगाडि बढ्नुपर्छ। इतिहासलाई सम्मान गर्न सकेनौं भने भावी पुस्ताले पनि सम्मान गर्ने छैन भन्ने हेक्का हामी सबैले राख्नुपर्छ। मूल्य मान्यताको राजनीति गर्नुपर्छ भन्ने प्रेरणा मैले बुबाआमाबाट सिकेको हुँ। यसमा सदैव प्रतिबद्ध भएर लागिरहनेछु।"
कांग्रेस मौनता किन ?,"अन्य देशमा कोरोना कहर चलिरहँदा संसद् बैठक बसिरहेछ, चुनाव पनि भइरहेछ तर त्यही काम नेपालमा किन नहुने ? रासायनिक मल युरिया ल्याउने ठेक्का पाएका शैलुङ इन्टरप्राइजेज प्रालि र होलीको मल्टिपलले मल समयमा नल्याउँदा सरकारले तिनले राखेको करिब १० करोड धरौटी जफत गर्नुका साथै दुवै कम्पनीलाई कालोसूचीमा राखेको छ। शैलुङ इन्टरप्राइजेजका मालिक प्रचण्डका घरधनी हुन् भने अर्का कम्पनी होलीको कांग्रेस आबद्ध ठेकेदार हुन्। यो वर्ष समयमै पानी परेकाले ९० प्रतिशतभन्दा बढी खेतमा धान रोपाइँ भएको थियो। समयमा मल नपाउँदा धान उत्पादनमा ठूलो ह्रास आउने निश्चित छ। यसै गरेर कोरोना कहरले सामुदायिक र निजी विद्यालयका करिब ७२ लाख विद्यार्थीको पढाइ कहिले सुरु हुन्छ, सरकारले निश्चित गरेको छैन। सरकारको यही रबैया रहने हो भने यो शैक्षिक वर्षको पढाइ नै खेर जाने खतरा छ। सामुदायिक विद्यालयका शिक्षकले त तलब पाएका छन् तर निजी विद्यालयका शिक्षकले तलब नपाउँदा उनीहरूको जीवन कष्टकर भएको छ। कोरोनाका कारण देशका अधिकांश उद्योग र पूर्वाधारका आयोजनाको काम ठप्प छ। सार्वजनिक यातायात नचल्दा तिनमा काम गर्ने मजदुरको दैनिक जीवन कष्टकर भएको छ भने बैंकसँग ऋण लिएर यातायात सञ्चालन गरेका यातायात व्यवसायीको ब्याज तिर्न नसकेर सर्वस्व गुम्ने अवस्था छ। देशमा काम नपाएर भारत गएका लाखौं कामदार भारतमा कोरोनाको खतरा तीव्र रूपमा बढेपछि मरे आफ्नै मुलुकमा मरौंला भन्दै ५६ दिन पैदल हिँडेर नेपालको सिमानामा आइपुगे आफ्नै देशभित्र छिर्न ठूलो संघर्ष गर्नुपयो। स्थानीय, प्रदेश र केन्द्रीय सरकारसँग हारगुहार गर्दा कुनै काम नपाएपछि तिनीहरू पुनः भारत फर्किएका छन्। यहाँ बस्दा खान नपाएर वृद्ध बाबुआमा र नाबालक केटोकटी मर्ने भए। हामीलाई थाहा छ यतिबेला भारतमा कोरोना तीव्र गतिमा बढेको छ। विश्वमै भारत दोस्रो स्थानमा पुगेको छ कोरोनापीडित देशमध्ये। यस्तो खतरा देख्दादेख्दै वृद्ध बाबुआमा र नाबालक छोराछोरीले खान नपाएर मरेको हेर्नुभन्दा आपू मरे मरौं। बाँच्यौं भने केही कमाएर बाबु, आमा र छोराछोरी बचाउन सकिन्छ कि भनेर हामी भारत फर्कंदै छौं भन्दै ती गरिब र असहाय आँसु बगाउँदै भारत फर्केको दृश्य कुनै पनि सहृदयी मानिसले हेर्न सक्ने अवस्था छैन। सत्तामा बसेका हृदयहीनका लागि गरिबका ती आँसुले छोएन। तिनका लागि गरिबको कुनै मूल्य रहेनछ र तिनको मुटु छोएन। ती सत्ताको लुछाचुँडीमै व्यस्त छन्। गरिबको व्यथा सुन्ने तिनमा धैर्य छैन। मध्यपूर्वका विभिन्न देशमा काम गर्न गएका कामदारको पनि यस्तै अवस्था छ। काम गरिरहेका मुलुकमा पनि कोरोनाका कारण निर्माण व्यवसाय र उद्योग बन्द भए। काम नपाएर लाखौं नेपाली बेरोजगार बनेका छन्। तीमध्ये कतिको भिसाअवधि सकिएर अवैध विदेशी कामदार बनेका छन्। हामी आफ्नो मुलुक नेपाल फर्कन पाऊँ भनेर सम्बन्धित देशमा रहेका नेपाली दूतावास वा वाणिज्य दूतावासमा महिनौं धाउँदा पनि तिनको सुनुवाइ नभएपछि नेपाली दूतावासअगाडि धर्ना बस्नुका साथै नारा लगाउँदा पनि सुनुवाइ हुन सकेको छैन। संवेदनहीन भएपछि कसको के लाग्यो ? धन्य, कम्युनिस्ट सिद्धान्त र धन्य लेनिन र माओ ! पार्टीभित्रको विवादलाई लिएर विगत ६ महिनासम्म कम्युनिस्ट नेता लडे, भ्रष्टाचार भयो, गरिब र निमुखाप्रति अन्याय भयो तर त्यसबारेमा एकजना नेताकार्यकर्ता पनि बोलेनन्। कसैमाथि कारबाही भएन, छानबिन भएन। माथिका यी दृश्य गरिब र असहायका भए। अब विगत केही वर्षदेखि राज्यका सम्पूर्ण निर्माण व्यवसाय कब्जा गरी रजगज गरेर बसेका बिचौलिया के गरिरहेछन् ? सामान्य सर्भेसम्म नगरी अर्बौंको आयोजना सांसद र अन्य ठेकेदारले भागबन्डा गरी राष्ट्रको अर्बौं सम्पत्ति दोहन गर्न चाँजोपाँचो मिलाएर टेन्डर गर्न लाग्दा यो कुकृत्य पत्रपत्रिकामा भन्डाफोर भएपछि लाज छोप्न ती टेन्डर खारेज भए। पाँच वर्षका लागि गठन भएको सरकारको आधाभन्दा बढी समय बितिसकेको छ। एकपछि अर्को भ्रष्टाचार हुँदा पनि कारबाही भएको छैन। यो सरकार गठन भएपछि ठूलाठूला भ्रष्टाचारका काण्ड भए। ज्यादै चर्चित प्रधानमन्त्री निवाससँग जोडिएको ललिता निवास जग्गाकाण्ड यसमा वर्तमान सत्ताधारी दलका महासचिव र विशिष्ट व्यक्ति संलग्न छन् तर त्यसमा कुनै कारबाही भएन। अहिले चर्चित १० वटा सनसनीपूर्ण काण्डमा ललिता निवास जग्गा काण्डका अतिरिक्त सर्भेसम्म नगरी रेल्वेको करिब ३३ अर्बको ठेक्काको टेन्डर निकाल्न लाग्दा पत्रपत्रिकामा ती कुकृत्यको भण्डाफोर भयो। यसमा ५६ जना सत्ताधारी र प्रमुख प्रतिपक्षका वर्तमान सांसदका कम्पनी छन्। यसैगरी कोरोना कहरसँगै सुरु भएको भ्रष्टाचारको सनसनीपूर्ण काण्ड हो। औषधि आयात गर्ने ओम्नी बिजनेस कम्पनीले पाएको ठेक्का सीधै एकजना शक्तिशाली व्यक्तिसँगको भित्री साँठगाँठबाट गर्न लागेको भ्रष्टाचारमा ठूलो भण्डाफोर भएपछि अन्त्यमा टेन्डर नै रद्द गरियो र अहिले लाज छोप्न ओम्नीलाई कालोसूचीमा राखियो। भ्रष्टाचारका सम्पूर्ण काण्डमध्येको सबभन्दा गम्भीर काण्ड हो नेपाल ट्रस्टलाई दिएको जग्गा। गोकर्ण फरेस्ट रिसोर्टको जग्गा यसअघि नै २५ वर्षका लागि यति होल्डिङ प्रालिलाई दिइएको थियो। त्यसको अवधि पाँच वर्ष बाँकी छँदै बजारमूल्यभन्दा सस्तो दरमा अगामी २५ वर्षका लागि लिजमा दिइयो। भ्रष्टाचार र अनियमितता काण्डको चर्चा गर्दा सर्वोपरि घटना हो वाइडबडी, न्यारोबडी काण्ड। नेपाल वायु सेवा निगमले दुइटा वाइडबडी जहाज किन्दा चार अर्ब ३५ करोड भ्रष्टाचार भएको संसद्को सार्वजनिक लेखा समितिले ठहर गरी अख्तियारलाई कारबाही गर्न पत्र लेख्न लाग्दा सम्बन्धित मन्त्रीले माइन्युट बुकमा लेख्न दिएनन्। यसमा सरकारले कारबाही गर्छ भनियो, तर अन्त्यमा के भयो भने कार्यकारिणी प्रमुख प्रधानमन्त्रीले न्यायाधीश बन्दै यसमा भ्रष्टाचारै भएको छैन, कुनै कारबाही गर्नु पर्दैन भन्ने निर्णय गरे। त्यसपछि संसद्को सार्वजनिक लेखा समिति मौन भयो। संसदीय व्यवस्थाको अहिलेसम्मको परम्परा हामीले यसअघि गरेको अभ्यास ती सबै कुरालाई तिलाञ्जली दिएर सार्वजनिक लेखा समिति मौन छ। यसैगरी प्रधानमन्त्रीको निजी निवास रेखदेख गरेर बसेका तत्कालीन सञ्चारमन्त्री गोकुल बाँस्कोटाले सेक्युरिटी प्रिन्टिङ प्रेस खरिद गर्न ७० करोड घुस मागेको प्रकरण भण्डाफोर भएपछि उनी मन्त्रीबाट हटे तर छानबिन भएन। जबकि यस काण्डमा संलग्न एजेन्ट यसमा सरकार वा संवैधानिक निकाय अख्तियार दुरुपयोग अनुसन्धान आयोगलाई सहयोग गर्न तयार छु भन्दै सार्वजनिक रूपमा वक्तव्य दिँदा पनि न उनीसँग सोधपुछ भयो न त कारबाही अघि बढाइएको छ। सरकारका पालामा भएका अनियमितता र भ्रष्टाचारका काण्डमा मुछिएको अर्को काण्ड हो कम्युनिस्ट सरकारले भन्ने गरेको विपन्न र असहाय नागरिक उत्थानको लागि विश्व बैंकसमेतले दिएको गरिबी निवारण कोष को रकम हिनामिना हुँदा पनि छानबिन नहुनु। यसैगरी गरिब किसानलाई दिइने अनुदानमा अनियमितताका सनसनीपूर्ण काण्ड जसको कुनै छानबिन भएन। जसका नाममा त्यो रकम ल्याइएको हो, ती असहाय र गरिब आफ्नो देशमा कुनै नाम नपाएर अहिले विश्वमै पैलिएको कोरोनाको आगोमा हाम फाल्दै फेरि कामको खोजीमा बिदेसिन बाध्य भएका छन्। सरकारबाट भएका सनसनीपूर्ण भ्रष्टाचार, अनियमितताका लोमहर्षक काण्ड सत्ताधारी दललाई थाहा नभएर वा केही व्यक्तिले मात्र गरेको होइन, कम्युनिस्टहरूको नीतिगत चरित्र नै हो गरिबका नाममा गरिबको शोषण गर्ने। कम्युनिस्टको भन्ने एउटा र गर्ने अर्कै चरित्र हुन्छ। हाम्रो देशमा जुन संसदीय व्यवस्थाविरुद्ध उनीहरूले बम हाने, बन्दुक पड्काए र पछिल्लोपटक मात्र १७ हजार मान्छे मारे, त्यही संसदीय व्यवस्थामा अहिले उनीहरू रजगज चलाइराखेका छन्। पार्टीभित्रको विवादलाई लिएर विगत ६ महिनासम्म कम्युनिस्ट नेता लडे, भ्रष्टाचार भयो, गरिब र निमुखाप्रति अन्याय भयो तर त्यसबारेमा एकजना नेताकार्यकर्ता पनि बोलेनन्। कसैमाथि कारबाही भएन, छानबिन भएन। नेकपामा बेलाबेलामा देखिने असन्तुष्टि के रहेछ ? प्रमुख प्रतिपक्ष नेपाली कांग्रेस सरकारको अत्याचार र अन्यायप्रति मौन मात्र होइन, कतिपय भ्रष्टाचार र अनियमिततामा सहकार्य गर्नु आश्चर्यको विषय हो। मुलुकमा यत्रो अत्याचार भएको छ। खान नपाएर गरिब मरिरहेछन्। गर्भवती महिला अस्पतालमा भर्ना हुन नपाएर मर्नुपरेको छ। कांग्रेस मौन छ। स्कुलकलेजमा पढाइ नहुँदा लाखौं विद्यार्थीको भविष्य अन्धकार हुँदा कांग्रेस बोल्दैन। लाखौं नेपालीले कोरोनाले काम बन्द भयो, बेरोजगार भयौं, मर्नुपरेछ भने आफ्नै मुलुकमा मरौंला तर स्वदेश फर्कन पाऊँ भनी हारगुहार गर्दा कुनै सुनुवाइ नभएपछि विदेशस्थित दूतावासअगाडि नारा लगाउँदा ती नारा कांग्रेसका कानमा परेन। कांग्रेसले आपूलाई प्रमुख प्रतिपक्ष दल भनेर कसरी जनताका अगाडि मुख देखाउने ? संसद् प्रभावकारी हुने भनेकै समिति प्रभावकारी हुनु हो। तर अहिलेका संसदीय समितिहरूले निर्णायक भूमिका खेलेका छैनन्। चाहे भ्रष्टाचारका मुद्दा हुन्, चाहे विदेशमा अलपत्र परेका नेपालीलाई स्वदेश ल्याउने अथवा विद्यार्थीको पढाइ सम्बन्धमा होस्, संसदीय समितिहरू छलफल गरेर सरकारलाई निर्देशन दिने विषयमा गम्भीर देखिँदैनन्। नेकपा गम्भीर नहुनु स्वाभाविक छ तर संसदीय व्यवस्थामा आस्था र विश्वास राखेर ७० वर्षदेखि संघर्ष गरेको कांग्रेसको मौनता र अकर्मण्यता आश्चर्यजनक छ। सत्ता र प्रतिपक्षले नै व्यवस्थाको उपहास गरिरहेका छन्। नागरिक पीडामा परेको यस्तो संकटका बेला प्रमुख प्रतिपक्षी कांग्रेसले संसद् बैठक माग गर्नुपथ्र्यो। अन्य देशमा कोरोना कहर चलिरहँदा संसद् बैठक बसिरहेछ, विभिन्न मुलुकमा चुनाव भइरहेछ तर त्यही काम नेपालमा किन नहुने ?"
संविधान जनताका मूलभूत भावनालाई समेट्न सफल भयो : सभामुख सापकोटा,"नेपालको संविधानले परिकल्पना गरेअनुसार जनप्रतिधिमूलक संस्थाको सर्वोच्च निकायको रुपमा संघीय संसद् क्रियाशील छ। संविधान कार्यान्वयन गराउन र केही कमजोरी भए सुधार गर्ने निकायका रुपमा समेत यही संस्थालाई लिइन्छ। संसद् नागरिकका भावना, अपेक्षा तथा सुख दुःख सुन्ने निकाय हो। संविधान कार्यान्वयन, नागरिकका अपेक्षा र चाहनाको सम्बोधन गर्दै सङ्घ, प्रदेश र स्थानीय तहलाई थप रक्तसञ्चार गराउने निकायका रुपमा रहेको यस संस्था नै लोकतन्त्रको सबैभन्दा सुन्दर संस्था हो। जनताको प्रत्यक्ष सहभागितामा पहिलो पटक बनेको वर्तमान संविधानले परम्परागत संसदीय प्रणालीभन्दा माथि उठ्ने प्रयास गरेको छ। संविधान दिवसका अवसरमा संविधान कार्यान्वयन, जनअपेक्षा तथा संघीय संसद्को पछिल्लो भूमिकालगायत विषयमा संघीय संसद्का सभामुख अग्निप्रसाद सापकोटासँग राससले गरेको अन्तरवार्ताको सम्पादित अंशः संविधानसभाबाट जारी भएको संविधानको कार्यान्वयनको अवस्थालाई जनप्रतिनिधिमूलक संस्था संघीय संसद्को सभामुखको हैसियतले कसरी मूल्याङ्कन गर्नुभएको छ ? नियमावली र कार्यविधि बनाउने विषय बाँकी छन्। महत्वपूर्ण काम भनेको दुई पटक त संविधान संशोधन गरी समयसापेक्ष र जनताको भावनालाई सम्बोधन गर्ने प्रयास भएको छ। पहिलो संशोधनमा समानुपातिक सिद्धान्तलाई थप व्याख्या गर्दै स्पष्ट पार्ने काम भयो। दोस्रोमा नेपालको नक्शालाई सच्याउने काम भयो। यो आफैँमा ठूलो महत्वको विषय हो। संविधानले निर्दिष्ट गरेको महिलाको ३३ प्रतिशत सहभागिता पनि थप व्यावहारिक रुपमा कार्यान्वयन भएको छ। संघीय संसद्मा ३३८३ प्रतिशत महिला सहभागिता छ। स्थानीय तहमा पनि प्रमुख वा उपप्रमुखमध्ये एक जना महिला नै हुनुपर्ने व्यवस्था भएका कारण त्यसको व्यावहारिक कार्यान्वयन भएको छ। सोही तहमा महिला त्यसमा पनि दलित समुदायको महिलाको सहभागितालाई पनि विशेष भूमिकासहितको सहभागिता गराइएको छ। प्रदेश र संघीय संसद्मा पनि समावेशी, समानुपातिक सिद्धान्त लागू भएको छ। समानुपातिक र समावेशी सिद्धान्त पूर्ण रुपमा कार्यान्वयन भएको छ। संविधान कार्यान्वयनसँग जोडिएका अन्तरसरकार समन्वय गर्ने केही कानून निर्माण हुन बाँकी रहेका कारण काम गर्न समस्या भयो भन्ने प्रदेश सरकारहरुको गुनासो छ। यसलाई कसरी लिनुहुन्छ ?केही विषय बाँकी छन्। कतिपय बाझिएका कानूनहरु पनि छन्। जरुरी रहेका कानून यसअघि नै निर्माण भइसकेका छन् तर केही कानून बन्न बाँकी छ। सोही कारण काम नै रोकिएको भने छैन। खासगरी नियमावलीहरु बन्न बाँकी छन्। यसको कार्यान्वयनका सन्दर्भमा हेर्दा केही संवैधानिक निकायमा नियुक्त गर्न बाँकी छन् जुन संविधानमा नै स्पष्ट तवरले महत्वका साथ किटान गरिएको छ। संविधानले यति समयभित्र गर्नुपर्छ भनेर तोकेका काम पूरा भएका छन्। एक वर्ष, तीन वर्ष भनेर तोकेको, मौलिक हकलगायतका कानून निर्माण भएका छन्। अब भने व्यावहारिक कार्यान्वयनको मात्रै खाँचो छ। त्यसका लागि हामी सबैको साझा प्रयत्न जरुरी रहन्छ। हामी त्यसका लागि क्रियाशील छौँ। संविधान निर्माणको क्रमदेखि नै आफूहरुको माग सम्बोधन भएन भनेर गुनासो गरिरहेका समूह, वर्ग र क्षेत्रले उठाएका विषयलाई कुन तवरले समेट्न सकिएला ?हो केही प्रश्नहरु छन्, केही गुनासा पनि छन्। तराईमधेशकेन्द्रित पार्टीका प्रश्न पनि छन्। अन्य केही समूह पनि छन्। हामीले साझा सहमतिका आधारमा केही विषयलाई पहिलो संविधान संशोधनकै क्रममा पनि सम्बोधन गरेका छौँ। पछिल्लो पटक दोस्रो संशोधन पनि भयो। निशान छापमा भएको नक्शालाई सच्याएका छौँ। हामीले नेपालका भूभाग कालापानी, लिपुलेक र लिम्पियाधुरा समेटिएको नयाँ नक्सा सार्वजनिक गरेका छौं। यो आफैंमा महत्वपूर्ण विषय हो। नेपाली जनतालाई खुशी दिने र एकाकार बनाउने विषय पनि छ। यस्तै मधेशवादी दलले उठाएका विषयका सन्दर्भमा पनि छलफल भइरहेको छ। सदनमा पनि त्यसले प्रवेश पाइरहेको छ। राजनीतिक पार्टीहरुका बीचमा पनि छलफल भइरहेको छ। खासगरी सत्तारुढ पार्टी र प्रधानमन्त्रीले नै संविधान संशोधन आवश्यकता र औचित्यताका आधारमा गरिनेछ भन्दै आउनुभएको छ। मलाई के लाग्छ भने पार्टी र सरोकारवालाको बीचमा गहन छलफल गरेर आन्तरिक राष्ट्रियतालाई सुदृढीकरण गर्ने तथा मजबुत बनाउने हिसाबले आवश्यकताअनुसार संविधान संशोधन गर्न पहलकदमी गर्नुपर्छ। मैले पनि राजनीतिक पार्टीहरुका बीचमा यसका बारेमा छलफल गरेर निष्कर्षमा जानुपर्छ भन्दै आएको छु। छलफल पनि भइरहेको छ। संविधान निर्माण भएको पाँच वर्षपछि अहिले आएर हेर्दा जननिर्वाचित संविधानसभाले बनाएको संविधानले जनअपेक्षालाई केकति सम्बोधन गर्यो भन्ने लाग्छ ?संघीय संसद्ले गर्नुपर्ने काम नियमित रुपमा नै भइरहेको छ, जुन गर्नैपर्छ। अन्य काम पनि नियमित रुपमा नै भइरहेको छ। सदनमा जनताले आफ्ना आवाज पर्याप्त मात्रामा उठोस् भन्ने चाहेका छन्। सोहीअनुसार हामी क्रियाशील भइरहेका छौँ। जनताले हाम्रा आवाज सदनमा उठेका छन्, हाम्रा आवाजको सम्बोधन भएको छ भन्ने ठानेका छन् तर जनताको माग सम्बोधन गर्न अझै हामीले सबैभन्दा ठूलो महेनत गर्नुपर्छ। हाम्रो संविधान मौलिक खालको छ। हाम्रो संविधान निर्माण प्रक्रिया पनि मौलिक खालको नै थियो। हाम्रो संविधानमा लोकतन्त्रका पछिल्ला आयामहरुसमेत समेटिएका छन्। लोकतन्त्रका विकसित भएका नयाँ मूल्य, मान्यता र सिद्धान्तलाई समेत समावेश गरिएको छ। यस अर्थमा यो नयाँ प्रयोग पनि हो। नयाँ प्रयोगमा हामी प्रवेश त गरेका छौँ। प्रयोगका सन्दर्भमा थप प्रभावकारी बनाउनुपर्यो। संघीय संसद्को कामकारवाहीबाट नेपाली जनताले आफ्नो हृदयका आवाज आफ्ना प्रतिनिधिमार्फत उहिरहेको छ भन्ने कुराको गहिरो अनुभूति हुने गरी काम गर्नुपर्नेछ। त्यसमा सांसद, सभामुख, संघीय संसद् सचिवालय सबै परिचालन हुनुपर्छ। संघीय संसद् सबैको अभिभावक हो। प्रदेश तहमा पनि यस्तै संरचना छ। प्रदेशको संसद्मा पनि नियमित छलफल हुने, अनुभव आदानप्रदान गर्ने वातावरण छ। प्रदेशका सदनका प्रमुखहरुसँग वार्ताको क्रममा प्रत्यक्ष तथा अप्रत्यक्ष तवरले कुराकानी पनि भइरहेको छ। भौतिक रुपमा नै उपस्थित भएर हामीले छलफल, अन्तरक्रिया गर्ने कार्यक्रम अगाडि सारेका थियौँ, त्यो हुन सकेको छैन। अब यो योजना अवस्था सामान्य हुनेबित्तिकै कार्यान्वयन गर्ने योजनामा छौँ। हामीले नेपालका भूभाग कालापानी, लिपुलेक र लिम्पियाधुरा समेटिएको नयाँ नक्सा सार्वजनिक गरेका छौं। यो आफैंमा महत्वपूर्ण विषय हो। नेपाली जनतालाई खुशी दिने र एकाकार बनाउने विषय पनि छ। यस्तै मधेशवादी दलले उठाएका विषयका सन्दर्भमा पनि छलफल भइरहेको छ। हामी संघीयतामा गयौँ। त्यसले फाइदा गरेको छ। हामीले विभिन्न खालका महाविपत्तिको सामना गरिरहेका छौँ। पछिल्लो पटक कोरोनाको विपत्तिले हामीलाई सताएको छ। त्यसको प्रतिरोधका लागि स्थानीय तहले साह्रै महत्वपूर्ण काम गरेको छ। एकाध स्थानमा भनेबमोजिमको काम नभएको, अर्थात् जनताको अपेक्षाअनुसार काम नभएको भन्ने गुनसो पनि आएका छन् तर आमरुपमा स्थानीय तहले काम नै गरेका छन्। अहिले स्थानीय तह नभएको भए, महामारीका समयमा धेरै मात्रामा क्षति हुन्थ्यो। स्थानीय तहले देशैभरि पहलकदमी लिएका छन् र काम पनि मौलिक तवरले नै गरेका छन्। महामारीको समयमा दिनरात नभनी खटेर जनताको सुखदुःखमा साथ दिएका छन्। यसले जनतामा के परेको छ भने संघीयता त आवश्यक रहेछ, ठीक रहेछ। हामीले ठीक गरेका रहेछौँ भन्ने जनतालाई पनि परेको छ। हामी सबैलाई पनि त्यो महसुस भएको छ। संविधानले व्यवस्था गरेअनुसार गठन भएको स्थानीय तहले नै प्रभावकारी काम गरे पनि प्रदेश सरकारहरुका विषयमा केही जिज्ञासा भने बाँकी छन्। उनीहरुले प्रभावकारी काम गर्न सकिरहेका छैनन् भन्ने गुनासा पनि सँगै आएका छन्। यसलाई कसरी लिनुपर्ला ?जति समन्वय हुनुपर्थ्यो, त्यो भएको छैन। यो कुरा सही नै हो। पछिल्ला दिनमा परिस्थितिको प्रतिकूलताका कारणले हामीले हाम्रो क्षेत्राधिकारभित्र रहेका गर्नुपर्ने कुराहरु पनि गर्न गाह्रो भइरहेको छ। प्रदेशका सभामुख, उपसभामुखको बैठक बोलाउने, अनुभव आदानप्रदान गर्ने, कमजोरी सुधार गर्ने, आवश्यक समन्वय गर्ने काम गर्न बाँकी छ। उहाँहरुका अनुभव, जनताका बीचमा जाँदा र साक्षात्कार गर्दा पाएको अनुभवलाई हामीले पनि ग्रहण गर्न सकिन्छ। हामीले अभ्यास गरेका विषयलाई जानकारी दिने, दिशानिर्देशन गर्ने कुरा जुन तवरले हुनुपर्ने थियो, त्यो हुन सकेको छैन। परिस्थितिजन्य कारणले त्यसो भइरहेको छ। आत्मगत कारणले होइन। हामीले योजना, कार्यक्रम पनि बनाएका थियौं। अर्कातर्फ सङ्घ, प्रदेश र स्थानीय सरकारको बीचमा जुन खालको समन्वय हुनुपर्ने थियो, त्यो अझै राम्रो हुनुपर्छ। सरकारहरु आआफ्नै तवरले अगाडि बढेको जस्तो देखिन्छ। सङ्घ र प्रदेश सरकारका बीचमा भएको विवादका पछाडि पनि समन्वयको अभाव नै हो। स्थानीय तह त पहिलेदेखिकै संरचना हो। त्यसको सार र रुप मात्रै परिवर्तन भएको हो। संघीय र स्थानीय सरकार विगतका अनुभवका आधारमा पनि अगाडि बढ्न सकेका छन् तर प्रदेश सरकार मौलिक भएकाले यसमा केही समस्या आउनु स्वाभाविक छ। त्यो समस्या क्रमशः समाधान भएर जान्छ। अलमलका परेको हो कि भन्ने देखिन्छ। जनताका आवाजलाई सबै तहको संसद्मा समन्वय गरेर जानुपर्छ। हामीले नीतिनिर्माणका हिसाबले जनताका आवाजलाई समेटेर छलफल गर्ने वातावरण बनाउनुपर्छ। सरकारका तर्फबाट पनि तय भएका नीति, नियमलाई कार्यान्वयन गराउनेतर्फ विशेष ध्यान दिनुपर्छ। प्रदेश सरकारहरुले हामीले अधिकार पाएनौँ, सङघीय सरकारले आफ्नो एउटा एकाइका रुपमा मात्रै हेर्यो भन्ने गुनासो पनि आएको छ ? यसलाई यहाँले कसरी लिनुहुन्छ ?पहिलो कुरा कहाँकहाँ हो समस्या, त्यो पत्ता लगाएर समाधानको दिशामा जानुपर्छ। उहाँहरुले उठाएको प्रश्नअनुसार संविधानका अक्षर र भावनाअनुसार छलफल गर्नुपर्छ। उहाँहरुले भनेका कुरा संविधान अनुसार छन् कि छैनन्, संविधानले दिएका अधिकार प्रयोग गर्नका लागि कतै कमी भएको छ कि सङ्कुचन भएको छ कि वा कुनै अप्ठ्यारो पो भएको छ कि, त्यो हेर्नुपर्छ। सबैभन्दा पहिला राम्रो संवाद हुनुपर्छ। तीनै तहका बीचमा समन्वय गरेर समस्याको पहिचान गर्नुपर्छ। उठेका प्रश्नहरु केकति सही छन्, केकति प्रभावकारी छन् भन्ने पनि हेर्नुपर्छ। ती कुराको छानबिन र विश्लेषण गरेर देखिएका समस्या समाधान गर्नुपर्छ। संघीय, प्रदेश र स्थानीय सरकारले स्पष्ट रुपमा समस्याको पहिचान र समाधानको तत्परता देखाउनुपर्छ। संघीय संसद्को हिसाबले गर्नुपर्ने काम हामी गर्छौँ। प्रदेश सरकारले संघीय सरकारबाट स्रोतसाधन र अधिकार पाएनौँ भन्दै आएका छन् ? यसलाई कसरी समाधान गर्न सकिएला ?नेपालमा संघीयता नयाँ प्रयोग भएको हुनाले शुरुशुरुमा गर्दै जाने क्रममा केही समस्या आउन सक्छन्। नयाँनयाँ हुँदा केही समस्या आउनु स्वाभाविक हो। त्यस्ता समस्यालाई चाँडै समाधान गर्नुपर्छ। दिशानिर्देश गर्ने विषयमा केही समस्या वा कमजोरी भएको छ कि जस्तो लाग्छ। संघीय संसद्का तर्फबाट त हामीले नीति, योजना, कार्यक्रम सबै बनाएका छौं। परिस्थितिजन्य कारणले गर्दा काम गर्न सकिएन। अझ कार्यपालिकाका हकमा बढी लागू हुन्छ। नीति, कार्यक्रम कार्यान्वयन गर्ने क्रममा प्रभावकारिता नै आवश्यक पर्छ। समन्वयलाई प्रभावकारी बनाउनुपर्छ। त्यसो हुँदा समस्याहरु हल हुन्छन्। संघीय सरकारले बढी नीतिनिर्माण तर्फ प्रदेश र स्थानीय सरकारलाई काम गर्ने वातावरण बनाइदिनुपर्छ। संविधानले दिएका अधिकार पूर्ण रुपमा काम गर्ने वातावरण बनाइदिनुपर्छ। अन्य सरकारले पनि आफूले पाएको अधिकारअनुसार धमाधम काम गर्नुपर्छ। माथिबाट के निर्देशन आउला भने जस्तो होइन, आफ्नै सिर्जनशीलतामा काम गर्नुपर्छ। विगतको जस्तो अहिलेको प्रदेश र स्थानीय सरकार एउटै सरकारका एकाइ होइनन्। यो त संविधानले नै प्रष्ट व्यवस्था गरेको र अधिकारसमेत दिएको फरक सरकार हो तहगत सरकार हो। निकाय जस्तो आदेशको प्रतीक्षा गर्ने होइन। संघीय सरकारबाट राय, सुझाव र सल्लाह लिन सकिन्छ। तलबाट पनि समन्वयका लागि पहल गर्नुपर्छ। संघीय सरकारले पनि अभिभावकीय भूमिका खेल्नुपर्छ। सिर्जनात्मक तवरले काम गर्न सकिन्छ। संघीय सरकारले बढी नीतिनिर्माण तर्फ प्रदेश र स्थानीय सरकारलाई काम गर्ने वातावरण बनाइदिनुपर्छ। संविधानले दिएका अधिकार पूर्ण रुपमा काम गर्ने वातावरण बनाइदिनुपर्छ। अन्य सरकारले पनि आफूले पाएको अधिकारअनुसार धमाधम काम गर्नुपर्छ। हामीले नेपालको संविधानमा धेरै मौलिक हक समावेश गरेका छौं। त्यसको कार्यान्वयनका लागि कानून पनि बनाएका छौँ तर कार्यान्वयनको तहमा हेर्दा प्रभावकारी नभएको भन्दै जनस्तरबाटै गुनासो आइरहेको छ ? यसलाई कसरी लिनुहुन्छ ?यो अहिलेको सन्दर्भमा सान्दर्भिक र महत्वपूर्ण प्रश्न हो। अहिले कोभिड १९ को महाव्याधिको चुनौतीपूर्ण अवस्थामा छौँ। नेपालको संविधानले शिक्षा, स्वास्थ्य, गाँस बास र कपासको हकलाई प्रष्ट रुपमा बढी महत्वमा राखेको छ। त्यसमा स्वास्थ्यको कुरालाई विशेष जोड दियौँ। महामहारीमा सबै नागरिकलाई सहल र सरल रुपमा सेवा प्रदान गर्ने वातावरण बनाउनुपर्ने थियो, त्यो हामीले गर्न सकेका छैनौँ। यो वास्तवमा धेरै पीडाको विषय छ। हामीले सुनिरहेका छौं, दिनदिनै अस्पताल खोज्दाखोज्दै नागरिकको मृत्यु भएको छ। हामीले मौलिक अधिकारको सबैभन्दा महत्वका साथ लिइएको खान नपाएर आत्महत्या गरेको भन्ने समाचार पनि आएको छ। यी प्रतिनिधिमूलक घटना हुन्। हामीले भनेका छौं, कोही भोकै मर्दैन कोही भोकै पर्दैन। संविधानले प्रदत्त गरेको समाजवादउन्मुख राज्यको अभ्यासमा भएकाले हामीले नागरिकका सामान्यभन्दा सामान्य समस्या समाधान गर्न पहल गर्नैपर्छ। सबैले समान रुपमा अवसर पाउने वातावरण बनाउनैपर्छ। निःशुल्क उपचार गर्नुपर्ने, स्वास्थ्य सेवा पाउनुपर्ने वातावरण बन्नुपर्छ। त्यहाँ धनी, गरीब भनेर भेदभाव गर्न पाइँदैन र मिल्दैन तर व्यवहारमा त्यस्तो हुन सकेको छैन। हामीले अझै गम्भीर भएर, जिम्मेवार भएर काम गर्नुपर्ने हुन्छ। यसका अतिरिक्त अन्य काम पनि अगाडि बढाउनुपर्छ। विभिन्न आयोगहरुको पदपूर्ति बाँकी छ। संवैधानिक आयोगमा पदपूर्ति गर्नुपर्छ। जनताको खान पाउने र उपचार गर्न पाउने अधिकार तथा शिक्षा पाउने अधिकारलाई पूर्ण रुपमा कार्यान्वयन गर्नुपर्छ। साधन र स्रोत कम भए पनि क्रमशः लागू गर्नुपर्छ भन्ने लाग्छ। विगतमा गणतन्त्र, संविधानसभाका लागि बलिदान दिएका, अङ्गभङ्ग भएका मानिसहरुसँगै आमनागरिकले पनि खोजे जस्तो प्रतिफल पाउन नसकेको आभास भइरहेको छ। हाम्रो कमजोरी कहाँ भयो ? त्यसलाई कसरी सच्याउन सकिन्छ ?चुनौती निकै ठूलो छ। हाम्रो देशमा मात्रै नभई अन्यत्र पनि फरकफरक खालका चुनौती छन्। हाम्रा स्रोतसाधन कम छन्, त्यो साँचो हो। चुनौती जुन खालको देखिएको छ, त्यसको तुलनामा स्रोतसाधन कम छन्। हामी सबैले जनतालाई विश्वास दिलाउनुपर्यो। हामीले काम गरिरहेका छौं, प्रक्रियामा लागेका छौँ। परिवर्तनको मर्मअनुसार, जनताको आकांक्षा पूरा गर्न निष्ठापूर्वक इमान्दार भएर सबै लागिराखेका छौं भनेर जनतालाई विश्वास हुने गरी काम गर्नुपर्छ। जनताको विश्वास प्राप्त गरेपछि उनीहरुले नै सहयोग गर्छन्। स्रोतसाधनको कमी त होला तर मुख्य कुरा जनताको विश्वास हो। विगतका जनयुद्ध, जनआन्दोलनमा शहीद भएका, बेपत्ता, घाइते योद्धाका सपना पूरा गर्न लागेको कुरा हामीले व्यवहारमा देखाउनुपर्छ। हामी उहाँहरुको सपना पूरा गर्न लागिपरेका छौँ भन्ने विश्वास पैदा गराउनुपर्यो। हामीले प्रमाणित गर्नुपर्छ। सामान्य अवस्थामा जनताले खासै रुपमा सरकारको खोजी गर्दैन। असामान्य अवस्थामा भने सरकारको खोजी गर्छन्। संविधानले प्रदत्त गरेको समाजवादउन्मुख राज्यको अभ्यासमा भएकाले हामीले नागरिकका सामान्यभन्दा सामान्य समस्या समाधान गर्न पहल गर्नैपर्छ। सबैले समान रुपमा अवसर पाउने वातावरण बनाउनैपर्छ। निःशुल्क उपचार गर्नुपर्ने, स्वास्थ्य सेवा पाउनुपर्ने वातावरण बन्नुपर्छ। हामीले पनि जनतालाई सुख दु:खमा साथ दिन्छौँ, सेवादेखि बाहेक अरु केही हुन सक्दैन भनेर प्रतिबद्धता जनाएका छौँ। तपाईँहरुका लागि हामी समर्पित छौँ र आवश्यक परे हामी सबै थोक गुमाउन तयार छौँ भन्ने खालको भाव जनतामा दिन सकियो भने ती चुनौतीहरुको एक एक गरी समाधान गर्न सकिन्छ। परिवर्तनका लागि ज्यान दिने, बेपत्ता नागरिक तथा घाइते योद्धाका परिवारको भावनाअनुसार काम गरेको खण्डमा वा भनौं, आमनागरिकको हितमा जब हामी काम गर्छौं, उनीहरु पनि स्वतः खुशी हुन्छन्। सबैभन्दा महत्वपूर्ण भूमिका स्वाभाविक रुपमा उच्च ओहोदामा बसेका हामीहरुको नै हुन्छ। सरकार, संसद् सबैले जनतालाई काम हुँदैछ भनेर विश्वास दिलाउनुपर्छ। कामको फेहरिस्त पेश गरेर होइन, जीवनव्यवहारबाट पुष्टि गर्नुपर्छ। कर्मबाट विश्वास दिलाउनुपर्छ। सारमा मेरो कुरा के हो भने यस्तै महासंकटको समयमा नै इतिहासको रचना हुन्छ। चुनौतीलाई स्वीकार गरेर निष्ठापूर्वक काम गर्न तयार हुनुपर्छ। संविधानमा लिपिबद्ध विषयलाई व्यावहारिक रुपमा नै कार्यान्वयन गर्दै जाने र त्यसमा नागरिकले पनि सहयोग गरून् भन्ने नै हो तपाईँको भनाइ ?संविधानमा लेखिएका कुरा त हामीले कार्यान्वयन गर्नैपर्छ, त्यो हाम्रो ड्युटी हो। त्यसबाट कोही उम्किन पाउँदैन। सङ्कटको समयमा नै हामीले नयाँनयाँ सम्भावनाको ढोका खोल्न सक्छौं भन्ने हो। यस्तै बेलामा काम गर्न कहीँकतै बाधा भएको खण्डमा संविधानलाई पनि नयाँस्तरमा विकास गर्न सकिन्छ, समृद्ध बनाउन सकिन्छ। संंविधानअनुसार काम गर्नुपर्छ। सङ्कटअनुसार काम गर्नुपर्छ। नयाँ कुराको जन्म पनि हुन्छ। जब हामी जनताप्रति समर्पित भएर काम गर्न थाल्छौँ तब जनताले पनि सहयोग गर्छ। संविधान कार्यान्वयनको वर्तमान अवस्थालाई हेर्दा संघीय संसद्को सभामुखको हैसियतले तपाईँको स्वमूल्याङ्कन चाहिँ कस्तो रहन्छ ?संविधानले प्रदत्त गरेअनुसार नै विषयहरु अगाडि बढिरहेका छन्। संघीय संसद्लाई थप जीवन्त बनाएर जाने मेरो प्रतिबद्धताअनुसार थप काम गरिरहेका छौँ। संघीय संसद्लाई जनताप्रति थप उत्तरदायी बनाएर लैजान लागिपरेका छौँ। संविधानमा भएका कतिपय विषय लागू भएका छन्, केही हुने क्रममा छन्। समग्रमा हामी सकारात्मक दिशामा नै छौँ। कमीकमजोरी भएको भए सच्याएर जानुपर्छ। सबैलाई विश्वास दिलाएर काम गर्न सकियो भने राम्रो नतिजा हासिल हुन सक्छ। संविधान दिवसका अवसरमा नेपाली जनतालाई के कस्तो सन्देश दिनुहुन्छ ? हाम्रो संविधान जनताका मूलभूत भावनालाई समेट्न सफल भएको छ। यसले लोकतान्त्रिक मूल्यमान्यताका सबै आयामहरु समेटेको छ, नयाँ राज्य व्यवस्था निर्माण गर्नेतर्फ लागेको छ, समाजवादउन्मुख छ। प्रस्तावनाको मर्मअनुसार हामी अगाडि बढ्नुपर्छ। समाजवादको मूल मर्म भनेको सबैले खान पाउनुपर्छ, स्वास्थ्य, शिक्षा र रोजगारी पाउनुपर्छ भन्ने हो। त्यसमा कुनै पनि भेदभाव गर्न पाइँदैन भन्ने हो। यो अनिवार्य शर्त हो। समान रुपमा सबैले अवसर पाउनुपर्छ। सबैलाई समान रुपमा अवसर प्रदान गर्नका लागि सङ्कल्प गर्ने दिन हो संविधान दिवस भन्ने लाग्छ मलाई। विगतका कमीकमजोरीको समीक्षा गर्ने र आगामी दिनमा त्यसलाई हटाएर एक पटक जनतातर्फ फर्केर, उनीहरुको अपेक्षालाई सम्झेर थप प्रतिबद्धता जनाउने दिन हो। हामी थप इमान्दार भएर अगाडि बढ्नुपर्छ।"
संविधान इमान्दारी साथ कार्यान्वयन गर्दै संशोधन गरेर जान सकिन्छः मुख्यमन्त्री गुरुङ,"गण्डकी : संविधानसभाबाट नेपालको संविधान औपचारिकरुपमा २०७२ असोज ३ गते घोषणा भएसँगै शुरु भएको कार्यान्वयन प्रक्रिया क्रमिक रुपमा अघि बढेको छ । प्रत्येक वर्ष असोज ३ गतेलाई राष्ट्रिय पर्वकै रुपमा संविधान दिवस मनाइँदै गरिरहेका सन्दर्भमा यसको कार्यान्वयनको अवस्थालगायत विषयमा गण्डकी प्रदेशका मुख्यमन्त्री पृथ्वीसुब्बा गुरुङसँग राष्ट्रिय समाचार समिति गण्डकी प्रदेश कार्यालयका प्रमुख वासुदेव पौडेल र समाचारदाता हरि बाँस्तोलाले गरेको अन्तर्वार्ताको सम्पादित अंशः नेपालको संविधानबमोजिम गठित गण्डकी प्रदेश सरकारको नेतृत्व गरिरहँदा संविधानप्रदत्त अधिकारको उपयोगका क्रममा देखिएका समस्या वा कठिनाइ केके छन् ? संवैधानिक प्रावधानका आधारमा नेपालमा सङ्घ, प्रदेश र स्थानीय गरी तीन तहका सरकार छन् । तीन तहका सरकारको छुट्टाछुट्टै एकल अधिकारको सूचीभन्दा सङ्घ र प्रदेश सरकारबीचको साझा अधिकारको सूचीका साथै सङ्घ, प्रदेश र स्थानीय तहबीचको साझा अधिकारको सूची बढी हुनु संविधानमा कमजोरीका रुपमा देखिएको छ । कतिपय साझा अधिकारमा रहेका विषयमा सङ्घले प्रदेश र स्थानीय तहसँग समन्वय, सहकार्य र छलफल नगरी ऐनकानून बनाउँदा समस्या पैदा गर्ने गरेको छ । दोस्रो कुरा, एकल अधिकार सूचीमा रहेका कुराहरूको प्रबन्ध जसरी हामीले गर्नुपर्ने हो, त्यो गर्न सकिएको छैन । एकल अधिकारको सूची भनेको सम्बन्धित तहको सरकारको आफ्नो अग्रअधिकारको कुरा भएकाले तल वा माथिको सरकार वा एउटा वा अर्को सरकारको अधिकारको कुरामा अर्को सरकारले कुनै हस्तक्षेप र नियन्त्रण गर्न सक्दैन तर यो कुराको सम्मान नगरी सङ्घीय सरकारले कतिपय स्थानीय र प्रदेशका एकल अधिकारका सूचीमा पनि कहिलेकाहीँ हस्तक्षेप गरेको देखिन्छ । यसका कारण कहिलेकाहीँ संविधानको प्रावधान र मर्मअनुसार काम हुन समस्या आउने गरेको छ । नेपालको संविधान कार्यान्वयनका चरणमा गइरहेका अवस्थामा केन्द्र, प्रदेश र स्थानीय तहबीचको अन्तरद्वन्द्व पनि कायमै छ । केन्द्रले प्रदेश एवम् प्रदेशले स्थानीय तहलाई अधिकार नदिएको भन्ने कुरा पनि बेला बेलामा आउने गरेको छ, खास समस्या के हो ? प्रदेशबाट स्थानीय तहलाई दिनुपर्ने धेरै कुरा छैन । कतिपय थोरै कुरा प्रदेश कानूनबमोजिम हुने भनिएको छ । हामीले स्थानीय तह सञ्चालनका लागि सहजीकरण र सहयोग गरिरहेका छौँ । कतिपय मामलामा अझै पनि यथेष्ट सहयोग गर्न सकेको अवस्था छैन । त्यसले स्थानीय तहको सरकार सञ्चालनमा पनि केही न केही प्रभाव पर्यो होला । स्थानीय तहबाट कानूनमा यो अप्ठेरो पर्यो भन्ने विषय आउँदैन । बजेट दोहोरोतेहोरो पर्यो, हामीले गर्न पाउनुपर्यो भन्ने कुरा आउने गरेको छ । स्थानीय तहमा विशेष गरी सङ्घीयताको मर्मअनुसार काम गर्नुभन्दा पनि परम्परागत रुपमा नै बाटो खन्ने वा केही बनाउने जस्ता कुरामा मात्र बढी ध्यान जाने गरेको देखिन्छ । सङ्घीयताको मर्मअनुसार स्थानीय तहले आफ्नो क्षमताको अभिवृद्धि कसरी गर्ने भन्ने हिसाबले जनशक्ति, विकास समृद्धिका काम कसरी गर्न सकिन्छ भन्नेभन्दा पनि निश्चित आवधिक योजनाको लक्ष्यका साथ चल्ते चलाते शैलीमा परम्परागत रुपमा धेरै चलेको पाइन्छ । यसमा गण्डकी प्रदेश सरकारले धेरै मात्रामा वैचारिक सहयोग गरिरहेको छ । कानूनी रुपमा वा संरचनागत रुपमा पनि हामी सहयोग गरिरहेका छौँ । त्यस्तै सङ्घीय सरकार र युरोपेली युनियनबीचको सम्झौताअनुसार प्रदेशस्थानीय तहका बीच शासन सहयोग कार्यक्रममार्फत स्थानीय तह र प्रदेश तहका जनप्रतिनिधिको क्षमता अभिवृद्धि गर्ने, संरचनागत सुधारहरू गर्ने, संस्थागत सबलीकरणका कामहरू गर्ने काम हामीले गरिराखेका छौँ । योजना निर्माण गर्दा प्रदेश र सङ्घको आवधिक लक्ष्यलाई लिएर त्यससँग तादात्म्य हुने किसिमले बनाउने भनेका छौँ । त्यसको सहजीकरण प्रदेश सरकारले गर्छ । त्यसमा आवश्यक कानूनहरूको व्यवस्थापन कसरी गर्ने र जुन प्रणाली छ त्यसअन्तर्गत नगरसभा, गाउँसभा प्रभावकारी ढङ्गले सञ्चालन गर्ने, ऐनकानूनको ड्राफ्ट कसरी गर्नेलगायतमा धेरै सहयोग गर्ने कुरा हामीले उठाएका छौँ । खासगरी गण्डकी प्रदेशलाई डिजिटल प्रदेश बनाउँदै गर्दा सँगसँगै स्थानीय तहलाई पनि डिजिटलाइज कसरी गर्ने भन्नेतर्फ सोचेका छौँ । सुशासनको अभाव एवम् समावेशी ढङ्गले नचल्दा हाम्रो गणतन्त्र सुदृढ बन्न सक्दैन । संविधानमा संशोधन हुनुपर्ने माग पनि उठिरहेका सन्दर्भमा यहाँले प्रतिनिधित्व गरिरहनुभएको पार्टी नेतृत्वले आवश्यकता र औचित्यका आधारमा संविधान संशोधन गर्नुपर्ने कुरा गर्दै आएको छ, नेतृत्वले भन्ने गरेको आवश्यकता र औचित्यका आधारमा संविधान संशोधन गर्ने समय कहिले आउँछ ? यो विषय घडी पला हेरेर आउने होइन । तत्काल काम गर्दै जाँदा के के कुराले हामीलाई अप्ठेरो पर्यो, त्यसका आधारमा संविधानमा आवश्यक सुधार हुनुपर्छ । संविधान आफैँमा जीवित दस्तावेज हो, यो संशोधनीय, परिमार्जनीय, सुधारणीय हुन्छ । संविधान एक पटक लेखेपछि ढुङ्गाको अक्षर हो भनेर बुझ्नेको पनि कमी छैन । त्यस्तो संविधानले मुलुकको नेतृत्व गर्न सक्दैन । समयअनुकूल देशकाल, परिस्थिति एवम् आवश्यकताअनुसार हाम्रो समस्या समाधानका लागि संविधान संशोधन गर्नुपर्ने हुन्छ । उदाहरणका लागि गण्डकी प्रदेशको एउटा जिल्ला नवलपरासी (बर्दघाट सुस्तापूर्व) छ । संविधानमा नै उल्लेख भएकाले प्रदेशको नयाँ जिल्लाको नाम नवलपुर राख्न जिल्ला समन्वय परिषद्ले सर्वसम्मत निर्णय गरेको छ, प्रदेश सरकारले निर्णय गरेर पठाएको छ । त्यस्तै रुकुम(पूर्व)लाई पनि केही नाम बनाउनुपर्यो, त्यसका लागि पनि संविधान संशोधन हुनुपर्यो। त्यस्तै तीन तहको सरकार हुँदा त्यसअनुरुप बजेट गइरहेको छ । विशेष, सशर्त, समानीकरण जे भने पनि जेजे रकम माथिबाट आएको छ त्यसको कसरी खर्च भइराखेको छ भन्ने सम्बन्धमा प्रदेश सरकारमा खासै समस्या देखिएको छैन । स्थानीय तहमा बजेट कार्यान्वयनको स्थिति, विकासनिर्माण कार्यको स्थिति भद्रगोल छ । त्यसको अनुगमन गर्ने कुनै संरचना वा सरकार नहुँदा अराजकता देखा परेको छ । त्यसैले तलको शासनलाई अझै सुशासनमुखी, पारदर्शी, जवाफदेहीपूर्ण बनाउनका लागि स्थानीय तहका सरकारहरूको बजेट कार्यान्वयन, खर्चको अनुगमन गर्ने काम प्रदेश सरकारलाई दिनुपर्छ, त्यसका लागि पनि संविधान संशोधन जरुरी छ । आधारभूत शिक्षादेखि लिएर माध्यमिक तहसम्मको शिक्षाको अधिकार स्थानीय तहलाई दिइएको छ । यो आफैँमा अव्यावहारिक निर्णय थियो । किन अव्यावहारिक छ भने कक्षा १२ सम्म परीक्षा लिँदा यसमा एकरुपता आवश्यक छ, जुन ७५३ पालिकाबाट सम्भव छैन । कमसेकम सात वटा प्रदेशलाई दिएमा प्रदेशप्रदेशमा एकरुपता हुन्थ्यो, समन्वय गर्न पनि सजिलो हुन्थ्यो, जसले पाठ्यक्रम पाठ्यपुस्तकमा पनि एकरुपता हुन्छ । विद्यमान संवैधानिक प्रावधानअनुसार पालिकापालिकाका पाठ्यक्रम, पाठ्यपुस्तक बन्ने अवस्था रहेका कारण यसमा संशोधन गर्नुपर्ने देखिएको छ । यो संवैधानिक प्रबन्धका कारणले शिक्षा क्षेत्र अस्तव्यस्त बनेको छ । त्यसैले माध्यमिक तहको शिक्षाको व्यवस्थापन कसरी गर्ने भन्ने सम्बन्धमा पनि संविधान संशोधन जरुरी छ । कतिपय कानून निर्माणका लागि अझै पनि सङ्घबाट आधार र मापदण्ड नआउँदा समस्या पर्दै गएको भन्ने सुनिन्छ, यस सम्बन्धमा यहाँको अनुभव के छ ? प्रदेश प्रहरी संगठन प्रदेशको एकल अधिकारको कुरा हो । संवैधानिक प्रबन्धअनुसार विद्यमान नेपाल प्रहरीको पनि सङ्घीय सेक्टरमा कोको रहने, त्यसको परिचालन कसरी गर्ने सम्बन्धमा नयाँ कानून आवश्यक छ । त्यसबाट छुट्टिएर आएको प्रदेशलाई वितरण गरिएको जुन सङ्ख्या छ त्यो सङ्ख्याका भरमा मापदण्ड, विधिप्रक्रिया कानून मुताबिक हुनेछ भनिएको छ । त्यसकारण प्रहरी ऐन आइसके पनि सङ्घीय सरकारले प्रदेश प्रहरी सङ्गठन परिचालनका लागि मापदण्ड निर्धारण नगर्दासम्म हामीले काम बढाउन सकेका छैनौँ । त्यसैले हामीले मापदण्ड र कार्यविधिको ऐन चाँडो आइदिनुपर्यो भनेका हौँ। त्यस्तै निजामती सेवा ऐनअनुरुप कार्यविधि नहुँदा प्रदेश लोकसेवा आयोगहरूले काम गर्ने अवस्था बनेको छैन । लोकसेवा आयोगले काम गर्ने भनेको त प्रदेशलाई र त्यसअन्तर्गतको स्थानीय तहलाई चाहिने सबै किसिमको जनशक्ति व्यवस्था गर्ने हो । परीक्षा लिने, भर्ना गर्ने, तालीम दिने, उनीहरूलाई ठाउँ ठाउँमा पठाउने सबै जिम्मा प्रदेश लोकसेवा आयोगको हो । त्यससँग सम्बन्धित सङ्घीय कानून नआउँदा समस्या पैदा भएको छ । कोरोना महामारीले विश्व नै तहसनहस बनाइरहेका अवस्थामा यसले नेपालमा पनि ठूलै प्रभाव पारेको छ । कोरोना महामारीसँग जुधिरहेको विद्यमान अवस्थामा वर्तमान संविधानले दिएका जिम्मेवारी तथा अधिकारले काममा कत्तिको सहजता महसुस गर्नुभएको छ ? हाम्रो संविधानले महामारीको परिकल्पना नै गरेको रहेनछ । महामारी आयो भने के गर्ने, प्रदेशले के गर्छ, स्थानीय तहले के गर्छ भन्ने कार्यविभाजन छैन । प्राकृतिक विपत्ति वा त्यस्तै केही भयो भने यो गर्ने भन्ने मात्रै भएका अवस्थामा हामीले यो महामारीलाई महाविपद् मानेर तत्कालीन परिस्थितिमा जेजे कुराको कानूनी प्रबन्ध गरेर जान सकिन्छ, जनशक्ति, बजेट व्यवस्था गरेर जान सकिन्छ, त्यो गरेका छौँ । यस सम्बन्धमा सङ्घीय सरकारले पनि समन्वय गर्ने काम, नीतिनिर्देशन गर्ने काम गरेकै छ । ढिलोचाँडो जे भए पनि कामहरू भइरहेका छन् । सङ्घ, प्रदेश र स्थानीय सरकारबीच केही बढी समन्वय भएको छ भने यही महामारीमा नै भएको छ । स्थानीय तहसँग सहकार्य गर्ने कुरा, माथिल्लो तहसँग समन्वय गर्ने कुरामा प्रदेश सरकारले पुलको भूमिका निर्वाह गरेको छ । यो महामारीको बेलामा प्रदेश सरकारको भूमिका अत्यन्त महत्वपूर्ण छ । सङ्घको भन्दा पनि व्यवस्थित काम हामीले गरेका छौँ । महामारीको रोकथाम नियन्त्रण र यसको व्यवस्थापनमा प्रदेशको आफ्नो तहबाट अत्यन्त चुस्तदुरुस्त भएर काम गरिएको छ । ऐनकानूनले नछेक्ने कुरामा हामीले कुनै सीमा बाँकी राखेका छैनौँ, क्षमताको भरपूर प्रयोग गरेर काम सम्पन्न गरेका छौँ । त्यसैले पनि महामारीको रोकथाम, नियन्त्रण र व्यवस्थापनमा यसले ठोस नतिजा दिन थालेको हो । जिल्ला अस्पतालहरू सबै प्रदेश मातहत भएको हुनाले यिनीहरूको सुदृढीकरणमा लाग्नेबित्तिकै कोरोनाको रोकथाममा महत्वपूर्ण भूमिका निर्वाह गर्यो । जनशक्ति परिचालन, नमूना सङ्कलन सबै तयार गर्ने काम जिल्ला अस्पतालहरूले गरे । स्थानीय तहका स्वास्थ्यचौकी, एकाइमा रहेका कर्मचारीको परिचालन जिल्लाहरूले गरे । कोरोनाको रोकथाम, नियन्त्रण व्यवस्थापन र उपचारका बारेमा तलका जनशक्तिलाई मसिनो गरी परिचालन गर्न सङ्घ सरकारले सक्दो रहेनछ जुन काम हामीले गर्यौँ । सहकार्य गरी स्थानीय तहबाट क्वारेन्टिन निर्माण भए, उहाँहरूले समस्या पर्दा हामीलाई गुहार्नुभयो । जिल्लाको सिसिएमसी, प्रदेशको क्राइसिस म्यानेजमेन्ट सेन्टर, कोभिड १९ क्राइसिस म्यानेजमेन्ट गर्ने टिमलाई निरीक्षण, निर्देशन गर्ने काम हामीले गर्यौँ। त्यस्तै स्थानीय तहलाई पनि हामीले परिचालन, समन्वय गर्ने काम गर्यौँ। त्यससँगै ठोस व्यवस्था भई आइसोलेशनको व्यवस्था प्रदेशले गर्ने, डेडिकेटेड अस्पतालको व्यवस्था सङ्घले गर्ने, क्वारेन्टिनको व्यवस्थापन स्थानीय तहले गर्ने तय भएको छ । बन्दाबन्दीका कारणले अर्थतन्त्र तहसनहस बनेका अवस्थामा त्यसलाई चुस्तदुरुस्त बनाउने, रिभाइवल गर्नेदेखि राहत वितरण, सर्भाइबल फण्डका साथै कोभिड १९ मैत्री बजेट ल्याउने कुरा हामीले गर्यौँ। सङ्घले नीतिनियम बनाउने, नेपालभर एकै किसिमको मापदण्ड बनाउने कुरामा समन्वय गरिराखेको छ । यदि नेपाल सङ्घीय शासन प्रणालीमा नगएको भए, सङ्घीयतामा गएर तीन तहका सरकार नबनेको भए त्यो हालतमा त्यति छिटो त्यो सङ्ख्यामा क्वारेन्टिन बन्न सक्ने थिएन । त्यसको व्यवस्थापन, नियन्त्रण गर्ने कुरामा प्रदेश सरकारले महत्वपूर्ण भूमिका निर्वाह गर्यौँ। प्रदेश सरकारले सारा आइसोलेशन केन्द्रहरूको व्यवस्थापन गर्यो सङ्घीय प्रणाली नभएको नभए त्यो तहमा त्यो मात्रामा सम्भव नै थिएन । रोकथाम, नियन्त्रण र व्यवस्थापनमा जुन रकमको व्यवस्थापन भयो तीन तहका सरकार भएका कारण त्यो सम्भव भएको हो । हामी संसारको दोस्रो कोरोना प्रभावित मुलुक भारतसँग जोडिएका छौँ । खुला सिमानाका कारण भइरहेको आवतजावतका कारण कोरोना फैलिरहेको छ, जसका कारण गरेको सारा काम पनि नगरेको जस्तो भएको छ । यो परिस्थितिका कारणले भएको हो भन्ने बुझ्नुपर्यो । नेपालका तीन तहका सरकारले भरमग्दुर गरेको छ । अहिले पनि हामी साह्रै बिग्रेको भयावह भएको मुलुकको रुपमा छैनौँ । हामीले आफ्नो लेभलमा जुन प्रबन्ध गरेका छौँ, त्यो नराम्रो होइन । पछिल्लो कालमा सङ्क्रमण बढेको देख्दा केही नगरेको भन्ने भ्रम प्रचार भइरहेको छ, त्यसमा सचेत हुनुपर्छ, वस्तुनिष्ठ भएर त्यसको मूल्याङ्कन गर्नुपर्छ । अन्त्यमा संविधान दिवसका अवसरमा नेपाली जनता र विशेषगरी प्रदेशवासीलाई के भन्न चाहनुहुन्छ ? संविधानको खेस्रा बनाउने क्रममा पहिलो संविधानसभामा सङ्घीयता कस्तो होला, मुलुकमा किन सङ्घीयता चाहियो, हाम्रो सामाजिक द्वन्द्वको व्यवस्थापन कसरी गर्ने, बहुलताभित्र एकताको व्यवस्था कसरी गर्ने, असमावेशी समाजलाई कसरी समावेशी बनाउने, हाम्रो सरकारलाई कसरी जवाफदेही बनाउने भनी लामो छलफल चलायौँ । हाम्रो शासन प्रणालीले राम्रो परिणाम नदिएको, असमावेशी समाजका कारण विभिन्न जातजाति, भाषाभाषी लामो समयसम्म भेदभावमा रहेकाले त्यसबाट उत्पन्न हुने द्वन्द्व कम गर्ने एउटा मात्र उपाय सङ्घीयता हो । त्यो सङ्घीयता भनिरहँदा हामीले भनेजस्तो सङ्घीयता त आएन तर यसले हाम्रा समस्या समाधान गर्ने कुरामा केही न केही भूमिका निर्वाह गर्यो । त्यसैले यो कसैलाई मन पर्ला नपर्ला यो संविधान आफैँमा ऐतिहासिक संविधान हो । आफैँमा समावेशी, लोकतान्त्रिक शासन प्रणालीलाई व्यवस्था गरेको संविधान महत्वपूर्ण र मूल्यवान् छ । यसको संरक्षण, सम्बद्र्धन गर्नुपर्छ । इमान्दारीका साथ कार्यान्वयन गर्दै जाने र समस्या परेका खण्डमा यसको संशोधन गरेर पनि जान सकिन्छ । दुईवटै अतिवादबाट बचेर संविधानलाई गति दिनुपर्छ । यसको बचाउका लागि हामी सबै लाग्नुपर्छ । दुनियाँका अरु सङ्घीय शासन व्यवस्था भएका देशक संविधानको कार्यान्वयनको अवस्थालाई हेर्दा हामी निराश हुनुपर्ने अवस्था छैन । हाम्रो आवश्यकता अनुसार चित्त नबुझे पनि निराश हुनुपर्ने देखिँदैन । दुईतीन वर्षभित्र आधारभूत रुपमा प्रदेश सरकार तथा स्थानीय सरकारको आधार तयार भएको छ । जनशक्ति व्यवस्थापन, संरचना निर्माणको हिसाबले पनि आधार तयार गरेका छौँ, हामी सही ट्रयाकमा छौँ । स्वदेशमा वा विदेशमा जहाँ रहे पनि ६७ वर्षको नेपालको राजनीतिक सङ्घर्षले ल्याएको यो संविधानलाई पालना गर्ने हाम्रो कर्तव्य हो । यसको मर्मलाई कुल्चने काम नगरौँ । व्यक्तिगत लोभ,आकाङ्क्षा जे भए पनि त्यसलाई तिलाञ्जलि दिएर नेपालीको मूल महान् ग्रन्थका रुपमा रहेको संविधानलाई कसरी सफल पार्ने भन्ने सोच्नुपर्छ । प्रदेशवासीले सरकार सञ्चालनमा जसरी सहयोग समर्थन गर्दै आउनुभएको छ, त्यसका लागि सबैलाई आभार व्यक्त गर्दै आगामी दिनमा पनि यस्तै साथ र सहयोगको अपेक्षा गर्दछु । प्रदेश सरकार आएर कमसेकम हामीले खानेपानी पायौँ, पालिकापालिकामा मोटरबाटो पुग्यो, फेवाताल, वेगनास ताल बच्यो, गरीबलाई रासन कार्ड वितरण गर्यो, स्वास्थ्य बीमाको प्रबन्ध सबैलाई गर्यो, कोही पनि गरीब जनता उच्च शिक्षा प्राप्त गर्ने कुरामा वञ्चित हुनु परेन, स्वास्थ्य सुविधाबाट वञ्चित हुनुपरेन भन्नेलगायतका कुराको अनुभूति गराउँदै जनतालाई दुई हजार अमेरिकी डलर प्रतिव्यक्ति आय भएको अवस्थामा पुर्याउन सके समृद्धि सङ्घीय शासन व्यवस्थाबाट सम्भव रहेछ भन्ने पुष्टि हुन्छ । यसले नेपाली जनताले गरेको निर्णय सही थियो भन्ने कुरालाई प्रमाणित गर्दछ । प्रदेश सरकार जनताप्रति नुनको सोझो चिताएर जनता र सरकारबीच हातेमालो गरेर अघि बढ्छ, देशले समृद्धि हासिल गर्छ । सबैलाई सफलता मिलोस् यही शुभकामना ।"
निष्ठाका नायक गणेशमान,"कोर्राको वर्षाले मेरो सहनशक्ति समाप्त भयो। म बेहोस भएँ। कैदखानाका एक सुरक्षा सैनिकले बताएअनुसार त्यसबेला मलाईजस्तै कोर्रा बर्साएको भए कुनै पनि मानिस बाँच्न सक्दैनथ्यो, तर म बाँचें। सुरक्षाकर्मीका अनुसार मलाई कोर्रा बर्साउँदा म चिच्याइरहेको थिएँ। पछि आवाज आएन, एक किसिमले म बेहोस भइसकेको थिएँ। बेहोस हुनुअघि मलाई ६ सय तीन कोर्रा लगाइसकिएको थियो। बेहोस हुँदा पनि कोर्रा लगाउने काम जारी थियो। नेपालको इतिहासमा राणाशासकलाई साहसका साथ तिमी भन्ने शब्दको प्रयोग गर्ने पहिलो व्यक्ति म नै थिएँ गणेशमान सिंह। धर्मभक्त माथेमाबाट १९९७ सालमा प्रजा परिषद्को सदस्यता लिएर राजनीतिमा क्रियाशील भएका गणेशमानले राणाबाट कठोर सजाय किन र केका लागि भोगे ? सम्भ्रान्त परिवारको छोरो के नपुग्दो थियो र नागरिक हक अधिकार स्थापित गर्न भन्दै राणाको विद्रोही भएर निस्कियो ? राणाको पाल्तु कुकुर भएको भन्दै आफ्नै बाजेको समेत बदख्याइँ गर्न पछि परेन। नागरिक चाहना पूरा गर्ने अठोट नभएको भए हीराकाजी सम्पूर्ण सुखसयल छाडेर केका लागि सामान्य नागरिक बन्थ्यो होला ? प्रजातान्त्रिक आन्दोलनमा उनले गरेको योगदान नेपालले भुले पनि संसारले भुल्ने छैन। हो, प्रहरीको घेराविना नागरिकमाझ जान नसक्नेले गणेशमानलाई सम्झनु पनि व्यर्थ छ, जो मुलुककै सर्वोच्च नेता हुँदा पनि सडकमा एक्लै छाती फुलाएर हिँड्ने हैसियत राख्थ्यो। सात सालको जनक्रान्तिपछि राजा, कांग्रेस र राणाबीच भारतमा भएको त्रिपक्षीय सम्झौतापछि मोहनशमशेर प्रधानमन्त्री बने। बीपी कोइराला गृहमन्त्री र गणेशमान सिंह मन्त्री बने। एक दिन क्याबिनेट बैठकमा मोहनशमशेरतिर फर्किएर गणेशमानले भनेका थिए, हिजो हामीलाई तिमीले दबाएर राख्यौ, कठोर यातना दियौ, अब हामी साथी पो भयांै त। मोहनशमशेरलाई त्यो कुराले पोल्यो। सामन्ती सोच र संस्कार भएका अहंकारी मोहनशमशेरले त्यसलगत्तै राजीनामा दिए। गणेशमानको त्यो बोलीले मुलुक राणाशासनबाट त्यसै दिनदेखि मुक्त भयो। जीवनको उत्तरार्धमा गणेशमानलाई अपमान गर्नेहरू, उनले देखाएको प्रजातन्त्रको बाटो हिँड्न छाड्नेहरूले राणा र पञ्चायत ढाल्यौं भनेर कतिञ्जेल त्यसको ब्याज खाएर गर्व गरिरहने ? आजको राजनीति पूर्वाग्रह, वैमनस्य, प्रतिशोध र आपसी विश्वासको संकटबाट ग्रस्त छ। कलह, प्रतिशोध र पूर्वाग्रह जिम्मेवारहरूको दैनिकी नै बनेको छ। एकापसमा विश्वासको संकट नेतृत्वको परिचय नै भइहाल्यो। राजनीतिक दलका नेताको आचरण, नैतिकता र विवेकमा समेत ग्रहण लागेको तिनीहरूको व्यवहारबाट पुष्टि हुन्छ। गणेशमानजस्ता वीर सपूतबाट प्रशिक्षित र दीक्षित नेताहरूसमेत आज उनले देखाएको भन्दा अलग बाटो हिँडिरहेका छन्। आज गणेशमानको तस्बिरमा माला लगाउनु पर्दैन, मात्र उनले देखाएको बाटो हिँड्ने कसम खाए पुग्छ। आज संसारका जति पनि देशमा प्रजातन्त्र फलेफुलेको छ, त्यो त्यहाँका नेताहरूको इमानदार प्रयासले नै भएको छ। प्रजातन्त्रलाई स्थायित्व दिन नेताहरूले ठूलो त्याग गर्न जरुरी छैन। व्यक्तिगत लालसाबाट मात्र मुक्त भए पुग्छ। नेपालमा त आफूलाई समेत शासन गर्न नसक्नेले अरूमाथि शासन गरिरहेको छ। गणेशमानजस्ता नेता यस्तै लोभीपापी भइदिएका भए आजका नेतामा शासनको बागडोर आइपुग्थ्यो होला ? आजका नेताले आफू, आफ्ना र आफन्तभन्दा अरू कसैलाई देख्दैन। देश र जनतालाई भित्री मनैदेखि सेवा गर्ने गणेशमानजस्तो आफ्नो कर्म र भावनाले समर्पित नेता उनको अवसानपछि कोही पनि देखिएन। नागरिकले कुर्बानी गरेर ल्याएको प्रजातन्त्र नेतृत्वको विवेकहीनताका कारण कतै पुनः असफल त हुँदैन भन्ने चिन्ताकै कारण प्रधानमन्त्रीको पद अस्वीकार गरेको गणेशमान स्वयंले भनेका छन्। किनकि नेपाली नेता र समाजको चरित्रबारे जानकार थिए उनी। यसले धेरै अर्थ बोकेको छ। हुन त चारतारे झन्डा बोकेर हँसियाहथौडामा भोट हाल्न लगाउनेले त्यसभित्रको अर्थ बुझ्ने हैसियत नराख्न पनि सक्छ। प्रजातन्त्र थेग्ने शिक्षा, चेतना र आर्थिक व्यवस्था हुनुपर्छ भन्ने गणेशमानको मान्यता थियो। त्यसैले त ०४६ को आन्दोलनपछि उनले भनेका थिए, हाम्रो मुलुकमा राजनीतिक लडाइँ अन्त्य भएको छ। अब हामी सबै आर्थिक क्रान्तिमा लाग्नुपर्छ। उनको आसय आर्थिक क्रान्तिको नयाँ मोडेल खोज्नुपर्छ भन्ने हो। तर समाजवादका नाममा निजीकरणलाई प्र श्रय दिन थालिएपछि उनको सपना त्यहींबाट तुहियो। पार्टीमा किचलो निकाल्ने र आफूले पद पाएपछि सबैथोक माफ दिने कांग्रेसी शैलीले गणेशमानको त्यो चाहनालाई कुल्चिदियो। राज्यसत्तामा सबै जातिले आफ्नो प्रतिनिधित्व भएको महसुस गर्न पाउनुपर्छ, नत्र प्रजातन्त्र फस्टाउन सक्दैन भन्ने गणेशमानको पवित्र विचारलाई ०४८ सालमा बनेको कांग्रेसको सरकारले महŒव दिन उचित ठानेन। त्यही नारा घन्काई १० वर्षसम्म मुलुकलाई तहसनहस बनाएर ठूलो जनधनको क्षतिसहित माओवादी स्थापित भयो। कांग्रेस गणेशमानले देखाएको बाटो हिँडेको भए सायद माओवादी आन्दोलनको औचित्य पुष्टि हुने थिएन। सायद यो चेत कांग्रेसमा अझै पलाएको छैन। उल्टो गणेशमान जस्ता सपूतले राणाको कोर्रा खाई पञ्चायतसँग पौंठेजारी खेलेर ल्याएको प्रजातन्त्रका मूल्यमान्यताको खिल्ली उडाइरहेको सत्ताको सहायक बनिरहेको छ। आआफ्नो जात, धर्म र सम्प्रदायप्रति केही झुकाव हुनु मानवीय गुण नै हो तर गणेशमानमा त्यसको लेस मात्र पनि थिएन। तर उनलाई साम्प्रदायिक भएको आरोप लगाइयो। राज्यसत्तामा सबै जातिले आफ्नो प्रतिनिधित्व भएको महसुस गर्न पाउनुपर्छ नत्र प्रजातन्त्र फस्टाउन सक्दैन भन्ने उनको मान्यतालाई व्यर्थ सावित गर्ने कोसिस भयो। जीवनको उत्तरार्धमा आफैंले हुकाईबढाएको पार्टीबाट अपहेलित हुनुपयो। उनीमाथिको त्यो अपहेलनाबारे इतिहासले अवश्य मूल्यांकन गर्ने छ। जीवनको उत्तरार्धमा मौलिक चरित्र गुमाएको कांग्रेस परित्याग गरेर उनले कांग्रेसलाई सुध्रिन दबाब दिएका थिए तर कांग्रेसीहरू सत्ता र सम्पत्ति प्राप्तिका लागि मरिमेट्न थालेपछि उनीभित्रको राजनेताको चेतनाले कांग्रेसको समर्थन गर्न अनुमति दिएन। कांग्रेसले अपहेलना गरे पनि गणेशमानको मूल्यांकन राष्ट्रले गर्न सक्नुपथ्र्यो। पदमा बसेको मान्छेलाई मात्र पुज्ने संस्कारले प्र श्रय पाउने मुलुकले गणेशमान जस्तो इतिहासपुरुषको सम्मान गर्न सकेनगरेन। त्यसैले त गणेशमानको उत्तराधिकारी म हुँ भन्ने हिम्मत कसैले राख्न सक्दैन। यतिबेला अघिल्लो पुस्ताको ब्याज खाने कामबाहेक कुनै पनि दलले आमनागरिकको कज मा देखिनलायक काम गर्न सकेन। शक्ति र पदका लागि आम नागरिकका चाहनाविपरीत हिँड्न भने वर्तमान सत्ता मात्र होइन, प्रतिपक्ष पनि अग्रसर देखिन्छ। प्रजातन्त्रको आवरणमा प्रजातन्त्र समाप्त पार्ने खेलको एउटा हिस्सा वामदेव गौतमको संसद् प्रवेशलाई लिन सकिन्छ। गणेशमानसँग दाँजिने व्यक्ति इतिहासमै कोही पनि छैन, न उनका समकालीन नै थिए। आजको पुस्तामा त्यसको अपेक्षा कल्पना पनि गर्न सकिन्न। व्यावहारिक ज्ञान अधिक भएको मान्छे भए पनि व्यवहारलाई सैद्धान्तीकरण गर्ने कूटनीतिक चातुर्यको अभाव उनको कमजोरी थियो। हो, उनले कम्युनिस्टहरूलाई एक बनाएर ०४६ को आन्दोलनमा कमान्डर बने। आन्दोलन सफल भएपछि सर्वोच्च नेता बने सबैको। प्रधानमन्त्रीको पद पनि त्यागे। नेपाल तथा विश्वमै मानवाधिकार र शान्ति स्थापनाका निम्ति नेतृत्वदायी भूमिका निर्वाह गरेबापत सम्मानस्वरूप अमेरिकाबाट पिसरन पुरस्कार (१९९० तथा मानवाधिकार पुरस्कार (१९९३ एवं संयुक्त राष्ट्रसंघका पूर्वमहासचिव ऊ थान्तका नाममा स्थापित ऊ थान्त शान्ति पुरस्कार बाट उनी सम्मानित भए। आजको राजनीतिले मानवीय समानता देखाउन सकेको छैन। दुईचारजना नेताको व्यवस्थापनलाई मात्र राजनीति देख्ने शैलीकै कारण संघीयतारूपी औजारमा समेत खिया लागेको छ। सिद्धान्तमा समाजवाद बोकेर व्यवहारमा सामन्तवाद लाद्ने शासकीय शैलीले नागरिककै बदख्याईं गरिरहेको छ। नागरिकप्रति सरकारको भूमिका त टुँडिखेलमा एक छाक खान पर्खेर बस्नेहरूको लामले देखाइसकेको छ। राज्यका मेरुदण्ड मानिने संवैधानिक संस्था र प्रजातन्त्र प्रधानमन्त्रीको निर्देशनमा चल्ने अभ्यासले गणेशमानको मात्र होइन, मुलुककै बदनाम गरिरहेको छ। प्रजातान्त्रिक आन्दोलनमा उनले गरेको योगदान नेपालले भुले पनि संसारले भुल्ने छैन। हो, प्रहरीको घेराविना नागरिकमाझ जान नसक्नेले गणेशमानलाई सम्झनु पनि व्यर्थ छ, जो मुलुककै सर्वोच्च नेता हुँदा पनि सडकमा एक्लै छाती फुलाएर हिँड्ने हैसियत राख्थ्यो। प्रजातन्त्र स्थापनामा गणेशमानले भोगेको कठोर यातना, त्याग, निष्ठा र आदर्शमाथि कुल्चिएर उनको सालिकमा फूल चढाउनुको औचित्य पनि छैन। आम नागरिकबाट प्रजातन्त्रका पिताको दर्जा पाएका गणेशमानको तेईसौं स्मृति दिवसका दिन यिनै शब्दगुच्छादारा उनीप्रति श्रद्धासुमन !"
नेकपा सचिवालय बैठक आइतबारका लागि सर्यो,काठमाडौं : नेपाल कम्युनिस्ट पार्टी (नेकपा) सचिवालय बैठक आइतबारसम्म सरेको छ। शुक्रबारका लागि बोलाइएको सचिवालय बैठक आइतबार बस्ने गरी सारिएको महासचिव विष्णु पौडेलले जानकारी दिए। बुधबार प्रधानमन्त्रीको केपी ओली र अध्यक्ष पुष्पकमल दाहाल प्रचण्डबीचको छलफलले पहिलो पटक पेरिसडाँडामा सचिवालय बैठक तय गरेको थियो। तत्कालीन एमाले र माओवादीबीच एकता भएर नेकपा बनेपछि पहिलो पटक तत्कालीन माओवादीको पार्टी मुख्यालय पेरिसडाँडामा बैठक बस्ने निर्णय भएको थियो। यसअघि अधिकांश बैठक प्रधानमन्त्रीको सरकारी निवास बालुवाटारमै राख्ने गरिएको थियो। सचिवालय बैठकले समसामयिक र पार्टी एकताका बाँकी कामको विषयमा छलफल गर्ने पौडेलले जानकारी दिए। पेरिसडाँडामा हुने बैठकमा मन्त्रिपरिषद् पुर्नगठनका विषयमासमेत छलफल हुनेछ। नेकपाको यही भदौ २६ गते सहमतिका साथ निर्णय भई स्थायी कमिटीको बैठक सम्पन्नपछि अध्यक्षद्वयले अन्तरपार्टी सर्कुलर जारी गरी सरकार र पार्टीका कामलाई थप व्यवस्थित र प्रभावकारी बनाउने सङ्कल्प गरेका छन्।
संविधान सफल भए मात्र राष्ट्र सफल हुन्छ : प्रथम राष्ट्रपति यादव,"जनताको दशकौं लामो चाहना र बलिदानीको उपलब्धि स्वरुप स्थापित सङ्घीय लोकतान्त्रिक गणतन्त्र नेपालको प्रथम राष्ट्रपतिका रुपमा सुनौलो इतिहास रच्न सफल डा रामवरण यादवलाई संविधानसभाबाट तयार नेपालको समावेशी संविधान जारी गर्ने अभूतपूर्व अवसर जुर्यो। मधेसी समुदायको सामान्य मध्यम वर्गीय परिवारमा जन्मनु भएका उनी पेशाले चिकित्सक हुन्। लोकतन्त्रप्रतिको अविचलित आस्थाका कारण उनी राजनीतिमा पनि त्यत्तिकै सक्रिय रहे। यादव २०६२६३ को जनआन्दोलनको बलमा २४० वर्ष लामो निरङ्कुश राजतन्त्र ढलेसँगै राष्ट्रपतिमा निर्वाचित भएका थिए। मुलुकमा एक राजनीतिक प्रणाली अन्त्य भएको र अर्को स्थापित भई नसकेको अत्यन्त तरल राजनीतिक अवस्थामा भिन्न भिन्न राजनीतिक आन्दोलन र पृष्ठभूमिका दललाई काखापाखा नगरी अभिभावकत्व प्रदान गर्दै दुई पटक संविधानसभाको निर्वाचन गराएर सहजरुपमा राजनीतिक अवतरण गराउन उनले खेलेको भूमिकाको सर्वत्र प्रशंसा हुँदैआएको छ। नेपालको संविधान जारी भएको पाँच वर्ष पूरा गरेको अवसरमा पूर्वराष्ट्रपति यादव संविधानको कार्यान्वयन गर्ने सन्दर्भमा लोकतन्त्रको मर्म र संविधानको भावना बुझेर काम गर्न विधायिका, सरकार र राजनीतिक दललाई सुझाव दिन्छन्। संविधान दिवस र समसामयिक विषयमा केन्द्रित रहेर राष्ट्रिय समाचार समितिका समाचारदाता नारायण न्यौपाने र भीष्मराज ओझाले पूर्वराष्ट्रपति डा रामवरण यादवसँग गरेको कुराकानीको अंश : सङ्घीय लोकतान्त्रिक गणतन्त्रसहितको नेपालको संविधान जारी भएको पाँच वर्ष पूरा भइरहँदा यो दिनलाई यहाँले कसरी स्मरण गर्नुहुन्छ ? संविधान जारी भएको दिन सम्पूर्ण नेपाली जनताका लागि ऐतिहासिक दिन हो। यस दिनमा सबैभन्दा पहिला म नेपाली जनतालाई सम्झन चाहन्छु। जनताको ठूलो सङ्घर्ष र बलिदानकै कारण संविधानसभाबाट सङ्घीय लोकतान्त्रिक गणतन्त्रसहितको संविधान जारी गर्न सफल भएको हो। यस दिन म खासगरी देश र समाजका लागि त्याग र बलिदान गर्ने शहीदहरु, नेपाली जनता तथा यस सङ्घर्षमा संलग्न राजनीतिक दल र तिनका नेताहरुलाई स्मरण गर्न चाहन्छु। नेपालको इतिहासमा पहिलो पटक संविधानसभाबाट संविधान जारी गर्ने त्यो ऐतिहासिक क्षणलाई स्मरण गर्दा यहाँले विशेष गरी कसलाई स्मरण गर्नुहुन्छ ? यो संविधान नेपाली जनताको सङ्घर्षको उपज हो। संविधान करिब सात दशक लामो प्रजातान्त्रिक आन्दोलनपछि हासिल भएको उपलब्धि हो। नेपाली जनताका प्रतिनिधिले जनताका लागि पहिलो पटक लेखेको संविधान जारी गर्ने अवसर मैले पाएको थिएँ। विस २००७ देखि २०६२०६३ सालसम्म भएका प्रजातान्त्रिक आन्दोलन र राजनीतिक सङ्घर्षको फलस्वरुप हामीले यो संविधान पाएका हौं। तसर्थ म यो दिनमा सबै आन्दोलन र सङ्घर्षमा बलिदान र योगदान गर्ने सबैलाई विशेष स्मरण गर्न चाहन्छु। निश्चय नै २०६२६३ सालको आन्दोलनका अग्रणी नेता गिरिजाप्रसाद कोइराला तथा तत्कालीन सात दल र पछि थपिएको अर्को एउटा दलका नेताहरुको सङ्घर्ष, योगदान र त्यागबाट नै यो उपलब्धि हासिल भएकाले यसमा सबैलाई सामूहिक रुपमा स्मरण गर्न चाहन्छु। संविधान कार्यान्वयनको अवस्था अहिले कस्तो पाउनुभएको छ ? जनताले अपेक्षाअनुसार लाभ प्राप्त गर्न सकेका छन् त ? यो संविधान सङ्घीय लोकतान्त्रिक गणतन्त्रात्मक संविधान हो। समानुपातिक समावेशीता, सङ्घीयता, धर्मनिरपेक्षतालगायत धेरै विषय समेटिएको यो संविधान लचिलो संविधान हो। कार्यान्वयनको चरणमा निश्चय नै यो संविधान आफ्नो लिकमा छ भन्ने मलाई लाग्छ। संविधान जारीपछि तीन तहका निर्वाचन सम्पन्न भई अहिले तीनै तहका सरकारमा निर्वाचित जनप्रतिनिधि छन्। सबैले आआफ्ना स्थानबाट काम गरिरहेका छन्। मेरो आग्रह छ, संविधान र कानूनअनुसार शासन सञ्चालन होस्। यो विषयलाई जनप्रतिनिधिले मनन गरेन भने लोकतन्त्र मात्र लोकतन्त्रको नाममा सीमित रहन पुग्छ। यो संविधानका प्रावधान कार्यान्वयन गर्दै जाने जिम्मेवारी राजनीतिक दल र जनप्रनिधिहरुको हो। लोकतन्त्रका अवयवहरु विधिविधानअनुसार चलेमा अवश्य पनि जनताको आकाँक्षा पूरा हुनेछन्। तर लोकतन्त्रको बाटो अभ्यास गर्दै जाँदा लामो समय लाग्दो रहेछ। जनप्रतिनिधिले इमान्दारीपूर्वक जनताको सेवक भएर आफूलाई समर्पण गरे लोकतान्त्रिक पद्धति अगाडि बढ्छ। मेरो आग्रह छ, संविधान र कानूनअनुसार शासन सञ्चालन होस्। यो विषयलाई जनप्रतिनिधिले मनन गरेन भने लोकतन्त्र मात्र लोकतन्त्रको नाममा सीमित रहन पुग्छ। त्यसैले हामी सबै आजको दिनमा आशा गरौ कि संविधान कार्यान्वयन हुँदै जाओस्, देश र समाज उन्नति पथमा लम्कोस्, लोकतन्त्र बलियो होस्। यही शुभकामना छ। नेपालको संविधानमा जनताको अपार समर्थन हुँदाहुँदै पनि कतिपय बुँदामा अझै असन्तुष्टि र विरोधाभासका स्वरहरु बेलाबखत सुनिने गरेका छन्। असन्तुष्टिका स्वरहरुलाई सम्बोधन कसरी गर्न मुनासिब होला ? सङ्घीय विधायिका र कार्यपालिकाले सबै पक्षको असन्तुष्टिका स्वरलाई सहिष्णु भएर सुन्नुपर्छ। विधायिकामा लगेर छलफल गरी सर्वस्वीकार्य समाधान खोज्न लोकतन्त्रले बाटो देखाउँछ नै। असन्तुष्टिका कुरालाई सम्बोधन गर्न संविधानले ठाउँ दिएको छ। त्यसलाई वार्ताद्वारा हल खोज्ने प्रयत्न हुनुपर्छ। सहिष्णु भएर सबै समस्यालाई सुन्ने, व्यवस्थापिकामा लगेर खुला रुपमा छलफल गर्ने र त्यसको समाधान खोज्ने हो। लोकतन्त्रको विधिमार्फत सबै विवाद मिल्दै जाने अपेक्षा गरेको छु। संविधान जारी भएपछि जनअपेक्षित स्थायित्व, विकास र समृद्धि हासिल गर्ने दिशामा सरकार र दलहरुको भूमिका कस्तो पाउनुभएको छ ? संविधान र कानून अनुसार देश अघि बढिरहेको छ। राजनीतिक दलहरु तथा जनप्रतिनिधिहरु सहिष्णु भएर लोकतान्त्रिक संस्थाहरुमार्फत नै जनताका समस्या र आवश्यकता समाधान गर्दै गए भने विकास र समृद्धि हासिल गर्न सकिन्छ। मैले त सिद्धान्तको कुरा भन्ने हो। अरु कुरा त तपाईहरु जस्ता सञ्चारमाध्यम, नागरिक समाज र बुद्धिजीवी वर्गले औँल्याइदिने हो। संविधानअनुसार तीनै तहका सरकारको भूमिका र सेवा प्रवाहलाई कसरी मूल्याङ्कन गर्नुभएको छ ? तीन तहका सरकारबीचको आपसी सहयोग र सहकार्यमा तादाम्यता रहेको कतिको पाउनुभएको छ ? राज्यको पुनःसंरचनापछि संविधानले तीन तहका सरकारको व्यवस्था गरेको छ। साथै, संविधानमा तीनै तहका सरकारबीच सहअस्तित्व र समन्वयकारी भूमिकासहित अधिकारहरु उल्लेख छन्। संविधानले एकल र साझा अधिकार प्रदान गर्नुका साथै आवश्यक कानून बनाएर अघि बढ्ने व्यवस्था गरेको छ जुन अभ्यासको क्रममा छ। सङ्घीयताको मर्म र भावनालाई आत्मसात गरेर संविधान अनुसार लोकतान्त्रिक बाटोबाट सबै तहका सरकार अघि बढेमा तादाम्यता कायम हुन्छ भन्ने लाग्छ। यसो भइदिए कसैले पनि चित्त दुखाउनु पर्दैन, विवाद पनि हुँदैन। संविधानले प्रत्याभूत गरेका अधिकारलाई प्रयोग गरी अघि बढेमा समस्या समाधान हुँदै जानेछन्। सम्बोधन गर्न विलम्ब गरियो भने चाहीँ विकृति उत्पन्न हुन्छ। ठूलो बलिदानपछि पाएको संविधान प्रभावकारी रुपमा लागू हुदै जाओस्। संविधान सफल भएपछि राष्ट्र सफल हुन्छ र नेपाली जनताको भविष्य पनि उज्ज्वल हुन्छ। यो तथ्यलाई सबैले मनन गर्नुपर्छ। सङ्घीयता कार्यान्वयनमा तालमेल नपुगेको भन्ने प्रश्न बेलाबखत बाहिर आउने गरेको छ। प्रदेश सरकारले संविधानअनुसारको अधिकार प्रयोग पूर्णरुपमा गर्न नपाएको भन्ने गुनासो पनि छ। यसमा यहाँको केही टिप्पणी छ ? जहाँ असन्तुष्टिका स्वर हुन्छन्, त्यहाँ विधायिकाले छलफल गरेर संविधान सम्मतरुपमा कानून बनाएर व्यवहारमा ल्याउने काम गर्नुपर्छ। सरकार र विधायिकालाई आवश्यक कानून बनाउने प्रशस्त ठाउँ संविधानले दिएको छ। लोकतन्त्रको मर्म र संविधानमा अन्तर्निहीत भावनालाई बुझेर अघि बढेको खण्डमा सबै समस्या समाधान हुँदै जाने छन् भन्ने मेरो विश्वास छ। कतिपय घटनालाई अघि सारेर जनादेशको अवमूल्यन गर्ने काम भयो भन्ने चिन्ता व्यक्त भइआएको पाइन्छ। यस्ता क्रियाकलापले संविधानले आत्मसात गरेको सङ्घीय लोकतान्त्रिक पद्धतिलाई संस्थागत गर्न पक्कै बल पुग्दैन होला। यस विषयमा यहाँको दृष्टिकोण के छ ? जनप्रतिनिधिले संविधानले निर्दिष्ट गरेको प्रणालीलाई अघि बढाउँदै जानुपर्छ। विकृतिहरु क्रमशः हट्दै जान्छन्। संविधानको भावनाअनुसार लोकतन्त्रलाई जनप्रतिनिधिले आत्मसात गर्दै लग्यो भने कहीँ कतै त्रुटि भएको छ भने पनि सुधार हुँदै जान्छ। जनमतकोे अवमूल्यन भयो भने पाँच वर्षपछि जनताले चुनावका माध्यमबाट जनप्रतिनिधिलाई सुधार्दै जान्छन्। लोकतन्त्रको गाडी अगाडिअगाडि बढ्नुपर्छ। सर्वोच्च स्थानमा रहेका जनता, चेतनशील नागरिक समाज र सञ्चारमाध्यमले वाच डगको रुपमा काम गरिरहनुपर्छ। मिडिया स्वतन्त्र होस्, कुनै प्रकारको अङ्कुश नहोस्, जनताको अधिकारमा कहीँ हस्तक्षेप नहोस्, कहीँ कतै कमीकमजोरी भइहाले सुधार गर्दै जाने काम होस्। संविधानमा दलित, महिला, मधेशी, आदिवासी, जनजाति, अपाङता भएका व्यक्ति, सीमान्तकृत वर्ग र समुदायको अधिकार सुनिश्चित गरिएको भए पनि व्यवहारमा अझै कतिपय विषय लागू भइरहेका छैनन् भन्ने गुनासा सुनिन्छ, यसप्रति यहाँको के भनाइ छ ? विभिन्न सञ्चारका माध्यमबाट यस्ता कुरा सुनिन्छन्, संविधानले त्यस्ता समुदायका हकहितका विषयलाई सम्बोधन गर्न विभिन्न आयोगको व्यवस्था गरेको छ। संवैधानिक निकायका रुपमा संविधानले निर्दिष्ट गरेका त्यस्ता आयोगलाई पूर्णता दिएर कार्यान्वयनमा लैजानुपर्छ। त्यहाँबाट तत् तत् समुदायका गुनासा सुन्ने र समस्या समाधान गर्ने पहलकदमी लिइनुपर्छ। उनीहरुको समस्या समाधान गर्ने दायित्व प्रथमतः सरकार र राजनीतिक दलकै हो। संविधानले प्रत्याभूत गरेका अधिकारलाई प्रयोग गरी अघि बढेमा समस्या समाधान हुँदै जानेछन्। सम्बोधन गर्न विलम्ब गरियो भने चाहीँ विकृति उत्पन्न हुन्छ। ठूलो बलिदानपछि पाएको संविधान प्रभावकारी रुपमा लागू हुदै जाओस्। संविधान सफल भएपछि राष्ट्र सफल हुन्छ र नेपाली जनताको भविष्य पनि उज्ज्वल हुन्छ। यो तथ्यलाई सबैले मनन गर्नुपर्छ। यहाँको कार्यकालमा शुरु भएको राष्ट्रपति तराईमधेस चुरे संरक्षण कार्यक्रमले लिएको लक्ष्य र कार्यान्वयनको वर्तमान अवस्थाप्रति यहाँ कतिको सन्तुष्ट हुनुहुन्छ ? मुलुकमा समाजको जस्तै भूगोलको पनि विविधता छ। संसारमा चरमरुपमा प्रकृतिको दोहन भएको छ जसका कारण जलवायु परिवर्तनको असर विश्वभर देखिएको छ। जलवायु परिवर्तनको असरबाट उत्पन्न विषालु जीवाणुबाट कोभिड१९ जस्ता महामारीको समस्या आएको छ र त्यसको सङ्क्रमणबाट ठूलो मानवीय क्षति व्यहोर्नुपर्ने स्थिति देखापर्दैछ। चुरे क्षेत्रमा वन, बोटबिरुवा, वनस्पति, जीवजन्तु, पशुपन्छी, खोलानाला, पानीका स्रोत प्रकृतिले दिएको छ। त्यो क्षेत्रको जल, जङ्गल र जडीबूटी जोगाउन यो कार्यक्रम ल्याइएको हो। चुरे जैविक विविधताको धनी क्षेत्र हो, त्यसले तराईलाई धनधान्य बनाएको थियो। पहिले चुरेमा ठूलो जङ्गल थियो, जसका कारण तराईमा कृषि, पशुपालन, बालीनाली र फलफूलको उब्जनी राम्रो ढङ्गबाट हुन्थ्यो, त्यो अवस्था अहिले रहेन। मरुभूमिमा परिणत हुने अवस्था देखिँदै छ, अहिले त्यहाँ। विधायिका, जनप्रतिनिधि, सरकार र राजनीतिक दलहरु मुलुकमा सुशासन र पारदर्शीता कायम गर्दै लोकतान्त्रिक विधिमार्फत अघि बढोस् भन्ने सम्पूर्ण नेपाली जनताको चाहना छ। म एक नागरिकको हैसियतले कहीँ कतै कसैप्रति विभेद नहोस् र सबै समस्याको विधिपूर्वक समाधान गर्न प्रेरणा प्राप्त होस् भन्ने कामना गर्न चाहन्छु। अहिलेको चुरे संरक्षणको कार्यप्रति म सन्तुष्ट छैन। तराईमधेश हाम्रो हिमालको कवच हो। चुरेको संरक्षण गर्न गुरुयोजना बने पनि कार्यान्वयनका लागि कानून बनाउने कुरा लथालिङ्ग अवस्थामै छ। जुन उद्देश्यले हामीले कार्यक्रम ल्याएका थियौँ, त्यस अनुरुप काम भएको छैन। प्रकृतिलाई सन्तुलित गर्दै विकासका पूर्वाधार अघि बढाउनुपर्छ, त्यस लक्ष्य प्राप्तितर्फ हामी अघि बढ्नुपर्छ। अन्त्यमा, संविधान दिवसका अवसरमा जनता, सरकार र राजनीतिक दललाई के सन्देश दिन चाहनुहुन्छ ? विधायिका, जनप्रतिनिधि, सरकार र राजनीतिक दलहरु मुलुकमा सुशासन र पारदर्शीता कायम गर्दै लोकतान्त्रिक विधिमार्फत अघि बढोस् भन्ने सम्पूर्ण नेपाली जनताको चाहना छ। म एक नागरिकको हैसियतले कहीँ कतै कसैप्रति विभेद नहोस् र सबै समस्याको विधिपूर्वक समाधान गर्न प्रेरणा प्राप्त होस् भन्ने कामना गर्न चाहन्छु।"
भारतसँग छिट्टै वार्ता हुन्छ : परराष्ट्रमन्त्री,"काठमाडौं : परराष्ट्रमन्त्री प्रदीपकुमार ज्ञवालीले भारतसंँगको कूटनीतिक संवाद र छलफलबाटै सीमा समस्याको समाधान गरिने बताएका छन्। प्रेस सङगठन नेपाल, रुपन्देहीले आयोजना गरेको पत्रकार सम्मेलनमा मन्त्री ज्ञवालीले नेपाल कुनै छिमेकी मुलुकतिर नढल्किने स्पष्ट पार्दै सीमा समस्या समाधानलगायत विषयमा प्रधानमन्त्रिस्तरमा भारतसँग चारपटक फोन संवाद भएको जानकारी दिए। खोसिएको भूभाग फिर्ता लिन नयाँ नक्सा जारीपछि थप ऊर्जा थपिएको बताउँदै उनले भने 'निश्चित प्रयोजनका लागि वर्षौँ पहिले बसेका भारतीय सेना अब हट्नुपर्छ। उसले नेपाललाई आफ्नो भूभाग उपयोग गर्न दिनुपर्छ।' सरकारका प्रवक्ता ज्ञवालीले विकासका विषयमा भारसँग सम्बन्ध सुदृढ बन्दै गएको बताउँदै भारतले अतिक्रमण गरेको कालापानी, लिम्पियाधुरालगायत क्षेत्रको नेपाली भूमि फिर्ता गर्न भारतसँग छिट्टै वार्ता हुनेसमेत विश्वास व्यक्त गरे। नेपाल कम्युनिष्ट पार्टी(नेकपा) स्थायी कमिटी सदस्य ज्ञवालीले मिलेनियम च्यालेन्ज कर्पोरेशन (एमसिसी) सम्झौताका केही विषयमा अमेरिकी सरकार स्पष्ट भएर अनुमोदन हुने बताए। नेता ज्ञवालीका अनुसार सो विषयमा सच्याउनुपर्ने भएमा आवश्यक बुँदा परिमार्जन गरेर भए पनि अनुमोदन हुन्छ। उनले पार्टी स्थायी कमिटीमा एमसिसीका कुनकुन बुँदा सच्याउने भन्ने कुरा नउठेकोसमेत स्पष्ट पारे। उनले पार्टीभित्र अझै पनि अन्तरविरोध रहेको र त्यसको समाधान आगामी चैतमा हुने महाधिवेशनबाट समाधान हुने विश्वास व्यक्त गरे। मन्त्री ज्ञवालीले स्वास्थ्य सङ्कटमा परेका जनतालाइ राहत पुर्याउने सरकारको प्राथमिकतामा रहेको स्पष्ट पार्दै सरकारले स्वास्थ्यका उपकरण थप्ने, संरचना निर्माण गरेर स्वास्थ्य क्षेत्रमा सुविधा बृद्धि गर्ने जस्ता कामलाई प्राथमिकतामा राखेर काम गरिरहेको बताए। मन्त्री ज्ञवालीले आफूले केही दिन पहिले एशिया क्षेत्रका अर्थमन्त्रीको जुम बैठकमा सहभागिता जनाउँदा एशियाली विकास बैंकले पनि नेपालको अर्थतन्त्रलाई राम्रो सङ्केत नगरेको जनाउँदै स्वास्थ्य सतर्कता अपनाउँदै अर्थतन्त्रका गतिविधि खुला गर्न खोजिएको बताए। उनका अनुसार नेपाल विद्युत् प्राधिकरणमा नियुक्तिका विषयमा सरकारले उपयुक्त निर्णय गर्ने छ। रासस"
गौतमको जबर्जस्त प्रवेश,"काठमाडौं : बिहीबार राष्ट्रियसभा सांसदको शपथ लिँदै गर्दा नेकपा उपाध्यक्ष वामदेव गौतमलाई ठूलै युद्ध जितेको अनुभूति भइरहेको थियो। अनुहारको चमक र हाउभाउले उनले ३२ महिनाअघि बर्दियाबाट प्रतिनिधिसभा निर्वाचनमा पराजित हुनुको पीडा बिर्सेको अनुभूति हुन्थ्यो। नहोस् पनि किन, राष्ट्रियसभाको सांसद बन्न गौतमले पार्टीभित्र कम्ती पापड पेल्नु परेन। कार्यकारी अध्यक्ष, पुष्पकमल दाहाल, वरिष्ठ नेताद्वय माधव नेपाल, झलनाथ खनाल, प्रवक्ता नारायणकाजी श्रेष्ठलगायतले गौतमका लागि अर्का अध्यक्ष एवं प्रधानमन्त्री केपी ओलीसँग ठूलै युद्ध लड्नु परेको थियो। गौतमलाई राष्ट्रियसभामा पठाउने वा नपठाउने भन्ने विवादले पार्टी नै झन्डै विभाजनको संघारमा पुगेको थियो। गौतमलाई राष्ट्रियसभामा पठाउन प्रधानमन्त्री ओली सहमत भएसँगै नेकपाको आन्तरिक विवाद पनि एक ढंगले किनारा लाग्यो। दाखाकाडी १ प्यूठानका स्थायी बासिन्दा गौतमलाई सरकारको सिफारिसमा मनोनीत हुने तीन जनाको कोटामा सांसद बनाइएको हो। पूर्वअर्थमन्त्री डा युवराज खतिवडाको कार्यकाल ६ महिनाअघि नै समाप्त भएपछि वामदेव कि खतिवडालाई ल्याउने भन्ने नेकपाभित्रको विवादमा ६ महिना सांसद पद रिक्त भएको थियो। खतिवडालाई पुनः राष्ट्रियसभामा ल्याउने निर्णय गर्न नसके पनि प्रधानमन्त्री ओलीले उनलाई ६ महिना मन्त्री बनाएका थिए। राष्ट्रियसभा अध्यक्ष गणेश तिमिल्सेनाले बिहीबार संसद् सचिवालयमा वामदेवलाई शपथ गराउँदै गर्दा अर्को रोचक दृश्य देखा पर्यो। गौतमलाई राष्ट्रियसभामा ल्याउनुपर्ने भन्दै प्रधानमन्त्री ओलीसँग लडाइँ लडेका अर्का अध्यक्ष दाहाल, वरिष्ठ नेताद्वय नेपाल र खनाल तथा प्रवक्ता श्रेष्ठ वामदेवको शपथको सहभागी भएका थिए। दायाँबायाँ पार्टीका शीर्ष नेता राखेर गौतमले सांसद पदको शपथ लिएका थिए। राष्ट्रपति विद्यादेवी भण्डारीले संविधानको धारा ८६ को उपधारा (२) को खण्ड (ख) बमोजिम सरकारको सिफारिसमा गौतमलाई राष्ट्रियसभा सांसद सिफारिस गरिएको सूचना प्रकाशित गरेको थियो, दिउँसो २ बजेर ५१ मिनेटमा। राष्ट्रपति कार्यालयको पत्र नआइपुग्दै संसद् सचिवालयले गौतमको शपथको समय तोक्यो दिउँसो ४ बजे। लगत्तै पार्टीका शीर्ष नेता पनि सहभागी हुने खबर प्राप्त भएपछि सचिवालयले त्यसको तयारी गर्यो। अरू नेता नआइपुग्दै गौतम ३ बजेतिर संसद् सचिवालय पुगिसकेका थिए। अध्यक्ष दाहाल, वरिष्ठ नेताद्वय नेपाल र खनाल टाईसुटमा पुगेका थिए। नेकपा संसदीय दलका उपनेता सुवास नेम्बाङ, पार्टी महासचिव विष्णु पौडेल, राष्ट्रियसभामा विपक्षी दलका नेता राधेश्याम अधिकारीसहित एक दर्जनभन्दा बढी सांसद गौतमको शपथ कार्यक्रममा सहभागी थिए। सायद, मन्त्रिपरिषद् बैठक र शपथग्रहणको कार्यक्रम जुधेर होला, सुरुमा गौतमका विपक्षमा देखिएका प्रधानमन्त्री ओली, सचिवालय सदस्यद्वय ईश्वर पोखरेल र रामबहादुर थापा (बादल) शपथ कार्यक्रममा अनुपस्थित थिए। ओलीकै प्रस्तावमा गौतम राष्ट्रियसभा सदस्य वामदेवको प्रवेशले स्थायित्वको प्रश्न वामदेवलाई राष्ट्रियसभा सदस्यमा सिफारिस गर्ने सरकारको निर्णय वामदेव गौतम राष्ट्रियसभामा मनोनित वामदेव गौतम अब माननीय राष्ट्रिय सभाको कामकारबाही बाहेक मेरो अर्को स्वार्थ छैन : वामदेव गौतम हक्की र निडर स्वभावका गौतमले शपथग्रहण कार्यक्रममा रोचक कुरा खुलासा गरे। उनलाई शपथ गराउने राष्ट्रियसभा अध्यक्ष तिमिल्सेना आफ्नो कार्यकर्ता भएको र उनलाई विगतमा पार्टी सदस्यता पनि आफैंले दिएको कुराको खुलासा गरे। मैले नै पार्टीको सदस्यता प्रदान गरेको व्यक्तिबाट शपथ लिन पाउँदा मेरो छाती गर्वले गदगद् भएको छ, गौतमले शपथपछि सञ्चारकर्मीसँग भने। प्रतिनिधिसभा निर्वाचनमा पराजित गौतमको राष्ट्रियसभामा प्रवेशलाई लिएर राजनीतिवृत्तमा तीव्र आलोचना भइरहेको छ। चुनाव हारेका व्यक्ति अर्को बाटोबाट जनप्रनिनिधि र मन्त्री बन्दै जाने हो भने सुधारिएको संसदीय प्र्रणाली नै बदनाम हुने भन्दै आलोचना भइरहेको छ। गौतमले राष्ट्रियसभाको गरिमा र प्रतिष्ठालाई गिराउने गरी कुनै काम नगर्ने प्रतिबद्धता जनाए। संविधान, संसद् नियमावलीबमोजिम काम गर्नेछु, गौतमले भने, यसबाहेक मेरो कुनै लक्ष्य र उद्देश्य छैन। गौतमको राष्ट्रियसभामा प्रवेश केवल सांसद बन्न मात्र होइन भनेर अनुमान गर्नेको पनि कमी छैन।"
समृद्ध राष्ट्र निर्माणमा जुटिरहौं : प्रदेश प्रमुख प्यासी,"विराटनगर : प्रदेश १ का प्रमुख सोमनाथ अधिकारी प्यासीले समृद्ध राष्ट्र निर्माणमा जुटिरहन सबैमा आग्रह गरेका छन्। संविधान दिवशका अवसरमा शुक्रबार एक शुभकामना सन्देश जारी गर्दै उनले कानुनी राज्यको अवधारणा, लोकतान्त्रिक मूल्य र मान्यतामा आधारित समाजवादप्रति प्रतिबद्ध रही समृद्ध राष्ट्र निर्माणमा जुटिरहन आह्वान गरेका हुन्। उनले ठूलो त्याग, बलिदान र संघर्षको उपलब्धीका रुपमा प्राप्त संविधानको संरक्षण र संघीय लोकतान्त्रिक गणतन्त्रलाई संस्थागत गर्ने विषयमा समर्पित भए लाग्न पनि सबैलाई आग्रह गरेका छन्। नेपालको स्वतन्त्रता, सार्वभौमसत्ता, भौगोलिक अखण्डता, राष्ट्रियता, स्वाधीनता, स्वाभिमान, नेपालीको हितका आधारभूत विषयलाई ख्याल राखी जनताको प्रतिस्पर्धात्मक बहुदलीय लोकतान्त्रिक शासन प्रणाली, नागरिक स्वतन्त्रता, बालअधिकार, अपांगता भएका व्यक्तिहरुका अधिकार, मौलिक अधिकार, मानव अधिकार, वालिग मताधिकार, आवधिक निर्वाचन, पूर्ण प्रेस स्वतन्त्रता तथा स्वतन्त्र निष्पक्ष र सक्षम न्यायपालिकामा प्यासीको जोड छ। उनले निरंकुश जहाँनिया राणा शासन, तानाशाही निर्दलिय एकतान्त्रीक शासन व्यवस्थाबाट मुक्त गरी लोकतान्त्रिक गणतन्त्रको स्थापनाका लागि जीवन उत्सर्ग गर्ने सबै सहिदप्रति श्राद्धाञ्जली व्यक्त गरेका छन्। वीर, अमर, त्यागी, कर्मनिष्ठ र भविष्यद्रष्टा शहिदको बलिदानबाट प्राप्त उपलब्धिलाई संस्थागत गर्दै बहुजातीय, बहुभाषिक, बहुधार्मिक, बहुसांस्कृतिक तथा भौगोलिक विविधतायुक्त विशेषतालाई आत्मसात् गरेर अघि बढ्नु पर्ने आजको आवश्यकता छ, उनले सार्वजनिक गरेको सन्देशमा भनिएको छ, समानुपातिक समावेशी र सहभागितामूलक सिद्धान्तका आधारमा समतामूलक समाजको निर्माण गर्ने धेय संविधानको रहेको छ। संविधानको जगमा उभिएर एकता, सामाजिक सांस्कृतिक ऐक्यबद्धता, सहिष्णुता र सद्भावलाई संरक्षण एवं प्रवर्धन गर्दै, वर्गीय, जातीय, क्षेत्रीय, भाषिक, धार्मिक, लैंगिक विभेद र सबै प्रकारका जातीय छुवाछुतको अन्त्य गरी आर्थिक समानता, समृद्धि र सामाजिक न्याय सुनिश्चित गर्नु पर्नेमा प्यासीले जोड दिएका छन्। देशमा राजनीतिक स्थिरता, दीगो शान्ति स्थापना, सुशासन, वित्तीय अनुशासन, मितव्ययीता, भ्रष्ट्राचार विरुद्ध शून्य सहनशीलता कायम गरी राष्ट्रको दीगो विकास गर्न सकेमा मात्र संविधानको मर्म र भावना सार्थक हुने उनले उल्लेख गरेका छन्। प्रदेश प्रमुख प्यासीले राष्ट्रियहित, लोकतन्त्र र अग्रगामी परिवर्तनका लागि नेपाली जनताले पटकपटक गरेको ऐतिहासिक जन आन्दोलन, सशस्त्र संघर्ष, त्याग र बलिदानको गौरवपूर्ण इतिहासलाई स्मरण गरे। उनले बेपत्ता र पीडित नागरिकहरुप्रति उच्च सम्मान व्यक्त गरेका छन्। नेपालको स्वतन्त्रता, सार्वभौमिकता, अखण्डता, राष्ट्रिय एकता, स्वाधीनता र स्वाभिमानलाई अक्षुण राख्दै जनताको सार्वभौम अधिकार, स्वायत्तता र स्वशासनको अधिकारलाई आत्मसात् गरी जनताको माझ गएर मस्यौदा तयार गरिएको यो पहिलो र विश्वको सबैभन्दा उत्कृष्ट संविधान भएको दाबी उनको छ। संविधान मेरो, हाम्रो र हामी सबैको संविधान बनिरहोस् प्यासीद्धारा सन्देशमा भनिएको छ।"
कसैको बहकाउमा संविधान संशोधन हुँदैन : प्रधानमन्त्री ओली,"काठमाडौं : प्रधानमन्त्री केपी शर्मा ओलीले कसैको बहकाउमा संविधान संशोधन नहुने स्पस्ट पारेका छन्। नेपालको संविधानको सही कार्यान्वयन गर्दै जाँदा व्यवहारका क्रममा देखिएका विषयमा औचित्यका आधारमा संशोधन गर्न सरकार सकारात्मक रहेको बताउँदै भने, तर कसैको बहकाउमा लागेर संविधान संशोधनको प्रस्ताव नल्याउन म सबैलाई आग्रह गर्छु।' ओलीले संविधान दिवसको पूर्वसन्ध्यामा काठमाडू स्कुल अफ ल र साउथ एसिया ट्रष्टद्वारा प्रकाशित अ ट्रिटिज अन दि कन्स्टिच्युसन अफ नेपालपुस्तकको शुक्रबार प्रधानमन्त्री निवास बालुवाटारमा लोकार्पण गर्दै ओलीले यस्तो धारणा राखेका हुन्। उनले भने, संविधानको सही कार्यान्वयन गर्दै जाँदा व्यवहारका क्रममा देखिएका विषयमा औचित्यका आधारमा संशोधन गर्न सकिन्छ। यसका लागि सरकार तयार छ। तर कसैको बहकाउमा संविधान संशोधन हुँदैन। प्रधानमन्त्री ओलीले विश्वकै तुलनामा सम्भवतः बढी मौलिक हकहरुको प्रबन्ध गरिएको नेपालको संविधान एक गतिशील दस्तावेज भएको दाबी गरे। उनले भने 'नयाँ संविधानलाई नेपाली जनताको चाहनाबमोजिम पारित हुन नदिने चलखेल पनि शुरुमा नभएका होइनन् तर जनताले त्यसलाई पराजित गरिदिए। उनले संविधान कार्यान्वयनका क्रममा आवश्यक देखिएका विषयमा खुल्ला दिमागले विना बहकाउ छलफल गर्न सरकार तयार रहेको बताए।उनले भने, ' राष्ट्रियताका सवालमा सबै एक भएर नेपालको नयाँ राजनीतिक नक्सालाई दोस्रो संशोधनमार्फत सर्वसम्मतरुपमा समेटिएको घटनाले राष्ट्रिय एकता गराउने देन र तागत संविधानमा रहेको पुष्टि भएको छ।' प्रधानमन्त्री ओलीले जनताको लामो समयको बदिलदानपूर्ण सङ्घर्षपछि जननिर्वाचित संविधानसभाले जनताको स्वामित्व निर्माण गरी संविधान जारी गरेकाले यसले अवसरको समान उपलब्धता सिर्जना गरी जन्मसिद्ध श्रेष्ठता (कोही शासक, केही शासित) को अवैज्ञानिक मान्यतालाई तोडिदिएको उल्लेख गरे। मानवीय सुरक्षा, सभ्यता र विकालाई प्राथमिकतामा राखेको संविधानले समृद्धिका साथै मानवोचित र विकसित वैज्ञानिक समाजवादको लक्ष्य प्रतिविम्बित समेत स्पष्ट गरेको बताए। प्रधानमन्त्री ओलीले समाजवादलाई सामाजिक न्याय, समानता र उपलब्धिमा सबैको हिस्सेदारीसहितको प्रणालीका रुपमा बुझ्न आग्रह गर्दै त्यस्तो समाजमा खुल्लापन, शान्तिसुरक्षा, विधिको शासन र न्यायका सुप्रबन्धहरु हुने स्पष्ट गरे। कार्यक्रममा नेपाली काँग्रेसका नेता डा रामशरण महतले नेपालको संविधान अरु मुलुकको तुलनामा उत्कृष्ट रहेको बताए। उनले मौलिक चरित्रसहितको न्यायपूर्ण र समावेशी समाजको लक्ष्यलाई केन्द्रित गरेर ल्याइएका बताउँदै भने, संविधानले स्थानीय सरकारलाई अधिकारसम्पन्न बनाएकाले ती तहको क्षमतावृद्धि र सबै तहमा धान्न सक्ने चुस्त प्रशासनको निर्माण अबको चुनौती भएको छ।' संविधानका विषयमा भएका टिप्पणी, व्याख्या र दुई वर्षअघि आयोजित संविधानसम्बन्धी अन्तर्राष्ट्रिय सम्मेलनका प्रस्तुतिहरुमा आधारित ६४६ पुष्ठको पुस्तकको सम्पादन संविधानविद् डा विपिन अधिकारीले गरेका हुन्। संविधानवादको तुलनात्मक अध्ययन समेटिएको जनाउँदै डा अधिकारीले भने 'यो संसारको सबैभन्दा कान्छो संविधान हो, यसले दुई दुई पटकको संविधानसभाका माध्यमबाट व्यक्त जनताको आशा र चाहनाको प्रतिनिधित्व गरेको छ।' उक्त अन्तर्राष्ट्रिय सम्मेलन र पुस्तक प्रकाशनमा संलग्न कनकमणि दीक्षितले संविधानको कार्यान्वयन र व्याख्यालाई थप विस्तार गर्दै अन्तर्राष्ट्रिय भाषाहरुमा पनि अनुवाद गराउन सुझाव दिए।"
कांग्रेस सभापति देउवा परिवारको कोरोना रिपोर्ट नेगेटिभ,"काठमाडौं : नेपाली कांग्रेस सभापति शेरबहादुर देउवा र उनको परिवारका सबै सदस्यको पीसीआर रिपोर्ट नेगेटिभ आएको छ। घरमा काम गर्ने एक जना सहयोगीमा कोरोना पोजिटिभ देखिएपछि देउवाको परिवार कन्ट्याक्ट ट्रेसिङमा परेको थियो। बिहीबार स्वाब संकलन गरी पीसिआर परीक्षण गर्दा आज बिहान सभापति देउवा, देउवा पत्नी कांग्रेस नेतृ डा आर्जु, छोरासहित परिवारका सबै सदस्यको पीसीआर रिपोर्ट नेगेटिभ आएको उनको निजी सचिवालयले जनाएको छ। दुई जना सहयोगीलाई ज्वरो देखिएपछि केही दिन अगाडि पीसीआर परीक्षण गर्दा एक जनामा पोजिटिभ देखिएपछि परिवारका सबै सदस्य स्वास्थ्य मापदण्ड अपनाएर होम आइसोलेसनमा बसेका थिए। तीन हप्ता अगाडि उनको निवासमा कार्यरत कर्मचारी र देउवा परिवार सबैको पीसिआर परीक्षण गर्दा रिपोर्ट नेगेटिभ आएको थियो। सभापति देउवा होम आइसोलेसनमा बसेसँगै बिहीबारका लागि तय भएको सत्तारुढ र प्रमुख प्रतिपक्षीबीचको छलफल स्थगित भएको थियो। बुधबार सत्तारुढ दल नेकपाका अध्यक्षद्वय प्रधानमन्त्री केपी शर्मा ओली र पुष्पकमल दाहालबीच भएको छलफलमा बिहीबारका लागि प्रमुख प्रतिपक्षी विपक्षी दलका नेता देउवासँगको भेट तय गरेको थियो। यस अघिका छलफलमा भागबण्डा नमिल्दा संवैधानिक परिषदको बैठक बस्न सकेको छैन्।"
देश समृद्ध नभएसम्म नागरिक खुशी हुन सक्दैनन् : अध्यक्ष तिमिल्सिना,"मुलुकको संविधान कार्यान्वयनका क्रममा कानुनतर्जुमा र कार्यपालिकालाई नीतिगत निर्देशनका लागि संघीय संसद्ले आफ्नो भूमिका निर्वाह गर्दै आएको छ। प्रतिनिधिसभा र राष्ट्रियसभा गरी द्विसदनात्मक संसदीय प्रणालीमा राष्ट्रियसभाको आफ्नै विशिष्ट महत्व र परिचय रहेको छ। संविधान कार्यान्वनकै क्रममा पहिलो पटक भएको राष्ट्रियसभा निर्वाचनपछि २०७४ फागुन ३० गते नेपाल कम्युनिष्ट पार्टी (नेकपा) अर्थात् तत्कालीन नेकपा (एमाले) का तर्फबाट सभाका अध्यक्षमा निर्वाचित गणेशप्रसाद तिमिल्सिना संविधानका सबै उद्देश्यप्राप्तिका लागि आर्थिक समृद्धिलाई पहिलो आवश्यकता ठान्छन्। विद्यार्थीकालदेखि नै राजनीतिमा होमिएका उनीसँग गण्डकी प्रदेशका पर्वत, बाग्लुङ र मुस्ताङ जिल्लामा राजनीतिक नेतृत्व तथा तत्कालीन गाउँ विकास समिति र जिल्ला विकास समितिमा जनप्रतिनिधिका रुपमा नेतृत्व गरेकोसमेत अनुभव छ। पाँचौ संविधान दिवसका सन्दर्भमा अध्यक्ष तिमिल्सिनासँग राससले गरेको संवादको सम्पादित अंश : लोकतान्त्रिक जनआन्दोलनलाई संस्थागत गर्दै ऐतिहासिक संविधानसभाले जारी गरेको नेपालको संविधान कार्यान्वयनका क्रममा सङ्घ, प्रदेश र स्थानीय सरकारका समन्वय र कामबारे माथिल्लो सदनका अध्यक्षका हैसियतले कसरी मूल्याङ्कन गर्नुहुन्छ ? पहिला त म ऐतिहासिक संविधान दिवसका अवसरमा देशविदेशमा रहनुभएका सम्पूर्ण नेपालीमा हार्दिक शुभकामना दिन्छु। यो संविधान जनताको अधिकारप्राप्तिका लामो समयदेखि भएका त्याग, बलिदान र सङ्घर्षको परिणाम हो। जुनसुकै मुलुकमा स्वाभाविकरुपमा नयाँ संविधान कार्यान्वयनका विभिन्न चरण हुन्छन्। नेपालमा पनि यसको कार्यान्वयनका क्रममा स्थानीय तह, प्रदेश र संघीय संसद्का नयाँ निर्वाचनहरु भए। यी तहमा पहिलोपटक संविधानबमोजिम निर्वाचन भएपछि नयाँ सरकार र कानूनहरु बन्ने क्रम शुरु भए। संविधानसँग बाझिएका कानूनहरु संशोधन गरी हामीले नयाँ ऐन बनाएका छौँ। यहीबीचमा हामी संविधानको मौलिक हकसँग सम्बन्धित कानूनहरु बनाएर कार्यान्वयनमा लगेका छौँ। संविधान निश्चित अवधिमा कार्यान्वयन भइहाल्ने होइन। निर्माण भएका संघीय ऐनका आधारमा प्रदेश र स्थानीय तहले कानुनबनाउने क्रम जारी छ तर सबै कानुनबनिनसकेको स्थितिमा स्थानीय तहमा केही कानूनी अन्योल छन्। यसले गर्दा स्थानीय तहका जनप्रतिनिधिले काम गरेर जनतामाझ देखाउने क्रममा केही कमी भएको छ। अब क्रमशः हुँदै जाला। हुन त यो संविधानपछिको पहिलो कार्यकाल पनि हो। मौलिक हकका व्यवस्थाहरु क्रमशःकार्यान्वयन हुँदै जान्छन्। मौलिक हकमा मुख्यत : आधारभूत गाँस, बास, कपास, शिक्षा, स्वास्थ्य र रोजगारी हुन्। यिनको पूर्ण कार्यान्वयनका लागि मुलुकको आर्थिक समृद्धि पनि त्यहीरुपमा हुनुपर्ने हुन्छ। अहिले सरकारले जुन समृद्धिको लक्ष्य लिएको छ, यसको कार्यान्वयन हुँदै जाँदा ती हकहरुको पूर्ण कार्यान्वयनतर्फ मुलुक अघि बढ्ने विश्वास लिएको छु। मौलिक हकसँग सम्बन्धित कानूनहरु बने पनि कतिपय संघीय कानुननबन्दा एकातिर संघीय प्रणालीको पूर्ण र व्यावहारिक कार्यान्वयन हुन सकेको देखिँदैन भने अर्कातिर आर्थिक समृद्धि नभइकन पनि लागू हुन सक्ने हकअधिकारको प्राप्तिमा जनताले प्रत्यक्ष अनुभूत गर्न नपाएको गुनासो छ नि ? यसमा विभिन्न पक्षहरु हुन सक्छन्। संविधानका लक्ष्यहरुको कार्यान्वयन मूलतः मुलुकको आर्थिक समृद्धि र कानूनी तर्जुमाको कुरा हो। उदाहरणका लागि माध्यमिक तहसम्म निःशुल्क शिक्षा संविधानको मर्म हो, हाम्रो चाहना हो। सबै प्रकारका रोगको उपचार निःशुल्क गर्ने पनि संविधानको मार्गदर्शन हो तर यसका लागि पर्याप्त लगानी गर्न राज्यको क्षमता हुनुपर्छ। रोजगारी दिन नसकेमा बेरोजगार भत्ता दिनुपर्छ। हाम्रा सरकारहरुले कतिपय नीति, योजना बनाउने र वित्तीय हस्तान्तरण गर्ने क्रममा उचित समन्वय र वातावरण सिर्जना गर्न सक्दा सबै हकहरुको समुचित कार्यान्वयनमा योगदान पुग्न सक्नेछ। प्रदेश सरकारहरुले सङ्घबाट सबै अधिकार हस्तान्तरण नगरिएको र पर्याप्त बजेट विनियोजन नगरिएको गुनासो गर्दै आएका छन्, यसलाई आगामी दिनमा कसरी समन्वय बढाउन सकिन्छ ? बजेट विनियोजनमा सङ्घ, प्रदेश र स्थानीय तहको हिस्साको विन्यास संविधानबमोजिम गठित प्राकृतिक स्रोत तथा वित्त आयोगको सुझावअनुसार हुने हो। यसले समुचित र न्यायपूर्ण वितरणका लागि सुझाव दिन्छ र त्यसको कार्यान्वयन सरकारबाट हुनुपर्छ भन्ने संविधानको मान्यता हो। यस क्रममा कुनै अन्योल भएमा अझै मूर्त परिभाषा र योजना हुनुपर्छ। देखिएका अस्पष्टताहरु हटाउनुपर्छ। हामी प्रदेश र स्थानीय तहमा बढी बजेट जाओस् भन्नेमा छौँ। मैले त यसमा भन्दै आएको छु कि सांसद्हरु विधि निर्माण गर्ने ठाउँमा हुनुहुन्छ। उहाँहरु विधि बनाउनै केन्द्रित हुनुपर्छ। केवल करोडका बजेट होइन, अर्बका योजना पार्न उहाँहरु लाग्नुपर्छ। कोष कायम रहनुले हामी संघीयतामा गइसकेपछिको स्थितिमा यसमा सङ्गति नभएकै मान्नुपर्छ। राष्ट्रियसभाका हिसाबले त प्रदेश र स्थानीय तह हाम्रा मतदाता नै हुन् तर सङ्घले मात्रै बजेट दिने भन्ने होइन। प्रदेश र स्थानीय तहले पनि आफ्ना क्षेत्रभित्रको केकति बजेट सिर्जना गर्न सकिन्छ भन्नेमा ध्यान दिनुपर्छ। राजस्व सङ्कलन कति र कसरी गर्न सकिन्छ, स्थानीय स्रोतको उचित उपयोग कसरी गर्ने भन्नेबारेमा अब समीक्षा गर्ने बेला आएको छ। ती सरकारहरु आफैं बजेटको दायरा बढाउन लाग्नुपर्छ। माथिबाट पनि बजेट बढी पठाउने कुरामा ध्यान दिनुपर्छ। यहाँ त प्रदेशका गुनासा सङ्घसँग छन्। प्रदेशमाथि पनि स्थानीय तहका गुनासा छन्। यी सबै सरकार संविधानपछिको पहिलो कार्यकालका भएकाले बजेट व्यवस्थापनमा उचित नीति, अभ्यास र विधिमा जान समय लागेको हुन सक्छ। हुन त, संघीय सांसद्ले पनि बजेट चलाउनुभएको छ। उहाँहरुमा अझै मतदाताका बीचमा आफैँ लगेर बाँड्न पाए हुन्थ्यो, मैले दिएँ भन्ने पर्थ्यो भन्ने पुरानो मानसिकता कायम छ। यसमा नयाँ मानसिकता र भावना विकास होस् भन्ने हाम्रो चाहना हो। भनेपछि सांसद्हरुको तजबिजीमा रु चारचार करोडका कार्यक्रम राखिने निर्वाचन क्षेत्र पूर्वाधार विकास कोष आवश्यक छैन ? मैले त यसमा भन्दै आएको छु कि सांसद्हरु विधि निर्माण गर्ने ठाउँमा हुनुहुन्छ। उहाँहरु विधि बनाउनै केन्द्रित हुनुपर्छ। केवल करोडका बजेट होइन, अर्बका योजना पार्न उहाँहरु लाग्नुपर्छ। कोष कायम रहनुले हामी संघीयतामा गइसकेपछिको स्थितिमा यसमा सङ्गति नभएकै मान्नुपर्छ। स्थानीय तहको निर्वाचनका बेलासिंहदरबारको अधिकार गाउँगाउँ मा भनिएको थियो, के अहिले साँच्चै त्यस्तो अवस्था छ त ? वास्तवमा अधिकार गाउँगाउँमा छैन भन्ने अवस्था होइन तर संविधानले नै संघ, प्रदेश र स्थानीय सरकारको व्यवस्था गरेको छ भने सबैका आफ्ना क्षेत्राधिकार हुन्छन्। अहिलेका स्थानीय तह विगतका गाविस र जिविस भएजस्तो होइन, यिनले अहिले आफ्ना ऐन र योजना बनाउने तथा बजेट बनाउने र कार्यान्वयनको काम गरिरहेका छन्। पहिलापहिला संघीय संसद्को बजेट ल्याउने समयमा सिंहदरबारमा कति भीड हुन्थ्यो, अहिले त्यस्तो भीड देखिँदैन। यसरी हेर्दा सिंहदरबारका अधिकार तल गएको छ तर सिंहदरबार रित्तो वा खाली त हुँदैन। यो पनि सिंहदरबार त हो। संविधानबमोजिम स्थानीय तहलाई अधिकारको व्यावहारिक पूर्णता दिँदै जान सबैको भूमिका आवश्यक पर्छ। संविधान संशोधनका लागि खासगरी मधेशकेन्द्रित दलले आवाज उठाउँदै आएका छन्। यसमा विकल्प वा सहमतिका लागि सदनको नेतृत्व तहबाट केही पहल हुन सक्छ ? हामीले सरकार र प्रतिपक्षलाई स्मरण गराउने कुरा हुन्छ तर यसमा गहिरोरुपमा हाम्रो प्रभाव हुँदैन। यो राजनीतिक विषय हो। संविधान संशोधन राजनीतिक सहमतिका आधारमा हुने हो। राष्ट्रिय सहमति हुँदा नेपालको नक्सालाई संविधानको अनुसूचीमा समावेश गर्ने गरी राष्ट्रिय सहमतिका आधारमा संशोधन गरियो। यसैगरी अन्य दफामा संशोधनका लागि विधेयक तयार भएर आएमा हामी सहजीकरण गर्ने नै छौँ। ल्याइएका विधेयकलाई अझ परिपक्व र आमसहमति योग्य बनाउन हाम्रो भूमिका हुनेछ। राष्ट्रियसभाले हालसम्म पारित गरेका कानून, प्रतिनिधिसभा तथा सरकारसँगका समन्वय, निर्देशनका मुख्य पक्षहरु उल्लेख गर्नुपर्दा? संघीय संसद्को पछिल्लो छैटौँ अधिवेशनसम्ममा दुवै सभामा १२२ विधेयक दर्ता भएका थिए। यीमध्ये दुवै सदनबाट पारित भई ६८ वटा प्रमाणीकरण भइसकेका छन्। एक विधेयक फिर्ता भई ५३ वटा बाँकी छन्। हाल सभामा १९ र समितिमा २० विधेयक विचाराधीन छन्। पेश हुन बाँकी १३ वटा छन्। प्रतिनिधिसभाबाट सन्देशसहित प्राप्त एक विधेयक राष्ट्रियसभामा पेश हुन बाँकी छ। राष्ट्रियसभामा उत्पत्ति र दर्ता भएका ४१ विधेयकमध्ये सभाबाट २२ वटा पारित भएका छन्। यसमध्ये दुवै सभाबाट पारित भई १६ वटा प्रमाणीकरण भएका छन्। प्रतिनिधिसभाबाट फिर्ता आउन बाँकी ६ विधेयक छन्। सभामा तीन र सभा मातहतको विधायन व्यवस्थापन समितिमा १० विचाराधीन छन्। गुठी विधेयक फिर्ता भएको छ। संघीय संसद्को पछिल्लो छैटौँ अधिवेशनसम्ममा दुवै सभामा १२२ विधेयक दर्ता भएका थिए। यीमध्ये दुवै सदनबाट पारित भई ६८ वटा प्रमाणीकरण भइसकेका छन्। एक विधेयक फिर्ता भई ५३ वटा बाँकी छन्। हाल सभामा १९ र समितिमा २० विधेयक विचाराधीन छन्। पेश हुन बाँकी १३ वटा छन्। हालसम्म सभामा तराईमधेशको हुरी, बतास र कोभिड १९ रोकथामबारे समसामयिक विशेष प्रस्ताव, नेपालको कालापानी, लिपुलेक र लिम्पियाधुराको सीमा विवादबारे सङ्कल्प प्रस्ताव र तीन विषयमा जरुरी सार्वजनिक महत्वको प्रस्ताव पारित भएको छ। चार महत्वपूर्ण विषयमा सरकारलाई ध्यानाकर्षण प्रस्ताव पारित भएको छ। अहिले हामीसँग पुराना विधेयकहरु बाँकी छैनन्। आएका विधेयकमा हामी एक मात्र विधायन व्यवस्थापन समितिमा दफाबार छलफल गछौँ। हामी विधेयक र अन्य गतिविधिमा सहमतिकै आधारमा काम गछौँ। गुठी विधेयक फिर्ता नभएको भए पनि हामी गृहकार्य गरेर सहमतिमा त्यसलाई अगाडि बढाउन सक्ने थियौँ। हामीले सम्बन्धित अन्य मन्त्रालयहरुलाई सम्बन्धित विधेयकहरु छिटो ल्याउन पनि भनिरहेका छौँ। समग्रमा भन्नुपर्दा विधेयक निर्माण र सभाका काम उत्साह छ। राष्ट्रियसभाको संवैधानिक व्यवस्था, यसको गरिमा र महत्व अझै बढाउन के गर्नुपर्ला ? प्रतिनिधिसभाको निर्वाचनमा प्रत्यक्षमा पराजित केही नेताहरु अर्को प्रक्रियाबाट यस सभामा आउनुभएको छ, यसबारे विभिन्न टिप्पणी पनि भएका छन्, यसमा यहाँको प्रतिक्रिया? वास्तवमा राष्ट्रियसभाको विशिष्ट चरित्र र भूमिका छ। यसमा व्यक्तिहरुको छनोट गर्दा राजनीतिक योगदान, उमेर, वर्ग, विभिन्न पेशा, बौद्धिकता आदि सबैको मिश्रण हुन्छ। अहिले त्यहीअनुसार प्रतिनिधित्व छ। राजनीतिमा कुनै एक चुनाव हार्नु भनेको सबै चिज होइन। खास प्रयोजन र अवस्थामा मतहरु तलमाथि पर्न सक्छन् तर यसको अर्थ ती नेता सँधैभरि असक्षम वा काम गर्न नसक्ने भएका हुन् भन्ने हुँदैन। हारे पनि उहाँहरुले राजनीतिक काम गरिरहनुभएकै छ। देश र जनताकै लागि काम गरिरहनुभएको छ भने विधि र प्रक्रियानुसार उहाँहरु फरक भूमिकाको जिम्मेवारीमा आउन सक्नुहुन्छ। राष्ट्रियसभामा विगतमा प्रत्यक्ष चुनाव नलडेका पनि धेरै आउनुभएको छ। बाहिर रहेकामध्येबाट आवश्यक परेकालाई यसमा ल्याउन पनि सकिन्छ। यसलाई अन्यथा लिनु पर्दैन। राष्ट्रियसभामा वरिष्ठ नेताहरु आउनाले यसको ओझ र गरिमा बढ्ने नै छ। यसलाई प्रधानमन्त्री हुन तयार वा योग्य खालका नेताहरुको रुचि र आकर्षणका रुपमा पनि लिन सकिन्छ। यसले राष्ट्रियसभाको महत्व बढाएको छ। उहाँहरु भोलि फेरि अर्को ठाउँमा निर्वाचन जित्न सक्नुहुन्छ। कतिपय प्रदेशबाट जितेर आउनुभएको छ। मनोनीत भएर आउनु भनेको पनि मन जितेर आउनु हो। सरकारले आवश्यक नठानी मनोनयन सिफारिश गर्दैन भन्ने विश्वास पनि गरौँ। त्यसकारण उहाँहरुले एक पटक निर्वाचन हार्नुलाई अपराधै गरेको वा सर्वनाक हार थियो भनिनु हुन्न। देश र जनताकै लागि काम गरिरहनुभएको छ भने विधि र प्रक्रियानुसार उहाँहरु फरक भूमिकाको जिम्मेवारीमा आउन सक्नुहुन्छ। राष्ट्रियसभामा विगतमा प्रत्यक्ष चुनाव नलडेका पनि धेरै आउनुभएको छ। बाहिर रहेकामध्येबाट आवश्यक परेकालाई यसमा ल्याउन पनि सकिन्छ। संविधानले परिकल्पना गरेको समाजवादोन्मुख मुलुक निर्माणमा हामी अगाडि बढेका छौँ त ? सरकारले लिएको समृद्ध नेपाल, सुखी नेपाली को राष्ट्रिय आकाङ्क्षा पूर्तिका लागि के के कुरामा सुधार गर्नुपर्ला? सरकारको काम प्रभावकारी बनाउन बनाइएका योजनाहरु समयमा सम्पन्न गर्नका लागि केके कमजोरी रहे भनेर समीक्षा गरेर जानुपर्छ। सरकारले ल्याएका राम्रा कार्यक्रमहरु छन् तर कार्यान्वयनमा केही अलमल छन्। जस्तो खरीद ऐन, बजेट निकासा, निर्माण व्यवसायीका कामका आदि अलमलले विकास निर्माणमा सोचे जस्तो परिणाम नआएको हुन सक्छ। यी सबै काममा सरकारले विस्तारै गति लिइरहेको थियो, यहीबेला विश्वव्यापी कोरोना महामारीको दुष्प्रभाव पर्न गयो। महामारीका चौतर्फी नकारात्मक असरका बीच हाम्रा गन्तव्यहरु सही दिशातर्फ छन्। यो सरकार पाँच वर्षे स्थिर सरकारका रुपमा अघि बढेको छ। विगतमा कुनै पनि सरकार पूर्ण कार्यकाल नरहेकाले विकासनिर्माणले गति लिन सकेनन्। स्थिर सरकार नहुँदा जसअपजस कसले लिने, जनताले मूल्याङ्कन के आधारमा गर्ने भन्ने हुन्थ्यो। यो स्थिरताले भविष्य राम्रो देखिएको छ र मुलुकले नयाँ गति लिनेछ भन्ने विश्वास पैदा भएको छ। नयाँ आर्थिक वर्षको साउनदेखि नै बजेट कार्यान्वयनमा जाने अभ्यासमा पनि अघि बढ्न सक्नुपर्छ। संविधाको मर्म त्यही हो। जनतालाई परिणाम दिने तथा बजेट र कार्यक्रमको कार्यान्वयनमा प्रधानमन्त्री केपी शर्मा ओलीमा एक प्रकारको हुटहुटी देखिन्छ, सबै मन्त्रीमा त्यही गति आवश्यक छ। साँच्चै समाजवादमा जान सक्ने आधार तय गर्नुपर्छ। देश समृद्ध नभएसम नागरिक खुशी हुन सक्दैनन्। समृद्धि हासिल गरेर जनतामा विनाभेदभाव त्यसका लाभहरु न्यायोचितरुपमा वितरण गर्न सक्नुपर्छ। हामी दोहोरो अङ्कको आथिक वृद्धिको लक्ष्यमा अघि बढिरहेका बेला कोरोना सङ्कटबाट तङ्ग्रिएर अघि बढ्न सक्नुपर्छ। सरकारले कोभिड१९ नियन्त्रण र रोकथाममा संघीय र प्रदेशसभा सदस्यलाई समन्वयका लागि आग्रह गरिसकेको छ, यसमा कसरी समन्वय बढाउन सकिएला ? कोरोना जोखिमकै कारण अहिले हामीले समितिका बैठकहरु गरिरहेका छैनौँ। मुख्य कुरा महामारीविरुद्ध जनचेतना जगाउने कुरा हो। यसमा विभिन्न सरकारलाई प्रभावकारी कामका लागि घच्घच्याउने काम गरिरहेका छौँ। निर्वाचन पूर्वाधार विकास कोषको बजेट पनि कोरोना नियन्त्रणमा खर्च गर्ने गरी कार्यविधि बनेको छ। महामारीका कारण बेरोजगारी सिर्जना भएको छ। गरिखानेहरुको अवसरहरु गुमेको छ। त्यसलाई कसरी समेटेर जाने भन्ने नयाँ शिराबाट चिन्तन गर्नुपर्छ। अहिले जसरी कृषिलाई प्राथमिकता दिने चलन शुरु भएको छ, यसलाई दिगोरुपमा निरन्तरता दिनुपर्छ। नराम्ररी प्रभावित भएको पर्यटन क्षेत्रलाई कसरी अगाडि बढाउने, यी सबै सवालमा हामी समन्वय गर्नेछौँ। हिउँदे अधिवेशनसम्म आइपुग्दा स्थिति अलि सहज भएमा विद्यमान आर्थिक सङ्कटबाट माथि उठ्नका लागि हामीले थप के भूमिका खेल्न सक्छौँ, त्यो खेल्नेछौँ। त्यसैले म फेरि पनि के भन्न चाहन्छु भने हामीले जुन उत्साहका साथ संविधान जारी गरेका थियौँ र कार्यान्वयनमा अघि बढेका थियौँ, हाल आएर कोभिड १९ ले तबाह गरेको छ। स्वास्थ्य सुरक्षाका मापदण्डलाई पालना गरेर हामी जनजीवनलाई सामान्य बनाउनेतिर लाग्नुपर्छ। यो सरकारले मात्रै गर्ने काम हो भन्ने ठान्नु हुँदैन। यो त प्रत्येक नागरिकको कर्तव्य हो। हामी यसतर्फ पूरा गर्न लागौँ। प्रत्येकले आफ्नो जिम्मेवारी पूरा गरेर न्याय र समामतामूलक समाजवादको हाम्रो लक्ष्य प्राप्त गर्नु संविधान र नेपाली जनताको अभीष्ट हो।"
हचुवा क्षेत्रफलमा आपत्ति,"काठमाडौं : भूमि व्यवस्था, सहकारी तथा गरिबी निवारण मन्त्रालयले नेपालको क्षेत्रफल शिक्षा मन्त्रालयअन्तर्गतको पाठ्यक्रम विकास केन्द्रले पाठ्यपुस्तकमा समावेश गरेकोमा आपत्ति जनाएको छ। भूमि व्यवस्थाका सचिव टेकनारायण पाण्डे नेतृत्वको टोलीले बिहीबार मुख्यसचिव लोकदर्शन रेग्मीसमक्ष आधिकारिक घोषणा नहुँदै कुल क्षेत्रफल पाठ्यपुस्तकमा राखेको भन्दै असहमति जनाएको हो। मन्त्रालयको टोलीले सीमा, नक्सा र क्षेत्रफलको विषय शिक्षा मन्त्रालयको कार्यक्षेत्र नभएको भन्दै ध्यानाकर्षण गराएको थियो। भूमि व्यवस्थाका प्रवक्ता जनकराज जोशीले क्षेत्रफलका विषयमा मुख्यसचिवलाई जानकारी गराइएको पुष्टि गरे। देशको नक्सा जारी गर्ने आधिकारिक निकाय भूमि व्यवस्थाअन्तर्गतको नापी विभाग हो। टोलीले परराष्ट्र तथा भूमि व्यवस्था मन्त्रालयले गर्नुपर्ने विषय शिक्षाले समन्वय नगरी गरेको गुनासो मुख्यसचिवसमक्ष गरेको थियो। मुख्यसचिव रेग्मीले यो विषय माथिल्लो निकायमा उठाउने जवाफ दिएका थिए। केन्द्रले देशको क्षेत्रफल तोकेर पाठ्यपुस्तक तयार गरी सार्वजनिक गरेपछि विवाद निम्तिएको छ। सरकारले लिम्पियाधुरासम्म समेटेर नयाँ नक्सा जेठ ७ मा जारी गरे पनि क्षेत्रफल भने घोषणा गरिएको छैन। सरकारले औपचारिक घोषणा नगर्दा नेपालको क्षेत्रफल कति हो भनेर अन्योल भएको छ। यही भएर विज्ञको रायका आधारमा पाठ्यपुस्तकमा क्षेत्रफल समावेश गरिएको केन्द्रले जनाएको छ। शिक्षामन्त्री गिरिराजमणि पोखरेलले सार्वजनिक गरेको नेपालको भूभाग र सीमासम्बन्धी स्वाध्याय सामग्रीमा नेपालको कुल क्षेत्रफल १ लाख ४७ हजार ६४१२८ वर्ग किलोमिटर रहेको उल्लेख छ। शिक्षा मन्त्रालयले देशको क्षेत्रफल औपचारिक घोषणा नहुँदा पठनपाठन समस्या भएपछि पाठ्यपुस्तकमा समावेश गरिएको बताउँदै आएको छ। भूमि व्यवस्था र नापी विभागले कूटनीतिक विषय भएकाले तयारी अवस्था रहने पनि क्षेत्रफल घोषणा नगरिएको बताउँदै आएका छन्। सरकारले निर्देशन दिए तत्काल घोषणा गर्न सकिने विभाग स्रोतले बताएको छ। विभागका पूर्वउपमहानिर्देशक सुरेशमान श्रेष्ठले विभागले पनि समयमै नक्साअनुसार नेपालको क्षेत्रफल प्रकाशन गर्नुपर्ने बताए। कित्ताको नापी गरी क्षेत्रफल प्रकाशन गर्न मिल्ने अनि नेपालको क्षेत्रफल प्रकाशन गर्न नमिल्ने त नहुनुपर्ने, उनले भने, क्षेत्रफल मापन नितान्त प्राविधिक विषय हो र कूटनीतिसँग यसको कुनै लेनदेन हुँदैन। नेपालको क्षेत्रफल कति ?"
संविधान जनताका मूलभूत भावनालाई समेट्न सफल भयो : सभामुख सापकोटा,"नेपालको संविधानले परिकल्पना गरेअनुसार जनप्रतिधिमूलक संस्थाको सर्वोच्च निकायको रुपमा संघीय संसद् क्रियाशील छ। संविधान कार्यान्वयन गराउन र केही कमजोरी भए सुधार गर्ने निकायका रुपमा समेत यही संस्थालाई लिइन्छ। संसद् नागरिकका भावना, अपेक्षा तथा सुख दुःख सुन्ने निकाय हो। संविधान कार्यान्वयन, नागरिकका अपेक्षा र चाहनाको सम्बोधन गर्दै सङ्घ, प्रदेश र स्थानीय तहलाई थप रक्तसञ्चार गराउने निकायका रुपमा रहेको यस संस्था नै लोकतन्त्रको सबैभन्दा सुन्दर संस्था हो। जनताको प्रत्यक्ष सहभागितामा पहिलो पटक बनेको वर्तमान संविधानले परम्परागत संसदीय प्रणालीभन्दा माथि उठ्ने प्रयास गरेको छ। संविधान दिवसका अवसरमा संविधान कार्यान्वयन, जनअपेक्षा तथा संघीय संसद्को पछिल्लो भूमिकालगायत विषयमा संघीय संसद्का सभामुख अग्निप्रसाद सापकोटासँग राससले गरेको अन्तरवार्ताको सम्पादित अंशः संविधानसभाबाट जारी भएको संविधानको कार्यान्वयनको अवस्थालाई जनप्रतिनिधिमूलक संस्था संघीय संसद्को सभामुखको हैसियतले कसरी मूल्याङ्कन गर्नुभएको छ ? संविधान कार्यान्वयनको गति तीव्र रुपमा अगाडि बढेको छ। संविधानसँग बाझिएका कानून निर्माण गर्ने र केही खारेज गर्ने काम पनि यसबीचमा भए। पछिल्ला तीन वर्षमा संविधान कार्यान्वयनसँग जोडिएका धेरै कानून बने र कार्यान्वयनमा पनि आए। अहिले सबैलाई स्पष्ट भएको छ संविधान कार्यान्वयनको अवस्था के छ भनेर। तीन वटै तहका सरकार गठन भई उनीहरु क्रियाशील छन्। संघीय संसद्ले स्थानीय, प्रदेश र संघीय तहलाई समन्वय गर्ने अन्तरसमन्वय विधेयक, २०७७ समेत पास गरिसकेको छ। त्यसले थप सहजता पैदा गरेको छ। त्यो कानून आफैँमा निकै महत्वपूर्ण छ। विगतमा कतिपय कामहरु अड्किएका थिए। त्यसका साथसाथै अहिले काम गर्न सहज भएको छ। कानूनकै अभावमा तीन वटै तहका सरकारलाई काम गर्न खासै समस्या छैन। नियमावली र कार्यविधि बनाउने विषय बाँकी छन्। महत्वपूर्ण काम भनेको दुई पटक त संविधान संशोधन गरी समयसापेक्ष र जनताको भावनालाई सम्बोधन गर्ने प्रयास भएको छ। पहिलो संशोधनमा समानुपातिक सिद्धान्तलाई थप व्याख्या गर्दै स्पष्ट पार्ने काम भयो। दोस्रोमा नेपालको नक्शालाई सच्याउने काम भयो। यो आफैँमा ठूलो महत्वको विषय हो। संविधानले निर्दिष्ट गरेको महिलाको ३३ प्रतिशत सहभागिता पनि थप व्यावहारिक रुपमा कार्यान्वयन भएको छ। संघीय संसद्मा ३३८३ प्रतिशत महिला सहभागिता छ। स्थानीय तहमा पनि प्रमुख वा उपप्रमुखमध्ये एक जना महिला नै हुनुपर्ने व्यवस्था भएका कारण त्यसको व्यावहारिक कार्यान्वयन भएको छ। सोही तहमा महिला त्यसमा पनि दलित समुदायको महिलाको सहभागितालाई पनि विशेष भूमिकासहितको सहभागिता गराइएको छ। प्रदेश र संघीय संसद्मा पनि समावेशी, समानुपातिक सिद्धान्त लागू भएको छ। समानुपातिक र समावेशी सिद्धान्त पूर्ण रुपमा कार्यान्वयन भएको छ। संविधान कार्यान्वयनसँग जोडिएका अन्तरसरकार समन्वय गर्ने केही कानून निर्माण हुन बाँकी रहेका कारण काम गर्न समस्या भयो भन्ने प्रदेश सरकारहरुको गुनासो छ। यसलाई कसरी लिनुहुन्छ ? केही विषय बाँकी छन्। कतिपय बाझिएका कानूनहरु पनि छन्। जरुरी रहेका कानून यसअघि नै निर्माण भइसकेका छन् तर केही कानून बन्न बाँकी छ। सोही कारण काम नै रोकिएको भने छैन। खासगरी नियमावलीहरु बन्न बाँकी छन्। यसको कार्यान्वयनका सन्दर्भमा हेर्दा केही संवैधानिक निकायमा नियुक्त गर्न बाँकी छन् जुन संविधानमा नै स्पष्ट तवरले महत्वका साथ किटान गरिएको छ। संविधानले यति समयभित्र गर्नुपर्छ भनेर तोकेका काम पूरा भएका छन्। एक वर्ष, तीन वर्ष भनेर तोकेको, मौलिक हकलगायतका कानून निर्माण भएका छन्। अब भने व्यावहारिक कार्यान्वयनको मात्रै खाँचो छ। त्यसका लागि हामी सबैको साझा प्रयत्न जरुरी रहन्छ। हामी त्यसका लागि क्रियाशील छौँ। संविधान निर्माणको क्रमदेखि नै आफूहरुको माग सम्बोधन भएन भनेर गुनासो गरिरहेका समूह, वर्ग र क्षेत्रले उठाएका विषयलाई कुन तवरले समेट्न सकिएला ? हो केही प्रश्नहरु छन्, केही गुनासा पनि छन्। तराईमधेशकेन्द्रित पार्टीका प्रश्न पनि छन्। अन्य केही समूह पनि छन्। हामीले साझा सहमतिका आधारमा केही विषयलाई पहिलो संविधान संशोधनकै क्रममा पनि सम्बोधन गरेका छौँ। पछिल्लो पटक दोस्रो संशोधन पनि भयो। निशान छापमा भएको नक्शालाई सच्याएका छौँ। हामीले नेपालका भूभाग कालापानी, लिपुलेक र लिम्पियाधुरा समेटिएको नयाँ नक्सा सार्वजनिक गरेका छौं। यो आफैंमा महत्वपूर्ण विषय हो। नेपाली जनतालाई खुशी दिने र एकाकार बनाउने विषय पनि छ। यस्तै मधेशवादी दलले उठाएका विषयका सन्दर्भमा पनि छलफल भइरहेको छ। सदनमा पनि त्यसले प्रवेश पाइरहेको छ। राजनीतिक पार्टीहरुका बीचमा पनि छलफल भइरहेको छ। खासगरी सत्तारुढ पार्टी र प्रधानमन्त्रीले नै संविधान संशोधन आवश्यकता र औचित्यताका आधारमा गरिनेछ भन्दै आउनुभएको छ। मलाई के लाग्छ भने पार्टी र सरोकारवालाको बीचमा गहन छलफल गरेर आन्तरिक राष्ट्रियतालाई सुदृढीकरण गर्ने तथा मजबुत बनाउने हिसाबले आवश्यकताअनुसार संविधान संशोधन गर्न पहलकदमी गर्नुपर्छ। मैले पनि राजनीतिक पार्टीहरुका बीचमा यसका बारेमा छलफल गरेर निष्कर्षमा जानुपर्छ भन्दै आएको छु। छलफल पनि भइरहेको छ। संविधान निर्माण भएको पाँच वर्षपछि अहिले आएर हेर्दा जननिर्वाचित संविधानसभाले बनाएको संविधानले जनअपेक्षालाई केकति सम्बोधन गर्यो भन्ने लाग्छ ? संघीय संसद्ले गर्नुपर्ने काम नियमित रुपमा नै भइरहेको छ, जुन गर्नैपर्छ। अन्य काम पनि नियमित रुपमा नै भइरहेको छ। सदनमा जनताले आफ्ना आवाज पर्याप्त मात्रामा उठोस् भन्ने चाहेका छन्। सोहीअनुसार हामी क्रियाशील भइरहेका छौँ। जनताले हाम्रा आवाज सदनमा उठेका छन्, हाम्रा आवाजको सम्बोधन भएको छ भन्ने ठानेका छन् तर जनताको माग सम्बोधन गर्न अझै हामीले सबैभन्दा ठूलो महेनत गर्नुपर्छ। हाम्रो संविधान मौलिक खालको छ। हाम्रो संविधान निर्माण प्रक्रिया पनि मौलिक खालको नै थियो। हाम्रो संविधानमा लोकतन्त्रका पछिल्ला आयामहरुसमेत समेटिएका छन्। लोकतन्त्रका विकसित भएका नयाँ मूल्य, मान्यता र सिद्धान्तलाई समेत समावेश गरिएको छ। यस अर्थमा यो नयाँ प्रयोग पनि हो। नयाँ प्रयोगमा हामी प्रवेश त गरेका छौँ। प्रयोगका सन्दर्भमा थप प्रभावकारी बनाउनुपर्यो। संघीय संसद्को कामकारवाहीबाट नेपाली जनताले आफ्नो हृदयका आवाज आफ्ना प्रतिनिधिमार्फत उहिरहेको छ भन्ने कुराको गहिरो अनुभूति हुने गरी काम गर्नुपर्नेछ। त्यसमा सांसद, सभामुख, संघीय संसद् सचिवालय सबै परिचालन हुनुपर्छ। संघीय संसद् सबैको अभिभावक हो। प्रदेश तहमा पनि यस्तै संरचना छ। प्रदेशको संसद्मा पनि नियमित छलफल हुने, अनुभव आदानप्रदान गर्ने वातावरण छ। प्रदेशका सदनका प्रमुखहरुसँग वार्ताको क्रममा प्रत्यक्ष तथा अप्रत्यक्ष तवरले कुराकानी पनि भइरहेको छ। भौतिक रुपमा नै उपस्थित भएर हामीले छलफल, अन्तरक्रिया गर्ने कार्यक्रम अगाडि सारेका थियौँ, त्यो हुन सकेको छैन। अब यो योजना अवस्था सामान्य हुनेबित्तिकै कार्यान्वयन गर्ने योजनामा छौँ। हामीले नेपालका भूभाग कालापानी, लिपुलेक र लिम्पियाधुरा समेटिएको नयाँ नक्सा सार्वजनिक गरेका छौं। यो आफैंमा महत्वपूर्ण विषय हो। नेपाली जनतालाई खुशी दिने र एकाकार बनाउने विषय पनि छ। यस्तै मधेशवादी दलले उठाएका विषयका सन्दर्भमा पनि छलफल भइरहेको छ। हामी संघीयतामा गयौँ। त्यसले फाइदा गरेको छ। हामीले विभिन्न खालका महाविपत्तिको सामना गरिरहेका छौँ। पछिल्लो पटक कोरोनाको विपत्तिले हामीलाई सताएको छ। त्यसको प्रतिरोधका लागि स्थानीय तहले साह्रै महत्वपूर्ण काम गरेको छ। एकाध स्थानमा भनेबमोजिमको काम नभएको, अर्थात् जनताको अपेक्षाअनुसार काम नभएको भन्ने गुनसो पनि आएका छन् तर आमरुपमा स्थानीय तहले काम नै गरेका छन्। अहिले स्थानीय तह नभएको भए, महामारीका समयमा धेरै मात्रामा क्षति हुन्थ्यो। स्थानीय तहले देशैभरि पहलकदमी लिएका छन् र काम पनि मौलिक तवरले नै गरेका छन्। महामारीको समयमा दिनरात नभनी खटेर जनताको सुखदुःखमा साथ दिएका छन्। यसले जनतामा के परेको छ भने संघीयता त आवश्यक रहेछ, ठीक रहेछ। हामीले ठीक गरेका रहेछौँ भन्ने जनतालाई पनि परेको छ। हामी सबैलाई पनि त्यो महसुस भएको छ। संविधानले व्यवस्था गरेअनुसार गठन भएको स्थानीय तहले नै प्रभावकारी काम गरे पनि प्रदेश सरकारहरुका विषयमा केही जिज्ञासा भने बाँकी छन्। उनीहरुले प्रभावकारी काम गर्न सकिरहेका छैनन् भन्ने गुनासा पनि सँगै आएका छन्। यसलाई कसरी लिनुपर्ला ? जति समन्वय हुनुपर्थ्यो, त्यो भएको छैन। यो कुरा सही नै हो। पछिल्ला दिनमा परिस्थितिको प्रतिकूलताका कारणले हामीले हाम्रो क्षेत्राधिकारभित्र रहेका गर्नुपर्ने कुराहरु पनि गर्न गाह्रो भइरहेको छ। प्रदेशका सभामुख, उपसभामुखको बैठक बोलाउने, अनुभव आदानप्रदान गर्ने, कमजोरी सुधार गर्ने, आवश्यक समन्वय गर्ने काम गर्न बाँकी छ। उहाँहरुका अनुभव, जनताका बीचमा जाँदा र साक्षात्कार गर्दा पाएको अनुभवलाई हामीले पनि ग्रहण गर्न सकिन्छ। हामीले अभ्यास गरेका विषयलाई जानकारी दिने, दिशानिर्देशन गर्ने कुरा जुन तवरले हुनुपर्ने थियो, त्यो हुन सकेको छैन। परिस्थितिजन्य कारणले त्यसो भइरहेको छ। आत्मगत कारणले होइन। हामीले योजना, कार्यक्रम पनि बनाएका थियौं। अर्कातर्फ सङ्घ, प्रदेश र स्थानीय सरकारको बीचमा जुन खालको समन्वय हुनुपर्ने थियो, त्यो अझै राम्रो हुनुपर्छ। सरकारहरु आआफ्नै तवरले अगाडि बढेको जस्तो देखिन्छ। सङ्घ र प्रदेश सरकारका बीचमा भएको विवादका पछाडि पनि समन्वयको अभाव नै हो। स्थानीय तह त पहिलेदेखिकै संरचना हो। त्यसको सार र रुप मात्रै परिवर्तन भएको हो। संघीय र स्थानीय सरकार विगतका अनुभवका आधारमा पनि अगाडि बढ्न सकेका छन् तर प्रदेश सरकार मौलिक भएकाले यसमा केही समस्या आउनु स्वाभाविक छ। त्यो समस्या क्रमशः समाधान भएर जान्छ। अलमलका परेको हो कि भन्ने देखिन्छ। जनताका आवाजलाई सबै तहको संसद्मा समन्वय गरेर जानुपर्छ। हामीले नीतिनिर्माणका हिसाबले जनताका आवाजलाई समेटेर छलफल गर्ने वातावरण बनाउनुपर्छ। सरकारका तर्फबाट पनि तय भएका नीति, नियमलाई कार्यान्वयन गराउनेतर्फ विशेष ध्यान दिनुपर्छ। प्रदेश सरकारहरुले हामीले अधिकार पाएनौँ, सङघीय सरकारले आफ्नो एउटा एकाइका रुपमा मात्रै हेर्यो भन्ने गुनासो पनि आएको छ ? यसलाई यहाँले कसरी लिनुहुन्छ ? पहिलो कुरा कहाँकहाँ हो समस्या, त्यो पत्ता लगाएर समाधानको दिशामा जानुपर्छ। उहाँहरुले उठाएको प्रश्नअनुसार संविधानका अक्षर र भावनाअनुसार छलफल गर्नुपर्छ। उहाँहरुले भनेका कुरा संविधान अनुसार छन् कि छैनन्, संविधानले दिएका अधिकार प्रयोग गर्नका लागि कतै कमी भएको छ कि सङ्कुचन भएको छ कि वा कुनै अप्ठ्यारो पो भएको छ कि, त्यो हेर्नुपर्छ। सबैभन्दा पहिला राम्रो संवाद हुनुपर्छ। तीनै तहका बीचमा समन्वय गरेर समस्याको पहिचान गर्नुपर्छ। उठेका प्रश्नहरु केकति सही छन्, केकति प्रभावकारी छन् भन्ने पनि हेर्नुपर्छ। ती कुराको छानबिन र विश्लेषण गरेर देखिएका समस्या समाधान गर्नुपर्छ। संघीय, प्रदेश र स्थानीय सरकारले स्पष्ट रुपमा समस्याको पहिचान र समाधानको तत्परता देखाउनुपर्छ। संघीय संसद्को हिसाबले गर्नुपर्ने काम हामी गर्छौँ। प्रदेश सरकारले संघीय सरकारबाट स्रोतसाधन र अधिकार पाएनौँ भन्दै आएका छन् ? यसलाई कसरी समाधान गर्न सकिएला ? नेपालमा संघीयता नयाँ प्रयोग भएको हुनाले शुरुशुरुमा गर्दै जाने क्रममा केही समस्या आउन सक्छन्। नयाँनयाँ हुँदा केही समस्या आउनु स्वाभाविक हो। त्यस्ता समस्यालाई चाँडै समाधान गर्नुपर्छ। दिशानिर्देश गर्ने विषयमा केही समस्या वा कमजोरी भएको छ कि जस्तो लाग्छ। संघीय संसद्का तर्फबाट त हामीले नीति, योजना, कार्यक्रम सबै बनाएका छौं। परिस्थितिजन्य कारणले गर्दा काम गर्न सकिएन। अझ कार्यपालिकाका हकमा बढी लागू हुन्छ। नीति, कार्यक्रम कार्यान्वयन गर्ने क्रममा प्रभावकारिता नै आवश्यक पर्छ। समन्वयलाई प्रभावकारी बनाउनुपर्छ। त्यसो हुँदा समस्याहरु हल हुन्छन्। संघीय सरकारले बढी नीतिनिर्माण तर्फ प्रदेश र स्थानीय सरकारलाई काम गर्ने वातावरण बनाइदिनुपर्छ। संविधानले दिएका अधिकार पूर्ण रुपमा काम गर्ने वातावरण बनाइदिनुपर्छ। अन्य सरकारले पनि आफूले पाएको अधिकारअनुसार धमाधम काम गर्नुपर्छ। माथिबाट के निर्देशन आउला भने जस्तो होइन, आफ्नै सिर्जनशीलतामा काम गर्नुपर्छ। विगतको जस्तो अहिलेको प्रदेश र स्थानीय सरकार एउटै सरकारका एकाइ होइनन्। यो त संविधानले नै प्रष्ट व्यवस्था गरेको र अधिकारसमेत दिएको फरक सरकार हो तहगत सरकार हो। निकाय जस्तो आदेशको प्रतीक्षा गर्ने होइन। संघीय सरकारबाट राय, सुझाव र सल्लाह लिन सकिन्छ। तलबाट पनि समन्वयका लागि पहल गर्नुपर्छ। संघीय सरकारले पनि अभिभावकीय भूमिका खेल्नुपर्छ। सिर्जनात्मक तवरले काम गर्न सकिन्छ। संघीय सरकारले बढी नीतिनिर्माण तर्फ प्रदेश र स्थानीय सरकारलाई काम गर्ने वातावरण बनाइदिनुपर्छ। संविधानले दिएका अधिकार पूर्ण रुपमा काम गर्ने वातावरण बनाइदिनुपर्छ। अन्य सरकारले पनि आफूले पाएको अधिकारअनुसार धमाधम काम गर्नुपर्छ। हामीले नेपालको संविधानमा धेरै मौलिक हक समावेश गरेका छौं। त्यसको कार्यान्वयनका लागि कानून पनि बनाएका छौँ तर कार्यान्वयनको तहमा हेर्दा प्रभावकारी नभएको भन्दै जनस्तरबाटै गुनासो आइरहेको छ ? यसलाई कसरी लिनुहुन्छ ? यो अहिलेको सन्दर्भमा सान्दर्भिक र महत्वपूर्ण प्रश्न हो। अहिले कोभिड १९ को महाव्याधिको चुनौतीपूर्ण अवस्थामा छौँ। नेपालको संविधानले शिक्षा, स्वास्थ्य, गाँस बास र कपासको हकलाई प्रष्ट रुपमा बढी महत्वमा राखेको छ। त्यसमा स्वास्थ्यको कुरालाई विशेष जोड दियौँ। महामहारीमा सबै नागरिकलाई सहल र सरल रुपमा सेवा प्रदान गर्ने वातावरण बनाउनुपर्ने थियो, त्यो हामीले गर्न सकेका छैनौँ। यो वास्तवमा धेरै पीडाको विषय छ। हामीले सुनिरहेका छौं, दिनदिनै अस्पताल खोज्दाखोज्दै नागरिकको मृत्यु भएको छ। हामीले मौलिक अधिकारको सबैभन्दा महत्वका साथ लिइएको खान नपाएर आत्महत्या गरेको भन्ने समाचार पनि आएको छ। यी प्रतिनिधिमूलक घटना हुन्। हामीले भनेका छौं, कोही भोकै मर्दैन कोही भोकै पर्दैन। संविधानले प्रदत्त गरेको समाजवादउन्मुख राज्यको अभ्यासमा भएकाले हामीले नागरिकका सामान्यभन्दा सामान्य समस्या समाधान गर्न पहल गर्नैपर्छ। सबैले समान रुपमा अवसर पाउने वातावरण बनाउनैपर्छ। निःशुल्क उपचार गर्नुपर्ने, स्वास्थ्य सेवा पाउनुपर्ने वातावरण बन्नुपर्छ। त्यहाँ धनी, गरीब भनेर भेदभाव गर्न पाइँदैन र मिल्दैन तर व्यवहारमा त्यस्तो हुन सकेको छैन। हामीले अझै गम्भीर भएर, जिम्मेवार भएर काम गर्नुपर्ने हुन्छ। यसका अतिरिक्त अन्य काम पनि अगाडि बढाउनुपर्छ। विभिन्न आयोगहरुको पदपूर्ति बाँकी छ। संवैधानिक आयोगमा पदपूर्ति गर्नुपर्छ। जनताको खान पाउने र उपचार गर्न पाउने अधिकार तथा शिक्षा पाउने अधिकारलाई पूर्ण रुपमा कार्यान्वयन गर्नुपर्छ। साधन र स्रोत कम भए पनि क्रमशः लागू गर्नुपर्छ भन्ने लाग्छ। विगतमा गणतन्त्र, संविधानसभाका लागि बलिदान दिएका, अङ्गभङ्ग भएका मानिसहरुसँगै आमनागरिकले पनि खोजे जस्तो प्रतिफल पाउन नसकेको आभास भइरहेको छ। हाम्रो कमजोरी कहाँ भयो ? त्यसलाई कसरी सच्याउन सकिन्छ ? चुनौती निकै ठूलो छ। हाम्रो देशमा मात्रै नभई अन्यत्र पनि फरकफरक खालका चुनौती छन्। हाम्रा स्रोतसाधन कम छन्, त्यो साँचो हो। चुनौती जुन खालको देखिएको छ, त्यसको तुलनामा स्रोतसाधन कम छन्। हामी सबैले जनतालाई विश्वास दिलाउनुपर्यो। हामीले काम गरिरहेका छौं, प्रक्रियामा लागेका छौँ। परिवर्तनको मर्मअनुसार, जनताको आकांक्षा पूरा गर्न निष्ठापूर्वक इमान्दार भएर सबै लागिराखेका छौं भनेर जनतालाई विश्वास हुने गरी काम गर्नुपर्छ। जनताको विश्वास प्राप्त गरेपछि उनीहरुले नै सहयोग गर्छन्। स्रोतसाधनको कमी त होला तर मुख्य कुरा जनताको विश्वास हो। विगतका जनयुद्ध, जनआन्दोलनमा शहीद भएका, बेपत्ता, घाइते योद्धाका सपना पूरा गर्न लागेको कुरा हामीले व्यवहारमा देखाउनुपर्छ। हामी उहाँहरुको सपना पूरा गर्न लागिपरेका छौँ भन्ने विश्वास पैदा गराउनुपर्यो। हामीले प्रमाणित गर्नुपर्छ। सामान्य अवस्थामा जनताले खासै रुपमा सरकारको खोजी गर्दैन। असामान्य अवस्थामा भने सरकारको खोजी गर्छन्। संविधानले प्रदत्त गरेको समाजवादउन्मुख राज्यको अभ्यासमा भएकाले हामीले नागरिकका सामान्यभन्दा सामान्य समस्या समाधान गर्न पहल गर्नैपर्छ। सबैले समान रुपमा अवसर पाउने वातावरण बनाउनैपर्छ। निःशुल्क उपचार गर्नुपर्ने, स्वास्थ्य सेवा पाउनुपर्ने वातावरण बन्नुपर्छ। हामीले पनि जनतालाई सुख दु:खमा साथ दिन्छौँ, सेवादेखि बाहेक अरु केही हुन सक्दैन भनेर प्रतिबद्धता जनाएका छौँ। तपाईँहरुका लागि हामी समर्पित छौँ र आवश्यक परे हामी सबै थोक गुमाउन तयार छौँ भन्ने खालको भाव जनतामा दिन सकियो भने ती चुनौतीहरुको एक एक गरी समाधान गर्न सकिन्छ। परिवर्तनका लागि ज्यान दिने, बेपत्ता नागरिक तथा घाइते योद्धाका परिवारको भावनाअनुसार काम गरेको खण्डमा वा भनौं, आमनागरिकको हितमा जब हामी काम गर्छौं, उनीहरु पनि स्वतः खुशी हुन्छन्। सबैभन्दा महत्वपूर्ण भूमिका स्वाभाविक रुपमा उच्च ओहोदामा बसेका हामीहरुको नै हुन्छ। सरकार, संसद् सबैले जनतालाई काम हुँदैछ भनेर विश्वास दिलाउनुपर्छ। कामको फेहरिस्त पेश गरेर होइन, जीवनव्यवहारबाट पुष्टि गर्नुपर्छ। कर्मबाट विश्वास दिलाउनुपर्छ। सारमा मेरो कुरा के हो भने यस्तै महासंकटको समयमा नै इतिहासको रचना हुन्छ। चुनौतीलाई स्वीकार गरेर निष्ठापूर्वक काम गर्न तयार हुनुपर्छ। संविधानमा लिपिबद्ध विषयलाई व्यावहारिक रुपमा नै कार्यान्वयन गर्दै जाने र त्यसमा नागरिकले पनि सहयोग गरून् भन्ने नै हो तपाईँको भनाइ ? संविधानमा लेखिएका कुरा त हामीले कार्यान्वयन गर्नैपर्छ, त्यो हाम्रो ड्युटी हो। त्यसबाट कोही उम्किन पाउँदैन। सङ्कटको समयमा नै हामीले नयाँनयाँ सम्भावनाको ढोका खोल्न सक्छौं भन्ने हो। यस्तै बेलामा काम गर्न कहीँकतै बाधा भएको खण्डमा संविधानलाई पनि नयाँस्तरमा विकास गर्न सकिन्छ, समृद्ध बनाउन सकिन्छ। संंविधानअनुसार काम गर्नुपर्छ। सङ्कटअनुसार काम गर्नुपर्छ। नयाँ कुराको जन्म पनि हुन्छ। जब हामी जनताप्रति समर्पित भएर काम गर्न थाल्छौँ तब जनताले पनि सहयोग गर्छ। संविधान कार्यान्वयनको वर्तमान अवस्थालाई हेर्दा संघीय संसद्को सभामुखको हैसियतले तपाईँको स्वमूल्याङ्कन चाहिँ कस्तो रहन्छ ? संविधानले प्रदत्त गरेअनुसार नै विषयहरु अगाडि बढिरहेका छन्। संघीय संसद्लाई थप जीवन्त बनाएर जाने मेरो प्रतिबद्धताअनुसार थप काम गरिरहेका छौँ। संघीय संसद्लाई जनताप्रति थप उत्तरदायी बनाएर लैजान लागिपरेका छौँ। संविधानमा भएका कतिपय विषय लागू भएका छन्, केही हुने क्रममा छन्। समग्रमा हामी सकारात्मक दिशामा नै छौँ। कमीकमजोरी भएको भए सच्याएर जानुपर्छ। सबैलाई विश्वास दिलाएर काम गर्न सकियो भने राम्रो नतिजा हासिल हुन सक्छ। संविधान दिवसका अवसरमा नेपाली जनतालाई के कस्तो सन्देश दिनुहुन्छ ? हाम्रो संविधान जनताका मूलभूत भावनालाई समेट्न सफल भएको छ। यसले लोकतान्त्रिक मूल्यमान्यताका सबै आयामहरु समेटेको छ, नयाँ राज्य व्यवस्था निर्माण गर्नेतर्फ लागेको छ, समाजवादउन्मुख छ। प्रस्तावनाको मर्मअनुसार हामी अगाडि बढ्नुपर्छ। समाजवादको मूल मर्म भनेको सबैले खान पाउनुपर्छ, स्वास्थ्य, शिक्षा र रोजगारी पाउनुपर्छ भन्ने हो। त्यसमा कुनै पनि भेदभाव गर्न पाइँदैन भन्ने हो। यो अनिवार्य शर्त हो। समान रुपमा सबैले अवसर पाउनुपर्छ। सबैलाई समान रुपमा अवसर प्रदान गर्नका लागि सङ्कल्प गर्ने दिन हो संविधान दिवस भन्ने लाग्छ मलाई। विगतका कमीकमजोरीको समीक्षा गर्ने र आगामी दिनमा त्यसलाई हटाएर एक पटक जनतातर्फ फर्केर, उनीहरुको अपेक्षालाई सम्झेर थप प्रतिबद्धता जनाउने दिन हो। हामी थप इमान्दार भएर अगाडि बढ्नुपर्छ।"
संविधान इमान्दारी साथ कार्यान्वयन गर्दै संशोधन गरेर जान सकिन्छः मुख्यमन्त्री गुरुङ,"गण्डकी : संविधानसभाबाट नेपालको संविधान औपचारिकरुपमा २०७२ असोज ३ गते घोषणा भएसँगै शुरु भएको कार्यान्वयन प्रक्रिया क्रमिक रुपमा अघि बढेको छ । प्रत्येक वर्ष असोज ३ गतेलाई राष्ट्रिय पर्वकै रुपमा संविधान दिवस मनाइँदै गरिरहेका सन्दर्भमा यसको कार्यान्वयनको अवस्थालगायत विषयमा गण्डकी प्रदेशका मुख्यमन्त्री पृथ्वीसुब्बा गुरुङसँग राष्ट्रिय समाचार समिति गण्डकी प्रदेश कार्यालयका प्रमुख वासुदेव पौडेल र समाचारदाता हरि बाँस्तोलाले गरेको अन्तर्वार्ताको सम्पादित अंशः नेपालको संविधानबमोजिम गठित गण्डकी प्रदेश सरकारको नेतृत्व गरिरहँदा संविधानप्रदत्त अधिकारको उपयोगका क्रममा देखिएका समस्या वा कठिनाइ केके छन् ? संवैधानिक प्रावधानका आधारमा नेपालमा सङ्घ, प्रदेश र स्थानीय गरी तीन तहका सरकार छन् । तीन तहका सरकारको छुट्टाछुट्टै एकल अधिकारको सूचीभन्दा सङ्घ र प्रदेश सरकारबीचको साझा अधिकारको सूचीका साथै सङ्घ, प्रदेश र स्थानीय तहबीचको साझा अधिकारको सूची बढी हुनु संविधानमा कमजोरीका रुपमा देखिएको छ । कतिपय साझा अधिकारमा रहेका विषयमा सङ्घले प्रदेश र स्थानीय तहसँग समन्वय, सहकार्य र छलफल नगरी ऐनकानून बनाउँदा समस्या पैदा गर्ने गरेको छ । दोस्रो कुरा, एकल अधिकार सूचीमा रहेका कुराहरूको प्रबन्ध जसरी हामीले गर्नुपर्ने हो, त्यो गर्न सकिएको छैन । एकल अधिकारको सूची भनेको सम्बन्धित तहको सरकारको आफ्नो अग्रअधिकारको कुरा भएकाले तल वा माथिको सरकार वा एउटा वा अर्को सरकारको अधिकारको कुरामा अर्को सरकारले कुनै हस्तक्षेप र नियन्त्रण गर्न सक्दैन तर यो कुराको सम्मान नगरी सङ्घीय सरकारले कतिपय स्थानीय र प्रदेशका एकल अधिकारका सूचीमा पनि कहिलेकाहीँ हस्तक्षेप गरेको देखिन्छ । यसका कारण कहिलेकाहीँ संविधानको प्रावधान र मर्मअनुसार काम हुन समस्या आउने गरेको छ । नेपालको संविधान कार्यान्वयनका चरणमा गइरहेका अवस्थामा केन्द्र, प्रदेश र स्थानीय तहबीचको अन्तरद्वन्द्व पनि कायमै छ । केन्द्रले प्रदेश एवम् प्रदेशले स्थानीय तहलाई अधिकार नदिएको भन्ने कुरा पनि बेला बेलामा आउने गरेको छ, खास समस्या के हो ? प्रदेशबाट स्थानीय तहलाई दिनुपर्ने धेरै कुरा छैन । कतिपय थोरै कुरा प्रदेश कानूनबमोजिम हुने भनिएको छ । हामीले स्थानीय तह सञ्चालनका लागि सहजीकरण र सहयोग गरिरहेका छौँ । कतिपय मामलामा अझै पनि यथेष्ट सहयोग गर्न सकेको अवस्था छैन । त्यसले स्थानीय तहको सरकार सञ्चालनमा पनि केही न केही प्रभाव पर्यो होला । स्थानीय तहबाट कानूनमा यो अप्ठेरो पर्यो भन्ने विषय आउँदैन । बजेट दोहोरोतेहोरो पर्यो, हामीले गर्न पाउनुपर्यो भन्ने कुरा आउने गरेको छ । स्थानीय तहमा विशेष गरी सङ्घीयताको मर्मअनुसार काम गर्नुभन्दा पनि परम्परागत रुपमा नै बाटो खन्ने वा केही बनाउने जस्ता कुरामा मात्र बढी ध्यान जाने गरेको देखिन्छ । सङ्घीयताको मर्मअनुसार स्थानीय तहले आफ्नो क्षमताको अभिवृद्धि कसरी गर्ने भन्ने हिसाबले जनशक्ति, विकास समृद्धिका काम कसरी गर्न सकिन्छ भन्नेभन्दा पनि निश्चित आवधिक योजनाको लक्ष्यका साथ चल्ते चलाते शैलीमा परम्परागत रुपमा धेरै चलेको पाइन्छ । यसमा गण्डकी प्रदेश सरकारले धेरै मात्रामा वैचारिक सहयोग गरिरहेको छ । कानूनी रुपमा वा संरचनागत रुपमा पनि हामी सहयोग गरिरहेका छौँ । त्यस्तै सङ्घीय सरकार र युरोपेली युनियनबीचको सम्झौताअनुसार प्रदेशस्थानीय तहका बीच शासन सहयोग कार्यक्रममार्फत स्थानीय तह र प्रदेश तहका जनप्रतिनिधिको क्षमता अभिवृद्धि गर्ने, संरचनागत सुधारहरू गर्ने, संस्थागत सबलीकरणका कामहरू गर्ने काम हामीले गरिराखेका छौँ । योजना निर्माण गर्दा प्रदेश र सङ्घको आवधिक लक्ष्यलाई लिएर त्यससँग तादात्म्य हुने किसिमले बनाउने भनेका छौँ । त्यसको सहजीकरण प्रदेश सरकारले गर्छ । त्यसमा आवश्यक कानूनहरूको व्यवस्थापन कसरी गर्ने र जुन प्रणाली छ त्यसअन्तर्गत नगरसभा, गाउँसभा प्रभावकारी ढङ्गले सञ्चालन गर्ने, ऐनकानूनको ड्राफ्ट कसरी गर्नेलगायतमा धेरै सहयोग गर्ने कुरा हामीले उठाएका छौँ । खासगरी गण्डकी प्रदेशलाई डिजिटल प्रदेश बनाउँदै गर्दा सँगसँगै स्थानीय तहलाई पनि डिजिटलाइज कसरी गर्ने भन्नेतर्फ सोचेका छौँ । सुशासनको अभाव एवम् समावेशी ढङ्गले नचल्दा हाम्रो गणतन्त्र सुदृढ बन्न सक्दैन । संविधानमा संशोधन हुनुपर्ने माग पनि उठिरहेका सन्दर्भमा यहाँले प्रतिनिधित्व गरिरहनुभएको पार्टी नेतृत्वले आवश्यकता र औचित्यका आधारमा संविधान संशोधन गर्नुपर्ने कुरा गर्दै आएको छ, नेतृत्वले भन्ने गरेको आवश्यकता र औचित्यका आधारमा संविधान संशोधन गर्ने समय कहिले आउँछ ? यो विषय घडी पला हेरेर आउने होइन । तत्काल काम गर्दै जाँदा के के कुराले हामीलाई अप्ठेरो पर्यो, त्यसका आधारमा संविधानमा आवश्यक सुधार हुनुपर्छ । संविधान आफैँमा जीवित दस्तावेज हो, यो संशोधनीय, परिमार्जनीय, सुधारणीय हुन्छ । संविधान एक पटक लेखेपछि ढुङ्गाको अक्षर हो भनेर बुझ्नेको पनि कमी छैन । त्यस्तो संविधानले मुलुकको नेतृत्व गर्न सक्दैन । समयअनुकूल देशकाल, परिस्थिति एवम् आवश्यकताअनुसार हाम्रो समस्या समाधानका लागि संविधान संशोधन गर्नुपर्ने हुन्छ । उदाहरणका लागि गण्डकी प्रदेशको एउटा जिल्ला नवलपरासी (बर्दघाट सुस्तापूर्व) छ । संविधानमा नै उल्लेख भएकाले प्रदेशको नयाँ जिल्लाको नाम नवलपुर राख्न जिल्ला समन्वय परिषद्ले सर्वसम्मत निर्णय गरेको छ, प्रदेश सरकारले निर्णय गरेर पठाएको छ । त्यस्तै रुकुम(पूर्व)लाई पनि केही नाम बनाउनुपर्यो, त्यसका लागि पनि संविधान संशोधन हुनुपर्यो। त्यस्तै तीन तहको सरकार हुँदा त्यसअनुरुप बजेट गइरहेको छ । विशेष, सशर्त, समानीकरण जे भने पनि जेजे रकम माथिबाट आएको छ त्यसको कसरी खर्च भइराखेको छ भन्ने सम्बन्धमा प्रदेश सरकारमा खासै समस्या देखिएको छैन । स्थानीय तहमा बजेट कार्यान्वयनको स्थिति, विकासनिर्माण कार्यको स्थिति भद्रगोल छ । त्यसको अनुगमन गर्ने कुनै संरचना वा सरकार नहुँदा अराजकता देखा परेको छ । त्यसैले तलको शासनलाई अझै सुशासनमुखी, पारदर्शी, जवाफदेहीपूर्ण बनाउनका लागि स्थानीय तहका सरकारहरूको बजेट कार्यान्वयन, खर्चको अनुगमन गर्ने काम प्रदेश सरकारलाई दिनुपर्छ, त्यसका लागि पनि संविधान संशोधन जरुरी छ । आधारभूत शिक्षादेखि लिएर माध्यमिक तहसम्मको शिक्षाको अधिकार स्थानीय तहलाई दिइएको छ । यो आफैँमा अव्यावहारिक निर्णय थियो । किन अव्यावहारिक छ भने कक्षा १२ सम्म परीक्षा लिँदा यसमा एकरुपता आवश्यक छ, जुन ७५३ पालिकाबाट सम्भव छैन । कमसेकम सात वटा प्रदेशलाई दिएमा प्रदेशप्रदेशमा एकरुपता हुन्थ्यो, समन्वय गर्न पनि सजिलो हुन्थ्यो, जसले पाठ्यक्रम पाठ्यपुस्तकमा पनि एकरुपता हुन्छ । विद्यमान संवैधानिक प्रावधानअनुसार पालिकापालिकाका पाठ्यक्रम, पाठ्यपुस्तक बन्ने अवस्था रहेका कारण यसमा संशोधन गर्नुपर्ने देखिएको छ । यो संवैधानिक प्रबन्धका कारणले शिक्षा क्षेत्र अस्तव्यस्त बनेको छ । त्यसैले माध्यमिक तहको शिक्षाको व्यवस्थापन कसरी गर्ने भन्ने सम्बन्धमा पनि संविधान संशोधन जरुरी छ । कतिपय कानून निर्माणका लागि अझै पनि सङ्घबाट आधार र मापदण्ड नआउँदा समस्या पर्दै गएको भन्ने सुनिन्छ, यस सम्बन्धमा यहाँको अनुभव के छ ? प्रदेश प्रहरी संगठन प्रदेशको एकल अधिकारको कुरा हो । संवैधानिक प्रबन्धअनुसार विद्यमान नेपाल प्रहरीको पनि सङ्घीय सेक्टरमा कोको रहने, त्यसको परिचालन कसरी गर्ने सम्बन्धमा नयाँ कानून आवश्यक छ । त्यसबाट छुट्टिएर आएको प्रदेशलाई वितरण गरिएको जुन सङ्ख्या छ त्यो सङ्ख्याका भरमा मापदण्ड, विधिप्रक्रिया कानून मुताबिक हुनेछ भनिएको छ । त्यसकारण प्रहरी ऐन आइसके पनि सङ्घीय सरकारले प्रदेश प्रहरी सङ्गठन परिचालनका लागि मापदण्ड निर्धारण नगर्दासम्म हामीले काम बढाउन सकेका छैनौँ । त्यसैले हामीले मापदण्ड र कार्यविधिको ऐन चाँडो आइदिनुपर्यो भनेका हौँ। त्यस्तै निजामती सेवा ऐनअनुरुप कार्यविधि नहुँदा प्रदेश लोकसेवा आयोगहरूले काम गर्ने अवस्था बनेको छैन । लोकसेवा आयोगले काम गर्ने भनेको त प्रदेशलाई र त्यसअन्तर्गतको स्थानीय तहलाई चाहिने सबै किसिमको जनशक्ति व्यवस्था गर्ने हो । परीक्षा लिने, भर्ना गर्ने, तालीम दिने, उनीहरूलाई ठाउँ ठाउँमा पठाउने सबै जिम्मा प्रदेश लोकसेवा आयोगको हो । त्यससँग सम्बन्धित सङ्घीय कानून नआउँदा समस्या पैदा भएको छ । कोरोना महामारीले विश्व नै तहसनहस बनाइरहेका अवस्थामा यसले नेपालमा पनि ठूलै प्रभाव पारेको छ । कोरोना महामारीसँग जुधिरहेको विद्यमान अवस्थामा वर्तमान संविधानले दिएका जिम्मेवारी तथा अधिकारले काममा कत्तिको सहजता महसुस गर्नुभएको छ ? हाम्रो संविधानले महामारीको परिकल्पना नै गरेको रहेनछ । महामारी आयो भने के गर्ने, प्रदेशले के गर्छ, स्थानीय तहले के गर्छ भन्ने कार्यविभाजन छैन । प्राकृतिक विपत्ति वा त्यस्तै केही भयो भने यो गर्ने भन्ने मात्रै भएका अवस्थामा हामीले यो महामारीलाई महाविपद् मानेर तत्कालीन परिस्थितिमा जेजे कुराको कानूनी प्रबन्ध गरेर जान सकिन्छ, जनशक्ति, बजेट व्यवस्था गरेर जान सकिन्छ, त्यो गरेका छौँ । यस सम्बन्धमा सङ्घीय सरकारले पनि समन्वय गर्ने काम, नीतिनिर्देशन गर्ने काम गरेकै छ । ढिलोचाँडो जे भए पनि कामहरू भइरहेका छन् । सङ्घ, प्रदेश र स्थानीय सरकारबीच केही बढी समन्वय भएको छ भने यही महामारीमा नै भएको छ । स्थानीय तहसँग सहकार्य गर्ने कुरा, माथिल्लो तहसँग समन्वय गर्ने कुरामा प्रदेश सरकारले पुलको भूमिका निर्वाह गरेको छ । यो महामारीको बेलामा प्रदेश सरकारको भूमिका अत्यन्त महत्वपूर्ण छ । सङ्घको भन्दा पनि व्यवस्थित काम हामीले गरेका छौँ । महामारीको रोकथाम नियन्त्रण र यसको व्यवस्थापनमा प्रदेशको आफ्नो तहबाट अत्यन्त चुस्तदुरुस्त भएर काम गरिएको छ । ऐनकानूनले नछेक्ने कुरामा हामीले कुनै सीमा बाँकी राखेका छैनौँ, क्षमताको भरपूर प्रयोग गरेर काम सम्पन्न गरेका छौँ । त्यसैले पनि महामारीको रोकथाम, नियन्त्रण र व्यवस्थापनमा यसले ठोस नतिजा दिन थालेको हो । जिल्ला अस्पतालहरू सबै प्रदेश मातहत भएको हुनाले यिनीहरूको सुदृढीकरणमा लाग्नेबित्तिकै कोरोनाको रोकथाममा महत्वपूर्ण भूमिका निर्वाह गर्यो । जनशक्ति परिचालन, नमूना सङ्कलन सबै तयार गर्ने काम जिल्ला अस्पतालहरूले गरे । स्थानीय तहका स्वास्थ्यचौकी, एकाइमा रहेका कर्मचारीको परिचालन जिल्लाहरूले गरे । कोरोनाको रोकथाम, नियन्त्रण व्यवस्थापन र उपचारका बारेमा तलका जनशक्तिलाई मसिनो गरी परिचालन गर्न सङ्घ सरकारले सक्दो रहेनछ जुन काम हामीले गर्यौँ । सहकार्य गरी स्थानीय तहबाट क्वारेन्टिन निर्माण भए, उहाँहरूले समस्या पर्दा हामीलाई गुहार्नुभयो । जिल्लाको सिसिएमसी, प्रदेशको क्राइसिस म्यानेजमेन्ट सेन्टर, कोभिड १९ क्राइसिस म्यानेजमेन्ट गर्ने टिमलाई निरीक्षण, निर्देशन गर्ने काम हामीले गर्यौँ। त्यस्तै स्थानीय तहलाई पनि हामीले परिचालन, समन्वय गर्ने काम गर्यौँ। त्यससँगै ठोस व्यवस्था भई आइसोलेशनको व्यवस्था प्रदेशले गर्ने, डेडिकेटेड अस्पतालको व्यवस्था सङ्घले गर्ने, क्वारेन्टिनको व्यवस्थापन स्थानीय तहले गर्ने तय भएको छ । बन्दाबन्दीका कारणले अर्थतन्त्र तहसनहस बनेका अवस्थामा त्यसलाई चुस्तदुरुस्त बनाउने, रिभाइवल गर्नेदेखि राहत वितरण, सर्भाइबल फण्डका साथै कोभिड १९ मैत्री बजेट ल्याउने कुरा हामीले गर्यौँ। सङ्घले नीतिनियम बनाउने, नेपालभर एकै किसिमको मापदण्ड बनाउने कुरामा समन्वय गरिराखेको छ । यदि नेपाल सङ्घीय शासन प्रणालीमा नगएको भए, सङ्घीयतामा गएर तीन तहका सरकार नबनेको भए त्यो हालतमा त्यति छिटो त्यो सङ्ख्यामा क्वारेन्टिन बन्न सक्ने थिएन । त्यसको व्यवस्थापन, नियन्त्रण गर्ने कुरामा प्रदेश सरकारले महत्वपूर्ण भूमिका निर्वाह गर्यौँ। प्रदेश सरकारले सारा आइसोलेशन केन्द्रहरूको व्यवस्थापन गर्यो सङ्घीय प्रणाली नभएको नभए त्यो तहमा त्यो मात्रामा सम्भव नै थिएन । रोकथाम, नियन्त्रण र व्यवस्थापनमा जुन रकमको व्यवस्थापन भयो तीन तहका सरकार भएका कारण त्यो सम्भव भएको हो । हामी संसारको दोस्रो कोरोना प्रभावित मुलुक भारतसँग जोडिएका छौँ । खुला सिमानाका कारण भइरहेको आवतजावतका कारण कोरोना फैलिरहेको छ, जसका कारण गरेको सारा काम पनि नगरेको जस्तो भएको छ । यो परिस्थितिका कारणले भएको हो भन्ने बुझ्नुपर्यो । नेपालका तीन तहका सरकारले भरमग्दुर गरेको छ । अहिले पनि हामी साह्रै बिग्रेको भयावह भएको मुलुकको रुपमा छैनौँ । हामीले आफ्नो लेभलमा जुन प्रबन्ध गरेका छौँ, त्यो नराम्रो होइन । पछिल्लो कालमा सङ्क्रमण बढेको देख्दा केही नगरेको भन्ने भ्रम प्रचार भइरहेको छ, त्यसमा सचेत हुनुपर्छ, वस्तुनिष्ठ भएर त्यसको मूल्याङ्कन गर्नुपर्छ । अन्त्यमा संविधान दिवसका अवसरमा नेपाली जनता र विशेषगरी प्रदेशवासीलाई के भन्न चाहनुहुन्छ ? संविधानको खेस्रा बनाउने क्रममा पहिलो संविधानसभामा सङ्घीयता कस्तो होला, मुलुकमा किन सङ्घीयता चाहियो, हाम्रो सामाजिक द्वन्द्वको व्यवस्थापन कसरी गर्ने, बहुलताभित्र एकताको व्यवस्था कसरी गर्ने, असमावेशी समाजलाई कसरी समावेशी बनाउने, हाम्रो सरकारलाई कसरी जवाफदेही बनाउने भनी लामो छलफल चलायौँ । हाम्रो शासन प्रणालीले राम्रो परिणाम नदिएको, असमावेशी समाजका कारण विभिन्न जातजाति, भाषाभाषी लामो समयसम्म भेदभावमा रहेकाले त्यसबाट उत्पन्न हुने द्वन्द्व कम गर्ने एउटा मात्र उपाय सङ्घीयता हो । त्यो सङ्घीयता भनिरहँदा हामीले भनेजस्तो सङ्घीयता त आएन तर यसले हाम्रा समस्या समाधान गर्ने कुरामा केही न केही भूमिका निर्वाह गर्यो । त्यसैले यो कसैलाई मन पर्ला नपर्ला यो संविधान आफैँमा ऐतिहासिक संविधान हो । आफैँमा समावेशी, लोकतान्त्रिक शासन प्रणालीलाई व्यवस्था गरेको संविधान महत्वपूर्ण र मूल्यवान् छ । यसको संरक्षण, सम्बद्र्धन गर्नुपर्छ । इमान्दारीका साथ कार्यान्वयन गर्दै जाने र समस्या परेका खण्डमा यसको संशोधन गरेर पनि जान सकिन्छ । दुईवटै अतिवादबाट बचेर संविधानलाई गति दिनुपर्छ । यसको बचाउका लागि हामी सबै लाग्नुपर्छ । दुनियाँका अरु सङ्घीय शासन व्यवस्था भएका देशक संविधानको कार्यान्वयनको अवस्थालाई हेर्दा हामी निराश हुनुपर्ने अवस्था छैन । हाम्रो आवश्यकता अनुसार चित्त नबुझे पनि निराश हुनुपर्ने देखिँदैन । दुईतीन वर्षभित्र आधारभूत रुपमा प्रदेश सरकार तथा स्थानीय सरकारको आधार तयार भएको छ । जनशक्ति व्यवस्थापन, संरचना निर्माणको हिसाबले पनि आधार तयार गरेका छौँ, हामी सही ट्रयाकमा छौँ । स्वदेशमा वा विदेशमा जहाँ रहे पनि ६७ वर्षको नेपालको राजनीतिक सङ्घर्षले ल्याएको यो संविधानलाई पालना गर्ने हाम्रो कर्तव्य हो । यसको मर्मलाई कुल्चने काम नगरौँ । व्यक्तिगत लोभ,आकाङ्क्षा जे भए पनि त्यसलाई तिलाञ्जलि दिएर नेपालीको मूल महान् ग्रन्थका रुपमा रहेको संविधानलाई कसरी सफल पार्ने भन्ने सोच्नुपर्छ । प्रदेशवासीले सरकार सञ्चालनमा जसरी सहयोग समर्थन गर्दै आउनुभएको छ, त्यसका लागि सबैलाई आभार व्यक्त गर्दै आगामी दिनमा पनि यस्तै साथ र सहयोगको अपेक्षा गर्दछु । प्रदेश सरकार आएर कमसेकम हामीले खानेपानी पायौँ, पालिकापालिकामा मोटरबाटो पुग्यो, फेवाताल, वेगनास ताल बच्यो, गरीबलाई रासन कार्ड वितरण गर्यो, स्वास्थ्य बीमाको प्रबन्ध सबैलाई गर्यो, कोही पनि गरीब जनता उच्च शिक्षा प्राप्त गर्ने कुरामा वञ्चित हुनु परेन, स्वास्थ्य सुविधाबाट वञ्चित हुनुपरेन भन्नेलगायतका कुराको अनुभूति गराउँदै जनतालाई दुई हजार अमेरिकी डलर प्रतिव्यक्ति आय भएको अवस्थामा पुर्याउन सके समृद्धि सङ्घीय शासन व्यवस्थाबाट सम्भव रहेछ भन्ने पुष्टि हुन्छ । यसले नेपाली जनताले गरेको निर्णय सही थियो भन्ने कुरालाई प्रमाणित गर्दछ । प्रदेश सरकार जनताप्रति नुनको सोझो चिताएर जनता र सरकारबीच हातेमालो गरेर अघि बढ्छ, देशले समृद्धि हासिल गर्छ । सबैलाई सफलता मिलोस् यही शुभकामना ।"
सिद्धान्त र आदर्शको राजनीति गर्न गणेशमानबाट प्रेरणा लिनुपर्छ : प्रकाशमान,"काठमाडौं : नेपाली कांग्रेसका नेता प्रकाशमान सिंहले गणेशमान सिंहबाट नेपाली राजनीतिले सिद्धान्त र आदर्शको राजनीति गर्ने प्रेरणा लिनुपर्ने बताएका छन्। सिंहको २३ ओै स्मृति दिवसका अवसरमा सिंह निवास चाक्सिवारीमा आयोजित कार्यक्रममा नेता सिंहले गणेशमानजीबाट प्रेरणा लिए मात्रै देश र जनताको हित हुने धारणा राखे। सिंहले पिता गणेशमानलाई स्मरण गर्दै भने, 'नेपालमा सक्रिय जति राजनीतिक दल र नेता कार्यकर्ता हुनुहुन्छ। उहाँहरुले सिद्धान्त र आदर्शको राजनीति गर्ने जुन प्रेरणा दिनुभयो। त्यहि मार्गमा हिँडेको खण्डमा मात्रै नेपाल र नेपालीको भलो हुन्छ।' नेपालमा प्रजातन्त्र स्थापना गर्न र जनताको अधिकार सुरक्षित गर्न ६ दशक लामो राजनीतिक जीवनमा गणेशमान सिंहले १५ वर्ष जेल र १५ वर्ष निर्वासनमा बिताएको पनि स्मरण गरे।प्रजातन्त्रका लागि ठूलो संघर्ष गरेको र कष्ट सहेकैले उहाँलाई नेपाली जनताले सँधै सम्झिरहने सिंहको भनाई थियो। नेता सिंहले गणेशमानको स्वच्छ, निष्कलंकित छविकै कारण कांग्रेसको आव्हानमा भएको ०४६ सालको जनआन्दोलनमा कम्युनिष्ट पार्टीहरूले उहाँको नेतृत्व स्विकारेको पनि सिंहले बताए। सर्वमान्य नेता सिंहको नेतृत्वमा ०४६ सालको जनआन्दोलन संयुक्तभन्दा पनि कार्यगत एकताका आधारका भएको उनले बताए। एक अर्को प्रसंगमा नेता सिंहले सरकारले कोरोना महामारीका बेलाका जनताका लागि गर्नुपर्ने न्यूनतम काम पनि नगरेको धारणा राखे। मेडिकल सामाग्री खरिदमासमेत घोटाला हुँदा जनताले सरकारसँग चित्त दुखाएको सिंहको भनाई थियो। दुई तिहाई नजिकको सरकारले संविधानको भावनाअनुसार संघीय कानुन नबनाइदिँदा स्थानीय सरकारलाई काम गर्न समस्या भएको पनि उनले बताए। देश संघीयतामा गइसकेपनि सरकारको ध्यान केन्द्रीयकरणमै रहेको भन्दै संविधानको मर्म र भावना विपरित नजान पनि सरकारलाई सचेत गराए। जनताले करिब दुई तिहाई मत सुशासनका लागि दिएपनि सरकार ललिता निवास प्रकरण, यति होल्डिंग्स, सेक्युरिटि प्रिन्ट्रिङ प्रेस लगायतका काण्डमा मुछिएको उनले बताए।"
सिद्धान्त र आदर्शको राजनीतिबाट देश र जनताको हित हुन्छ : नेता सिंह,"काठमाडौं : नेपाली काँग्रेसका नेता प्रकाशमान सिंहले नेपाली राजनीतिमा सिद्धान्त र आदर्शले प्रश्रय पाए मात्र देश र जनताको हित हुने बताएका छन्। वीर गणेशमान सिंहको २३औँ स्मृति दिवसका अवसरमा बिपी कोइराला युवा नेतृत्व विकास मञ्चले आज यहाँ आयोजना गरेको त्याग सङ्घर्ष, समर्पण : आजको काँग्रेस र १४औँ महाधिवेशन विषयक भर्चुअल अन्तक्र्रियामा उहाँले गणेशमान सिंहको सिद्धान्त र आदर्शको राजनीतिले देशमा प्रजातन्त्र स्थापनामा महत्वपूर्ण योगदान पुर्याएको धारणा व्यक्त गरे। नेता सिंहले नेपालमा प्रजातन्त्र स्थापनाका लागि सङ्घर्षशील नेता गणेशमान सिंहको जीवनबाट नेपालका राजनीतिक नेताहरुले पाठ सिक्नुपर्ने उल्लेख गर्नुभयो। जनतालाई अधिकार दिलाउन १५ वर्ष जेल र १५ वर्ष निर्वासित जीवन गणेशमान सिंहले बिताएका उनको भनाइ थियो। पूर्वउपप्रधानमन्त्री सिंहले कोभिड१९ को महामारीमा सरकारले प्रभावकारी काम गर्न नसेकेको आरोप लगाउनुभयो। 'कोरोनाका कारण धेरै मजदुरहरुको घरबास उठ्दासमेत सरकारले उनीहरुको उचित राहत र व्यवस्थापन गर्न सकेन' उनले भने। काँग्रेस नेता अर्जुननरसिंह केसीले पार्टीलाई हुकुमी शैली र स्वेच्छाचारीताले चलाएर नचल्ने भन्दै विधिअनुसार पार्टी चलाउनुपर्ने उल्लेख गर्नुभयो। उहाँले सरकारले दिएको मतको सम्मान गर्न नसकेको बताए। काँग्रेस कमजोर प्रतिपक्ष भएको उनको भनाइ थियो। पार्टीको १४औँ महाधिवेशनमा नेता हैन नीति, व्यक्ति हैन विधि हेनुपर्ने नेता केसीले बताए। पार्टीका केन्द्रीय सदस्य प्रदीप पौडेलले इमान्दार, निष्ठावान, त्यागी र सङ्घर्षशील नेता स्व सिंह भएको बताउनुभयो। बिपी कोइरालालाई सफल बनाउन गणेशमान सिंहको महत्वपूर्ण योगदान रहेको उनको भनाइ थियो। नेता पौडेलले काँग्रेसले लोकतन्त्रका लागि कसैसँग सम्झौता नगरेको बताउँदै लोकतन्त्रको रक्षाका लागि युवाहरु एकजुट हुनुपर्ने उल्लेख गरे। यथास्थितिबाट पार्टी नचल्ने भन्दै पार्टीलाई सक्षम रुपमा हाँक्ने नेतृत्व काँग्रेसलाई आवश्यक रहेको उनको भनाई थियो। काँग्रेस केन्द्रीय सदस्य मीनबहादुर विश्वकर्माले जनताको हक अधिकार स्थापनाका लागि लड्ने लोकतान्त्रिक योद्धा स्व सिंह भएको उल्लेख गर्नुभयो। सबै दललाई मिलाएर २०४६ सालको आन्दोलनको नेतृत्व गर्ने गणेशमान सिंह साहसी नेता भएको उनको भनाइ थियो। उनले आन्दोलनको नेतृत्व गर्ने सिंहलाई प्रधानमन्त्रीको नेतृत्व गर्न दिँदा प्रधानमन्त्रीको पद लिन नमान्ने त्यागी नेता सिंह भएको बताए। १४औँ महाधिवेशनमा गुट उपगुटको अन्त्यका लागि सहमतिबाट नेतृत्व छान्नुपर्ने उनको भनाइ थियो। रासस"
दाउरा समात्न खोज्दा बाढीले बगाएर बाबुछोरी बेपत्ता,नवलपुर : बाढीले बगाएर ल्याएको दाउरा समात्न जाँदा शुक्रबार पूर्वी नवलपरासीमा बाबुछोरी बेपत्ता भएका छन्। आमालाई भने सकुशल उद्धार गरिएको छ। बेपत्ता हुनेमा मध्यबिन्दु नगरपालिका१५ भ्युरानका ४५ वर्षीय भूपलाल क्षेत्री र उनकी १४ वर्षीया छोरी सुजिता रहेको जिल्ला प्रहरी कार्यालयका प्रवक्ता डीएसपी मोहनबहादुर खाँणले जानकारी दिए। गएरातिदेखि परेको वर्षाका कारण स्थानीय अरूणखोलामा ठूलो बाढी आएको छ। सोही खोलाको बाढीमा बग्दै आएको दाउरा समात्न परिवारका ३ जना पुगेका थिए। सोही क्रममा बाबु छोरी बेपत्ता भएको र क्षेत्रीकी श्रीमती सानीलाई स्थानीयले उद्धार गरेका हुन। घटनास्थल भन्दा केही तल नारायणी नदी छ। बेपत्ताको खोजी कार्य भइरहेको डीएसपी खांणले जानकारी दिए।
६ महिनापछि फेवातालमा डुंगा सरर,"पोखरा : छ महिनादेखि बन्द भएको फेवातालमा शुक्रबारबाट डुंगा सचलनमा आएको छ। कोरोना भाइरस (कोभिड१९) रोकथाम तथा नियन्त्रणका लागि सरकारले चैत ११ गतेदेखि लकडाउन गरेपछि बन्द भएको डुंगा शुक्रबारदेखि सञ्चालनमा आएको हो। स्वास्थ्य मापदण्ड अपनाएर ६ महिनापछि डुंगा संचालनमा आएको फेवा डुंगा व्यवसायी समितिका सहसचिव रुद्र भुजेलले जानकारी दिए। जिल्ला प्रशासन कार्यालय कास्कीले सुरक्षा मापदण्ड अपनाएर डुंगा संचालन गर्न अनुमती दिएको हो। डुंगा संचालनमा अनुमती दिए पनि फेवातालको मध्यभागमा रहेको प्रसिद्ध तालबाराही मन्दिर दर्शन गर्न र घुम्न जान भने रोक लगाइएको छ। डुंगामा मन्दिरमा जान भने पाइने छैन सहसचिव भुजेलले भने। डुंगामा फेवाताल सयर गर्दा एकै परिवारका वा संगै आएका साथी हुनु पर्ने छ। डुंगा घाटमै भेटिएर डुंगा सियर गरेर तालमा घुम्न जान पनि रोक लगाइएको उनले सुनाए। डुंगा चड्न आउने यात्रुहरुले अनिवार्य रुपमा माक्स लगाएको हुनु पर्ने छ। डुंगा चड्नु अघि ज्वरो नाप्ने, सेनिटाइजर प्रयोग गरिने छ। कोरोना संक्रमण नसरो भन्ने उद्देश्यले सामान्य अवस्थामा यात्रु चड्ने संख्या भन्दा आधा मात्र यात्रु डुंगामा सयर गर्न पाउने छन्। १८ फुटे डुंगामा ३ जना र २० फुुटे डुंगामा ४ जना यात्रु चड्न पाउने छन्। १० जना अट्ने प्याडलबोटमा ५ देखि ६ जना मात्र चड्न पाउने व्यवस्था मिलाइएको उनले सुनाए। लाइफ ज्याकेट पनि एक पटक प्रयोगमा आएपछि स्यानिटाइज गरेर राखिने छ। यसरी स्यानिटाइज गरेको जकेट भोली पल्ट मात्र प्रयोगमा ल्याइने पनि उनले बताए। डुंगा संचालनमा आए संगै लामो समय थन्कीएका डुंगा मर्मत, सरसफाई सुरुभएको छ। फेवातालको ८ डुंगा घाटमा गरेर कुल ७ सय डुंगा रहेको समितिका अध्यक्ष बुद्धिबहादुर नेपालीले जानकारी दिए। सबै भन्दा धेरै फेवातालको बिचमा रहेको तालबाराही मन्दिर जाने बाराही घाटमा ३ सय ५६ वटा डुंगा छन्। फेवातालमा ६ सय जनाले दैनिक डुंगा चलाएर जीवन निवार्हा गर्दै आएका थिए। सिजनमा बाराही घाटका सबै ३ सय ५६ वटा डुंगाले पालो पाउँने र अफसिजन असार साउनमा भने पर्यटक कम आउने भएकोले रोल ढिलो आउने व्यवसायीले बताएका छन्। कोरोना भाइरसका कारण यति बेला ब्यस्त रहने पोखराको लेकसाइड, अन्नपूर्ण पदयात्रा क्षेत्र, प्याराग्लाइडिङ गर्ने पर्यटकले रंगीने पोखराको सराङ्कोटको आकाश सुनसान छ। बिहानै उठ्ने बित्तीकै सूर्योदयको अवलोकन गर्न र सुनौलो हिमाल हेर्न पग्ने सराङ्कोट पनि सुनसान छन्। पोखराको फेवातालमा डुंगा सरसफाई गर्दै व्यवसायी। तस्बिर : कृष्णमणि बराल"
पोखरीमा महिलाको शव भेटियो,कपिलवस्तु : यशोधरा गाउँपालिका२ विचली भडेहरको पोखरीमा एक महिलाको शव भेटिइको छ। सोही वडाकी २१ वर्षीय अनिता पासीको शव डुबेको अवस्थामा सार्वजनिक पोखरीमा भेटिएको जिल्ला प्रहरी कार्यालयले जनाएको छ। घटना बारे प्रहरीले अनुसन्धान सुरु गरेको जिल्ला प्रहरी कार्यालयले जनाएको छ। शव पोष्टमार्टमका लागि कपिलवस्तु अस्पतालमा राखिएको छ। मृतक महिला बिहीबार साँझबाट घरपरिवारसँग सम्पर्कबिहीन अवस्थामा रहेकी थिइन्। आज दिउँसो मात्रै उनको शव पोखारीमा डुबेको अवस्थामा फेला परेको थियो। पोष्टमार्टम रिर्पोटपछि घटना हत्या वा आत्महत्या के हो ? सबै कुरा प्रष्ट हुने प्रहरी नायब उपरीक्षक धर्मराज भण्डारीले बताए।
कर्मचारी सरुवा नगर्न सामान्य प्रशासन मन्त्रालयको निर्देशन,"काठमाडौं : संघीय मालिला तथा सामान्य प्रशासन मन्त्रालयले निजामती कर्मचारीको आधिकारिक ट्रेड युनियनको निर्वाचनका कारणले कुनै पनि सरुवा, काज सरुवा नगर्न सबैलाई निर्देशन गरेको छ । मन्त्रालयका शाखा अधिकृत युवराज अर्यालले सूचना जारी गरी यही असोज २४ गतेसम्मका लागि कर्मचारीको सरुवा र काज सरुवा नगर्न अनुरोध गरेका हुन् । यही असोज २४ गते हुने निर्वाचनका लागि यही असोज १ गतेदेखि निर्वाचनको आचारसहिंता लागेकाले सरुवामा रोक लगाइएको हो । सरकारले निर्वाचन गर्नका लागि निर्वाचन कार्यालयसमेत स्थापना गरिसकेको छ । विसं २०७३ जेठ १९ गते भएको निर्वाचनको चार वर्ष कार्यकाल सकिएपछि निर्वाचन हुन थालेको हो । युनियनका कार्यवाहक अध्यक्ष भोला पोखरेलले कोरोना भाइरस (कोभिड१९) का कारणले निर्धारित मितिमा निर्वाचन गर्न कठिनाइ हुने बताए । देशभर करिब ८३ हजार निजामित कर्मचारी रहेका छन् । रासस"
मोरङमा एक सयसहित प्रदेश १ मा १६६ नयाँ संक्रमित थपिए,"विराटनगर : मोरङका एक सयसहित प्रदेश १ मा एक सय ६६ जना कोरोना भाइरसका नयाँ संक्रमित थपिएका छन् । सुनसरीमा ५६, झापामा आठ र उदयपुरमा दुई जना नयाँ संक्रमित भेटिएका हुन् । छ सय ६९ जनाको पीसीआर परीक्षण भएकोमा ५७ महिला र एक सय नौ पुरुषको रिपोर्ट पोजिटिभ आएको सामाजिक विकास मन्त्रालयले जनाएको छ । प्रदेशमा थोरै संख्यामा परीक्षण हुँदा धेरै संक्रमित भेटिएको यो नै पहिलो हो । प्रदेश राजधानी विराटनगरमा एकै दिन ५८ जनामा कोरोना पुष्टि भएको छ । संक्रमण देखिएका मध्ये २५ महिला र ३३ पुरुष छन् । विराटनगरबाहेक मोरङको कटहरीमा सात महिला, आठ पुरुष, पथरीशनिश्चरेमा चार पुरुष, बूढीगंगामा एक महिला, तीन पुरुष, जहदामा एक महिला, दुई पुरुष, धनपालथानमा एक महिला, दुई पुरुष, रंगेली र बेलबारी एकएक महिला, ग्रामथान र सुन्दरहरैँचामा एकएक पुरुष, स्थानीय तह नखुलेका तीन महिला र छ पुरुषको रिपोर्ट पोजेटिभ आएको छ । सुनसरीको इटहरीमा सात महिला, २५ पुरुष, बराहक्षेत्रमा दुई महिला, १० पुरुष, धरानमा एक महिला, आठ पुरुष, इनरुवामा एक महिला, एक पुरुष, हरिनगरमा एक महिलामा संक्रमण देखिएको छ । मन्त्रालयका अनुसार झापाको शिवसताक्षीमा तीन महिला, चार पुरुष, कनकाईमा एक पुरुष, उदयपुरको त्रियुगामा एक पुरुष र स्थानीय तह नखुलेका १ पुरुषको रिपोर्ट पोजेटिभ आएको छ । प्रदेश १ मा हालसम्म कोरोना संक्रमितको संख्या पाँच हजार चार सय ३७ पुगेको छ । हालसम्म एक लाख १३ हजार आठ सय ८९ जनाको पीसीआर परीक्षण हुँदा एक लाख आठ हजार चार सय ५२ जनाको रिपोर्ट नेगेटिभ आएको छ । प्रदेशमा उपचारपछि कोरोना मुक्त भएर एक सय ९२ जना शुक्रबार डिस्चार्ज भएका छन् । होम आइसोलेसनबाट एक सय २७, सुन्दरहरैँचास्थित पूर्वाञ्चल विश्वविद्यालय कोभिड१९ आइसोलेसन अस्पतालबाट ३३, धानजन आइसोलेसन अस्पतालबाट १३, जिल्ला अस्पताल संखुवासभाबाट १०, मेची अस्पताल झापाबाट चार, बीपी कोइराला स्वास्थ्य विज्ञान प्रतिष्ठान धरानबाट ती, बी जेनरल अस्पताल हरिनगरा सुनसरी र मारवाडी सेवा सदन आइसोलेसन विराटनगरबाट एकएक जना डिस्चार्ज भएको मन्त्रालयले जनाएको छ । प्रदेश १ बाट शुक्रबारसम्ममा डिस्चार्ज हुनेको संख्या दुई हजार चार सय ३२ पुगेको छ ।"
अध्यक्ष राजकुमार पौडेल : जसले काठमाडौंका २७ सय भोकाहरुलाई खाना खुवाए,"काठमाडौं : 'म घर बनाउने काम गर्थें, लकडाउनमा त्यही काम पनि भएन' पशुपतिमा खाना खाँदै गरेका खोटाङका छेटु राईले भने 'यो महामारीमा हामी भोकाहरुलाई खाना दिएर ठूलो गुन लगाउनु भयो। उहाँहरुले निकै दिनदेखि पशुपतिमा खानाखाजा खुवाइरहनु भएको छ।' राईले यसो भनिरहँदा सिन्धुपाल्चोक भोटेकोसी गाउँपालिकाका अध्यक्ष राजकुमार पौडेलले पशुपतिमा खाना वितरण गरिरहेका थिए। पौडेलले खाना वितरण गरिरहँदा पशुपतिमा बसोबास गर्नेहरुको मुहारमा छुट्टै रौनक थियो। कोही बालबच्चा च्यापेर दौडिँदै थिए, उमेर ढल्केकाहरु लठ्ठिको साहरामा आउँदै थिए, यता पौडेल भने धमाधम खाना वितरणमा व्यस्त थिए। लकडाउनका कारण लामो समयदेखि कामविहिन भएर बसेका ज्याला मजदुरी गर्नेहरुलाई पौडेलले खाना खुवाएका हुन्। त्यसोत राई मात्रै होइनन् धनुषाका यादव चौधरी पनि खाना खान पाउँदा निकै खुशी छन्। 'आफुसँग भएको अलिकति पैसा पनि सकियो। यहीँ पशुपतिमा बस्ने गरेको छु' यादवले भने 'जे होस् हामी भोकाएहरुले खान पाएका छौं। कहिले को आएर खानाखाजा दिएर जान्छन् कहिले को आएर दिन्छन् भन्ने बित्तिकै खान नपाए पनि ढिला चाँडौ खान पाएका छौं।' पशुपति, कलंकी, नयाँ बसपार्क, गुज्जेश्वरी, वनकाली एरिया, जडिबुट्टिको सुकुम्बासी बस्ती र कृष्णमन्दिर सुकुम्बासी बस्तीका करिब दुई हजार सात सय जनालाई खाना खुवाएको अध्यक्ष पौडेलले बताए। 'ज्याला मजदुर गरेर छाक टार्नेहरुलाई कोरोना महामारीले गर्दा समस्या परेकाहरुलाई व्यक्तिगत खर्च गरेर खुवाएको हुँ' पौडेलले अन्नपूर्णसँग भने। महामारीमा घर जान नपाएका र काठमाडौंमै ज्याला मजदुरी गरेर बिहानबेलुकीको छाक टार्न नपाएकालाई आफुले सहयोग गर्न पाउँदा खुशी भएको पौडेलले बताए। उनका अनुसार सुन्धारामा रहेको होटल मोनार्कसँग समन्वय गरेर खाना खुवाएका हुन्। पौडेलको यो कामलाई उनकी श्रीमती लक्ष्मी पौडेल र परिवारका अन्य सदस्यहरुले साथ दिइरहेका छन्। 'केही दिन म आफै खानाखाजा लिएर गएको थिएँ। अहिले कामले गाउँपालिका आउनु परेकाले मेरो परिवारले खुवाइरहनु भएको छ' उनले भने 'आफु्ले सकेको गरिबहरुलाई सहयोग गर्न मन लाग्छ। आफुले सक्ने सहयोग गर्ने न हो।' त्यस्तै उनले जोरपाटीका १९६ परिवारलाई खाद्यान्न पनि सहयोग गरेको पौडेलले बताए। शुक्रबार खानाखाजा खुवाएको १७ औं दिन पुगेको छ। सरकारले लकडाउन खुकुलो बनाएसँगै १८ औं दिन (शनिबार)बाट खाना खुवाउन छाड्ने पौडेलले बताए। उनका अनुसार एक महिना खाना खुवाउने लक्ष्य रहे पनि लकडाउन खुकुलो भएकाले १८ औं दिनमा स्थगित गर्न लागेको बताए।"
२८९ कैदीबन्दीको कैद माफी मिनाहा गर्दै शीतलनिवास,"काठमाडौं : राष्ट्रपति विद्यादेवी भण्डारीले संविधान दिवसको अवसर पारेर २८९ कैदीबन्दीको कैद माफी मिनाहा गर्ने तयारी गरेकी छन्। मन्त्रिपरिषद्को सिफारिसमा राष्ट्रपति भण्डारीले हेमराज तुम्बाहाम्फेसमेतका कैदीको कैद भुक्तान हुन बाँकी कैद माफी मिनाहा गर्न लागेको शीतलनिवास स्रोतले जानकारी दियो। नेपालको संविधानको धारा २७६ , फौजदारी कसूर (सजाय निर्धारण तथा कार्यान्वयन) ऐन, २०७४ तथा फौजदारी कसूर (कैद कट्टा) नियमावली, २०७६ बमोजिम यही असोज ४ गतेदेखि लागू हुने गरी कैद माफी दिन लागेको बताइएको छ। राष्ट्रपति भण्डारीले नेपालको संविधानको धारा २७६ र मुलुकी फौजदारी कार्यविधि संहिता, २०७४ को दफा १५९ बमोजिम मन्त्रिपरिषद्को सिफारिसमा रामदयाल मण्डल खत्वेलाई अदालतबाट भएको फैसलाबमोजिम लागेको कैद सजाय र जरिवानासमेत माफी गर्न लागेकी हुन्।"
विश्वज्ञान सम्मेलन भर्चुअलबाट,"काठमाडौं : गैरआवासीय नेपाली संघ (एनआरएनए) ले भर्चुअलरुपमा दोस्रो विश्व ज्ञान सम्मेलन गर्ने भएको छ । आगामी अक्टोवर ९, १० र ११ (असोज २३, २४, २५) तीन दिनसम्म चल्ने भर्चुअल सम्मेलनको प्रधानमन्त्री कैपी शर्मा ओलीले उद्घाटन गर्ने छन् । सम्मेलनमा संयुक्त राष्ट्र संघअन्तरर्गतको विश्व खाद्य संगठन, आइएलओलगायत इसिमोड, एसियाली विकास बैक, राष्ट्रिय योजना आयोग र विश्व बैंकमा कार्यरत विज्ञहरुले आआफ्नो कार्यपत्र प्रस्तुत गर्ने एनआरएनए अध्यक्ष कुमार पन्तलै जानकारी दिए । सम्मेलनमा गैरआवासीय नेपाली विज्ञबाहेक साइप्रस, अमेरिका, बेलायत, चीन, जापान, फिनल्यान्ड, अष्ट्रेलिया, नर्वे, नेदरल्यान्ड, क्यानाडा, भारत, सिंगापुर, श्रीलंका, फ्रान्स, जर्मनी, दक्षिण कोरियाका वैज्ञानिक सहभागी हुने छन् । विदेशमा रहेका र विदेशबाट फर्किएका नेपालीको ज्ञान, सीप र बौद्धिकतालाई नेपालको विकास एवं समृद्धिका लागि प्रयोगमा ल्याउन दुई वर्षअघिदैखि विश्व ज्ञान सम्मेलन हुँदै आएकौ छ । संयुक्त राष्ट्रसंघको दिगो विकासको लक्ष्य र १५ औँ पञ्चवर्षीय योजना, कोरोना महामारीपछि नेपालको अर्थतन्त्र, कोरोनाले नेपालमा पारेको प्रभाव र कोरोनापश्चात विश्वभर चालिएका कदम र नेपालले अवलम्बन गर्नुपर्ने रणनीतिलगायतका विषयमा सम्मैलन केन्द्रित हुने सम्मेलन आयोजक समितिका संयोजक डा हेमराज शर्माले जानकारी दिए । एनआरएन र नेपाल सरकारको सहकार्यमा हुन लागेको यो सम्मेलनमा चार प्लेनरी सेसन र १५ सिम्पोसियम सेसनको आयोजना हुने सम्मेलन आयोजक समितिका सहसंयोजक डा हरि दाहालले जानकारी दिए । सम्मेलनमा सरकारका प्रवक्ता तथा परराष्ट्रमन्त्री प्रदीपकुमार ज्ञवाली विषेश अतिथिको रुपमा उपस्थित हुने छन् ।"
पहिरोको जोखिममा बस्ती,"धादिङ : खेतबारी सबै पहिरोले बगायो, अहिले पहिरो सर्दैसर्दै बस्तीमा आइपुगेको छ। घर बगाउने हो कि भन्ने डरले राति अर्को गाउँमा बास बस्न जाने गरेका छौं, यो दुःखेसो हो, उत्तरी धादिङस्थित खनियाँवास गाउँपालिका३ सिंगाङ केराबारीका ७० वर्षीय वृद्ध थर्किन तामाङको। सांकोष तिप्लिङ सडकखण्डको छेवैमा रहेको बस्ती हो, सिंगाङ केराबारी। १० घरधुरी रहेको उक्त बस्तीमा पुग्दा पहिरोको कुनै जोखिम देखिँदैन तर गाउँमुनि ठूलो पहिरो छ। अधिकांश घरका आँगन, कोठा र करेसामा धाँजा फाटेको छ। केराबारी गाउँको ३ सय मिटर आसपास जमिन चिराचिरा परेर भासिएको छ। भासिने क्रम हरेक बर्खायाममा बढ््दो छ। ठूलो पानी पर्दा राति बस्ती छाडेर छिमेकी गाउँमा जानुपर्ने बाध्यतामा स्थानीय छन्। बस्तीमा २०४५ देखि नै पहिरो जान थालेको हो। २०७२ को विनाशकारी भूकम्पपछि भने हरेक वर्ष जमिन भासिने क्रम बढेको छ। स्थानीय मनबहादुर तामाङले भने, घरको आँगन, कोठाकोठा चिरा परेको छ। पहिरोको मुखैमा रहेका ४ घरधुरीले रात कटाउन सुरक्षित स्थानको एउटा घर मासिक ३ हजार तिरेर भाडामा लिएका छन्। त्यहीँ एउटा त्रिपालको टहरासमेत बनाएका छन्। स्थानीय परशुराम तामाङले भने, धेरै पानी परेको दिन घर छाडेर हामी ४ घरधुरीका परिवार भाडा तिरेर टहरा र घरमा गएर रात बिताउँछौं। पहिरोले बस्ती नै बगाउन लागेको विषयमा वडा कार्यलय र गाउँपालिकामा खबर गरिए पनि कुनै सम्बोधन हुन नसकेको कल्पना तामाङले बताइन्। पहिरोको अत्यन्तै जोखिममा रहेको केराबारी गाउँ, गाउँ मुनी पहिरो"
मोटरसाइकलको ठक्करबाट साइकलयात्रीको मृत्यु,विराटनगर : पूर्वपश्चिम राजमार्अन्तर्गत मोरङको बेलबारी नगरपालिका१० डाँगीहाटमा मोटरसाइकलको ठक्करबाट साइकलयात्रीको मृत्यु भएको छ। शुक्रबार बिहान को १७ प ८५३१ नम्बरको मोटरसाइकलले ठक्कर दिँदा साइकलमा यात्रा गरिरहेका बेलबारी१० का ५० वर्षीय शम्भु दाहालको मृत्यु भएको इलाका प्रहरी कार्यालय बेलबारीका प्रहरी निरीक्षक ऋषिराज ढकालले जानकारी दिए। उनका अनुसार साइकलमा पूर्वतर्फ जाँदै गरेका दाहाल १० बजेतिर दुर्घटनामा परेर गम्भीर घाइते भएका थिए। उपचारका लागि बीपी कोइराला स्वास्थ्य विज्ञान प्रतिष्ठान धरान पुर्याएको केही बेरमै उनको मृत्यु भएको ढकालले बताए। मोटरसाइकल चालक सुन्दरहरैँचा नगरपालिका९ का उमेश भट्टराईलाई नियन्त्रणमा लिएर घटनाको अनुसन्धान सुरु गरिएको उनले बताए।
आत्महत्या गरेकी किशोरी बलात्कार आरोपित दुई पक्राउ,"राजविराज : बलात्कारपछि मृत्यु रोज्न बाध्य पारिएको घटनामा बलात्कारका मुख्य दुई आरोपित सप्तरीको सीमा क्षेत्रबाट पक्राउ परेका छन्। सप्तरी प्रहरीले नेपाल भारत सीमा क्षेत्रको बलान बिहुल गाउँपालिका४ बेल्हीबाट आरोपित सप्तरीको डाक्नेश्वरी नगरपालिका७ ललीतपुरका १९ वर्षीय रञ्जित भनिने सरोजकुमार मण्डल र १८ वर्षीय बब्लु भनिने सुमनकुमार मण्डल पक्राउ परेको जनाएको छ। इलाका प्रहरी कार्यालय कल्याणपुर सप्तरीका इन्स्पेक्टर धर्मराज मुडभरीका अनुसार बलात्कार घटनाका मुख्य दुई आरोपित पक्राउ परेको र दुई आरोपितको खोजी भइरहेको छ। बलात्कारका अन्य आरोपितहरु धर्म मण्डल र विष्णु मण्डल फरार छन्। बलात्कारीविरुद्ध उजुरी गर्न गाउँलेहरूले रोक लगाएपछि सप्तरीको डाकनेश्वरी नगरपालिका ७ ललितपुरकी १७ वर्षीया नन्की भनिने संगीता मण्डलले मङ्गलबार आत्महत्या गरेकी थिइन्। सामूहिक बलात्कारका चार आरोपितविरुद्ध उजुरी गर्न प्रहरी कार्यालय जान खोज्दा पीडितलाई प्रहरी कार्यालय जान रोक लगाउने तीन जना पञ्चलाई प्रहरीले मङ्गलबार नै पक्राउ गरेको छ। शत्रुघ्न मण्डलको घरमा बसेको छलफलमा सहभागी जयकान्त मण्डल, बासुदेब मण्डल र सत्यनारायण मण्डलसहित आठ जनाविरुद्ध इलाका प्रहरी कार्यालय कल्याणपुरले आत्महत्या दुरुत्साहनको मुद्दा चलाएको छ। गाउँलेहरुको अनुसार छलफलमा १० जना सहभागी थिए। छलफलमा सहभागी भएको भन्दै प्रहरीले मङ्गलबार सोही ठाउँ घर भएका डाकनेश्वरी नगरपालिका वडा नम्बर ४ कार्यालयका वडा सचिव रामसेवक मण्डललाई नियन्त्रणमा लिई सोधपुछ गरेर छाडेको छ। पञ्चहरुले पीडित र उनकी आमालाई प्रहरी कार्यालय जान रोक लगाउँदै आरोपितबाट ५५ हजार क्षतिपूर्ति भराउने फैसला सुनाएका थिए। पञ्चले ५५ हजारमा किशोरीको अस्मिता किनबेच गरेको व्यङ्ग्य गर्दै घटना सार्वजनिक गरे जातबाट निकाला गर्ने धम्की दिएका थिए। पञ्चहरुको फैसलाका कारण थप मानसिक पीडामा पुगेकी किशोरीले सो पीडा सहन नसकी आत्महत्या गरेकोले पञ्चहरुलाई पनि आत्महत्या दुरुत्साहनको मुद्दा चलाइएको भन्दै इन्स्पेक्टर मुडभरीले पक्राउ परेकाहरुको वयानका आधारमा थप आरोपित पत्ता लागे उनीहरुलाई पनि कारवाही गरिने बताए। धानखेतमा पानी धेरै लागेको भए आली काटेर पानी बगाउन सोमबार बिहान खेत गएकी किशोरीलाई चार जनाले पछाडिबाट समातेर आलीमै लडाएर बलात्कार गरेका थिए। घटनाका बारेमा पीडितकी आमाले आफ्नो जातीय समुदायमा जानकारी दिँदै न्यायको भिख माग्दा पञ्चले बलात्कारीकै पक्ष लिएर निर्णय सुनाउँदा पीडितले आत्महत्या गरेको समाचार अन्नपूर्ण पोस्ट्मा प्रकाशन भएपछि गाउँमा देशको कानुन नभई आफ्नै कानुन प्रयोग गरी फैसला गर्ने (पञ्चेती) प्रवृतिको सर्वत्र विरोध भइराखेको छ।"
निमेषमै उजाडिएको ढोरपाटनमा बाढीको जोखिम उस्तै,"बागलुङ : बाढीले बितण्डा मच्चाएको घटनाले ढोरपाटनवासी आहत छन् । २२ जनाको ज्यान र १६ जना बेपत्ता हुनेगरी आएको भुजीखोलाको बाढीले दिएको चोट कहिल्यै नर्बिसे पनि बाढी पीडित सम्हालिने कोशिसमा छन् । कति प्रभावित परिवार बगर बनेका घरको आशा मारेर नयाँ घर बन्ने अपेक्षामा छन् । कति परिवारका सदस्य गुमाए पनि दैवको खेल सम्झेर मन बुझाउने विवशतामा छन् । तर, दुई साता अघिको पहिरोसँगै आएको बाढीको बेदना भुल्न नपाउँदै फेरी बाढी पहिरो आउने भयले स्थानीय त्रसित छन् । गत भाद्र १७ गते राति ढोरपाटन शिकार आरक्षको देउराली पहाड नजिकैबाट खसेको पहिरोले खोला थुनिदै बग्दै गर्दा भुजीखोलामा भीषण बाढी आएको थियो । जसमा परि २२ जनाले एकै निमेषमा ज्यान गुमाएका थिए भने १६ जना अझै हराइरहेका छन् । ८० पूर्ण सहित १ सय ३० भन्दा बढी घरमा क्षति पुर्याएको ढोरपाटन नगरपालिकाले जनाएको छ । अघिल्लो साता पहिरोसँगै बाढी आएकोस्थल नजिकै पावर हाउस बनाउने क्रममा मनपरी जंगल फडानी समेत गरिएकाले अझै पनि जोखिम कायमै रहको स्थानीय मिनबहादुर पुनले बताए । 'आरक्ष नजिकैको देउराली आसपासको पहाड ठाउँ ठाउँमा चर्किएको छ, 'पुनले भने, 'घर खेतबारी सबै गुमाए पनि बल्ल बल्ल ज्यान जोगाएका छौं, अब फेरि कहिले उस्तै बाढी आउँछ र ज्यान लिन्छ भन्ने पिरले सताइरहेको छ ।' पहिले पहाड खसेको स्थान नजिकैको जंगलको ठूलो भाग रुखहरु सँगै चर्किएकाले जुनसुकै समय फेरी बाढी आउने जोखिम रहेको ढोरपाटन वडा नम्बर ८ का अध्यक्ष नन्दे बिकले बताए । 'बाउ बाजेले पहिले गाली गर्दै खोलाको तिरमा कहिल्यै नबस्नु भन्थे । गरिबी, बाध्यता र चेतनाले बस्दा सोच्दै नसोचेको घटना भयो,' वडा अध्यक्ष बिकले भने, 'यस्तो दुखद घटना पछि म आफै सबै भन्दा माथि पहिरो झरेको देउराली पुगे, त्यहाँ त रुखै सहित अझै ठूलो भाग चर्किएको छ । अलि ठूलो वर्षा भए फेरि पहिरो र बाढी आउने जोखिम उस्तै देखिएको छ ।' यदी फेरि पहिरो खसेर पूर्ववत रुपमा बाढी आउने हो भने त्यसले ढोरपाटन नगरपालिकाको वडा नम्बर ९,८,७,६,५ हुँदै उदयमान शहरको बस्ती रहेको बुर्तिबाङ बजार सम्म असर गर्न सक्ने स्थानीयले बताएका छन् । अहिले बाढी प्रभावित परिवार पहिलेकै घर रहेको आसपासका घर र पाँल मुनि रात काटिरहेका छन् । अविरल वर्षा जारी रहे ठुलो पहिरो सँगै बाढीको जोखिम कायमै रहेकाले बाढी पीडित र जोखिमयुक्त वस्तीका बासिन्दालाई सुरक्षित स्थानमा राख्नुपर्नेमा सरकारले ध्यान दिनुपर्ने स्थानीय भीमबहादुर कामीले बताए । 'अहिलेको बाढी मेरो परिवारका लागि ठूलो काल बनेर आयो, मेरा दुई भाईका १ छोरा, २ छोरी बाहेक ८ जना सदस्य गुमाए,'उनले भने, अब फेरी यस्तो घटना कसैलाई नपरोस्, सरकारले समयमै ध्यान दिओस् ।' जिल्ला विपद् व्यवस्थापन समितिका अध्यक्ष तथा प्रमुख जिल्ला अधिकारी सुरेश न्यौपानेले यसबारेमा अहिले सम्म जानकारी नआएको बताए । 'हामीले विपद् व्यवस्थापनको प्रहरी टोलीलाई बाढी आएको माथि सम्मै स्थलगत अध्ययनका लागि पठाएका थियौ,' प्रजिअ न्यौपानेले भने, तर अहिले सम्म उनीहरुले केही रिपोर्ट गर्नुभएको छैन, यदि माथिल्लो भाग चर्किएको र अरु जोखिमपूर्ण हो भने हामी सम्भाव्य पहलकदम सबै चाल्छौं ।' ढोरपाटनका अधिक बासिन्दा अहिले ढोरपाटन उपत्यकाका गोठमा घुम्ती बसाइका लागि गएका छन् । यदी घुम्ती बसाइ नभएको भए अघिल्लो साताको बाढीले अझ ठूलो संख्यामा मानवीय क्षति हुन सक्थ्यो । केही भने ढोर गए पनि खर्च सकिएर लिन आएको बेला बाढीमा परेका थिए ।"
घाँस काट्दा काट्दै ढलेका वृद्धको मृत्यु,विराटनगर : खेतमा घाँस काट्दा काट्दै ढलेपछि बेहोस भएका मोरङको रंगेलीका एक वृद्धको मृत्यु भएको छ। प्रहरीका अनुसार रंगेली नगरपालिका२ का ७२ वर्षीय कृष्णप्रसाद चौलागाईंको बिहीबार साँझ मृत्यु भएको हो। गाईलाई घाँस लिन खेतमा गएका उनी घाँस काटेकै ठाउँमा ढलेर बेहोस बनेका थिए। उपचारका लागि रंगेली अस्पताल ल्याउने क्रममा बाटैमा साँझ ७ बजेतिर उनको मृत्यु भएको प्रहरीले जनाएको छ। प्रहरीले शव पोस्टमार्टमका लागि रंगेली अस्पतालमा राखेर घटनाको अनुसन्धान सुरु गरिएको जानकारी दिएको छ।
रेल आउँदा खुसीयाली (फोटोभिडियो),जनकपुरधाम : जनकपुरधामजयनगर रेल शुक्रबार जनकपुरधाम आइपुगेको छ। नेपालको एक मात्र जनकपुरजयनगर रेल सेवा बन्द भएको झण्डै छ वर्षपछि विधिवत सञ्चालका लागि रेल जनकपुरधाम आइपुगेको हो। रेल्वे विभाग नेपालले जनकपुरजयनगर रेल्वे सेवा सञ्चालनका लागि इन्जिन र बोगी भारतको मद्रासबाट बनाएर हाजिपुरजयनगर हुँदै जनकपुरधाम सम्म ल्याइएको हो। लामो समयको प्रतिक्षापछि बहुप्रतिक्षित कुर्थाजनकपुरजयनगर रेल्वे सेवा सञ्चालनका लागि भारतबाट २ सेट रेलको बगी र ४ वटा इन्जिन नेपाल ल्याइएको साईट इन्जिनियर विनोद ओझाले जानकारी दिए। नेपालको राष्ट्रिय झण्डा अंकित रंगमा तयार पारिएका दुवै रेल सेट जनकपुर आइपुगेका छन्। कुर्थाजनकपुरधामजयनगरसम्म रेल सञ्चालनका लागि १ अर्बको लागतमा भारतको मद्रासस्थित इन्टिग्रल कोक्स नामक कम्पनीसँग सम्झौता गरेको थियो। एक पटकमा १३ सय यात्रु अटाउने क्षमता रहेको रेल हेर्न हजारौं सर्वसाधारणहरुको विभिन्न स्नेशनमा भीड लागेको थियो। रेल आइपुग्दा खुशी भएका स्थानीय तस्बिर खिच्न तछाडमछाड गरिरहेका थिए। भारतको जयनगरबाट जनकपुर हुँदै कुर्थासम्म ३४ किलोमिटरमा गत वर्षको मंसिर महिना पहिलो सातामै लिक परीक्षण भएको थियो । नेपालकै झन्डा अंकित रेल आएपछि जनकपुरमा स्थानीयले खुशीयाली मनाएका छन् । रेल आउँदा खुसीयाली (फोटोभिडियो)
सप्तरीमा ३७ प्रहरीसहित ५३ जनामा कोरोना संक्रमण,"राजविराज : सप्तरीमा ५३ जनामा कोरोना संक्रमण देखिएको छ । जसमध्ये ३७ जना जिल्ला प्रहरी कार्यालय सप्तरीमा कार्यरत प्रहरी रहेको स्वास्थ्य कार्यालय सप्तरीले जनाएको छ । अघिल्लो दिन मात्र सप्तरीमा ५० जना संक्रमित पुष्टि भएको थियो । जिल्ला प्रहरी कार्यालयका एसपी र डिएसपीमा भदौ २५ गते संक्रमण पुष्टि भएपछि जिल्ला प्रहरी कार्यालयमा ८५ जनाको परीक्षण गरिएकोमा २ इन्स्पेक्टर, ३ सई ४ असई, ४ हवल्ल्दार र अन्य प्रहरी जवानहरु गरी ३७ जना संक्रमित भएको जिल्ला प्रहरी कार्यालयका इन्स्पेक्टर सन्तोष खडकाले बताए । संक्रमित प्रहरीमध्ये २ प्रहरी महिला छन् । सोही प्रहरी कार्यालयमा सरसफाइ गर्ने राजविराज नगरपालिका६ का १९ वर्षीय पुरुष समेत संक्रमित भएको इन्स्पेक्टर खडकाले बताए । राजविराजस्थित गजेन्द्रनारायण सिंह अस्पतालका निमित्त मेडिकल सुपरिटेण्डेण्ट डा रणजितकुमार झाका अनुसार अस्पतालमा कार्यरत ३५ वर्षीय डाक्टर, राजविराज नगरपालिका३ का ४५ वर्षीय अभिवक्ता, राजविराजस्थित भिम दल गणका ३७ वर्षीय नेपाली सेनामा समेत संक्रमण देखिएको छ । गजेन्द्रनारायण सिंह अस्पताल राजविराजको प्रयोगशालामा बिहीबार गरिएको परीक्षणअनुसार प्रहरी, डाक्टर, अभिवक्ता, सेनासहित राजविराज नगरपालिका ११ का १५, १८ र ३५ वर्षीय तथा तिरहुत गाउँपालिका२ का २९ वर्षीय पुरुष पनि संक्रमित भएको स्वास्थ्य कार्यालय सप्तरीले जनाएको छ । बीपी कोइराला स्वास्थ्य विज्ञान प्रतिष्ठान धरानको प्रयोगशालामा गरिएको पीसीआर परीक्षण अनुसार कञ्चनरुप नगरपालिका६ की ५ र २५ वर्षीया, वडा नम्बर ८ की ३३ वर्षीया र वडा नम्बर ९ की २७ र ४१ वर्षीया महिला तथा विष्णुपुर गाउँपालिकाका ४५ वर्षीय पुरुषमा संक्रमण देखिएको कञ्चनरुपका सिनियर अहेव डम्बरप्रसाद गुप्ताले बताए । कोशी अस्पताल विराटनगरको प्रयोगशालामा बिहीबार नै गरिएको पीसीआर परीक्षणमा महादेवा गाउँपालिकाका ११ वर्षीय र सुरुङ्गा नगरपालिका २ का ४० वर्षीय पुरुषमा संक्रमण देखिएको छ । सप्तरीमा थप भएका ५३ जना संक्रमितको शुक्रबार स्वास्थ्य तथा जनसङ्ख्या मन्त्रालयले पुष्टि गर्ने तयारी गरेको छ । यो समेत सप्तरीमा संक्रमितको सङ्ख्या १ हजार १४३ जना पुगेको स्वास्थ्य कार्यालय सप्तरीले जनाएको छ । जसमा १९९ जना महिला छन् । संक्रमितमध्ये १११ महिला र ६३९ पुरुष निको भएर घर फर्किएको तथा १ महिला र ८ पुरुषको मृत्यु भएको स्वास्थ्य कार्यालयका निमित्त प्रमुख दुनियालाल यादवले बताए ।"
सीमा सुरक्षामा रिजर्भ गण,"बर्दिबास : सीमा नाकाको सुरक्षाका लागि महोत्तरीको बर्दिवास नगरपालिका ४ मा सशस्त्र प्रहरीले 'रिजर्भ गण' स्थापना गरेको छ । बर्दिवासस्थित सशस्त्र प्रहरी बल नेपाल प्रदेश २ छिन्नमस्ता बाहिनी कार्यालयमा सशस्त्र प्रहरी बल नेपाल नम्बर ३९ 'रिजर्भ गण 'को हेड क्वाटरमा बाहिनी कार्यालयका डीआइजी कृष्णभक्त ब्रम्हचार्यले 'रिजर्भ गण' को उद्घाट गरेका छन् । रिर्जभ गणले सीमा नाकाको सुरक्षा, त्यसको व्यवस्थापन र जनशक्ति परिचालनका लागि काम गर्ने छन् । नेपाल सरकार मन्त्रिपरिषदको बैठकले गत असार २९ गते 'रिर्जभ गण 'को स्थापना गर्ने निर्णय गरेको थियो । गणले विपद व्यवस्थापन, राहत तथा उद्धार, सीमामा हुने अवैध क्रियाकलापका बारेमा काम गर्ने डीआइजी ब्रम्हचार्यले बताए । एसपीको नेतृत्वमा प्रदेश२ को महोत्तरी र बारा गरी दुई स्थानमा रिर्जभ गणको स्थापना गरिएको हो । बर्दिबासस्थित गणमा एसपी सुरेन्द्र बुढाथोकीको नेतृत्वमा ६ सय २१ ज्ना जनशक्ति परिचालन हुनेछन्। प्रदेश २ का ८ वटै जिल्ला सीमासँग जोडिएको छ । प्रदेश भरी ४ सय ६४ किलोमिटरको नेपाली भूभाग भारतसँग जोडिएको छ । आठ जिल्लाबाट भारत प्रवेश गर्ने २ सय ४६ ठूलासाना सीमानाका छन् । सीमा सुरक्षाको लागि प्रदेश २ अन्तर्गत सिरहा, सप्तरी, धनुषा, महोत्तरी, सर्लाही र बारामा नयाँ वीओपीहरु थप गरिने प्रदेश २ छिन्नमस्ता बाहिनी कार्यालय बर्दिवास महोत्तरीले जनाएको छ । सशस्त्र प्रहरी बलले रिर्जभ गण स्थापना तथा वीओपीका थप पोष्ट र जनशक्ति बढाएसँगै सीमा क्षेत्रमा हुने आपराधिक क्रियाकलाप नियन्त्रणमा आउने सीमाक्षेत्रका सर्वसाधारणले बताएका छन् ।"
मध्यान्ह १२ बजेसम्म रेल जनकपुर आइपुग्ने (तस्बिरसहित),"जनकपुरधाम : बहुप्रतिक्षित जनकपुरजयनगर रल्वे शुक्रबार मध्यान्ह जनकपुरधाम आइपुग्ने भएको छ। रेल्वे विभागले जनकपुरजयनगर रेल्वे सेवा सञ्चालनका लागि इन्जिन र बोगी परीक्षणका लागि जनकपुरधामसम्म ल्याइएको हो। लामो समयको प्रतिक्षापछि कुर्थाजनकपुरजयनगर रेल्वे सेवा सञ्चालनका लागि भारतबाट २ सेट रेलको बगी र ४ वटा इन्जिन नेपाल ल्याइएको छ। नेपालको राष्ट्रिय झण्डा अंकित रंगमा तयार पारिएको दुवै रेल सेट आज जनकपुर आइपुग्ने भएको रेल्वे विभागका महानिर्देशक बलराम मिश्रले जानकारी दिए। रेलको बगी २ सेट तथा ४ वटा इन्जिन बिहार प्रदेशको हाजीपुर स्टेशनबाट जयनगर आइसकेको छ। नेपाल र भारत सरकारबीच भएको सम्झौता अनुसार शुक्रबार मध्यान्ह १२ बजेभित्र नै रेलको वगी र इन्जिन आइसक्नेछ। हाजीपुरबाट बगी सहितको रेलसेट नेपाल भारतको सिमा जयनगर ल्याउन चार घण्टा लागेको छ। अब जयनगरबाट जनकपुरधाम ल्याउन १ देखि डेढ घण्टा समय लाग्ने रेल्वे विभागका साईट इन्जिनियर विनोद ओझाले जानकारी दिए। प्रक्रियागत सम्पुर्ण तयारी पूरा भएर रेल आउने भएको छ। तर सञ्चालनका लागि अझै केही दिन कुर्नुपर्ने छ, मिश्रले भने। रेल विभागले कुर्थाजनकपुरधामजयनगर सम्म रेल सञ्चालनका लागि १ अर्बको लागतमा भारतको मद्रासस्थित रहेको इन्टिग्रल कोक्स नामक रेल सेटहरु रेल्वे कर्पोरेशन कम्पनी लिमिटेडलाई गरेको छ। भारतको जयनगरबाट जनकपुर हुँदै कुर्थासम्म ३४ किलो मिटरमा गत वर्षको मंसिर महिना पहिलो सातामै लिक परीक्षण भएपछि रामजानकी विवाह महोत्सवमै रेल सञ्चालन गरिने चर्चा थियो। तर, रेल नेपाल वा भारतले कुन देशले किन्ने अन्योलताले तोकिएको समयमा रेल्वे सञ्चालन हुन नसकेको इन्जिनियर विनोद ओझाले जानकारी दिए। उनले भने, रेलका इञ्जिन र डिब्बा व्यवस्था नहुँदा सञ्चालनमा ढिलाइ भयो तर, अब धेरै ढिलाई हुन्न, दुई देशको सहमतिमा सक्दोचाडो कर्मचारी व्यवस्थापन गरेर रेल सञ्चालन हुन्छ।"
"बाजुरामा बाढी, ३ जना बेपत्ता, दर्जन बढी घरमा क्षति","बाजुरा : जिल्लाको हिमाली गाउँपालिका५ कवाडीमा बिहीबार राती परेको अविरल वर्षाका कारण आएको बाढीले ३ जना बेपत्ता भएका छन् भने दर्जन बढी घरमा क्षति भएको जिल्ला प्रहरी कार्यालय बाजुराले जानकारी दिएको छ । अविरल वर्षासँगै सुपाना खोलामा आएको बाढीमा परी तीनजना बेपत्ता भएको बिच्छ्याँ प्रहरी चौकीले जानकारी दिएको छ । घटना भएको ठाउँ सदरमुकाम मार्तडीदेखि दुई दिनको पैदल दूरी लाग्छ। सो क्षेत्र संचारको पहुँचमा नहुँदा घटना शुक्रबार मात्रै थाहा पाइएको प्रहरीले जनाएको छ। जिल्ला प्रहरी कार्यालय बाजुराका सूचना अधिकारी तथा प्रहरी निरीक्षक लोकेन्द्रसिहं ठगुन्नाका अनुसार बिहीबार दिउँसो माछा मार्न सुपाना खोलामा गएका ३ जना सम्र्पकमा नआएका जानकारीमा आएको बताए। बिच्छ्याँ प्रहरी चौकीबाट प्रहरीको टोली घटनास्थलमा खटिएको छ । क्षतिको विवरण आउन बाँकी रहेको प्रहरीले बताएको छ । बाढीकै कारण खोला नजिकै रहेका ३ वटा आधुनिक, ४ वटा परम्परागत घट्ट र ३ वटा काठेपुल पनि बगाएको छ । खोलामा आएको बाढीले स्थानीयका १० वटा घर र ५ वटा छानासहित पाक्न लागेको धानबाली र कोदा बालीमा क्षति पुगेको स्थानीयले बताए। यस वर्षको वर्षातबाट प्रभावित बाजुरा अहिले पनि पहिरोले क्षति पुर्याएका कारण तंग्रन पाएको छैन । जिल्लामा बाढीले हालसम्म ७ जनाको मृत्यु भएको छ भने ३ जना बेपत्ता छन् । यस्तै ६३ घर पूर्णरुपमा क्षति भएका छन् । ५ वटा उद्योग बगाएको छ भने ४ सय ३५ जनसंख्या विस्तापित भएको छ ।"
भोली देशका अधिकांश स्थानमा वर्षाको सम्भावना,"काठमाडौं : मनसुनी न्यूनचापीय प्रणालीको प्रभावले भोलिसम्म देशका धेरैजसो स्थानमा वर्षाको सम्भावना रहेको जल तथा मौसम विज्ञान विभागले जनाएको छ । विभागले आगामी २४ घण्टाका लागि चेतावनी तथा परामर्श जारी गर्दै प्रदेश नं १, २, ५, वाग्मती, गण्डकी र सुदूरपश्चिम प्रदेशका एक वा दुई स्थानमा भारी वर्षाको सम्भावना रहेकाले ती स्थानका नदीमा पानीको बहाव बढ्ने, पहाडि क्षेत्रमा पहिरो जाने, सडक तथा हवाई यातायात प्रभावित हुन सक्ने भएकाले आवश्यक सतर्कता अपनाउन सबैमा अनुरोध गरेको छ । मनसुनी न्युनचापीय रेखाको प्रभावले देशको अधिकांश भूभागमा वर्षा भइरहेको मौसमविद् शान्ति कँडेलले बताए । 'यो क्रम शनिबारसम्म कायम रहन्छ, यो अवधिमा आकाश खुल्ला भइ घाम लाग्ने सम्भावना छैन, राति र बिहानीपख वर्षा हुनेछ, दिउँसोको समयमा वर्षा रोकिए पनि बदली नै रहनेछ, उनले भने । मनसुन बाहिरिने औसत समय सेप्टेम्बर २३ भए पनि यस वर्ष ढिलो गरी मनसुन बाहिरिने मौसमविद्को भनाइ छ । हाल देशभर सामान्य बदली रही हरेक प्रदेशका केही स्थानमा मेघगर्जनचट्याङसहित हल्कादेखि मध्यम वर्षा भइरहेको छ । मौसम पूर्वानुमान महाशाखाको पछिल्लो विवरणअनुसार आज काठमाडौं उपत्यकाको न्युनतम तापक्रम १९ दशमलव छ र अधिकतम तापक्रम २७ दशमलव पाँच डिग्री सेल्सियस रहेको छ । त्यस्तै आज सबैभन्दा कम जुम्लाको न्युनतम तापक्रम १६ डिग्री र सबैभन्दा धेरै नेपालगञ्जको अधिकतम तापक्रम ३३ दशमलव छ डिग्री सेल्सियस रहेको छ।रासस"
जनकपुर आइपुग्यो रेल (भिडियाे),"जनकपुरधाम : लामो समयको प्रतिक्षापछि जनकपुरमा रेल आइपुगेको छ। कुर्थाजनकपुरजयनगर रेल्वे सेवा सञ्चालनका लागि भारतबाट २ सेट रेलको बगी र ४ वटा इन्जिन जनकपुर ल्याइएको हो। नेपालको राष्ट्रिय झण्डा अंकित रंगमा तयार पारिएको दुवै रेल सेट जनकपुर आइपुगेको रेल्वे विभागका महानिर्देशक बलराम मिश्रले जानकारी दिए। रेल विभागले कुर्थाजनकपुरधामजयनगरसम्म रेल सञ्चालनका लागि १ अर्बको लागतमा रेलको बगी तथा इन्जिन खरिद गरेको छ । रेल सेटको निर्माण भारतको मद्रासस्थित रहेको इन्टिग्रल कोक्स नामक कम्पनीले गरेको हो । ती रेल सेटको आपूर्ति कोंकण रेल कर्पोरेशन कम्पनी लिमिटेडले गर्न लागेको छ । भारतको जयनगरबाट जनकपुर हुँदै कुर्थासम्म ३४ किलोमिटरमा गत वर्षको मंसिर महिना पहिलो सातामै लिक परीक्षण भएपछि रामजानकी विवाह महोत्सवमै रेल सञ्चालन गरिने चर्चा थियो । तर, रेल नेपाल वा भारत कुन देशले किन्ने भन्ने अन्योलताले तोकिएको समयमा रेल्वे सञ्चालन हुन सकेको थिएन।"
बर्दियामा कोरोना जित्नेको संख्या बढ्दै,"गुलरिया : विश्वभर महामारीका रुपमा फैलिरहेको कोरोना भाइरस (कोभिड१९) संक्रमण परास्त गर्नेको संख्या बर्दियामा बढेको छ । जिल्लाका आइसोलेसन सेन्टरमा रहेका अधिकांश कोरोना संक्रमित निको भएर घर फर्केसँगै कोभिड जित्नेको संख्या उच्च भएको हो । स्वास्थ्य कार्यालय बर्दियाको तथ्यांक अनुसार बर्दियामा ५ सय ३३ जना कोरोना भाइरस पुष्टि भएकामध्ये ३ सय ५७ जनाले कोरोना जितेको र १ सय ७५ जना आइसोलेसनमा छन् । गुलरिया नगरपालिकाका ६४ जना संक्रमितमध्ये ५२ जना घर फर्केको र १२ जना उपचाररत छन् । त्यस्तै मधुवन नगरपालिकामा ६४ जना संक्रमित, ५० जना निको र १३ जना आइसोलेसनमै छन् । बाँसगढी नगरपालिकामा सबैभन्दा बढी संक्रमित फेला परेका छन् । पुष्टि भएका १ सय ६२ जना संक्रमित मध्ये ४८ जना निको भएका र १ सय १४ जना उपचारकै क्रममा रहेको स्वास्थ्य कार्यालय बर्दियाले जनाएको छ । राजापुर नगरपालिकामा ४० संक्रमित, ३५ निको, ५ जना आइसोलेसन, बारबर्दिया नगरपालिका ४४ संक्रमित, २८ निको र १६ जना उपचारमा छन् । त्यस्तै ठाकुरबाबा नगरपालिकामा ४७ संक्रमित, ४४ निको, ३ जना आइसोलेसन, बढैयाताल गाउँपालिकामा ७९ जना संक्रमितमध्ये ६७ जना निको भएका र १२ जना आइसोलेसनमा रहेको जनाइएको छ । गेरुवा गाउँपालिकामा ३३ जना संक्रमितमध्ये सबैजना कोरोना जितेर फर्किएका छन् । बर्दियामा कोरोना जित्नेको संख्या अधिक छ । स्वास्थ्य कार्यालय बर्दियाका प्रमुख गोकर्ण गिरीले भने पछिल्लो समय बर्दियामा लक्षणसहितका कोरोना संक्रमितहरु देखिन थालेका छन् । त्यसैले सबैजना सचेत हुनुपर्ने अवस्था छ । बर्दियामा कोरोना संक्रमणका कारण एकजनाको मृत्यु भएको गिरीले बताए ।"
स्रष्टा सम्मानका लागि शान्ति समाजद्वारा तीन पुरस्कार थप,"काठमाडौं : मानव अधिकार तथा शान्ति समाजले स्रष्टा सम्मान अभियानअन्तर्गत तीन वटा स्रष्टा सम्मान थप गरेको छ । समाजले स्व पवित्रादेवी चौलागार्इं मानव अधिकार स्रष्टा सम्मान, चन्द्रकला खनाल अहिंसा स्रष्टा सम्मान र ज्ञानप्रसाद खनाल सहिष्णुता स्रष्टा सम्मान गरी थप तीन वटा पुरस्कार स्थापना गरेको महासचिव सुशील बस्नेतले जानकारी दिए । यसअन्तर्गत प्रत्येक वर्ष साहित्यका विभिन्न विधामा योगदान गरेका तीन जना स्रष्टालाई जनही रु २० हजार नगदसहित सम्मानपत्र प्रदान गरिनेछ । पुरस्कार स्थापनार्थ अक्षय कोषका लागि स्व चौलागार्इंका छोरा शान्ति समाजका सल्लाहकार होमकान्तले रु दुई लाख र चन्द्रकला तथा ज्ञानप्रसाद खनालका छोराबुहारी समाजका वरिष्ठ उपसभापति गोविन्द र राधिका खनाल तथा रुपन्देही शाखा सभापति धनपति खनाल र लक्ष्मी पन्त खनालले रु चार लाख प्रदान गरेको उनले बताए । तीनै पुरस्कार हरेक वर्ष महाकवि लक्ष्मीप्रसाद देवकोटा जन्मजयन्तीका अवसरमा यसै वर्षदेखि प्रदान गरिने समाजले जनाएको छ । पुरस्कृत व्यक्तित्व छनौटका लागि समाज केन्द्रीय कार्य समितिका सभापति उत्तम पुडासैनीको संयोजकत्वमा सल्लाहकार चौलागाईं, संस्थापक महासचिव सुवास ढकाल, संस्थापक सदस्य कृष्ण कँडेल, वरिष्ठ उपसभापति गोबिन्द खनाल, उपसभापति रेनुका पौडेल र महासचिव बस्नेत सम्मिलित छनौट समिति गठन गरिएको छ । यससँगै स्रष्टा सम्मान अभियानअन्तर्गत शान्ति समाजद्वारा स्थापित पुरस्कारको सङ्ख्या १० पुगेको छ । रासस"
कपिलवस्तु कारागारमा कोरोनाको उच्च सतर्कता,"कपिलवस्तु : कपिलवस्तु कारागारमा कोरोना संक्रमण फैलन नदिन कारागार प्रशासनले उच्च सर्तकता अपनाएको छ । लकडाउन घोषणा भएलगत्तै कारागारका कैदीवन्दीलाई परिवार तथा आफन्तजनसँगको भेटघाटमा पूर्णरुपमा रोक लगाइएको छ । जिल्ला अदालतबाट कारागार आउने कैदीबन्दीको पीसीआर रिर्पोटका आधारमा कारागारमा राख्ने गरिएको कपिलवस्तु कारागारका प्रमुख जेलर राकेश पाण्डेयले बताए । पीसीआर रिर्पोट नेगेटिभ भएका कैदीबन्दी मात्र कारागारमा आउँछन्, जेलर पाण्डेयले भने, 'भित्र थुनामा रहेका सबै कैदीबन्दीसँग बाहिरी कुनै सम्पर्क तथा भेटघाट हुँदैन । त्यसकारण पनि उनीहरु कोरोना भाइरसको संक्रमण बाट आजसम्म सुरक्षित छन् ।' यसबाहेक कारागार प्रशासनबाट नियमित रुपमा कारागारभित्र र बाहिर सेनिटाइज तथा सरसफाइ गरिन्छ । उनीहरुलाई खुवाइने रासनलगायतका वस्तु पनि संक्रमणमुक्त गरी पकाउने व्यवस्था गरिएको जेलर पाण्डेयले बताए। कोरोना संक्रमण नियन्त्रणका लागि उच्च सतर्कता अपनाइ पनि कारागारमा अन्य थुप्रै समस्याहरु छन् । पर्याप्त मात्रामा पानीको व्यवस्था छैन । पुरानो ब्लकमा पानी चुहिन्छ । कारागारको क्षतिग्रस्त सुरक्षा पर्खालको मर्मत तथा पुननिर्माण भएको छैन । कारागारभित्र स्थापना गरिएको पुस्तकालयमा पुस्तक अभाव रहेको कारागार प्रशासनले जनाएको छ । ब्लक नं १ मा १ सय ८० जनाको क्षमता भएपनि २ सय २५ जना कैदीबन्दी छन् । ब्लक नं २ मा १ सय ७२ जनाको क्षमता भएपनि १ सय ९४ जना कैदीबन्दी राखिएको छ । कुल४ सय १९ जना कैदीबन्दीका लागि १८ वटा शौचालय मात्रै छन् । शैच जानका लागि कैदीबन्दीको ठूलो लाइन लाग्नु पर्ने अवस्था छ ।"
ललितपुरमा ८० प्रतिशत कोरोना संक्रमित होम आइसोलेसनमा,"ललितपुर : भदौ दोस्रो साता ललितपुर महानगरपालिकाको १४ वडामा बस्दै आएका एकजना पत्रकारलाई कोरोना पुष्टि भयो । परिवारमा अन्य सदस्यलाई पनि सामान्य ज्वोरो, रुघाखोकीलगायत कोरोनासँग मिल्दोजुल्दो लक्षण देखियो । त्यसपछि उनका परिवारका आठजना सदस्यले कोरोना परीक्षण गराए । सबैको रीपोर्ट पोजिटिभ आयो । उनले कोरोना पोजिटिभ भएपछि अस्पतालमा आइसोलेसनमा बस्नका लागि यताउता बुझे । तर आइसोलेसन अभाव र आक्रमक खालको लक्षण नभएकाले उनीहरुले होम आइसोलेसनमा बस्ने निर्णय गरे । 'डेढ वर्षका बच्चादेखि ९० वर्षका हजुरबुवा र हजुरआमा समेत आइसोलेसनमा बस्नुभयो, 'उनले भने, 'यतिबेला सबैको स्वास्थ्य सामान्य छ । तर रोगले भन्दा अन्य खालका तनावले बढी समस्या भोग्नु पर्यो।' उनीलगायत परिवारका सबै सदस्य हाल कोरोनामुक्त छन् । सरकारले पछिल्लो समय सामान्य अवस्थामा रहेका कोरोना संक्रमितलाई होमआइसोलेसनमा बस्न सुझाएको छ । स्वास्थ्य कार्यालय ललितपुरका अनुसार हाल ८० प्रतिशत संक्रमितहरु होमआइसोलेसनमा छन् । स्वास्थ्य कार्यालयका प्रमुख खगेश्वर गेलालका अनुसार लक्षण नदेखाएका संक्रमित तथा घरैमा मापदण्ड पुर्याउन सक्नेहरुको हकमा होमआइसोलेसनमा बस्न सुझाएको हो । गेलालले भने, 'आइसोलेसन उपलब्ध छैनन् । लक्षण नभएका बिरामीलाई घरैमा बस्न प्रोत्सान गरेको हो।' उनका अनुसार होमआइसोलेसनमा बसेकाहरुको खर्च जोगिन्छ । अस्पतालमा बस्दा कम्तिमा दैनिक दुई हजार रुपैयाँ खर्च हुन्छ । तर घरमा त्यति खर्च लाग्दैन । घरैमा बस्नेलाई (हेल्थ किट) उपलब्ध गराउँदै आएको उनले बताए। युनिसेफको सहयोगमा स्वास्थ्य सेवा विभागमार्फत स्वास्थ्य कार्यालयमा आएका किट नै संक्रमितलाई बाँडिदै आएको हो । उक्त किटमा डिजिटल थर्मोमिटर, मास्क, स्यानिटाइजर, क्लोरीन, पानी शुद्धीकरण गर्ने औषधि, साबुन र सिटामोल समेटिएका छन् । ललितपुरको महालक्ष्मी र गोदावरी नगरपालिकामा रहेका संक्रमितलाई किट उपलब्ध गराइसकेको छ । ललितपुर महानगरपालिकामा पनि समन्वय भइरहेको गेलालले जनाए । होमआइसोलेसनमा बिरामीको स्वास्थ्य अवस्थाको बारेमा प्रत्येक दिन फलोअप गरिन्छ । त्यसका लागि स्थानीय तहबाट नै कर्मचारी खटिएको जनाए ।कोरोना लागेको भन्ने बितिकै समाजले विरोध गथ्र्यो । घर, टोलमा बस्न नदिने भन्थे । त्यस्ता भ्रम चिर्नलाई होमआइसोलेसनलाई प्रोत्साहन गरिएको तर्क उनको छ । जनप्रतिनिधिसँगै मिलेर समाजमा कोरोनासम्बन्धी जगडिएको भ्रम हटाउन खोजेका बताए । संक्रमितलाई माया, सद्भाव दिन आवश्यक रहेको उनको बुझाइ छ । सरकारको नयाँ प्रावधान अनुसार १४ दिन आइसोलेसनमा बसेपछि लक्षण नदेखिए समाजमा घुलमिल हुन पाइन्छ । तर कतिपय बिरामीले १८ दिनपछि परीक्षण गराउँदा समेत कोरोना पोजिटिभ देखिएको बताएका छन् । यद्यपी १४ दिनसम्म सक्रिय भाइरस मरिसक्ने र त्यसका सेलहरु बाँचे पनि अरुमा सर्ने सम्भावना कम भएको भनाइ गेलालको छ । उनले भने, 'यो प्रमाणित भइसकेको कुरा हो र पुन: परीक्षण गराउनु आवश्यक छैन ।' बिहीबारसम्म ललितपुरमा संक्रमितको संख्या १५ सय एक पुगेको छ। हालसम्म आठ सय भन्दा धेरै निको भइसकेका छन् । छ सय जना सक्रिय संक्रमित रहेका छन् । ललितपुरमा कोरोनाबाट सातजना स्थानीयको मृत्यु भइसकेको छ।"
बैतडीमा कोरोनाका बिरामी बढे,"बैतडी : बैतडीमा कोरोना संक्रमितको संख्या ३८५ पुगेको छ । शुक्रबार डडेल्धुरा प्रयोगशालामा गरिएको परीक्षणमा थप २ जनामा कोरोना पुष्टि भएसँगै जिल्लामा संक्रमितको संख्या ३८५ पुगेको हो । सुर्नया गाउँपालिका ७ का ३४ वर्षीया महिला र मेलौली नगरपालिका ३ का ४० वर्षीय पुरुषमा कोरोना पुष्टि भएको स्वास्थ्य कार्यालय बैतडीका कोभिड १९ सम्पर्क व्यक्ती भुवनप्रसाद जोशीले जानकारी दिए। संक्रमण पुष्टि भएका दुबैजना भारतबाट फर्किएर होम क्वारेन्टाइनमा बसिरहेका जनाइएको छ । ती दुबैजनाको स्वास्थ्य अवस्था सामान्य रहेको जनाइएको छ । यसैबीच जिल्लाम हाल सक्रिय संक्रमितको संख्या १० रहेको छ । दशरथचन्द नगरपालिकाका ६, डिलाशैनी गाउँपालिका २, मेलौली नगरपालिका र सुर्नया गाउँपालिकाका ११ जना मात्रै सक्रिय संक्रमित रहेका स्वास्थ्य कार्यालय बैतडीले जनाएको छ । २ जनामात्रै संस्थागत आइसोलेसनमा जिल्लामा सक्रिय संक्रमित १० जनामध्ये दुईजनामात्रै संस्थागत आइसोलेसनमा बसेका छन् । डिलाशैनी गाउँपालिका २ जना संक्रमित मात्रै संस्थागत आइसोलेसनमा बसीरहेका स्वास्थ्य कार्यालयका कोभीड १९ सम्पर्क व्यक्ति भुवनप्रसाद जोशीले बताए । जिल्लामा अन्य ८ जना संक्रमित होम आइसोलेसनमा बसिरहेका उनले बताए । बाँकी ३७५ जना डिस्चार्ज भइसकेका छन् । बैतडीमा ३८५ जनामा संक्रमण पुष्टि हुँदा सबैभन्दा बढी पञ्चेश्वर गाउँपालिकाका ६० जनामा संक्रमण पुष्टि भएको छ । यस्तै दशरथचन्द नगरपालिकाका ५२, सिगास गाउँपालिकाका ५१, शिवनाथ गाउँपालिकाका ५०, दोगडाकेदार गाउँपालिकाका ४५, पाटन नगरपालिकाका ४४ जनामा संक्रमण पुष्टि भइसकेको छ । यस्तै मेलौली नगरपालिकाका ३४, सुर्नया गाउँपालिकाका २९, पुर्चौंडी नगरपालिकाका १० र डिलाशैनी गाउँपालिकाका १० जनामा संक्रमण पुष्टि भएको छ। जिल्लामा गत जेठ ९ गते पहिलोपटक एक थुनुवामा संक्रमण पुष्टि भएको थियो ।"
केन्द्र विवादले कालिञ्चोक गाउँपालिकाको बजेट आएन,"दोलखा : केन्द्र विवादको कारण आर्थिक वर्ष सुरु भएको २ महिना वितिसक्दा समेत उत्तरी दोलखाको कालिञ्चोक गाउँपालिकाको बजेट पास हुन सकेको छैन ।करिब ४ वर्षदेखि जारी केन्द्र विवादले विभाजित जनप्रतिनिधिहरुका कारण चालु आर्थिक वर्ष सुरु भएको २ महिना वितिसक्दा समेत बजेट पास हुन नसकेको हो । २०७७ असार २३ गते गाउँपरिषद्मा नीति तथा कार्यक्रम र बजेट प्रस्तुत भएपनि समय अभावका कारण स्थगित परिषद् अहिलेसम्म बस्न सकेको छैन। गाउँपालिकाको बजेट सार्वजनिक नहुँदा चालु आवमा कार्यान्वयन गर्नुपर्ने विकास, निर्माण, तलब, सामाजिक सुरक्षा भत्तालगायतका कार्यहरु ठप्प भएका छन् । बजेट नआएपछि टेण्डर, उपभोक्ता समिति गठन, स्टिमेट लगायतका काम ठप्प भएपछि कामविहीन बन्न पुगेको कर्मचारीहरुको भनाइ छ । कालिञ्चोक गाउँपालिकाका अध्यक्ष विनकुमार थामीले भने आर्थिक वर्ष २०७७७८ को बजेट पारित भइसकेको तथा खर्च गर्ने सफ्वेयरमा अपलोड गर्ने काम भइरहेको बताए । बजेट अहिलेसम्म सार्वजनिक नहुनाको कारणबारे उपाध्यक्ष कालिका पाठकलाई सोध्दा यो विषयमा अध्यक्षलाई नै सोध्न आग्रह गरिन् । गाउँपालिकाको अस्थाई केन्द्र सुनखानीमा नीति तथा कार्यक्रम र बजेट प्रस्तुत भए पछि बैठक स्थगित भएको र अर्को बैठक ५ को बान्द्रेथलीमा बस्ने भनी अध्यक्षले निर्णय सुनाएपछि बैठकमा उपस्थित बहुमत सदस्यले नोट अफ डिसेन्ट लेखेको वडा नम्बर ७ का वडाध्यक्ष चेतबहादुर खड्काले बताए । त्यस पछि बैठक नैं नबसेकाले अध्यक्षले कसरी बजेट पारित गरे आफूलाई थाहा नभएको वडाध्यक्ष खड्काको भनाइ छ । बडा नम्बर ३ का वडाध्यक्ष निशान बुढाथोकीले भने २३ गते बैठक स्थगित भएको स्वीकार्दै पछि अन्यत्रै बसेको बैठकबाट बजेट पारित भएको बताए । बजेट पारित गर्ने पक्षमा आफू सहित बहुमत सदस्यको हस्ताक्षर रहेको उनको दावी छ । मुल शीर्षकहरु मात्रै राखि बजेट पारित गरिएकाले त्यसको ब्रेक डाउन गरी सुत्रमा राख्न ढिला भएको हुन सक्ने उनको अनुमान छ । गाउँपालिका अध्यक्ष थामी तथा केही वडाध्यक्षहरुले बजेट पारित भएको दावी गरे पनि कार्यालयमा भने बजेट पास भएको माइन्युट बुधबारसम्म प्राप्त नभएको प्रमुख प्रशासकिय अधिकृत नवराज ओलीले बताए । विनियोजन ऐन पारित भइ सुत्रमा इन्ट्री नगरेसम्म खर्च गर्न नपाइने कानुनी प्रावधान भएकोले दैनिक प्रशासन चलाउन समेत संकट परेको उनको भनाइ छ । तर तलब भत्ता खुवाउने समयसम्म सुत्रमा बजेट इन्ट्री गर्ने काम सकिने भएकोले कुनै समस्या नहुने गाउँपालिका अध्यक्ष थामीको भनाइ छ ।"
मलमास छल्न पुरुषले छोडे घर,"स्याङजा : स्याङ्जा सदरमुकाम निवासी रोशन लामिछाने असोज १ गते ससुराली पुगे। मलमास छल्न र ससुराली भेटघाटका लागि गएको उनले बताए। सधैंजसो काममा व्यस्त हुने लामिछानेले मलमास छल्ने बहानामा ससुराली भेटघाट गर्ने अवसर बनाए। उनले ३ दिन ससुराली बसेर मलमास छल्ने बताए । यसैगरी, निजामति सेवाका कर्मचारी गोबिन्द सुवेदी पनि एक साताका लागि घर नआउने भएका छन्। उनले पनि मलमास छल्नका लागि आफू कार्यरत कार्यालय नजिकै डेरा बसाउने भएका छन्। शुक्रबार बिहानै झिसमिसेमै घरबाट निस्केका उनी एकसाता मलमास छलेर मात्र फर्किने जनाए। यी त केही उदाहरण मात्र हुन्। उनीहरुजस्ता धेरै पुरुषहरुले असोज २ गतेदेखि सुरु भएको मलमास छल्नका लागि घर वा डेराबाटै बाहिरिएका छन्। मलमासमा विवाह गरेमा गृह सुख हुँदैन, गर्भाधान गरेमा बच्चा रोगी जन्मिने, नव विवाहित दाम्पत्तीका लागि अधिक मासमा अलग बस्नु राम्रो हुने शास्त्रीय मान्यता रहेकाले नवविवाहित पती पत्नीसँगै नबस्ने भएका हुन्। मलमासका लागि ३ देखि ७ दिन बार्नु पर्ने मान्यता छ। केही वर्ष पहिलो भने मलमास बार्नका लागि महिला माइत जाने गर्दथे। पतीपत्नी एउटै घरको धुरी र एउटै पधेंराको पानी पनि खान हुँदैन भन्ने पुरानो मान्यता थियो। तर, अहिले ती मान्यता परिवर्तन भएका छन्। कामकाजी महिला बढेसँगै यी सबै मान्यता पुरा गर्न ती महिलालाई कठिन छ्। घरदेखि कार्यालयसम्मको जिम्मेवारी पुरा गर्नुपर्ने भएकाले पुरुष नै घर बाहिर बसेर सघाएमा सहज बन्ने लामिछानेको भनाइछ। यसवर्षको मलमास असोज २ देखि ३० गतेसम्म परेको छ। मलमासलाई अधिकमास पनि भनिन्छ। गणना गर्दा ३२ महिना, १६ दिन, १ घण्टा र ३६ मिनेट पुगेपछि एक अधिकमासबाट अर्को अधिकमास पर्दछ । मलमासलाई पुरूषोत्तम मास पनि भनिन्छ। अधिकमासमा पुरूषोत्तममाहात्म्य वा कथा सुन्ने र दान गर्ने परम्परा छ। अधिक मासमा कुनै पनि शुभ कर्म वा साइ हुँदैनन् । यसै हुनाले मलमासभरी कुनै पनि शुभकार्य जुर्दैन। नित्य पाठपूजा गर्नलाई चाहि कुनै छेकथुन हुँदैन । मलमासले गर्दा यस वर्ष दसैं तिहार लगायतका पर्व पछि सरेका हुन् । तर, हाम्रा धर्मग्रन्थहरु हजारौं वर्ष पहिले ऋषि मुनिद्वारा लेखिएकाले सकारात्मक पक्षलाई हेरी आफ्नो मन, वचन, कर्म शुद्ध गर्न जरुरी रहेको ज्योतिष चक्रपाणी डु्रमेले बताए । पौराणिक मान्यता अनुसार कुनै ग्रह वा देवी देवताले यो मासको अधिपत्य लिन नमानेपछि श्रीकृष्णले यसको स्वामित्व ग्रहण गरेको हुनाले यसलाई पुरुषोत्तममास पनि भनिएको हो।"
जेलहरू कोचाकोच : कोरोना संक्रमणको उच्च जोखिम,"काठमाडौं : कारागारमा क्षमताभन्दा धेरै कैदीबन्दी राखिएका कारण कोरोना संक्रमणको उच्च जोखिम रहेको छ। क्षमता विस्तारका लागि कारागार व्यवस्थापन विभागले मातहत गृह मन्त्रालयमा पटकपटकको ताकेतापछि केही कारागार निर्माणाधीन अवस्थामा छन्। अहिले कोरोनाको त्रास र कारागारमा क्षमताभन्दा दोब्बरको संख्यामा कैदीबन्दी रहेका कारण विभाग तनावमा छ। ७४ वटा कारागारमा जम्मा १८ हजार जना कैदीबन्दी राख्ने क्षमता हो । तर अहिले यी सबै कारागारमा कूल २६ हजार एक सय ८७ जना कैदीबन्दी छन्। केन्द्रीय कारागार सुन्धाराको कैदीबन्दी क्षमता एक हजार पाँच सय मात्रै हो । तर, अहिले उक्त कारागारमा स्वदेशी र विदेशीगरि तीन हजार तीन सय ५८ जना कैदीबन्दी छन्। यो संख्या क्षमता भन्दा दोब्बर हो। ३१ जनामा कोरोना संक्रमण देखिएको उक्त कारागारमा अहिले एक जना मात्रै निको हुन बाँकी छन्। बाँकी सबै नियमित उपचारपछि संक्रमण मुक्त भइसकेको विभागले जनाएको छ। सिराहा कारागारको कैदीबन्दी क्षमता एक सय ५० जना मात्रै हो। उक्त कारागारमा अहिले पाँच सय ६० जना छन्। तीमध्ये पाँच जनामा अहिले कारोना संक्रमण देखिएको छ। उक्त कारागारमा कैदीबन्दीको उच्च चापका कारण कन्ट्याक ट्रेसिङ धेरैमा देखिएपछि कोरोना परीक्षण गर्दा सबै जसो कैदीबन्दीमा संक्रमण देखिएको हो। सिरहापछि सप्तरी जिल्ला कारागाराको कैदीबन्दी क्षमता एक सय ५५ जना हो। अहिले उक्त कारागारमा एक सय ३२ जना कैदीबन्दी छन्। तीमध्ये १७ जना अहिले संक्रमित छन्। विभागका सूचना अधिकारी देवर्षि सापकोटाका अनुसार बिहीबारसम्म देशभरका ७४ वटा कारागारमध्ये ११ वटा कारागारमा कोरोना संक्रमित छन्। केन्द्रीय कारागार सुन्धारा, सिरहा र सप्तरीपछि पाँचथर कारागारमा तीन जना, सुनसरीमा १४ जना र ललितपुरको नख्खुमा दुई जना संक्रमित छन्। सापकोटाका अनुसार विभिन्न कारागारका एक हजार पाँच सय १५ जना कैदीबन्दी, सुरक्षाकर्मी र कर्मचारीको कोरोना परीक्षण गरिएको थियो। जसमध्ये ६ सय ७० जनामा कोरोना पोजिटिभ देखिएको थियो। एक सय २४ जना निको भइसकेका छन् । बाँकी पाँच सय ३८ जना अझै उपचाररत रहेका छन्। कोरोनाकै कारण पाँच जना कैदीबन्दीको मृत्यु भएको र तीन जना संक्रमण निको भएर छुटे। सापकोटाका अनुसार पर्सा, स्याङ्जा, सिन्धुपाल्चोक र जुम्ला कारागारमा संक्रमित सबै निको भइसकेका छन्। कारागारमा उच्च सावधानी अपनाउँदा पनि संक्रमण प्रवेश गरेको दावी सापकोटाको छ। हामीले संक्रमणको सुरुको चरणदेखि नै सतर्कता अपनाएका हौं । क्षमताभन्दा धेरै कैदीबन्दी भएका कारागारमा पनि अहिलेको संक्रमित संख्या कमै हो । सावधानी अपनाएका छौं, सापकोटाले अन्नपूर्णसँग भने, खासगरी अस्पताल र अदालत लैजाँदा पीपीई लगाएरै पठाउँछौं । परीक्षणपश्चात संक्रमण देखिएकालाई क्वारेन्टाइनमा अस्पतालमा पठाएर उपचार गर्छौं। उनले तराईका जिल्ला र उपत्यकाका कारागारमा क्षमताभन्दा अत्यधिक धेरै कैदीबन्दी रहेकाले पनि संक्रमणको सम्भावना उच्च रहेको बताए। विभागका एक उच्च अधिकृतले कारगारको अवस्था दयनीय रहेको बताए।कारागारलाई सुधार गृह बनाउने भनेर पटकपटक गृहलाई ध्यानाकर्षण गराउँदा पनि खासै सुनुवाई नभएको ती अधिकृतले बताए। उनले भने, जेल सुधारका लागि पटकपटक समिति गठन भए । प्रतिवेदन गृहमै थन्किएको छ । विभागले पनि अध्ययन गरेर प्रतिवेदन पेश गरिसकेको छ। कारागारको क्षमता वृद्धि गर्ने भन्ने बित्तिकै गृहका अधिकारीको टाउको दुख्छ।"
ठिनीमा मनाइयो फालो,"जोमसोम : मुस्ताङको घरपझोङ गाउपालिका५ ठिनी गाउँमा स्थानीयले विश्वव्यापी महामारीको रूपमा फैलिएको नोबल कोरोना भाइरस अन्त्यको कामना गर्दै थकालीहरूको सांस्कृतिक पर्व फालो मनाएका छन्। मंगलबारदेखि सुरु भएको फालो बुधबार सकिएको छ। खेतीपातीको काम सकेर फुर्सदिलो महिनामाफालो मनाइने ठिनीका स्थानीय नारायणप्रसाद थकालीले जानकारी दिए। थकाली पात्रोको आठौं महिनालाई फालो महिना भनिन्छ। फालो पर्व भदौ महिनामा पर्ने भएकाले यसलाई ठिनी भदौ मेला पनि भनिन्छ। परापूर्वकालमा तिब्बतीयन मुलुकका तीनआँखे राजा थर्कोचेनका दाजुभाइ चारै दिशातर्फ फैलिने क्रममा राजा थर्कोचेन ठिनी गाउँमा प्रवेश गरेको स्थानीय कुलबहादुर थकालीले सुनाए। उनका अनुसार राजा थर्कोचेन मुस्ताङ आउने क्रममा खाने, बस्नेलगायत बन्दोबस्तीका सामान लिएर ठिनी गाउँमा प्रवेश गरेको उनको भनाइ छ। त्यसकालमा ठिनी गाउँमा आएका त्यस समयका राजा थर्कोचेनले भारी बोकाएर ल्याएको याक ठिनी गाउँमै थचक्कै रोकियो र त्यसपछि लामो समय राजा ठिनीमै बसेको भन्ने धार्मिक किंवदन्ती छ। ऐतिहासिक ठिनीका राजाले याक लिई ठिनी गाउँ आएको सम्झना गर्ने क्रममा ठिनीका थकाली समुदायले फालो पर्व मनाउने गरेको बूढापाका थकालीको भनाइ छ। ऐतिहासिक विशेषता झल्कने सांस्कृतिक गतिविधि देखाउने चलन छ। फालो पर्वमा ठिनीका उमेर नाघेका थकाली समुदायका महिला र पुरुषले आफ्नो सांस्कृतिक भेषभूषामा विवाह व्रतबन्धमा गाइने गीत गाउँछन्। फालोमा व्यंग्यात्मक याकनृत्य, जोगी नृत्य र विभिन्न प्रहसन देखाइन्छ। राजा थर्कोचेनको उपस्थितिमा उनका सेनाले त्यो समय धनुषबाण, खुकुरी र ढाल लिएर गरिने मनोरञ्जनात्मक सांस्कृतिक नाटक अवलोकनका लागि स्थानीयको उल्लेख्य उपस्थिति हुन्थ्यो तर ,कोरोना कहरका कारण गाउँभित्र मात्रै सीमित जनशक्तिले सांस्कृतिक गतिविधि देखाएका छन्।"
मास्कमा मनपरी,"काठमाडौं : मास्क प्रयोग अनिवार्य बनेको छ। तर, कति गुणस्तरीय छ भन्ने कसैलाई थाहा छैन। बजारमा छ्यापछ्याप्ती पाउने मास्कले कोरोना भाइरस रोक्न सक्छन्सक्दैनन् भनेर सरकारले नियमन गरेको छैन। बरु जिम्मेवार निकाय औषधि व्यवस्था विभाग र गुणस्तर तथा नापतौल विभाग एकले अर्कालाई देखाएर पन्छिन्छन्। औषधि व्यवस्थाका महानिर्देशक नारायण ढकाल भन्छन्, हामीले मास्कको नियमन गरिरहेका छैनौं। गुणस्तर तथा नापतौल विभागले एनएस (नेपाल स्ट्यान्डर्ड) बनाएको छ भन्ने सुनेको छु। गुणस्तर तथा नापतौलका कर्मचारी भने स्वास्थ्य सामग्रीको जिम्मा औषधि व्यवस्थाले लिनुपर्ने बताउँछन्। हामीले एनएस निर्धारण गर्यौं, विभागका सूचना अधिकारी सञ्जीवकुमार ठाकुर भन्छन्, अब ती सामग्रीको नियमन गर्ने निकाय त औषधि व्यवस्था विभाग नै हो। नेपाल गुणस्तर परिषद्को १०४औं बैठकले जेठ २५ मा मास्कको नेपाल स्ट्यान्डर्ड (एनएस) स्वीकृत गरेको थियो। तर, ती सामग्रीको परीक्षण गर्ने मेसिन नेपालमा छैन। एनएस स्वीकृत भए पनि मेसिन नहुँदा बजारमा जथाभावी मास्क उत्पादन तथा बिक्री वितरण भइरहको छ। यसका कारण उपभोक्ता मापदण्डरहित मास्क प्रयोग गर्न बाध्य देखिन्छन्। गुणस्तर तथा नापतौलका महानिर्देशक विश्वबाबु पुडासैनीका अनुसार चार कम्पनीले मात्रै एनएसका लागि आवेदन दिएका छन्। तर, नेपालमा मास्कको गुणस्तर परीक्षण गर्ने मेसिन नभएकाले भारत पठाइएको उनको भनाइ छ। नेपालमा उत्पादन भइरहेका र आयात भइरहेका मेडिकल सामानको गुणस्तर मापनको व्यवस्था गर्न नसक्दा जोखिम निम्तिरहेको छ। धुलोधुवाँ तथा जीवाणुको संक्रमणबाट जोगिन प्रयोग गरिने मास्क गुणस्तरहीन भए यसले संक्रामक रोगको जोखिम झन् बढाउने जनस्वास्थ्य विज्ञहरू बताउँछन्। कोरोना भाइरस संक्रमण फैलिएपछि मास्कको खपत बढ्यो। त्यससँगै बजारमा मास्क अभाव भयो। मन्त्रिपरिषद् बैठकले फागुन २० मा निजी क्षेत्रसँग सहकार्य गरी मास्क आपूर्ति र उत्पादन बढाउने निर्णय गरेको थियो। चेम्बर अफ कमर्सले स्वदेशमै मास्क उत्पादनसमेत थाल्यो। बजारमा अभाव त टर्यो तर गुणस्तरहीन मास्कको उत्पादन तथा बिक्री गरी व्यापारी मालामाल भए।"
यस्तो छ तीन दिनको मौसम,"काठमाडौं : हाल मनसुनको न्युन चापीय रेखा नेपालभन्दा दक्षिणतर्फ अवस्थित रहेको जल तथा मौसम विज्ञान विभागको मौसम पूर्वानुमान महाशाखाले जनाएको छ। अहिले देशभर सामान्य बदली रहि प्रदेश नं ५, गण्डकी प्रदेश, सुदुरपश्चिम प्रदेश र बागमति प्रदेशका केही स्थानहरुमा मेघगर्जनचट्याङ्गसहित मध्यम वर्षा भइरहेको छ। महाशाखाका अनुसार दिउँसो देशभर सामान्यतया बदली रही देशका केही स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश १ नं, प्रदेश नं २, बागमती प्रदेश, गण्डकी प्रदेशका र प्रदेश नं ५ का एकदुई स्थानमा भारी वर्षाको सम्भावना रहेको छ। राती देशभर सामान्यतया बदली रही केही स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। गण्डकी प्रदेश, प्रदेश नं ५, र सुदुरपश्चिम प्रदेशका एकदुई स्थानमा भारी वर्षाको सम्भावना रहेको छ। शनिबार दिउँसो देशभर सामान्यतया बदली रही देशका केही स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। सुदुरपश्चिम प्रदेशका र प्रदेश नं ५ का एकदुई स्थानमा भारी वर्षाको सम्भावना रहेको छ। आइतबार देशभर सामान्यतया बदली रही थोरै स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ।"
कन्ट्याक ट्रेसिङका ८ प्रतिशतमा कोरोना,कपिलवस्तु : कोरोना संक्रमितको सम्पर्कमा आएका करिब ८ प्रतिशत व्यक्तिमा कोरोना सरेको छ। संक्रमित व्यक्तिको सम्पर्कमा आएका ३ हजार ७ सय ७३ जनाको पीसीआर परीक्षण गर्दा २ सय ८२ जनामा कोरोना संक्रमण पुष्टि भएको स्वास्थ्य कार्यालयले जनाएको छ। यसको तुलनामा समुदायमा कोरोना संक्रमण बढी देखिएको छ। समुदायमा गरिएको परीक्षणमा करिब ११ प्रतिशत व्यक्तिमा कोरोना संक्रमण देखिएको हो। जिल्लामा कुल १ हजार १ सय २९ जना समुदाय स्तरका विभिन्न क्षेत्रका व्यक्तिको पीसीआर परीक्षण गर्दा १ सय ७ जनामा संक्रमण पुष्टि भएको कोरोना फोकल पर्सन कुमार थापाले बताए। भारतका विभिन्न सहरबाट आएका क्वारेन्टिनमा बसेका ९ प्रतिशतमा कोरोना संक्रमण पुष्टि भएको छ। क्वारेन्टिन बसेका ८ हजार ७ सय ५९ जनाको पीसीआर परीक्षणमा ७ सय ९३ जनामा संक्रमण पुष्टि भएको स्वास्थ्य कार्यालयले जनाएको छ।
