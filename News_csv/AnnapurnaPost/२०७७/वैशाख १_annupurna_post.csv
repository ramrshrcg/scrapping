शीर्षक,विवरण
चुनौतीपूर्ण नयाँ वर्ष,"विसं २०७६ हामीबाट बिदा भएको छ। यसपटक विश्व महामारी कोराना भाइरस (कोभिड१९) को त्रासद र संक्रमणको नेपालमा दोस्रो चरण सुरु भएयता हामी नयाँ वर्षमा आइपुगेका छौं। विश्व नै यो महामारीको चपेटामा परेका बेला नागरिकको ज्यान सुरक्षित राख्नु राज्यको पहिलो धर्म हुन आएको छ। नेपालमा पनि कोरोनाको संक्रमण क्रमिक रूपमा फैलँदो छ। यसले हाम्रोजस्तो कमजोर स्वास्थ्य पूर्वाधार भएको, सेवा प्रवाह गर्न नसक्ने सरकारी संयन्त्र भएको मुलुकका लागि नयाँ वर्षमा कोरोना भाइरस संक्रमण भीषण चुनौती हो। विश्वकै सर्वाधिक उच्चकोटीको स्वास्थ्य सेवाप्रदायक मुलुक आजित भइरहेको सन्दर्भमा नेपालजस्तो मुलुकका लागि आगामी दिन अझै कष्टप्रद हुने देखिन्छ नागरिकको जीवन रक्षा र मुलुकको आर्थिक अवस्थाका दृष्टिकोणले। २०७६ साल नेपालका लागि सुखमय रहेन। राजनीतिक स्थिरतासँगै मुलुकको आर्थिकसामाजिक रूपान्तरण हुन्छ भन्नेमा धेरै नेपालीको विश्वास थियो। यो जनविश्वासलाई विशेष गरी सत्तारूढ दलले गम्भीरतापूर्वक लिन सकेन। सत्तारूढ दलका शीर्ष नेताहरूबीच आफ्नो कुर्सी कसरी सुरक्षित र बलियो बनाउने भन्नेतिर एक प्रकारको प्रतिस्पर्धा नै भयो। यो सरकार गठन भएयता पहिलो वर्ष आर्थिक विकासका लागि आधार बनाइयो भनियो, दोस्रो वर्ष संघीयता कार्यान्वयनका लागि ऐन तर्जुमा र त्यसअनुसारको संरचना बनाउन बित्यो भनियो। गत फागुन २ देखि सुरु भएको सरकारको तेस्रो वर्ष कोरोनाले केही गर्न नदिने स्थिति उत्पन्न भयो। सारा मुलुक नै लकडाउनमा गयो। विश्वकै सामान्य जनजीवन चौपट रहेका बेला नेपाल र नेपाली कसरी सुरक्षित रहने भन्नेमा राज्यले अथक प्रयत्न गर्नुपर्ने स्थिति उत्पन्न भयो। सरकारले कोरोनाअघिको नौ महिनाको समय सदुपयोग गर्न नसकेको सर्वत्र महसुस गरिएको छ। विशेष गरेर सुशासन कायम गर्नमा सरकार असफल रह्यो। आउन लागेको मेलम्ची खानेपानी आयोजना भड्काइयो, बूढीगण्डकीजस्तो सर्वाधिक महँगो आयोजना बिनाप्रतिस्पर्धा विदेशीलाई सुम्पिएर सार्वजनिक खरिद ऐनको धज्जी उडाइयो। यही बीचमा उत्कर्षमा पुगेको वाइडबडी जहाज खरिद प्रकरण सामसुम पारियो। ३३ केजी सुन प्रकरणका दोषी कानुनी दायरामा ल्याउन राज्यले अनिच्छा देखायो। निर्मला पन्त हत्या अभै रहस्यकै गर्भमा छ। राजनीतिक हिसाबले पनि स्थिरताको आभास यो सरकारले दिन सकेन। दुई भिन्न पार्टीको एकीकरणपश्चात् हासिल भएको पूर्ण राजनीतिक स्थिरता मुलुकको आर्थिक सामाजिक रूपान्तरणमा सहायक सिद्घ हुन सकेन। सत्तारूढ दलभित्र भएको अघोषित गुटबन्दीले सत्ता र सत्ताइतर जहिले पनि एकअर्कादेखि संशकित रहे। यो नौ महिना जनताद्वारा अस्वीकृत वामदेव गौतमलाई सांसद र प्रधानमन्त्रीसमेत बनाउने कसरतमा सत्तारूढ दलका नेताहरू लागेर सरकारलाई राजनीतिक अस्थिरताको जनाउ दिइरहे। दलभित्रका गुट र उपगुटका अन्तर्क्रियाले राम्रो काम गरेका मन्त्री धपाइए भने बदनामी कमाएका मन्त्रीले निरन्तरता पाए। सरकारले सेवा प्रवाह गर्न नसक्नुका अनेक कारणमध्ये अक्षम मन्त्रीलाई थमाइराख्नुपर्ने राजनीतिक बाध्यता पनि एउटा बन्न पुग्यो। पहिलो वर्ष आधार वर्षका रूपमा विकसित गरिएको र अबका दिनमा जनताका अपेक्षा पूरा गरिने सरकारको आश्वासन झुट सावित भयो। उद्योगधन्दा स्थापना हुन सकेनन्। भएका उद्योग पनि पलायन भए। व्यापार घाटा देशकै वार्षिक बजेटसरह रह्यो। राजस्व संकलन हुन नसकी मध्यावधि समीक्षामार्पत लक्ष्य नै संशोधन गर्नुपर्यो। विकास खर्च ४० प्रतिशत पनि पुग्न सकेन। वैदेशिक रोजगारीका लागि मुलुक छाड्ने युवाको संख्यामा कमी आउन सकेन। सरकारले लगानी सम्मेलन गर्यो, तर लगानी आएन। लगानीका लागि सरकारले चाल्नुपर्ने उचित कदम (नीति, ऐन, वातावरण र नियत) चाल्न सकेन। कर्मचारीतन्त्रको पञ्चायती शैली र संस्कारमा परिवर्तन भएन। विश्व समुदायमा नेपालको कूटनीतिले काम गर्न नसकेको यो वर्षको अन्त्यतिर आइपुग्दा कोरोनाविरुद्ध लड्ने स्वास्थ्य सामग्री उपलब्ध गराउन नसक्नुले पुष्टि गर्यो। विश्व महामारीकै कारण सारा नेपालीको जीउ ज्यान धरापमा परिरहेका बेला सत्तानिकट व्यापारीमार्पत कमिसन प्राप्त गर्ने उद्देश्यले बिनाप्रतिस्पर्धा स्वास्थ्य उपकरण भित्र्याइयो। प्रधानमन्त्रीका सल्लाहकारले समानान्तर सरकार चलाइरहे। प्रधानमन्त्रीलाई विवादमा ल्याइरहे। यस्ता विवादित पात्रले निरन्तरता पाइरहनु पनि सरकार असफल हुनुका केही कारणमध्येमा पर्छन्। त्यसैले त २०७६ राजनीतिक र आर्थिक हिसाबले मुलुकका लागि फलदायी हुन सकेन। २०७७ साल शुभारम्भको चुनौती भनेकै कोरोनाविरुद्धको संघर्ष हो। राज्यले कोरोना संक्रमण थप पैलन नदिन, संक्रमितको उचित उपचार व्यवस्थापन गर्न, लकडाउनका कारण रोजीरोटी गुमाएर हातमुख जोड्न नसक्नेहरूको हेरविचार गर्न र सामाजिक अमनचयन कायम राख्न चाल्नुपर्ने कदम अबका कार्यसूची हुन्। यी चुनौतीबाट पार पाउन त्यति सहज छैन। तर, असल नियत र दृढ विश्वासका साथ काम गर्ने हो भने यस दिशातर्प सरकारी कामकारबाही अघि बढ्न सक्छ, जसले नेपाल र नेपालीको न्यूनतम भलो हुने देखिन्छ। चुनौतीबीच पनि नयाँ वर्ष २०७७ सबैका लागि फलदायी बनोस्। हार्दिक शुभकामना।"
यस्तो रह्यो ७६ को राजनीति,"काठमाडौं : नेपालका प्रमुख राजनीतिक दल आन्तरिक विवादमै जेलिइरहे वर्ष ०७६ भरि। पार्टीभित्रको आन्तरिक विधि, पद्धति र प्रक्रियाभन्दा नेताको हैसियत, बहुमत र भागबण्डाको राजनीतिमा नेकपा र काँग्रेस अलमलमा रहे। ती पार्टीभित्रको आन्तरिक विवाद अझै साम्य हुन सकेको छैन। नेकपामा त्रिपक्षीय शक्ति संर्घष (त्यसभित्र पनि मुख्य गरी दुई अध्यक्षवीचको शक्ति संर्घष) मा राजनीति चक्कर वर्षभरी नै घुमिरह्यो। आसन्न १४ औं महाधिवशेनलाई लिएर काँग्रेसमा पनि सभापति शेरबहादुर देउवा र वरिष्ठ नेता रामचन्द्र पौडेल पक्षवीच जुहारी चल्यो। स्पष्ट बहुमत रहेपनि सत्ताारुढ दलभित्रको आन्तरिक किचलोका कारण सरकारको काम जनअपेक्षा अनुसार देखिन सकेन। अन्य दल पनि आन्तरिक विवादले राष्टिय राजनीतिको केन्द्रबाट ओझेलमा परिरहे। एजेण्डागत रुपमा नेकपाभित्रको शक्ति संर्घष नै मूल रुपमा राजनीतिको मियो बनिरह्यो। प्रतिपक्षी काँग्रेस प्रभावहीन बनिदिँदा सरकारलाई खबरदारी गर्ने कुनै शक्ति राजनीतिमा देखिएन। राजनीतिमा कुनै सफलता हात पार्ने ब्रेक थ्रू नभएको पनि आफैभित्रको गोलचक्करमै राजनीति घुमेको कतिपयका विश्लेषण छन्। वर्ष ०७६ पनि त्यसैगरी घुमेको राजनीतिक विश्लेषक कृष्ण पोखरेलले बताउँछन्। नेपालको राजनीति ब्रेक थ्रू भएर नयाँ दिशा सामातेर हिंड्ने स्वभावको नभएको र राजनीतिक नेतृत्वमा पहिले नै परीक्षण भइसकेका नेता भएकाले उनीहरुबाट भविष्यमा नयाँ चमत्कार हुने अपेक्षा नरहेको उनको बुझाई छ। नेपालको राजनीतिक गोलचक्करमै छ। पार्टी, नेता त्यही छन्। उनीहरुका विवेक र वुद्धिले जहाँ पुयाउने रहेछन्, त्यहीअनुसार राजनीति कुद्ने रहेछ। नागरिकले कुनै हस्तक्षेप गरेर तुरुन्तै केही परिवर्तन हुने अवस्था पनि छैन। आन्तरिक उल्झनमै घुमिरहेछ राजनीति, पोखरेल भन्छन्। नेकपामा कहिले प्रधानमन्त्री केपी ओली र कार्यकारी अध्यक्ष पुष्पकमल दाहालबीच शक्ति संर्घष देखियो, कहिले प्रधानमन्त्री ओली र वरिष्ठ नेता माधव नेपालबीच। ०७५ जेठ ३ मा पार्टी एकता भएयता दाहालले ०७६ को ते श्रो सातादेखि पार्टीमा आफनो अधिकार खोज्न थालेका थिए। २२ वैशाख ०७६ मा कार्लमाक्र्सको जन्म दिवसमा आयोजित कार्यक्रममा पहिलोपटक पार्टीभित्र एक्लो महसुस हुन थालेको भन्दै उनले असन्तुष्टि प्रकट गरे। त्यसअघि नै ओलीसँग वरिष्ठ नेता नेपालको फरक मत पार्टीमा दर्ता भइसकेको थियो। नेकपाभित्र अध्यक्षद्वयले पार्टीलाई लथालिंग पाराले चलाए। पार्टी विधानतः बैठक बस्नै सकेन। बल्तल्ल गत माघमा केन्द्रीय समिति बैठक बस्यो। सरकारले एकलौटी लिएका निर्णयको स्वामित्व पार्टीले लिन नसक्ने भन्दै बेला बेला नेताका भनाई सार्वजनिक भए। ओलीमाथिको दबाव बढदै जाँदा गत मंसिरमा ओलीले सरकार र दाहालले पार्टी हेर्ने गरी कार्य विभाजनसम्म गर्नुपर्ने अवस्था आयो। त्यतिमात्र होइन, एमसीसी विवाद, वामदेव गौतमको कुर्सी मोह विवादमै घुमिरहे। यौन दुराचारको आरोप लागेपछि सभामुख कृष्णबहादुर महरा पदमुक्त भए। महराको बहिर्गमनपछि नेकपाभित्र कसलाई सभामुख बनाउने भन्ने विषय विवादरहित हुन सकेन। संविधान संशोधनदेखि नेताहरुका धुव्रीकरणसम्मका विषयले नेकपालाई अल्झाइरह्यो। पार्टीका एकता प्रक्रिया टुंग्याउनेदेखि महत्वपूर्ण विभागहरुको जिम्मेवारी कसलाई दिने, त्यसभित्र आफनो समुहका कुन नेतालाई राख्ने भन्ने जस्ता विवादमा पनि नेकपा गोलचक्करमै फस्यो। मुख्यगरी अध्यक्ष ओली र दाहाल तथा वरिष्ठ नेता नेपालको शक्ति संर्घषको केन्द्र बनिरहे। यस्तै कारणले कतिपय विषय नेकपाभित्र अझै समाधान हुन सकेका छैनन। उसले विवादका विषय गत फागुन १४ यता थाँती राख्दै आएको छ। पार्टीभित्रको आन्तरिक राजनीति विवादास्पद भइरहँदा सरकारले ल्याएका कतिपय विधेयकले आन्दोलनको आँधीबेरी ल्यायो। राष्ट्रिय मानव अधिकार आयोगको अधिकार संकुचित गर्ने, प्रेस तथा अभिव्यक्ति स्वतन्त्रता कुण्ठित गर्ने मिडिया काउन्सिलसम्बन्धी र गुठी जस्ता विधेयक यसका केही नमूना हुन्। सरकारले सरोकारवालासँग पर्याप्त छलफल नगरी ल्याएका कतिपय यस्ता विधेयकले नागरिक समाज र पेशाकर्मीलाई कुपितमात्र बनाएन, आन्दोलितसमेत गरायो। संविधानले केन्द्र र प्रदेशका अधिकारबारे स्पष्ट मार्गनिर्देशन दिएको छ। यसमा पनि अधिकार क्षेत्रका विषयलाई लिएर केन्द्र र प्रदेश सरकारबीच विवाद देखिए। खासगरी प्रदेश २ र केन्द्र सरकारवीच विवाद सतहमै आयो। संघीय सरकार मातहात रहने प्रमुख जिल्ला अधिकारीको अधिकार संकुचन गर्ने गरी प्रदेशले विधेयक ल्याउने काम मात्र गरेन, केन्द्र सरकारविरुद्ध मुद्दा नै हाल्ने अवस्थासम्म सिर्जना भयो। सरकारको कार्यशैलीसँग असन्तुष्टि जनाउँदै समाजवादी पार्टीले सरकार छोडने निर्णय गर्यो। गत कात्तिक १८ मा प्रदेश प्रमुख फेर्ने निर्णय र नयाँ नियुीक्तमा आपूसँग सल्लाह नगरेको, संविधान संसोधनका विषयमा गम्भीर नभएको जस्ता आरोप लगाउँदै समाजवादी सरकारबाट बाहिरियो। काँग्रेसको अवस्था पनि उस्तै रह्यो। पार्टी संगठनभित्रको भागबन्डामा सो पार्टीमा ६० ४० संस्थागत नै भयो। महाधिवशेन कार्यतालिका पहिले ल्याउने कि नल्याउने भन्नेमा देउवापौडेल चर्काचर्की परिरह्यो। विचार तथा अभिव्यक्तिमा प्रतिबन्ध लगाउने प्रावधान समेटेर पार्टी नियमावली मस्यौदा समितिले तयार पारेको विषयदेखि महाधिवशेन कार्यतालिकाका विषयले पार्टी विवादमा पर्यो। पौडेल पक्षले यसैका लागि पार्टी केन्द्रीय समिति बैठक समेत वहिष्कार गर्ने अवस्था आयो। अन्ततः फागुन ०७७मा महाधिवशेन गर्ने गरी महाधिवशेन गर्ने काँग्रेसको कार्यतालिका बनेको थियो। तर, अन्य आन्तरिक कलहबाट काँग्रेस अझै उम्कन सकेको छैन। ०७६ मा कतिपय चर्चित नेताको चरित्रमाथि दाग लाग्यो। काँग्रेस सांसद मोहम्मद अफताव आलामको ०६४ को वमकाण्ड फेरि ब्यूँतियो। उनी अझै अहिले जेलमा छन्। महिला वालवालिका तथा समाज कल्याण मन्त्री पार्वत गुरुङलाई पनि ०७४ को स्थानीय तह चुनाव ताकाको एक हत्याकाण्डमा अदालतले वारेन्ट जारी गर्यो। व्यक्ति हत्याको आरोप लागेका अग्निप्रसाद सापकोटालाई सभामुख बनाइएको विषय पनि राजनीतिक वृत्तमा विवादास्पद रह्यो। प्रधानमन्त्रीले सरकारको नीति तथा कार्यक्रममा सांसदहरुले उठाएका प्रश्नलाई निम्छरो भन्दै टिप्पणी गरेपछि काँग्रेसले संसद नै अवरुद्ध पार्यो। अन्ततः तत्कालिन सभामुख महराले गत वर्ष २७ वैशाखमा प्रधानमन्त्रीको अशोभनीय शब्द हटाउन निर्देशन नै दिए। नीति तथा कार्यक्रममा मेरो सरकार भनी राष्ट्रपतिले सम्बोधन गरेका विषय पनि विवादमा आए। नेकपाभित्रको आन्तरिक शक्ति संर्घषमा कतिपय अवस्थामा राष्ट्रपति स्वयं साक्षी बसेकोदेखि पार्टी बैठक चल्दै गर्दा उनले नेताहरुलाई शितल निवासमा बोलाएर डिनर खुवाएको विषयमा राष्ट्रपति भण्डारी पनि विवादमा परिन्। उनले ८ जेठमा प्रमाणीकरणका लागि पुगेको राहदानी विधेयक फिर्ता गरिन्। सरकारी पत्रको आधारमै राहदानी रोक्न सक्नेजस्ता प्रावधानसहित पारित भएको उक्त विधेयकको विरोध भएपछि राष्ट्रपतिले प्रमाणीकरण नगरी फिर्ता गरिन्। गणतन्त्र स्थापनापछि राष्ट्रपतिले संसदमै फिर्ता पठाएको उक्त विधेयक पहिलो हो।ब्रेकर ०७६ मा कतिपय चर्चित नेताको चरित्रमाथि दाग लाग्यो।"
विवादमा रुमल्लियो संसद्,"काठमाडौं : वर्ष २०७६, राजनीतिको कलहमै बित्यो। जनताका आवाज मुखरित गर्ने जनप्रतिनिधि निकाय संसद् पनि राजनीतिक दलकै विवादका कारण अधिकांश समय बन्धक बन्यो। जीवन्त र प्रभावकारी संसद्को नारा गफमै सीमित बन्यो। सरकारलाई पारदर्शी जवाफदेही र जनमुखी बनाउन अनुगमन, सुझाव र निर्देशन दिने थलो आफंै पटकपटक विवादको भुमरीमा रुमल्लियो। सर्लाहीमा नेत्रविक्रम चन्द विप्लवका कार्यकर्ता कुमार पौडेलको मृत्युसम्बन्धी घटना छानबिन माग गर्दै प्रमुख विपक्षी कांग्रेसले वर्षको सुरुमै संसद् अवरोध गर्यो। सोही घटनाका कारण झन्डै एक महिनासम्म संसद् बन्धक बन्यो। जसोतसो संसद्को अवरोध हटे पनि सत्तापक्ष र विपक्षीबीच सौहार्दपूर्ण वातावरण बन्न सकेन। लगत्तै भारतबाट आउने तरकारीमा विषादी परीक्षण स्थगन गरिएको भन्दै कांग्रेसले सडकदेखि संसद्सम्म विरोेध जनायो। भदौमा प्रधानमन्त्री केपी ओली सिंगापुरमा उपचारका क्रममा जाँदा भिडियो कन्फरेन्समार्फत मन्त्रीहरूसँग गरेको छलफल पनि विवादबाट मुक्त हुन सकेन। विदेशमा रहेका बेला सार्वभौमिकताको ख्याल नगरी मन्त्रिपरिषद् बैठक गरेको भन्दै विपक्षी कांग्रेसले संसद्मा हंगामा मच्चायो। मंसिर १४ मा कास्की२ मा रिक्त सांसद पदका लागि निर्वाचन सम्पन्न भयो भने एक तिहाइ राष्ट्रियसभा सांसदको निर्वाचन पनि पुसमा सम्पन्न भयो। कृष्णबहादुर महराले संसद् सचिवालयमै कार्यरत एक महिला कर्मचारीमाथि यौन दुव्र्यवहार गरेको घटना वर्षकै सर्वाधिक चर्चाको विषय बन्योे। कात्तिक अन्तिमतिर यो घटना सार्वजनिक भएपछि महराको राजीनामा माग गरियो। यौन दुव्र्यवहारको आरोपमा महत्वपूर्ण अंगको प्रमुखले राजीनामा दिनुपर्यो। महराको राजीनामापछि नयाँ सभामुख चयन लिएर सत्तासीन नेकपाभित्र तीव्र ध्रुवीकरण र विवाद सिर्जना भयो। सत्तासीन नेकपाले उपसभामुख शिवमाया तुम्बाहाङ्फेलाई राजीनामा गर्न लगाएर सभामुखमा अग्नि सापकोटालाई अघि सार्यो। तर, सापकोटालाई सभामुख बनाउने निर्णय विवादरहित नरहेको सन्देश हालै मात्र संसद्को कार्यकारी महासचिव नियुक्तिमा देखा पर्यो। पूर्वमाओवादी कोटाबाट सभामुख बनेका सापकोटा र पूर्वएमालेबाट राष्ट्रियसभामा अध्यक्ष बनेका गणेश तिमिल्सेनाबीच संसद्को कार्यवाहक महासचिव नियुक्तिमा तीव्र विवाद देखा पर्यो। कात्तिक तेस्रो साता भारतले नेपालको लिपुलेक र कालापानी समेटेर आफ्नो नक्सा सार्वजनिक गरेपछि संसद् तात्यो। संसद्को पूर्ण बैठकदेखि विभिन्न समितिले त्यसबारे गम्भीर चासो देखाए। अन्तर्राष्ट्रिय समिति, राज्य व्यवस्था समिति र राज्यका निर्देशक सिद्धान्त समितिले लिम्पियाधुरा, लिपुलेक र कालापानीसमेत समेटेर नेपालको नक्सा सार्वजनिक गर्न सरकारलाई निर्देशन दिए। राष्ट्रियसभाले नेपालको एक इन्च जमिन पनि छाड्न नमिल्ने र सार्वभौमसत्ता, अखण्डता र राष्ट्रियताका पक्षमा सिंगो सदन एक रहेको सन्देशसहित विशेष प्रस्ताव पारित गर्यो। तर, संसद्ले मूल काममा भने ध्यान दिन सकेन। साढे दुई वर्षअघि दर्ता भएको नागरिकता संशोधन विधेयकदेखि संघीयता कार्यान्वयनसम्बन्धी महत्वपूर्ण मानिएको निजामती कर्मचारीसम्बन्धी विधेयक भने संसद्ले टुंगोमा पुर्याउन सकेन। नागरिकता विधेयक पारित नहुँदा ०६३ पछि अंगीकृत नागरिकता लिएकाहरूका सन्तान नागरिकताबाट वञ्चित भएका छन् भने स्थायी सरकार भनिने निजामती कर्मचारीको व्यवस्थासम्बन्धी विधेयक पारित नहुँदा संघदेखि स्थानीय तहसम्मका सरकार सञ्चालनमा कठिनाइ भोग्नुपरिरहेको छ। मिडिया काउन्सिल विधेयक राष्ट्रियसभाबाट पारित भए पनि प्रतिनिधिसभाबाट पारित हुन सकेको छैन। अमेरिकी मिलेनियम च्यालेन्ज(एमसीसी) सत्तासीन नेकपाभित्रको आन्तरिक विवादले संसद्बाट अनुमोदन हुन सकेन। आगामी आर्थिक वर्षदेखि एमसीसीअन्तर्गतका कार्यक्रम सञ्चालन हुने भनिए पनि संसद्बाट अनुमोदन नहुँदा ती कार्यक्रमको भविष्य पनि अन्योलमा छ। कोरोना भाइरसको सम्भावित संक्रमणबाट जोगिन भन्दै फागुन २९ देखि लगातार सूचनाद्वारा स्थगन हुँदै आएको संसद् अधिवेशन नै सूचनाद्वारा अन्त्य गरिएको छ। कोरोना भाइरसको जोखिम न्यूनीकरण, कोरोनाको उपचारका लागि स्वास्थ्य सामग्री खरिदमा भएको गडबडी, आगामी बजेट र जनताका समस्याबारे संसद् र संसदीय समितिको भूमिकाको खोजी हुन थालेको छ। लकडाउनका कारण एकैठाउँ जम्मा भएर संसदीय समितिका बैठक गर्न सकिने अवस्था नभएको भन्दै भर्चुअल(अनलाइन) बैठकको कुरा उठे पनि सार्थकता पाउन सकेको छैन।"
०७६ को कूटनीति नियाल्दा,"काठमाडौं : २०७६ को माघमा प्रतिष्ठित म्यागजिन दी इकोनोमिस्टले नेपालमा लोकतन्त्र सुधार उन्मुख रहे पनि एसियाको खराब लोकतन्त्र भएकै मुलुकको सूचीमा नेपाललाई राख्यो।लोकतान्त्रिक सूचीमा एक सय ६७ मुलुकमध्ये नेपाल ९२ औँ स्थानमा रहे पनि भुटानभन्दा मुनि छ। दक्षिण एसियाली मुलुकमा लोकतन्त्रको विषयमा नेपाल पाकिस्तानभन्दा मात्र माथि छ। दी इकोनोमिस्टले पूर्ण र त्रुटिपूर्ण प्रजातन्त्र, हाइब्रीड भनिएको विसंगतिपूर्ण शासन पद्धति र निरंकुशतन्त्र गरी चार प्रकारको समूहमा वर्गीकरण गरेको थियो। उसले नेपालमा संविधान आएपछि बनेको बलियो सरकारको कामलाई निकै नजिकबाट नियालेर अध्ययन गरेको थियो। विसंगतिपूर्ण शासन पद्धति भएको मुलुकका रूपमा नेपाललाई चित्रण गरेको उक्त अध्ययनले नेपालसँगै दक्षिण एसियाका भारत, बंगलादेश, श्रीलंका, भुटान र पाकिस्तानमा हाइब्रीड शासन प्रणालीसमेत भनेको बीबीसीले बाहिर ल्याएको थियो। यस्तो पद्धतिमा कानुनी शासनको पालना नहुने, भ्रष्टाचारमा बढवा, स्वतन्त्रता खुम्चिने, निर्वाचनमा निष्पक्षताको अभाव, विपक्षी दल एवं उमेदवार सरकारको प्रभावमा पर्ने, राजनीतिक सहभागिता कमजोर हुँदै जाने जस्ता विषय छन्। पूर्वप्रधानमन्त्री झलनाथ खनालले २०७६ को आरम्भ राम्रो रहेको र मुलुकलाई विकासको पथमा लैजान जग बसाल्ने काममा सरकार लागेको बताए। अहिले कोरोना त्रासले केही समस्या देखिए पनि सरकार समृद्ध नेपाल सुखी नेपालीको पथमा दृढ देखिएको उनको धारणा छ। एकीकरणको बाँकी कार्य यही ०७६ मा सम्पन्न भएर मुलुकको ठूलो दल व्यवस्थित बन्दै मुलुक विकासमा अग्रसर रहेको उनको दावी छ। सरकार समाजवादको बाटोलाई तय गर्दै मुलुकमा विकासको क्रम अघि बढाउन खोजेको छ। तर विभिन्न चुनौतिहरूले गर्दा केही समस्या रहे पनि सकारात्मक मोड नयाँ बर्षले दिनेछ, खनालले भने, छिमेकी तथा शक्ति मुलुृकहरूसँग सहकार्य गर्दै कूटनीतिक सम्वन्धमा सुधार गर्ने र लोकतन्त्रलाई बलियो बनाउने काम गरेको छ। यद्यपी लोकतान्त्रिक दल भएकाले भित्री समस्याहरू देखा परेको र त्यसलाई चिर्दै सरकार र सत्तारुढ दलअघि बढेको उनले बताए। अमेरिकी सहयोग मिलेनियम च्यालेन्ज कर्पोरेसन (एमसीसी)को विषय टुंग्याउन सरकारले सकेको छैन। परराष्ट्रमन्त्री पारित हुनुपर्ने पक्षमा पनि उभिए अनि फेरि दलको समितिमा बसेर सच्याउनुपर्ने बँुदाहरू राखेको अवस्था पनि देखियो। पूर्व परराष्ट्रमन्त्री डाभेषबहादुर थापाले सरकारको सुरुवाती आन्तरिक राजनीति र बाह्य सम्बन्धमा राम्रै लक्षण देखाएको तर पहिलो बर्षबाट नै विग्रदै गएकोमा २०७६ मा सुधारको सट्टा थप विग्रदै गएको बताए। आरम्भमा एक प्रकारको राष्ट्रियताले दृढ देखिएको मात्र होइन मुलुक भित्र पनि संवाद र सहकार्यमा अग्रसर रहेर काम अघि बढाउँदा आशा निकै पलाएको थियो, डा थापाले भने, अहिले नैतिकताको प्रश्न उठेको छ। अहिले आन्तरिक चुनौतिमात्र होइन सरकारले बाह्य चुनौति पनि समाना गर्नपर्ने देखिन्छ। भ्रष्टाचार सुशासनको विषय उठिरहदा सरकारमा बसेकाहरू शिर निहुर्याउन पर्ने देखिएकाले यस्ता विषयलाई सम्बोधन गरेर अघि बढ्नसक्न्ुपर्छ। मुलुक कोरोना भाइरसको त्रासमा छ। त्यसमा पनि भ्रष्टाचार भएको र कमसल सामाग्रि र किट ल्याइएको विषय सार्वजनिक भएपछि सरकारले ओम्नी अन्तराष्ट्रियको सम्झौता रद्द गरेर नेपाली सेनामार्फत खरिद प्रक्रिया अघि बढाएको छ। त्यसमा संलग्नहरू स्पष्ट हुँदाहुँदै पनि प्रधानमन्त्री स्वयं उनीहरूको बचाउमा लाग्नुले पनि नेतृत्वमाथि आशंका बढेको छ। सुरक्षण मुद्रण प्रेस खरिद चरम मु्ल्य बढाएर ७० करोड कमिसन माग गरेको अडियो टेप सार्वजनिक भएपछि मन्त्री बाँस्कोटा पदबाट राजीनामा दिएपनि प्रधानमन्त्रीले बचाउमा बोली रहनुले के संकेत गरेको भन्ने प्रश्न सत्तारुढ दलभित्रै उठेको छ। पूर्व उपप्रधान तथा परराष्ट्रमन्त्री एवं नेकपा प्रवक्ता नारायणकाजी श्रेठले ०७७ चुनौति भनेको नै कोरोना भाइरस र यसले ल्याउने आर्थिक संकट नै रहेको बताए। आरम्भदेखि नै हामीले नेपालमा थप कोरोना संक्रमितलाई भित्रिन नदिनु हो। हुनत सरकार सकारात्मक ढंगले अघि बढिरहेको भए पनि केही विषयमा निर्मम समिक्षा गर्नपर्ने देखिएको छ , श्रेष्ठले भने, गुणात्मक फड्को मार्न सरकारले सकेको छैन। यसमा छलफल र सहकार्य गरेर। विद्यमान संकट पार लगाउँदै आगामी योजना कोर्न आवश्यक छ। आर्थिक पाटोमा गृहकार्य गरेर यसमा अघि बढ्न सक्नुपर्ने धारणा उनको छ। मुलुक भित्र र बाहिर रहेका जनतालाई आश्वस्त पारेर सरकार अघि बढ्न सक्नुपर्छ। प्रमुख प्रतिपक्ष दल नेपाली कांग्रेसका केन्द्रिय सदस्य डा रामशरण महतले नेतृत्व गर्ने दलमा सुझबुझ र क्षमताको अभाव देखिएको बताए। नेतृत्वगर्ने ठूलो दलमा सुझबुझ पलाउन आवश्यक छ। ०७७ को पहिलो चरणमा नेतृत्वमा सुझबुझका साथै विश्वलाई नै विक्षिप्त पारेको यो कोभिड१९ को अन्त्य होस भन्ने चाहन्छु, डा महतले भने, शुसाशनमा सरकार चुकेको छ। ०७६ भ्रष्टाचारमा चुर्लुम्म भएको संचारमाध्यम मार्फत सार्वजनिक भइरहेका विविध काण्डनै काफि छन्। नेतृत्वमा रह्ेको दलको किचलोको कारण राजनीति बन्दी झै मुलुक अघि बढेको मात्र होइन आम नागरिकलाई पार्टिकरण गरिएको छ यसको नोक्सानी मुलुकले ब्यहोरेका छ। अमेरिकी सहयोग एमसीसी लगायत कुराहरू सरकारबाट भन्दा पार्टिबाट निर्देशित हुँदा धरापमा पार्ने र कूटनीतकि सम्वन्ध विगार्ने काम भएको छ"
यस्तो रह्यो ७६ को राजनीति,"काठमाडौं : नेपालका प्रमुख राजनीतिक दल आन्तरिक विवादमै जेलिइरहे वर्ष ०७६ भरि। पार्टीभित्रको आन्तरिक विधि, पद्धति र प्रक्रियाभन्दा नेताको हैसियत, बहुमत र भागबण्डाको राजनीतिमा नेकपा र काँग्रेस अलमलमा रहे। ती पार्टीभित्रको आन्तरिक विवाद अझै साम्य हुन सकेको छैन। नेकपामा त्रिपक्षीय शक्ति संर्घष (त्यसभित्र पनि मुख्य गरी दुई अध्यक्षवीचको शक्ति संर्घष) मा राजनीति चक्कर वर्षभरी नै घुमिरह्यो। आसन्न १४ औं महाधिवशेनलाई लिएर काँग्रेसमा पनि सभापति शेरबहादुर देउवा र वरिष्ठ नेता रामचन्द्र पौडेल पक्षवीच जुहारी चल्यो। स्पष्ट बहुमत रहेपनि सत्ताारुढ दलभित्रको आन्तरिक किचलोका कारण सरकारको काम जनअपेक्षा अनुसार देखिन सकेन। अन्य दल पनि आन्तरिक विवादले राष्टिय राजनीतिको केन्द्रबाट ओझेलमा परिरहे। एजेण्डागत रुपमा नेकपाभित्रको शक्ति संर्घष नै मूल रुपमा राजनीतिको मियो बनिरह्यो। प्रतिपक्षी काँग्रेस प्रभावहीन बनिदिँदा सरकारलाई खबरदारी गर्ने कुनै शक्ति राजनीतिमा देखिएन। राजनीतिमा कुनै सफलता हात पार्ने ब्रेक थ्रू नभएको पनि आफैभित्रको गोलचक्करमै राजनीति घुमेको कतिपयका विश्लेषण छन्। वर्ष ०७६ पनि त्यसैगरी घुमेको राजनीतिक विश्लेषक कृष्ण पोखरेलले बताउँछन्। नेपालको राजनीति ब्रेक थ्रू भएर नयाँ दिशा सामातेर हिंड्ने स्वभावको नभएको र राजनीतिक नेतृत्वमा पहिले नै परीक्षण भइसकेका नेता भएकाले उनीहरुबाट भविष्यमा नयाँ चमत्कार हुने अपेक्षा नरहेको उनको बुझाई छ। नेपालको राजनीतिक गोलचक्करमै छ। पार्टी, नेता त्यही छन्। उनीहरुका विवेक र वुद्धिले जहाँ पुयाउने रहेछन्, त्यहीअनुसार राजनीति कुद्ने रहेछ। नागरिकले कुनै हस्तक्षेप गरेर तुरुन्तै केही परिवर्तन हुने अवस्था पनि छैन। आन्तरिक उल्झनमै घुमिरहेछ राजनीति, पोखरेल भन्छन्। नेकपामा कहिले प्रधानमन्त्री केपी ओली र कार्यकारी अध्यक्ष पुष्पकमल दाहालबीच शक्ति संर्घष देखियो, कहिले प्रधानमन्त्री ओली र वरिष्ठ नेता माधव नेपालबीच। ०७५ जेठ ३ मा पार्टी एकता भएयता दाहालले ०७६ को ते श्रो सातादेखि पार्टीमा आफनो अधिकार खोज्न थालेका थिए। २२ वैशाख ०७६ मा कार्लमाक्र्सको जन्म दिवसमा आयोजित कार्यक्रममा पहिलोपटक पार्टीभित्र एक्लो महसुस हुन थालेको भन्दै उनले असन्तुष्टि प्रकट गरे। त्यसअघि नै ओलीसँग वरिष्ठ नेता नेपालको फरक मत पार्टीमा दर्ता भइसकेको थियो। नेकपाभित्र अध्यक्षद्वयले पार्टीलाई लथालिंग पाराले चलाए। पार्टी विधानतः बैठक बस्नै सकेन। बल्तल्ल गत माघमा केन्द्रीय समिति बैठक बस्यो। सरकारले एकलौटी लिएका निर्णयको स्वामित्व पार्टीले लिन नसक्ने भन्दै बेला बेला नेताका भनाई सार्वजनिक भए। ओलीमाथिको दबाव बढदै जाँदा गत मंसिरमा ओलीले सरकार र दाहालले पार्टी हेर्ने गरी कार्य विभाजनसम्म गर्नुपर्ने अवस्था आयो। त्यतिमात्र होइन, एमसीसी विवाद, वामदेव गौतमको कुर्सी मोह विवादमै घुमिरहे। यौन दुराचारको आरोप लागेपछि सभामुख कृष्णबहादुर महरा पदमुक्त भए। महराको बहिर्गमनपछि नेकपाभित्र कसलाई सभामुख बनाउने भन्ने विषय विवादरहित हुन सकेन। संविधान संशोधनदेखि नेताहरुका धुव्रीकरणसम्मका विषयले नेकपालाई अल्झाइरह्यो। पार्टीका एकता प्रक्रिया टुंग्याउनेदेखि महत्वपूर्ण विभागहरुको जिम्मेवारी कसलाई दिने, त्यसभित्र आफनो समुहका कुन नेतालाई राख्ने भन्ने जस्ता विवादमा पनि नेकपा गोलचक्करमै फस्यो। मुख्यगरी अध्यक्ष ओली र दाहाल तथा वरिष्ठ नेता नेपालको शक्ति संर्घषको केन्द्र बनिरहे। यस्तै कारणले कतिपय विषय नेकपाभित्र अझै समाधान हुन सकेका छैनन। उसले विवादका विषय गत फागुन १४ यता थाँती राख्दै आएको छ। पार्टीभित्रको आन्तरिक राजनीति विवादास्पद भइरहँदा सरकारले ल्याएका कतिपय विधेयकले आन्दोलनको आँधीबेरी ल्यायो। राष्ट्रिय मानव अधिकार आयोगको अधिकार संकुचित गर्ने, प्रेस तथा अभिव्यक्ति स्वतन्त्रता कुण्ठित गर्ने मिडिया काउन्सिलसम्बन्धी र गुठी जस्ता विधेयक यसका केही नमूना हुन्। सरकारले सरोकारवालासँग पर्याप्त छलफल नगरी ल्याएका कतिपय यस्ता विधेयकले नागरिक समाज र पेशाकर्मीलाई कुपितमात्र बनाएन, आन्दोलितसमेत गरायो। संविधानले केन्द्र र प्रदेशका अधिकारबारे स्पष्ट मार्गनिर्देशन दिएको छ। यसमा पनि अधिकार क्षेत्रका विषयलाई लिएर केन्द्र र प्रदेश सरकारबीच विवाद देखिए। खासगरी प्रदेश २ र केन्द्र सरकारवीच विवाद सतहमै आयो। संघीय सरकार मातहात रहने प्रमुख जिल्ला अधिकारीको अधिकार संकुचन गर्ने गरी प्रदेशले विधेयक ल्याउने काम मात्र गरेन, केन्द्र सरकारविरुद्ध मुद्दा नै हाल्ने अवस्थासम्म सिर्जना भयो। सरकारको कार्यशैलीसँग असन्तुष्टि जनाउँदै समाजवादी पार्टीले सरकार छोडने निर्णय गर्यो। गत कात्तिक १८ मा प्रदेश प्रमुख फेर्ने निर्णय र नयाँ नियुीक्तमा आपूसँग सल्लाह नगरेको, संविधान संसोधनका विषयमा गम्भीर नभएको जस्ता आरोप लगाउँदै समाजवादी सरकारबाट बाहिरियो। काँग्रेसको अवस्था पनि उस्तै रह्यो। पार्टी संगठनभित्रको भागबन्डामा सो पार्टीमा ६० ४० संस्थागत नै भयो। महाधिवशेन कार्यतालिका पहिले ल्याउने कि नल्याउने भन्नेमा देउवापौडेल चर्काचर्की परिरह्यो। विचार तथा अभिव्यक्तिमा प्रतिबन्ध लगाउने प्रावधान समेटेर पार्टी नियमावली मस्यौदा समितिले तयार पारेको विषयदेखि महाधिवशेन कार्यतालिकाका विषयले पार्टी विवादमा पर्यो। पौडेल पक्षले यसैका लागि पार्टी केन्द्रीय समिति बैठक समेत वहिष्कार गर्ने अवस्था आयो। अन्ततः फागुन ०७७मा महाधिवशेन गर्ने गरी महाधिवशेन गर्ने काँग्रेसको कार्यतालिका बनेको थियो। तर, अन्य आन्तरिक कलहबाट काँग्रेस अझै उम्कन सकेको छैन। ०७६ मा कतिपय चर्चित नेताको चरित्रमाथि दाग लाग्यो। काँग्रेस सांसद मोहम्मद अफताव आलामको ०६४ को वमकाण्ड फेरि ब्यूँतियो। उनी अझै अहिले जेलमा छन्। महिला वालवालिका तथा समाज कल्याण मन्त्री पार्वत गुरुङलाई पनि ०७४ को स्थानीय तह चुनाव ताकाको एक हत्याकाण्डमा अदालतले वारेन्ट जारी गर्यो। व्यक्ति हत्याको आरोप लागेका अग्निप्रसाद सापकोटालाई सभामुख बनाइएको विषय पनि राजनीतिक वृत्तमा विवादास्पद रह्यो। प्रधानमन्त्रीले सरकारको नीति तथा कार्यक्रममा सांसदहरुले उठाएका प्रश्नलाई निम्छरो भन्दै टिप्पणी गरेपछि काँग्रेसले संसद नै अवरुद्ध पार्यो। अन्ततः तत्कालिन सभामुख महराले गत वर्ष २७ वैशाखमा प्रधानमन्त्रीको अशोभनीय शब्द हटाउन निर्देशन नै दिए। नीति तथा कार्यक्रममा मेरो सरकार भनी राष्ट्रपतिले सम्बोधन गरेका विषय पनि विवादमा आए। नेकपाभित्रको आन्तरिक शक्ति संर्घषमा कतिपय अवस्थामा राष्ट्रपति स्वयं साक्षी बसेकोदेखि पार्टी बैठक चल्दै गर्दा उनले नेताहरुलाई शितल निवासमा बोलाएर डिनर खुवाएको विषयमा राष्ट्रपति भण्डारी पनि विवादमा परिन्। उनले ८ जेठमा प्रमाणीकरणका लागि पुगेको राहदानी विधेयक फिर्ता गरिन्। सरकारी पत्रको आधारमै राहदानी रोक्न सक्नेजस्ता प्रावधानसहित पारित भएको उक्त विधेयकको विरोध भएपछि राष्ट्रपतिले प्रमाणीकरण नगरी फिर्ता गरिन्। गणतन्त्र स्थापनापछि राष्ट्रपतिले संसदमै फिर्ता पठाएको उक्त विधेयक पहिलो हो।ब्रेकर ०७६ मा कतिपय चर्चित नेताको चरित्रमाथि दाग लाग्यो।"
विवादमा रुमल्लियो संसद्,"काठमाडौं : वर्ष २०७६, राजनीतिको कलहमै बित्यो। जनताका आवाज मुखरित गर्ने जनप्रतिनिधि निकाय संसद् पनि राजनीतिक दलकै विवादका कारण अधिकांश समय बन्धक बन्यो। जीवन्त र प्रभावकारी संसद्को नारा गफमै सीमित बन्यो। सरकारलाई पारदर्शी जवाफदेही र जनमुखी बनाउन अनुगमन, सुझाव र निर्देशन दिने थलो आफंै पटकपटक विवादको भुमरीमा रुमल्लियो। सर्लाहीमा नेत्रविक्रम चन्द विप्लवका कार्यकर्ता कुमार पौडेलको मृत्युसम्बन्धी घटना छानबिन माग गर्दै प्रमुख विपक्षी कांग्रेसले वर्षको सुरुमै संसद् अवरोध गर्यो। सोही घटनाका कारण झन्डै एक महिनासम्म संसद् बन्धक बन्यो। जसोतसो संसद्को अवरोध हटे पनि सत्तापक्ष र विपक्षीबीच सौहार्दपूर्ण वातावरण बन्न सकेन। लगत्तै भारतबाट आउने तरकारीमा विषादी परीक्षण स्थगन गरिएको भन्दै कांग्रेसले सडकदेखि संसद्सम्म विरोेध जनायो। भदौमा प्रधानमन्त्री केपी ओली सिंगापुरमा उपचारका क्रममा जाँदा भिडियो कन्फरेन्समार्फत मन्त्रीहरूसँग गरेको छलफल पनि विवादबाट मुक्त हुन सकेन। विदेशमा रहेका बेला सार्वभौमिकताको ख्याल नगरी मन्त्रिपरिषद् बैठक गरेको भन्दै विपक्षी कांग्रेसले संसद्मा हंगामा मच्चायो। मंसिर १४ मा कास्की२ मा रिक्त सांसद पदका लागि निर्वाचन सम्पन्न भयो भने एक तिहाइ राष्ट्रियसभा सांसदको निर्वाचन पनि पुसमा सम्पन्न भयो। कृष्णबहादुर महराले संसद् सचिवालयमै कार्यरत एक महिला कर्मचारीमाथि यौन दुव्र्यवहार गरेको घटना वर्षकै सर्वाधिक चर्चाको विषय बन्योे। कात्तिक अन्तिमतिर यो घटना सार्वजनिक भएपछि महराको राजीनामा माग गरियो। यौन दुव्र्यवहारको आरोपमा महत्वपूर्ण अंगको प्रमुखले राजीनामा दिनुपर्यो। महराको राजीनामापछि नयाँ सभामुख चयन लिएर सत्तासीन नेकपाभित्र तीव्र ध्रुवीकरण र विवाद सिर्जना भयो। सत्तासीन नेकपाले उपसभामुख शिवमाया तुम्बाहाङ्फेलाई राजीनामा गर्न लगाएर सभामुखमा अग्नि सापकोटालाई अघि सार्यो। तर, सापकोटालाई सभामुख बनाउने निर्णय विवादरहित नरहेको सन्देश हालै मात्र संसद्को कार्यकारी महासचिव नियुक्तिमा देखा पर्यो। पूर्वमाओवादी कोटाबाट सभामुख बनेका सापकोटा र पूर्वएमालेबाट राष्ट्रियसभामा अध्यक्ष बनेका गणेश तिमिल्सेनाबीच संसद्को कार्यवाहक महासचिव नियुक्तिमा तीव्र विवाद देखा पर्यो। कात्तिक तेस्रो साता भारतले नेपालको लिपुलेक र कालापानी समेटेर आफ्नो नक्सा सार्वजनिक गरेपछि संसद् तात्यो। संसद्को पूर्ण बैठकदेखि विभिन्न समितिले त्यसबारे गम्भीर चासो देखाए। अन्तर्राष्ट्रिय समिति, राज्य व्यवस्था समिति र राज्यका निर्देशक सिद्धान्त समितिले लिम्पियाधुरा, लिपुलेक र कालापानीसमेत समेटेर नेपालको नक्सा सार्वजनिक गर्न सरकारलाई निर्देशन दिए। राष्ट्रियसभाले नेपालको एक इन्च जमिन पनि छाड्न नमिल्ने र सार्वभौमसत्ता, अखण्डता र राष्ट्रियताका पक्षमा सिंगो सदन एक रहेको सन्देशसहित विशेष प्रस्ताव पारित गर्यो। तर, संसद्ले मूल काममा भने ध्यान दिन सकेन। साढे दुई वर्षअघि दर्ता भएको नागरिकता संशोधन विधेयकदेखि संघीयता कार्यान्वयनसम्बन्धी महत्वपूर्ण मानिएको निजामती कर्मचारीसम्बन्धी विधेयक भने संसद्ले टुंगोमा पुर्याउन सकेन। नागरिकता विधेयक पारित नहुँदा ०६३ पछि अंगीकृत नागरिकता लिएकाहरूका सन्तान नागरिकताबाट वञ्चित भएका छन् भने स्थायी सरकार भनिने निजामती कर्मचारीको व्यवस्थासम्बन्धी विधेयक पारित नहुँदा संघदेखि स्थानीय तहसम्मका सरकार सञ्चालनमा कठिनाइ भोग्नुपरिरहेको छ। मिडिया काउन्सिल विधेयक राष्ट्रियसभाबाट पारित भए पनि प्रतिनिधिसभाबाट पारित हुन सकेको छैन। अमेरिकी मिलेनियम च्यालेन्ज(एमसीसी) सत्तासीन नेकपाभित्रको आन्तरिक विवादले संसद्बाट अनुमोदन हुन सकेन। आगामी आर्थिक वर्षदेखि एमसीसीअन्तर्गतका कार्यक्रम सञ्चालन हुने भनिए पनि संसद्बाट अनुमोदन नहुँदा ती कार्यक्रमको भविष्य पनि अन्योलमा छ। कोरोना भाइरसको सम्भावित संक्रमणबाट जोगिन भन्दै फागुन २९ देखि लगातार सूचनाद्वारा स्थगन हुँदै आएको संसद् अधिवेशन नै सूचनाद्वारा अन्त्य गरिएको छ। कोरोना भाइरसको जोखिम न्यूनीकरण, कोरोनाको उपचारका लागि स्वास्थ्य सामग्री खरिदमा भएको गडबडी, आगामी बजेट र जनताका समस्याबारे संसद् र संसदीय समितिको भूमिकाको खोजी हुन थालेको छ। लकडाउनका कारण एकैठाउँ जम्मा भएर संसदीय समितिका बैठक गर्न सकिने अवस्था नभएको भन्दै भर्चुअल(अनलाइन) बैठकको कुरा उठे पनि सार्थकता पाउन सकेको छैन।"
महामारीको रोकथाम एवम् नियन्त्रणका लागि एकजुट बनौं : राष्ट्रपति,"काठमाडौं : राष्ट्रपति विद्यादेवी भण्डारीले कोरोनाभाइरस सिर्जित यस विपद्मा साझा प्रयास गर्दा मानवजातिको जीत सुनिश्चित रहेको बताएकी छन्। नयाँ वर्ष २०७७ का उपलक्ष्यमा सोमबार शुभकामना सन्देश दिँदै उनले उच्च मनोबल र सकारात्मक सोचका साथ महामारीको रोकथाम एवम् नियन्त्रणका लागि सम्पूर्ण नेपाली दिदीबहिनी तथा दाजुभाइलाई पुनः एकजुट भई अगाडि बढ्न नयाँ वर्षले ऊर्जा प्रदान गर्नेछ भन्ने विश्वास व्यक्त गरेकी छन्। नयाँ वर्ष आगमनको यस उपलक्ष्यमा भण्डारीले स्वदेश तथा विदेशमा रहनुभएका सम्पूर्ण नेपाली दिदीबहिनी तथा दाजुभाइमा सुख, शान्ति, समृद्धि, सुस्वास्थ्य, दीर्घायु, भ्रातृत्व, एकताका साथै सर्वाङ्गीण विकास र प्रगतिका लागि शुभकामना व्यक्त गरेकी छन्। उनले यस धर्तीमा आज कोरोनाभाइरसले एक लाखभन्दा बढी मानिसको जीवन समाप्त पारिसकेको र लाखौंलाख संक्रमणबाट प्रभावित भई जीवनका निम्ति संघर्ष गरिरहेका बेला आपसी सहयोग, लोककल्याण, त्याग र समर्पणलाई थप सशक्त तुल्याउनुपर्नेमा जोड दिएकी छन्। सन् २०१९ को अन्त्यतिर विश्वव्यापी महामारीको रूप लिएको नोवल कोरोनाभाइरस (कोभिड१९) को रोकथाम, नियन्त्रण र उपचारलाई प्रभावकारी तुल्याएर अमूल्य मानव जीवन बचाउन अहिलेको सबैभन्दा उत्तम विकल्प लकडाउन र सामाजिक दूरी कायम गर्नुपर्ने नै देखिएकाले यसबाट विश्वको आर्थिक प्रणाली, कृषि, उद्योग, शिक्षा र मानिसको दैनिक जीवनलाई नराम्ररी खल्बल्याएको छ। राष्ट्रपतिद्वारा सन्देशमा भनिएको छ यसबाट मानिसको दैनिकीलाई समेत कष्टकर बनाएको छ। अब हाम्रो अर्थतन्त्रमा पर्नसक्ने प्रतिकूल प्रभावलाई कम गर्न यहाँका आन्तरिक स्रोतहरू उर्वर भूमि, जलसम्पदा, वनजङ्गल र जैविक विविधतालाई सदुपयोग गर्दै दिगो विकास हासिल गर्न अग्रसर हुनु हाम्रो गहन दायित्व हुन आएको छ। नेपाल सरकारले समृद्ध नेपाल सुखी नेपालीको साझा राष्ट्रिय आकांक्षा हासिल गर्न अग्रसर भएसँगै विकासका प्रयास तीव्रताका साथ अगाडि बढेको उनको धारणा छ। सन्देशमा भनिएको छ, गत वर्ष हामीले महत्वपूर्ण आर्थिक वृद्धि हासिल गर्न सफल भयौँ। विनाशकारी भूकम्पले भत्काएका निजी आवास तथा ऐतिहासिक र सांस्कृतिक सम्पदाहरूको पुनर्निर्माणमा सफलता हासिल भएको छ। राष्ट्रव्यापी सडक सञ्जाल निर्माणमा निरन्तरता, विभिन्न जलविद्युत् परियोजनाहरू सम्पन्न हुने क्रमले यस वर्ष हाम्रो राष्ट्रिय आय र जीवनस्तरमा सकारात्मक परिवर्तन ल्याउने अपेक्षा गरिरहेकै बेला हामी विश्वव्यापी महामारीको चपेटामा परेका छौं। महामारीको संक्रमण रोक्ने उपायका रूपमा अवलम्बन गरिएको लकडाउनका कारण यसपटक नयाँ वर्ष मनाउने र हर्षोल्लास आदानप्रदान गर्ने कार्यमा सावधानी अपनाउन ध्यानाकर्षण गराउँदै राष्ट्रपति भण्डारीले नयाँ वर्षले राष्ट्रमा दिगो शान्ति, सुदृढ राष्ट्रिय एकता र सामाजिक सद्भावसहित आर्थिक समृद्धिका लागि नयाँ जोश, जाँगर र उत्साह पैदा गर्न सकोस् भन्ने शुभकामना व्यक्त गरेकी छन्।"
कोरोनाबाट प्रभावित नागरिकको अभिभावकत्व सरकारले लिन्छ : प्रधानमन्त्री,"काठमाडौं : प्रधानमन्त्री केपी शर्मा ओलीले कोरोना भाइरसबाट प्रभावित हुने सबै वर्ग र क्षेत्रका नागरिकको अभिभावकत्व सरकारले लिने बताएका छन्। नयाँ वर्ष २०७७ को अबसरमा शुभकामना सन्देश दिँदै ओलीले कोरोना भाइरसका कारण प्रभावित भएकाहरुको रोजीरोटीको जोहो गर्ने र देशलाई छिट्टै महामारीबाट उम्काउने विश्वास व्यक्त गरेका छन्। कोरोना भाइरसबाट प्रभावित हुने सबै वर्ग र क्षेत्रका नागरिकको अभिभावकत्व सरकारले लिन्छ। सबैभन्दा पहिले जनतालाई महामारीबाट उम्काइने छ, सँगसँगै रोजीरोटीको जोहो गरिने छ। उनले भनेका छन्,सर्वसाधारण जनता र कमजोर वर्गलाई यथासंभव सामाजिक संरक्षण प्रदान गर्ने, यस समस्याबाट प्रभावित निजी क्षेत्रलाई प्रोत्साहन उपलब्ध गराउने, कृषक तथा आम श्रमिकहरुको आय निरन्तरताका लागि आवश्यक व्यवस्था गरिनेछ। ओलीले नेपालसहित विश्व समुदाय कोरोना सङ्क्रमणको महामारीबाट आक्रान्त पारेको समयमा भारी मनका साथ नयाँ वर्ष २०७७ को शुभकामना भन्नु परिरहेको बताएका छन्। उनले भनेका छन्, पुरानो वर्षलाई विदा गर्ने र नयाँ वर्षलाई स्वागत गर्ने यो घडी वास्तवमा उल्लास र उमङ्गको पर्व हुनुपर्ने थियो, समीक्षा र नयाँ सङ्कल्पको अवसर हुनुपर्ने थियो। तर यस नयाँ वर्षलाई हामी साह्रै अप्ठ्यारो परिस्थितिमा स्वागत गर्दैछौं।महामारीका कारण विश्वव्यापी आर्थिक मन्दीका कारण वैदेशिक रोजगारी गुम्नसक्ने जोखिममा रहेको उल्लेख गर्दै ओलीले मुलुकभित्रै वेरोजगार रहेका युवाहरुलाई केन्द्रित गरेर रोजगारीका कार्यक्रम लागू गर्ने नीति अपनाइने जानकारी दिए। उनले भनेका छन् , 'कृषि, साना तथा मझौला उद्योगका अतिरिक्त स्वरोजगारीका नयाँ संभावनाहरुको खोजी गर्न सम्बन्धित क्षेत्रका व्यवसायी, विशेषज्ञहरु र स्वयम् युवाहरुसँग मिलेर ठोस योजना अगाडि सारिने छ। प्रधानमन्त्री ओलीले हरेक अप्ठ्यारोमा मानिस स्वभावैले अत्तालिने भएकाले यस्तो समयमा मनलाई नियन्त्रणमा राख्नु पर्ने धारणा राखेका छन्। भनिन्छ, अनिकालमा घरभित्रका भाँडाहरु बज्न थाल्छन्। तर त्यसलाई रडाको मच्चिएको ठान्नु भूल हुन्छ। उनले सन्देशमा भनेका छन् , मन आत्तिएको, भत्किएको बेला गर्नेले गरेन कि भन्ने आशङ्का मनमा पैदा हुन सक्छ। गरेको पुगेन कि भन्ने लाग्न सक्छ। अझ छिटो, अझ राम्रो र तत्काल परिणाम आउने गरी काम गरिदिए हुन्थ्यो भन्ने लाग्न सक्छ। तर अन्यौल र भ्रममा पर्ने या विचलित हुने होइन, मन बलियो बनाउनु आवश्यक हुन्छ। प्रधानमन्त्री श्री केपी शर्मा ओलीको नयाँ वर्ष २०७७ को शुभकामना पूर्णपाठ आदरणीय दिदीबहिनी तथा दाजुभाइहरु, सर्वप्रथम म यहाँहरु सबैलाई नयाँ वर्ष विक्रम सम्वत् २०७७ को हार्दिक शुभकामना व्यक्त गर्दछु। पुरानो वर्षलाई विदा गर्ने र नयाँ वर्षलाई स्वागत गर्ने यो घडी वास्तवमा उल्लास र उमङ्गको पर्व हुनुपर्ने थियो, समीक्षा र नयाँ सङ्कल्पको अवसर हुनुपर्ने थियो। तर यस नयाँ वर्षलाई हामी साहै अप्ठ्यारो परिस्थितिमा स्वागत गर्दैछौं। सिंगो विश्व समुदाय आज कोरोना सङ्क्रमणको महामारीबाट आक्रान्त छ। यस महामारीले हामी नेपालीहरूलाई पनि छोएको छ। संसारभर छरिएर रहेका नेपालीहरुका आफन्तजनमध्ये कतिपयलाई सङ्क्रमित तुल्याएको छ र केहीलाई हामीबाट खोसेको छ। तपाईहरुको प्रधानमन्त्रीका रुपमा मैले यही असहज अवस्थाबीच भारी मनका साथ नयाँ वर्ष २०७७ को शुभकामना भन्नु परिरहेको छ। यतिखेर देशभित्र र बाहिर रहनु भएका सबै नेपाली दिदीबहिनी दाजुभाइहरुलाई मेरो कामना छ तपाईँ र तपार्इँका परिवारजन र आफन्तहरू सबै कोरोना भाइरसको सङ्क्रमणबाट जोगिन सक्नुहोस् ! जसलाई सङ्क्रमण भएको छ, उहाँहरुले यसमाथि विजय हासिल गर्न सक्नुहोस् ! अनि, कोरोना भाइरसको विश्व महामारीबाट सिङ्गो मानव जातिसहित हामी नेपाली पनि छिट्टै मुक्त हुन सकौं ! यस भाइरस विरुद्धको जारी युद्धको अगुवाइ सरकारले गरिरहेको छ। हरेक दुःखका पलहरुमा हामीले तपाईँहरुको हौसलापूर्ण साथ, सहयोग र सद्भाव पाएका छौं। आगामी दिनमा पनि सम्पूर्ण देशवासीहरुको निरन्तर साथ रहनेमा सरकार विश्वस्त छ। मेरो नेतृत्वमा रहेको नेकपाको वर्तमान सरकार गठन भएको २ वर्ष वितेको छ। तपाई हामी सबैलाई थाहा छ, विगत दुई बर्षको प्रगति उत्साहजनक रहेको थियो। यदि यस महामारीको चपेटामा नेपाल नपरेको भए आज हामी, विकासको दरका बारेमा चर्चा गरिरहेका हुने थियौँ। विगतका उपलब्धिहरूको जगमा उभिएर नयाँ उचाइ हासिल गर्ने योजना बनाइरहेका हुने थियौँ। स्वदेशमै फलदायी रोजगारी वृद्धिदेखि कृषिको आधुनिकीकरणको कुरा गरिरहेका हुने थियौं। खनिज पदार्थको उत्खनन् कार्यलाई तीब्रता दिने तयारी गरिरहेका हुने थियौँ। यतिबेला नेपाल भ्रमण वर्ष, २०२० को उल्लास फैलिरहेको हुने थियो। वर्षभरि २० लाखभन्दा बढी विदेशी पर्यटकहरुले नेपाल भ्रमण गर्ने अभियानका रुपमा होमस्टे, होटल र रेष्टुराँहरु भरिभराउ हुने थिए। शहरबजार, टेकिङ स्थल र पर्वतारोहणका गन्तव्यहरुमा पर्यटक र पर्वातारोहीहरुको चहलपहल व्यापक हुने थियो। अहिले हामीहरु दूरगामी लक्ष्यसहित थालिएको सगरमाथा सम्वाद भव्य रुपमा सम्पन्न भएकोमा खुशी मनाइरहेको हुने थियौँ। जलवायु परिवर्तन, पर्वत र मानव जातीको भविष्यका बारेमा हामीले गरेका छलफल र निकालिएका निष्कर्षको बारेमा विमर्शविश्लेषण गरिरहेका हुने थियौँ। समग्रमा विगतमा हामीले गरेका वाचाहरु, तिनको प्रगति र अब गरिने कामका योजनाबारे मैले यतिखेर देशवासीका सामू आफ्नो विश्लेषण राखिरहेको हुने थिएँ। पाँचवर्षको जनादेशको झण्डै मध्यतिर आइपुग्दा हाम्रा अपेक्षा र परिणाम बीचको दूरीबारे सम्वाद गरिरहेका हुने थियौँ। तर आज हामीहरु एउटा भिन्न प्रकृतिको असहज परिस्थिति बीच नयाँ वर्षको आगमनलाई स्वागत गरिरहेका छौँ। यस असहज परिस्थितिको शीघ्र अन्त्यको अपेक्षासहित म सम्पूर्ण नेपाली दिदीबहिनी तथा दाजुभाइहरुमा नयाँ वर्ष २०७७ शुभ रहोस् भन्ने पुनः हार्दिक कामना गर्दछु। कोरोना भाइरस महामारीका कारण अहिले हामी भयावह अवस्थाबाट गुज्रिरहेका छौं। मेरो पछिल्लो पटकको संबोधनदेखि यताको पाँच दिनको यस अवधिमा थप ३५ हजार मानिसले ज्यान गुमाइसकेका छन्। मानिसको जीवन रक्षाका लागि सिङ्गो विश्व अहिले लकडाउनमा छ। हाम्रा सम्पूर्ण गतिविधिहरु लकडाउनमा छन्। कतिपय परिवारका सदस्यहरु आफन्तबाट टाढा लकडाउनमा छन्। सङ्क्रमणबाट जोगिन सामाजिक दूरी कायम राख्नका लागि एकै ठाउँमा रहेर पनि कतिपय हामीहरु पारस्परिक दूरीमा छौं। निःसन्देह, दुःखको यस घडीमा हामीभित्रको मानवीय भावनाले हामीलाई अझ दहो गरी जोडिरहेको छ। सिङ्गो नेपाली समुदाय राष्ट्रिय एकताको भावनात्मक एकतामा अझ घनिष्ट रुपमा आवद्ध भएको छ। तर भौतिक रुपले भन्ने हो भने चाहिँ हाम्रो सामाजिक सम्बन्ध जोड्ने धागो टुटेको छ। सिङ्गो विश्वको अर्थ व्यवस्थालाई गतिशील बनाइराख्ने उत्पादन प्रणालीको कडी टुटेको छ। अन्योल र भयको कहालीलाग्दो अवस्थाबाट अहिलेको समय गुज्रिरहेको छ। दिदीबहिनी तथा दाजुभाइहरु, म अहिले पाँच वर्ष अघिको त्यो कोलाहलपूर्ण अवस्था पनि संझिरहेको छु। त्यतिखेर विनाशकारी भूकम्पका कारण हाम्रा धेरै घरहरु ध्वस्त भएका थिए। आपू उभिएको भूँइ घरीघरी नाचिरहेको अवस्था थियो। अस्पतालहरु घाइतेहरुबाट भरिभराउ थिए। कति उद्धारको अपेक्षामा चिच्याइरहेका थिए। कोही आफन्तको वियोगमा भावविह्वल थिए। न बस्ने ठाउँ छ, न सञ्चित गरिएका खानेकुरा बाँकी रहेको छ घरबाट मानिस एकाएक सडकमा फ्याँकिएका थिए। त्यतिबेलाको अत्यासलाग्दो अवस्थालाई हामीले एक भएर सामना गयौं। धैर्यता र साहसका साथ उभियौं, अघि बढ्ने प्रयास गयौं। हजारौं भौतिक संरचना भत्किए पनि हामीले मनोबल भत्किएन दिएनौं, सङ्कटका काला बादलहरु हटेर सूर्यको उज्यालो छरिने विश्वासलाई टुट्न दिएनौँ। त्यसपछि आएका सबै अप्ठ्याराहरुलाई एक भएर एकएक गरी छिमल्दै गयौं। प्राकृतिक विपत्तिका कारण नेपालीहरु भौतिक संपत्तिका हिसाबले कमजोर भए होलान्, तर मानसिक रूपमा दरिद्रचाहिँ छैनन् भन्ने परिचय हामीले साहसका साथ दियौं। हामीहरुको यो साहस र धैर्यतालाई धेरैले प्रशंसा गरे, हामीलाई धुलो टक्टक्याएर उठ्न हात दिए। हामी नेपालीले परेको बेलामा प्रदर्शित गर्ने गरेको एकता र अनुशासनले नै भत्किएको धरहरा फेरि ठडिन लागेजस्तै शीर ठाडो पार्ने स्थानमा आइपुगेको स्मरण गर्न म सबैलाई हार्दिक आग्रह गर्दछु। तर अहिले हामी, त्यस समयभन्दा भिन्न एक अदृश्य शत्रु विरुद्ध युद्ध लडिरहेका छौं। यस्तो शत्रु, जसलाई रोकथाम गर्ने खोप या निको पार्ने औषधी अझै आविस्कार भएको छैन। यस्तो शत्रु, जसले हामीजस्ता विकासोन्मुख मुलुकलाई मात्रै होइन, विकसित र बलियो स्वास्थ्य संरचना भएका मुलुकहरुलाई पनि हायलकायल पारिरहेको छ। हामीले यो युद्ध जित्नका लागि त्यसबेलाको भन्दा भिन्न युद्धका नियमहरु पालना गर्नु आवश्यक छ। यस युद्धमा दूरीमा शक्ति छ, दूरीबाट नै हाम्रो एकता प्रदर्शित हुन्छ भन्ने जस्तो नियमको पालना गर्नुपर्ने अनौठो अवस्था आएको छ। एक्लाएक्लै उभिंदै सामाजिक दूरी कायम राखेर अदृश्य शत्रु कोरोना भाइरसलाई छल्नु पर्छ भन्नेमा हामी सचेत हुनुपर्छ। अहिले जो जहाँ छ, त्यहीँ रहने, स्वास्थ्यकर्मीहरुले दिएका सुझाव र सरकारले जारी गरेका निर्देशनहरुको पालना गर्दै स्वअनुशासनमा रहने र कोरोना भाइरसको चक्र समाप्त हुने अवधिसम्म धैर्यताका साथ पर्खिने नीति अपनाउनु अपरिहार्य छ। हरेक अप्ठ्यारोमा मानिस स्वभावैले अत्तालिन्छन्। यस्तो समयमा मनलाई नियन्त्रणमा राख्नु पर्छ भन्ने म ठान्दछु। यो काम, भनेजस्तै सजिलो पक्कै छैन, तर परेपछि मानिसले त्यसलाई सामना गर्न सक्छ भन्ने मेरो आफ्नै भोगाइले बताउँछ। आदरणीय दिदीबहिनी तथा दाजुभाइहरु, भनिन्छ, अनिकालमा घरभित्रका भाँडाहरु बज्न थाल्छन्। तर त्यसलाई रडाको मच्चिएको ठान्नु भूल हुन्छ। मन आत्तिएको, भत्किएको बेला गर्नेले गरेन कि भन्ने आशङ्का मनमा पैदा हुन सक्छ। गरेको पुगेन कि भन्ने लाग्न सक्छ। अझ छिटो, अझ राम्रो र तत्काल परिणाम आउने गरी काम गरिदिए हुन्थ्यो भन्ने लाग्न सक्छ। तर अन्यौल र भ्रममा पर्ने या विचलित हुने होइन, मन बलियो बनाउनु आवश्यक हुन्छ। विश्वका विभिन्न मुलुकहरुमा कोरोना भाइरसबाट संक्रमित हुनेको संख्या र यसको अनुपात फरक फरक छ। हाम्रो देशमा संक्रमितको संख्या प्रति १० लाखमा ०३ मात्रै छ। अहिलेसम्म संक्रमितको अवस्था सामान्य रहनु र कसैको पनि मृत्यु नहुनुलाई हाम्रा प्रयासको सफलताको रुपमा लिन सकिन्छ। हो, अहिले संक्रमणको आशङ्का गरिएका व्यक्तिहरुको जति परीक्षण भइरहेको छ, पर्याप्त छैन। अहिलेसम्म हामीले प्रति १० लाख जनसंख्यामा १५२ को परीक्षण गरेका छौं। संक्रमणमुक्त स्थितिको सुनिश्चितताको लागि यस परीक्षणको दायरालाई निरन्तर बढाउँदै लगिने छ। तर, हामी भएका राम्रा कामहरू आफसेआफ वा संयोगले मात्रै भएका हुन् भन्ने पनि नसोचौं। यतिसम्म पनि नभनौं, सीमित कमी कमजोरी र हुन बाँकी कामहरु भने सरकारको अकर्मण्यताका परिणाम हुन्। हामी यति त संवेदनशील बनौं, हाल भएका कामहरु दिनरात खटिरहेका चिकित्सक, स्वाथ्यकर्मी, सुरक्षाकर्मी, राष्ट्रसेवक कर्मचारी र सम्बद्ध श्रमिकहरुको मिहेनेतको परिणाम हो। सीमित साधनस्रोतका बाबजुद हामीले गरिरहेका कामहरु सकारात्मक छन् र यिनले परिणाम दिइरहेका छन् भन्ने कुराको दृष्टान्त चैत २५ गते सार्वजनिक भएको एउटा राष्ट्रिय सर्वेक्षणबाट पनि देख्न सकिन्छ, जहाँ अधिकांश नागरिकहरुमा कोरोना भाइरसबारे आधारभूत जानकारी पुगेको, त्यसबाट जोगिन अपनाउनु पर्ने कदमबारे उहाँहरु सचेत रहेको र सरकारका कामप्रति अधिकांश नागरिकहरुले सन्तुष्टि व्यक्त गरेको निष्कर्ष प्राप्त भएको छ। जति कामहरु हुन बाँकी छन्, तिनलाई तीनै तहका सरकारहरुको नेतृत्व र समन्वयमा निरन्तरता र तीब्रता दिइने छ। दिदीबहिनी तथा दाजुभाइहरु, कोरोना भाइरसका कारण विश्व अर्थतन्त्र र समग्र विश्व प्रणालीमै गहिरो र दूरगामी असर पर्ने कुरा निश्चित छ। यस महामारीले हाम्रो जमानाकै सर्वाधिक गंभीर विश्व आर्थिक मन्दी निम्त्याउने सहजै अनुमान गर्न सकिन्छ। प्रक्षेपण गरिएका तथ्याङ्कलाई उल्लेख नगर्ने हो भने पनि विश्व व्यापार नराम्रो गरी खुम्चिने, करोडौंले रोजगारी गुमाउने र लगानीका स्रोतहरु सुक्ने कुरा निश्चितजस्तै छ। कोरोना भाइरसको यस महामारीबाट सामाजिक र मनोवैज्ञानिक क्षति मात्रै होइन, यस पश्चात् आउने विश्वव्यापी आर्थिक मन्दीले हाम्रो जस्तो उदीयमान अर्थतन्त्रलाई गहिरो धक्का दिने देखिएको छ। यस महामारीबाट कूल ग्रार्हस्थ उत्पादनको २ देखि ४ प्रतिशतको हाराहारीमा हाम्रो अर्थतन्त्रमा क्षति पुग्ने भन्ने विभिन्न क्षेत्रका विद्वानहरुको विश्लेषणप्रति सरकारको पर्याप्त ध्यान गएको छ। कोरोना पछिको क्षतिको आँकलनका लागि सरकारले आपूसम्बद्ध विभिन्न निकायहरुलाई परिचालित गरिसकेको छ। आउने हप्ता दिनसम्ममा महामारीको वेगको पूर्वानुमान हुनसक्ने हुँदा समग्र मूल्याङ्कनको प्रक्रिया त्यसपछि मात्रै निष्कर्षमा पुग्ने अवस्था छ। हाम्रो योजना थियो यस नयाँ बर्षमा, नयाँ बर्षको पहिलो महिनाको पूर्वाद्र्धमै रानीपोखरी उद्घाटनको कार्यक्रम राखिने छ। यस्तो लाग्दै थियो धरहरा १० तल्लामा मात्रै होइन, त्यसभन्दा माथि अग्लिने छ। सुनकोशीमरिन डाइभर्सनको ठेक्का लगाउने काम सकिने छ। सार्वजनिक यातायातमा नयाँ कार्यक्रम घोषणा गरिने छ । गत फागुन ३ गते प्रतिनिधिसभामा मैले संबोधन गर्दा उल्लेख गरिएका कामको विवरणको प्रगति आजको संबोधनमा अपडेट गरिनेछ। तर हामी महामारीका कारण धेरै कार्यक्रमहरु स्थगित गर्नुपर्ने, केहीको निर्माणमा स्वतः विलम्ब हुने, बजेटलाई रकमान्तर गर्नुपर्ने वा हाम्रा प्राथमिकताका क्षेत्रलाई पुनःव्यवस्थित गर्नुपर्ने अवस्थामा आइपुगेका छौं। हामी सबैलाई थाहा छ, यतिबेलाको सर्वोच्च र एकमात्र प्राथमिकता नागरिकहरुको स्वास्थ्य सुरक्षा हो, यतिबेलाको सबैभन्दा महत्वपूर्ण विकास निर्माण कार्य भनेको सङ्क्रमण फैलिन नदिने कुरा सुनिश्चित गर्ने हो। त्यसैले अहिले यतिबेला हामीले आफ्नो ध्यान संक्रमितहरुको पहिचान, परीक्षण अनि उपचारमा केन्द्रित गरेका छौं। जतिबेला हामी यस महामारीको ग्राफलाई सीधा पार्छौं त्यसपछि हाम्रा आर्थिक गतिविधिलाई तीब्रता दिन लगानी, लगानी अनि फेरि लगानीको नीति अपनाउने नै छौं। अहिले हाम्रो अध्ययन तथा सर्वेक्षण, टुटेको उत्पादन सम्बन्धको कडी फेरि कसरी जोड्ने, अवरुद्ध उत्पादन प्रणालीलाई कसरी सुचारु गर्ने ? भन्नेमा केन्द्रित छ। यसै अध्ययन र सिफारिसको आधारमा सरकारले अर्थतन्त्रको पुनरुत्थानको प्याकेज नीति तथा कार्यक्रम र बजेटमार्फत सार्वजनिक गर्ने छ। यतिखेर धेरै महानुभावहरुले सुझाव र सल्लाह दिइरहनु भएको छ। सल्लाह, सरकारको कामको तरिकाका बारेमा छ र साधनस्रोतको सम्बन्धमा पनि छ। कतिपय मित्रहरुले चालू बजेटको विभिन्न शीर्षकमा रहेका स्रोतलाई रकमान्तर गर्न पनि सरकारको ध्यानाकर्षण गर्नुभएको छ। कतिपयले उच्च ओहोदामा रहेका र जनप्रतिनिधिले पाउने सुविधामा कटौती गर्नसमेत सुझाव दिनुभएको छ। यी सबै सुझावमा मेरो गम्भीररूपमा ध्यानाकर्षण भएको छ। मैले पटकपटक भन्दै आएको छु, यो युद्ध सबैको बलियो एकतामा जितिने युद्ध हो। विश्वव्यापी यस संकटको समाधान विश्वव्यापी प्रयास, साझेदारी र सहयोगबाट मात्र सम्भव छ। देश भित्रको संकट व्यवस्थापनमा एकताबद्ध राष्ट्रिय प्रयास सर्वाेपरि रहनुपर्छ। मुलुक प्रगतिमा रहेको बेला हुने उपलब्धिको न्यायोचित वितरण र अप्ठ्यारोमा हुने क्षतिको सहभारबहन हामी सबैले नै मिलेर गर्नुपर्छ। आवश्यक पर्दा हुनेको गास काटेर, नहुनेलाई बचाउने त हाम्रो परम्परा पनि हो। मुलुकको कार्यकारी प्रमुखका हैसियतले कोरोना महामारी समाप्त नभएसम्म मैले आफ्नो पारिश्रमिक कोभिड१९, प्रधानमन्त्री राहत कोषमा जम्मा गर्ने निर्णय गरेको छु। विद्यमान कठीन परिस्थितिको सामना गर्न मित्र राष्ट्रहरुबाट प्राप्त सद्भाव, ऐक्यवद्धता र सहयोगप्रति हामी आभारी छौँ। हामीले ब्यहोर्नु परेको क्षतिको मुकाबिला गर्न आवश्यक स्रोत जुटाउन विकास साझेदारहरुबाट प्राप्त साथ र समर्थन प्रशंसनीय रहेको छ। यस अवधिमा विश्व बैंकबाट कोरोना संक्रमण रोकथाम आपतकालीन सहयोगका लागि २९ मिलियन अमेरिकी डलर बराबरको सहायता संझौता भइसकेको छ। यसैगरी विभिन्न शीर्षकमा विश्व बैंकसहित विभिन्न साझेदार संस्थाबाट १ हजार ५६३ मिलियन अमेरिकी डलर बराबरको रकमको व्यवस्था भइसकेको छ। परम्परागत सहायता नीति, कार्यक्रम तथा सहायताका उपकरणबाट मात्र अहिलेको संकटको समाधान हुन सक्दैन भन्ने स्पष्ट छ। नवीन सहायता नीति, कार्यक्रम र सहायता उपकरणबाट मात्र हाम्राजस्ता जोखिमयुक्त देशले संकटमाथि विजय हासिल गरेर अगाडि बढ्न सक्छन्। त्यसैले नियमित रुपमा उपलव्ध भइरहेकोभन्दा थप स्रोत साधन अपरिहार्य भएकाले विकास सहायताको प्रकार, विधि, शर्त तथा ऋणको लागत एवम् प्रक्रियालाई परिमार्जन र सरलीकृत गर्न सरकारले पहल गर्ने छ। भनिन्छ, संकटले संभावनाको पनि ढोका खोल्छ। कोरोना भाइरसको महामारीले सिर्जना गरेका चुनौतिलाई हामीले अवसरमा रुपान्तरित गर्न प्रयाश गर्नुपर्छ। यस महामारीले स्वास्थ्य पूर्वाधारमा लगानी गर्न सिङ्गो विश्वलाई र हामीलाई पनि बेस्सरी घच्घच्याएको छ। सरकारले यसलाई गंभीर ध्यान दिने नै छ। विश्वव्यापी आर्थिक मन्दीका कारण वैदेशिक रोजगारी गुम्नसक्ने जोखिममा रहेका र मुलुकभित्रै वेरोजगार रहेका युवाहरुलाई केन्द्रित गरेर रोजगारीका कार्यक्रम लागू गर्ने नीति अपनाइने छ। कृषि, साना तथा मझौला उद्योगका अतिरिक्त स्वरोजगारीका नयाँ संभावनाहरुको खोजी गर्न सम्बन्धित क्षेत्रका व्यवसायी, विशेषज्ञहरु र स्वयं युवाहरुसँग मिलेर ठोस योजना अगाडि सारिने छ। दिदिबहिनी तथा दाजुभाईहरु, कोरोना भाइरसबाट प्रभावित हुने सबै वर्ग र क्षेत्रका नागरिकको अभिभावकत्व सरकारले लिन्छ। सबैभन्दा पहिले जनतालाई महामारीबाट उम्काइने छ, सँगसँगै रोजीरोटीको जोहो गरिने छ। सर्वसाधारण जनता र कमजोर वर्गलाई यथासंभव सामाजिक संरक्षण प्रदान गर्ने, यस समस्याबाट प्रभावित निजी क्षेत्रलाई प्रोत्साहन उपलब्ध गराउने, कृषक तथा आम श्रमिकहरुको आय निरन्तरताका लागि आवश्यक व्यवस्था गरिनेछ। मैले पहिले नै घोषणा गरिसकेको छु आपैंलाई जोखिममा राखी उपचारमा सङ्लग्न हुने चिकित्सक तथा स्वास्थ्यकर्मीहरु र नागरिक सुरक्षामा अहोरात्र खट्ने सुरक्षाकर्मी जस्ता यस युद्धको अग्रपङ्क्तिका योद्धाहरुको व्यक्तिगत र व्यवसायिक सुरक्षामा कुनै कमी हुन दिइने छैन। उहाँहरुको हिफाजत सरकारले हरतरहले गर्नेछ। सङ्कटको यस घडीमा जनताको घर आँगनमै पुगेर सेवा पुयाइरहेका स्थानीय जनप्रतिनिधिहरुप्रति म उच्च सम्मान व्यक्त गर्न चाहन्छु। यसले स्थानीय तहहरुलाई जनताको सबैभन्दा नजिकको सरकारका रुपमा स्थापित गरेको छ। आफ्नो प्रदेशको विशिष्ट अवस्था र चुनौतीलाई हेरेर प्रभावकारी ढङ्गले संभाव्य सङ्क्रमणको सामना गरिरहनु भएका प्रदेश सरकारहरुको भूमिकालाई म हार्दिक प्रशंसा गर्न चाहन्छु। रोजगारी गुमाएर बिहान साँझको छाक टार्न कठीन भएका, अपाङ्गताका कारण औषधी लगायत अन्य अत्यावश्यकीय सुविधाको पहुँचबाट टाढा रहनु भएका, वृद्धावस्थामा रहनु भएका र विभिन्न हिसाबले असहज अवस्था भोगिरहनु भएका बिपन्न र असहाय दाजुभाइ दिदीबहिनीहरूसमक्ष स्थानीय सरकारहरु स्वयं राहत लिएर पुग्ने छन्। अप्ठ्यारोमा पर्नुभएका त्यस्ता व्यक्ति, परिवार या समुदायको पहिचान गर्न र सरकारले उपलब्ध गराउने राहत वास्तविक मर्कामा परेकाको हातमा पुगोस् भन्ने सुनिश्चित गर्न म सबैको सहयोगका लागि हार्दिक अनुरोध गर्दछु। विदेशमा रहनुभएका नेपालीहरुप्रति म संवेदनशील छु। विश्वव्यापी सङ्कटको घडीमा उहाँहरु आधारभूत सुविधा र उपचार सेवाबाट बञ्चित हुन नपरोस् भनेर सरकारले विभिन्न तहमा सम्बन्धित देशका राष्ट्राध्यक्ष, सरकार प्रमुख र विदेशमन्त्रीहरुसँग निरन्तर संवाद गरिरहेको छ। नेपालीलाई संरक्षण दिने र आफ्नै नागरिकसरह आधारभूत सुविधा उपलब्ध गराउने बचन दिनुभएकोमा म उहाँहरुलाई धन्यवाद दिन चाहन्छु। सङ्कटको यस बेलामा सिङ्गो राष्ट्र एकताबद्ध छ। सबै राजनीतिक दलहरुबाट प्राप्त साथ, समर्थन तथा उहाँहरुबाट प्राप्त रचनात्मक सुझावले सरकारलाई अझ उर्जा थपिदिएको छ। यसका लागि म सबै राजनीतिक दलहरुलाई हार्दिक धन्यवाद ज्ञापन गर्दछु। जनताबाट निर्वाचित सरकार नै सङ्कटको सामना गर्ने नेतृत्वदायी संस्था हो। तीनै तहका सरकारहरुले सम्बद्ध सबैका सुझावहरुलाई ध्यानमा राख्दै यस असामान्य अवस्थाको प्रभावकारी ढंगले सामना गर्ने कुराको विश्वास दिलाउन चाहन्छु। चैत २५ गते मैले भनेको थिएँ यस खालको महामारीसँग जुझ्न समग्र विश्वको तयारी पर्याप्त रहेनछ भन्ने कुरा आज प्रत्यक्ष देखिएको छ। मानव स्वास्थ्यमा उच्च लगानी गर्ने नयाँ विश्व प्रणालीको आवश्यकता टड्कारो बनेको छ। यस महामारीको समाप्तिसँगै मानवकेन्द्रित नयाँ विश्व प्रणालीका बारेमा विमर्शको पनि थालनी गर्नुपर्छ। नेपालले यसमा अग्रसरता लिने छ। कुनै पनि युद्धमा विजयका लागि आत्मविश्वास, मनोबल र एकता सर्वाधिक महत्वपूर्ण हतियार हुन्। आत्मविश्वास गुमेको र आत्मबल खस्किएको सेनाले जतिसुकै आधुनिक संशाधनबाट सज्जित भए पनि युद्ध जित्न सक्दैन। यस घडीमा म सबैसमक्ष विशेष आह्वान गर्न चाहन्छु अग्रमोर्चामा रहेर कोरोना भाइरसका विरुद्ध कठीन लडाइँको अगुवाइ गरिरहेकाहरुको मनोबल उच्च पारौँ, राष्ट्रिय एकतालाई थप सुदृढ पारौँ र कोरोना भाइरसलाई समाजमा फैलिनबाट रोक्न र सङ्क्रमण भइहालेमा पनि पराजित गर्न सकिन्छ भन्ने जनताको आत्मविश्वासलाई थप बलियो बनाउन सकारात्मक भूमिका खेलौं। आगामी बैशाख ३ गते लकडाउनको दोस्रो समयावधि पूरा हुन्छ। यिनै दुई दिनको अवधिमा हुने प्रगतिको आधारमा कोरोनामहामारी विरुद्धको हाम्रो नीति कस्तो हुने भन्ने सरकारले निर्णय गर्ने छ। ढुक्क होऔं, कस्तै प्रतिकूल अवस्थामा पनि आपूर्ति प्रणालीलाई कमजोर हुन दिइने छैन। फेरि एकपल्ट यहाँहरु सबैको सुस्वास्थ्यको कामनासहित नयाँ बर्ष २०७७ को हार्दिक शुभकामना व्यक्त गर्न चाहन्छु। सबैमा धेरै धेरै धन्यवाद। धन्यवाद।"
०७६ को कूटनीति नियाल्दा,"काठमाडौं : २०७६ को माघमा प्रतिष्ठित म्यागजिन दी इकोनोमिस्टले नेपालमा लोकतन्त्र सुधार उन्मुख रहे पनि एसियाको खराब लोकतन्त्र भएकै मुलुकको सूचीमा नेपाललाई राख्यो।लोकतान्त्रिक सूचीमा एक सय ६७ मुलुकमध्ये नेपाल ९२ औँ स्थानमा रहे पनि भुटानभन्दा मुनि छ। दक्षिण एसियाली मुलुकमा लोकतन्त्रको विषयमा नेपाल पाकिस्तानभन्दा मात्र माथि छ। दी इकोनोमिस्टले पूर्ण र त्रुटिपूर्ण प्रजातन्त्र, हाइब्रीड भनिएको विसंगतिपूर्ण शासन पद्धति र निरंकुशतन्त्र गरी चार प्रकारको समूहमा वर्गीकरण गरेको थियो। उसले नेपालमा संविधान आएपछि बनेको बलियो सरकारको कामलाई निकै नजिकबाट नियालेर अध्ययन गरेको थियो। विसंगतिपूर्ण शासन पद्धति भएको मुलुकका रूपमा नेपाललाई चित्रण गरेको उक्त अध्ययनले नेपालसँगै दक्षिण एसियाका भारत, बंगलादेश, श्रीलंका, भुटान र पाकिस्तानमा हाइब्रीड शासन प्रणालीसमेत भनेको बीबीसीले बाहिर ल्याएको थियो। यस्तो पद्धतिमा कानुनी शासनको पालना नहुने, भ्रष्टाचारमा बढवा, स्वतन्त्रता खुम्चिने, निर्वाचनमा निष्पक्षताको अभाव, विपक्षी दल एवं उमेदवार सरकारको प्रभावमा पर्ने, राजनीतिक सहभागिता कमजोर हुँदै जाने जस्ता विषय छन्। पूर्वप्रधानमन्त्री झलनाथ खनालले २०७६ को आरम्भ राम्रो रहेको र मुलुकलाई विकासको पथमा लैजान जग बसाल्ने काममा सरकार लागेको बताए। अहिले कोरोना त्रासले केही समस्या देखिए पनि सरकार समृद्ध नेपाल सुखी नेपालीको पथमा दृढ देखिएको उनको धारणा छ। एकीकरणको बाँकी कार्य यही ०७६ मा सम्पन्न भएर मुलुकको ठूलो दल व्यवस्थित बन्दै मुलुक विकासमा अग्रसर रहेको उनको दावी छ। सरकार समाजवादको बाटोलाई तय गर्दै मुलुकमा विकासको क्रम अघि बढाउन खोजेको छ। तर विभिन्न चुनौतिहरूले गर्दा केही समस्या रहे पनि सकारात्मक मोड नयाँ बर्षले दिनेछ, खनालले भने, छिमेकी तथा शक्ति मुलुृकहरूसँग सहकार्य गर्दै कूटनीतिक सम्वन्धमा सुधार गर्ने र लोकतन्त्रलाई बलियो बनाउने काम गरेको छ। यद्यपी लोकतान्त्रिक दल भएकाले भित्री समस्याहरू देखा परेको र त्यसलाई चिर्दै सरकार र सत्तारुढ दलअघि बढेको उनले बताए। अमेरिकी सहयोग मिलेनियम च्यालेन्ज कर्पोरेसन (एमसीसी)को विषय टुंग्याउन सरकारले सकेको छैन। परराष्ट्रमन्त्री पारित हुनुपर्ने पक्षमा पनि उभिए अनि फेरि दलको समितिमा बसेर सच्याउनुपर्ने बँुदाहरू राखेको अवस्था पनि देखियो। पूर्व परराष्ट्रमन्त्री डाभेषबहादुर थापाले सरकारको सुरुवाती आन्तरिक राजनीति र बाह्य सम्बन्धमा राम्रै लक्षण देखाएको तर पहिलो बर्षबाट नै विग्रदै गएकोमा २०७६ मा सुधारको सट्टा थप विग्रदै गएको बताए। आरम्भमा एक प्रकारको राष्ट्रियताले दृढ देखिएको मात्र होइन मुलुक भित्र पनि संवाद र सहकार्यमा अग्रसर रहेर काम अघि बढाउँदा आशा निकै पलाएको थियो, डा थापाले भने, अहिले नैतिकताको प्रश्न उठेको छ। अहिले आन्तरिक चुनौतिमात्र होइन सरकारले बाह्य चुनौति पनि समाना गर्नपर्ने देखिन्छ। भ्रष्टाचार सुशासनको विषय उठिरहदा सरकारमा बसेकाहरू शिर निहुर्याउन पर्ने देखिएकाले यस्ता विषयलाई सम्बोधन गरेर अघि बढ्नसक्न्ुपर्छ। मुलुक कोरोना भाइरसको त्रासमा छ। त्यसमा पनि भ्रष्टाचार भएको र कमसल सामाग्रि र किट ल्याइएको विषय सार्वजनिक भएपछि सरकारले ओम्नी अन्तराष्ट्रियको सम्झौता रद्द गरेर नेपाली सेनामार्फत खरिद प्रक्रिया अघि बढाएको छ। त्यसमा संलग्नहरू स्पष्ट हुँदाहुँदै पनि प्रधानमन्त्री स्वयं उनीहरूको बचाउमा लाग्नुले पनि नेतृत्वमाथि आशंका बढेको छ। सुरक्षण मुद्रण प्रेस खरिद चरम मु्ल्य बढाएर ७० करोड कमिसन माग गरेको अडियो टेप सार्वजनिक भएपछि मन्त्री बाँस्कोटा पदबाट राजीनामा दिएपनि प्रधानमन्त्रीले बचाउमा बोली रहनुले के संकेत गरेको भन्ने प्रश्न सत्तारुढ दलभित्रै उठेको छ। पूर्व उपप्रधान तथा परराष्ट्रमन्त्री एवं नेकपा प्रवक्ता नारायणकाजी श्रेठले ०७७ चुनौति भनेको नै कोरोना भाइरस र यसले ल्याउने आर्थिक संकट नै रहेको बताए। आरम्भदेखि नै हामीले नेपालमा थप कोरोना संक्रमितलाई भित्रिन नदिनु हो। हुनत सरकार सकारात्मक ढंगले अघि बढिरहेको भए पनि केही विषयमा निर्मम समिक्षा गर्नपर्ने देखिएको छ , श्रेष्ठले भने, गुणात्मक फड्को मार्न सरकारले सकेको छैन। यसमा छलफल र सहकार्य गरेर। विद्यमान संकट पार लगाउँदै आगामी योजना कोर्न आवश्यक छ। आर्थिक पाटोमा गृहकार्य गरेर यसमा अघि बढ्न सक्नुपर्ने धारणा उनको छ। मुलुक भित्र र बाहिर रहेका जनतालाई आश्वस्त पारेर सरकार अघि बढ्न सक्नुपर्छ। प्रमुख प्रतिपक्ष दल नेपाली कांग्रेसका केन्द्रिय सदस्य डा रामशरण महतले नेतृत्व गर्ने दलमा सुझबुझ र क्षमताको अभाव देखिएको बताए। नेतृत्वगर्ने ठूलो दलमा सुझबुझ पलाउन आवश्यक छ। ०७७ को पहिलो चरणमा नेतृत्वमा सुझबुझका साथै विश्वलाई नै विक्षिप्त पारेको यो कोभिड१९ को अन्त्य होस भन्ने चाहन्छु, डा महतले भने, शुसाशनमा सरकार चुकेको छ। ०७६ भ्रष्टाचारमा चुर्लुम्म भएको संचारमाध्यम मार्फत सार्वजनिक भइरहेका विविध काण्डनै काफि छन्। नेतृत्वमा रह्ेको दलको किचलोको कारण राजनीति बन्दी झै मुलुक अघि बढेको मात्र होइन आम नागरिकलाई पार्टिकरण गरिएको छ यसको नोक्सानी मुलुकले ब्यहोरेका छ। अमेरिकी सहयोग एमसीसी लगायत कुराहरू सरकारबाट भन्दा पार्टिबाट निर्देशित हुँदा धरापमा पार्ने र कूटनीतकि सम्वन्ध विगार्ने काम भएको छ"
काठमाडौंका तीन जनामा कोरोना र्यापिड टेस्ट पोजिटिभ : सनसिटी अपार्टमेन्ट लकडाउन,"काठमाडौं : बेलायतबाट फर्केर काठमाडौंमा बसेका तीन जनामा कोरोना संक्रमणको र्यापिड टेस्ट पोजिटिभ देखिएको छ। काठमाडौंको पेप्सीकोला टाउन प्लानिङस्थित सनसिटी अपार्टमेन्टमा बस्ने तीन जनामा र्यापिड टेस्ट पोजिटिभ देखिएपछि कोरोना परीक्षणका लागि पठाइएको छ। पाटन अस्पतालका कोरोना फोकल पर्सन डा आशिष श्रेष्ठका अनुसार उनीहरु तीन जनाकै र्यापिड टेस्ट पोजिटिभ देखिएको अन्नपूर्ण अनलाइनलाई बताए। डाश्रेष्ठले भने, 'र्यापिड टेस्ट पोजिटिभ देखिएपछि तीन जनालाई नै कोरोना परीक्षणका लागि सोमबार साँझ पठाइएको छ। कोरोना परिक्षण रिपोर्ट आउन केही समय लाग्ने छ।' महानगरीय प्रहरी परिसर ललितपुरका प्रमुख एसएसपी टेकप्रसाद राइले उनीहरु तीनजना नै पाटन अस्पतालमा भर्ना भएको पुष्टि गरे ।एकै परिवारका उनीहरु ८१ वर्षीया वृद्धा आमा सहित ५८ छोरा र ५६ वर्षीया बुहारी रहेका छन्। प्रहरीका अनुसार अपार्टमेन्टमा बस्ने तीन जनालाई र्यापिड टेस्ट पोजिटिभ देखिएपछि सो बिल्डिङलाई नै लकडाउन गरिएको छ। अपार्टमेन्टलाई प्रहरी घेरामा राखिएको छ।"
खाना खाएर निस्किएका युवकको हत्या,"राजविराज : लकडाउनमा राति घर बाहिर निस्केका एक युवाको सप्तरीमा हत्या भएको छ। हनुमाननगर कंकालिनी नगरपालिका१ भारदहका ज्ञानु भनिने जानु साह स्वर्णकारको छोरा १८ वर्षीय सुरजको हत्या भएको सप्तरी प्रहरीले जनाएको छ। खाना खाएर गएराति आठ बजे घर बाहिर निस्केका सुरजको हत्या गरी मिल्काइएको अवस्थामा सोमबार शव फेला परेको इलाका प्रहरी कार्यालय कञ्चनरुप, सप्तरीका डिएसपी मकेन्द्रकुमार मिश्रले बताए। डिएपी मिश्रका अनुसार भारदहस्थित कंकालिनी मन्दिरदेखि साढे एक किलोमिटर दक्षिण कोशी पश्चिमी तटबन्ध नजिकको झ्याङमा मिल्काइएको अवस्थामा शव फेला परेको हो। उनको टाउकोमा फलामको गह्रौ वस्तुले प्रहार गरेको चोटपटक र तीनचार ठाउँमा काटिएको छ। घटनास्थलमा फेला परेको एउटा माक्समा रगत लागेको र अर्को सफा रहेको छ। रगत लागेको माक्स मृतकको र अर्को सफा रहेको माक्स अभियुक्तको हुन सक्ने प्रहरीको अनुमान छ। घटनास्थलमा रगतका छिटाहरु छन्। घटना अनुसन्धानका लागि धनुषाको मिथिला नगरपालिकास्थित प्रहरी चौकी लालगढबाट तालिम प्राप्त कुकुर मगाइएको छ। कुकुरले बाँधको बाटो हुँदै दुई किलोमिटरको दुरीमा रहेको भलुवाको बाटो लागेको र गाउँको चौबाटोमा पुगेर ट्रयाक छाडेको डिएसपी मिश्रले बताए। शवलाई पोस्टमार्टमका लागि धरानस्थित बिपी कोइराला स्वास्थ्य विज्ञान प्रतिष्ठान पठाइएको छ। मृतकले मोबाइल नबोकेकाले घटना पत्ता लगाउन केही समय लाग्ने डिएसपी मिश्रले बताए।"
बेलायतबाट फर्किएका तीन जना कोरोना आशंकामा पाटन अस्पताल भर्ना,ललितपुर : कोरोना भाइरसको आशंकामा ८१ वर्षीय वृद्धसहित तीन जना पाटन अस्पतालमा भर्ना भएका छन्। बेलायतबाट नेपाल आएका तीन जनामा कोरोनाको मिल्दोजुल्दो लक्षण देखिएपछि पाटन अस्पताल भर्ना भएका हुन्। काठमाडौंको पेप्सीकोला टाउन प्लानिङस्थित सनसिटी अपार्टमेन्टबाट उनीहरुलाई पाटन ल्याइएको महानगरीय प्रहरी परिसर ललितपुरले जानकारी दिएको छ। परिसरका प्रमुख टेकप्रसाद राइका अनुसार एक जना ८१ वर्षका वृद्धसहित ५६ र ५८ वर्षकाहरु अस्पताल भर्ना भएका हुन्। उनीहरु गत चैत्र ५ गते नेपाल आएका थिए।
नेगेटिभ रिर्पोटपछि क्वारेन्टाइनमा बसेका ३२ जनालाई घर पठाइयो,"रौतहट : रौतहटको चन्द्रपुर ६ स्थित क्वारेन्टाइनमा रहेका ५८ जना मध्ये ४६ जनाको स्वाब परीक्षण गर्दा रिर्पोट नेगेटिभ देखिएको छ। गएको मंगलबार ५० जनाको स्वाब संकलन गरी काठमाडौं पठाइएको थियो। उनीहरुमध्ये एकजनाको पुन स्वाब संकलन गर्नुपर्ने भएको र तीनजनाको रिर्पोट आउन बाँकी रहेको छ । जनकपुरबाट आएका स्वास्थ्यकर्मीले क्वारेन्टाइनमा रहेका ५० जनाको स्वाबको नमुना संकलन गरेको थियो। परीक्षण गर्दा रिर्पोट नेगेटिभ देखिएपछि आइतबार राति ३२ जनालाई घर पठाइएको छ । ८ जना चन्द्रपुर नगरपालिका र २५ जना गुजरा नगर पालिकाकालाई क्वारेन्टाइनबाट घर पठाइएको चन्द्रपुर नगरपालिकाका मेयर रामचन्द्र चौधरीले जानकारी दिए । चन्द्रपुर, बृन्दाबन, गुजरा र गढीमाईका बिदेशबाट आएका ५८ जनालाई चन्द्रपुर ६ मा रहेको महिला फुटबल एकेडेमीको भवनमा राखिएको थियो। इलाका प्रशासन कार्यालय चन्द्रनिगाहपुरका उपसचिव चेतराज बरालले ३२ जनालाई घर पठाइएको र अन्यलाई १४ दिन नपुगेकाले क्वारेन्टाइनमै राखिएको बताए। चन्द्रपुर६ मा क्वारेन्टाइन सञ्चालनका लागि चारवटा नगरपालिकाले ५० लाख रकम छुट्याएका छन् । रौतहटमा आइतबारसम्म २४२ जना जिल्लाका विभिन्न स्थानमा रहेको क्वारेन्टाइनमा बसेका छन । यसअघि रौतहटका क्वारेन्टाइनबाट ४६ जनालाई घर पठाइएको छ । जिल्लामा २६ वटा क्वारेन्टाइन स्थापना गरीएको छ । जसमा ८३६ वेड रहेका छन । ११७ जनाको स्वाब परीक्षणका लागि पठाइएको जिल्ला प्रशासन कार्यालय रौतहटले जनाएको छ । जिल्लामा २५ बेडको आइसोलेसन वार्ड स्थापना गरिएको छ ।"
गोरखा नगरपालिकाका २८ जनाको कोरोना रिपोर्ट 'नेगेटिभ',"गोरखा : गोरखा नगरपालिकामा विदेशबाट आएका ४३ जनामध्ये २८ जनाको आरडिटी किटमार्फत परीक्षण गरिएको छ । गोरखा अस्पताल, तारानगर स्वास्थ्य चौकी र ताप्ले शहरी स्वास्थ्य केन्द्रमा गरी २८ जनाको आरडिटी किटमार्फत कोरोना भाइरसको परीक्षण गरिएको जनस्वास्थ्य कार्यालय गोरखाले जनाएको छ । परीक्षण गरिएकामध्ये सबैजनामा कोरोना भाइरस नभेटिएको कार्यालय प्रमुख विद्या तामाङले जानकारी दिइन् । 'गोरखा नगरपालिकामा विदेशबाट आउनेको संख्या ४३ पुगेको छ। त्यसमध्ये गोरखा अस्पतालमा ९ जनाको आरडिटी किटमार्फत परीक्षण गरिएको हो, 'तामाङले भनिन्, 'तारानगर स्वास्थ्यचौकीमा जनाको र ताप्ले शहरी स्वास्थ्य केन्द्रमा १० को आरडिटी परीक्षण गरिएको छ ।' बाँकी रहेकाको अर्को दिन परीक्षण गरिने उनले बताइन् ।चैत लागेपछि गोरखा नगरपालिका भित्रिएका सबैजना शंकास्पद परीक्षण गर्ने सूचना गरेपनि १५ जना अनुपस्थित भएकाले उनीहरुको अर्को दिन परीक्षण गर्ने तामाङले जानकारी दिइन् । अन्य गाउँपालिकामा भने मंगलबारदेखि टोली गएर परीक्षण गर्ने कार्यक्रम रहेको तामाङको भनाइ छ ।"
क्वारेन्टाइनमा 'ह्याप्पी न्यू इअर' (फोटो फिचर),"काठमाडौं : नेपाली नयाँ वर्ष कति रमाइलो हुन्थ्यो। नयाँ वर्ष मनाउने सबैका आफ्नै तरिका र योजना हुन्थे। घर, अफिस, पार्क, सडक, रेष्टुरेन्ट, क्लब, रिसोर्ट सबैतिर नयाँ वर्षको गजब माहोल देखिन्थ्यो। वितेको वर्षभरीको मिठो नमिठो सबै सम्झनालाई बिसाएर सबैजना नयाँ वर्षलाई नयाँ उमंग र खुसीका साथ स्वागत गर्न तयार हुन्थे । अघिल्लो साँझ 'न्यू इअर इभ' मनाउन काठमाडौं मध्यरातसम्म जागै हुन्थ्यो। राजधानीका सबैजसो होटल, रेष्टुरेन्टहरु भरीभराउ हुन्थे। बिहान घाम झुल्किन नपाउँदै बाइक, स्कुटर, मोटरमा जोडी तथा परिवारहरु नयाँ वर्ष मनाउन डाँडातिर दौडिरहेका हुन्थे। मन्दिरमा दर्शनार्थीको घुइँचो हुन्थ्यो। काठमाडौं आसपासका गन्तव्यमा रंगीन माहोल हुन्थ्यो।नगरकोट र धुलिखेललगायतका रिसोर्ट तथा पार्कहरु हाउसफुल हुन्थे । तर यसपालि नयाँ वर्षको त्यो सबै उमंग कोरोनाले खाइदियो। सबैका लगि त्यति रमाइलो भएन नयाँ वर्ष। लकडाउनका कारण तीन सातादेखि घरकै क्वारेन्टाइनमा कैद भएका उपत्यकाबासी नयाँ वर्ष मनाउन बाहिर निस्किन पाएनन् । घरमै परिवारसँग मनाएर चित्त बुझाउनुपर्यो। घरबाटै 'ह्याप्पी न्यू इअर' भन्दै टेक्स्ट आदानप्रदान गरे सबैले। यसपटकको नयाँ वर्षमा उराठलाग्दो दृश्य देखियो। सडक पुरै रित्तै,रेष्टुरेन्ट, क्लब, रिसोर्ट सबैतिर ताल्चा। न कतै संगीत न त कतै जमघट। नयाँ वर्ष इतिहासमा यति सुनसान नयाँ वर्ष कहिले भएको थिएन। शायद प्रकृति पनि त्यति प्रशन्न देखिएन। बिहानदेखि आकाश धुम्म थियो, दिउँसो पनि राम्रोसँग खुलेन। अनि सबैको मनमा कोरोनाको बादल मडारिएको छ।"
"रौतहटका युवालाई पनि कोरोना संक्रमण, संक्रमितको संख्या १४ पुग्यो",काठमाडौं : कोरोना भाइरस कोभिड१९ संक्रमित दुई एक जनामा देखिएको छ। सोमबार पत्रकार सम्मेलन गर्दै स्वास्थ्य तथा जनसंख्या मन्त्रालयका प्रवक्ता डा विकास देवकोटाले कैलाली र रौतहटमा गरी दुई जनामा संक्रमण देखिएको हो। रौतहटको क्वारेन्टाइनमा रहेका १९ वर्षीय युवामा कोरोना संक्रमण देखिएको हो। उनी केही दिन अघि मात्रै भारतबाट घर आएका थिए। उनी इशनाथ नगरपालिकाको क्वारेन्टाइनमा बसेका थिए। त्यस्तै सोमबारसम्म कोरोना भाइरस संक्रमणको आशंकामा ५ हजार ६ सय ९१ नमूना परीक्षण गरिएको छ। जसमध्ये १४ जनाको कोरोना संक्रमण पुष्टि भएको छ। तीमध्ये एक जना निको भएर फर्किसकेका छन्। २४ घन्टामा नयाँ ५ सय १९ नमूना परीक्षण भएका छन्। राष्ट्रिय जनस्वास्थ्य प्रयोगशालामा ४ हजार ४ सय ३२ र नयाँ ४ सय ११ वटा रहेका छन्। त्यसैगरी जनस्वास्थ्य प्रयोगशाला बाहिर १२ सय ५९ मध्ये नयाँ १०८ वटा नमूना परीक्षण भएका छन्। प्रत्येक प्रदेशमा आरडीटी प्रविधिबाट कोरोना परीक्षण सुरु भएको छ। ५२ जिल्लाबाट आरडीटी प्रविधिबाट परीक्षण सुरु भएको छ। सोमबारसम्म यो प्रविधिबाट परीक्षण गरिएका ५ हजार २ सय ९१ नमूना छन्। पीसीर प्रविधि र आरडीटी परीक्षणबाट १० हजार ९ सय ८२ वटा परीक्षण भइसकेको छ। यस्तै स्वास्थ्य मन्त्रालयका अनुसार क्वारेन्टाइनमा ७ हजार १ सय ६६ जना छन्। आइसोलेसनमा १०३ वटा छन्।जसमध्ये उपत्यकामा ९ र उपत्यका बाहिर ९४ जना छन्। सोमबारसम्म २१९ जना रेड जोनमा परेका छन्। कोभिड संक्रमित र सम्भावितहरु र अन्य बिरामीको उपचारमा कसरी र कुन कुन अस्पतालले सेवा दिनेबारे निर्देशिक जारी गरेको मन्त्रालयका प्रवक्ता देवकोटाले जानकारी दिए। देवकोटाका अनुसार पर्साको विभिन्न मस्जिदमा रहेका २८ जनाको कोरोना परीक्षण सम्पन्न भएको छ। पर्सा जिल्लाका छपकैया टोलमा ५९ जनाको र्यापिड किटबाट परीक्षण गरिएको छ। सबैको रिपोर्ट नेगेटिभ आएको छ। त्यहाँको क्वारेन्टाइनमा रहेकाको र्यापिड किटबाट परीक्षण सुरु गरिको छ। कोरोना संक्रमितहरुको विभिन्न अस्पतालमा उपचार भइरहेको र उनीहरुको स्वास्थ्य अवस्था सामान्य रहेको मन्त्रालयले जनाएको छ।
कोरोना त्रास : जनशक्ति नहुँदा गहुँ भित्र्याउन सास्ती,"डडेल्धुरा : अहिले जिल्लाका विभिन्न स्थानमा हिउँदे बाली भित्र्याउने चटारो परेको छ । नयाँ वर्षसँगै कृषकलाई गँहु, जौ लगायत बाली भित्र्याउन हम्मे परिरहेको छ । तर विगतका वर्षजस्तै यो वर्ष भने बाली काट्न र चुट्न छिमेकीको सहयोग मिलिरहेको छैन। आलोपालो गर्ने वातावरण पनि छैन। कोरोनाको कहर बढेसँगै कृषकले पर्म वा आलोपालो गरी काम गर्न पनि छोडेका छन्। सरकारले कोरोना नियन्त्रणका लागि घोषणा गरेको लकडाउनको पालना र कोभिड १९ भाइरसबाट जोगिन पर्म गरी काम गर्न छोडेका हुन् । कोरना भाइरसको संत्रासका कारण डडेलधुरामा किसानले खेतबारीमा एक्लै काम गरिरहेका छन्। विगतका वर्षमा किसान पर्ममा गहुँ काट्ने गरेको भएपनि यो वर्ष भने एक्ला एक्लै गहु काटिरहेका छन् । डडेल्धुरामा ८ हजार ७ सय ४० हेक्टर क्षेत्रफलमा गहु खेती हुने गरेको छ। जसलाई काट्न मजदुरि गर्ने मानिस समेत नभेट्दा आफै भित्र्याउन लागिपरेको अमरगढी १ कि महेश्वरि भण्डारीले बताइन् । कोरान त्रासका कारण पर्ममा गएर गहुँ काट्न नसक्दा एउटै परिवारका मानिस मात्रै गहुँ काट्न खेतमा जान बाध्य भएका छन् । जसका कारण गहुँ भित्र्याउन सास्ती भइरहेको छ । घरका मानिस पनि सामाजिक दूरी कायम राखेर गहुँ काटिरहेका छन् । कोराना भाइरस संक्रमणका कारण आफ्नै घरका मानिसमा पनि सामाजिक दूरी राखेर गहुँ काटिरेहको भागेश्वर गाउँपालिका राजबहादुर भटट्ले बताए ।'कोरना भाइरस संक्रमणकै कारण गाउँमा गहुँ काट्नदेखि अन्य कामका लागि पर्म जानै छोडेका छौं,' उनले भने, 'पर्म नहुँदा घरका एक्ला एक्लै काम गर्दा गहुँ भित्र्यान समस्या भइरहेको छ ।' जिल्लाको उच्च लेकाली भेगबाहेकका स्थानमा गहुँ बाली पाकेको भएपनि कोरना भाइरसका कारण गाउँमा किसान एक अर्कोमा पर्म गरेर गहुँ काट्न डराइरहेका छन् । कोराना त्रासले गाउँमा पर्मदेखि मजदुरी गर्ने मानिस पाउनै समस्या भएको गन्ययापधुरा ४ का दिलिप भाटले बताए । गहुँ नकाटे रोगभन्दा भोकले मरिने चिन्ताले खेतबारीमा गहुँ काटिरहेको किसान बताउँछन् । गहुँमा दाना लाग्ने बेलामा निरन्तर रुपमा परेको पानीका साथै सिन्दुरे रोगका कारण यो वर्ष गहुँ उत्पादन कम भएको किसान बताउँछन्। अहिले परशुराम नगरपालिका,आलिताल गाउँपालिका, गन्यपधुरा, भागेश्वर, नवदुर्गा गाउँपालिकामा हिउँदे बाली भित्र्याउन किसानलाई समस्या भइरहेको छ।"
८० हजार बढी परिवारलाई राहत,"विराटनगर : कोरोना भाइरस संक्रमण रोकथाम तथा नियन्त्रणका लागि देशव्यापी रुपमा गरिएको लकडाउनका कारण पीडित बनेका मध्ये ८० हजार बढी परिवारलाई मोरङमा राहत वितरण गरिएको छ । सम्बन्धित स्थानीय तहले राहत वितरण गरेका हुन् । लकडाउन गरिएको तीन साता बितिसक्दा सोमबारसम्ममा ८० हजार पाँच सय ५३ घरपरिवारलाई स्थानीय सरकारले राहत वितरण गरेको विवरण जिल्ला प्रहरी कार्यालय मोरङसँग रहेको छ । सबै स्थानीय तहले गरेको राहत वितरणको विवरण प्रहरीसँग सुरक्षित रहेको मोरङ प्रहरीका प्रवक्ता डीएसपी मानबहादुर राईले बताए । उनकाअनुसार मोरङका १७ वटा स्थानीय तहमध्ये अहिलेसम्म १६ वटाले राहत वितरण गरेका छन् । रतुवामाई नगरपालिकाले हालसम्म राहत वितरण गरेको नपाइएको राइले बताए । जिल्ला प्रोफाइल २०७० अनुसार मोरङमा घरघुरी संख्या दुई लाख १३ हजार आठ सय ७० रहेको छ । जम्मा घर परिवार संख्यालाई आधार मान्दा अहिलेसम्म मोरङमा ३७ दशमलव ६६ प्रतिशत राहत वितरण भएको छ । मोरङ प्रहरी प्रमुख एसपी विश्व अधिकारीका अनुसार विराटनगर महानगरपालिकाले २६ हजार दुई सय ६८, रंगेली नगरपालिकाले सात हजार सात सय ५२, सुनवर्षी नगरपालिकाले दुई हजार चार सय ९२, धनपालथान गाउँपालिकाले छ हजार चार सय २१, बेलबारी नगरपालिकाले तीन हजार एक सय ६० परिवारका लागि राहत वितरण गरेका छन् । सुन्दरहरैँचा नगरपालिकाले चार हजार आठ सय, केराबारी गाउँपालिकाले एक हजार पाँच सय ११, ग्रामथान गाउँपालिकाले दुई हजार पाँच सय ४४, जहदा गाउँपालिकाले पाँच हजार आठ सय १६, कटहरी गाउँपालिकाले चार हजार , बूढीगंगा गाउँपालिकाले छ हजार तीन सय ८३ परिवारलाई राहत बाँडेको अधिकारीले बताए । उनका अनुसार लेटाङ नगरपालिकाले दुई हजार एक सय ४१, पथरीशनिश्चरे नगरपालिकाले तीन हजार दुई सय २०, कानेपोखरी गाउँपालिकाले दुई हजार चार सय ४०, उर्लाबारी नगरपालिकाले दुई सय ६३ र मिक्लाजुङ गाउँपालिकाले एक हजार पाँच सय ४२ घर परिवारलाई राहत वितरण गरेका छन् । एसपी अधिकारीले जिल्ला भर १२ लाख २६ हजार नौ सय ७७ किलोग्राम चामल, एक लाख १५ हजार नौ सय दुई किलो दाल, ६१ हजार नौ सय तीन किलो आलु, ८५ हजार २५ किलो नुन राहत स्वरुप वितरण भएको बताए । उनले ४४ हजार आठ सय ९८ लिटर तेल, ७५ हजार नौ सय ४१ वटा साबुन वितरण भएको जानकारी दिए । बेलबारी नगरपालिकाका मेयर ज्ञानेन्द्र सुवेदीले लकडाउनका कारण पीडित बनेकामध्ये पारिवारिक आर्थिक अवस्था कमजोर भएका, ज्यालामजदुरी गरेर जीविका चलाउने, वृद्धवृद्धा, अपांगता भएका, सुत्केरी समेतलाई राहत वितरण गरिएको बताए । सुवेदीले कुनै विभेद नगरिकन सम्बन्धित वडा कार्यालयले संकलन गरेको तथ्यांकका आधारमा न्यून आर्थिक अवस्था भएका र जीविकोपार्जनमा समस्या भएकालाई राहत वितरण गरिएको जानकारी दिए । लकडाउन पीडितलाई हालसम्म राहत वितरण नगरेको रतुवामाई नगरपालिकाका मेयर रविन राईले ग्रामीण क्षेत्रमा बाली लगाउने चटारो रहेका कारण राहत वितरण नगरिएको बताए । राहत पाउनु पर्ने लक्षित वर्ग अहिले खेतबारीमा काम गरिरहेको छ । धान रोप्ने र मकै गोड्ने चटारो छ, उनले भने, आर्थिक अवस्था मजवुत भएकालाई दिने कुरा आएन । हाम्रो नगरपालिकामा कृषकहरु नै राहत पाउने सूचीमा छन् । काम सकेर कृषकहरुलाई फुर्सद भएपछि राहत वितरण थालिने राईले बताए । उनले भने, यहाँ खेती नगरिकन खान पुग्ने कम छन् । त्यही भएर यत्रो बन्दाबन्दीमा पनि कृषकहरु आआफ्नो खेतीपातीमा व्यस्त छन् ।"
दोलखामा दुई महिनासम्म पुग्ने खाद्यान्न मौजाद,"चरिकोट : कोरोना भाइरसको विश्वव्यापी महामारीको कारण गरिएको लकडाउन अवधिका लागि दोलखामा अझै २ महिना पुग्ने खाद्यन्न मौजाद रहेको छ। लकडाउनको कारण ढुवानीमा समस्या आई खाद्यान्न संकट हुन सक्ने सम्भावनालाई मध्यनजर गरी जिल्ला प्रशासन कार्यालय दोलखाले जिल्लामा खाद्यान्न अभाव हुन नदिन डेढ लाखभन्दा बढी मान्छेलाई दुईमहिना सम्म खान पुग्ने खाद्यान्न मौज्दात रहेको जनाएको छ । जिल्लामा खास बसोबास गर्ने करिब डेढलाख जना, प्रहरी, सेना र कर्मचारीलगायत गरी एकलाख ५५ हजार जनालाई २ महिनासम्म पुग्ने खाद्यान्न मौज्दात रहेको दोलखाका प्रमुख जिल्ला अधिकारी भीमकान्त शर्माले जानकारी दिए। जिल्ला सदरमुकाम चरिकोट, सिंगटी, जिरी, मैनापोखरी, मागादेउराली र किर्नेटार बजारमा एकलाख ५५ हजार जनसंख्यालाई २ महिनासम्म खान पुग्ने चामल, दाल, नुन, तेल र ग्यास मौज्दात रहेको प्रजिअ शर्माले जानकारी दिए । २०६८ सालको जनगणना अनुसार दोलखाको जनसंख्या १ लाख ८७ हजार ५ सय ५७ भए पनि जिल्लामा दैनिक बसोबास गर्नेको संख्या डेढलाखको हाराहारीमा रहेको प्रशासनको तथ्यांक रहेको छ। प्रजिअ शर्माका अनुसार चैत मशान्तसम्म जिल्लामा ३ लाख ६३ हजार किलोग्राम चामल मौज्दात रहेको छ । दाल ३१ हजार किलोग्राम, आयोडिन नुन १५ हजार किलोग्राम, खाने तेल २७ हजार लिटर, ग्यास २६७० सिलिण्डर मौज्दात रहेको प्रमुख जिल्ला अधिकारी शर्माले जानकारी दिए । त्यसैगरी कुखुराको दाना २ लाख ८८ हजार पाँचसय किलोग्राम मौज्दात रहेको प्रजिअ शर्माले जनाए । २१ दिनदेखि चलिरहेको लकडाउनको अवधिभर एकघण्टा पनि खाद्यन्न संकट नपरेको प्रजिअ शर्माको दावी छ। अत्यावश्यक सेवाको रुपमा जिल्लामा खाद्यन्न, औषधिलगायतका सामग्रीको कमि हुन नदिन पासको व्यवस्था गरी गाउँ गाउँमा खाद्यान्नको आपूर्ति भइरहेको प्रशासनले जनाएको छ । दोलखा उद्योग बाणिज्य संघसँगको सहकार्यमा जिल्लामा जुनसुकै अवस्थामा पनि खाद्यन्न, औषधि र इन्धनलगायतको वस्तुको अभाव हुन नदिन तथा कालोबजारी हुन नदिन प्रशासनले त्रिपक्षीय अनुगमन पनि गरिरहेको प्रजिअ शर्माको भनाई छ। जिल्लाका स्थानीय तहले अतिविपन्न तथा कमजोर आर्थिक अवस्था रहेका व्यक्ति तथा परिवारको लागत संकलन गरिरहेको र आवश्यकताको आधारमा निर्णय गरेर खाद्यान्न उपलब्ध गराइने योजना बनाइएका प्रशासनले जनाएको छ।"
जालिम मुखियासहित शंकास्पद ३४ जनाको स्वाब परिक्षणका लागि पठाइयो,"वीरगन्ज : भारतीय मिडियाले प्रशारण गरेको समाचारका कारण विवादमा परेका पर्साको जगरनाथपुर गाउँपालिकाका अध्यक्ष जालिम मिया मुखियाको पनि स्वाब परिक्षणका लागि हेटौंडाको प्रयोगशालामा पठाइएको छ। मियासँगै उनको घरमा रहेका परिवारका सदस्यसहित ३४ जनाको स्वाब सोमबार संकलन गरि परिक्षणका लागि हेटौंडाको प्रयोगशालामा पठाइएको हो। नारायणी अस्पतालबाट खटिएका स्वास्थ्यकर्मीको टोलीले वीरगन्जको पावरहाउस चोक नजिकै रहेको मियाको घरमै पुगेर कोरोना संक्रमणको आशंकामा परिक्षणका लागि मियासहितको उनको परिवारका १७ जनाको स्वाब संकलन गरेको हो। पर्साका सहायक प्रमुख जिल्ला अधिकारी ललीत बस्नेतले वीरगन्जमा कोरोना भाइरसका ३ जना भारतीय संक्रमीत भेटिएपछि शंकास्पद व्यक्ति सबै व्याक्तिका स्बाब संकलन गर्न स्थानीय प्रशासनले नारायणी अस्पताललाइ निर्देशन दिएको बताए। त्यस क्रममा ३ जना संक्रमितसँगै सम्पर्कमा रहेका र अन्य शंकास्पद गरि सोमबार ३४ जनाको स्वाब संकलन गरि परिक्षणका लागि हेटौंडाको प्रयोगशालामा पठाइएको जानकारी दिए। उनले भने 'मियाको मात्र नभइ शंकास्पद सबैको स्वाब संकलन गरेर प्रयोगशालामा पठाउने निर्देशन अस्पताललाई दिएका छौं। त्यहि अनुसार अस्पतालले काम गरिरहेको छ। आफुले नै स्वास्थ्यकर्मीलाई घरमा बोलाएको र प्रहरीको टोली पनिसँगै आएर स्वाब लिएर गएको अध्यक्ष मियाले बताए। भारतीय मिडियाले आफु माथि लगाएको भ्रामक र निराधार आरोप झुठो रहेको पुष्टि गर्नका लागि नै आफुले आफनो परिक्षणका लागि स्वास्थ्यकर्मीलाई घरमा बोलाएको मियाले बताए। भारतको टिभी ९ , न्युज १८ , जि न्युज , एबीपीलगायतका टेलिभिजन च्यानलले नेपालको पर्साको जगरनाथपुरको जानकीटोला निवासी जालिम मिया मुखिया नामका व्याक्तिले नेपालबाट कोरोनाका शंकास्पद ४० देखि ५० बिरामीलाई भारतमा घुसपैठ गराउन साजस गरिरहेको खबर भारतीय सुरक्षाकर्मीको हवाला दिएर चैत २८ गते प्रशारण गरेका थिए।"
क्वारेन्टाइनबाट घर फर्किँदाको खुशी : बल्ल बाँचियो,"दैलेख : घरपरिवार छाडेर अर्काको देशमा मजदुरी गर्न जाने रहर त कसलाई पो हुँदो हो। तर, परिवारको गुजाराका लागि जानैपर्ने बाध्यता छ। त्यहि बाध्यताबाट पछि हट्न नसकेपछि दैलेखको चामुण्डाविन्द्रासैनी नगरपालिका५ का ४० वर्षीया डिल्लीप्रसाद रेग्मी भारत पसे। घरपरिवार छोरा छोरीको माया मनभरी थियो। यस्तैमा कोरोना भाइरसको संक्रमण फैलिएपछि उनी गाउँ फर्कने निधो गरे। मजदुरी छाडेर जन्मथलो तिर लागे। तर, जन्मथलो पुगेर घर जान भने पाएनन्। भारतबाट फर्किएकाहरु दुई हप्तासम्म अनिवार्य क्वारेन्टाइनमा बस्नुपर्ने भएकाले नगरपालिकाले जनता मावि बस्तेकोटमा निर्माण गरेको क्वारेन्टाइनमा दुई हप्तासम्म बसे। कोरोनाको संक्रमण नभएको पुष्टि भएपछि घर जान पाउँदा उनी निकै खुसी छन्। भारतका विभिन्न ठाउँबाट आएर चामुण्डाविन्द्रासैनी नगरपालिकाले विभिन्न विद्यालयमा निर्माण गरेको क्वारेन्टाइनमा बसेका एक सय १२ जना घर फर्केका छन्। उनीहरु चैत्र १७ गते गाउँ आइपुगेका थिए। नगरपालिकाले क्वारेन्टाइनमा बसेकाहरुलाई घर पठाइएको हो। कर्णाली प्रदेश प्रयोगशालामा गरिएको स्वाब परीक्षणमा कोरोना नदेखिएपछि क्वारेन्टाइनमा राखिएको दुई हप्ता पछि घर पठाइएको हो। पाँच वटा क्यारेन्टाइन बसेका एक सय २० जना मध्ये एक सय १२ जनलाई घरमा पठाइएको नगरपालिकाले जनाएको छ। बाँकी आठ जनालाई क्वारेन्टाइनमै राखिएको नगरपालिकाका नायव सुब्बा लोकेशकुमारी शाहीले बताए। 'क्वारेन्टाइनमा रहँदा खान बस्न समेत राम्रो व्यवस्था थियो। संक्रमण नभएको पुष्टि भएपछि घर जान लागेका छौं। अब त बाँचियो भन्ने लागेको छ' ४२ बर्षीया प्रजापती जैसीले भने। उनीहरुले क्वारेन्टाइनमा छँदा कोरोनाबाट बच्ने उपाएबारे समेत जानकारी पाएका छन्। भारतबाट आएकाहरुलाई नगरपालिकाले कर्णाली जनचेतना आधारभुत विद्यालय पालेतडा, भैरव माध्यमिक विद्यालय डौसुर, ओमकोट आधारभुत विद्यालय ओमकोट, जनता माध्यमिक विद्यालय बस्तेकोट र चामुण्डा क्याम्पसमा निर्माण गरिएको क्वारेन्टाइनमा राखिएको थियो। नगरपालिकाका मेयर सुर्यबहादुर शाहीले घर फर्किए पनि थप दुई हप्ता घरकै क्वारेन्टाइनमा बस्न आग्रह गरेका छन्। 'नगरपालिकाको प्रत्येक वडामा एक घर एक स्वास्थ्य अभियन्ता खटाउँछौ, प्रत्येक व्यक्तिको नाम, मोबाइल नम्बर वडा कार्यालय र नगरपालिकामा राख्ने छौँ' मेयर शाहीले भने।"
परिवारसँगै 'बिसु' मनाउने धोको अधुरै,बैतडी : जिल्लाको पुर्चौंडी नगरपालिका३ का सल्लो पार्की 'बिसु'का लागि घर फर्किन चैत दोश्रो साता झुलाघाट नाकामा पुगे। तर कोरोना भाइरसको जोखिम बढेपछि नेपाल आउन पाएनन्। उनले भने 'बिसुका लागि घर फर्कने योजना थियो। हामी सीमा नाका पुग्दा सिल भइसकेको थियो। अहिले भारतीय क्वारेन्टाइनमै बसेका छौं। एकैठाउँमा करीब ७० जना छौं। अर्काको देशमा के बिसु मनाउनु ? त्यही दिएको चामलको भात पकाएर खायौं' उनले अन्नपूर्ण अनलाइनसँग फोनमा भने 'घरपरिवारसँगै बिसु मनाउने धोको यो वर्ष अधुरो रह्यो। अर्काको देशमा बिना काम बसिरहनु गाह्रो भइरहेको छ।' पुर्चौंडी८ का दीर्घराज जोशी गहुँ छरेर काम खोजीका भारतको पिथौरागढ पुगेका थिए। उनको पनि बिसुका लागि घर फर्कने योजना थियो। तर काम गर्दागर्दै उनको खुट्टामा चोट लाग्यो। केही दिन अस्पतालमा उपचार गराउँदा लकडाउन भइसकेको थियो। कोरोनाको जोखिम बढेको भन्दै सरकारले सीमा नाका बन्द गरेपछि अहिले भारतीय बजार झुलघाटका विभिन्न स्थानमा अढाई सय बढी नेपाली मजदुर क्वारेन्टाइनमा बसेका छन्। ती मध्ये अधिकांश बैतडीकै रहेका छन्। 'केही दिन क्वारेन्टाइनमै बसेपनि नयाँ वर्षमा घर पुगिन्छ होला जस्तो लागेको थियो। तर नयाँ वर्षको शुरुवातको दिन राम्रोसँग खान पनि पाइएन्' पुर्चौंडी३ का जोगे पार्कीले भने 'अब त हामीलाई स्वदेश फर्काउन केही पहल गरिदिए हुन्थ्यो। हामीलाई विदेशी भूमीमा साह्रै असहज भएको छ।' भारतीय क्वारेन्टाइनमा बसेका नागरिकहरुलाई स्वदेश फर्काउने बिषयमा कार्ययोजना बनाएर गृहमन्त्रालयमा पठाएको प्रमुख जिल्ला अधिकारी आनन्द पौडेलले बताए।
विश्व कोरोना मुक्तिका लागि पशुपतिमा विशेष पूजा,"काठमाडौं : विश्वका सबै देश कोरोना भाइरस (कोभिड १९) को संक्रमणबाट मुक्त होस् भन्ने कामना गर्दै पशुपतिनाथ मन्दिरमा सोमबार विशेष पूजा गरिएको छ । नयाँ वर्षको अवसरमा पशुपति क्षेत्र विकास कोषका कोषाध्यक्ष डा मिलनकुमार थापाले विश्वका सबै मानिस कोरोना संक्रमणबाट चाँडै मुक्ति होऊन् भनी उक्त पूजा गरेका हुन् । कोषका कोषाध्यक्ष डा थापाले व्यक्तिगत पहलमा विश्वका सबै मानिस कोरोनो संक्रमणको जोखिमबाट मुक्त होउन् भनी पशुपतिनाथ मन्दिरमा सवा लाख दीप प्रज्ज्वलनसहितको लघुरुद्री लगाएको बताए । उनले २७ हजार रुपैयाँ लागतको विशेष पूजा गराएको उनको भनाइ छ । उनले अन्नपूर्णसँग भने, विश्वमा कोरोना लागेर निधन भएका मानिसको चीर शान्तिको कामना गर्दै कोरोना संक्रमित सबैको स्वास्थ्य लाभका लागि यो विशेष पूजा गरिएको हो । नेपालमा कोरोना संक्रमणले कसैको निधन नहोस् र नयाँ वर्षको अवसरमा सबै नेपालीको सुस्वास्थ्यसहित चारवटा कामनाका साथ विशेष पूजा गरिएको डा थापाको भनाइ छ । चीनको वुहानबाट सुरु भएको कोरोना भाइरसको संक्रमणबाट अहिलेसम्म विश्वमा एक लाख १४ हजार दुई सय ५७ को निधन भइसकेको छ भने १८ लाख ५३ हजार पाँच सय पाँच संक्रमित छन् । संक्रमितमध्ये चार लाख २३ हजार सात सय २८ निको भएर घर फर्किसकेका छन् ।"
गाउँमा छैन लकडाउन,"जाजरकोट : कोरोना संक्रमणको जोखिम बढ्ने भन्दै देशभर लकडाउन गरिएको छ । तर जाजरकोटका ग्रामीण भेगमा मानिसहरुको चहलपहल बढ्न थालेको छ । लकडाउन खुकुलो बन्दै गएपछि स्थानीयको आउजाउ पनि बढेको हो । विदेशबाट आएकाहरु १४ दिनसम्म होम क्वारेन्टाइनमा बस्दा पनि आफुहरुलाई कोरोनाको कुनै लक्षण नदेखिएको भन्दै गाउँ घुम्न थालेपछि अन्य स्थानीयवासी पनि घर बाहिरका काममा निस्कन थालेका हुन् । नलगाड नगरपालिका १२ का मोहन बस्नेतले गाउँमा लकडाउनको प्रभाव कम हुँदै गएको बताए । देशभर लकडाउन गरिएको दुई हप्तासम्म यहाँका स्थानीय पनि निकै डराएका थिए । घरबाहिर खासै निस्कदैन्थे । तर जिल्लामा कोरोनाको लक्षण नदेखिएको भन्दै दैनिकी काममा निस्कन थालेका छन् । उनका अनुसार गाउँमा किसानहरु खेतीपाती गर्न थालेका छन् । भने सामुहिक रुपमा काम गर्ने, मलामी जाने, जुवातास खेल्ने, माछा मार्ने लगायतका कार्य सुरु भएका छन् । हालै जाजरकोटबाट संकास्पद १४ जनाको स्वाब रिपोर्ट नेकेटिभ देखिएपछि स्थानीयमा कोरोनाबारे मनोबल बढेको हो । घरपरिवार र समाजमा घुलमिल हुन थालेको भेरी नगरपालिका१ का वडाध्यक्ष दीपक रानाले बताए । गाउँमा गहँु, जौ, मसुरो, चनालगाएतका हिउँदे बाली भित्र्याउने बेला भएकोले भीँडभाड नगररे सामाजिक दुरी कायम गर्दैै काम गर्न थालिएको उनको भनाइ छ । जिल्ला सदरमुकाममा प्रहरीले मानिसलाई भीडभाड गर्न दिएको छैन । तर गाउँघरमा भने प्रहरी प्रशासन नहुँदा स्थानीयकै मनोमानी चलेको नलगाड८ का वडाध्यक्ष गोविन्द शाहीले बताए । भारत र खाडी मुलुकबाट गरी दुई सय ५८ जना जाजरकोट भित्रिएका थिए । उनीहरु कसैमा पनि कोरोनाको लक्षण देखिएको छैन ।"
"वीरगन्ज अपडेट : संक्रमित भेटिएपछि नरगबासीमा सन्त्रास, वडावडामै प्रवेश निषेध","वीरगन्ज : वीरगन्जमा ३ भारतीयमा कोरोना संक्रमण भेटिएपछि नरगौबासीमा सन्त्रास छाएको छ । नारायणी अस्पतालको आइसोलेसनमा राखिएका ३ भारतीय मुस्लिम धर्म प्रचारकमा कोरोना संक्रमण भएको पुष्टि आइतबार भएको थियो । यो खबर सार्वजनिक भएसँगै त्रासमा परेका नगरबासी अब भने लकडाउको पूर्ण पालनका लागि आफै सक्रिय भएका छन् । कोरोना भाइरसको महामारी रोकथाम तथा नियन्त्रणका लागि चैत ११ देखि नै लकडाउन गरिएपनि वीरगन्जमा त्यसलाई अटेर गर्दै स्थानीय सडकमा निस्किने गरेका थिए । लकडाउनमा घर बाहिर ननिस्किन प्रहरीले टोल टोलमा गस्ती र माइकिङ गर्दै आएपनि सडकमा पैदल यात्रु , मोटरसाइकल र साइकल चालकको चहल पहल हुने गर्दथ्यो । तर, आइतबार ३ जना संक्रमीत भेटिएको खबर बाहिर आएसँगै वीरगन्जका सडक र टोल सुनसान भएको छ। लकडाउनमा निश्चित समयका लागि खुल्दै आएका तरकारी र किरानाका पसल पनि सोमबारदेखि भने स्थानीय प्रशासनले अर्को सूचना नआएसम्मका लागि बन्द गराइ दिएको छ । ३२ वटा वडा रहेको महानगरमा स्थानीय आफैले आफनो टोलमा बाहिरका मानिस प्रवेशमा प्रतिबन्ध लगाएका छन् । संक्रमीत भेटिएको वीरगन्ज २ छपकैयालाई भने स्थानीय प्रशासनले नै आइतबार अपरान्हदेखि नै सुरक्षाकर्मी परिचालन गरेर शील गरिसकेको छ । अन्य वडामा भने सोमबारदेखि स्थानीय आफैले वडा प्रवेश गर्ने चोक चोकमा बाँसको बार लगाएर बाहिरका व्याक्तिलाई वडा प्रवेशमा रोक लगाएका हुन् । वीरगन्जको भिस्वा, घडीअर्वा , अशोकवाटिका , रानीघाट ,छपकैया, राधेमाइ , तेजारथ टोल लगायतका टोल प्रवेश गर्ने चोकमै स्थानीयले बासको बार लगाएर टाल प्रवेशमा प्रतिबन्ध लगाइएको सूचना बोर्डहरु राखिएको छ । वीरगन्जमै ३ जना कोरोनाका बिरामी भेटिसके, अब त झन खतरा बढेको छ , वीरगन्ज घडीअर्वाका युवाले भने, 'हामी ३४ जना मिलेर हाम्रो १० नम्बर वडा प्रवेश गर्ने ७ वटा चोकमा बासको बार लगाएर वडामा बाहिरका मान्छे प्रवेशमा रोक लगाइ सकेका छौं।' वीरगन्ज १५ का वडा अध्यक्ष गजेन्द्र प्रसाद पटेलले पनि ३ जना कोरोनाको बिरामी भेटिएको खबर सार्वजनिक भएसँगै नगरवासीमा कोरोनाको त्रास झन बढेको बताए । हामीले पनि हाम्रो वडा प्रवेश गर्ने सबै चोकमा सूचना बोर्ड नै राखेर बाहिरका व्यक्ति वडा प्रवेशमा रोक लगाइसकेका छौं, उनले भने, 'अहिलेको यो महाविपत्तीमा ज्यानभन्दा प्यारो अरु केही छैन।' पर्साका प्रहरी उपरीक्षक गंगा पन्तले पनि लकडाउनको अरु दिनको तुलनामा आइतबारदेखि वीरगन्जमा सडकमा प्रहरीको गस्ती र निगरानी थप बढाइएको बताइन् । उनले भनिन्, '३ जना संक्रमीत भेटिएपछि यहाँका सर्वसाधरणमा आफै जागरुकता बढेको देखिन्छ, कोरोनाबाट बच्ने हो भने लकडाउन पूर्णरुपमा पालना गर्नैपर्छ भन्ने सोच मान्छेमा देखिन थालेको छ, यसलाई सकरात्मक नै भन्नुपर्छ। ' संक्रमीतको सम्पर्कमा रहेका १० जना क्वारेन्टाइनमा नारायणी अस्पतालको आइसोलेसनमा उपचाररत तीनजना कोरोना संक्रमित भारतीयको ट्राभल हिस्ट्री (यात्रा विवरण ) वीरगन्जमा रहँदा उनीहरुले सम्पर्क गरेका स्थान र व्यक्तिको खोजी स्थानीय प्रशासनले गरिरहेको छ । ३ भारतीयमा कोरोना भएको पुष्टि भएपछि, उनीहरु बसेको वडा नम्बर २ र त्यस आसपासका वडाका केही क्षेत्रलाई समेत शील गरेर उनीहरुको बारेमा थप विवरण खोजी गर्न सुरु गरिएको पर्साका सहायक प्रमुख जिल्ला अधिकारी ललित कुमार बस्नेतले बताए । त्यस क्रममा सोमबार सम्म , संक्रमीतहरुको हेलमेल र सम्पर्कमा रहेका १० जनालाई नियन्त्रणमा लिएर वीरगन्जको सिद्धार्थ माविको क्वारेन्टाइनमा राखिएको पर्साका प्रहरी उपरीक्षक गंगा पन्तले जानकारी दिइन् । 'आइतबार ४ र सोमबार ६ गरी अहिलेसम्म १० जनालाई नियन्त्रणमा लिएर क्वारेन्टाइनमा राखिसकेका छौं, 'पन्तले भनिन् ,' ती १० जना वीरगन्ज २ छपकैयाकै स्थानीय हुन्। ' सम्पर्कमा रहेका अन्य व्याक्तिको पनि खोजी जारी रहेको उनले बताइन् । संक्रमीतको ट्राभल हिस्ट्री पनि खोजिँदै पर्साका सहायक प्रमुख जिल्ला अधिकारी बस्नेतकाअनुसार ३ जना संक्रमीत भारतीयको ट्राभल हिस्ट्री सम्बन्धमा प्राप्त विवरण अनुसार उनीहरु डिसेम्बर १८ तारिख (पुष २ गते ) नेपाल प्रवेश गरेको र सुनसरी, सप्तरीहुँदै पर्साका विभिन्न स्थानका मस्जिदमा गएर सहभागी भएको प्रारम्भिक रिपोर्ट प्राप्त भएको छ । डिसेम्बर १८ र १९ ( पुष २ र ३ गते ) मोरङको बिराटनगर र त्यसपछि पुस ५ गतेदेखि १५ गतेसम्म उनीहरु सुनसरीकै दुहबीमा बसेका थिए । पुष १६ देखि २९ गतेसम्म सुनसरीको इनर्वामा, फागुन २ देखि ६ गते सम्म सप्तरीको धार्मिक भेलामा र फागुन ७ गते वीरगन्ज प्रवेश गरेका थिए । चैत ६ गतेसम्म वीरगन्जको सुगौलीस्थित मस्जिदमा बसेका उनीहरु चैत ७ गते मात्रै वीरगन्जको छपकैयास्थित मस्जिदमा आएर बसिरहेका थिए। तर प्राप्त यो विवरणको सत्यताका बारेमा अनुसन्धान भइरहेको बस्नेतले जानकारी दिए । संक्रमीतको नाम ठेगान खुल्यो नारायणी अस्पतालको आइशोलेशनमा राखिएका कोरोना संक्रमीत ३ भारतीयको नाम र ठेगाना पनि खुलेको छ । प्रदेश २ प्रहरी कार्यालयका प्रवक्ता प्रहरी उपरीक्षक जयराज सापकोटाका अनुसार संक्रमीत मध्ये २ जना नयाँ दिल्ली र एक जना उत्तर प्रदेशका हुन् । नइ दिल्ली घर भएका ४५ वर्षीय महम्मद युसुफ र ३७ वर्षीय नूर महम्मद तथा उत्तर प्रदेशका ५५ वर्षीय महम्मद इब्राहिम हुन् ।"
कोरोना प्रभाव : पूर्वी तराईमा मनाइएन सिरुवा पर्व,"झापा : कोरोना भाइरस (कोभिड१९)को जोखिमका कारण पूर्वी तराईका जिल्लामा सोमबारदेखि सुरु हुने सिरुवा पर्व यस वर्ष सामूहिक रुपमा नमनाउन राजवंशी विकास प्रतिष्ठानले आग्रह गरेको छ । विश्वभर कोरोना भाइरस महामारीको रुपमा फैलिरहेको अवस्थामा सरकारले लकडाउन गरेकाले यस वर्ष सिरुवा पर्व सामूहिक रुपमा नमनाउन आग्रह गरिएको प्रतिष्ठानका अध्यक्ष सुरेन राजवंशीले बताए । 'सिरुवा आदिवासी समुदायको महान् चाड भए पनि यस वर्ष हर्षोल्लासका साथ मनाउने अवस्था छैन,'उनले भने, 'सिरुवा मनाउँदा कोरोनाका कारण आफू, आफ्नो परिवार, समाज, देश र विश्वलाई पर्न सक्ने असरप्रति सजग रहन आग्रह गरेका हौं।' सिरुवा पर्व पूर्वी नेपालको झापा, मोरङ र सुनसरीका राजवंशी, ताजपुरिया, गनगाई, धिमाल, माझी, चौधरीलगायतका समुदायले सामूहिकरुपमा तीन दिनसम्म मनाउँदै आएका छन् । सिरुवा पर्व सामूहिक रुपमा मनाउँदा भीडभाड हुने भएकाले सामूहिक रुपमा नमनाउन आग्रह गरिएको अध्यक्ष राजवंशीले बताए । सिरुवा पर्व तीन दिनसम्म मनाउने प्रचलन छ। वैशाख १ मा पानी सिरुवा, २ मा काद सिरुवा र ३ मा रङ सिरुवा गरी सामूहिक रूपमा मनाइने गरिन्छ । कोरोनाकै कारण झापा र मोरङका विभिन्न स्थानमा लाग्दै आएका ऐतिहासिक सिरुवा मेलाहरू यस वर्ष स्थगित गरिएको छ ।"
लकडाउनले जुर्यायो पुर्ख्यौली पेशा पुस्तान्तरण,"स्याङ्जा : पुतलीबजार नगरपालिका९ कोल्मा बराहचौरका दिलकुमार भुजेलले कोरोना भाइरसबाट बच्न गरिएको लकडाउनलाई सदुपयोग गरेका छन्। उनले माहामारीका रुपमा फैलिएपछि यसलाई कहर मात्रै होइन अवसरका रुपमा उपयोग गर्न जान्नुपर्छ भन्ने भनाईलाई आत्मसात गरेका छन्। कोरोना संक्रमणबाट आइपर्न सक्ने समस्या नियन्त्रणका लागि भन्दै झण्डैं ३ सातादेखि लकडाउनमा बस्न सरकारको निर्देशन छ। सबै आआफनै घरघरमा लकडाउनमा बसेका समयलाई भुजेलले भने आफनो सीप 'पुस्तान्तरण'को अवसर ठान्दै उपयोग गरेका छन्। शहर बजारका मानिसहरु घरबाट बाहिर निस्कन नपाएको गुनासो गरिरहेका बेला भुजेलले भने बाँस र निगाँलाबाट बन्ने नेपाली मौलिक सामाग्री बनाउँदै भाई, छोरालाई सिकाउँदैछन। बाँस र निगाँलाबाट बन्ने थुन्से, भकारी, चित्रा, मान्द्रो, पेटारो (पिरिङगो), पेराखु, सुपो (नाङ्लो), सोली, कोर्को, डोका, स्याखुलगायतका विभिन्न सामाग्री बनाएर नयाँ पुस्तालाई सिकाएका थालेका हुन्। उनले भने 'एक त पुस्तालाई आफुमा भएको सीप हस्तान्तरण गर्दैछु। अर्कोतर्फ गाउँ घरका आवश्यकता पनि पुरा भएको छ।' आफना बाबाले घरमै बसेर बाँस र निगालाका सामाग्री बनाउदै गरेको देखेपछि छोरा शरणकुमार भुजेलले पनि बाबासँग सिक्दै बनाउन सुरु गरे। पोखराको एसओस बालग्राममा कक्षा ९ मा अध्ययरत भुजेलले ३४ दिनमै राम्रो डोको बुनेर देखाएपछि बाबु भुजेलले अन्य सामाग्री पनि बनाउन सिकाएको बताए। उनका छोरा मात्र होइन, अहिले गाउँका केही सिक्न इच्छुकहरुले समेत भुजेलसँगै यस्ता सामाग्री बनाउन सिकेका छन्। यतिकै घरमा बसेर बित्ने समयको सदुपयोग गर्दै नयाँ नयाँ सीप सिक्न पाएका छन्। गण्डकी प्रदेशसभा सदस्य मीनप्रसाद गुरुङको स्वकीय सचिव समेत रहेका भुजेल यतिबेला गाउँमै छन्। लकडाउनका कारण उनलाई गाउँमा बस्ने मौका मिल्यो। नत्र भने उनलाई फुर्सद नै कहाँ हुन्थ्यो र? स्वकीय सचिवका भूमिकामा गर्नुपर्ने कतिपय कामहरु अहिले पनि गाउँबाटै फोन र इमेलबाट गर्ने गरेको उनले सुनाए। गाउँमा बसेर उनले झण्डै ४ दर्जन जति बाँस र निगालाबाट बन्ने सामाग्रीहरु बनाएका छन। गाउँमा टोल टोलमा राखिएका फोहोर संकलन गर्ने भाडो पनि बाँस र निगालाको प्रयोग गर्दे उनले नै बनाएका हुन। लकडाउनपछि डोको, स्याखु, चाङ, नाम्लो, फुर्लुङ, पेटारो लगायत २७ वटा फोहोर संकलन गर्ने टोकरो बनाएको उनले बताए। त्यसो त, उनले लोपोन्मुख अवस्थामा रहेको स्याखु पनि बनाएका छन्। हाम्रा हजुरबुवा आमाको पालामा छाताको विकल्पमा स्याखुको प्रयोग गरिन्थ्यो। बिशेषतः आमाहरुले मेलापात जाँदा स्याखु ओढ्ने गर्नुहुन्थ्यो। स्याखु चोयाबाट बुनिएको हुन्छ भने भित्री पाटोमा कटुसका पात वा प्लाष्टिकले मोडेर पानी छिर्न नसक्नेगरी बनाइएको हुन्छ। जसले टाउकोदेखि कम्बरसम्मको भागलाई छाप्ने गर्दछ। दक्ष ब्यक्तिले मात्र स्याखु बनाउन सक्छन। गोरखाबाट बसाई सरेर कोल्मा आएका गोर्खा बाजे (तिलबहादुर गुरुङ) बाट बाँस र निगालाबाट बन्ने अधिकांश सामाग्री बनाउन सिकेको उनले बताए। उनले भने 'त्यसबेला गोर्खा बाजे नेपाली सेनाबाट अवकास प्राप्त हवल्दार हुनुहुन्थ्यो। गोठाला जाँदा मलाई पनि सँगै लैजाने र त्यही नै उहाँले नाम्ला, डोका, थुन्से लगायतका सामाग्री बनाउदै मलाई पनि सिकाउनुहुन्थ्यो।' हुन त, भुजेल जातीको पुर्ख्यौली पेशा पनि यही हो भन्छन उनी। आफना बाजे नरबीर भुजेल गाउँका किसान भएकाले यही पेशा अंगाले तर, बुवा समबहादुर भुजेल भने भारतीय सेनाबाट अवकासपछि मात्र पुर्ख्यौली पेशालाई केही साथ दिए। गोर्खा बाजेको प्रेरणा, सीप र परिवारको देखासिखीले आफुलाई यी सामाग्री सिक्नमा सहज बनेको उनले बताए। उनी भन्छन 'अब भने, मेरा भाई छोराहरुले पुर्ख्यौली पेशा बिर्सने हुन कि भन्ने मलाई चिन्ता छ।' तर, नजिकै रहेका कान्छा छोरा शरणकुमार भुजेलले भने 'हाम्रो संस्कृति र परम्परा बोकेको पुर्ख्यौली पेशा र बुवाको सीपलाई निरन्तरता दिनेछु।' उनका जेठा छोरा भने अध्ययनका लागि अष्ट्रेलिया छन्। गाउँघरमै सजिलै पाइने बाँस र निगाला काटेर, केही दिन पानीमा ढडाएपछि चोया काढेर यी सामाग्री बनाउने गरिन्छ।"
स्वास्थ्यकर्मी तथा सुरक्षाकर्मीको सम्मानमा ताली र राष्ट्रिय गान (फोटो फिचर),"काठमाडौं : कोरोना भाइरस संक्रमण रोकथामका लागि निरन्तर खटिएका स्वास्थ्यकर्मी, सुरक्षाकर्मी र अत्यावश्यक सेवामा खटिएका पेसाकर्मीहरुको सम्मानमा आइतबार बिहान राष्ट्रिय गानसँगी ताली बजाइएको छ। प्रधानमन्त्री केपी शर्मा ओलीले कोरोना भाइरसको संक्रमण रोक्न अहोरात्र खटिएकाहरुको सम्मानमा राष्ट्रिय गान गाउन र ताली बजाउन सबैलाई आह्वान गरेका थिए । ट्राफिक प्रहरीहरुले हातमा राष्ट्रिय झण्डा समातेर राष्ट्रिय गान गाएका थिए । काठमाडौको थापाथलीस्थित महानगरीय ट्राफिक प्रहरी प्रभाग अगाडि सुरक्षाकर्मीहरु सडकमा लामवद्ध भएर राष्ट्रिय गान गाउँदै । काठमाडौको संचारग्रामस्थित नेपाल पत्रकार महासंघ र प्रेस काउन्सिल नेपालको परिसरमा ताली बजाउँदै महासंघ तथा प्रेस काउन्सिलका पदाधिकारी, कर्मचारी र पत्रकारहरू ।"
आइसोलेसनमा भर्ना गरिएका प्रहरी जवानको कोरोना रिपोट नेगेटिभ,"बैतडी : जिल्ला अस्पताल बैतडीमा आइसोलेसन कक्षमा भर्ना गरिएका प्रहरी जवानको कोरोना रिपोट नेगेटिभ आएको छ । दार्चुला घर भएका ३२ वर्षीय प्रहरी जवानलाई ज्वरो, पखाला र टाउको दुख्ने समस्या देखिएपछि शुक्रबार जिल्ला अस्पतालको आइसोलेसन कक्षमा भर्ना गरिएको थियो । सीमा प्रहरीचौकी झुलाघाटमा कार्यरत प्रहरी जवानको थ्रोट स्वाबको नमूना संकलन गरेर सेती प्रादेशिक अस्पतालमा पठाएको थियो। रिपोट नेगेटिभ आएको जिल्ला अस्पताल बैतडीका प्रमुख डा बसन्तराज जोशीले पुष्टि गरेका छन्। यसअघि ती प्रहरी जवानको र्यापीड टेस्ट पनि गरिएको थियो । आइतबार र्यापीड टेस्टको रिपोट पनि नेगेटिभ आएको थियो । प्रहरी जवानको कोरोना रिपोट नेगेटिभ आएपछि उनलाई डिस्चार्ज गरिएको जिल्ला अस्पतालले जनाएको छ । यसअघि पनि कोरोना आशंकामा दुईजनालाई आइसोलेसनमा भर्ना गरेको भएपनि उनीहरुको रिपोट पनि नेगेटिभ आएपछि डिस्चार्ज गरिएको थियो। बैतडीमा क्वारेन्टाइनमा बसेका १३३ जनाको र्यापीड टेस्ट गर्दा रिपोट नेगेटिभ आएपछि उनीहरुलाई एक हप्ता होम क्वारेन्टाइन बस्ने गरी क्वारेन्टाइनबाट बिदाइ गरिएको छ । थ्रोट स्वाब संकलन गरिएका ४२५ जनाको भने रिपोट आउन बाँकी हुँदा क्वारेन्टाइनमा नै बसेका छन् ।"
राहत वितरण गर्न गएका वडाअध्यक्षमाथि कुटपिट,इटहरी : राहत वितरणमा भेदभाव गरेको भन्दै सुनसरीको इनरुवा नगरपालिकाका एक जना वडाध्यक्ष कुटिएका छन् । राहत वितरणका लागी इनरुवा ८ स्थित दलित वस्तीमा पुगेका वडाअध्यक्ष रविन्द्र मण्डललाई स्थानीयले कुटपिट गरेका हुन् । राहत वितरणको तयारी हुँदै गर्दा स्थानियहरुले वडाअध्यक्ष रविन्द्र मण्डललाई चारैतर्फबाट घेरा हालेर कुटेका थिए । स्थानीयले उनीमाथि लाती मुक्काले हिर्काएका थिए । वस्तीमा हुनेखानेलेसमेत राहत मागेको तर आफूले अतिविपन्नलाई मात्र राहत दिने बताएपछि केही मानिसले हातपात गरेको बताए । कुटपिट सुरु भएपछि प्रहरीले तत्कालै वडाअध्यक्षको सुरक्षाका लागि प्रहरी पठाएको थियो ।
दुईहजार पाँच सय मिटरमा फेला पर्यो बाघ,"टीका बन्धन काठमाडौं : नेपालमा पहिलो पटक २ हजार ५ सय मिटरको उचाईमा बाघ फेला परेको छ। डडेलधुराको महाभारत क्षेत्रमा राखिएको क्यामेरामा वयस्क पाटे बाघ कैद भएको हो। डडेलधुरा सदरमुकाम भन्दा पश्चिम र महाकाली नदी भन्दा पूर्व तर्फको महाभारत रेन्जको भागेश्वर करिडोरमा बाघको तस्वीर कैद भएको डिभिजन वन कार्यालय डडेलधुराका वन अधिकृत विष्णुप्रसाद आचार्यले बताए । तराई र उष्णप्रदेशीय हावापानीमा मात्र पाइने पाटे बाघ यो उचाईमा पाइएको नेपालको इतिहासमा पहिलो हो, यसले संरक्षणकर्मीलाई अझ उत्साह थपेको छ, उनले भने। सो बाघ भाले वा पोथी भनेर पहिचान भइनसकेको र क्यामेरा ट्यापिङमा परेका अन्य ३० भन्दा बढी जिवजन्तुबारे विस्तृत विश्लेषण गर्न बाँकी रहेको आचार्यले बताए । विश्व वन्यजन्तु कोष नेपालको आर्थिक एवं प्राबिधिक सहयोग र डिभिजन वन कार्यालय डडेल्धुराको पहलमा गत ६ मार्चदेखि ६ अप्रिलसम्म डडेलधुराको महाभारत वन क्षेत्रमा ३२ जोडी क्यामेरा जडान गरिएको थियो । बाघ र अन्य जिवजन्तुको अध्ययन फराकिलो बनाउन सो क्षेत्रमा क्यामेरा जडान गरिएको थियो । डडेलधुरामा फेला परेको बाघ शिकार र जोडी खोज्ने क्रममा कञ्चनपुरको शुक्लाफाँटा राष्ट्रिय निकुञ्ज वा भारतको उत्तराखण्डको नन्दुर वन्यजन्तु आरक्षबाट आएको हुन सक्ने विज्ञहरुको प्रारम्भिक अनुमान छ । डडेलुधराको सो उचाईमा रातो फ्याउरो लगायत अन्य जन्तु पनि क्यामेरा ट्यापिङमामा कैद भएका छन्। सामान्यता सो प्रजातीको फ्याउरो ३ हजार मिटर उचार्ई भन्दा माथिल्लो भेगमा मात्रै अभिलेख भएको छ । नेपाल सहित विभिन्न १३ मुलुकका प्राकृतिक बासस्थानमा बाघ फेला परेका छन्। भुटानमा ३ हजार मिटर भन्दा माथिको उचाईमा पनि यो जन्तु फेला परिसकेको छ। दुई वर्षअघिको गणना अनुसार नेपालका प्राकृतिक बासस्थानमा २ सय ३५ वयस्क बाघ फेला परेका थिए । सो गणनामा चितवनमा सबैभन्दा धेरै ९३, बर्दियामा ८७, बाँकेमा २१, पर्सामा १८ र शुक्लाफाँटामा १६ वटा वयस्क बाघ फेला परेका थिए । त्यसअघि सन् २०१३को गणनामा १ सय ९८ बाघ भेटिएका थिए ।"
हेलिकोप्टरबाट सुत्केरीको उद्धार,"बाजुरा : बाजुराको स्वामिकार्तिक गाउँपालिकाको साप्पाटाबाट जीवन मरणको दोसाँधमा रहेकी सुत्केरीको हेलिकोप्टरबाट उद्धार गरिएको छ ।स्वामिकार्तिक गाउँपालिका १ साप्पाटा बस्ने ३५ वर्षीया सुपारी विकलाई हेलिकोप्टरमार्फत उद्धार गरिएको प्रमुख जिल्ला अधिकारी गंगा प्रसाद न्यौपानेले बताए। सोमबार बिहानै उद्धार गरिएको गाउँपालिका अध्यक्ष चिरिञ्जीवि शाहीले बताए। सुत्केरीलाई हेलिकोप्टरमार्फत नेपालगञ्ज लगिएको छ । आइतबार बिहान ४ बजे घरमै बच्चा जन्माएकी सुपारीको सालनाल आएको छैन। उनको पेटमा अर्को बच्चा हुनसक्ने स्वास्थ्यकर्मीले बताएका छन् । साप्पाटा स्वास्थ्यचौकी इन्चार्ज बिर्ज विकले भने उनको अवस्था निकै जटिल रहेको बताए । उनको सालनाला पेटमै अड्किएको छ, अर्को बच्चा पनि हुन सक्ने बिकले बताए । स्वामिकार्तिक गाउँपालिकामा अल्ट्रासाउन्डको सुविधा छैन।उनले मृत शिशुलाई जन्म दिएकी थिइन।उनका श्रीमान भारतमा छन् । उनी पनि लकडाउनले अलपत्र रहेको आफन्तले बताएका छन्। स्वामिकार्तिक गाउँपालिका १ मुक्तिकोट बाजुराको दुर्गम गाउँ हो।यो गाउँ पुग्न सदरमुकाम मार्तडीबाट तीन दिन पैदल लाग्छ। यो आर्थिक वर्षमा मात्र बाजुरामा अत्याधिक रक्तस्रावका कारणले पाँचजना सुत्केरीको मृत्यु भइसकेको छ।"
क्वारेन्टाइन र आइसोलेसन सबै खाली,"नुवाकोट : सरकारले कोरोना महामारीको रोकथामका लागि चैत ११ गतेदेखि देशव्यापी लकडाउन गरेपछि नुवाकोटमा विदेशबाट आएका ४ सय ५२ जनाको पहिचान भएको छ । विभिन्न स्थानमा खडा गरिएका सरकारी क्वारेन्टाइनमा एक महिलासहित १४ जना बसिरहेका छन् भने तीन सय ३० जना होम क्वारेन्टाइनमा बसिरहेको जिल्ला प्रहरी कार्यालय नुवाकोटले जनाएको छ । विदेशवाट आएकामध्ये अधिकांशको १५ दिन समय कटेको जिल्ला प्रहरी प्रमुख तथा प्रहरी उपरीक्षक अविनारायण काफ्लेले वताए । त्रिशूली र खरानीटारका क्वारेन्टाइनमा मात्र मानिस रहेको काफ्लेले बताए । नुवाकोट जिल्ला अस्पताल त्रिशूलीमा १०, खरानीटार स्वास्थ्य केन्द्रमा ६ र ककनी स्वास्थ्य केन्द्रमा २ वटा आइसोलेसन निर्माण गरिए पनि सबै रित्तै छन् । तीन साताको अवधिमा नुवाकोटवाट दुई जनाको स्वाब र एक जनालाई काठमाडौं नै पठाएर परीक्षण गरिएकोमा तीनै जनाको रिपोर्ट नेगेटिभ आएको जिल्ला स्वास्थ्य कार्यालय नुवाकोटले जनाएको छ । कोरोनाको लक्षण देखिएको कोही पनि बिरामी पाँच दिनदेखि अस्पतालमा पुगेका छैनन् । नुवाकोटका १२ स्थानीय तहमा क्वारेन्टाइनका लागि दुई साता अगाडि नै दुई सय ७९ वटा शैया तयार पारिएका थिए । ११ वटा क्वारेन्टाइन स्थल विद्यालयमा छन् । तिनमा एक सय ४ शैया राखिएका छन् । जिल्ला प्रशासन कार्यालय नुवाकोटका अनुसार सबैभन्दा धेरै बेलकोटगढी नगरपालिकाले ७३ शैया तयार पारेको छ । त्यहाँ चार विद्यालयमा क्वारेन्टाइन राखिए पनि हालसम्म कोही बस्नुपरेको छैन । प्रशासनका अनुसार विदुर नगरपालिकामा ४४ शैयाका क्वारेन्टाइन छन् । शैक्षिक तालिम केन्द्र भवन त्रिशूलीस्थित क्वारेन्टाइनमा १३ जना क्वारेन्टाइनमा बसेका छन् । दक्षिणी भेगमा रहेको तारकेश्वर गाउँपालिकाले क्वारेन्टाइनका लागि १९ शैया तयार राखेको छ । त्यहाँ एउटा क्वारेन्टाइन विद्यालयमा छ भने अरू स्वास्थ्य संस्थामा छ । उक्त गाउँपालिकामा भारतबाट फर्किएका एक सय ५५ जना होम क्वारेन्टाइनमा छन् । तारकेश्वरका एकजना शंकास्पद युवकलाई गतसाता त्रिशूली अस्पतालको आइसोलेसन पठाइएकोमा परीक्षण गर्दा रिपोर्ट नेगेटिभ आएको छ । नुवाकोटबाट बाहिरबाट भित्रिएका र संक्रमणको आशंका भएका अधिकांशको चाहना घरमै बस्ने रहेकोमा उनीहरुले १५ दिन बिताइसकेका छन् । नुवाकोटका प्रमुख जिल्ला अधिकारी द्रोण पोखरेलले त्रिशूलीस्थित तालिम केन्द्रको क्वारेन्टाइनमा पतिपत्नीसहित १३ जना बसिरहेको बताए । महिलाका लागि छुट्याइएको त्रिशूली क्लिनिक जनसेवा अस्पतालको क्वारेन्टाइन पनि रित्तै छ । फागुन ३० देखि लकडाउनसम्ममा जिल्लामा ४ सय ५२ जना भित्रिएको नुवाकोट प्रहरीसँग तथ्यांक छ । क्वारेन्टाइनमा नबसे पनि कोरोना भाइरसको जोखिम न्यूनीकरण गर्न स्वास्थ्यकर्मीसहित ८८ वटै वडामार्फत निगरानी गरेका छौं, प्रजिअ पोखरेलले भने ।"
क्वारेन्टाइनमा बसेका १ सय १२ जना घर फर्किए,"दैलेख : घरपरिवार छोडेर अर्काको देशमा मजदुरी गर्न जाने रहर त कसलाई पो हुँदो हो । तर, परिवारको गुजाराका लागि जानैपर्ने बाध्यता छ । त्यही बाध्यताबाट पछि हट्न नसकेपछि दैलेख चामुण्डाविन्द्रासैनी नगरपालिका५ का ४० वर्षीय डिल्लीप्रसाद रेग्मी भारत पसे । घरपरिवार छोरा छोरीको माया मनभरि थियो । यस्तैमा कोरोना भाइरसको संक्रमण फैलिएपछि उनी गाउँ फर्कने निधो गरे । मजदुरी छोडेर उनी जन्मथलोतिर लागे । तर, जन्मथलो पुगेर पनि घर जान भने पाएनन् । भारतबाट फर्किएकाहरु दुई हप्तासम्म अनिवार्य क्वारेन्टाइनमा बस्नुपर्ने भएकाले नगरपालिकाले जनता मावी बस्तेकोटमा निर्माण गरेको क्वारेन्टाइनमा दुई हप्तासम्म बसे । दुई हप्तापछि कोरोना भाइरसको संक्रमण नभएको पुष्टि भएपछि घर जान पाउँदा उनी निकै खुसी छन् । भारतका विभिन्न ठाउँबाट आएर चामुण्डाविन्द्रासैनी नगरपालिकाले विभिन्न विद्यालयमा निर्माण गरेको क्वारेन्टाइनमा बसेका एक सय १२ जना आइतबार घरतर्फ लागेका छन् । उनीहरु चैत्र १७ गते गाउँ आइपुगेका थिए । कर्णाली प्रदेश प्रयोगशालामा गरिएको स्वाब परीक्षणमा कोरोना नदेखिएपछि क्वारेन्टाइनमा राखिएको दुई हप्तापछि उनीहरुलाई घर पठाइएको हो । पाँच वटा क्यारेन्टाइनमा बसेका एक सय २० जनामध्ये एक सय १२ जनलाई घर पठाइएको नगरपालिकाले जनाएको छ । बाँकी आठ जनालाई क्वारेन्टाइनमा निगरानीमा राखिएको छ । क्वारेन्टाइनमा रहँदा खान बस्न राम्रो व्यवस्थास थियो, संक्रमण नभएको पुष्टि भएपछि घर जान लागेका छौँ, अब त बाँचियो भन्ने लागेको छ, ४२ वर्षीय प्रजापती जैसीले भने । उनीहरुले क्वारेन्टाइनमा छँदा कोरोना भाइरसबाट बच्ने उपाएबारे समेत जानकारी पाएका छन् । जानकारी पाएको ज्ञान परिवार र छिमेकीलाई सिकाउने उनीहरुको भनाइ छ । भारतबाट आएकालाई नगरपालिकाले कर्णाली जनचेतना आधारभूत विद्यालय पालेतडा, भैरव माध्यमिक विद्यालय डौसुर, ओमकोट आधारभूत विद्यालय ओमकोट, जनता माध्यमिक विद्यालय बस्तेकोट र चामुण्डा क्याम्पसमा निर्माण गरिएको क्वारेन्टाइनमा राखिएको थियो । नगरपालिकाका मेयर सुर्यबहादुर शाहीले घर फर्किए पनि थप दुई हप्ता घरकै क्वारेन्टाइनमा बस्न आग्रह गरेका छन् । नगरपालिको प्रत्येक वडामा एक स्वास्थ्य अभियन्ता खटाउँछौँ, प्रत्येक व्यक्तिको नाम, मोबाइल नम्बर वडा कार्यालय र नगरपालिकामा राख्ने छौँ, मेयर शाहीले भने । क्वारेन्टाइनबाट घर फर्केका र अन्य स्थानीयलाई जंगफुडभन्दा स्थानीय स्तरमै उत्पादन भएका खानेकुरा खान आग्रह गरेका छन् ।"
४ सय ७१ जना भित्रिए मकवानपुर,"शुभलक्ष्मी विश्वकर्मा । हेटौंडा : पछिल्लोपटक भारतलगायत विभिन्न मुलुकबाट चार सय ७१ जना मकवानपुर भित्रिएको पाइएको छ । विदेशबाट फर्किएका सबैको पहिचान गरेर घरमै रहे पनि उनीहरुलाई कोरोना भाइरसको चेकजाँच भने गरिएको छैन । जसमध्ये सरकारले निर्माण गरेको क्वारेन्टाइनमा एकजना छन् भने चार सय ७० जना होम क्वारेन्टाइनमा छन् । प्रदेश सरकारले हेटौंडाको कर्रास्थित विद्यालय भवनमा निर्माण गरेको आइसोलेसनमा तीनजना छन् । आइसोलेसनमा बस्नेलाई पाँच समय खाना, खाजा र नेटको सुविधा उपलब्ध गराउनुका साथै व्यक्तिगत सरसफाईका साधन सुविधास्वरुप दिइएको बागमती प्रदेश सरकार सामाजिक विकास मन्त्रालयका प्रवक्ता दिपेन्द्र सुवेदीले जानकारी दिए । उनका अनुसार हालसम्म मकवानपुरका २५ जनाको स्वाब परीक्षण गरिएकोमा २० जनाको रिपोर्ट नेगेटिभ आएको छ भने अन्य पाँचजनाको रिपोर्ट आउन बाँकी छ । कोरोना भाइरसको जोखिम कम गर्न सरकारले लकडाउन गरेसँगै स्थानीय तहमा बाहिरबाट आउनेको लगत संकलन सुरु गरिएको थियो । जिल्लाका सबै स्थानीय तहमा गरी ४ सय ७१ जना विदेशबाट आउनेको पहिचान भएको पाइएको छ । पहिचान भएकालाई स्थानीय सरकारका वडाध्यक्ष, प्रमुख, उपप्रमुखलगायत जनप्रतिनिधिले सेल्फ क्वारेन्टाइन र स्थानीय सरकारले तयार पारेका क्वारेन्टाइनमा बस्न अनुरोध गरेका हुन् । यस क्रममा एकजना मात्र सरकारले तयार पारेको क्वारेन्टाइनमा बस्न तयार भएका हुन् । अन्य ४७० जना भने घरमै सुरक्षित तरिकाले बसेको स्थानीय जनप्रतिनिधिले बताए ।"
लम्कीकी कोरोना संक्रमित वृद्धाको अवस्था सामान्य तर दमको रोगी,टीकापुर : कैलालीको लम्की चुहा नगरपालिका की एक वृद्धामा कोरोना पोजेटिभ देखिएको छ। लम्की चुहा नगरपालिका वडा नं १ भुरुवाकी ६५ वर्षीय वृद्धामा कोरोना पोजेटिभ देखिएको हो। स्वाब संकलन गरेका टीकापुर अस्पतालका स्वास्थ्यकर्मीका अनुसार ती महिलामा कोरोना पोजेटिभ देखिएको हो। ती महिलासहित ५१ जना लम्की बहुमुखी क्याम्पसको क्वारेन्टाइनमा राखिएको थियो। वीरगञ्जनाकामा सामान्य चियापसल सञ्चालन गर्दै आएकी ती महिलासहित १७ जना चैत्र ९ गते लम्की आएका थिए। नेपालबाटै आएपछि उनी भुरुवामा आफन्तको घरमा बसोबास गरेकी थिइन्। सीमा नाकाबाट आएको भन्दै उनलाई जनप्रतिनिधिहरुले क्वारेन्टाइनमा राख्न लगाएका थिए। चैत्र २५ गते काठमाडौंबाट आएको स्वास्थ्यकर्मीको टोलीले क्वारेन्टाइनमा बसेका ५१ जनामध्ये ४४ जनाको र्यापिड टेष्ट गरेको थियो। र्यापिड टेस्टमा नेगेटिभ देखिएपछि उनलाई १४ दिनपछि क्वारेन्टाइनबाट छाडिएको थियो। क्वारेन्टाइनबाट छाडिएपछि उनी आफन्तको बस्न थालेकी थिइन्। र्यापिड टेस्टमा नेगेटिभ आएपनि टोलीले स्वाब समेत संकलन गरी काठमाडौं लगेको थियो। काठमाडौंमा गरिएको परीक्षणमा महिलामा पोजेटिभ देखिएपछि ती महिलालाई आइसोलेनसमा राख्ने तयारी भइरहेको छ। स्थानीय ललित जैशीले उनको गाउँमा आफ्नो घर नभएकाले आफन्तहरुको घरमा बस्दै आएको बताए। संक्रमण पुष्टि भएकी महिलालाई धनगढीस्थित सेती प्रादेशिक अस्पतालको आइसुलेसनमा राख्नका लागि लगिएको लम्की नगर पालिका स्वास्थ्य शाखा प्रमुख जयन्ती बिसीले जानकारी दिइन्। उनको स्वास्थ्य अवस्था अहिले सामान्य रहेको तर उनी पहिलेदेखि नै दमको रोगी रहेका बिसीले बताइन्। यसअघि लम्की चुहानगरपालिका वडा नं ९ स्थित सरस्वतीमाविमा रहेका २१ वर्षीय एक युवकमा समेत कोरोना पोजेटिभ देखिएको थियो। उनी भारतको मुम्बइबाट नेपाल आएका थिए।
सुनसरीका तीन मस्जिदमा ३३ विदेशी,"इटहरी : सुनसरीका तीनवटा मस्जिदमा ३३ जना विदेशी रहेका छन्। उनीहरुले तीनदेखि चार महिनाअघि नेपाल आएको बताएपनि लकडाउनको समयमा चोरबाटो हुँदै भारतबाट नेपाल आएको प्रहरीको अनुमान छ। वीरगन्जको मस्जिदमा लुकेर बसेका तीन जना मुस्लिम धार्मिक गुरुमा कोरोना संक्रमण देखिएपछि सुनसरी प्रहरीले यहाँका मस्जिदमा बस्ने विदेशी माथि अनुगमन बढाएको हो। सुनसरीको हरिनगर गाउँपालिका १ स्थित जामिया मस्जिद मरकजमा १४ भारतीय र इटहरी १८स्थित जतपुर मस्जिदमा ८ जना पाकिस्तानी फेला परेका हुन्। मस्जिदले गुपचुप राखेपनि स्थानीयले दिएको सुचनाका आधारमा उनीहरुबारे निगरानी बढाएर स्वास्थ्य परीक्षणमा कडाई गरेको छ। प्रारम्भिक परीक्षणमा उनीहरुमा कोरोनाको कुनै लक्षण नदेखिएको प्रहरीले जनाएको छ। सुनसरीकै दुहवी १ स्थित जामे मस्जिदमा ११ पाकिस्तानी मुस्लिम धर्मगुरु भेटिएका छन्। गत फागुन २४ गते पाकिस्तानबाट काठमाडौहुँदै सुनसरी आएका उनीहरुलाई मस्जिदभित्रै निगरानीमा राखिएको छ। उनीहरु लकडाउन सुरु हुनुभन्दा एक दिनअघि चैत्र १० गते दुहबी आएका थिए। भारतीय र पाकिस्तानीहरुभन्दा धेरै बढी संख्यामा चोर बाटोहुँदै नेपालीहरु भारतबाट नेपाल छिरेको अनुमान गरिएको छ। मस्जिदमा रहेका विदेशी केही महिना अघि नै आएका सुनसरी प्रहरी प्रमुख यज्ञविनोद पोखरेलले बताए। सुनसरी आउने स्वदेशी तथा विदेशीलाई निगरानीमा राखिएको उनले जानकारी दिए। गत साता सुनसरीको भोक्राहा नर्सिङ गाउँपालिका घर भएका ६ जना सप्तरीहुँदै नेपाल छिरेका थिए। उनीहरुलाई अहिले सप्तरीको बोदे बसाइनमा रहेको क्वारेन्टाइनमा राखिएको छ। खुला सीमाका कारण लकडाउनपनि मानिसहरु निर्बाध नेपाल प्रवेश गरिरहेका सुनसरीको सीमावर्ती कोशी गाउँपालिकाका अध्यक्ष ऐउव अन्सारी बताउँछन्। सुनसरीको सीमावर्ती गाउँपालिका हरिनगराका अध्यक्ष गफार अन्सारीले पनि भारतसँगको ८ किलोमिटर खुल्ला सीमाबाट नेपाल छिर्न सहज भएको बताए। उनका अनुसार नेपाल भित्रिनेहरु खेत खेतबाट आउने गरेका छन्। उनीहरुलाई रोक्न र विस्तृत सुचना लिन गाह्रो भएको अन्सारीको भनाई छ। सीमा क्षेत्रमा सतर्कता बढाउन सशस्त्र प्रहरीले प्रदेश १ का चार जिल्लाका १ सय ५१ स्थानबाट सीमा क्षेत्रको निगरानी गर्न थालेको छ। इलाममा ७, सुनसरीमा ५१, मोरंगमा ३५ र झापाका ५८ ठाउँमा सशस्त्र प्रहरी परिचालन गरिएको छ। पाँच दिनयता मात्रै ३ सय ५० जना सुरक्षाकर्मी थपिएको सशस्त्र प्रहरी बल नं १ बराहबाहिनी प्रमुख नगेन्द्र थापाले जानकारी दिए। उनका अनुसार कोरोना संक्रमण बढेपछि पूर्वका सीमा क्षेत्रमा ३ हजार ५ सय सशस्त्र प्रहरी परिचालित छन्।"
नयाँ वर्ष २०७७ घर घरमै मनाइने,"काठमाडौं : आज विक्रम संवत् २०७७ वैशाख १ गते नयाँ वर्षको पहिलो दिन नेपालभर एकापसमा शुभकामना आदानप्रदान गरी मनाइँदैछ। आज सूर्यले मीन राशिको भोग समाप्त गरी मेष राशिबाट भोग सुरु गर्ने दिन, वैशाख सङ्क्रान्ति अर्थात् मेष सङ्क्रान्ति तथा वर्षको जेठो दिन पनि हो। सूर्यको गतिसँग चल्ने भएकाले विक्रम संवत् शाश्वत भएको नेपाल पञ्चाङ्ग निर्णायक समितिका पूर्वअध्यक्ष प्रा डा माधव भट्टराई बताउछन्। 'विक्रम ६० संवत्सरमध्ये एक र आदित्य सूर्यसँग सम्बन्धित भएकाले यसलाई विक्रमादित्य संवत् भनिएको हो, सूर्यको गति र स्थितिअनुसार विक्रम संवत् चल्दछ, शक संवत्का विशेषतादेखि इश्वी संवत्का व्यावहारिक गुण यसभित्र समावेश गरिएको छ', उनले भने। सूर्य मेष राशिमा प्रवेश गर्दा सुरु भएर मीन राशि छोड्दा यो संवत्को पुरानो वर्ष सकिएर नयाँ वर्ष सुरु हुने भएकाले वैज्ञानिक रहेको विद्वानहरुको भनाइ छ। सौरमान र चान्द्रमानको समन्वय पनि यो संवत्मा भएको छ। कलियुग सुरु भएको तीन हजार ४४ वर्षपछि विक्रम संवत् सुरु भएको हो। हरेक व्यक्तिले आज गत वर्ष गरेका कामको सफलताअसफलता मूल्याङ्कन गरी असफलता दोहरिन नदिने र सफलता प्राप्त गर्न योजना निर्माण एवं सङ्कल्प गर्दछन्। आज बिहानै नुहाउने, घरकोठाआँगन सफा गर्ने, मीठोमीठो खाने, साथी तथा इष्टमित्रसँग भेटघाट गरी एकापसमा शुभकामना व्यक्त गर्ने गरिन्छ। यस वर्ष कोरोना भाइरसको सङ्क्रमणबाट बच्न जारी बन्दाबन्दीका कारण नेपालीले घरमै बसेर नयाँ वर्ष मनाउनेछन्। विगत वर्षमा जस्तो घुमफिर एवं मेला महोत्सवमा सहभागी हुने अवस्था छैन। विश्वका जुनसुकै कुनामा बस्ने नेपालीले वैशाख १ गतेलाई नयाँ वर्षका रुपमा मनाउँछन्। साथीभाइ एवं इष्टमित्रसँग भेटघाट गरेर मनाउन यस वर्ष बन्दाबन्दीका कारण सहज छैन। पशुपतिनाथ मन्दिरलगायत देशभरका मन्दिरमा पूजाआराधना एवं दर्शनका लागि लाग्ने भीड पनि यस वर्ष हुनेछैन। भीडभाड भई रोग सर्न सक्ने भएकाले सजगता अपनाउँदै धेरै मन्दिरमा सूचना टाँस गरी मूल ढोकामा ताला लगाइएको छ। मन्दिरमा नित्य पूजामात्र हुने गरेको छ। नयाँ वर्षका अवसरमा पशुपतिनाथ मन्दिरमा दर्शनका लागि आउने भक्तजनलाई घरबाटै मानसिक रुपमा दर्शन गर्न आह्वान गरिएको पशुपति क्षेत्र विकास कोषका सदस्यसचिव डा प्रदीप ढकालले बताए। पछिल्लो समय वैशाख १ गते पनि पशुपतिनाथ मन्दिरमा लाखौँ भक्तजनको भीड लाग्ने गरेको थियो। नयाँ वर्षका अवसरमा नेपालभरका सरकारी कार्यालय, सार्वजनिक संस्थान एवं शिक्षण संस्थामा सार्वजनिक बिदा दिने चलन भए पनि यस वर्ष कोरोनाका सन्त्रासका कारण चैत ११ गतेदेखि निरन्तर देशभर बन्दाबन्दी भएकाले मानिस घरमै बसेका छन्। काठमाडौँको उत्तरी भेगस्थित गोकर्णेश्वर र बूढानीलकण्ठ नगरपालिकाको सङ्गममा रहेको वाग्द्वार (वाग्मती नदीको उद्गम स्थल), टोखा नगरपालिकास्थित सपनतीर्थ, भक्तपुरमा मनाइने बिस्केट जात्रा, कीर्तिपुरस्थित चम्पादेवीमा लाग्ने जात्रा लगायत देशभर लाग्ने मेला यस वर्ष स्थगित गरिएको छ। मेला स्थगित गरिए पनि वैशाख १ गते हुने विशेष पूजा भने यथावत् रहने जनाइएको छ। विशेष पूजा भीडभाड नगरी पुजारीले मात्र गर्नेछन्। चान्द्रमान अनुसार चैत्र शुक्ल प्रतिपदाका दिन नै सुरु हुने नयाँ संवत्सर भने चैत १२ गतेदेखि नै सुरु भइसकेको छ। चैत १२ गतेदेखि प्रमादी नामको संवत्सर सुरु भएको नेपाल पञ्चाङ्ग निर्णायक समितिका अध्यक्ष धर्मशास्त्रविद् प्रा डा रामचन्द्र गौतमले बताए। वैदिक सनातन हिन्दू धर्मअनुसार ६० संवत्सर छन्। यी संवत्सर आदि अनादिकालदेखि घुम्दै आएका छन्। षष्टि संवत्सरमध्येको पहिलोको नाम प्रभव हो। अहिले चलिरहेको प्रमादी ४७औँ संवत्सर हो। प्रत्येक संवत्सरको बेग्लाबेग्लै फल हुने षष्टि संवत्सर नामक पुस्तकका लेखक वेदराज पन्त बताउछन्।"
रोजर्स कपको महिला स्पर्धा स्थगित,"मोन्ट्रियल : विश्वव्यापी रूपमा फैलिएको कोरोना भाइरसको महामारीका कारण यो वर्ष आयोजना हुने भनिएको रोजर्स कप टेनिस प्रतियोगिताको महिला स्पर्धा स्थगित गरिएको छ। रोजर्स कपको महिला स्पर्धा एक वर्ष पछाडि सारिएको आयोजकले आइतबार जनाएको छ। रोजर्स कपको महिला स्पर्धा आगामी अगस्टमा क्यानडाको मोन्ट्रियलमा आयोजना गर्ने कार्यक्रम थियो। प्रतियोगिता अब सन् २०२१ मा आयोजना हुनेछ। यद्यपि प्रतियोगिताको नयाँ मिति भने घोषणा गरिएको छैन। आयोजकले निकट भविष्यमा कोरोना भाइरसको महामारीको अवस्था हेरेर नयाँ मिति घोषणा गरिने जनाएको छ। आगामी जुलाई १२ तारिखसम्म विश्व टेनिसका सबै गतिविधि यसअघि नै स्थगित गरिसकिएको छ। सरकारले आगामी अगस्ट ३१ तारिखसम्म कुनै पनि सार्वजनिक कार्यक्रम आयोजना गर्न रोक लगाएका कारण रोजर्स कपको महिला स्पर्धा स्थगित गरिएको डब्लूटीएले जनाएको छ। रोजर्स कपको पुरुष स्पर्धा भने क्यानडाको टोरन्टोमा आयोजना हुने कार्यक्रम छ। तर, पुरुष स्पर्धाको विषयमा भने हालसम्म कुनै निर्णय लिइएको छैन। सुरुमा हामीलाई स्थिति यति गम्भीर होलाजस्तो लागेको थिएन। तर कोरोना भाइरसको संक्रमण विश्वव्यापी रूपमा फैलिएपछि प्रतियोगिता स्थगित गर्नुको कुनै विकल्प रहेन, डब्लूटीएद्वारा जारी विज्ञप्तिमा भनिएको छ। कोरोनाको महामारीले विश्व टेनिसको सम्पूर्ण कार्यक्रम प्रभावित पारेको र अन्तर्राष्ट्रिय टेनिसमा यसको दीर्घकालीन असर पर्ने दाबी पनि डब्लूटीएले गरेको छ। गत वर्ष रोजर्स कप टेनिसको महिलातर्फको उपाधि बियान्का एन्ड्रेस्कुले जितेकी थिइन्। घाइते भएका कारण चर्चित अमेरिकी खेलाडी सेरेना विलियम्सले फाइनल नखेल्ने निर्णय लिएपछि उपाधि बियान्काको पोल्टामा परेको थियो।"
क्वारेन्टाइनमा ४ जनालाई १ पाकेट बिस्कुट,"जनकपुरधाम : प्रादेशिक अस्पतालमा क्वारेन्टाइनमा राखिएका सम्भावित कोरोना संक्रमितलाई चापाकलबाट पानी भरेर खुवाइने गरेको पाइएको छ। प्रादेशिक अस्पताल क्वारेन्टाइनमा राखिएको सम्भावित संक्रमितलाई धारा भएको बेला धाराको पानी अन्यथा चापाकलबाट बोतलमा भरेर ल्याइएको पानी खुवाउने गरेको रहस्य बाहिर आएको छ। अस्पतालको क्वारेन्टाइनमा बस्ने शंकास्पद एक बिरामीले चिया र बिस्कुटमा समेत कञ्जुस्याई गरेको बताए। उनले भने, चिया र बिस्कुट त दिन्छन् तर चिया चिया जस्तो लाग्दैन, न पानी हुन्छ। अझ एउटा बिस्कुटको पाकेटबाट चारजना बाँडेर खान्छौं। झन्डै दुई साताअघि खाडी मुलुकबाट फर्किएका शंकास्पद संक्रमित बिरामीले भने, सुरुसुरुमा मिनरल वाटर नै खुवाए, बिस्तारै धारा हुँदै अहिले कलको पानीसमेत खानुपरेको छ। क्वारेन्टाइन कक्षको सुरक्षार्थ खटिएका एकजना सुरक्षागार्डले नाम नबताउने शर्तमा भने, कर्मचारी नभएको बेला चिकित्सकले अह्राए, आफूले नै चापाकलको पानी भरेर दिने गरेको स्वीकारे। उनले भने, हामीलाई केही थाहा छैन, डाक्टर साहवहरुले जे भन्नुहुन्छ, हामी त्यही गर्छौं। उनले बिरामीको सुरक्षामा खटिएको दुई साता भए पनि अस्पतालले मास्कसम्म उपलब्ध गराउन नसकेको दुःखेसो पोखे। उनले भने, बिरामीलाई त ठीकठाक छ, हामीलाई त अझ समस्या हुन्छ, दिनभरि कति आउँछन्, जान्छन्। सबैलाई रोक्नुपर्छ, सोधपुछ गर्नुपर्छ, तर हामी एउटा मास्क र सेनिटाइजरको भरमा काम गर्नुपरेको छ। प्रादेशिक अस्पतालस्थित आइसोलेसन कक्षमा खटिएकी नर्स सुनिता कर्णले बिरामीलाई मित्रवत व्यवहार वातावरण निर्माण आवश्यक रहे पनि चिकित्सक बिरामीलाई हेर्न जान हिच्किचाउने गरेको बताइन्। उनले भनिन्, क्वारेन्टाइन, आइसोलेसनमा डाक्टर साबहरु पस्दा बिरामीलाई कारागार प्रहरीले कैदीसँग गरेको व्यवहार जस्तै गर्छन्, सामान्य शंकास्पद व्यक्तिलाई पनि छुँदैनन्, केही गर्न परे नर्सलाई गराउँछन्। अस्पतालमा कार्यरत नर्सहरुले चिकित्सकहरु पिपिई लगाएर पनि बिरामी नजिक जान नचाहने तर नर्सहरुलाई पठाउने गरेको पुनिता यादवले बताइन्। उनले भनिन्, अस्पतालले ग्लोब्स, स्यानीटाइजर, गाउन लगायतका समान्य सामग्रीसमेत दिएको छैन, कसरी बिरामी नजिक जाने ? बिरामी, कुरुवा आईसीयूदेखि सबै वार्डमा पुग्छन्, बिरामीलाई मात्र नभएर कुरुवासमेत संक्रमित भएको हुनसक्छ, नर्स यादवले भनिन्, हाम्रो आफ्नै सुरक्षाको ग्यारेन्टी भएन, काम कसरी गर्नु ? क्वारेन्टाइनमा बसेका शंकास्पद बिरामीलाई मच्छडका लागि झुल दिने भनिए पनि हालसम्म उपलब्ध गराउन नसकेको नर्स यादवले बताइन्।"
जबरजस्ती करणीको आरोपमा दुई जना पक्राउ,स्याङ्जा : स्याङ्जामा २ युवाले एक युवतीलाई जबरजस्ती करणी गरेका छन्। १९ वर्षीया एक युवतीलाई जबरजस्ती करणी गरेको आरोपमा प्रहरीले हरिनास गाउँपालिकाका २० वर्षीय सन्देश थापा र २३ वर्षीय सागर थापालाई जबरजस्ती करणी गरेको आरोपमा शुक्रबार प्रहरीले प्रक्राउ गरेको हो। कोरोना भाइरस संक्रमणलाई नियन्त्रण गर्न मुलुकभर लकडाउन भइरहेको अवस्थामा चैत २८ गते साँझ साढे ५ बजे युवतीलाई घर पुर्याइदिन्छु भनेर ग १८ प १५५७ नं को मोटरसाइकलमा लगेका थिए। उनीहरुले मोटरसाइकलमा लानेक्रममा एकान्तमा लगि एउटाले जबरजस्ती करणी गरेको र अर्काले गर्ने प्रयास गरेको आरोपसहितको उजुरीको आधारमा प्रक्राउ गरिएको प्रहरी नायब उपरीक्षक नविनकृष्ण भण्डारीले जानकारी दिए। सन्देश थापाले जबरजस्ती करणी गरेपछि सागर थापाले जबरजस्ती करणीको प्रयास गर्ने क्रममा स्थानीयले देखेपछि दुबैजना मोटरसाइकल चढेर भागेको बताइएको छ। जबरजस्ती करणी गरेको भन्दै वडा प्रहरी कार्यालय वालिङमा उजुरी आएपछि तत्कालै प्रहरीले खोजीकार्य अघि बढाएको हो। आइतबार दुबैलाई अदालतबाट म्याद थप गरी हिरासतमा राखिएको प्रहरीले जनाएको छ।
