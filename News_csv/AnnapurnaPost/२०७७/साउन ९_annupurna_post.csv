शीर्षक,विवरण
अनुदानमै अपचलन,"कृषि क्षेत्रमा आएको अनुदान दुरुपयोग हुनु नौलो होइन। कतिपय अनुदान नीतिगत रूपमै दुरुपयोग भएका छन् भने कतिपय झन्झटिलो प्रशासनिक खर्चका नाममा। कृषि क्षेत्रको सबलीकरणका लागि दातृ निकायले दिएको अनुदान रकमको ठूलो हिस्सा विविध वहानामा विदेशतिरै फर्कनुलाई यसकै दृष्टान्तका रूपमा लिन सकिन्छ। पछिल्लो ६ वर्षमा कृषि क्षेत्रमा भएको विदेशी लगानीमध्ये १० अर्ब रुपैयाँ उतै फर्केको छ। आयोजना कार्यान्वयनका लागि रकम दिने तर आफ्नै परामर्शदाता राख्न लगाउने र उनीहरूको सेवासुविधाका नाममा मोटो रकम खर्च गर्ने परिपाटीले लक्षित समूह भने मर्कामा परेका छन्। नीतिगत सुधार गरेरै भए पनि यस्तो परिपाटी अन्त्य गरिनुपर्छ। विगतमा कृषि तथा पशुपन्छी मन्त्रालय र मातहतका कार्यालयअन्तर्गत कृषि क्षेत्र लक्षित ११ वटा आयोजना सञ्चालनमा थिए। केही आयोजना अहिले पनि सञ्चालनमै छन्। ती सबैजसो आयोजनामा परामर्शदाताका रूपमा विदेशी कार्यरत छन्। ती कर्मचारीले सुविधाका नाममा चर्को रकम लिइरहेका छन्। सवारी साधन, कार्यालय खर्च आदि शीर्षकमा हुने खर्चको लेखाजोखा नै छैन। यसले आयोजनामा अनावश्यक खर्च भइरहेको छ। नीतिगत कमजोरीका कारण यो रकम बाहिरिएको हो। अनुदानमा आएको रकम दुरुपयोग हुन नदिन सचेतता अपनाउनुपर्छ। आयोजनाको नाममा आएको रकमलाई वास्तविक कृषकको खेत, बारीमा पुर्याउनुपर्छ। यस्ता आयोजनालाई कृषि विज्ञ र सल्लाहकारको गरिखाने बाटो बन्न दिनुहुन्न। मुलुकका ८० प्रतिशतभन्दा बढी नागरिक ग्रामीण भेगमा बस्छन्। कुल जनसंख्याको ७४ प्रतिशत नागरिक कृषिमा निर्भर छन्। तर, आधुनिक कृषि प्रणालीको विकास नहुँदा कृषक परम्परागत खेती प्रणालीमा बाँधिएका छन्। कृषकको नाममा आउने पैसामा रमाउन पल्किएकाले कृषि र पशु विकाससम्बन्धी नीति, योजना तथा कार्यक्रम तर्जुमा गर्न र कार्यान्वयन गर्न सहरमै बसेर योजना बनाउँछन्। कार्यक्रम अनुगमन र मूल्यांकन गर्न, खाद्यान्न, नगदेबाली, फलफूल तथा तरकारीको विकास तथा प्रवद्र्धन, कृषि अनुसन्धान र प्रविधिको विस्तार लगायतका क्षेत्रको विकास गर्न आवश्यक रहेको भन्दै दातृ निकायसँग सहयोगको हारगुहार यतै बसेर गरिन्छ। उनीहरूले सहयोग दिएवापत दातृ निकायले खटाएको व्यक्तिलाई नै परामर्शदाता तोक्ने सर्त स्वीकार्छन्। यसका लागि उनीहरूले निर्देशिका, कार्यविधि लगायतका कानुनी व्यवस्थामा सुधार गरेर बाटाहरू सहज बनाइदिन्छन्। यिनै सहज प्रक्रिया नै विज्ञको नाममा मोटो रकम कुम्ल्याउने माध्यम बनिरहेका छन्। कृषककेन्द्रित कार्यक्रम भने पनि यस्तै छिद्रहरूका कारण रकम अपचलन भएको छ। यस्ता आयोजनाले कुल लगानीको झन्डै ७५ प्रतिशत प्रशासनिक क्षेत्रमा र २५ प्रतिशत मात्रै किसानको हकमा लगानी गर्छन्। यसले अनुचित लाभ लिने र पदीय दुरुपयोग हुने सम्भावना बढाएको छ। जसका कारण कृषकलाई अनुदान दिए पनि उत्पादकत्वमा वृद्धि हुन सकेको छैन। साँच्चै कृषिको आधुनिकीकरण गर्ने हो र कृषकको जीवनस्तर उकास्ने हो भने अहिलेको पद्धतिमा व्यापक सुधार गर्नुपर्छ। अनुदानको सही सदुपयोग गरी उत्पादकत्व वृद्धि गर्नेतर्फ पहल गर्नुपर्छ। दातृ निकायसँग सम्झौताको क्रममै परामर्श सेवाको सर्त र मापदण्डबारे स्पष्ट हुनुपर्छ। सकेसम्म आयोजना सञ्चालन अवधिभर परामर्शदाता राख्ने व्यवस्थाको अन्त्य गरिनुपर्छ। परामर्शदाता राख्नै परेमा स्वदेशी जनशक्तिलाई नै प्राथमिकता दिने मापदण्ड बनाउनुपर्छ। यसो गर्दा आयोजनाको प्रशासनिक खर्च कटौती भई बचेको रकम सम्बन्धित क्षेत्रमै खर्च गर्न सकिन्छ। यसका लागि नीतिगत सुधार पहिलो आवश्यकता हो। आयोजना सञ्चालनका लागि बन्ने निर्देशिका र कार्यविधिमै कार्यक्रमबारे स्पष्ट व्याख्या हुनुपर्छ। अहिले बनेका कार्यक्रम सञ्चालन कार्यविधि र निर्देशिका स्पष्ट नहुँदा यस्तो अवस्था उत्पन्न भएको छ। अनावश्यक खर्च कटौती गर्न सके साना तथा मझौला स्तरका कृषकको आय वृद्धि गर्न सकिन्छ। तब मात्र खाद्य तथा पोषण सुधारलगायत कृषकसँग सम्बन्धित कार्यक्रमको गुणस्तरमा सुधार आउनेछ।"
अदालतको फैसलाविरुद्ध सडक प्रदर्शन : न्यायाधीशलाई महाअभियोगको नारा (फोटो फिचर),"काठमाडौं : रञ्जन कोइरालाको सजाय घटाएर रिहा गर्ने सर्वोच्च अदालतको फैसलाविरुद्ध सडकमा प्रदर्शन सुरु भएको छ। शुक्रबार राजधानीमा पीडितपक्ष र अधिकारकर्मीले प्रधानन्यायाधीश चोलेन्द्र शम्शेर जबरालाई महाअभियोग लगाउनुपर्ने माग राख्दै प्रदर्शन गरेका हुन्। श्रीमतीको हत्या गर्ने कसुरदारलाई छोडेर न्यायलयले न्यायको उपहास गरेको भन्दै अधिकारकर्मीले अदालतको फैसलाविरुद्ध सडक प्रदर्शन गरेका हुन्। यस्तो फैसालाले न्यायलयप्रतिको आमआस्था र भरोसा धरमराएको चिन्ता नागरिकस्तरबाट व्यक्त भएको छ। अदालतको चोला फेर्ने चोलेन्द्रलाई महाअभियोग, फैसला होइन न्याय चाहियो, चोलेन्द्र शम्शेर र तेजबहादुर केसीलाई महाअभियोग लगा, अदालतभित्रको एनजीओ करण बन्द गर लगायतका नारा लगाएर अधिकारकर्मीले प्रदर्शन गरेका हुन्। राजनीति, कानुन, नागरिक समाज तथा अन्य क्षेत्रमा क्रियाशिल पेसाकर्मीले समाजलाई नै लज्जित र अपमानित गर्ने गरी यस्तो विवादित फैसला गर्ने न्यायाधीशमाथि महाअभियोग लगाउनुपर्ने माग गरेका छन्। संसदको विशेष अधिवेश बोलाएर यो विषयमा बहस गर्नुपर्ने र महाअभियोग प्रस्ताव दर्ता गर्नुपर्ने माग नागरिकस्तरबाट समेत व्यापक रुपमा अघि सारिएको छ। तस्बिर : अशोक दुलाल"
सधैं डुबानको डर,"राजविराज : पानीको बहावसँगै बगेका दाउरा, काठ निकाल्ने क्रममा गत वर्ष साउन ८ गते रूपनी गाउँपालिका १ स्थित खाँडो खोलाले बगाएर बेपत्ता भएका नसिर मियाँ भोलिपल्ट राजविराज१५ देउरी भरुवामा मृत फेला परे। वैदेशिक रोजगारका लागि ३ दिनपछि कतार उडने निश्चित भएका नजिरसँगै उनकी श्रीमती, १ छोरी र २ छोराको सपना बाढीले बगायो। सोही दिन भैंसी चराएर घर फर्किरहेका तिलाठी कोइलाडी गाउँपालिका४ का ५५ वर्षीय बालेश्वर मुखिया हनुमाननगर कंकालिनी नगरपालिका१४ स्थित सप्तकोसी नदीमा वेपत्ता भए। राजविराज नगरपालिका१५ देउरी भरुवास्थित पश्चिमतर्फको बाँधको डिल बाँध्ने क्रममा २०७४ साउन २६ गते बाढीले बगाएका स्थानीय ६० वर्षीय डोमी यादव फेला परेनन्। सशस्त्र प्रहरी पूर्वी मुख्यालयको उद्धार टोलीले निकै प्रयास गरे पनि उनी बालुवामै बिलाए। राम्ररी बोल्न नसक्ने मनोज र सुस्त मनस्थितिका उनका भाइ सरोज बुवालाई बाढीले बगाएर बेपत्ता बनाएपछि बेसहारा भए। गाउँ जोगाउन कटान भइरहेको बाँध निर्माणमा सुरक्षाकर्मीसँगै डोमी खटिएका थिए। उनी बेपत्ता भएपछि श्रीमती धनादेवीको थाप्लोमा घरको सम्पूर्ण जिम्मेवारी आइलाग्यो। बर्सेनि बाँध निर्माण र मर्मतमा करोडौं रुपैयाँ खर्च हुन्छ तर कमजोर मर्मत कार्यले पुनः बाँध भत्किन्छ। ठूलासाना पुल, सडक भत्किएर आवागमन ठप्प हुन्छ। घर बगाउँछ, उब्जाउ हुने खेत बालुवाले पुरिन्छ, मानिस र चौपाया बग्छन्। बचेकाहरूले सडकमा टागेको पालमा चिउरा, मुरही र चाउचाउ खाएर गुजारा चलाउनुपर्छ। ज्यामी काम गर्न काठमाडौं गएका सप्तरीको लोहजरा८ बुधेवाका ३८ वर्षीय राजदेव राम ०७४ साउन ३० गते घर फर्कदा आफ्नो गाउँ पत्ता लगाउनै सकेनन्। बाढीले घर बगाएको सुनेर फर्कदा उनका चार दाजुभाइ सबैको घर भएको बस्ती बगर बनिसकेको थियो। महुली खोलामा आएको बाढीले घरसहित बस्ती नै बगरमा परिणत गरेको ठाउँमा गाउँको रहेको अनुमान गरे पनि रामले घर भएको ठाउँ पत्ता लगाउन सकेनन्। मैनाकडेरी भेडियामण्ठ नजिक महुली खोलाले २०७४ साउन २६ गते बाँध भत्काएर गाउँमा बाढी पसेपछि घरबारविहीन २ सय ५० परिवार महिना दिनसम्म चन्द्र नहरको डिलमा बसे। पछि बाटो छेउको उँचो जमिनमा पाल टाँगेर बसेको स्थानीय जोगेन्द्र राम बताउँछन्। वर्षा सकिएपछि सरकारी र अन्य निकायले बिर्सने विनाशकारी बाढीको कथा बर्सेनि दोहोरिन्छ। खाँडो, महुली, जिता, बलान, खडक, त्रियुगा खोला होस वा नेपालकै सबैभन्दा ठूलो नदी सप्तकोसीमा आउने बाढीले गर्ने धनजनको क्षति पीडितले सदैव सम्झिरहन्छन्। १२ वर्ष अघि (२०६५ भदौ २) कोसी नदीको पूर्वी तटबन्ध फुटेर गाउँमा पानी पस्दा सप्तरीका तत्कालीन भारदह, हनुमाननगर, जोगनिया, सुनसरीको पश्चिम कुशाहा, श्रीपुर जब्दी, हरिपुर र लौकही गाविस प्रत्यक्ष प्रभावित बने। सुनसरीको कोसी गाउँपालिका३ स्थित पश्चिम कुशाहाको कोसी नदीको पूर्वी तटबन्धकोे स्पर नम्बर १२ दशमलव १० तथा स्पर नम्बर १२ दशमलव ९० बीचमा पानीको धक्काले फुटेर भँगालो गाउँमा पस्दा ७ हजार ५ सय ६३ परिवारका ४२ हजार ७ सय ६५ स्थानीय विस्थापित भए। विनाशकारी बाढी गाउँमा पसेर विस्थापित भएका पीडित विस्तारै पुरानो दैनिकीमा फर्किए पनि बाढीबाट क्षति भएको जग्गा पूर्णरुपमा प्रयोगमा आउन सकेको छैन। सरकारले घोषणा गरेको राहत अझै उपलब्ध नभएको कोसी गाउँपालिका६ का जयप्रकाश साह बताउँछन्। जिल्ला प्रहरी कार्यालय सप्तरीका अनुसार आर्थिक वर्ष २०७५०७६ मा बाढीले सप्तरीमा ६ जनाको मृत्यु भयो। ४२ बिघा ५ कठ्ठा जमिन कटान भयो। ५ हजार ४ सय ८७ घर डुबान भएकोमा १ हजार १ सय ४७ घर पूर्ण रूपमा क्षति भयो। करिब ३ हजार परिवार विस्थापित भए। यस्तै ५ सय ४५ पशुपन्छीको मर्नुका साथै ६ सय ३२ बिघा जमिनमा लगाइएको बाली डुब्यो। गत वर्ष पनि २ जनाको ज्यान गयो। त्यसअघि पनि ठूलो जनधनको क्षति भएको थियो। यस वर्ष पनि कोसी नदीबाट सिपेज भई फर्कने पानीको भेल र महुली खोलाले भर्खरै रोपेको धानबालीसहित खेतीयोग्य जमिन डुबानमा पारेको हनुमाननगर कंकालिनी नगरपालिका१० का वडाध्यक्ष श्रवण मण्डलले बताए। कोसीको पानी नेपाली भूभागमा छिर्दा सप्तरीको भारदहदेखि तिलाठीसम्मको करिब १ सय ६० वर्गकिलोमिटर क्षेत्र डुबानमा पर्छ। यसबाट हजारौं बिघा धानबाली सखाप हुने स्थानीय बताउँछन्। कोसीको पानीले भारदह, हनुमाननगरहुँदै इनरुवाको बर्साइन, रम्पुरा मल्हानियाँ, कोइलाडी, सकरपुरा, तिलाठी, जोगनियालाई डुबानमा पार्ने वडाध्यक्ष मण्डलले बताए। निरन्तरको वर्षासँगै यो वर्ष पनि सप्तरीवासी त्रासमा छन्। पानीको बहाव उच्च भइरहँदा कोसी ब्यारेजका ५६ ढोकामध्ये भारतले आफू अनुकूल खोल्ने र बन्द गर्दा नेपालीहरू त्रसित भएका भारदहका भूपदेव माली बताउँछन्। यो वर्ष तिलाठी कोइलाडी, अग्निसाइर कृष्णसवरण, बलान बिहुल, हनुमाननगर कंकालिनी, सप्तकोसीलगायतका विभिन्न गाउँ डुबान र कटानमा परेको छ।"
नारायणगढमुग्लिन सडक : पहिरो रोकथाम अनिश्चित,"चितवन : नारायणगढमुग्लिन सडक चौडा भएपछि वर्षामा बिना अवरोध सवारी सञ्चालन हुनेमा चालक र यात्रु आशावादी थिए। हिउँदमा निकै आकर्षक देखिएको उक्त सडक अहिले अविरल वर्षासँगै जोखिम मार्गमा परिणत भएको छ। पहिरो खसेर दुर्घटनामा परिने त्रासका बीच यात्रु जोखिमपूर्ण यात्रा गर्न बाध्य छन्। एक महिनाअघि नारायणगढमुग्लिन सडक खण्डको चार किलोमा ठूलो पहिरो खस्यो। त्यसैको असरले तीन दिनसम्म सवारी जाम भयो। त्यसको ठीक एक महिनामा त्यही ठाँउमा पहिरो खसेको छ। एकतर्फी बाटो सञ्चालन गर्न समेत दुई दिन लाग्यो। ३६ घण्टामा एकतर्फी खुलाइएको सडक चार घण्टा नबित्दै भरतपुर महानगरपालिका २९ स्थित बतासेमा पहिरो खसेपछि पुनः अवरुद्ध भयो। दुई वटा लोडर र एउटा स्काभेटर प्रयोग गरेर पहिरो हटाउन गएका प्रमुख जिल्ला अधिकारी नारायणप्रसाद भट्टराईसहित सुरक्षाकर्मी बाटोमै रोकिए। पहिरोका कारण नारायणगढमुग्लिन सडक अस्तव्यस्त छ। जोखिम कम मानिएको क्षेत्रमा पनि पहिरो खसेको छ। जिल्ला ट्राफिक प्रमुख दयाकृष्ण भट्टले भने, पहिरोले यसवर्ष साह्रै दु:ख दिएको छ। केही दिनदेखिको वर्षाले चितवनसहित धादिङ र काठमाडौंसम्मको यातायात प्रभावित भएको छ। सामान्य अवस्थानमा ९ हजार ३ सय सवारी नारायणगढमुग्लिन सडकमा गुड्थे। त्यस्तै पृथ्वी राजमार्गबाट करिब १४ हजार सवारी राजधानी छिर्थे। अहिले मौवाखोलाको सडक भाँसिदा काठमाडौंसँगको सडक सम्पर्क बन्द छ। खाद्यान्न लगायत अत्यावश्यक सामान उक्त सडकमार्फत राजधानी भित्रिन्छ। भारतलगायत तेस्रो मुलुकबाट आउने मालसामानसँगै पूर्व र पश्चिमबाट आउने सवारी बन्द छन्। बागमती प्रदेशका ट्राफिक प्रहरी प्रमुख एसपी प्रकाश रानाभाटले पहिरो कारण धेरै ठाउँमा सास्ती भएको बताए। वर्षाको कारण कहाँ कतिखेर पहिरो खस्छ भन्ने भर छैन, उनले भने, पहिरो नजाने भनिएको स्थान हो बतासे, यसैमा ठूलो पहिरो खस्यो। जवाङ खोलाले पृथ्वी राजमार्ग सडक भत्काएपछि मुग्लिनतर्फ पनि बाटो रोकिएको छ। यसबाहेक सबै पहिरो सफा गर्न सडक डिभिजन कार्यालय लागेको थियो। एकतर्फबाट पहिरो हटाउँदै जाने अर्को तर्फ पहिरो खस्दै जाने समस्याले हैरानी बनायो। नारायणगढमुग्लिन हुँदै मौवाखोलासम्म ठाउँठाउँमा पहिरो खसेर दुःख दिएको छ, ट्राफिक प्रमुख रानाभाटले भने। फिस्लिङदेखि मौवा खोलासम्मको एक किलोमिटरको दूरीमा मात्रै ११ ठाँउमा पहिरो खसेको छ।"
फेरियो ११ को परीक्षा मापदण्ड,"काठमाडौं : कक्षा ११ मा ७० प्रतिशत हाजिर नभएका विद्यार्थी विद्यालयले लिने अन्तिम परीक्षामा सहभागी हुन नपाउने भएका छन्। राष्ट्रिय परीक्षा बोर्डले स्वीकृत गरेको कक्षा ११ को परीक्षा सञ्चालन, व्यवस्थापन, मूल्यांकन तथा नतिजा प्रकाशन एवं प्रमाणीकरण कार्यविधिले यस्तो बन्देज लगाएको हो। यो वर्षदेखि कक्षा ११ को परीक्षा सञ्चालन र नतिजा प्रकाशनको अधिकार सरकारले सम्बन्धित विद्यालयलाई नै दिएको छ। परीक्षा सञ्चालन र नतिजा प्रकाशन गर्न सहज होस् भनी राष्ट्रिय परीक्षा बोर्डले कार्यविधि तयार पारेको हो। कार्यविधिले परीक्षा सञ्चालन गरी नतिजा प्रकाशन तथा नतिजामा चित्त नबुझेमा विद्यार्थीले पुनर्योग गर्दा अपनाउनुपर्ने प्रक्रियासमेत व्याख्या गरेको छ। कार्यविधिको परिच्छेद ३ ले विद्यार्थीको मूल्यांकनसम्बन्धी व्यवस्था गरेको छ। सम्बन्धित विद्यालयले कक्षा ११ को अन्तिम परीक्षा सञ्चालन गर्ने मिति र तालिका परीक्षा बोर्डको सम्बन्धित कार्यालयलाई जानकारी गराउनुपर्नेछ। परीक्षा सञ्चालन र मूल्यांकनका क्रममा प्रयोग भएका प्रश्नपत्र र उत्तरपुस्तिका बोर्डले तोकेको पाठ्यक्रमको ढाँचाअनुसार हुनुपर्ने छ। यी सामग्री बोर्डले मागेको अवस्थामा सम्बन्धित विद्यालयले उपलब्ध गराउनुपर्नेछ। परिच्छेद ४ ले परीक्षा तथा प्रमाणीकरण समिति सम्बन्धी व्यवस्था गरेको छ। जसअनुसार सम्बन्धित विद्यालयका प्राचार्यको संयोजकत्वमा ३ सदस्यीय समिति रहनेछ। जसमा सम्बन्धित कक्षा शिक्षक र प्राचार्यबाट मनोनीत अर्का १ जना शिक्षक सदस्य रहने व्यवस्था छ। कक्षा १२ को परीक्षामा सहभागी हुन विद्यार्थीले हरेक विषयको सैद्धान्तिकतर्फ डी प्लस र प्रयोगात्मकतर्फ सी ग्रेड ल्याउनु पर्नेछ। यो वर्षदेखि नै कक्षा १२ उत्तीर्ण भएको प्रमाणपत्रमा कक्षा ११ का विषय र प्राप्तांक पनि उल्लेख नहुने भएको छ। बोर्डले पहिलो पटक यस्तो व्यवस्था गर्न लागेको हो। यस पटकदेखि कक्षा ११ को परीक्षा तथा नतिजा सम्बन्धित विद्यालयले नै सार्वजनिक गर्ने व्यवस्था भएपछि बोर्डले प्रमाणपत्रमा पनि नयाँ नियम लागू गर्न लागेको हो। बोर्डका परीक्षा नियन्त्रक कृष्ण शर्माका अनुसार कक्षा १२ को प्रमाणपत्रमा सम्बन्धित विद्यार्थीले कक्षा ११ मा कुन कुन विषय अध्ययन गरेका थिए भन्ने जानकारी लिनकै लागि छुट्टै लिंकको व्यवस्था गरिनेछ। उनले भने, कक्षा ११ मा कुन, कुन विषयमा कति प्राप्तांक आयो भन्ने जानकारी १२ को प्रमाणपत्रमा हुँदैन। तर कक्षा ११ मा कुन, कुन विषय पढेका रहेछन् भन्ने जानकारी लिन सकिन्छ। यसअघि बोर्डले नै कक्षा ११ र १२ को परीक्षा लिने गरेको थियो। बोर्डले नतिजा प्रकाशन गर्दा विद्यार्थीले कक्षा ११ र १२ मा पढेको विषय र प्राप्तांकसमेत उल्लेख गर्ने गरेको थियो। बोर्डले पारित गरेको कक्षा ११ को मूल्यांकन कार्यविधिअनुसार सम्बन्धित विद्यार्थीको परीक्षा सञ्चालन तथा नतिजा प्रकाशन अध्यनरत विद्यालयबाटै हुनेछ। प्रधानाध्यापकको नेतृत्वमा रहेको मूल्यांकन समितिले विद्यार्थीलाई प्राप्तांक दिनेछ। यसरी दिएको प्राप्तांक चित्त नबुझेमा विद्यार्थीले पुनर्योगका लागि विद्यालयमै निवेदन दिनसमेत सक्नेछ। विद्यालयले विद्यार्थीको निवेदन माथि अध्ययन गरी पुनर्योगको नतिजा कक्षा १२ को परीक्षा फाराम भर्नुअघि नै सार्वजनिक गरिसक्नु पर्नेछ। कोभिड १९ को संक्रमण त्रासका कारण यो वर्षदेखि कक्षा ११ को परीक्षालाई सम्बन्धित विद्यालयले नै सञ्चालन गर्ने जिम्मेवारी दिइएको हो। माध्यमिक शिक्षा परीक्षा (एसईई) को पनि आन्तरिक मूल्यांकनबाट विद्यार्थीलाई प्राप्तांक दिने निर्णय सरकारले यसअघि नै गरिसकेको छ। बाँकी रहेको कक्षा १२ को परीक्षा भने बोर्डले नै सञ्चालन गर्नेछ। परीक्षा कहिले सञ्चालन गर्ने भन्ने विषयमा तालिका सार्वजनिक नभए पनि भदौको अन्तिम सातादेखि असोजको पहिलो हप्ताभित्रमा परीक्षा सञ्चालन गर्ने तयारी बोर्डले गरेको नियन्त्रक शर्माले बताए।"
छतछतमा जब राँका बले,"आहा ! संस्कारसंस्कृतिमा कति समृद्धशाली छौं हामी। रौनकपूर्ण यस्ता संस्कारमध्ये एक हो डोल्पाको लुतो फाल्ने पर्व। अचेल लुतो त कमैलाई आउँछ, तर डोल्पामा हरेक वर्ष यसलाई फालेको फाल्यै गरिन्छ। साउने संक्रान्तिको साँझ। घरका छतछतमा उजो (झरो) बालेर। डोल्पाका अधिकांश गाउँमा लुतो फाल्ने प्रचलन छ। यसलाई यहाँ उल्लासपूर्वक मनाइन्छ। बिहानदेखि घर कमेरो, रातोमाटो र गोबरले लिपपोत गरिन्छ। साँझमा झरो बालेर गाउँ झिलिमिली पारिन्छ। त्यसका लागि सल्लो वा देवदारको झरो पहिल्यैदेखि जोहो गरिन्छ। हरेक गाउँमा मुखिया हुन्छन्। झमक्क साँझ परेपछि पहिला मुखियाको घर उज्यालिन्छ। त्यो देख्नासाथ वरिपरिका सबै घरले बाल्न थाल्छन्। टोलटोलबीच कसले छिटो बाल्ने भन्ने प्रतिस्पर्धा चल्छ। सँगसँगै खसी, बोका वा कुखुरा काटेर घरघरमा पर्व मनाइन्छ। एउटा घरको छतमा पहिला १५ देखि २५ ठाउँ झरो बालिन्थ्यो। एक डोकोले सरदर दुई ठाउँ पुग्छ। यसले वन मासिएको, वातावरण दूषित बनेको भन्दै हामी स्थानीय युवाले कम गराउने अभियान थालेका छौं। परम्परा जोगाउने, वन पनि बचाउने हाम्रो चाहना हो। हाम्रो गाउँ ठूलीभेरी नगरपालिका५ माझफालमा यसपालि प्रायः घरले ९ ठाउँ झरो बाले। ३ होटा, ३ थाडा र ३ पान्थाडा। १ सय ६५ घर रहेको रहेको यस गाउँमा यसपालि सयवटा जति खसी काटिए। हर्षबढाइँ गर्दै बन्दुक पड्किए। गाउँमा उत्साहउमंग भरियो।"
"बागमतीमा १० को मृत्यु, २२ जना बेपत्ता","हेटौंडा : बाढी पहिरोमा परेर बागमती प्रदेशका (काठमाडौं उपत्यकाबाहेक) विभिन्न १० जिल्लामा १० जनाको मृत्यु भएको छ। असार २४ पछिको वर्षासँगै आएको बाढी र पहिरोमा परेर बिहीबारसम्म २२ जना बेपत्ता भएका छन्। १४ जना घाइते भएका छन्। बागमती प्रदेशमा सबैभन्दा धेरै सिन्धुपाल्चोकमा बाढी पहिरोले क्षति गरेको छ। पहिरोले सिन्धुपाल्चोक ६ जना र धादिङमा ४ जनाको मृत्यु भएको बागमती प्रदेश प्रहरी कार्यालयले जनाएको छ। सिन्धुपाल्चोकमा १ महिला, १ पुरुष, १ बालक, ३ बालिकाको मृत्यु भएको छ। यस्तै धादिङमा २ महिला, १ पुरुष र १ बालिकाको मृत्यु भएको छ। कार्यालयका अनुसार वेपत्ता हुने सबै सिन्धुपाल्चोकका हुन्। बेपत्ताको खोजीसँगै र घाइतेहरूको उपचार भरहेको प्रदेश प्रहरी कार्यालयका प्रवक्ता एसएसपी सुदीप गिरिले बताए। उनका अनुसार भौतिक संरचनाको क्षतिको विवरण संकलन हुन बाँकी छ। बिहीबार सम्ममा १० जिल्लाका १ सय ८ वटा पक्की तथा कच्ची घरमा क्षति पुगेको छ। ५९ वटा कच्ची घर, २६ वटा पक्की घर र २३ वटा गोठटहरामा क्षति पुगेको प्रदेश प्रहरी कार्यालयले जनाएको छ। प्रदेशमा ५ वटा पक्की पुल र ५ वटा झोलुंगेपुलमा क्षति पुगेको छ। प्रदेश सरकारको विपद् व्यवस्थापन समिति र जिल्लास्थित विपद् समितिको समन्वयमा सुरक्षा निकाय बाढी पहिरो पीडितको उद्धार तथा व्यवस्थापनमा जुटेको गिरिले जानकारी दिए। पीडितका घर प्रदेशले बनाउने बाढी पहिरोले क्षति भएका घर प्रदेश सरकारले गर्ने भएको छ। आन्तरिक मामिला तथा कानुन मन्त्रालयका सचिव विनोदप्रकाश सिंहका अनुसार घर निर्माणको जग्गा भने पीडित परिवारले नै उपलब्ध गराउनु पर्नेछ। बाढी पहिरोले सबैभन्दा बढी क्षति भएको सिन्धुपाल्चोकका बाह्रबिसे नगरपालिकालाई ३० लाख, भोटेकोसी गाउँपालिकालाई १५ लाख र जुगल गाउँपालिकालाई १० लाख रुपैयाँ विपद् व्यस्थापनको लागि उपलब्ध गराइएको उनले जानकारी दिए। उद्धार, राहत तथा व्यवस्थापनमा संघीय र स्थानीय सरकारसँगको समन्वयमा काम भइरहेको छ, सिंहले भने, जिल्ला विपद् व्यवस्थापन समिति, स्थानीय विपद् व्यवस्थापन समितिलाई आवश्यकताअनुसार बजेट र सामग्री पठाएका छौं।"
प्रदेश २ मा ९ को मृत्यु हजार बढी विस्थापित,"जनकपुरधाममलंगवा : अविरल वर्षासँगै आएको बाढीले प्रदेश २ मा हालसम्म ९ जनाले ज्यान गुमाएका छन् भने १ हजारभन्दा बढी मानिस घरबारविहीन भएका छन्। बाढीबाट प्रभावित रौतहट, सिरहा, महोत्तरी, सप्तरी, पर्सालगायतका जिल्लामा प्रदेश सरकारद्वारा गठित विपत् व्यवस्थापन तथा अनुगमन समितिले क्षतिको आकलन गरेको छ। अनुगमन तथा निरीक्षण संयोजक भौतिक पूर्वाधार विकास मन्त्री जितेन्द्र सोनल र सदस्यहरू आन्तरिक मामिला मन्त्री ज्ञानेन्द्र यादव, उद्योग, पर्यटन वन तथा वातावरण मन्त्री रामनरेश राय तथा जिल्ला विपत् व्यवस्थापन संयोजकहरूको संयुक्त टोलीले बाढीग्रस्त क्षेत्रमा नियमित अनुगमन गरी क्षतिको विवरण संकलन कार्य गरिरहेको मन्त्री यादवले बताए। रौतहटको लालबकैया र बागमती नदीमा तटबन्ध भत्किँदा ३ करोडभन्दा बढीको क्षति भएको मन्त्री यादवको भनाइ छ। सबै जिल्लाबाट विवरण आएको छैन। पर्सिसम्ममा तथ्यांक आइपुग्छ। मन्त्री यादवले भने, प्रभावित क्षेत्रमा तत्काल तटबन्ध निर्माणका लागि आन्तरिक मामिला मन्त्रालयबाट २० लाख रुपैयाँ निकासा गरी भौतिक पूर्वाधार मन्त्रालयमा पठाएको छु, मन्त्रालयले बाँध निर्माणको काम अघि बढाउन रकम निकासा गर्नेछ। त्यसैगरी विस्थापित परिवारलाई सुरक्षित बासस्थानमा राखेर गास र बासको व्यवस्थापन प्रदेश सरकारले गरिरहेको मन्त्री यादवले बताए। गत वर्ष बाढीका कारण प्रदेश २ मा ३८ जनाको मृत्यु भएको थियो भने १ अर्बभन्दा बढीको क्षति भएको थियो। भाडसरका २९ घर डुबानमा सर्लाही सदरमुकाम मलंगवा ५ भाडसरका २९ घर डुबानमा परेका छन्। लखन्देही खोलामा आएको बाढी गाउँमा पस्दा ती घर डुबानमा परेका हुन्। डुबानमा परेका अधिकांश घर कच्ची छन् भएकाले पीडितहरू डुबानमै परेका अन्य पक्की घरमा शरण लिएर बसेका छन्। घरमा चोरी हुने डरले उनीहरू सुरक्षित स्थानमा जान नसकेका हुन्। भाडसर उत्तरमा रहेको बाँध होचो भई नदीले भत्काउँदा गाउँमा बाढी पसेको मोहम्मद फिरोजले जानकारी दिए। बालबालिकालाई सुरक्षित स्थानमा राखेर आफूहरू घर कुरेर बसेको उनको भनाइ छ। बाढीका कारण अरू स्थानमा खासै क्षति नभए पनि भाडसरका केही घर डुबानमा परेको प्रमुख जिल्ला अधिकारी मोहनबहादुर जीसीले जानकारी दिए। पहिलो चरणमा पीडितलाई त्रिपाल वितरण गरिएको र पानीको बहाव कम भएकाले जोखिक घटेको उनको भनाइ छ। बाढीग्रस्त क्षेत्रमा अनुगमन गर्दै प्रदेश २ को मन्त्रीस्तरीय टोली। तस्बिर ः अन्नपूर्ण ००० बाढी डुबानमा परेका घर। तस्बिर ः सुनील ठाकुर"
सहर कोरोनाको अति जोखिममा,"काठमाडौं : काठमाडौंमा झट्ट बाहिर निस्किँदा कोरोना भाइरसको जोखिम छैन, जस्तो लाग्छ। चोक, पसल, होटल, क्याफे सबैतिर मानिसको भीडभाड देखिन्छ। बाहिर गल्ली सडकमा मानिसको उही किसिमको चाप सुरु भएको छ। अधिकांशले सुरक्षा सावधानी अपनाएको देखिँदैन। साना चिया पसलहरूमा चिया चुरोट खानेहरूको भीड पुरानै अवस्थामा फर्किसकेको छ। ठूला क्याफेहरू पनि भरिभराउ हुन थालेका छन्। बिहीबार राजधानीका चाबहिल, पुतलीसडक, अनामनगरलगायतका तरकारीदेखि कपडा पसलहरूमा मानिसहरूको घुइँचो थियो। पसलेले एकाध पसलबाहेक अधिकांशले आउने ग्राहकको बीचमा दूरी कायम गराएका छैनन्। पसलेहरूलाई ग्राहकबीचको भौतिक दूरीभन्दा पनि व्यापारको बढी चिन्ता भएको देखिन्छ। पसले भीड लागेकोमा नै खुसी भएको देखिन्थे। सुरुसुरुमा दूरी कायम गरे पनि भीड बढ्न थालेपछि दूरी कायम गराउन नसकिएको पसलेहरू बताउँछन्। सुरुसुरुमा दूरी कायम गरेरै बेच्थ्यौँ, चाबहिलका एक तरकारी पसले भन्छन्, लकडाउन खुलेसँगै मान्छे एकै चोटी आउँछन्। दूरी कायम गराउनै सकिँदैन। प्रायः पसलहरूले ग्राहकका लागि स्यानिटाइजरको व्यवस्था हटाइसकेको देखियो। पहिले भएका ठाउँमा समेत अहिले भेटिएन। स्यानिटाइजरको प्रयोग गरेर व्यापारमा खर्च नबढाउने दाउमा क्याफे, पसलका साहुजीहरू भएको अनुमान सहजै लगाउन सकिन्छ। राजधानीका अधिकांश होटल क्याफेमा पहिला ग्राहक बसेको टेबल कुर्सीमा स्यानिटाइज नगरी अर्को ग्राहक बस्ने गरेका छन्। भित्तामा सामाजिक दूरी कायम गरेर बसौं लेखिएको छ। तर व्यवहारमा दूरी कायम छैन। मझौला र साना चिया पसलमा त दूरी कायम गर्ने ठाउँ पनि छैन। बस्ने ठाउँ साँघुरो छ। आउने ग्राहकमा पनि खासै सचेतता भएको देखिँदैन। पुरानै अवस्थामा झैँ बस्ने खाने गरेका छन। सरकारले लकडाउन खुलाएसँगै बुधबारबाट उपत्यकाभित्र सार्वजनिक सवारीहरू चल्न सुरु गरेका छन्। यात्रा गर्ने धेरै यात्रुहरूको भीड भने देखिँदैन। तर सबै सवारीचालकले सुरक्षा सामग्री भने अपनाएका छैनन्। बिहीबार राजधानीका चलेका सवारी हेर्दा एकाध ड्राइभरले फेस सिल्डसम्म लगाएको देखियो। बाँकीले भने मास्क मुख छोप्नभन्दा पनि चिउडोको सुरक्षा गर्न लगाएका थिए। सवारीमा यात्रुका लागि अरू सुरक्षा नभएको चालकहरूको भनाइ थियो। यात्रुका लागि हामीले दूरी कायम गरेर राख्नेबाहेक अन्य सुरक्षा अपनाएका छैनौं, काठमाडौं भक्तपुरका बस चालक लक्ष्मीनारायण सुलाले भने, कार्यालय समयमा त यात्रुको चाप धेरै भएर दूरीसमेत कायम गराउन सकिँदैन। स्यानिटाइजर राखेर साध्य हुन्न। मास्क यात्रु आफैंले लगाएर चढ्छन्। सहरमा कोरोना संक्रमणको सुरक्षा प्रबन्ध हेर्दा लाग्छ, मानिसले अब कोरोनासँगको लडाइ जितिसके। अब सहरमा जोखिम छैन। तर संक्रमित दिनानुदिन बढ्दै छ। बिहीबार मात्रै उपत्यकामा ९ जना थपिएको स्वास्थ्य मन्त्रालयका प्रवक्ता डा जागेश्वर गौतमले बताए। मानिसहरूले अहिलेको अवस्थालाई लिएर हेलचेक्र्याइँ गर्ने अवस्था नभएको विज्ञहरू बताउँछन। उपत्यकामा बाहिरबाट आउने मानिसहरूको बढ्दो क्रम रहेको छ। उनीहरू आउनेबित्तिकै काममा निस्कने भीडभाडमा जाने भएकाले जोमिख बढी नै भएको शुक्रराज ट्रपिकल तथा सरुवा रोग अस्पताल, टेकुका डा अनुप बाँस्तोलाले बताए। सरकारले लकडाउन खोलेसँगै संक्रमित बढी भएको ठाउँबाट पनि उपत्यका आउने संख्या धेरै छ, उनले भने, आउने मानिस क्वारेन्टिन बस्नेभन्दा, काममा फर्किन थालेका छन्। धेरैले सरकारले जारी गरेको मापदण्ड पनि पूरा गरेका छैनन्। जसले गर्दा उपत्यकामा जोखिम बढ्दो देखिन्छ। कोरोना पछिको यो नयाँ जीवन भएकाले आम मानिसले नयाँ तरिकाबाट चल्न सिक्नुपर्ने उनले बताए। कोरोनाको समयमा यो हाम्रो नयाँ जीवन हो, उनले भने, हामीले नयाँ ढंगले जीउने बानी बसाल्नु पर्छ। आफ्नो सुरक्ष प्रबन्ध गरेर मात्र काममा निस्किनु पर्छ। होटल, व्यवसायी, सवारी चालकलगायत व्यक्ति आफैंले सचेत नभए राजधानी कम नहुने उनले बताए।"
नेपालभारत सीमा नाकामा फहराइयो १ सय १० फिट अग्लो राष्ट्रिय झण्डा,"वीरगन्ज : भारतबाट नेपाल प्रवेश गर्ने मुख्य नाका वीरगन्जको शंकराचार्य प्रवेशद्वारमा १ सय १० फिट अग्लो नेपालको राष्ट्रिय झण्डा फहराइएको छ । पर्सा निर्वाचन क्षेत्र १ का प्रतिनिधिसभा सांसद प्रदीप यादवको निजी खर्च र संसदीय कोषबाट गरी १३ लाख ६२ हजारको लागतमा मुख्य नाकामा १ सय १० फिट अग्लो राष्ट्रिय झण्डा गाडिएको हो । जिल्लाका सुरक्षा निकायका प्रमुखहरुको उपस्थितिमा शनिबार सांसद यादवले झण्डाको उद्घाटन गरेका छन् । भारतको रक्सौलबाट वीरगन्ज छिर्ने मुख्य नाका इनर्वास्थित शंकराचार्य प्रवेशद्धारकै अगाडि १ सय १० फिट अग्लो फलामे टावर ९पोल ०निर्माण गरी त्यसमा ३० फिट लम्बाइ र १५ फिट चौडाइको नेपाली राष्ट्रिय झण्डा लगाइएको हो । स्थानीय पूर्वाधार विकास साझेदारी कार्यक्रम निर्वाचन क्षेत्र नम्बर १ पर्साको विकास कोषबाट १० लाख र आफनो निजी ३ लाख ६२ हजार रुपैयाँको लगानीमा नेपाली राष्ट्रिय झण्डा सहितको फ्ल्याग टावर निर्माण गरिएको सांसद यादवले जानकारी दिए । भारतबाट नेपाल गर्ने देशकै मुख्य नाकामा नेपाल र नेपालीको पहिचान र शानको झल्को दिन नेपाली राष्ट्रिय झण्डा सहितको फ्ल्याग टावर निर्माण गरेको सांंसद यादवले बताए । 'मधेसीको राष्ट्रियताप्रति देशकै केही समुदायले बेला बेलामा आशंका गर्दै लान्छना लगाउँदै आएका छन् । तर आज सीमा नाकामै मधेसको एउटा सांसदले यति विशाल अग्लो राष्टिय झण्डा लगाएर मधेसीको राष्ट्रियता माथि शंका गर्नेहरुलार्इ गतिलो जवाफ दिएका छौँ,' सांसद यादवले भने । सीमा नाकामै लगाइएको नेपाली झण्डाले नेपाली र नेपालीको पहिचानलाई अझ सशक्त बनाएको भन्दै उनले झण्डाले नेपालीको शान र गौरव अझ बढाएको प्रतिक्रिया दिए । सांसद यादवले सीमानाकाको मितेरी पुलदेखि वीरगन्ज भन्सार हुँदै रजतजयन्ति चोकसम्मको जीर्ण सडक यही आर्थिक वर्षमा आफुले मर्मत सम्भार गरिदिने घोषणा पनि गरे । तत्कालीन समाजवादी पार्टी पर्साका अध्यक्ष राम नरेश प्रसाद यादवको अध्यक्षतामा भएको फ्ल्याग टावर उद्घाटन कार्यक्रममा पर्साका प्रमुख जिल्ला अधिकारी विष्णु कार्की, प्रहरी उपरीक्षक गंगा पन्त, जिल्ला समन्वय समिति पर्साका सभापति नेक महम्मद अन्सारी, तत्कालीन समाजवादी पार्टी पर्साका सचिव तबरेज अहमद, वीरुगन्ज १६ की कार्यवाहक वडाध्यक्ष सुनीता देवी लगायतको पनि उपस्थिति थियो ।"
जनप्रतिनिधिलाई चाडपर्व मनाउन साढे पाँच करोड,"सुर्खेत : गरिबीको रेखामुनि रहेको कर्णालीमा थप आर्थिक भार बढ्ने भएको छ। स्थानीय तहका जनप्रतिनिधिलाई मासिक तलब भत्ता खाने कानुनी बाटो खुलेपछि प्रदेशलाई आर्थिक भार बढेको हो। अब कर्णालीका प्रत्येक जनप्रतिनिधिले चाडपर्व मनाउन बर्सेनी १५ हजार रुपैयाँ पाउने छन्। जिल्ला समन्वय समिति, गाउँपालिका र नगरपालिकाका जनप्रतिनिधिले पाउने चाडपर्व बापतको खर्च जोड्दा राज्यकोषबाट वर्षमा साढे पाँच करोड रुपैयाँ खर्च हुनेछ। जनप्रतिनिधिलाई चाडपर्व मनाउन राज्यबाट दिइने खर्चको हिसाब गर्दा कर्णालीलाई बर्सेनी पाँच करोड ५३ लाख रुपैयाँ थप आर्थिक भार बढ्ने भएको हो। चाडपर्वबाहेक अन्य मासिक तलब र भत्ता जोड्दा आर्थिक भार अझ बढी हुनेछ। हाल कर्णालीमा तीन हजार ६ सय ८७ जना जनप्रतिनिधि छन्। यो चाडपर्वबाहेक जनप्रतिनिधिले तलब भत्ता र इन्धनको सुविधा जोड्दा वर्षमा एकअर्ब भन्दा बढी रकम हुन आउँछ। यसरी हेर्दा कर्णाली प्रदेशमा स्थानीय तहका जनप्रतिनिधिहरुले राज्य कोषबाट वार्षिक एक अर्बभन्दा बढी रुपैयाँ सेवा सुविधामा खर्चिने देखिएको छ। जिल्ला समन्वय समितिका प्रमुखहरुले वार्षिक ४८ लाख, उपप्रमुखको ४२ लाख र सदस्यले एक करोड ५० लाख खर्च पाउने छन्। कर्णाली जिसस प्रमुखले मासिक ४० हजार, उपप्रमुखले ३५ हजार र कार्यपालिका सदस्यले १२ हजार पाँचसय मासिक तलब खान्छन्। १० जिल्लामा जिसस प्रमुख र उपप्रुमख गरी २० जना र ७० जना कार्यपालिका सदस्य छन्। त्यस्तै नगरपालिका मेयरहरुले वार्षिक एक करोड १४ लाख, उपमेयरहरुले ९६ लाख, नगरका वडाध्यले सात करोड ९९ लाख ९२ हजार र कार्यपालिका सदस्यले दुई करोड ७६ लाख तलब बापत लिनेछन्। कर्णालीका मेयरले मासिक ३८ हजार उपमेयरले ३२ हजार, वडाध्यक्षले २२ हजार र कार्यपालिका सदस्यले ११ हजार पाँचसय मासिक तलब पाउने छन्। कर्णालीमा २५ नगरपालिकामा मेयरउपमेयर ५० जना र तीनसय तीन जना वडाध्यक्ष र दुईसय जना कार्यपालिका सदस्य छन्। त्यस्तै गाउँपालिकाका अध्यक्षहरुको वार्षिक दुई करोड १३ लाख ८४ हजार, उपाध्यक्षहरुको एक करोड ८१ लाख ४४ हजार, वडाध्यक्षहरुकोनौ करोड ९६ लाख र कार्यपालिका सदस्यहरुको तलब सुविधामा चार करोड ८२ लाख ४० हजार रुपैयाँ खर्च हुनेछ। गाउँपालिका अध्यक्षले ३३ हजार, उपाध्यक्षले २८ हजार, वडाध्यक्षले २० हजार र कार्यपालिका सदस्यले दश हजार पाँचसय मासिक तलब पाउने छन्। कर्णाली प्रदेशमा गाउँपालिकाका अध्यक्षउपाध्यक्ष गरी एकसय आठ जना, वडाध्यक्ष चारसय १५ जना र तीन सय २४ जना कार्यपालिका सदस्य छन्। त्यस्तै ७९ वडा स्थानीय तहमा प्रमुख, उपप्रमुख, वडाध्यक्ष र कार्यपालिका सदस्यबाहेक बाँकी दुई हजार एकसय ९७ जना सभासदस्यहरु छन्। नगरपालिकाका सभासदस्यले ६ हजार पाँचसय र गाउँपालिकाका सभासदस्यले पाँच हजार पाँचसय मासिक तलब पाउने छन्। दुई हजार एकसय ९७ जनाले सरदरमा मासिक ६ हजारका तलब बुझ्दा वार्षिक १५ करोड ८१ लाख ८४ हजार रुपैयाँ सभासदस्यहरुको तलबमा खर्च हुनेछ। तलबसँगै गाडी प्रयोग नगर्ने जनप्रतिनिधिले थप मासिक १२ हजार रुपैयाँ राज्यबाट लिनेछन्। यसका अतिरिक्त गाडी, दैनिक भ्रमण खर्च, सबै जनप्रतिनिधिले १५ सय दैनिक बैठकभत्ता, जिससका प्रमुखले दुई हजार, उपप्रमुखले एक हजार आठ सय, नगरप्रमुखले दुई हजार, उपप्रमुखले एक हजार आठ सय, गाउँपालिका अध्यक्षले एक हजार आठ सय उपाध्यक्षले एक हजार ६ सय, जिसस सदस्यले, नगरका वडाध्यक्षले नगरका कार्यपालिका सदस्य र सभासदस्यले १६१६ सय र गाउँपलिका अध्यक्ष, कार्यपालिका सदस्य र सभासदस्यले १५१५ सय रुपैयाँ बैठक भत्ता पाउँछन्। यो सुविधा भने बैठक बसे बमोजिम हुनेछ। इन्धनमा मात्र साढे दुई करोड कर्णाली प्रदेशका स्थानीय तहका जनप्रतिनिधिहरुले पाउने इन्धन खर्चमा मात्र बर्सेनी झण्डै तीन करोड खर्च हुनेछ। ७९ स्थानीय तहका प्रमुख, उपप्रमुख र जिल्ला समन्वय समितिका प्रमुख र उपप्रमुखले वार्षिक दुई करोड ५६ लाख ३२ हजार रुपैयाँ बराबरको रकम डिजेट तथा पेट्रोलमा खर्च गर्नेछन्। कानून अनुसार गाडी सुविधा हुने जिसस प्रमुखले मासिक एकसय लिटर, उपप्रमुखले ९० लिटर डिजेल, नगरपालिकाका प्रमुखले ९० लिटर, उपप्रमुखले ७० लिटर र गाउँपालिका अध्यक्षले ७० र उपाध्यक्षले ६० लिटर पेट्रोल खर्च गर्न पाउँछन्। तर गाडी प्रयोग नगर्ने जिसस, नगरपालिका र गाउँपालिकाका प्रमुखउपप्रमुखले मासिक रुपमा १२ हजार रुपैयाँ सवारी खर्च पाउँछन्। यसका साथै गाउँपालिकाका वडाध्यक्षले २५ र नगरपालिकाका वडाध्यक्षले १५ लिटर मासिक रुपमा पेट्रोल पाउने छन्। यसरी हेर्दा स्थानीय तहका जनप्रतिनिधिको इन्धन खर्चमै वार्षिक तीन करोडभन्दा बढी रकम खर्च हुनेछ। भत्तामै असीमित खर्च कर्णालीका जनप्रतिनिधिहरुले बैठक र दैनिक भमण भत्तामा समेत ठूलो धनराशी खर्च गर्ने देखिएको छ। नियमअनुसार स्थानीय तहका जनप्रतिनिधिले वर्षमा बर्खे र हिउँदे बजेट अधिवेशनमा दुईपटक अनिवार्य रुपमा बैठक बस्नुपर्छ। यसरी तीन हजार ६ सय ८७ जना जनप्रतिनिधिले दुईपटक बैठक बस्दामात्रै पनि राज्यकोषको दुई करोड २० लाख ४१ हजार रुपैयाँ भत्तामै खर्च हुनेछ। यसका अलवा आवश्यकताअनुसार कार्यपालिकाको बैठक र वडाको बैठक बस्छ। कार्यपालिकाले वर्षमा चार पटक मात्रै बैठक बस्दा पनि एक करोड ४३ लाख ८२ हजार रुपैयाँ खर्च हुन्छ। कर्णालीमा नगरपालिकाका दुई सय र गाउँपालिकाका दुई हजार एक सय ९७ गरी कुल दुइ हजार तीनसय ९७ जना प्रतिनिधिहरु कार्यपालिकामा छन्। कार्यपालिका, वडा तथा नगरसभाको बैठक बस्दा हरेक जनप्रतिनिधिले समान रुपमा १५ सय रुपैयाँ भत्ता पाउँछन्।"
केपी ओलीकै सक्रियता र पहलमा एमाले दर्ता भयो : प्रचण्ड,"काठमाडौं : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्डले चोचोमोचो मिलाएर एकता नहुने बताएका छन्। पुष्पलाल स्मृति दिवसको अवसरमा राजधानीमा आयोजित कार्यक्रमलाई सम्बोधन गर्दै प्रचण्डले यस्तो बताएका हुन्। एकता चोचोमोचो मिलाएर होइन संघर्षबाट हुन्छ, उनले भने, संघर्ष र बहस बाहिर गएर माला जपेर एकता हुँदैन। उनले एकताका लागि संघर्ष जरुरी भएको बताए। उनले रुपान्तरणका लागि नयाँ आधारमा एकता हुनुपर्नेमा जोड दिए। सँगै प्रचण्डले प्रधानमन्त्री एवम् अर्का अध्यक्ष केपी ओलीकै पहलमा नेकपा (एमाले) नामक नयाँ दल दर्ताका लागि निर्वाचनमा आयोगमा निवेदन परेको दाबीसमेत गरेका छन्। मैले सार्वजनिक रुपमा पहिला पनि भनेको छु । यहाँ पार्टी संकटमा छ । मैले ठिकठाक छ भने भने त्यो सत्य होइन । किनकी पार्टीको बैठक चल्दाचल्दै निर्वाचन आयोगमा नेकपा (एमाले) को नाममा पार्टी दर्ताको प्रक्रिया हाम्रो पार्टीका अर्का अध्यक्षसमेतको सक्रियता र पहलमा भएको छ, प्रचण्डले ओलीतर्फ लक्षित गर्दै भने, त्यसकारण यसले संकटलाई व्यक्त गरेको छ । यो तपाईंहरु सबैले देखेकै कुरा हो । उनले प्रधानमन्त्री ओलीले नै पार्टी बैठक चलिरहेका बेला कार्यकर्तालाई जिन्दावाद र मुर्दावादको नारा लगाउन लगाएको आरोपसमेत लगाए। कम्युनिस्ट पार्टी भनेको सामूहिक नेतृत्वमा चल्नुपर्ने तर त्यो नभएको उनको गुनासो छ। उनले ६६ महिनामा बस्नुपर्ने केन्द्रीय समिति बैठक दुई वर्षसम्म बस्न नसकेको स्वीकार गरे। पार्टी बैठक नहुँदा सामूहिक छलफल हुन नसकेको उनको भनाइ छ। पार्टी भनेको विवेक हो। सरकार भनेको सत्ता हो, प्रचण्डले भने, विवेकले सत्ताको नेतृत्व गर्नुपर्छ। यो भनेको पार्टीले सरकारको नेतृत्व गर्नुपर्छ भनेको हो। सत्ताले पार्टीको नेतृत्व गर्ने होइन। पुष्पलालको ४२ औं स्मृति दिवसका सन्दर्भमा पुष्पलाल मित्रता केन्द्रले गरेको कार्यक्रममा प्रचण्डमा प्रचण्डले गरेको सम्बोधन : मार्क्सवादको वा वैज्ञानिक समाजवादको या द्वन्द्वात्मक तथा ऐतिहासिक भौतिकवादको अनुसन्धान हुनुभन्दा अगाडि मानव समाजमा के मान्यता हाबी थियो। कुन मान्यताबाट प्रभावित थियो भन्दा उपल्लो वर्गलाई श्रमजीवीमाथि शासन गर्ने अधिकार प्राप्त छ र तल्लो वर्ग शासित हुन बाध्य छ। त्यो शासित हुनको लागि जन्मेको हो भने उपल्लो वर्ग शासन गर्नको लागि जन्मिएको हो भन्ने अलौकिक शक्तिले या कुनै त्यस्तो भाग्य भगवानले या कुनै तरिकाले शासितहरू शासित हुन बाध्य छन्। शासकहरू शासन गर्न स्वतन्त्र छन् भन्ने मान्यता स्थापित थियो। मार्क्सवादको आविष्कार भएपछि इतिहासमा पहिलोपटक त्यो मान्यतामाथि प्रहार गरियो, वैचारिक दार्शनिक सैद्धान्तिक राजनीतिक र सांस्कृतिक रूपले। र भनियो विद्रोह गर्नु श्रमजीवी जनताको अधिकार हो। तल्लो वर्ग कुनै पनि हिसाबले शासित हुनको निम्ति जन्मेको होइन। मानव समाजले सृष्टि गरेका कुनै पनि कुराको प्रमुख हकदार, प्रमुख बाहक र सृष्टिलाई अगाडि बढाउने तागत भनेको श्रमजीवी वर्गको हो। श्रमद्वारा नै सबै मानव समाजको प्रगति सम्भव भएको हो र त्यस कारण इतिहासको निर्माता श्रमजीवी वर्ग हो। शोषित वर्ग हुन्। माथिल्लो वर्ग र कृत्रिम र जुका जस्तो रगत चुसेर र पिएर बाच्ने वर्ग हो। त्यसलाई उल्ट्याइनु पर्छ। विद्रोहको अधिकार प्रयोग गरेर श्रमजीवी जनताले शासकहरूको त्यो मनोपोलिमाथि विजय प्राप्त गर्नुपर्छ भन्ने मान्यता स्थापित गरेको हो। मार्क्सवादको एउटा महान् क्रान्तिकारी छलाङ भनेको दर्शन र सिद्धान्तको क्षेत्रमा मानिसहरूले बुझ्ने परम्परालाई तोड्ने र परम्परा तोड्ने सबैभन्दा ठूलो कुरा यही नै हो। र यो प्रक्रियासँगै विश्वमा ठूलो आँधीहुरी बतास आयो। किनकि श्रमजीवी वर्गले त्यस्तो विचार, सिद्धान्तको हतियार र विद्रोह गर्ने अधिकार प्राप्त गर्यो। पहिला युरोपमा र विकसित देशहरू हुँदै क्रमशः तेस्रो विश्वका पछि परेका देशहरूमा पनि वर्ग सङ्घर्षको आँधीहुरी चल्न थाल्यो। संसार थर्किन थाल्यो, अर्कै नयाँ एउटा आवाज विचार र मान्यताद्वारा। संसारभरि नयाँ क्रान्तिको आवाज घन्किन थाल्यो। र त्यही प्रक्रियामा एउटा त्यस्तो परिवेश तयार भयो, जति वेला नेपालमा कम्युनिष्ट पार्टी स्थापना हुँदै थियो। क पुष्पलाल एउटा सामान्य संस्थापक मात्र होइन। उहाँ विचारक, इतिहासकार र चिन्तनको रूपमा हुनुहुन्छ। कम्युनिष्ट पार्टी स्थापनामा सामान्य चार पाँच जनामध्येको एक जना मात्र उहाँ होइन। त्योभन्दा पनि माथि भएर कम्युनिष्ट पार्टी स्थापनाको लागि उहाँले गरेको तयारी अद्भूत निकै ठूलो पहल र साधना गरेर नेपाल कम्युनिष्ट पार्टी स्थापना गर्नु भएको हो। त्यो त्यस्तो परिवेश थियो जति वेला चीनमा भर्खरै सामन्तवादमाथि सर्वहारा वर्गको जीत भएको थियो। नयाँ जनवादी क्रान्ति सफल भएको थियो। ठूलो उत्साहको माहौल थियो। सोभियत संघमा समाजवादको निर्माण भइरहेको थियो। दोस्रो हिट्लर, फासिज्ममाथि विजय हासिल गरेर समाजवादको निर्माण गरेर तीव्र गतिमा फैलियो। यता हिन्दूस्तानमा समेत कम्युनिष्टवादीको एउटा लहर चल्दै थियो। तेलंगना क्षेत्रमा ठूलो सशस्त्र किसान विद्रोह चलेको थियो र त्यसले त्यहाँका निजामहरुको मात्र होइन भारतको पूँजिपतिले प्रतिक्रियावादी वर्गलाई हल्लाइरहेको स्थिति थियो। ठिक त्यो परिवेशमा अन्तर्राष्ट्रिय माहौलमा कमरेड पुष्पलालको नेतृत्वमा नेपाल कम्युनिष्ट पार्टी स्थापना भएको थियो। धेरै ठूलो मेहेनत र साधनापछि कम्युनिष्ट घोषणा पत्रको अनुवाददेखि कम्युनिष्ट पार्टीको संगठन विस्तार गर्नको निम्ति वर्गीय सचेततासहित वर्गीय पहलकदमी भयो। तर सँगसँगै कम्युनिष्ट पार्टीभित्र चल्ने बहस पनि एउटा अपरिहार्य प्रक्रिया हो। समाजमा चल्ने वर्ग सङ्घर्ष, वैचारिक धारा र प्रवृत्तिको सङ्घर्षको प्रतिविम्ब कम्युनिष्ट पार्टीभित्र आइराख्छ। जबसम्म कम्युनिष्ट पार्टी रहन्छ, तबसम्म पार्टीभित्र पनि सङ्घर्ष चलिराख्छ। हामी पनि कोही दुबिधामा हुन जरुरी छैन। कम्युनिष्ट पार्टीभित्र सङ्घर्ष पार्टी बाहिर समाजमा चलेको सङ्घर्षको प्रतिविम्बको रिफ्लेक्सनको रूपमा हुने हो। त्यहाँ कहिले श्रमजीवी वर्गको निम्ति निष्ठावान् प्रवृत्ति हाबी हुन्छ। कहिले विजातीय प्रवृत्ति पनि हाबी हुने गर्छ र पार्टीहरूले रुपरंग बदल्दै जाने हुन्छ। अनि एकता, सङ्घर्ष, रूपान्तरण र फुट्सम्म पनि मार्क्स एंगेल्सको समयमा समाजवादी आन्दोलनमा एकता कसरी पैदा हुन्छ। र समाजवादी आन्दोलनमा फुट कस्तो बेला पैदा हुन्छ भन्ने कुरा मार्क्स र एंगेल्सले महत्त्वपूर्ण विचारहरू त्यति बेलै संश्लेषित गर्नु भएको थियो। यसबारेमा पनि स्मरण गर्नु र अध्ययन गर्नु जरुरी छ भन्ने मलाई लाग्छ। एकता एउटा निश्चित मूल्य मान्यता र विधि पद्धतिको आधारमा हुने कुरा हो। र त्यो एकता सङ्घर्षद्वारा हासिल गरिन्छ। एकता चोचोमोचो मिलाएर हुने कुरा होइन। सङ्घर्षकै माध्यमबाट एकता पनि बलियो हुने हो। पार्टीभित्र र बाहिर पनि हुने विचारको सङ्घर्षबाट एकता बलियो हुँदै जाने कुरा हो। सङ्घर्ष र बहसभन्दा बाहिर तथाकथित एकताको माला जपेर एकता हुने कुरा होइन। यो सङ्घर्षद्वारा हासिल गरिने कुरा हो। सङ्घर्षबाट एकता मात्र प्राप्ति हुन्छ भन्ने कुरा पनि होइन। इतिहासले पटकपटक देखाएको कुरा के हो भने एउटा सच्चा कम्युनिष्ट नेता र कार्यकर्ताले एकता सङ्घर्ष रूपान्तरण नयाँ आधारमा नयाँ एकता हासिल गर्ने सोच र विधि लिनुपर्दछ। तर यसो गर्दा एकता मात्र हासिल नभएर पार्टी फुटाउन पनि सक्छ। यही आधारमा समाजवादी आन्दोलन अगाडि बढेको छ भन्ने कुरा त्यति बेला एंगेल्सले पनि भन्नु भएको छ। त्यो कुरा विल्कुल वैज्ञानिक र सत्य साबित भएको छ। एकता सङ्घर्ष र रूपान्तरण नयाँ आधारमा नयाँ एकता विश्वले धेरै पटक देखेको छ। कोही आदर्शवादी भ्रममा हुनु पनि जरुरी छैन। नेतृत्वले आफ्नो उद्देश्य पुरा गर्नको लागि विचलित हुनुहुँदैन भन्ने मलाई लाग्छ। आज हामी कमरेड पुष्पलालको स्मृतिमा श्रद्धाञ्जली कार्यक्रम गर्दैछौं। स्वयम् पुष्पलालले के भोग्नु भयो भन्ने कुरा पनि महत्त्वपूर्ण छ। पुष्पलालले नेपालमा कम्युनिष्ट पार्टी स्थापना एउटा ऐतिहासिक र युगान्तकारी प्रक्रियाको थालनी गर्नुभएको हो। जसको प्रक्रियामा तपाइ हामी हुर्केका छौं। जन्मेका छौं। तर, स्वयम् पुष्पलाल २००८ सालपछि महासचिवबाट हटाइनु, २०१० सालमा महासचिव बन्नबाट रोकिनु, २०१४ सालमा उहाँकै नीति र विचार पारित हुने तर नेतृत्वमा रायमाझी हुने बडो विडम्बनापूर्ण स्थिति पुष्पलाल कमरेडले भोग्नुभयो। नीति एउटाको तर नेतृत्व त्यसका विरोधीको। तपाई हामीले यसो हेर्यौ भने अहिले पनि त्यस्तै भएको हो कि ? नीति र विचार एउटाको हुने तर नेतृत्व अर्कैको हुने भएको हो कि। आज हामीले भोग्नुपरेको समस्याको चुरो त्यतै कतै छ कि भनेर हेर्न पनि जरुरी छ जस्तो मलाई लाग्छ। किनभने २०१४ मा पुष्पलालको जनवादी क्रान्तिको नीति पारित भएर पनि राजापरस्त रायमाझी आउने जुन प्रवृत्ति देखियो, त्यसबाट शिक्षा लिनुपर्ने र भविष्यमा त्यस्तो प्रवृत्ति नहोस् भनेर हेर्नुपर्ने छ। यदि त्यस्तै हुने हो भने १४ सालपछि जस्तो स्थिति आयो, त्यस्तै हुनेछ। २०१४ सालपछि नीति एउटा र नेतृत्व अर्को भएपछि त्यो कम्युनिष्ट आन्दोलन दुर्घटनामा जाने नै थियो। त्यसमा कसैको पवित्र इच्छा हुँदैमा रोकिने कुरा होइन। त्यसको आफ्नो वैज्ञानिक विधि छ। नियम छ। त्यहीअनुसार अघि बढ्छ। २०१७ सालमा दोस्रो महाधिवेशन केन्द्रीय कमिटीको हालत के भयो। र २०१९ को महाधिवेशन पछि कसरी पार्टी छिन्न भिन्न हुने स्थिति भयो भन्ने इतिहासलाई हेर्ने हो भने हामीले मार्क्स एंगेल्सले भनेका ती अन्तर्निहित वैज्ञानिक वस्तुवादी सच्चाइ हामीहरूले आफैले पनि हाम्रो कम्युनिष्ट आन्दोलनमा भोगेको देख्न सकिन्छ। र त्यो प्रक्रिया पार्टीहरू पुनर्गठनका प्रयास भए। त्यसबाट कम्युनिष्ट पार्टी र आन्दोलन ध्वस्त भए त ? भएनन्। अर्को पुस्ताले फेरि झण्डा उठायो। फेरि नयाँ सिराबाट कम्युनिष्ट आन्दोलनहरू अगाडि बढाउने प्रयास भए। अगाडि बढे। त्यही क्रममा नेपालको कम्युनिष्ट आन्दोलन दुई धारका रूपमा अघि बढ्यो जसलाई २०७५ आएर हामी एकताबद्ध गर्ने ठाउँमा आइपुग्यौ। निकै ठूलो उत्साह र निकै ठूलो भरोसा आम जनता र पार्टीभित्र पैदा भयो। तपाई हाम्रो जिज्ञासा अब कम्युनिष्ट पार्टी के हुन्छ ? स्थायी कमिटीको बैठक, केन्द्रीय समितिको बैठक के हुन्छ, महाधिवेशन हुन्छ कि हुँदैन। एकता प्रक्रिया सफलतापूर्वक टुङ्गिन्छ कि टुङ्गिँदैन वा महाधिवेशनसम्म नपुग्दै पार्टी विभाजन त हुने होइन भन्ने तमाम आशंका तपाईँहरूको मनमा छन् भन्ने कुरा हामीलाई थाहा छ। देशभरका कार्यकर्ता र जनताका कुरा हामी अनुभूत गर्छौँ। हामीले गठबन्धन बनाएर एउटै उम्मेदवार बनाएर चुनावमा जाँदा घोषणापत्रका केही आधारहरू बनाएका थियौं। हामीले उन्नत अर्थतन्त्रसहितको सम्वृद्ध नेपालको एउटा सपना दिएका थियौं। हामीले सामूहिक रूपमा नेपाललाई समाजवादी दिशातिर लान चाहन्छौँ भनेका थियौं। हामीले यसरी अभियान चलाउँदै गर्दा जुन उत्साह पैदा भएको थियो, त्यसले जनतामा आशा र भरोसा पैदा भएको थियो। त्यहाँदेखि यहाँसम्म आउँदा हामीले त्यसलाई कति कायम राख्न सक्यौं ? सक्यौं कि सकेनौं ? सकेनौं भने के कारणले सकेनौं के त्यस्तो कारण परेको छ ? अहिले बिहानै बेलुकै समाचार सुन्दा कुन नहुने समाचार सुन्नुपर्ने हो भनेर जुन सन्त्रासयुक्त मन लिएर बस्नुपरेको अवस्था छ, यति छिटै, एकता प्रक्रिया नटुंगिँदै यस्तो अवस्था किन पैदा भयो ? आजको महत्त्वपूर्ण यक्ष प्रश्न यही छ। यसको जवाफ पार्टीमा खोज्ने प्रयास हामीले गरिरहेका छौं। कम्युनिष्ट पार्टी भनेको सामूहिक नेतृत्व र व्यक्तिगत जिम्मेवारी लिएर चल्ने पार्टी हो। त्यस्तो सामूहिक नेतृत्व हामीले विकसित गर्न सक्यौं कि सकेनौं ? हेर्ने हो भने कता कता दुई वर्षसम्म केन्द्रीय समितिको बैठक गर्न सकेनौं। जबकि ६ महिनामा बैठक गर्नुपर्ने वैधानिक व्यवस्था छ। समस्या आउँदा सामूहिक रूपमा छलफल गर्ने र त्यसबाट जे निष्कर्ष आउँछ, त्यसको पालना गर्ने नीति लिएका थियौं। त्यो नीति अपनायौं कि अपनाएनौ भन्दा बैठकै नबसेपछि सामूहिक छलफल र निष्कर्ष भन्ने नै भएन। पार्टी भनेको विवेक हो, सरकार भनेको सत्ता हो। कम्युनिष्ट पार्टीमा विवेकले सत्ताको नेतृत्व गर्नुपर्छ। त्यो भनेको पार्टीले सत्ता चलाउने हो। सरकारले पार्टीमाथि हैकम चलाउनेजस्तो स्थिति भयो भने त्यो तपाई हाम्रो वैज्ञानिक मान्यताभन्दा बाहिरको कुरा हुन्छ। पछिल्लो दुई वर्षलाई हेर्दा कतै विवेकले सत्तालाई चलाउने नभई सत्ताले विवेकलाई चलाउने अवस्था भएको हो कि ? समूहको अधीनस्थ व्यक्ति हुनेभन्दा कतै व्यक्तिको अधीनस्थ समूह भएर जाने खतरा पो पैदा भएको हो कि ? तपाईहरुले यसमा पक्कै विचार गर्नुभएकै होला। समूहको नेतृत्वमा समूह अन्तर्गत व्यक्ति हुने हो। त्यसकारण सामूहिक निर्णय र व्यक्तिगत जिम्मेवारीलाई कम्युनिष्ट पार्टीभित्र स्थापित गर्ने मार्क्सकै पालादेखि बहस गरिएको हो। हामीले जनतालाई सुशासन दिन्छौं भन्यौं। तर श्रृंखलाबद्ध रूपमा उठिरहेका प्रश्नहरू र भ्रष्टाचारबारे उठिरहेका प्रश्नहरूको निरूपणमा हामी कति सफल भयौं ? वा भएका छैनौं भन्ने प्रश्नहरू छ। हामीले विचारलाई प्राथमिकता दिने या पावरलाई भन्ने प्रश्नमा हामी कसरी गइरहेका छौं ? अघि यहाँ कुरा आयो हुँदा हुँदा हाम्रो पार्टीमा त बैठक बस्न पनि निकै ठूलो कसरत गर्नुपर्ने र बैठक बसिसकेपछि बैठकको ओझ महत्त्व र गरिमालाई कायम राख्ने कि नराख्ने भन्ने डिबेटहरु पनि हामीले सुन्नु परेकै छ। पार्टीले सामूहिक रूपमा निर्णय गर्यो भने सापेक्षिक रूपमा सही हुन्छ। राष्ट्रियताको सवालमा जब नक्साको कुरा उठ्यो, जब भारतले नेपालको भूभागलाई समेत राखेर नक्सा निकाल्यो, त्यो बेला कार्यकारीका रूपमा स्थायी समितिको बैठकको अध्यक्षता मैले गरिरहेको थिएँ। जब भारतले हाम्रो भूभाग समावेश गरेर नक्सा निकालेको थाहा भयो, हामीले अरूको एक इन्च पनि चाहिएन, हाम्रो एक इन्च भूमि पनि छोड्दैनौं भनेर तत्काल आफ्नो भूमिसहितको नक्सा प्रकाशन गर्ने निर्णय स्थायी समितिबाट गर्यौं। र, मैले सरकारलाई नक्सा प्रकाशन गर्न ढिलो गर्नु हुँदैन भनेर पुस महिनामा भनेको हो। त्यति बेला सरकारले नक्सा किन निकाल्ने सिधै भूमि फिर्ता ल्याउने भन्ने कुरा आयो। तपाईहरुलाई थाहा छ, माघ महिनामा बसेको केन्द्रीय समितिले पनि छिटो नक्सा प्रकाशित गर्नुपर्छ भन्ने निर्णय गर्यो। सुझाव पनि दियो। तर, सरकारले त्यस किसिमको तयारी गरेको देखिएन। संसदमा राष्ट्रपतिले नीति तथा कार्यक्रम प्रस्तुत गर्ने दिन बिहान एकैछिन बसेको सचिवालय बैठकमा नक्सा प्रकाशित गर्ने कुरा नीति कार्यक्रममा पार्नै पर्यो भनेर भन्यौं। अन्त्यमा त्यही बैठकमा रहनुभएका प्रधानमन्त्रीजी पनि त्यसमा सहमत हुनुभयो। त्यही बैठकबाट मूख्यसचिवलाई फोन गरेर प्रेसमा छापिइरहेको नीति तथा कार्यक्रममा नक्सा जारी गर्ने कुरा थप गर्न लगाइयो। त्यो पार्टीको निर्णय थियो। एकजना कमरेडले भन्नुभयो, पार्टीको निर्णय सरकारले मानिदिँदा कति राम्रो हुने रहेछ त। पार्टीको निर्णय सरकारले मानिदिँदा नक्सा प्रकाशित भयो, संविधान संशोधन भयो। सारा नेपाली गौरवान्वित भए। जनतामा राष्ट्रिय एकताको भावना देखियो, सब एकताबद्ध भए। पार्टीको निर्णयबेगर सरकारले निर्णय गर्नखोज्दा कति धेरै विवाद आए, कति धेरै अन्योल जन्मिए भन्ने कुरा राख्नु हुँदै थियो। त्यसो भएर पार्टीको निर्णय सर्वोपरि कुरा हो। त्यहाँ सामूहिक विवेकको कुरा अभिव्यक्ति भएको हुन्छ र त्यो विवेकलाई सरकारले पालना गर्दा राष्ट्रिय रूपमा त्यो कुरा निकै ठूलो विषय बन्छ। हामीले प्रधानमन्त्रीलाई त्यसमा धन्यवाद पनि भन्यौं किनभने पार्टीले मात्रै निर्णय गरेर उहाँले नमानेको भए त्यो लागू हुन सक्दैनथ्यो। त्यसको वैधानिक हैसियतका निम्ति सरकार चाहिन्थ्यो। तर, यदि फेरि पार्टीको सामूहिक विवेकबाट भएको निर्णयलाई पालन गरेको सबै चाहिँ व्यक्तिको खल्तीमा हाल्ने प्रयास भयो भने त्यो इमानदार प्रयास हुन सक्दैन। त्यसले फेरि अर्को विभ्रम पैदा गर्छ। त्यस कारण यो सिंगो राष्ट्रले गर्व गर्ने कुरा हो। सबैको राष्ट्रिय एकताको प्रतिफल पनि हो। कम्युनिष्ट पार्टीको सामूहिक विवेकको प्रतिफल पनि हो। र सरकारले पनि त्यसलाई वैधानिकता प्रदान गरेकाले सरकार पनि धन्यवादको पात्र छ। यो पो सही कुरा हो। अनि त्यही पार्टी जसले यो नक्सा प्रकाशित गर्ने निर्णय गराउन निरन्तर दबाब दिए, उनीहरू चाहिँ राष्ट्रघाती र दलाल, जुन सरकारले नक्सा प्रकाशित गर्न यति ढिलो गर्यो त्यसको चाहिँ देवत्वकरण ? यो हुन सक्दैन। हामी सबैले बुझ्नुपर्ने कुरा छ यो। त्यस्तो भयो भने त्यहाँ इमानदारिता र पारदर्शिता हुँदैन। त्यहाँ विवेकले काम गरेको भन्ने हुँदैन। हामी यो कुरामा सबै सचेत हुनुपर्ने कुरा जरुरी छ। हामीले चुनावमा जे कुरा भनेका थियौं, त्यसरी हामी जान सकेका छैनौं। अहिले बैठक चलिरहेको छ। मैले सार्वजनिक रूपमा पहिले पनि भनेको छु, पार्टी संकटमा छ। साँचो कुरा के हो भने यहाँ अहिले सबै कुरा ठिकठाक छ भने कुरा मैले भनें भने त्यो सत्य होइन। पार्टी संकटमा छ। किनकि हाम्रो पार्टीको बैठक चलिरहेको समयमा निर्वाचन आयोगमा नेकपा एमाले नामको अर्को पार्टी दर्ताको प्रक्रिया हाम्रो पार्टीका अर्का अध्यक्षको पहल र सक्रियतामा भएको छ। त्यसकारण त्यसले सकंटकलाई व्यक्त गरेकै छ। यो सबैले देखेकै कुरा हो। अहिले देशभरि केही कार्यकर्तालाई नारा जुलुशमा लगाउने कोसिस भएको छ। तपाईहरुले देखिराख्नु भएकै छ। हामी पार्टीलाई कसरी मिलाएर लैजाने, विवाद कसरी मिलाउने, राष्ट्रिय मुद्दाहरूमा कसरी एकताबद्ध भएर जाने भन्ने छलफल र बहस गरिरहेका छौं, तर देशभरि जिन्दावाद र मुर्दावादका नारा लगाइएका छन्। देशभरिबाट साथीहरूले हामीलाई सोध्छन्, हामी के गर्ने ? हामीले धैर्य लिनुस् र पार्टी एकताको पक्षमा उभिनुस् भनेर भनेका छौं। तर, त्यस खालका प्रचारहरू भएका छन्। यसबाट पार्टी संकटमा छ भन्ने देखाएको छ। पार्टी सामान्य स्थितिमा छैन। पार्टी एकताको प्रक्रियामा हामीले केही आधारहरू बनायौं। सबैभन्दा पहिला वैचारिक राजनीतिक आधार। वैचारिक ढंगले मार्क्सवाद र लेनिनवादलाई हाम्रो पार्टीको निर्देशक सिद्धान्त हो भनेर सर्वसम्मतमा मानेका छौं भने राजनीतिक कार्यदिशाको रूपमा जनताको बहुदलीय जनवाद, २१ औँ शताब्दीको जनवाद र माओवाद सम्बन्धी मान्यतालाई अबको नयाँ चरणमा विकसित गर्नुपर्छ परिमार्जित गर्नुपर्छ भन्दै समाजवाद उन्मुख जनताको जनवादलाई अहिलेको हाम्रो कार्यदिशा भन्यौं। तर तपाई हामीले अहिले फेरि कता कता फेरि हामी पछाडि फर्किन खोजेका संकेतहरु देखिएका छन्। विभिन्न ठाउँमा कहिले २१ औँ शताब्दीको जनवाद जिन्दावाद भन्यौं भने या माओवाद जिन्दावाद भन्यौं भने अनि अर्कोतिर न महाधिवेशनको निम्ति छलफल खुल्ला गरेका छौं। यस्तो अवस्थामा त्यसो भनियो भने त्यो अगाडि गएको ठहरिँदैन। त्यो पार्टी एकताको पक्षमा उभिएको ठहरिँदैन। पार्टी विभाजनतिर जबर्जस्त गइरहेको छ भन्नेतिर मात्र संकेत गर्छ। म नेता कार्यकर्ताको ध्यान आकर्षित गर्न चाहन्छु, हामीले जनताको बहुदलीय जनवादलाई निषेध गर्ने कुरा पार्टी एकता गर्ने बेला गरेका छैनौं। हामीले राजनीतिक प्रतिवेदन पारित गर्ने बेलामा जनताको बहुदलीय जनवादले खेलेको ऐतिहासिक भूमिकालाई उच्च सम्मान गरिएको छ। मदन भण्डारीको राजनीतिक गतिशीलता र योगदानलाई उच्च मूल्याङ्कन गरिएको छ। २१ औँ शताब्दीको जनवाद या माओवादको पनि उच्च मूल्याङ्कन गरिएको छ। हामीले अब पार्टी एकता गर्दा र अगाडि बढ्दा जनताको जनवादका आधारमा समाजवादउन्मुख सबै कुरालाई विकसित र परिमार्जित गर्नुपर्छ भनिएको छ। त्यस बाटोलाई छोडेर मैले माओवाद जिन्दावाद भन्न थाले वा २१ औँ शताब्दीको जनवाद जिन्दावाद भन्न थाले भने या अर्कोले जनताको बहुदलीय जनवाद जिन्दावाद भन्न थाल्यो भने हामीले एकतालाई प्रवर्धन गरिएको ठहरिँदैन। हामी कहि न कहीँ विभाजनतिर जान खोज्दैछौं। एकताको भावनालाई सम्बोधन गर्नेतिर होइन भन्ने अर्थ दिन्छ। त्यसो नगरौं। जुलुस ननिकालौं। हामी पार्टीमा छलफल गरिरहेका छौं। एकताको निम्ति छलफल भइरहेका छन्। हामी त्योभन्दा बाहिर जानु उचित छैन। हामी भनिरहेकै छौं। मैले धेरै ठाउँमा भनेको छु। पार्टी भनेको विचार र विधि हो। पहिलो विचार हो, त्यसपछि विधि हो। विचारले मात्र पनि पार्टी बन्दैन। विधि मात्रले पनि पार्टी बन्दैन। विचार र विधि पद्धतिको संयोजन नै पार्टी हो। त्यस माथि पनि कम्युनिष्ट पार्टी भन्ने बित्तिकै त्यसमा विचार र विधिको संयोजन नै गतिशीलताको आधार हो। त्यसकारण विचार विधिमा एकरूपता कायम गर्ने कोसिस हामीले गर्नैपर्छ। यो प्रयास चलेको छ। अब एकताप्रति तपाइलाई माया छ भने तपाईले एकतालाई क्षति पुग्ने गतिविधि गर्नुहुन्न। तपाईलाई सामूहिक निर्णयप्रति विश्वास छैन भने व्यक्तिगत निर्णयलाई सर्वपरि ठान्नुहुन्छ। त्यसो ठानियो भने यो एकतालाई निरन्तर र विकसित गर्न सम्भव हुँदैन। अहिले चलेको बहस अन्ततः विचार, विधि, पद्धति, सामूहिक निर्णयको बहस वा के भन्ने बहस हो। समाजवादतिर हो कि पूँजीवादतिर हो भन्ने बहस यसभित्र अन्तरनिहित छ। हामीले अन्तरनिहित बहसलाई सारतत्वमा बाहिर लिनुपर्ने। त्यो सकिएको छैन। कता कता पदको निम्ति लुछाचुडी हो कि भन्ने देखिएको छ। त्यो वास्तवमा सच्चाउनुपर्ने भएको छ। हाम्रो विचार विधि पद्धति र समाजवाद कसरी निर्माण गर्ने भन्ने कुराको बहस हो। अबको समाजवादी अर्थतन्त्र कस्तो हुने, समाजवादी राजनीति कस्तो हुने समाजवादी संरचना कस्तो हुने समाजवादी संस्कृति कस्तो हुने भन्ने विषयमा अहिलेको बहस हो। वास्तविक अहिले चलिरहेको बहस त्यो हो। यही बहस अहिले चलिरहेको छ भन्ने कुरा आम नागरिकमा र कार्यकर्तामा लिन सकिएको छैन। यसलाई सच्याउनुपर्ने छ। अहिलेको बहस विचारको बहस हो। को व्यक्ति पदमा जाने को नजाने भन्ने बहस मुख्य रूपमा होइन। विचारसँग जोडिएर नेतृत्व पनि आउँछ। तर प्राथमिक कुरा र प्रधान कुरा विचार नै हो। म के भन्न चाहन्छु भने, कुनै पनि स्थितिमा पार्टी विभाजन हुनबाट रोक्न अन्तिम तहसम्म हामी प्रयास गर्दैछौं। र पार्टी विभाजन हुन दिइने छैन भन्ने विश्वास तपाइलाई दिलाउन चाहन्छु। पार्टीलाई एकताबद्ध राखिने छ। पार्टीलाई विचार केन्द्रित बनाइने छ। र विधि र पद्धतिमा चल्ने पार्टी बनाइने छ। यस बहसबाट स्पष्ट रुपमा विचार पनि आउने छ। विधि र पद्धतिमा चल्ने प्रक्रियालाई जन्म दिनेछ। त्यसकारण हामी आतिहाल्नुपर्ने स्थिति छैन।"
बालुवाटारमा ओली र प्रचण्डबीच छलफल,"काठमाडौँ : प्रधानमन्त्री केपी ओली र पुष्पकमल दाहाल प्रचण्डबीच पार्टीको आन्तरिक मतभेदबारे शुक्रबार भेटवार्ता भएको छ । प्रधानमन्त्री निवास बालुवाटारमा उनीहरुबीच २ घण्टा बढी छलफल भएको बताइएको छ । जहाँ प्रधानमन्त्रीको राजीनामा, महाधिवेशन प्रस्ताव लगायत विषयमा छलफल भएको थियो । प्रचण्ड, माधव नेपाल, वामदेव गौतम लगायत समूहले प्रधानमन्त्री ओलीलाई राजीनामाको लागि दबाब दिइरहेका बेला आगामी मंसिरमा पार्टी महाधिवेशनको प्रस्ताव उठेको छ । केपी ओली निकट नेताहरुले सोही अधिवेशनले नेतृत्व फेर्ने वा कायम गर्ने प्रतिक्रिया दिँदैआएका छन् । यद्यपि शुक्रबार बसेको बैठकमा दुई समूहबीच सहमति भएको वा नभएकोबारे ठोस निर्णय सार्वजनिक भएको छैन । पछिल्लो समय प्रधानमन्त्री ओलीको कार्यशैलीप्रति असन्तुष्ट बन्दै प्रचण्ड, माधव नेपाल, वामदेव गौतम, झलनाथ खनाल लगायत नेताहरु ओलीप्रति रुष्ट बन्दैआएका छन् ।"
इमान्दारपूर्वक ५० प्रतिशत कैद सजाय पूरा गर्नेलाई बाँकी सजाय छुट दिने व्यवस्था गरौं,"काठमाडौं : राज्यव्यवस्था तथा सुशासन समितिले कारागारसम्बन्धी कानूनलाई संशोधन र एकीकरण गर्न बनेको विधेयकमा संशोधन दर्ता गर्ने सदस्यसँग संशोधन गर्न पर्ने कारणबारे जानकारी लिएको छ। समितिको आजको बैठकमा विधेयकका संशोधनकर्ता सदस्य यशोदा सुवेदी, दुर्गा पौडेल र कृष्णभक्त पोखरेलले आआफ्ना संशोधनको बचाउ गरे। उक्त विधेयकमाथि एकल तथा समूहगतरूपमा गरी २४ संशोधन दर्ता भएका छन्। मुलुकमा राजनीतिक प्रणाली परिवर्तन भएसँगै कारागारलाई सुधार गृहका रूपमा रूपान्तरण गर्दै कैदीबन्दीको मानवअधिकार सुनिश्चित गर्न अध्ययन गर्ने वातावरण तयार गर्ने सोच अघि सारिएको छ। सरकारले पछिल्लो समय खुला कारागारको अवधारणासमेत अघि सारेको छ। संशोधनकर्तासँग जानकारी लिएपछि समितिले उक्त विधेयकमा दफावार छलफल अघि बढाएको छ। बैठकमा गृहमन्त्री रामबहादुर थापाले मुलुकको समग्र शान्ति सुव्यवस्था कायम गरी सर्वसाधारणको जीउ, धन तथा स्वतन्त्रता कायम गर्ने सम्बन्धमा कारागारको स्थापना, सञ्चालन र व्यवस्थापनसम्बन्धी प्रचलित कानूनलाई संशोधन गर्न विधेयक ल्याइएको जानकारी दिए। नेपालको संविधानमा सङ्घ र प्रदेशको साझा अधिकारको सूचीमा कारागार तथा हिरासत व्यवस्थापन र शान्ति सुरक्षासम्बन्धी प्रावधान रहेको छ। संविधानमा उल्लिखित उक्त व्यवस्थालाई सङ्घीय सरकार र प्रदेश सरकारबीच समन्वय कायम गर्न उक्त विधेयक अघि बढाइएको गृहमन्त्री थापाले बताए। बैठकमा सदस्यहरूले नेपालको कारागारमा धेरै सुधारको खाँचो रहेको, खुल्ला कारागारसम्बन्धी नयाँ सोचका साथ विधेयक आएको बताए। आगामी दिनमा कारागार भर्ने होइन, ५० प्रतिशत कैद सजाय इमान्दारपूर्वक पूरा गर्नेलाई बाँकी सजाय छुट दिने व्यवस्था कानूनमै किटान गर्न उनीहरुले सुझाव दिए। प्रस्तावित विधेयकमा कैदी बन्दीको स्वास्थ्य परीक्षण, कारागारमा अस्पताल र स्वास्थ्य चौकी, भेटघाट कक्षको व्यवस्था, प्रजनन अधिकारको संरक्षण, सीपमूलक वा आयमूलक कार्यक्रम व्यवस्था गर्ने उल्लेख छ। विधेयकमा कारागारमा बन्दीका रूपमा रहेका वैध दम्पतीको प्रजनन अधिकार संरक्षण गर्ने प्रयोजनका लागि तोकिएबमोजिम भेटघाट गर्ने अनुमति दिनु पर्ने व्यवस्था प्रस्ताव गरिएको छ। विधेयकमा कारागार प्रशासनको काम, कर्तव्य र अधिकारका विषय पनि समेटिएको छ। कैदी बन्दीको पठनपाठन, स्थानान्तरण, कारागारमा नाबालकको हेरचाह र पालनपोषण, गर्भवती वा सुत्केरी बन्दीको बसोबास, खानपान र स्वास्थ्य परीक्षण, विशेष जिम्मेवारीबापत पाउने सुविधा, कारागारको सुरक्षा, थुनुवा वा कैदीलाई पूर्जी दिने व्यवस्था, बन्दीप्रति गरिने व्यवहारलगायत सुधारात्मक व्यवस्था विधेयकमा प्रस्ताव गरिएको छ।"
"बाबुरामको पाँच सुझाव : न्यायाधीशमाथि महाभियोग लगाउँ, ओलीलाई विदा गरौं","काठमाडौं : पूर्वप्रधानमन्त्री डा बाबुराम भट्टराईले देश गम्भीर संकटमा जान लागेको बताएका छन्। शुक्रबार ट्वीट गर्दै भट्टराईले देश गम्भीर संकटमा जाने उल्लेख गर्दै ५ बुँदे सुझाव पनि दिएका छन्। अपराधका संरक्षक न्यायाधीशमाथि महाभियोग लगाऊँ भट्टराईले ट्वीट गरेका छन् केपी ओलीलाई विदा गरेर नेकपाभित्रैबाट नयाँ प्रधानमन्त्री चयन गरौं। त्यस्तै भट्टराईले संसद अधिवेशन बोलाउनुपर्ने पनि जोड दिएका छन्। उनले प्रत्यक्ष निर्वाचित कार्यकारी राष्ट्रपतिमा जानुपर्ने उल्लेख गरेका छन्। यस्ता छन् बाबुरामका पाँच सुझाव  संसद अधिवेशन बोलाउँ  केपी ओलीलाई विदा गरेर नेकपाभित्रैबाट नयाँ प्रधानमन्त्री चयन गरौं  अपराधका संरक्षक न्यायाधीशमाथि महाभियोग लगाउँ  भ्रष्टाचार रोक्न शक्तिशाली लोकपाल गठन गरौं  प्रत्यक्ष निर्वाचित कार्यकारी राष्ट्रपतिमा जाउँ देश गम्भीर संकटतिर जाँदैछ।लोकतान्त्रिक ढंगले संकटमोचन गर्न यसो गरौं:१संसद अधिवेशन बोलाऊँ;२लाई विदा गरेर नेकपाभित्रैबाट नयाँचयन गरौं;३अपराधका संरक्षक न्यायाधीशमाथि महाभियोग लगाऊँ;४भ्रष्टाचार रोक्न शक्तिशाली लोकपाल गठनगरौं;५प्रत्यक्ष निर्वाचित कार्यकारी राष्ट्रपतिमा जाऊँ!   ()  ,"
विदेशबाट आउने सबैको कोरोना परीक्षण गर्छौं : मन्त्री ढकाल,"काठमाडौं : स्वास्थ्य तथा जनसंख्यामन्त्री भानुभक्त ढकालले विदेशबाट आउने सबै नागरिकको कोरोना परीक्षण गरिने बताएका छन्। शुक्रबार मन्त्रालयमा स्वास्थ्य क्षेत्रका विज्ञसँग छलफल गर्दै मन्त्री ढकालले भारतबाट स्वदेश फर्किने नागरिकहरूको सीमा नाकामै स्वाब संकलन गरिएको बताए। उनले विमानस्थल हुँदै नेपाल आउने नागरिकको होल्डिङ सेन्टरमा राखेर पाँचदिनपछि स्वाब संकलन गरेर कोरोना परीक्षणको काम भइरहेको जानकारी दिए। ढकालले सरकारले कोरोना रोकथाम र नियन्त्रणमा चालेका सबैजसो कदम विज्ञहरूको सल्लाह र सुझावमै भइरहेको स्पष्ट पारेको स्वास्थ्य मन्त्रीका प्रेस सल्लाहकार माधव तिवारीले जानकारी दिए। ढकालले विज्ञहरूबाट समेत सकारात्मक सुझाव र हौसला पाइरहेको बताउँदै यतिखेर सरकारको काममा सबैले होस्टेमा हैँसे गर्नुपर्ने धारणा राखे। उनले भने, 'लकडाउन खुलेको यस समयमा जनस्वास्थ्य मापदण्ड पालनाका लागि सबैले आआफ्नो ठाउँबाट योगदान गर्नुपर्छ।' उनले स्वास्थ्यसँग सम्बन्धित सूचना र जानकारी सबैले पाउनेगरी व्यवस्थापन गर्नुपर्नेमा पनि जोड दिए। कार्यक्रममा विश्व स्वास्थ्य संगठनका नेपाल प्रतिनिधि डा जोस भ्यान्डेलरले नेपालमा कोरोना समूदायमा नफैलिएको भन्दै खास ठाउँमा देखिएको संक्रमणलाई समूदायको भन्न नमिल्ने बताए। उनले अहिलेसम्म सरकारले कोरोना नियन्त्रणमा गरेको प्रयास सराहनीय रहेको टिप्पणी गरे। विकसित देशको भन्दा राम्रोसँग कोरोनाको नियन्त्रण गर्न नेपाल सरकार सफल रहेको भन्दै जोखिम बढ्न नदिन अझै सतर्कता अपनाउनु पर्ने बताए। नेपाल मेडिकल काउन्सिलका अध्यक्ष डा भगवना कोइरालाले विदेशबाट आएका सबैमा कोरोना परीक्षण गर्नुपर्नेमा जोड दिए। संक्रामक रोग विशेषज्ञ डा अनुप सुवेदीले स्वास्थ्यकर्मी र अस्पतालमा संक्रमण हुनबाट जोगाउनुपर्ने बताए। भाइरोलोजिष्ट डा समिरमणि दिक्षितले कोरोना भाइरसको डर कम गर्न नमुनाहरूको परीक्षण बढाउनुपर्ने र जिन सिक्वेन्सिङ गरेर वास्तविक अवस्था पत्ता लगाउन केन्द्रीय जनस्वास्थ्य प्रयोगशालाले नेपाल स्वास्थ्य अनुसन्धान परिषदका लागि पर्याप्त नमुनाहरू दिएर सहयोग गर्नुपर्ने धारणा राखे।"
कांग्रेसले भन्यो : सरकारले कोरोना परीक्षणको दायरा फराकिलो बनाएन,"काठमाडौं : नेपाली कांग्रेसले १२० दिन लामो बन्दाबन्दी खुले पनि कोरोना भाइरस सङ्क्रमणको खतरा कायमै रहेकाले यसमा थप सचेतता अपनाउन आवश्यक रहेको जनाएको छ। कांग्रेसको कोभिड१९ अनुगमन समितिले शुक्रबार पत्रकार सम्मेलन गरी कोरोना सङ्क्रमणको क्रम नघटेको, सङ्क्रमण समुदायमा फैलिनसक्ने खतरा रहेकाले परीक्षण, ट्रेसिङ, उपचार, स्वास्थ्य उपकरण, जनशक्ति र स्वास्थ्यकर्मीको स्वास्थ्य सुरक्षा र सुविधाप्रति सरकारको ध्यानाकर्षण गराएको हो। पत्रकार सम्मेलनमा समिति संयोजक एवं पार्टीका सहमहामन्त्री डा प्रकाशशरण महतले बन्दाबन्दी खोलेपछि उद्योगधन्दा, व्यापार व्यवसाय, सार्वजनिक यातायात, शैक्षिक संस्थाहरुमा अपनाउनुपर्ने स्वास्थ्य सुरक्षा र सावधानीका उपायको प्रयोग र भौतिक दूरी कायम गराउने कार्ययोजना र कार्यान्वयन तयारीतर्फ सरकार गम्भीर नदेखिएको आरोप लगाए। उनले भने, 'कांग्रेसको पटकपटकको ध्यानाकर्षणको बाबजुद होल्डिङ सेन्टर, क्वारेन्टिन केन्द्रहरुलाई मापदण्ड अनुरुप सञ्चालन गर्ने र परीक्षणको दायरा फराकिलो पार्नुपर्ने आवश्यकतालाई सरकारले गम्भीरताका साथ लिएन।' सरकारले मुलुकमा उद्योगधन्दा र अनौपचारिक क्षेत्रका व्यवसायमा कोभिड१९ ले सिर्जना गरेका समस्या समाधानमा केही नीतिगत घोषणाबाहेक बन्द उद्योग व्यवसायलाई सहज रुपमा खुलाउन कुनै सार्थक पहल नगरेको टिप्पणी गर्दै नेता महतले अहिलेकै जस्तो अव्यवस्थित र पर्याप्त स्वास्थ्य सुरक्षा सावधानीबिनै उद्योग व्यवसाय सञ्चालन गर्दा थपिने सङ्क्रमण र नागरिक जीवनमाथि आइपर्ने जोखिम सम्बोधन गर्नेतर्फ सरकारको ध्यानाकर्षण गराए। बन्दाबन्दी खोल्ने निर्णय गरेपछि आम नागरिकलाई संक्रमणको खतरातर्फ सचेत गर्न आवश्यक सचेतना अभियान चलाउने र कार्यान्वयन सुनिश्चिततातर्फ सरकारले आवश्यक गृहकार्य गरेको नदेखिएको बताउँदै उनले यसप्रति सम्पूर्ण तयारी गर्न र संवेदनशील बन्न सरकारलाई आग्रह गरे। सरकारले बन्दाबन्दीको अवधिलाई महामारी नियन्त्रण र यसपछि जनजीवन सुचारु गर्ने तर्फ पर्याप्त ध्यान नदिएको र अहिले बन्दाबन्दी खोल्दा पनि सरकारले तदर्थवादी र अनुत्तरदायी व्यवहार प्रदर्शन गरेको कांग्रेसको आरोप छ। बन्दाबन्दी खोल्ने निर्णय गर्दा सार्वजनिक स्थल, होटल, रेष्टुरेण्ट, कार्यालय, कलकारखाना व्यवसाय, शैक्षिक संस्थाहरु, सार्वजनिक यातायातमा अपनाउनुपर्ने सुरक्षा प्रोटोकल र कार्यान्वयन गर्ने तयारीका बारेमा सरकार मौन रहेको आरोप लगाउँदै नेता महतले भने, 'यसले गर्दा सरकारको बन्दाबन्दी खोल्ने निर्णय पूर्वतयारीका साथ गरेको नभएर राजश्व बढाउने तथा राज्यले निर्वाह गर्नुपर्ने दायित्वबाट पन्छिने उद्देश्यबाट मात्र प्रेरित भएको देखिन्छ।'  रासस"
दुम्सी खोज्न ओढारमा पस्दा ढुंगाले च्यापेर मृत्यु,दैलेख : दुम्सी खोज्न ओढारमा पसेको बेला ढुंगाले च्यापेर दैलेखमा एक युवकको मृत्यु भएको छ। नारायण नगरपालिका११ बिन्ध्यवासिनीका ३२ वर्षीय रेशमबहादुर विष्टको मृत्यु भएको जिल्ला प्रहरी कार्यालय दैलेखका डिएसपी हरिबहादुर ओलीले जानकारी दिए। नारायण नगरपालिका११ बिन्ध्यवासिनीको जुफिया चौवारी भन्ने ठाउँमा दुम्सीको बासस्थान ओढारमा पसेरका बेला माथिबाट ढुंगा खसेर च्यापिएर विष्टको घटना स्थलमै मृत्यु भएको हो। ओढारभित्र गइसकेपछि माथिबाट माटो खस्न थालेपछि उनीसँगै ओढारमा पसेका खड्कबहादुर विष्ट भने भाग्न सफल भएका छन्। ओढारभित्रै च्यापिएको करिब डेढ घण्टापछि स्थानीय र लोहोरे प्रहरी चौकीको प्रहरी टोरीले मृतकको शव बाहिर निकालेका थिए। मृतकको शव पोष्टमार्टमका लागि दैलेख जिल्ला अस्पतालमा ल्याइएको छ। मृतक रेशमबहादुर बिष्ट नौमूले गाउँपालिका७ पैतीस्थित नेपाल राष्ट्रिय माध्यमिक विद्यालय डाँडागाउँमा प्राथमिक तहको स्थायी शिक्षक हुन्। उनको श्रीमती र ४ छोरा छन्। ती मध्ये कान्छो छोरा २ महिनाको मात्र भएको पारिवारिक स्रोतले जानकारी दिएको छ।
आइसोलेसनमा उपचार गराइरहेकी युवतीको मृत्यु : पीसीआर रिपोर्ट आउन बाँकी,"वीरगन्ज : वीरगन्जको गण्डकस्थित अस्थायी कोभिड अस्पतालको आइसोलेसनमा उपचार गराइरहेकी एक युवतीको मृत्यु भएको छ। आरडीटी रिपोर्ट पोजिटिभ देखिएकी युवतीको शुक्रबार साँझ ५ बजे मृत्यु भएको हो। तर उनको पीसीआर रिपोर्ट भने आउन बाँकी नै रहेको कोबिड अस्पतालका डाक्टर उदय नारायण सिंहले जानकारी दिए। स्वाब संलकन गरेर नारायणी अस्पतालको प्रयोगशालामा पठाएका छौँ, उनले भने, ल्याबबाट पीसीआर रिपोर्ट आउन बाँकी छ। बाराको परवानीपुर घर भएकी १९ वर्षीया ती युवतीलाई स्वास्थ्यमा समस्या भएपछि बुधबार वीरगन्जकै वीरगन्ज हेल्थ केयर अस्पतालमा भर्ना गरिएको थियो। उपचारका क्रममा कोरोनाको शंका लागेपछि चिकित्सकले युवतीको आरडीटी परीक्षण गर्दा रिपोर्ट पोजेटिभ आएपछि उनलाई बिहीबार राति साढे ९ बजे तिर वीरगन्ज हेल्थ केयरबाट गण्डकस्थित अस्थायी कोभिड अस्पताल लगिएको थियो। पीसीआर रिपोर्ट नआएकाले शव अस्पतालमै राखिएको उनले बताए।"
फसी देगमा अन्यत्रकै दक्षिणामूर्ति प्रतिस्थापन गरिएको भन्दै विरोध,"भक्तपुर : भक्तपुर दरबार क्षेत्रस्थित सिलु महादेव रहेको फसी देग मन्दिर पुननिर्माण भइरहेको छ। २०७२ सालको भूकम्पमा क्षति पुगेको मन्दिर पुरानै ग्रन्थकुट शैलीमा पुनर्निर्माण भइरहेको हो। पुरातत्व विभागले पुनर्निर्माण गरिरहेको उक्त मन्दिरभित्र अन्यत्रकै दक्षिणामूर्तिको प्रतिस्थापन गरिएको भन्दै विरोध गरिएको छ। फसी देगको बीचमा उत्तराभिमुख महादेवको शिवलिङ्ग रहेको छ। उक्त शिवलिङ्गको पश्चिममा अन्यत्रकै मन्दिरको दक्षिणामूर्तिको मूर्ति प्रतिस्थापन गरिएपछि विरोध भएको हो। दक्षिणामूर्तिको मूर्ति फसी देगको नभएको संस्कृतिकर्मी विनोदराज शर्माले जानकारी दिए। उनले उक्त दक्षिणामूर्तिको मूर्ति फसी देगकै पूर्वमा रहेको तत्कालीन गुठी संस्थान भक्तपुरको कार्यालय बसेको भवनस्थित मन्दिरको भएको स्पष्ट पारे। उक्त भवनको भूईतलामा दक्षिणामूर्तिको मन्दिर र सबैभन्दा माथिल्लो तलामा भक्तपुरको दिगु तलेजुको मन्दिर रहेको उनको भनाइ थियो। छुट्टै मन्दिर हुँदाहुँदै दक्षिणामूर्तिलाई फसी देगभित्र प्रतिस्थापन गरिएकोमा उनले आपत्ति जनाए। विसं १८९० सालको भूकम्पले उक्त भवनमा क्षति पुर्यायो, संस्कृतिविद् शर्माले भने, उक्त भूकम्पले भक्तपुरका धेरै सम्पदाहरुलाई माटोमा मिलाएको थियो। जुन सम्पदाहरुले अहिलेसम्म जीवन पाएको छैन। त्यस्तै सन् १९९० मा आएको अर्को महाभूकम्पले उक्त भवनमा थप क्षति पुर्यायो। दिगु तलेजु मन्दिर पूर्ण नष्ट भयो। दक्षिणामूर्ति मन्दिरलाई भने यथावत रहेको उनले सुनाए। भूकम्पले क्षति पुर्याएको उक्त भवनमा मर्मतसम्भार गरेर शाह तथा राणाकालमा छेंभडेल अड्डा राखिएको संस्कृतिकर्मी ओमप्रसाद धौभडेलले सुनाए। नेपालमा प्रजातन्त्र आएपछि उक्त भवनमा तहसीलदार कार्यालय राखिएको उनको भनाइ थियो। पञ्चायतका आएर उक्त भवनमा गुठी संस्थानको भक्तपुर शाखा राखिएको थियो। २०४५ सालको भूकम्पले उक्त भवनमा पूर्ण क्षति पुर्याएको थियो। उक्त भूकम्पले भवनको भूई तलामा रहेको दक्षिणामूर्ति मन्दिरलाई समेत पूर्ण रुपमा क्षति पुर्याएको संस्कृतिविद् शर्मा बताउँछन्। भूकम्पले क्षति पुर्याएपछि दक्षिणामूर्तिको चोरी हुनबाट जोगाउन नजिकै रहेको फसी देगमा राखिएको उनले स्पष्ट पारे। २०४५ सालको भूकम्पले मन्दिर भत्काएपछि मूर्ति जोगाउन दक्षिणामूर्तिलाई फसी देगमा राखिएको थियो, उनले भने, फसी देगमा राखिएकै आधारमा अहिले त्यहीं प्रतिस्थापन गर्न पाइँदैन। दक्षिणामूर्ति पहिले जहाँ थियो त्यहीं प्रतिस्थापन गर्नुपर्छ। तर उक्त मूर्ति रहेको गुठी भवन अहिलेसम्म बन्न सकेको छैन। भवन पुनर्निर्माण गर्न गुठी संस्थानले २०४८ सालमै उक्त भवन जगैसम्म भत्काएको थियो। गुठीले गएको वर्ष उक्त भवन पुनर्निर्माण गर्न भनी भक्तपुर नपामा नक्सा पेस गरेको थियो तर पहिलेकै स्वरुपमा नभएको भन्दै नपाले उक्त नक्सामा आपत्ति जनायो। अहिले नक्सा संशोधन भएर नपाबाट पुरातत्व विभाग पुगेको गुठी संस्थान भक्तपुरका प्रमुख आनन्द कर्माचार्यले जानकारी दिए। उनले उक्त भवनमा पहिले के के मन्दिर थियो आफूलाई जानकारी नभएको तर गुठीले आफ्नै कार्यालय भवनको रुपमा उक्त भवन बनाउन नक्सा पेस गरेको सुनाए। उक्त भवन र फसी देगमा प्रतिस्थापन गरिएको दक्षिणामूर्तिको मूर्तिबारे पुरातत्व विभागले समेत अनभिज्ञता जनाएको छ। विभागकी निमित्त महानिर्देशक सौभाग्य प्रधानाङले गुठी भवन र दक्षिणामूर्तिको लगत नभेटिएसम्म केही भन्न सकिने बताइन्। उनले दक्षिणामूर्ति गलत ठाउँमा प्रतिस्थापन गरिएको भए पहिलेकै स्थानमा राख्न विभागले पहल गर्ने स्पष्ट पारिन्। गुठी भवन बन्दैछ। दक्षिणामूर्ति त्यहाँको हो भने त्यहाँ नै राख्छौं, निमित्त महानिर्देशक प्रधानाङले भनिन्, एक ठाउँको मूर्ति अर्को ठाउँमा राख्न मिल्दैन। प्रमाण जुटेसम्म जहाँको हो, त्यहीं राख्नुपर्छ। उनले फसी देगमा प्रतिस्थापन गरिएको दक्षिणामूर्तिको ढुंगे मूर्ति प्राचीन स्वरुपको नभएको बताइन्। उनका अनुसार दक्षिणामूर्तिको मूर्ति र मूर्ति विराजमान भएको कमलको आशनको ढुंगा फरकफरक छन्। आशनको ढुंगा प्राचीन शैलीको देखिने तर दक्षिणामूर्तिको ढुंगा प्राचीन नदेखिएको उनको भनाइ थियो। विभागले तयार गरेको भक्तपुर नगर क्षेत्रको सम्पदाहरुको इन्भेन्ट्रीमा भने गुठी भवन र दक्षिणामूर्तिको लगत उल्लेख छैन। दक्षिणामूर्ति ? संस्कृतिविद् शर्माका अनुसार दक्षिणामूर्ति पशुपति महादेवका गुरु हुन्। त्यसैले काठमाडौंको पशुपतिनाथ मन्दिरमा पनि दक्षिणामूर्तिको मन्दिर रहेको छ। दक्षिणामूर्ति पशुपति महादेवका पनि गुरु हुन्। उनी ऋषि हुन् तर सप्तऋषिभित्र नपर्ने भएकाले दक्षिणामूर्ति त्यति चर्चामा छैन, उनले भने, उनी गोप्य ऋषि मानिन्छ। तान्त्रिक पूजाआजा तथा तन्त्रमन्त्रको प्रयोग हुने ठाउँमा दक्षिणामूर्तिको नाम लिइन्छ। धेरै प्रचार गरिँदा आफ्नो सिद्धि खिइन्छ भन्ने विश्वासले दक्षिणामूर्तिलाई गोप्य राख्दै आएको शर्मा स्पष्ट पार्छन्। दक्षिणामूर्तिको प्रत्येक वर्ष गुरु पूर्णिमाको दिन एकदिनमात्रै पूजाआजा हुने उनले जानकारी दिए। उनका अनुसार भूपतीन्द्र मल्लभन्दा पाँचपुस्ता अघि भक्तपुरमा दक्षिणामूर्तिको मन्दिर निर्माण गरिएको हुनसक्छ। वल्डफिल्डले १९१० सालमा स्थलगत भ्रमणपछि कोरेको भक्तपुर दरबार क्षेत्रस्थित फसी देग, दक्षिणामूर्ति र भक्तपुरको दिगु तलेजु रहेको भवन (रातो घेरा लगाइएको) सहितको चित्र।"
बिरामीमा कोरोना संक्रमण : गजेन्द्रनारायण सिंह अस्पतालको आकस्मिक कक्ष सिल,"राजविराज : सप्तरीको राजविराजस्थित गजेन्द्रनारायण सिंह अस्पतालको आकस्मिक (इमर्जेन्सी) कक्ष सिल गरिएको छ। उपचार गराइरहेका सप्तरीको तिलाठी कोइलाडी गाउँपालिकाका ५० वर्षीय एक बिरामीमा अहिले कोरोना भाइरस (कोभिड१९) संक्रमण देखिएपछि अस्पतालको आकस्मिक कक्ष सिल गरिएको अस्पतालका निमित्त मेडिकल सुपरिटेन्डेन्ट डा रणजितकुमार झाले बताए। अस्पतालमा कार्यरत ३२ वर्षीया नर्स र ३६ वर्षीया सरसफाई कर्मचारीमा गत बुधबार कोरोना संक्रमण पुष्टि भएपछि नयाँ बिरामी भर्ना लिन छाडेको अस्पतालमा उपचाररत बिरामीमा समेत शुक्रबार साँझ कोरोना देखिएपछि आकस्मिक कक्ष सिल भएको हो। स्थानीय प्रशासन र स्वास्थ्य कार्यालय, सप्तरीको जानकारी बिना भारतबाट कुनौली हुँदै घर आएर बसेका राजविराज नगरपालिका६ का ७३ वर्षीय व्यापारीको साउन १ गते कोरोना संक्रमण पुष्टि हुने बित्तिकै मृत्यु भएको थियो। मृतक व्यापारीकै सम्पर्कमा रहेका सरसफाई कर्मचारी र नर्समा समेत कोरोना पुष्टि भएपछि अस्पतालमा कार्यरत सम्पूर्ण चिकित्सक र बिरामीहरुको पीसीआर परीक्षण गर्दा थप एक बिरामीमा कोरोना पुष्टि भएको अस्पतालले जनाएको छ। नर्स र सरसफाई कर्मचारीमा संक्रमण देखिएपछि अस्पतालमा कार्यरत १ सय ९८ जना कर्मचारी, चिकित्सक तथा ४६ जना बिरामीको स्वाब पीसीआर परीक्षण गरिएको छ। जसमध्ये विष सेवन गरी भर्ना भएका ५० वर्षीय पुरुषमा शुक्रबार साँझ कोरोना संक्रमण देखिएको छ। अन्य कर्मचारी, चिकित्सक र बिरामीहरुको रिपोर्ट भने नेगेटिभ आएको छ। आकस्मिक कक्षमा भर्ना भएका बिरामीमा कोरोना पुष्टि भएपछि स्वास्थ्यकर्मीहरु भयभित बनेका छन्। आकस्मिक कक्षका बिरामीमा कोरोना देखिएकाले केही समयका लागि सेवा बन्द गर्न लागिएको जानकारी दिँदै निमित्त मेडिकल सुपरिटेन्डेन्ट डा झाले आकस्मिक कक्ष बाहेक भर्ना भएका अन्य बिरामीहरुको उपचार र सेवा चालु रहने बताए। आकस्मिक कक्षका रहेका बिरामीहरुलाई अन्य वार्डमा सिफ्ट गरिएको छ। आकस्मिक कक्षलाई निसंक्रमण गरिएको छ। बिरामीमा कोरोना पोजेटिभ देखिएपछि उनीहरूको नियमित परीक्षण र रेखदेखमा खटिएका स्वास्थ्यकर्मी, चिकित्सकसहितको टोली क्वारेन्टिन बस्नुपर्ने अवस्था आएकोले अस्पतालको सेवा प्रभावित हुने भएको छ। भारतबाट घर आएर बस्दा संक्रमण फैलियो मृत्यु भएका व्यक्तिको सम्पर्कमा आएका उनको परिवारसहित २९ जनामा हालसम्म कोरोना देखिएको स्वास्थ्य कार्यालयले जनाएको छ। मृतक परिवारका पाँच जना, उनको पसलको कामदारको परिवारका पाँच जना, पसल अगाडिको चियानास्ता पसलको परिवारका चार जना, पसलको आयव्ययको लेखा दुरुस्त पार्ने परिवारका तीन जना, छिमेकी दम्पति, उनको कलेजका व्यवस्थापक र श्रीमती, घरमा काम गर्ने सरसफाईकर्मी, मृतकलाई ल्याउनेलैजाने सवारी चालकलगायतमा कोरोना पुष्टि भइसकेको छ। संक्रमितको संख्या बढेर ४ सय १९ पुगेको जनाउँदै स्वास्थ्य कार्यालयका निमित्त प्रमुख दुनियालाल यादवले खुला सीमाका कारण एक व्यापारी परिवारका मानिसहरु जानकारी नदिई घरमा आएर बसेकोले उनको माध्यमबाट कल्पना नै नगरेको अवस्था सृजना भएको तर सबैको प्रयासले अवस्था नियन्त्रणमा आउने विश्वास व्यक्त गरे। भारतमा चार महिना रहेका व्यापारीको परिवार घरमै बसेको कुरा स्वास्थ्य कार्यालय र प्रशासनलाई जानकारी नदिने जनप्रतिनिधीको कमजोरी भएकाले उनीहरुले नै यसको जिम्मेवारी लिनु पर्ने समेत यादवले बताए।"
साढे पाँच लाख घुसहित डिएफओ पक्राउ,काठमाडौं : डिभिजन वन कार्यालय सुनसरीमा कार्यरत डिभिजन प्रमुख (डिएफओ) रामबाबु साह पक्राउ परेका छन् । अख्तियार दुरुपयोग अनुसन्धान आयोगको टोलीले पँच लाख ५३ हजार घुससहित डिएफओलाई पक्राउ गरेको हो । बा २ झ ४१० नम्बरको सोसवारी साधनमालुकाई छिपाई राखेको अवस्थामा साह र निजको श्रीमती किरण साहको साथबाट स्रोत नखुलेको त्यो रकम बरामद गरेको अख्तियार प्रवक्ता तारानाथ अधिकारीले जानकारी दिए । उनका अनुसार कोशी गाउँपालिका वडा नम्बर ८ सुनसरीबाट उनीहरुलाई उक्त रकमसहित नियन्त्रणमा लिइएको हो । उनीहरुमाथि थप अनुसन्धान भइरहेको छ ।
संक्रमण बढेपछि वीरगन्जमा अनिश्चितकालीन कर्फ्यू,"वीरगन्ज : कोरोना संक्रमितको संख्या बढ्दै गएपछि वीरगन्जमा शनिबार देखि अनिश्चितकालीन निषेधाज्ञा जारी गरिएको छ । जिल्ला प्रशासन कार्यालय पर्साले वीरगन्ज महानगरमा शनिबार बिहान ५ बजेदेखि अर्को सूचना नआउन्जेलसम्मका लागि निषेधाज्ञा जारी गर्ने निर्णय गरेको हो । राजनीतिक दल, सुरक्षा निकायका प्रमुख, उद्योग वाणिज्य संघ र अस्पतालका प्रतिनिधिसँगको सर्वपक्षीय छलफलपछि स्थानीय प्रशासनले वीरगन्जमा शनिबारदेखि अनिश्चितकालीन निषेधाज्ञा लगाउने निर्णय गरेको हो । वीरगन्जमा केही दिनयता कोरोना संक्रमितको संख्या, मृत्यु बढ्न थालेपछि कर्फ्यू लगाइएको बताइएको छ । साथै आइसोलेनशमा रहेका केही संक्रमितको अवस्था जटिल देखिएकोले संक्रमण थप फैलन नदिन निषेधाज्ञा लगाउनु परेको जिल्ला प्रशासन कार्यालयले जनाएको छ । निषेधाज्ञाको अवधीमा अत्यावश्यक स्वास्थ्य उपचार बाहेक अन्य कुनै पनि काममा घर बाहिर निस्कन प्रतिबन्ध लगाइएको पर्साका सहायक प्रमुख जिल्ला अधिकारी ललितकुमार बस्नेतले जानकारी दिए । यस्तै अस्पताल, औषधि पसल, दुध र खानेपानीका पसल बाहेक सबै पसल र बजार बन्द रहने स्थानीय प्रशासनले जनाएको छ । यस्तै वीरगन्ज महानगरमा अब अन्य जिल्लाबाट र विशेषगरी भारतबाट प्रवेश गर्न पनि पूर्ण प्रतिबन्ध लगाइएको सहायक प्रमुख जिल्ला अधिकारी बस्नेतले जानकारी दिए । निषेधाज्ञा अवधिमा सुरक्षा निकायले गस्ती पट्रोलिङ बढाउने, लु्कीछिपी प्रवेश गरेकालाई नियन्त्रणमा लिएर क्वारेन्टिनमा राख्ने निर्णय पनि भएको बताइएको छ ।"
परीक्षाको कार्यतालिका निकाल्न आग्रह,"काठमाडौं : अनेरास्ववियुले विद्यार्थी सङ्गठनसँग छलफल गरेर मात्र पढाइ र परीक्षा तालिका विषयमा निर्णय गर्न विभिन्न विश्वविद्यालयसँग आग्रह गरेको छ । शुक्रबार अनेरास्ववियुका सहसंयोजक रञ्जित तामाङले विज्ञप्ति जारी गर्दै बन्दाबन्दी खोले लगतै विभिन्न विश्वविद्यालयले हठात् परीक्षा तालिका सार्वजनिक गरेकाप्रति ध्यानाकर्षण भएको जनाउँदै विद्यार्थीसँगको छलफल गरेर मात्र पढाइ र परीक्षाको कार्यतालिका सार्वजनिक गर्न आग्रह गरेका हुन् । बन्दाबन्दीको बेला आआफ्नो घर गएका टाढाटाढासम्मका विद्यार्थीको आफ्नो शिक्षण संस्थामा फर्कने समय र परीक्षाको न्युनतम तयारीको समयलाई पटक्कै ख्याल नगरी सार्वजनिक गरिएको परीक्षा तालिका अव्यवहारिक र असान्दर्भिक रहेको प्रष्ट छ, उनले भनेका छन्, लकडाउनले सिर्जना गरेका अनेक समस्याले तनावग्रस्त भएका विद्यार्थीलाई यसले थप मानसिक तनाब दिएको छ । परीक्षा र पठनपाठन छिटो गर्ने नाममा न्यूनतम व्यावहारिक पक्षलाई हेक्का नराखी गरिएको अव्यावहारिक निर्णय तत्काल स्थगत गर्न आग्रह गर्दछौँ । उनले विद्यार्थीको कोभिड१९ को निःशुल्क पिसीआर परीक्षणको व्यवस्था गर्न माग गर्नु भएको छ । यसैगरी आफ्नी श्रीमतीको वर्वरतापूर्ण ढङ्गले हत्या गरी जन्मकैदको सजाय भोगिरहेका सशस्त्र प्रहरीका तत्कालीन प्रहरी नायब महानिरीक्षक रञ्जन कोइरालालाई बिना आधार आठ वर्ष छ महिनामै थुनामुक्त गर्ने आदेश दिने प्रधानन्यायाधीश चोलेन्द्रशमशेर जबरा र न्यायाधीश तेजबहादुर केसीलाई विशेष अधिवेशन बोलाई संसद्मा महाअभियोगको प्रस्ताव अघि बढाउन माग गरेका छन् । रासस"
कोरोना संक्रमित बढेसँगै वीरगन्जका अस्पताल बन्द,"वीरगन्ज : स्वास्थ्यकर्मी र बिरामीमा समेत कोरोना संक्रमण भेटिन थालेपछि वीरगन्जका सरकारी र निजी अस्पतालहरुमा शुक्रबारदेखि आकस्मिक उपचार बाहेकका अरु सबै सेवा बन्द गरिएको छ। कोरोना संक्रमण समुदायस्तरमा नै फैलिएको भन्दै नेपाल चिकित्सक संघको आग्रहमा अस्पतालहरुले शुक्रबारदेखि आकस्मिक बाहेकका अरु सबै सेवा बन्द गरेका हुन्। वीरगन्जमा एक सरकारी र १२ भन्दा बढि निजी अस्पताल र शिक्षण अस्पताल (मेडिकल कलेज ) छन्। संक्रमित फेला परेका एडभान्स हस्पिटल, अलि अर्थो ट्रमा सेन्टर र शान्ति पोली क्लिनिक भने यसअघि नै सिल भइसकेका छन्। संघको आग्रहमा सरकारी तथा निजी अस्पताल र मेडिकल कलेज सबैमा आकस्मिक बाहेकका अरु सबै उपचार सेवा अर्को सूचना नआएसम्मका लागि बन्द गरिएको चिकित्सक संघ वीरगन्ज शाखका सचिव डाक्टर उदय नारायण सिंहले जानकारी दिए। संघले विज्ञप्ति जारी गरेपछि वीरगन्जको एक मात्र सरकारी अस्पताल नारायणी अस्पतालमा आकस्मिक र प्रसुती विभागबाहेक अरु सबै उपचार सेवा बन्द गरिएको अस्पतालका निमित्त मेसु डाक्टर सुरेन्द्र चौधरीले जानकारी दिए। उनका अनुसार मेडिसिन, सर्जरी , अर्थो र आइसियु कक्षबाट बिरामीलाइ डिस्चार्ज गरी खाली गराइएको छ। 'अहिले इमरजेन्सी र गाइनो वार्ड मात्र चलिरहेको छ' , चौधरीले भने ,यीबाहेक अरु सबै विभाग बन्द गरिएको छ। वीरगन्ज हेल्थ केयर अस्पतालमा पनि शुक्रबारदेखि बहिरङग (ओपीडी) सेवा बन्द गरिएको अस्पतालका सन्चालक डाक्टर अबुल हयश अन्सारीले जानकारी दिए। जोखिम बढेपछि अस्पताल बन्द गरेका हौँ सचिव सिंह वीरगन्जमा समुदायस्तरमै कोरोना संक्रमण फैलिसकेकोले अस्पताल , स्वास्थ्यकर्मीका साथै उपचारका लागि आउने बिरामी समेत उच्च जोखीममा पर्ने भएकाले अस्पताल र क्लीनीक बन्द गर्न संघले आग्रह गरेको सचिव सिंहले बताए। वीरगन्जमा कोरोना संक्रमण समुदायस्तरमै फैलिसकेको छ , उनले भने ,डाक्टर , बिरामीमा पनि संक्रमण फेला परिरहेको छ, त्यसैले अब थप नयाँ मानिसमा संक्रमण नसरोस् भनेर संघले यो निर्णय गरेको हो। वीरगन्जमा बुधबार राति दुई जना चिकित्सक र अस्पतालमा भर्ना गरिएका ५ जना बिरामीमा संक्रमण पुष्टि भएपछि चिकित्सक संघले शुक्रबार विज्ञप्ति नै निकालेर साउन ९ देखि अर्को सुचना नआएसम्मका लागि सबै अस्पताल र क्लनीकहरु बन्द गर्न आग्रह गरेको हो। संघले निजी क्लिनिक पनि बन्द गर्न आग्रह गरेको भएपनि वीरगन्जका केहि निजी क्लिनिकहरु भने सन्चालनमै रहेका छन्।हामीले निजी क्लिनिक पनि बन्द गर्न आग्रह गरेका छौँ , संघका सचिव डाक्टर सिंहले भने , तर केहि चिकित्सकले आफ्नो ज्यान नै जोखिममा राखेर काम गर्छन् भने हामी रोक्न जादैँनौं।' अस्पताल बन्द हुँदा बिरामी समस्यामा वीरगन्जको एक मात्र सरकारी अस्पताल नारायणी अस्पतालमा शुक्रबारदेखि आकस्मिकबाहेक ओपडिसहितका अरु सबै सेवा बन्द भएपछि भने बिरामी समस्यामा परेका छन्। उपचारका लागि शुक्रबार बिहान अस्पतालमा पुगेका बिरामीहरु, अस्पताल बन्द भएको सुचना पाएपछि बिचल्लीमा परेका हुन्। उपचारका लागि पुगेका बिरामी र सेवाग्राहीलाई , अस्पतालका सुरक्षागार्डले गेटबाटै फर्काइ दिने गरेका छन्। सुरक्षागार्डले अस्पतालको गेटबाटै फर्काइ दिएपछि बिरामी छोरालाई बोकेर घर फर्किँदै गरेका हरपतगन्जका किशोरी पडितले भने , प्राइभेट क्लिनिकमा इलाज (उपचार) गराउने पैसा छैन , सरकारी अस्पतालमा सस्तोमै इलाज हुन्थ्यो तर अस्पताल नै बन्द छ।' शुक्रबार अस्पतालको गेटमा भेटिएकी वीरगन्ज पिपराकी सुगान्धी देवीले भनिन् ,सरकारी अस्पताल नै बन्द गरिदिएछन् , अब गरिबहरु इलाज नै नपाएर मर्ने भइयो।'"
अस्पतालले लिन नमान्दा एम्बुलेन्समै बिरामीको मृत्यु,"विराटनगर : विराटनगरका ठूला अस्पतालले उपचारका लागि लिन नमान्दा उदयपुरबाट ल्याइएका एक बिरामीको एम्बुलेन्समै मृत्यु भएको छ। उदयपुरको कटारी नगरपालिका५ का २३ वर्षीय पदम राईको अस्पताल डुलाउँदा डुलाउँदै शुक्रबार दिउँसो मृत्यु भएको हो। बिरामी अवस्थाका उनलाई श्रीमती कमला र बहिनी चमेलीले स १ च १२०५ नम्बरको एम्बुलेन्समा राखेर शुक्रबार विराटनगर ल्याएका थिए। पदमलाई दिउँसो २ बजे विराटनगरको नोबेल शिक्षण अस्पतालमा पुर्याइएको थियो। तर अस्पतालले लिन मानेन। श्वासप्रश्वासमा समया रहेको जानकारी गराएपछि उपचारका लागि लैजान भनेर स्ट्रेचरमा राखि सकिएका बिरामीलाई अस्पतालले त्यत्तिकै फिर्ता पठाएको एम्बुलेन्स चालक सुवास तामाङले बताए। आकस्मिक कक्षमा भर्ना गर्ने तयारी अस्पतालले गरेको थियो, उनले भने, तर श्वासप्रश्वासमा समस्या रहेको थाहा पाएपछि स्ट्रेचरमा राखिएको भएपनि बिरामीलाई अस्पतालले लिनै मानेन। नोबेलमा भने पदम एम्बुलेन्सबाट आफैँ निस्किएर स्ट्रेचरमा बसेको उनको भनाइ छ। चालक तामाङले बिरामीमा कोरोना संक्रमण नभएको पुष्टि गर्ने आधार खोजिएको र त्यो आफूहरुसँग नहुँदा नोबेलले लिनै नमानेको बताए। कोरोनाको शंकास्पद मानेर त्यहाँका कर्मचारी र स्वास्थ्यकर्मीले अर्को अस्पताल लैजान सुझाव दिए, उनले भने, त्यसपछि पदमलाई दिउँसो २:३० बजे कोसी अस्पताल पुर्याइएको थियो। कोसीको आकस्मिक कक्षबाहिर एम्बुलेन्समा लगेर राखिएका उनलाई त्यहाँका चिकित्सकले पनि लिन नमानेको उनको भनाइ छ। एम्बुलेन्स भित्रै रहेको पदमको शव। कोरोनाको शंकास्पद भन्दै कोसीका चिकित्सकले पनि लिनै नमानेको र त्यहाँ पुगेको लगभग एक घण्टापछि बिरामीको एम्बुलेन्सभित्रै मृत्यु तामाङको भनाइ छ। कोसीका चिकित्सकले पनि परीक्षण नगरीकन बिरामीलाई उपचारका लागि जिम्मा लिन नसक्ने जवाफ दिएको उनको भनाइ छ। बाटोमा पनि श्वासप्रश्वासमा थप समस्या हुँदै गएकाले पदमलाई अक्सिजन लगाउँदै ल्याइएको उनले बताए। स्वास्थ्यमा समस्या देखिएपछि पदमलाई बिहीबार कटारी अस्पतालमा भर्ना गरिएको थियो। उपचार सम्भव नहुने भन्दै कटारी अस्पतालले रेफर गरिदिएपछि विराटनगर ल्याइएको चालक तामाङले बताए। मृत्यु भइसकेपछि पनि पदमको शव एम्बुलेन्समै दुई घण्टासम्म राखिएको थियो। अस्पतालमा सकुसल ल्याइ पुर्याएपनि चिकित्सकले उपचार गराउन नमान्दा बिरामीको एम्बुलेन्समै मृत्यु भयो, आफन्त रोमा गोलेले भनिन्, यसमा अस्पतालको गम्भीर लापरबाही छ। उनले कुनै पनि बिरामीले उपचार नपाएर अकालमा ज्यान गुमाउने अवस्था आउनु दुःख भएको भन्दै लापरबाही गर्नेमाथि कारबाही हुनु पर्ने माग राखिन्। पदमको मृत्यु भएपछि उनलाई उपचारका लागि लिएर आएका श्रीमती र बहिनी पीडाले बेहोस भएका थिए। उनीहरु एम्बुलेन्सभित्रै बेहोस भएपनि लामो समयसम्म कसैले वास्ता गरेन। अस्पतालका कर्मचारी र चिकित्सकले एम्बुलेन्समा बिरामीको मृत्यु हुँदा तथा बिरामीका आफन्त बेहोस हुँदा पनि कुनै रेस्पोन्स नगरेको चालक तामाङको गुनासो छ। लगभग ५:३० बजेतिर पदमको शव पीपीई लगाएका स्वास्थ्यकर्मी आएर अस्पतालको आइसोलेसनमा लिएर गए। परीक्षणका लागि मृतकको स्वाब संकलन गरिएको कोसीका मेडिकल सुपरिटेन्डेन डा चुमनलाल दासले बताए। अस्पताल आइपुग्दा बिरामी एकदमै सिकिस्त र अन्तिम अवस्थामा थिए, उनले भने, कोरोना संक्रमणको आशंका गरेर थप उपचारका लागि बीपी कोइराला स्वास्थ्य विज्ञान प्रतिष्ठान धरान रेफर गर्ने तयारी हुँदै गर्दा एम्बुलेन्समै बिरामीको मृत्यु भयो। डा दासले अस्पतालका कोरोना फोकल पर्सन वरिष्ठ फिजिसियन डा दीपक सिग्देलले कोसीमा उपचार सम्भव नहुने भन्दै धरान लैजान सुझाव दिएको बताए। मृतकमा कोरोना संक्रमण थियो थिएन भन्ने कुरा स्वाबको रिपोर्ट आइसकेपछि मात्रै भन्न सकिने उनले बताए। दासले स्वाब परीक्षणलाई भने प्राथमिकतामा राखेर काम अघि बढाइएको जानकारी दिए। उपचारका लागि उदयपुरबाट ल्याइएका पदम राईको मृत्यु भएपछि एम्बुलेन्समै बेहोस भएका पदमकी श्रीमती कमला र बहिनी चमेली।"
लथालिंग पोखरा विश्वविद्यालय,"पोखरा : विश्व विद्यालयको मूल कार्यकारी नभएको १० महिना पुग्यो। अर्थात उपकुलपतिको जिम्मेवारीमा कोही छैन। निमित्त नियुक्ति पाएका पनि अनिवार्य अवकासबाट निस्किए। त्यसपछिको जिम्मेवारी रजिस्ट्रारको हो। रजिस्ट्रार नभएको पनि उत्ति नै भयो। न डिन छन् न कार्यकारी निर्देशक। क्याम्पस प्रमुखको पद रित्तै छ। परीक्षा नियन्त्रक पनि छैनन्। पोखरा विश्वविद्यालयका महत्वपूर्ण पद गएको १० महिनादेखि रिक्त हुँदा विद्यार्थीको भविष्य अन्योल भएको छ। न पढाइ हुन्छ, न परीक्षा। शिक्षक, कर्मचारीले तलब खान नपाउने अवस्था भइसकेको छ। पदाधिकारी नहुँदा कार्यकारी र प्राज्ञिक परिषदको बैठक नबसेको वर्ष दिन पुग्न आँटिसक्यो। तत्कालीन उपकुलपति प्राडा चिरञ्जीवी शर्माको पदावधि पोहोर असोजमा सकिएको थियो। त्यसपछिका निमित्तको सेवावधि नै सकियो। कायम मुकायम तोकिएका मानविकी संकायका डिन इन्द्रप्रसाद तिवारीले पनि अनिवार्य अवकास पाइसकेका छन्। पोखरा विश्वविद्यालय ऐन अनुसार शिक्षा मन्त्रीले उपकुलपतिको सिफारिस गर्ने प्रावधान छ। तर साविक माओवादीबाट मन्त्री बनेका गिरिराजमणि पोखरेल र प्रधानमन्त्री केपी शर्मा ओलीबीच आआफ्ना व्यक्तिलाई चयन गर्ने टकराव रहेको स्रोत बताउँछ। विश्वविद्यालय लथालिंग भयो भन्ने चिन्ता यहाँका प्राध्यापक र विद्यार्थीले गर्दै आएका छन्। नेताहरुलाई यस विषयमा गुहार्दा पनि कुनै नियुक्ति हुन नसकेको उनीहरु बताउँछन्। विद्यार्थीहरुले शुक्रबार जिल्ला प्रशासन कार्यालय कास्कीअघि प्रदर्शन गरे। उनीहरुले पोखरा विश्वविद्यालय बिर्सिनु भयो कि कुलपति ज्यू, माई लर्ड, मलाई आफ्नै भविष्यदेखि डर लाग्यो, निमित्त होइन पूर्णकालीन नेतृत्व चाहियो, लगायत लेखिएको प्लेकार्ड बोकेका थिए। कास्कीका प्रमुख जिल्ला अधिकारी (सीडीओ) ज्ञानप्रसाद ढकाललाई विद्यार्थीले ज्ञापनपत्र बुझाएका छन्। ४ दिनभित्र उपकुलपति नियुक्तिबारे जानकारी गराउन र प्राध्यापक तथा विद्यार्थीलाई शिक्षा मन्त्रालयसँग सम्पर्क गर्ने वातावरण बनाइदिन विद्यार्थीले ज्ञापनपत्रमार्फत विद्यार्थीले माग गरेका छन्। विद्यार्थी माधव बास्तोलाले ४० हजार विद्यार्थीको भविष्य अन्योल भएको बताए। अब हाम्रो पढाइ कसले गराउँछ, कसले परीक्षा लिन्छ ? उनले भने, सडक नआई कसैले कुरा सुन्दोरहेनछ। बास्तोलाले ४ वर्षका लागि पढ्न आउँदा साढे ५ वर्षसम्म लाग्ने गरेको अनुभव पनि सुनाए। उनले भने, पोखरा विश्वविद्यालयका ४० हजार विद्यार्थीको १ वर्षको समय सानो होइन। यसले देशको आमूल परिवर्तन गर्न सक्छ। यो देशमा यस्तो परिस्थिति आइसक्यो कि २४ वटा ढुंगा नफालीकन, २४ वटा सिसा नफुटालिकन, सडकमा नआइकन कुनै कुराको समाधानै नहुने अवस्था आइसक्यो।"
काठमाडौंमा थपिए १० जना कोरोना भाइरस संक्रमित,काठमाडौं : काठमाडौं उपत्यकामा थप १० जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा थप १० जनामा कोरोना संक्रमण भएको पुष्टि गरेका हुन् यस्तै मन्त्रालयका अनुसार शुक्रबार थप १३३ जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा गौतमका अनुसार नयाँसहित कूल संक्रमितको संख्या १८ हजार ३७४ पुगेको हो । बुधबार १०० जना र बिहीबार १४७ जनामा कोरोना संक्रमण पुष्टि भएको थियो। मन्त्रालयका अनुसार पछिल्लो २४ घन्टामा १०७ जनाले कोरोना जितेर घर फर्किएका छन्। योसहित कोरोना जित्नेको कुल संख्या १२ हजार ९४७ पुगेको छ।क्वारेन्टाइनमा रहनेको संख्या १९ हजार ४ सय ४४ पुगेको छ। यस्तै मन्त्रालयका अनुसार आइसोलेसनमा ५ हजार ३८३ जनाको उपचार भइराखेको छ ।
भारतको आर्थिक सहयोगमा महेन्द्र मोरङ बहुमुखी क्याम्पसको भवन निर्माण,"काठमाडौँ : भारत सरकारले निर्माण गरिदिएको विराटनगरस्थित महेन्द्र मोरङ बहुमुखी क्याम्पसको विज्ञान भवन औपचारिक रुपमा उद्घाटन भएको छ । काठमाडौंस्थित भारतीय राजदूतावास, जिल्ला समन्वय समितित मोरङ तथा क्याम्पस व्यवस्थापन समितिले नवनिर्मित भवनको शुक्रबार संयुक्त रुपमा भिडियो कन्फरेन्समार्फत उद्घाटन गरेको हो । जिल्ला समन्वय समिति मोरङले कार्यान्वयन गरेको उक्त परियोजना भारत सरकारको आर्थिक सहयोग ४ करोड ४३ लाखमा निर्माण गरिएको हो । नेपालभर रहेका प्रारम्भिक पूर्वाधार विकास परियोजनाहरुलाई सहयोग तथा सुदृढ गर्न पहिले साना विकास परियोजनाको नामले परिचित यस परियोजनालाई भारतीय राजदूतावासले उच्च प्रभाव सामुदायिक विकास परियोजना (एचआईसीडीपी) को रुपमा नेपालभारत द्विपक्षीय प्रयासअन्तर्गत अघि सारेको हो । यस्तो प्रयासअन्तर्गत परियोजनाहरुले परियोजना क्षेत्रमा रहेका समुदायलाई विशेषगरी शिक्षा, स्वास्थ्य, कनेक्टिभिटी, खानेपानी र सरसफाई, व्यवसायिक प्रशिक्षण, मेडिकल क्याम्पस आदि विविध क्षेत्रमा फाइदा पुयाउँदछ । सन् २००३ यता भारतले हालसम्म नेपालका ७७ जिल्लामा ७९८७ करोड आर्थिक अनुदान सहयोगमा ४२२ वटा एचआईसीडीपी सम्पन्न गरिसकेको छ । सन् १९५५ मा स्थापना भएको उक्त क्याम्पस प्रदेश१ मा त्रिभुवन विश्वविद्यालयबाट सम्बन्धन प्राप्त सबैभन्दा ठूलो क्याम्पसमध्येको एक हो । नवनिर्मित दुई तल्ले भवनमा १७ वटा कक्षा कोठा, प्रयोगशाला, भण्डारण कक्ष र प्रत्येक तल्लामा छात्र र छात्राका लागि छुट्टै सरसफाईका सुविधा छन् । नवनिर्मित भवनको निर्माणले स्नातक र विद्यावारिधि तहका झण्डै ७००० विद्यार्थी लगायत विभिन्न सङ्कायका प्रतिनिधिहरु लाभान्वित हुने बताइएको छ ।"
१९ लाख ९१ हजार नगदसहित हुण्डी कारोवारी पक्राउ,काठमाडौं : महानगरीय अपराध महाशाखाको टोलीले एक जना हुण्डी कारोवारीलाई १९ लाख ९१ हजार नगदसहित पक्राउ गरेको छ। काठमाडौंको विशालबजार नजिकबाट स्याङ्जा घर भई सामाखुसी बस्ने ४० वर्षीय ढुण्डिराज न्यौपानेलाई पक्राउ गरिएको महाशाखाका प्रमुख प्रहरी वरिष्ठ उपरीक्षक दीपक थापाले जानकारी दिए । प्रहरीले अहिले काठमाडौं उपत्यकाभित्र गैरकानूनी तवरले हुण्डीको कारोवार गरी राजस्व छली गरिरहेको भन्ने सूचनाका आधारमा उपत्यकाका विभिन्न स्थानमा खोजी अभियान चलाउँदै आएको छ। उनलाई नियन्त्रणमा लिएर शरीर खानतलासी गर्ने क्रममा झोलाबाट रकम बरामद गरिएको हो। थप अनुसन्धान तथा कारवाहीका लागि राजश्व अनुसन्धान विभाग हरिहरभवन ललितपुर पठाइने प्रहरीले जनाएको छ।  रासस
पहिरो जाँदा ६ वर्षीय बालक बेपत्ता,"दार्चुला : महाकाली नगरपालिका २ बडालीगाउँमा पहिरो जाँदा ६ वर्षीय बालक बेपत्ता भएका छन्। दार्चुला सदरमुकाम खलंगाबाट घर जाँदै गरेका नौगाड गाउँपालिका २ तल्लो सुण्डमुण्डका धन बहादुर ठगुन्नाका ६ वर्षीय छोरा जेनिस ठगुन्ना पहिरोमा परेर बेपत्ता भएका हुन्। जेनिससँगै रहेका नौगाड गाउँपालिकाकै संगीता ठगुन्ना, बिमल ठगुन्ना, हरक ठगुन्ना र डम्बर बोहरा भने सकुसल रहेको घटनास्थलबाट गजेन्द्र ठगुन्नाले जानकारी दिए। उनका अनुसार शुक्रबार दिउँसो ४ बजेतिर पहिरो आएको हो। जानकारी पाए लगत्तै जिल्ला प्रहरी कार्यालय दार्चुलाका प्रहरी प्रमुख एवम् प्रहरी नायव उपरीक्षक (डिएसपी ) पदमबहादुर विष्ट नेतृत्वको प्रहरी टोली घटनास्थलतर्फ गएको छ।"
रातो मच्छिन्द्रनाथको रथारोहण शनिबार हुने,"काठमाडौं : वर्षा र सहकालका देवता रातो मच्छिन्द्रनाथको रथारोहण शनिबार हुने भएको छ। मच्छिन्द्रनाथ गुठीसँग सम्बन्धित ज्योतिषीले शनिबार नागपञ्चमीका दिन दिउँसो १२ बजेर १५ मिनेटमा शुभसाइत रहेको ठहर गरेसँगै हाल पुल्चोकमा निर्माण भइरहेको रथमा मच्छिन्द्रनाथलाई विराजमान गराउन लागिएको हो। रथारोहण समारोहमा २० जना मानिस मात्र सहभागी हुन पाउने निर्णय भएको ज्यापु समाजका अध्यक्ष चन्द्र महर्जनले बताए। उनले भने, 'विगतका हरेक वर्ष रथारोहणको चार दिनमा रातो मच्छिन्द्रनाथको रथ तानेर गाःबहाल लाने परम्परा रहेको थियो। यसवर्ष कोरोना महामारीका कारण के गर्ने भन्ने विषयमा टुङ्गो लागी सकेको छैन।' शनिबार हुने रथारोहणका लागि आज पुल्चोकमा ३२ हात लामो धःमा, बाराहीले आवश्यक सुनको झ्याल र रथमा चाहिने तोरन राख्ने काम सम्पन्न गरेको ७० वर्षीय ञवाल सूर्यमान डङ्गोलले बताए। हाल करुणामयलाई पाटनको तःबहाल पाटीमा राखिएको छ। यसअघि हरेक वर्ष वैशाख शुक्ल प्रतिपदाका दिन रक्तावलोकितेश्वरलाई रथमा विराजमान गराउने चलन थियो। यस वर्ष कोभिड१९ का कारण यही असार १० गतेदेखि बुँगद्यःको रथ निर्माणको काम अघि बढाएको पानेजु पूर्णराज शाक्यले बताउनुभयो। यो काठमाडौँ उपत्यकाको सबैभन्दा लामो रथजात्रा हो। तस्बिर : सुनीता डंगोलअन्नपुर्ण"
कोसी अस्पतालको आइसोलेसनमा एक महिलाको मृत्यु,विराटनगर : कोरोना भाइरसको संक्रमण भएको आशंकामा विराटनगरस्थित कोसी अस्पतालको आइसोलेसनमा भर्ना गरिएकी एक महिलाको शुक्रबार दिउँसो मृत्यु भएको छ। सुनसरीको इनरुवा नगरपालिका३ की ४० वर्षीया जंगलीदेवी सदाको मृत्यु भएको हो। कोरोनासँग मिल्ने लक्षण देखिएपछि उनलाई बिहीबार आइसोलेनसमा भर्ना गरिएको अस्पतालका मेडिकल सुपरिटेन्डेन डा चुमनलाल दासले जानकारी दिए। उनका अनुसार शुक्रबार दिउँसो २ बजेतिर महिलाको मृत्यु भएको हो। आइसोलेसनमा भर्ना गरेर कोरोना भए नभएको परीक्षण गर्न स्वाब संकलन गरिएको थियो। तर रिपोर्ट भने आइसकेको छैन। रिपोर्ट आएपछि मात्रै मृतकमा कोरोना संक्रमण भए नभएको पुष्टि हुने डा दासले बताए। उनका अनुसार शंकास्पद तीन जनालाई आइसोलेनसमा राखेर परीक्षणका लागि स्वाब संकलन गरिसकिएको थियो। स्वाबको नमुना परीक्षणका लागि पठाएकामध्ये एक महिलाको मृत्यु भएको हो। रिपोर्ट प्राप्त भइसकेपछि मात्रै शवको व्यवस्थापन गरिने अस्पतालले जनाएको छ। अब आइसोलेसनमा उदयपुरको त्रियुगाका ६० वर्षीय एक पुरुष र मोरङ जहदाकी ६५ वर्षीया एक महिला छन्। उनीहरुको पनि स्वाबको रिपोर्ट आइसकेको छैन। कोसी अस्पतालले शंकास्पद बिरामीलाई आकस्मिक रुपमा राखेर परीक्षण गर्नका लागि १० बेडको आइसोलेसन वार्ड सञ्चालन गरेको छ।
"कोरोनाबाट मृत्यु हुनेको संख्या ४४ पुग्यो, ५ हजार बढी सक्रिय बिरामी","काठमाडौं : कोरोना भाइरस (कोभिड१९)को संक्रमणबाट थप एकजनाको मृत्यु भएको छ।वीरगन्ज महानगरपालिका वडा नम्बर ११ श्रीपुरकी संक्रमित ८५ वर्षीया वृद्धाको शुक्रबार बिहान मृत्यु भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए।योसहित नेपालमा कोरोनाबाट मृत्यु हुनेको संख्या ४४ पुगेको छ।शुक्रबारसम्म ५ हजार ३सय ८३ जना कोरोनाका संक्रिय बिरामी रहेको स्वास्थ्य मन्त्रालयले जनाएको छ। वीरगन्जको गण्डकस्थित अस्थायी कोरोना अस्पतालको आइसोलेसनमा उपचाररत ८५ वर्षीया महिलाको उपचारका क्रममा शुक्रबार बिहान मृत्यु भएको हो। मुटु रोगी ती वृद्धाको स्वास्थ्यमा समयस्या देखिएपछि ५ दिन पहिले वीरगन्जकै एडभान्स हस्पिटलमा भर्ना गरिएको थियो । एडभान्स हस्टिलमा उपचारका क्रममा कोरोनाको लक्षण देखिएपछि गत मङगलबार उनको स्वाब परीक्षणका लागि नारायणी अस्पतालको प्रोगशालामा पठाइएको थियो ।प्रयोगशालाको परीक्षणमा गत बुधबार राती उनमा संक्रमण पुष्टि भएको थियो । बिहीबार पनि वीरगन्जमा कोरोना संक्रमित ७० वर्षीया एक वद्धको आइसोलेसनमा उपचारका क्रममा मृत्यु भएको थियो। २४ घन्टामा १३३ जनामा कोरोना संक्रमण पुष्टि, १०७ जना डिस्चार्ज काठमाडौंमा थपिए १० जना कोरोना भाइरस संक्रमित"
पौडी खेल्न नदीमा हाम फालेका बालक बेपत्ता,"पशुपतिनगर : भारतको टेकोना नदीमा हामफाल्दा एक नेपाली बालक बेपत्ता भएका छन्। महोत्तरीको मनराशिस्वा१० मधवाका १४ वर्षीय विकी मण्डल बेपत्ता भएका हुन्। प्रहरी चौकी बथनाहा नजिकै रहेको भारतको सितामढी ग्रामपंचायत बराही१२ स्थित टेकोना नदीको पूलबाट पौडी खेल्न हाम फाल्दा बेपत्ता भएको जिल्ला प्रहरी कार्यालय महोत्तरीका डीएसपी प्रकाश विष्टले जनाए। पौडी खेल्न बालकले हाम फालेका थिए। भंगालोमा फसेर बेपत्ता भयो,उनले भने,बालकको घर नेपालभारतको सीमा नजिकै छ। उनी बिहान ११ बजे बेपत्ता भएका थिए। उनको खोजी गर्न प्रहरी चौकी बथनाहा र सशस्त्र प्रहरी बल वेस क्याम्प कटिकटैयाको संयुक्त टोली खटिएको छ। एसएसबीसँग समन्वय गरेर खोजि कार्य तीब्र पारिएको छ।"
अपहरण र करणी कसूरमा देवर भाउजु पक्राउ,"ताप्लेजुङ : नाबालिकालाई अपहरण, शरिर बन्धक तथा जबर्जस्ती करणी गरेको अभियोगमा दुई जना पक्राउ परेका छन्। फुङलिङ नगरपालिका४ का ३५ वर्षीय शंकर लुईटेल र ३८ वर्षीया गोमा कार्की लुईटेल फक्राउ परेका हुन्। शंकर र गोमा नाताले देवर भाउजु हुन्। परिवारको जाहेरीका आधारमा पक्राउ गरिएको जिल्ला प्रहरी कार्यालय ताप्लेजुङका प्रमुख महेन्द्र श्रेष्ठले बताए। जाहेरीमा २०७५ मंसिर १० गते नाबालिकालाई प्रलोभनमा पारी झापा लगेर बन्धक राखी करणी गरेको, मंसिर १३ गते काठमाण्डौको गुह्येश्वरी मन्दिरमा लगी विवाह गरेको उल्लेख छ। विवाह गरेपछि पुनः झापास्थित घरमा ल्याई २०७६ चैत्र ७ गतेसम्म शरिर बन्धक बनाई करणी गर्दै आएको र बालिका उम्किन सफल भएर फुपुको घरमा पुगेको जाहेरीमा उल्लेख भएको श्रेष्ठले बताए। सबै कसुरमा देवर भाउजुको मिलेमतो रहेको बालिकाका परिवारको दाबी छ। त्यसपछि परिवारले प्रहरीमा जाहेरी दिएका थिए। दुवै जनालाई साउन ८ गते पक्राउ गरी जिल्ला प्रहरी कार्यालय झापा पठाइएको छ।"
५ लाख ५३ हजार घुससहित डिभिजन प्रमुख पक्राउ,काठमाडौं : अख्तियार दुरुपयोग अनुसन्धान आयोगले ५ लाख ५३ हजार घुससहित डिभिजन प्रमुख पक्राउ गरेको छ।डिभिजन वन कार्यालय सुनसरीमा कार्यरत डिभिजन प्रमुख (डिएफओ ) रामबाबु साहलाई ५ लाख ५३ हजार घुससहित पक्राउ गरेको अख्तियारका प्रवक्ता तारानाथ अधिकारी जानकारी दिए। घुस लिएर रौतहट जाँदै गरेको सूचनाको आधारमा अख्तियारको टोलीले उनलाई पक्राउ गरेको अख्तियारले जनाएको छ।डिभिजन प्रमुख र उनको श्रीमतीको साथबाट स्रोत नखुलेको ५ लाख ५३ हजार नगद फेलापारी कोशी गाउँपालिका ८ सुनसरीबाट नियन्त्रणमा लिएको हो। घटनाबारे थप अनुसन्धान भइरहेको अख्तियारले जनाएको छ।
अर्कै केटालाई मन पराएपछि एसिड हानेको खुलासा,काठमाडौं : बिहीबार काठमाडौंको सीतापाइलामा युवतीलाई एसिड प्रहार गर्ने अभियुक्तलाई प्रहरीले सार्वजनिक गरेको छ। साँझ ७ : ५५ बजे २२ वर्षीय युवतीमाथि एसिड प्रहार गरी फरार रहेका उनीहरुलाई बिहीबार राति नै पक्राउ गरिएको प्रहरीले जनाएको छ। घटनाका मुख्य योजनाकार रौतहट लक्ष्मीपुर गाउँपालिका४ का ४७ वर्षीय मोहमद आलम र सहयोगी भारतको विहार घर भएका २३ वर्षीय फैयाज आलमलाई महानगरीय प्रहरी परिसर काठमाडौंले शुक्रबार पत्रकार सम्मेलन गरी सार्वजनिक गरेको हो। महानगरीय प्रहरी परिसर काठमाडौं र महानगरीय अपराध महाशाखाको संयुक्त अनुसन्धानबाट उनीहरुलाई पक्राउ गर्न सफल भएको प्रहरीले जनाएको छ। पत्रकार सम्मेलनमा प्रहरीले दिएको जानकारी अनुसार मुख्य योजनाकार मोहमद डल्लुमा गार्मेन्ट सञ्चालन गर्दै आएका छन्। अर्का अभियुक्त उनकै गार्मेन्टमा काम गर्ने मिस्त्री हुन्। पीडित महिलाकी दिदीले अभियुक्तकै गार्भेन्टमा काम गर्ने गरेकी थिइन्। उनकी बहिनी पनि करिब दुई वर्ष पहिले एक महिना सोही गार्मेन्टमा काम गरेकी थिइन्। त्यहीँबाट आलमर पीडित युवतीबीच चिनजान भएको थियो। हाल पीडित युवती हायत होटलमा काम गर्दै आएको लकडाउनका कारण होटल बन्द भएकाले घरमै बस्दै आएको प्रारम्भिक अनुसन्धानबाट खुलेको प्रहरीको भनाइ छ। अभियुक्तले चाहेअनुसार गर्न युवती तयार नभएपछि एसिड आक्रमण गरेको देखिएको प्रहरीले जनाएको छ। घटना हुनुभन्दा पहिले अभियुक्त मोहमदले निकै कर गरेर युवतीलाई बोलाएका थिए। भेटेर खाजा खाएर छुटेका थिए। मोहमदले पूर्व योजना अनुसार युवती फर्कने बाटोमा फैयाजलाई कुराएर राखेका थिए। त्यसपछि युवतीमाथि एसिड फ्याँकेका हुन्। प्रहरीका अनुसार अहिलेसम्मको अनुसन्धानका क्रममा सहयोगी फैजादले अन्य कुनै प्रलोभनभन्दा पनि मालिक मोहमदको कुरा मानेको मात्रै देखिएको छ। अभियुक्तलाई मुलुकी अपराध संहिता २०७४ मा व्यवस्था भए अनुसार कानुनी कारबाही हुने प्रहरीले जनाएको छ। सोधपुछका क्रममा अभियुक्तले पहिलेदेखि नै ट्वाइलेट सफा गर्न राखेको एसिड प्रयोग गरेको भने पनि थप अनुसन्धानबाट सबै कुरा खुल्ने प्रहरीको भनाइ छ। युवतीको अहिले कीर्तिपुरस्थित वर्न अस्पतालमा उपचार भइरहेको प्रहरीले जानकारी दिएको छ। काठमाडौंको सीतापाइलामा युवतीमाथि एसिड प्रहार
प्रविधिको प्रयोग गरेर बस सञ्चालन गर्ने तयारीमा नयाँ बसपार्क,"काठमाडौं : कोरोना भाइरसको बढ्दो संक्रमणका कारण चार महिनादेखि बन्द रहेको नयाँ बसपार्क प्रविधिको प्रयोग गरेर बस सञ्चालन गर्ने तयारी गरिएको छ । कोरोना संक्रमणका कारण गत चैत १० गतेदेखि देशभर सार्वजनिक सवारी साधन सञ्चालनमा रोक लगाइएसँगै बन्द रहेको नयाँ बसपार्कले कोरोना संक्रमण फैलन नदिन प्रविधिको प्रयोग गर्न लागेको हो । सरकारले छोटो दूरीका सवारी साधन यही साउन ८ देखि नै सञ्चालन गरे पनि लामो दूरीका सवारी साधन भने भदौ १ देखि सञ्चालन गर्ने निर्णय गरेको छ । नयाँ बसपार्क सञ्चालन गरेको ल्होत्से बहुउद्देश्यीय प्रालिका अध्यक्ष इञ्जिनीयर दीपक कुँवर बसपार्कभित्रका कर्मचारी, चालक, सहचालक र यात्रुलाई कोराना संक्रमण हुन नदिन नयाँ बसपार्कले प्रविधिको प्रयोगलाई अगाडि बढाएको बताएका छन्। 'बसको टिकट लिन लाइन बस्दा कोरोना संक्रमण फैलनसक्ने सम्भावनालाई ध्यानमा राखेर हामीले सामाजिक दूरी कायम गरी टोकन सिस्टमबाट टिकट काट्नसक्ने व्यवस्था मिलाउन लागेका छौँ', उनले भने । ल्होत्से बहुउद्देश्यीय प्रालिले विभिन्न यातायात कम्पनीको सहकार्यमा बसपार्कमा टिकट काउन्टरमा बस्ने कर्मचारीलाई अनिवार्य पोशाक र परिचयपत्रको व्यवस्था यसअघि नै मिलाइसकेको छ । यात्रुको सहजताका लागि अनलाइनमार्फत समेत टिकट लिन मिल्ने व्यवस्था प्रालिले मिलाउन लागेको छ । चालकको लापरवाही तथा बाटोको दुरावस्थाका कारण हुनसक्ने सवारी दुर्घटना र बसको लोकेसन थाहा पाउनका लागि हरेक बसमा जिपिएस सिस्टम जडान गर्न लागिएको छ । पूर्वको ताप्लेजुङदेखि पश्चिमको जुम्लासम्म ५० भन्दा बढी जिल्लामा सवारी साधन नयाँ बसपार्कबाट आवतजावत गर्छन् । उक्त बसपार्कबाट दैनिक झण्डै दुई हजार सवारी साधन ओहोरदोहोर गर्दै आएका छन् । काठमाडौं महानगरपालिका२६ मा १६१ रोपनी क्षेत्रफलमा सञ्चालन भई आएको नयाँ बसपार्क पछिल्लो समय व्यवस्थित बन्दै गएको हो । यसको पश्चिमतर्फ विष्णुमती करिडोर निर्माण भएको छ । विष्णुमती करिडोर विस्तारका क्रममा नयाँ बसपार्कको झण्डै १० रोपनी जग्गा गएको छ । विसं २०५६ मा काठमाडौं महानगरपालिकाका तत्कालीन प्रमुख केशव स्थापित र ल्होत्से बहुउद्देश्यीय प्रालिका तत्कालीन अध्यक्ष गेहेन्द्रबहादुर कार्कीबीच सार्वजनिकनिजीसाझेदारी अन्तर्गत सम्झौता गरेर नयाँ बसपार्क सञ्चालनमा ल्याइएको थियो । उक्त बसपार्कभित्र बाहिरी जिल्लाबाट आएका बस र उपत्यकाभित्र सञ्चालनमा रहेका बसलाई पार्किङका लागि छुट्टाछुटै बसपार्कस्थल निर्माण गरिएको छ । नयाँ बसपार्कबाट उपत्यकाभित्रका केही सवारी साधन सञ्चालन भए पनि अधिकाशं सवारी साधन भने सञ्चालनमा आएका छैनन् । नयाँ बसपार्कले आगामी भदौ १ देखि सञ्चालन हुने सार्वजनिक सवारी साधन सरसफाइलाई विशेष प्राथमिकतामा राखेको छ । सार्वजनिक सवारी साधन फोहर हुँदा भाइरसको संक्रमण दर बढ्ने भन्दै हरेक दिन सरसफाइ र स्यानिटाइजर प्रयोग गर्न लगाउनेछ । यात्रुले बसभित्र प्रवेश गरेपछि अनिवार्यरूपमा स्यानिटाइजर र मास्कको प्रयोग गर्नुपर्नेछ । ल्होत्से बहुउद्देश्यीय प्रालिले चालक, सहचालक र यात्रुको स्वास्थ्यलाई ध्यानमा राखेर ग्राण्डी अन्तर्राष्ट्रिय अस्पतालसँगको सहकार्यमा स्वास्थ्य उपचार तथा परामर्श केन्द्र स्थापना गरेको छ । उक्त केन्द्रले निःशुल्क परामर्श तथा प्राथमिक उपचार गर्दै आएको छ । काठमाडौंको गौशाला, कोटेश्वर, कलङ्की, गोङ्गबुका मुख्य सडकबाट लामो दूरीका सवारी साधन विभिन्न जिल्लामा जाने गरेका छन् । सबै सवारी साधनलाई एकै ठाउँबाट सञ्चालन गर्न सकिए कोरोना संक्रमण फैलने क्रममा कमी आउने देखिन्छ ।"
"१० रुपैयाँ दिएर बालिकामाथि बलात्कार, वृद्ध पक्राउ",विराटनगर : मोरङको केराबारी गाउँपालिकामा फरक क्षमता (अपांगता) भएकी बालिका बलात्कृत भएकी छन् ।बलात्कारमा संलग्न भएको आरोपमा प्रहरीले एक वृद्धलाई बिहीबार राति पक्राउ गरेको छ । शारीरिक रुपमा अपांगता रहेकी १५ वर्षीया बालिकालाई बलात्कार गरेको घटनामा संलग्न रहेको पाइएपछि केराबारी५ का ६३ वर्षीय रामकुमार लिम्बूलाई पक्राउ गरिएको मोरङ प्रहरी प्रमुख एसपी सन्तोष खड्काले बताए । प्रहरीले राति १० बजे पक्राउ गरेर लिम्बूलाई कारबाही अघि बढाउन आवश्यक अनुसन्धानका लागि इलाका प्रहरी कार्यालय बेलबारीमा ल्याएको छ । बलात्कार गर्दै गरेको देख्ने प्रत्यदर्शीले घटनाका बारेमा प्रहरीलाई जानकारी दिएपछि वृद्ध पक्राउ परेका हुन्। लिम्बूले बिहीबार दिउँसो ४ बजेतिर बालिकामाथि जबरजस्ती गरेको प्रारम्भिक अनुसन्धानबाट पत्ता लागेको प्रहरीले जनाएको छ। ललाईफकाई खेतमा लगेपछि १० रुपैयाँ पैसा दिएर बालिकामाथि बलात्कार गरेको खुलेको छ। प्रहरीका अनुसार बालिकाको शरीरको एउटा पाटो चल्दैन । उनी राम्ररी बोल्नसमेत सक्दिनन् । बालिकाका अभिभावकले बलात्कारमा संलग्न लिम्बूलाई कानुनी कारबाहीको माग गर्दै शुक्रबार इलाका प्रहरी कार्यालय बेलबारीमा किटानी जाहेरी दिएका छन् । उनीविरुद्ध जबरजस्ती करणी मुद्दा चलाउन म्याद थप गरेर घटनाको अनुसन्धान अघि बढाइने एसपी खड्काको भनाइ छ ।
'आमाबाट शिशुमा कोरोना सर्दैन्',"एउटा सानो अध्ययन अनुसार सावधानी अपनाइएको खण्डमा कोरोना भाइरस कोभिड१९ लागेका गर्भवती आमाबाट शिशु जन्मँदा कोरोना भाइरस नसर्ने देखिएको छ। न्यूयोर्कको तीनवटा अस्पतालमा जन्मिएका १२० शिशुमध्ये कसैमा पनि सङ्क्रमित आमाबाट कोरोना भाइरस सरेको पाइएन। दुई सातासम्म ती आमा र शिशु एकै कोठामा रहेका र शिशुलाई स्तनपान गराइएको थियो। त्यसपश्चात् पुन: गरिएको परीक्षणमा पनि ती शिशुमा सङ्क्रमण पाइएन। विज्ञहरूले यो नतिजालाई आशलाग्दो भन्दै थप व्यापक अध्ययन गरिनुपर्नेमा जोड दिएका छन्। 'निकट सम्बन्ध' सङ्क्रमित गर्भवती आमाबाट तथा स्तनपान गराउने सङ्क्रमित आमाबाट शिशुहरूमा कोभिड१९ शिशुहरूमा सर्छ कि सर्दैन भन्ने बारे पर्याप्त आँकडा उपलब्ध छैनन्। त्यसैले गर्भवती महिला तथा नवजात शिशुका आमाहरूलाई दिइने सुझाव थरीथरीका छन्। यूकेमा रोयल कलेज अफ अब्स्टेट्रिसियन्स तथा गाइनेकोलोजिस्टले आमाहरूलाई नवजात शिशुसँग रहन वा स्तनपान गराउन चाहे गर्न सल्लाह दिएको छ, तर त्यसो गर्दा उचित सावधानी अपनाउन पनि भनिएको छ। विश्व स्वास्थ्य सङ्गठन डब्लुएचओले पनि कोभिड१९ सङ्क्रमणको सम्भावित जोखिमको तुलनामा स्तनपानका फाइदा निकै धेरै रहेको जनाएका छ। यसबीच अमेरिकाको सेन्टर फर डिजीज कन्ट्रोलले नवजात शिशुलाई केही समय आमाभन्दा छुट्टै राख्न सल्लाह दिएको छ। आफ्नो दूध झिकेर शिशुलाई दिन सकिने उसले उल्लेख गरेको छ। तर यो अध्ययनमा भने आमा तथा शिशुलाई एउटै कोठामा रहन र स्तनपान गराउन दिइएको थियो। तर आमाहरूले अनुहारमा मास्कको प्रयोग गरेका थिए तथा पटकपटक हात धोएका थिए। शिशुहरूलाई आमाको खाटभन्दा दुई मिटर पर साना खाटमा राखिएका थिए। त्यसो गर्दा अध्ययनकर्ताहरूले यस्तो पाए :  सबै १२० शिशुको जन्मपश्चात् नाकबाट स्वाब झिकेर परीक्षण गर्दा सङ्क्रमण भएको पाइएन।  एक सातापश्चात् ८२ शिशुको पुन: परीक्षण गर्दा कसैमा पनि सङ्क्रमण पाइएन। तीमध्ये ६८ शिशु सङ्क्रमित आमा बसेकै कोठामा राखिएका थिए। तीन चौथाइभन्दा धेरै शिशुहरूलाई तिनको आमाले स्तनपान गराएका थिए।  जन्मिएको दुई सातापश्चात् ७२ शिशुको फेरि गरिएको परीक्षणमा पनि सङ्क्रमण पाइएन। अध्ययनकर्ताहरूका अनुसार १२० मध्ये एक तिहाइ शिशुको पुन: परीक्षण हुन पाएन किनभने तिनका आमाबुवाले महामारीको समयमा तिनलाई अस्पताल ल्याउन रुचाएनन्। सो अध्ययनकी नेतृत्वकर्ता डा क्रिस्टिन साल्भाटोरले भनिन्, ""हामी आशा गर्छौँ यो नतिजाले आमाहरूलाई तिनले शिशुलाई कोभिड१९ सार्ने सम्भावना अत्यन्त थोरै रहेको कुरामा आश्वस्त पार्ने छ।' 'तर यकिन जानकारीका लागि योभन्दा व्यापक अध्ययन हुनुपर्छ।' यूकेमा गर्भवतीहरूमा भएका कोभिड१९ का बारे राष्ट्रिय सर्वेक्षणको नेतृत्व गर्दै आएकी प्राध्यापक मारियन नाइटका अनुसार यो अध्ययनले केही आश्वासन प्रदान गर्नुका साथै विद्यमान निर्देशिकालाई पनि समर्थन गरेको छ। उनले भनिन् 'यूकेमा कोरोनाभाइरस सङ्क्रमित एक हजारभन्दा धेरै गर्भवती महिलाले शिशुलाई जन्म दिएका छन्। केवल १२ प्रतिशत शिशुलाई मात्र भाइरस सरेको छ। अनि सङ्क्रमणले ती शिशुलाई धेरै गम्भीर बिरामी गराएको पनि पाइएन।' 'अमेरिकामा गरिएको यो सानो अध्ययनले पनि मास्क लगाउने जस्ता साधारण सावधानी अपनाए आमाबाट शिशुमा सङ्क्रमण सर्ने थोरैमात्रै सम्भावना भएको देखाउँछ। यो अध्ययन ल्यान्सेट चाइल्ड एन्ड एडोलिसेन्ट हेल्थ नामक जर्नलमा प्रकाशित गरिएको छ।"
रानाथारु बस्तीमा 'तीज' पर्वको रौनक,"धनगढी : पश्चिम नेपालमा मात्रै बसोवास गर्ने राना थारु समुदायको परम्परागत 'तीज' पर्वको रौनक छ । विश्वव्यापी रुपमा फैलिएको (कोभिड१९) संक्रमण लाई बिर्सदै उनीहरु तीज पर्वमा रमाएका छन् । राना थारु बस्तीमा डोला (पिङ) हालिएका छन् । परम्परागत पोशाकमा सजिएका रानाथारू समुदायका महिला पिङ खेल्दै साउनका परम्परागत गीत गुनगुनाउन सुरु गरेका छन् । विवाहित छोरीचेली माइती फर्किएका छन् । नेपाली समाज भाषा संकृतिले सम्पन्न छ । विभिन्न जातजातिका विभिन्न संस्कृति छन् । राना थारु समुदायमा तीज अन्य समुदायको तुलनामा निकै फरक गरी मनाइन्छ । एक महिनासम्म तीज मनाउने यो समुदायमा आँगनमा पिङ गाडेको दिनबाट तीज सुरु हुन्छ । त्यसरी हालिएको पिङलाई डोला भनिन्छ । पिङ हाल्न महिला दिदीबहिनीलाई दाजुभाइले पनि साथ दिन्छन् । पिङ हाल्न दाजुभाइदिदीबहिनी मिलेर जंगलबाट बाबियो काटेर ल्याउँछन् । र, त्यसलाई बाटेर पिङको लठ्ठा बनाइन्छ । यो पर्वले दाजुभाइ, दिदीबहिनीबीच आत्मीयता थप प्रगाढ बनाउने विश्वास रहेको रानाथारू संस्कृतिकी जानकार जीवन रानाथारूले बताइन् । धनगढी उपमहानगरका७ देबरियामा पनि राना थारुहरूको बाक्लो बस्ती छ । अन्य समुदायजस्तै रहनसहन, परम्परा, रीतिरिवाज तथा खानपिन र कला संस्कृतिमा धनी छन् रानाथारू । हिन्दु धर्मावलम्बीहरूले श्रीमानको दीर्घायु तथा कुमारी केटीले महादेव जस्तै वर पाउँ भनी तीजको ब्रत बस्ने धार्मिक मान्यता छ । तर, राना थारूले समुदायमा भने तीजलाई फरक तरिकाले मनाइन्छ । राम्रो बरका लागि र श्रीमानको दीर्घायुका लागि नभएर दाजुभाइको आरोग्यता र दीर्घायुका लागि तीज मनाइन्छ राना थारु समुदायमा । 'संकटबाट मुक्ति पाउन महिलाले दाजुभाइ र भतिजाको जीवनरक्षा, दीर्घायु, सुख र समृद्धिको कामना गर्दै व्रत बस्न थालेको जनविश्वास छ,' धनगढी७ का राजमती रानाले भनिन् । श्रावण तृतीयालाई तिजको मुख्य दिन मानिन्छ । यस दिन दिदीबहिनीले निराहार व्रत बस्ने चलन छ । व्रत बसेका दिदीबहिनीले पूजामा चढाउन सिमही, गुलगुला, पपरा, पुरीलगायत परम्परागत परिकार पकाउँछन् । व्रतालु महिला साँझ परेपछि नदीकिनारमा गएर पूजा गर्छन् । गडरौदा जातको घाँस वा कुसमा विवाहितले सात र अविवाहितले पाँच गाँठा पारी त्यसको पूजा गर्छन् । पूजा सकिएपछि चाँदीको गहना वा सिक्काले त्यसलाई काट्छन् अनि प्रसादको रूपमा खानाका परिकार राखेर नदीमा बगाउँछन् । 'विसर्जन गर्ने बेला दिदीबहिनीले दाजुभाइका लागि धन सम्पत्ति, उन्नति र दीर्घायुको कामना गर्छन्,' धनगढी९ की प्रेममती रानाथारू भन्छिन्, 'दाजुभाइको आयु नदीजस्तै लामो होस् भन्ने कामना गरिन्छ ।' व्रत विसर्जन गर्न नदी किनारमा जाँदै गर्दा दाजुभाइले दिदीबहिनीलाई बाटोमा लामो डोरीमा बेरेर घेर्ने गर्छन् । रानाथारू संस्कृतिमा स्नातकोत्तर तहको शोध गरेकी जीवनका अनुसार परापूर्वकालमा बेहमैयाले तिजको व्रत बसेको र त्यहीँबाट यसको सुरुवात भएको विश्वास छ । बेहमैयाले गडरौदा जातको घाँस गाँठो पारी आफ्ना भाइभतिजाको नाम लिएर बगाउँदा बग्यो, तर त्यत्तिकै बगाउँदा बगेन । नबगेपछि बेहमैया रुन थालिन्, जुन शिवपार्वतीले देखे । र, उनलाई रुनुको कारण सोधे । शिवपार्वतीले बेहमैयालाई आफ्ना भाइभतिजाका लागि व्रत बस्न र दीर्घायु कामनाका साथ गडरौदामा गाँठो पारेर नदीमा बगाउनु भनेपछि व्रत बस्ने चलन सुरु भएको किंवदन्ती छ । अन्य समुदायमा श्रीमान्को दीर्घायुको कामना गर्दै तिज व्रत बस्ने चलन छ । यो समुदायमा भने दाजुभाइ र भतिजाको दीर्घायुको कामना गरिने रानाथारू संस्कृतिका जानकार धनीराम बताउँछन् । परापूर्वकालमा हाम्रो समुदायमा दुःख बिमार परेर पुरुषको मृत्यु हुन थाल्यो,' उनी भन्छन्, 'त्यसैले संकटबाट मुक्ति पाउन महिलाले दाजुभाइ र भतिजाको जीवनरक्षा, दीर्घायु, सुख र समृद्धिको कामना गर्दै व्रत बस्न थालेको जनविश्वास छ ।' कैलाली र कञ्चनपुरमा मात्र यो समुदायको मुख्य बसोवास छ । सरकारले यो समुदायलाई आदिवासी जनजातिमा सूचीकृत गरेको छ । नेपाल रानाथारू समाजका अनुसार यो समुदायको जनसंख्या करिब साढे तीन लाख छ । दुई जिल्लामा एक सय ३४ वटा गाउँमा रानाथारूको बसोवास छ । आफ्नो समुदायको भाषा, रीतिरिवाज, चाडपर्व, संस्कृति र जीवनशैली अन्य समुदायको भन्दा पृथक रहेको कृपाराम रानाले बताए ।"
इलामका इन्द्रप्रसादको मुद्दामा बित्यो ४० वर्ष,"इलाम : पञ्चायत कालमा जालसाझी गरेर गुमेको जग्गा फर्कने आशमा चालीस वर्ष अदालतको ढोका कुरेका सुर्योदय नगरपालिका ११ का इन्द्रप्रसाद ढकालका आँखा अहिले पनि उही सरकार र सत्तातिर फर्किएका छन् । अदालतबाट न्याय नपाएका उनी अहिले पनि तीन तहको नयाँ सरकारले काम गर्देलाकी भन्ने आशमा छन् । स्थानीय सरकारले आफूलाई न्याय दिलाउन आशमा बसेका उनी भन्छन्, 'यहाँबाट त काम भएको छ माथि संघीय सरकारबाट के हुन्छ थाहा छैन ।' न्याय दिलाउन लागेको भनिएको सूर्योदय नगरपालिकाले नगर सभाबाटै उनको विषय पारित गरेर संघीय सरकारमा पठाउने निर्णय गरेको सूर्योदय नगरपालिकाका मेयर रणबहादुर राई बताउँछन् । नगरसभाले व्यक्तिको जग्गा सार्वजनिक भएको सम्बन्धमा गठित छानबिन समितिका संयोजक प्रेमबहादुर तामाङले पेश गरेको प्रतिवेदनमाथि छलफल गरी सो विषयमा संघीय सरकार र मतहतका मन्त्रालयमा पत्रचार गर्ने निर्णय गरेको छ । छानबिन समितिले ढकाल परिवारको गुमेको ३५ रोपनीमध्ये ३० रोपनी व्यक्तिलाई फिर्ता गर्न सिफारिस गरेको छ । चालिस वर्ष मुद्धा लड्दा ढकाल परिवार ऋणमा डुबेको छ । पछिल्लो पटक अदालतले मुद्धा खारेज नै गरिदिएपछि उनीहरु स्थानीय सरकारको शरणमा पुगेका हुन् । ढकाल भन्छन्, 'सम्पतीका नाममा अब नेपालको नागरिकता मात्र बाँकी छ, स्थानीय सरकारको पहलले आशा पलाएको छ ।'चार दशकमा न्यायका लागि दुई करोडको हाराहारी गुमाएको परिवारलाई पछिल्लो पटक सर्बोच्च अदालतले हराएपछि ढकाल परिवार गत वर्षदेखि स्थानीय सरकार र मन्त्री परिषदले केही गरिदेलाकी भन्ने आशमा छ । जिल्ला अदालत इलामबाट सुरु भयो २०३९ पुस १० गते जिल्ला अदालतमा मुद्धा दायर गरेपछि उनीहरु निरन्तर जग्गा प्राप्तिको लागि न्यायलय र सरकारको ढोका चहारिरहेका छन् । गत वर्ष नगरले छानबिन समिति गठन गरेको थियो । पञ्चायतकालमा ३५ रोपनीभन्दा बढी जमिनका मालिक इन्द्रप्रसाद ढकाल अहिले मेची राजमार्गको करफोक खण्डको एउटा छाप्प्रोमा चटपटे बेच्दै आएका थिए। कोभिड १९ को कारण त्यो पेसा समेत बन्द भएपछि उनलाई झनै सकसमा परेका छन्। उनले सुनाए साहुको ऋण बुझाउन नसक्दा घरको न घाटको भए।' गत वर्ष ढकालले प्रधानमन्त्री केपी शर्मा ओलीलाई मुद्धाको फाइल नै बुझाएर न्यायको माग गरेका थिए । प्रधानमन्त्री ओलीले म हेर्छु भन्दै फायल जिम्मा लिएको उनले बताए । उनले बाबुराम भट्टराई प्रधानमन्त्री हुँदा पनि भेट्न प्रयास गरेको सुनाए । बाबुराम भट्टराईलाई भेट्न दुई पटक काठमाडौं पुगेका उनले छेउमा पर्न नै नपाएको गुनासो गरे । बाबुराम पछि केपी शर्मा ओलीको नेतृत्वमा बनेको सरकारका समयमा ओलीलाई भेटेर कुरा बुझाए पनि फाइल क्याविनेट नपुग्दै सरकार ढलेपछि उनको आशा फेरी मरेको थियो । ओली पछि उनले शेरबहादुर देउवा प्रधानमन्त्री भएको समयमा काठमाडौं पुगे । काम सुरु हुनै लागेको थियो ।उनले सुनाए ,निर्वाचनको समय थियो, आचारसंहिता लाग्यो भनेर घर फर्काए । ' घर फर्केका उनले पछिल्लो पटक जिल्लामै देस्रो पटक प्रधानमन्त्री ओलीलाई फाइल थमाएका थिए । करिब दुई करोडको ३५ रोपनी जमिन देखाउँदै भने, 'मुद्धा लडेर यस्तो दुईवटा जमिन सकियो ।' ६२ वर्षीय ढकाल मुद्धा लडेर इलामको सुर्योदय ११मा रहेको ३५ रोपनी र झापाको बुद्धशान्ति गाउँपालिकाको शान्ति नगरमा रहेको २ विगाहा जमिन अदालत धाउदा र कानुन व्यवसायीको शुल्क तिर्दैमा सकिएको बताउँछन् । ढकालकी श्रीमती तिलरुपा ढकालका अनुसार स्थानीय सरकारले व्यवस्थापन गर्ने आश्वासन दिएको छ । पछिल्लो पटक सूर्योदय नगरपालिका ११ का केही अगुवाहरुले ढकालको जग्गामा पाकै बनाउने तयारी गरेपछि पिडामा नुनचुक थपेजस्ते भएको ढकालका भतिजा टंक ढकालले बताए । स्थानीय बुद्धिजीवि दिपक अधिकारी ढकाल परिवारको जमिन १९९० सालमै सरकारी अभिलेखमा कायम भएको बताउँछन् । अदालतमा मिलापत्र हुँदा विवादीत ३ रोपनी भित्रको ३५ फुट जमिन पञ्चकन्या मन्दीरलाई दान दिने सहमती भयो । तर लिखतमा ३५ रोपनी जमिन नै मन्दिरलाई दिएको लेखियो र सहिछाप गराइयो । सोझा खडानन्दले सहिछाप गरिदिए । उनलाई आफूलाई पञ्चायत प्रशासनले झुक्याएको थाहै भएन । खडानन्दको मृत्युपछि आमको नाममा आउँदा पनि ढकाल परिवारले थाहा पाएन । थाहा पाएपछि २०३९ सालदेखि उनीहरु आफूलाई परेको अन्यायको विरुद्धमा अदालतमा पुगे । स्थानीयले पार्क बनाउनुअघि ढकाललाई व्यवस्थापन गर्न माग गरेका छन् । मेयर रणबहादुर राई पार्क बनाउनु अघि वर्षौदेखि बसिरहेको परिवारलाई व्यवस्थापन गर्ने बताउँछन् । छानविन समितिले सुर्योदय नगरपालिका ५ का मनबहादुर क्षेत्रीको १० आना जग्गा तत्कालीन जिल्ला विकास समितिलाई गेष्टहाउस निर्माणका लागि पास गर्ने क्रममा १० रोपनी पास भएको भन्दै गेष्ठ हाउसलाई चाहिने ३ रोपनी जग्गा बाहेक ७ रोनी जग्गा फिर्ता गर्न सिफारीस गरेको छ ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ।लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।हालसम्म नेपालमा कोरोना संक्रमितको संख्या १८ हजार २ सय ४१ पुगेको छ। ४३ जनाले कोरोनाकै कारण ज्यान गुमाइसकेका छन्। लाइभ
४ लाख घुससहित दुई इन्जिनियर पक्राउ,काठमाडौं : अख्तियार दुरुपयोग अनुसन्धान आयोगले चार लाख घुससहित दुई इन्जिनियर पक्राउ गरेको छ। राष्ट्रिय पुन:निर्माण प्राधिकरणअन्तर्गत जिल्ला आयोजना कार्यान्वन इकाइ (अनुदान व्यवस्थापन तथा स्थानीय पूर्वाधार) लमजुङबाट करार सेवामा नियुक्त भइ मर्स्याङगी गाउँपालिकामा कार्यरत इन्जिनियर भुपेन्द्रकुमार मण्डल र असिस्टेन्ट सव इन्जिनियर टीकाप्रसाद गुरुङलाई ४ लाख घुससहित पक्राउ गरेको अख्तियारका प्रवक्ता तारानाथ अधिकारीले जानकारी दिएका छन्। दुवैजनाले ८ जना लाभग्राहीसँग भवन निर्माणको किस्तावापत प्राप्त गर्नुपर्ने रकमबाट विभिन्न बहानामा जनही ५० हजारका दरले घुस माग गरी ४ लाख लिएको भन्ने उजुरीका आधारमा पक्राउ गरेको अख्तियारले जनाएको छ। अख्तियार दुरुपयोग अनुसन्धान आयोगको कार्यालय पोखराबाट गएको टोलीले बेसीसहर बजारबाट बिहीबार नियन्त्रणमा लिएको हो। उनीहरुमाथि अनुसन्धान भइरहेको अख्तियारले जनाएको छ।
"पहिरोले ६ घर बगायो, एक वृद्धको मृत्यु","नुवाकोट : नुवाकोटको पूर्वी भेगमा रहेको वेलकोटगढीमा पहिरोले घर बगाउँदा एक वृद्धको ज्यान गएको छ ।पहिरोले दुइपीपलमा दलित बस्ती बगाएको छ भने ६० घर उच्च जोखिममा रहेका छन् । वेलकोटगढी नगरपालिका ८ हर्रे पिर्यनडाँडामा शुक्रबार पहिरोले घर बगाउँदा ६८ वर्षीय अक्कलबहादुर तामाङको घटनास्थलमै ज्यान गएको जिल्ला प्रहरी कार्यालय नुवाकोटले जनाएको छ । घरमा एक्लै बस्दै आएका तामाङ बिहान ३ बजेतिर सुतिरहेका बेला पहिरोमा पुरिएर ज्यान गएको प्रहरी निरीक्षक विष्णु फुयालले जानकारी दिए। तामाङको शव पोष्टमार्टमका लागि नुवाकोट जिल्ला अस्पताल त्रिशूली ल्याइएको छ । पहिराले वेलकोटगढी नगरपालिका ५ दुइपीपल डवली नजिकै दलित बस्ती बगाएको छ। ६ घर बगाएको छ भने अन्य १२ घर जोखिममा रहेको वडाध्यक्ष अनन्तप्रसाद नेपालले वताए । पहिराले स्थानीय कृष्ण वर्देवा, विन्दा वर्देवा, कृष्ण श्रेष्ठ, रामकुमार श्रेष्ठ, पुर्णबहादुर श्रेष्ठ र तुलसीदाश श्रेष्ठको घर बगाएको हो । पहिरो झर्न थालेपछि पीडितहरु भागेर ज्यान बचाएका थिए । स्थानीय नारायण विक, सूर्य विक, प्रदीप विकलगायतका ६० जनाको घर जोखिमपूर्ण अवस्थामा रहेकाले सुरक्षित स्थानमा सारिएको छ ।"
कोरियाको आर्थिक वृद्धिदर कमजोर : नेपाली मजदुर प्रभावित हुन सक्ने,"सउल : दक्षिण कोरियाको आर्थिक वृद्धिदरमा अत्यधिक गिरावट आएको छ। बैंक अफ कोरियाले बिहीबार प्रकाशित गरेको एक तथ्याङ्कअनुसार कूल ग्राहस्थ उत्पादनमा कमी आएसँगै आर्थिक वृद्धिमा कमी आएको हो। पछिल्ला तीन महिनामा आर्थिक वृद्धि तीन दशमलव तीन प्रतिशतले गिरावट आएको छ । यो गिरावट दोस्रो त्रैमासिकको तुलनामा १३ प्रतिशतले बढी हो। केन्द्रीय बैंकका अनुसार हालको आर्थिक वृद्धिदर सन् १९९८ यताकै सबैभन्दा कमजोर हो। उक्त समयमा कोरियालागायत एशियाव्यापीरूपमा आर्थिक मन्दी छाएको थियो । विश्वव्यापीरूपमा फैलिएको कोरोना भाइरसका कारण अप्रिलदेखि जुनसम्मको कूल ग्राहस्थ उत्पादनमा २९ प्रतिशतले कमी भएको छ। यसले कोरियामा रोजागारी गरिरहेका नेपालीलगायत अन्य देशका मजदुरलाई पनि अप्रत्यक्ष प्रभाव पार्ने देखिन्छ। दक्षिण कोरियाको ठूलो अर्थतन्त्र निर्यातमा निर्भर पर्छ, तर पछिल्लो त्रैमासिकमा उत्पादित सामान निर्यातमा भारी गिरावट देखिएको छ। यातायातका साधन तथा स्मार्ट फोनहरूको निर्यातमा १३६ प्रतिशतले गिरावट आएको छ। निर्यातमा आएको यो गिरावट सन् १९७४ पछिको सबैभन्दा धेरै हो।"
म्याग्दीमा विपद्को फरकफरक तथ्याङ्क,"बेनी : पन्ध्र दिनसम्म पनि म्याग्दीका विभिन्न ठाउँमा गएको पहिरोले पुर्याएको क्षतिको विवरण संकलन हुन सकेको छैन। जिम्मेवार निकाय वडा, स्थानीय तह, सुरक्षा निकाय, प्रशासन र रेडक्रससँग फरकफरक तथ्याङ्क र विवरण छ। समन्वयको अभावमा क्षतिको विवरण र अभिलेखीकरणमा एकरुपता नभएको हो। वास्तविक तथ्याङ्कको अभावमा पीडितको पहिचान, वर्गिकरण गरि राहत, व्यवस्थापन र पुन:स्थापनमा समस्या भएको छ। भौगोलिक विकटता, सडक, पैदलमार्ग र सञ्चार असुविधाको कारण देखाउँदै असार २५ र २६ गते को पहिरोले पुर्याएको क्षतिको तथ्याङ्क र विवरण संकलनमा ढिलाई गरेका हुन्। पहिरोमा आफन्त गुमाएकाहरुले संघीय र प्रदेश सरकारले घोषणा गरेको राहत अझैसम्म नपाएको गुनासो गरेका छन्। गत जेठ महिना यताको पहिरोका कारण म्याग्दीको धवलागिरी गाउँपालिका६ मराङका १९, मालिका७ बिमका ८, रघुगंगा६ का ३ र अन्नपूर्ण३ का १ जनाको पहिरो र बाढीले बगाएर मृत्यु भएको छ। मराङका २, बिम, मालिका६ दुखु र अन्नपूर्ण३ काभ्रेका १ जना अझै बेपत्ता छन्। मृतक र बेपत्ताबाहेक पहिरो र बाढीले निजी आवास, सार्वजनिक सम्पत्ति, पशु र कृषि क्षेत्रमा पुर्याएको क्षतिको विवरणमा एकरुपता छैन। जिल्ला प्रशासन कार्यालयको तथ्याङ्कमा धवलागिरी गाउँपालिकाको ६ र ७ नम्बर वडामा ७२ र मालिकाको ७ नम्बर वडामा २० घर पहिरोले पूर्ण क्षति पुगेको उल्लेख छ। धवलागिरीका २ र बिमका ४२ घरमा आंशिक क्षति पुगेको सहायक प्रमुख जिल्ला अधिकारी महेश सुवेदीले बताए। बिमका ३० घर पहिरोको उच्च जोखिमका कारण १४१ जना विस्थापित भएका उनले बताए। धवलागिरी गाउँपालिकाले संकलन गरेको क्षतिको विवरण अनुसार मराङमा २३ घर पहिरोले बगाएको र २२६ घर जोखिममा रहेको उपाध्यक्ष रेशम छन्त्यालले बताए। उनका अनुसार ताकम, धारापानी र काफलडाँडामा १४६ घर विस्थापित भएका छन्। मराङको वडा कार्यालय, ताकम स्वास्थ्य चौकीको दुई वटा र ताकम माविको एक वटा भवन पहिरोले भत्काएको छ। मराङको पुरै वडा पहिरोले छिया, छिया बनाएको छ, छन्त्यालले भने धारापानी, ताकम र काफलडाँडामा घर नभत्किएपनि बस्न लायक छैनन्। जुरुकुस र खोरीयामा निर्माणाधिन झोलुङ्गे पुलको सामान बगाएको छ। धारापानीको किसानी माविको भवन चर्कीएर भत्किने अवस्थामा पुगेको छ। बिमका वडा अध्यक्ष रेशम जुग्जालीका अनुसार पहिरोले बगाएर, भत्काएर र पुरिएर ३५ वटा घर पूर्ण रुपमा क्षति पुगेको छ। ५० घर उच्च जोखिममा भएकाले त्यहाँ बस्न नमिल्ने अवस्थामा छन्। बिमको नौमानेमा रहेको शिव आधारभूत विद्यालयको भवन पहिरोले पुरिएको र शिवरात्री खोलाको ट्रस पुल मराङखोलाको बाढीले बगाएको छ। मालिका५ देविस्थान सहित मंगला, रघुगंगा र अन्नपूर्ण गाउँपालिका तथा बेनी नगरपालिकामा पहिरोले पुर्याएको क्षतिको विवरण प्रशासनसँग छैन। मालिका गाउँपालिकाका अध्यक्ष श्रीप्रसाद रोकाले वडाका जनप्रतिनिधिबाट संकलित प्रारम्भिक विवरण अनुसार देविस्थानमा १२० घर पहिरोको जोखिमका कारण विस्थापित भएका छन्। वडा, पालिका र प्रहरीको रिपोर्ट मिलेको छैन, उनले भने वास्तविक पीडित पहिचान गर्न संकलित प्रारम्भिक विवरणलाई पुष्टिका लागि इलाका प्रहरी कार्यालयलाई अनुरोध गरेका छौ। सडक, खानेपानी, लघुजलविद्युत र केन्द्रिय प्रशारण लाइनको विद्युत आयोजना बगाएको छ। पहिरोका कारण पैदलमार्ग र सडक अवरुद्ध भएको, झोलुङ्गे पुल समेत बगाएको तथा सञ्चार सम्पर्कविच्छेद भएकाले क्षतिको विवरण संकलनमा कठिनाई भएको अन्नपूर्ण गाउँपालिकाका प्रमुख प्रशासकीय अधिकृत नविन सुवेदीले बताए। अन्नपूर्णका सूचना अधिकारी कुलप्रसाद आचार्यका अनुसार पालिकाभर पहिरो, कटान र बाढीका कारण ७० घर परिवार विस्थापित भएका छन्। दानाको काभ्रेमा १ वटा चालु र १ वटा निर्माणाधिन मोटरेबल पुल, १ होटेल, १ बस, १ वटा एक्साभेटर, १ वटा मन्दिर, १ वटा ब्लक उद्योग रुप्सेखोलामा आएको बाढीले बगाएको छ। काभ्रेका २२, तितरका ३, दुवारीमा २ परिवार विस्थापित भएका छन्। नारच्याङको कोप्चेपानीमा ३, गाडपारमा ५, घरापमा ४, वडा न ६ को हल्लेखर्कमा १, धिरच्याङमा १, शिखमा ५, भुरुङ्ग तातोपानीमा १४ परिवार विस्थापित र दोवाका १० घर जोखिममा छन्। अन्नपूर्णको रुप्से खोलामा साउन ५ गते आएको बाढीले बेनीजोमसोमसडक अन्तरगत एक वडा चालु अवस्थाको र अर्को निर्माणाधिन मोटरेबल पुलसहित करिब तीन सय मिटर सडक बगाएको छ। कालीगण्डकीको कटानका कारण नारच्याङस्थित मृस्ति खोला जलविद्युत आयोजनाको आवासगृह, तातोपानी कुण्ड, दानागाडपार जोड्ने झोलुङ्गे पुल बगाएको, सुनारीखोलाको झोलुङ्गे पुल र तल्लो तातोपानी बजार कटानको जोखिममा परेका छन्। भुरुङ्ग तातोपानीमा बेनीजोमसोम सडक बगाउनुका साथै धिरच्याङमा कालीगण्डकी कोरीडोर प्रशारण लाइनको टावर, घारखोला जलविद्युत आयोजनाको क्रसर, दानाको सब स्टेशन र क्रसर उद्योग जोखिममा परेको छ। रघुगंगा गाउँपालिका८ कुइनेमंगलेमा ४ घर पहिरोले बगाएको र १२ घर विस्थापित भएका छन्। कुइनेमंगलेका विभिन्न ठाउँमा ४ वटा झोलुङ्गे पुल बाढीले बगाएपछि एक गाउँदेखि अर्को गाउँ आवतजावत बन्द भएको कार्यपालिका सदस्य यमकुमारी घर्तिमिरेले बताइन्। वडा न ३ मा पर्ने राहुघाटका २५ घर रघुगंगा नदीको कटानका कारण विस्थापित भएका थिए। जोखिमयुक्त नदी किनारमा ग्यावीयन पर्खाल लगाएर बस्तीमाथि खस्न लागेको १० मिटर चौडाई र १० मिटर लम्बाई भएको ढुङ्गा बिस्फोटक पदार्थको प्रयोगबाट फुटाएपछि विस्थापितलाई पुनर्स्थापना गरिएको गाउँपालिकाका अध्यक्ष भवबहादुर भण्डारीले बताए। १६ घर जोखिममा परेको घुमाउने तालमा कालीगण्डकी नदी कटान रोकथामका लागि तटबन्ध र खोला डाइभर्सन गराउन थालेको बताए। बादुकमा दुई घर विस्थापित भएका र बेगमा सयौँ रोपनी बारी, खेत र खरबारी पहिरोले बगाएको अध्यक्ष भण्डारीले बताए। मंगला गाउँपालिका५ मा ५ घरमा पूर्ण क्षति भएको छ। ९५ घर पहिरोको जोखिममा रहेको विवरण जिल्ला प्रशासन कार्यालयमा पठाएको गाउँपालिकाका सूचना अधिकारी राजेन्द्र आचार्यले बताए। म्याग्दीको धवलागिरी गाउँपालिका६ कल्लेनीमा खसेको पहिरो र वेपत्ता खोज्दै प्रहरी। तस्बिर : सौजन्य कृष्णराज पौडेल गृह मन्त्रालयको विपद् सम्बन्धी प्रारम्भिक द्रुत लेखाजोखा फारम भर्ने जिम्मेवारी पाएको नेपाल रेडक्रस सोसाइटी म्याग्दी शाखाको तथ्याङ्क अनुसार म्याग्दीमा पहिरोले ११२ घरमा पूर्ण रुपमा क्षति पुर्याएको छ। रेडक्रसका कार्यालय प्रमुख धनञ्जयकुमार श्रेष्ठले आंशिक क्षति भएका ९९ र उच्च जोखिममा रहेका ५०४ सहित ७२५ घर पहिरोबाट प्रभावित भएका छन्। रेडक्रसले हालसम्म घर गुमाएका ४२ परिवारलाई एकएक सेट लत्ताकपडा र भाडाकुडासहितको राहत सामग्री उपलब्ध गराएका छौ, उनले भने पीडितको पहिचान र विवरणमा एकरुपता नहुँदा राहत वितरणमा जटिलताका साथै पाउनुपर्नेले नपाउने र नपाउनेले पाउने अवस्था आउन नदिन समिक्षा हुनुपर्छ। विपदबाट ज्यान गुमाएकाको परिवारलाई संघीय सरकारले हालै प्रतिव्यक्ति दुई लाख रुपैयाँका दरले राहत रकम उपलब्ध गराउने निर्णय गरेको छ। गण्डकी प्रदेश सरकारले प्रतिव्यक्ति पचास हजार रुपैँयाका दरले दिँदै आएको छ। धवलागिरी गाउँपालिकाका अध्यक्ष थमसरा पुनले ज्यान गुमाएका ९ परिवारलाई किरिया खर्च बापत पालिकाको तर्फबाट दशदश हजार रुपैयाँ उपलब्ध गराएको बताइन्। संघीय र प्रदेश सरकारले मृतकका परिवारलाई राहत दिने भएकाले हामीले घर पुननिर्माणमा सघाउने योजना छ, उनले भनिन्। पहिरोबाट ९ जनाको ज्यान गएको राम्चे गाउँका प्रेम लामगाडेले राहत रकम र सामग्री जति सक्दो छिटो उपलब्ध गराउनुपर्ने बताए। सामान बेनीमा छ भन्ने सुनेका छौ, उनले भने यहाँ पाल नभएर एउटै टहराको चिसो भुईमा तीनचार परिवार बस्नुपरेको छ। प्रशासनका अनुसार प्रदेश सरकारले २७ जना मृतकको लागि पचास हजार रुपैयाँका दरले १३ लाख ५० हजार रुपैयाँ पठाएको छ। संघीय सरकारले घोषणा गरेको राहत दिन जिल्ला विपद् ब्यवस्थापन समितिको कोषमा पैसा अपुग भएको छ। कोषमा १५ लाख रुपैयाँ मात्र छ। थप रकम आएको छैन। प्रमुख जिल्ला अधिकारी ज्ञाननाथ ढकालले पहिरो प्रभावित क्षेत्रमा पैसाको भन्दा खाद्यान्न र सुरक्षित आवासको आवश्यकता भएको बताए। पहिरो प्रभावित बस्तीमा पैसाभन्दा खाने कुरा र बस्ने ठाउँको व्यवस्थापनमा प्राथमिकता दिएका छौ, उनले भने खाने र बस्ने ठाउँ भएपछि राहत बाँड्ने काम गछौ।सडक र पैदलमार्ग अवरुद्ध भएकाले पहिरो प्रभावित क्षेत्रमा महँगो खर्च गरेर हेलिकप्टर मार्फत खाद्यान्न लगायत राहत सामग्री ढुवानी गरिएको छ।"
मोबाइल लुटपाट र चोरी रोक्न प्रहरीको विशेष टोली,"विराटनगर : मोबाइल लुटपाट एवं चोरीका घटना बढेसँगै नियन्त्रण गर्न मोरङ प्रहरीले स्पेशल टास्क फोर्स बनाएर परिचालन गरेको छ । मोरङ प्रहरी प्रमुख एसपी सन्तोश खड्काले प्रहरी निरीक्षक मिलन थापाको नेतृत्वमा टास्क फोर्स बनाएर परिचालन गरेका हुन् । मोबाइल चोरी एवं लुटपाटका घटना अत्याधिक हुने गरेको पाइयो । नियन्त्रण चुनौतीपूर्ण बन्दै गएकाले सात जना प्रहरीको छुट्टै र विशेष टोली बनाएर परिचालन गरिएको छ, खड्काले भने । चोरी एवं लुटपाट नियन्त्रण गर्ने, हराएका मोबाइल फेला पार्ने र घटनामा संलग्नलाई कारवाहीको दायरामा ल्याउने जिम्मेवारी उक्त टोलीलाई दिइएको छ । सबै भन्दा बढी चोरीका घटना प्रदेश १ को राजधानी विराटनगरमै भएका छन् । जिल्ला प्रहरी कार्यालयमा पछिल्लो एक वर्षमा मोबाइल चोरी भएका एक हजार तीन सय ५९ वटा उजुरी परेका थिए । ९७ प्रतिशत मोबाइल विराटनगरबाटै हराएका एवं लुटपाट भएका छन् । मोबाइल हराएपछि घटनाका बारेमा जानकारी गराउँदै सम्बन्धित धनीले खोजतलासका लागि प्रहरीमा निवेदन दिने गरेका छन् । तर घटना धेरै भए पनि प्रहरीले न्युन मात्रामा फेला पारेर मोबाइल सम्बन्धित धनीलाई बुझाउने गरेको छ । पछिल्लो एक वर्षमा एक हजार तीन सय ५९ वटा मोबाइल चोरी भएको निवेदन परे पनि प्रहरीले एक सय ८३ वटा मात्रै फेला पारेर धनीलाई बुझाउन सकेको छ । मोबाइल चोरी धेरै भए पनि थोरै मात्रै फेला पार्न सकेपछि चोरी नियन्त्रण र घटनामा संलग्नलाई कारवाही गर्न प्रहरीको छुट्टै टोली बनाउनु परेको प्रहरीको भनाइ छ । असार ९ बाट साउन ८ गतेसम्म एक महिनाको अवधिमा मात्रै विराटनगरबाट ७३ वटा मोबाइल चोरी भएको उजुरी मोरङ प्रहरीमा परेको छ । छोटो अवधिमा मोबाइल चोरी धेरै भएपछि स्पेशल टास्क फोर्स बनाएर परिचालन गरिएको एसपी खड्काको भनाइ छ । टोलीले हराएका मध्ये २८ वटा मोबाइल एक साताको अवधिमा फेला पारेको छ । फेला पारिएका मोबाइल शुक्रबार प्रहरीले सम्बन्धित धनीलाई जिम्मा लगायो । मोबाइल लुटपाट एवं चोरीमा संलग्न सुरज उरावसहित नौ जनालाई पक्राउ गरेर डाँका र चोरी मुद्दा चलाउन म्याद थप गरेर अनुसन्धान अघि बढाइएको प्रहरीले जनाएको छ ।"
कोरोना संक्रमित बजारमा हिँडेपछि सुनसरी सदरमुकाममा निषेधाज्ञा,धरान : कोरोना भाइरस पोजिटिभ देखिएका व्यक्ति खुलेआम बजारमा हिँडेपछी सुनसरी सदरमुकाम इनरुवामा निषेधाज्ञा जारी गरिएको छ। कोरोना पोजिटिभ देखिएका एक प्रहरी इनरुवा बजार भरी घुमफिर गरेको खुलासा भएपछि इनरुवामा निषेधाज्ञा जारी गरिएको सुनसरीका प्रमुख जिल्ला अधिकारी फडिन्द्रमणी पोखरेलले जानकारी दिए। कोरोना पोजिटिभ देखिएका प्रहरी बजार भरी हिँडडुल गरेका कारण जोखिम उत्पन्न हुने भएकाले इनरुवालाई सुरक्षित राख्न बजारसमेत बन्द गर्न निर्देशन दिएको प्रजिअ पोखरेलले जानकारी दिए। स्थानीय प्रशासनको निर्देशन बमोजिम इनरुवा बजार बन्द गरिएको छ। कोरोना पोजिटिभ देखिएका प्रहरीलाई नियन्त्रणमा लिइएको प्रजिअ पोखरेल ले बताए।
वीरगन्जमा कोरोनाबाट ८५ वर्षीया वृद्धाको मृत्यु,"वीरगन्ज : वीरगन्जमा कोरोना भाइरस संक्रमणका कारण थप एकजना वृद्धाको मृत्यु भएको छ । वीरगन्ज महानगरपालिका वडा नम्बर ११ श्रीपुरकी संक्रमित ८५ वर्षीया वृद्धाको शुक्रबार बिहान मृत्यु भएको हो । वीरगन्जको गण्डकस्थित अस्थायी कोरोना अस्पतालको आइसोलेसनमा उपचाररत ८५ वर्षीया महिलाको उपचारका क्रममा शुक्रबार बिहान मृत्य भएको अस्पतालका कोर्डिनेटर डाक्टर उदय नारायण सिंहले पुष्टि गरेका छन् । मुटु रोगी ती वृद्धाको स्वास्थ्यमा समयस्या देखिएपछि ५ दिन पहिले वीरगन्जकै एडभान्स हस्पिटलमा भर्ना गरिएको थियो । एडभान्स हस्टिलमा उपचारका क्रममा कोरोनाको लक्षण देखिएपछि गत मङगलबार उनको स्वाब परीक्षणका लागि नारायणी अस्पतालको प्रोगशालामा पठाइएको थियो । प्रयोगशालाको परीक्षणमा गत बुधबार राती उनमा संक्रमण पुष्टि भएको थियो । संक्रमण पुष्टि भएपछि उनलाइ बिहीबार गण्डकस्थित अस्थायी कोभिड अस्पतालमा ल्याइएको थियो। आइसोलेनमै उपचारका क्रममा शुक्रबार बिहान मृत्यु भएको डाक्टर सिंहले जानकारी दिए । 'मुटु रोगी वृद्धामा निमोनियाको पनि समस्या थियो, हामीले आइसोलेसनमा निमोनियाकै उपचार गरिरेहका थियौं, डाक्टर सिंहले भने, 'उपचारकै क्रममा शुक्रबार बिहान उनको मृत्यु भएको हो ।' संक्रमित वृद्धाको मृत्यु भएपछि कन्ट्याक्ट ट्रेसिङ सुरु गरिएको नेपाली सेनाको चन्डी प्रसाद गणका कर्णेल मदनजंग राणाले जानकारी दिए । शव व्यवस्थापनबारे छलफल भइरहेको छ। वीरगन्जमै गत मङगलबार पनि कोरोना संक्रमित ७० वर्षीया एक वद्धको आइसोलेसनमा उपचारका क्रममा मृत्यु भएको थियो । मङगलबार अपरान्ह मृत्यु भएपनि उनमा बुधबार राती मात्रै संक्रमण पुष्टि भएको थियो ।"
पृथ्वी राजमार्गमा हजारौँ यातायात मजदुर अलपत्र,"गोरखा : पृथ्वी राजमार्गको मौवाखोलामा पुल भत्किएपछि यातायात मजदुरहरु चारदिनदेखि सडकमै अलपत्र परिरहेका छन् । मौवाखोलादेखिको ट्रकको ताँती कुरिनघाटसम्म आइपुगेका थिए।सुदूरपश्चिमको कैलालीबाट काठमाडौंँका लागि चिनी ढुवानी गरेर आएका चार जना चालक सहचालकको समूह बिहानै बिहीबार कुरिनघाटबाट केही पर भेटिए । दुइटा ट्रकको बीचको खालि जग्गामा उनीहरु खाना बनाउँदै थिए । मिठो बासना आउने गरी खाना पकाइरहेका उनीहरुले नमिठो गुनासो पोखे । आफूहरु अप्ठ्यारोमा परेको मौका छोपेर स्थानीय व्यापारीले ठगेकोमा उनीहरुको ठूलो चित्त दुखाइ थियो । हामीले सँधै किलोको ६० रुपैयाँ तिर्ने चामललाई यहाँ किलोका १३० तिर्नुपर्यो, यातायात मजदुर केशवसिँह ठकुरीले भने, नभै भएको छैन, के गर्नु, डेढसय भनेको भए पनि किन्नुपर्थ्यो । पृथ्वी राजमार्गको कुरिनघाट, मौवाखोला सडकखण्डमा चारदिनदेखि जाममा परेका हजारौं ट्रकहरु । तस्बिर शिव उप्रेती दुःखमा परेका बेला सहयोग गर्नुपर्छ भनेर लकडाउनका बेला यही सडकमा पैदल हिडेका सयौं यात्रुको उद्धार गरेको उनीसँगैका रामबहादुर बोगटीले सुनाए । दुख परेको बेलामा मान्छेले मान्छेलाई सहयोग गर्नुपर्छ भनेर हामीले प्रहरीको छेकथुनको पर्वाह नगरी, रोग सर्ने डरलाई बिर्सिएर पैदल हिडेका मान्छेलाई बोक्यौँ। बोगटीले भनेसहयोगको पैसा लिनु हुन्न भनेर पैसा पनि लिएनौँ, चार दिन भयो सडकमा अलपत्र छौं । हामीलाई दुःख पर्दा कसैले हेरेनन् । केही पर अर्का ट्रकका मजदुर रोडको कुनामा झरेको छाँगोमा लुगा धुने, नुहाउने काममा मस्त थिए । वीरगन्जबाट फलाम बोकेर ल्याएका उनीहरुले चारदिनदेखि खाना नखाएको बताए । चारदिन भयो भात नभेटेको । जङ्गलको बीचमा छौं, चाउचाउबाहेक केही खाएको छैन, २० बर्षका श्याम लामाले भने । ठेलामा बेच्न ल्याएको चाउचाउ खाएर भोक मेटेका उनले सनाए । यही चाउचाउ पनि ३५ रुपैयाँमा किन्नु परेको छ । उनी भन्छन् मान्छेलाई संकट परेको मौका छोपेर असुल्नेप्रति उनको पनि ठूलो चित्त दुखाइ छ । गत सोमबारको भीषण पहिरोले बगाएको पृथ्वी राजमार्गको मौवाखोला पुल । तस्बिर : शिव उप्रेती राजस्थानबाट काठमाडौंका लागि मार्वल, टायल लिएर आएका सुरज चौधरी र देवीलाल मामाको पनि सडकमा बेहाल छ । परेसानीका पहाड, नेपाली बोल्न नजान्ने सुरज भन्छन्, गाडीमे हमारा मकान । एक बोत्तल पानीको ३५ रुपैयाँसम्म तिर्नुपरेको भन्दै उनले दुख व्यक्त गरे । कसैसँग पैसा हुने, कसैसँग नहुने भन्दै उनले दुःखमा परेका बेला उल्टै ठगिनु परेको नमिठो भोगाइ सुनाए । हेटौँडादेखि पाँच महिनाकी बिरामी छोरीको शल्यक्रिया गर्न काठमाडौं जाँदै गरेका असरत आलम दम्पती पनि राजमार्गमा अलपत्र भेटिए । हेटौँडाको अस्पतालले शल्यक्रिया गर्नुपर्ने भएकाले यथाशीघ्र काठमाडौं पठाएपछि उनीहरु जाँदै गर्दा बाटो खुल्ने आशामा मोटरसाइकलमै काठमाडौंका लागि हानिएका थिए । तर आज खुल्ला छैन, भोलि खुल्ला छैन, आलमले भने, कहिले खुल्ने हो नि थाहा पाइएन । यस्तो शिशु लिएर अत्रपत्र परियो । पाँच महिनाकी छोरीको शल्यक्रियाका लागि काठमाडौं जान लागेका असरत आखमका दम्पत्ति मौवाखोलामा अलपत्र । तस्बिर : शिव उप्रेती अबिरल वर्षापछि गत सोमबार पृथ्वीराजमार्गको मौवाखोला पुल भत्किएपछि हजारौं यातायात मजदुरको अवस्था निकै कष्ठपूर्ण बनेको छ। कुरिनघाटदेखि मौवाखोलासम्म १० किलोमिटर लामो जाममा पच्चीससयदेखि तीनहजार वटासम्म सवारीसाधन जाम भएको त्यहाँ ड्युटीमा खटिएका ट्राफिक सईले जानकारी दिए । घटनास्थलको निरीक्षण भ्रमणमा आइपुगेका डिआइजी वसन्तकुमार लामा भन्छन् हामी त जतिसक्दो चाँडो पुल मर्मत गरी यातायात खुलाउने ध्याउन्नमा छौँ । यातायात मजदुरको अवस्थाका बारेमा सोच्नै भ्याएका छैनौं।, बागमती प्रदेश प्रहरी कार्यालयका प्रमुख प्रहरी नायब महानिरीक्षक लामाले सकेसम आज(शुक्रबार) रातीसम्म नभए पनि शनिबार एकातर्फी भनेपनि सडक खुलाउनका लागि लागि परिरहेको जानकारी दिए।"
हाते ट्याक्टरको माग बढ्यो,"गुल्मी : पछिल्लो समय खेतीपाती लगाउन आधुनिक औजारको प्रयोग बढ्दै गइरहेको छ । आजभोली खेतबारीमा हलो,गोरुले जोतेको कमै भेटिन थालेको छ । तराईका जिल्लामा पहिलेदेखि नै ट्याक्टरले जोतेर खेतीपाती गर्ने चलन रहेको भएपनि पहाडि जिल्लामा आधुनिक औजारको प्रयोग हुन सकेको थिएन । केही वर्ष यतादेखि भने पहाडी जिल्लामा समेत आधुनिक औजारको प्रयोग गरी खेतीवाली लगाउन सुरु गरिएको छ । गोरु पालेर खेतीबाली गर्ने किसान गाउँमा विरलै भेटिने गर्छन् । घरमा पुरुष नभएका महिलाले हाते ट्याक्टरको प्रयोग गरी खेतीपाती गर्न थालेका छन्। प्रविधिको सहयोगले सहज भएको धुर्कोट गाउँपालिका७ की खगादेवी पराजुलीले बताइन् । 'गोरु हलो जोत्न सकिन्न,'उनले भनिन्, 'हाते ट्याक्टर महिलाले जोतिरहेका छौं ।' प्रगतीशिल कृषि महिला समूहकी अध्यक्ष समेत रहेकी पराजुलीले एकएकजना महिला पुरुषलाई हाते ट्याक्टर प्रयोगको तालिम दिने उल्लेख गरिन् । उनका अनुसार स्थानीय व्यक्तिको खेतबारी जोत्दा निश्चित दररेट तोकेर पारिश्रमिक लिने व्यवस्था गरिएको छ । प्रधानमन्त्री कृषि आधुनिकीकरण परियोजना अन्र्तगत परियोजना कार्यान्वयन इकाइ मकैजोनले सहकारीमार्फत आधुनिक मेसिनरी औजार किसानलाई प्रदान गरिएको प्रधानमन्त्री कृषि आधुनिकीकरण परियोजना प्रमुख नारायण काफ्लेले बताए । उनले जिल्लाका धुर्कोट,मदाने,मालिका र इस्मा गाउँपालिकाको झण्डै २ सय ५० हेक्टर क्षेत्रफलमा किसानले मकैको बीउ उत्पादन गरिरहेको जानकारी दिए । सोहीअनुसार मकै जोन कार्यक्रमले किसानलाई सहयोग पुर्याउने उदेश्यले साना मेसनरी औजार प्रदान गरिरहेको काफ्लेको भनाइ छ । किसानको ५० प्रतिशत लगानी र मकै जोन कार्यक्रमको ५० प्रतिशत अनुदानमा साना औजार वितरण गरिएको कार्यालयले जनाएको छ । प्रति हाते ट्याक्टर ५० हजारदेखि ५५ हजार मुल्यसम्मका रहेको मकै जोन सञ्चालक समितिले जनाएको छ । समितिका अनुसार हाते ट्याक्टरको माग किसान बढ्दै गएकाले गत आर्थिक वर्षमा लकडाउनका कारण २९ वटा मिनिटेलर,२ वटा कन्सेलर मकै छोडाउने मेसिन र २० वटा ल्याडीवेल वितरण गरिएको छ । गाउँमा मेशनरी औजार मर्मतका लागि समस्या हुने भएकाले १५ जना युवालाई मर्मतको तालिम दिएर यान्त्रीकरण मर्मत जनशक्ति उत्पादन गरिएको समेत परियोजनाले जनाएको छ । पुख्र्यौली पेशालाई व्यवसायिक बनाउन आधुनिक कृषि औजारले सहयोग गरेको स्थानीय किसानले बताए । किसानले छिटो छरितो र कम मुल्यमा काम गर्न औजारको आवश्यक पर्ने उल्लेख गरे। निर्वाहमुखी मकै उत्पादनलाई बढाएर व्यवसायिक बनाउन गुल्मीमा मकै जोन कार्यक्रमले उल्लेख्य भुमिका खेलेको जिल्ला सम्वन्य समिती गुल्मीका प्रमुख लक्ष्मण पराजुलीले बताए ।'किसानलाई व्यवसायिक बनाउन सहयोग गरेको छ,'उनले भने,मकै जोन कार्यक्रमलाई जिल्लाभर विस्तार गर्न आवश्यक छ ।' पराजुलीले १९ वटा वडामा मात्रै लागु भएको यो कार्यक्रम माग अनुसार अन्यत्र लागु गर्न नसकिएको उल्लेख गरे । उनले कृषकको आम्दानीमा सहयोग गर्ने उदेश्यले कार्यक्रम जिल्लामा लागु भएको बताए । प्रदेश नम्बर ५ का प्रदेश सभा सदस्य दिनेश पन्थीले उत्पादनमा संभावना भएरपनि आधुनिक यान्त्रीकरणको अभावमा कृषि उत्पादन पछि परेको बताए । मकै,कोदो र गोहुँ,जौं लगायतका खेतीपाती निर्वाहमुखी नभई व्यवसायिक बनाउनुपर्ने उल्लेख गरे । पन्थीले राज्यले लगानी गरेर पनि नागरिक खुसी नहुनुको कारण पत्ता लगाएर किसानलाई आम्दानीमा जोड्न परियोजनालाई निर्देशन गरे । उनले सरकारका अनुदानमा नागरिकको पसिना परेकाले भरपुर प्रयोग गर्न किसानलाई आग्रह गरे । पछिल्लो समय जिल्लामा मकैजोन कार्यक्रम लागुभएपछि मकैको विउ उत्पादनमा १५ प्रतिशतले वृद्धी भएको प्रधानमन्त्री कृषि आधुनिकीकरण परियोजनाले जनाएको छ ।"
रञ्जनलाई छोड्ने फैसलाविरुद्ध नागरिक आक्रोश : महाअभियोग लगाउन माग,"काठमाडौं : रञ्जन कोइरालाको सजाय घटाएर रिहा गर्ने सर्वोच्च अदालतको फैसलाको सबैतिरबाट विरोध र आलोचना भएको छ। यही विषयले सामाजिक संजाल पुरै तरंगित भएको छ। नियोजित रुपमा श्रीमतीको हत्या गर्ने कसुरदारलाई छोडेर न्यायलयले न्यायको उपहास गरेको टिप्पणी कानुनकर्मीले समेत गरेका छन्। यस्तो फैसालाले न्यायलयप्रतिको आमआस्था र भरोसा धरमराएको चिन्ता नागरिकस्तरबाट व्यक्त भएको छ। राजनीति, कानुन, नागरिक समाज तथा अन्य क्षेत्रमा क्रियाशिल पेसाकर्मीले समाजलाई नै लज्जित र अपमानित गर्ने गरी यस्तो विवादित फैसला गर्ने न्यायाधीशमाथि महाअभियोग लगाउनुपर्ने माग गरेका छन्। संसदको विशेष अधिवेश बोलाएर यो विषयमा बहस गर्नुपर्ने र महाअभियोग प्रस्ताव दर्ता गर्नुपर्ने माग नागरिकस्तरबाट समेत व्यापक रुपमा अघि सारिएको छ। सर्वस्वसहित जन्मकैदको सजाय भोगिरहेका पूर्वडीआईजी रञ्जन कोइरालालाई जेलमुक्त गर्ने सर्वोच्च अदालतको फैसला कानुनको सिद्धान्त र स्थापित नजिरविरुद्ध रहेको जिकिर गर्दै पुनरावलोकन मागसहित निवेदन दर्ता भइसकेको छ। पूर्वडीआईजी कोइरालाले पत्नी गीता ढकालको हत्या गरेर प्रमाण लुकाउन शव जलाएको कसुर ठहर गर्दै काठमाडौं जिल्ला अदालत र ललितपुर पुनरावेदन अदालतले सर्वस्वसहित जन्मकैदको फैसला गरेको थियो। जिल्ला र पुनरावेदन अदालतले सर्वस्वसहित जन्मकैदको फैसला सुनाएका कोइरालालाई सर्वोच्चले सजाय ११ वर्ष घटाउने फैसला गरेपछि बिहीबार रंजन जेलमु्क्त भएका हुन्।प्रधानन्यायाधीश चोलेन्द्र शमशेर राणा र न्यायाधीश तेजबहादुर केसीको संयुक्त इजलासको यस्तो फैसाला सुनाएको हो। पूर्वमहान्यायाधीवक्ता डा युवराज संग्रौलाले न्याय प्रणालीमामा सामाजिक न्यायको अवधारणा शून्यमा झरेको टिप्पणी गरेका छन् । कम्पनीले व्यक्तिका विरुद्ध मौलिक हक उलंघनका मुद्दा हाल्छ्न, तत्काल पेसी पर्छ। विकासका योजना रोक्ने अन्तरिम आदेश जारी हुन्छ्न्। धनीका मुद्दा हेर्ने कमर्सियल इजलास छ्न्, वकालत सेवा होइन ब्यापार भएको छ, उनले सामाजिक सञ्जालमा लेखेका छन्, न्यायाधीश गोजीका लिस्टबाट मध्यरातमा नियुक्त हुन्छ्न्। राम्रा जति न्यायाधीश डामिन्छ्न् । विचारा बनेका छ्न् । छोराछोरी पढाउन जागिर कायम राखेर बसेका छ्न्। सबैको कठ्पुतली बन्यो न्याय : वरिषठ अधिवक्ता डायुवराज संग्रौला, पूर्व महान्यायधिवक्ता पूर्वमहान्यायाधिवक्ता डा युवराज संग्रौलाले सामाजिक संजालमा राखेको प्रतिक्रियालाई यहाँ जस्ताको तस्तै प्रस्तुत गरिएको छ। उनले न्याय सबैको कठपुतली बनेको आक्रोश व्यक्त गरेका छन्। न्याय सत्य खोज्ने प्रक्रिया हो। अहिले हामिले प्रयोग गरेको न्याय प्रणाली उपनिबेशी न्याय प्रणाली बाट आएको हो, र अहिले पनि उपनिबेशिनै छ। भारतबाट भौतिक उपनिबेश गयो, तर हाम्रा न्याय क्षेत्रमा गाडिएको उपनिबेशी न्याय प्रणाली कहिलेपनि गएन। जनताको आस्था न्याय प्रणाली प्रती शुन्य छ। छट्पटी गर्नु बाहेक केहि छैन। सबै कुरा औपचारिकतामा सकिन्छ। नियुक्ति, कार्यबिधी, फैसला सबै। तर पनि यहि क्षेत्रमा म निरन्तर लागि रहेको छु। मलाइ बिस्वास छ, अब आउने पुस्ताले यस्लाइ बदल्ने छ। हामीले गरेको फोहोर नयाँ पुस्ताले सोर्ने छ। तर बीस बर्ष लाग्छ। भोलि इतिहास लेखिने छ। इतिहासबाट डराउन सिक्नु सबैका लागि कल्याण हुन्छ। १ न्याय प्रणालीमामा सामाजिक न्यायको अवधारणा जिरो छ। कम्पनीले ब्यक्तिका विरुद्ध मौलिक हक उलंघनका मुद्धा हाल्छ्न, तत्काल पेसि पर्छ। बिकासका योजना रोक्ने अन्तरिम आदेश जारी हुन्छ्न। धनीका मुद्दा हेर्ने कमर्सियल इजलास छ्न, वकालत सेवा होइन ब्यापार भएको छ। न्यायाधीश गोजीका लिस्टबाट मध्यरातमा नियुक्त हुन्छ्न। राम्रा जति न्यायाधीश डामिन्छ्न। बिचारा बनेका छ्न। छोराछोरी पढाउन जागिर कायम राखेर बसेका छ्न। २ एक पटक एक आततायी श्रीमतीले आफू बच्न घच्याट्दा लागेको चोटले लोग्ने मरेछ, बिचारा त्यो महिलालाई जोगाउन सकिएन। उनी सजाय भोग्दा भोग्दै टि बि लागेर मरिन। दांङमा झुट्टो मुद्दा मा फंसाएको बिजय शर्माको पीडा सुन्छु, फोन उठाउन मन लाग्दैन। पुलिसले भात खाएको पैसा माग्दा झगडा परेर जिउ मास्ने बेच्ने मुद्दा लागेकी महिला जेलमा सडेको देखेको छ। कम्पनीले भ्याट नतिरेको आरोपमा इन्जिनियरले जेल भोग्नु पर्ने बाध्यता छ। गरिब जति जेलमा छ्न। सामाजिक न्यायको एक शब्द उच्चारण कहिं हुदैनन। सरकार कम्युनिस्टको, बारमा कम्युनिस्ट, महान्यायाधिवक्ताको अफिस कम्युनिस्टको नेतृत्वमा। किन गरिब मात्र जेलमा, अनि किन धनीको सजाय मात्र कम हुने? आफुलाइ मार्क्सबादी बिज्ञानको बिद्यार्थी भन्न लाज लाग्छ। न्याय काङ्ग्रेस, कम्युनिस्ट, वकिल, न्यायाधीश, नेता कर्मचारी सबैको कठ्पुतली बन्यो। आएरले एउटा फैसला लेखेका छन, जब समाजमा न्याय मर्छ समाजमा मानिसको हालत पोखरीबाट बाहिर निकालेको माछा जस्तै हुन्छ। ३ जुरिमेट्रीक्स लागाएर अध्यन गर्दा दुई ठकुरी न्यायाधीशले गरेका फैसलाले एउटा रोचक तथ्य बाहिर ल्यायो। एक जनालाइ भरुवा बन्दुकले मारेको रहेछ। अर्कोमा हंसियाले घाँटी काटेर मारेको रहेछ। मार्ने र मर्ने साथीहरू। फैसलामा बन्दुक घातक हतियार मानिएनछ। हंसिया चै घातक भएछ। बन्दुक हान्नेलाइ सजाय घटाइएछ। हांसिया हान्नेलाई सर्बस्व भएछ। किनकी घरमा बन्दुक भित्तामा झुन्ड्याउने बाबुसाहेबहरुलाई नाथे भरुवा बन्दुक घातक नलाग्नु स्वाभाविक कै हो। तेसैले रन्जन कोइरालाले सजाय घटी पाउनु ठूलो कुरा होइन। उनी हिजोका डिआइजी हुन। माथी भनिएकी महिलाको समाजमा के महात्व! ४ हामीले चलाएको न्यायको श्रोत मेडिसन, चर्चिल, जोहन लक, कोलम्बस, स्तटुवार्ट मिल, म्याकाउले, मैन, अस्टिन बाट आएको छ। जोहन लकले भने, दक्षिण अमेरिका र उतर अमेरिकाका आदिबाशी अपराधी मान्छे बाट मानबलाइ जोगाउन उनिहरुलाइ मार्दा अपराध हुँदैन। चर्चिलले भने खरायो जस्तो नानी पाउने इन्डियन मर्दा किन आपती? आंग्रेज महिलालाई छुंदा बीस बर्ष सजाय र सेता मालिकले काम्दार महिला बलात्कार गर्दा महिलाले शुद्ध चरित्र प्रमाणित गर्नु पर्ने। गरिबलाई न्याय कमन ल मा छैन। अमेरिका मा २७ लाख कैदी, ९० प्रतिशत काला गरिब र आदिबासी। ५ न्याय गर्न अबधारणा चाहिन्छ। न्याय मूर्ति कृष्ण आयर र पिएन भगवतीमा सामाजिक न्यायको अबधारणा थियो, हाम्रोमा त न्यायाधीश जागिर हो। न्याय जागिर हो। तेसैले रन्जनले न्याय पाउँछन्, गरिबले पांउदैनन। बिजय शर्मा जेलमा धनी र पदवाला जति बाहिर। हाम्रो अदालतमा सबैथोक छ। सामाजिक न्याय र न्यायमा निस्पक्षता छैन। तेसैले यो अड्डा हो। न्यायालय ? कसले के भने ? महाअभियोग लगाएर पदमुक्त गर्न सक्ने अधिकार हातमा लिएर बस्ने सांसदहरुलाई रञ्जन कोईरालाको मुद्दामा सर्वोच्च अदालतले हालै गरेकोे फैसला ठीकै लागेको छ? दिनहुँ ट्वीट गर्ने र फेस्बुकमा स्टाटस लेख्नेहरु किन मौन? वरिष्ठ अधिवक्ता हरि उप्रेती महाअभियोग लगाउन योग्यहरूलाई जानीजानी नियुक्त गर्नेहरूमाथि जनताले 'महाअभियोग' नलगाएसम्म, हामी जति नै चिच्याउँ, पात्र बदलिन्छन्, प्रवृत्ति बदलिँदैन। जेलमा बस्नु पर्ने चोरहरूलाई स्वार्थसिद्धीका लागि विशिष्ट कुर्सीहरूमा आसिन गराएपछि के हुन्छ? नदीको मूल सफा नभएसम्म शाखाहरू सफा हुँदैन। रविन्द्र मिश्र न्यायालयप्रति जनआस्था कायम राख्न रञ्जन कोइराला विरुद्धको ज्यान मुद्दामा सर्वोच्च अदालतको फैसला उपर शिघ्र पुनरावलोकन हुनु जरुरी छ। चन्डेश्वर श्रेष्ठ, अध्यक्ष नेपाल बार एशोसियशन पढेर,मनै खल्बलियो।न्यायको सर्वोच्च मंदीरकै पेटिमा यत्रो अन्याय? कहा उजुर गर्न जाने अब ?सर्वोच्च अदालतका पछिल्ला निर्णय बारे बार एसोसिएशनको बोली किन फुटदैन? यति शरम त बाकी राखौ है। हुन त तर्क गर्न सकिन्छकुकुर खाइसकेको समाजले बिरालो खान घिनाउनु हुन्न।  वरिष्ठ पत्रकार विजयकुमार पाण्डे केही फैसला पढेर यतिबेला पीडितशास्त्र ()मूर्च्छित छ! फैसलामा सजायको मकसदमात्र नभई न्यायको मकसद पूरा हुनैपर्छ ! "" वरिष्ठ अधिवक्ता शंकर कुमार श्रेष्ठ यो फैसलाले संसदमा व्यापक बहसको माग गर्छ।जघन्य अपराधमा कानून अनुसार सजाय गर्ने हो कि न्यायाधीशको चित्तमा लागे अनुसार? पीडितको जलेर क्षतविक्षत भएको अनुहार सम्झेर विचलित नभएको न्यायधीशको चित्त हत्याराको नक्कली आँसूको भेलमा बग्ने?मान गर्न त मन लाग्छ नि श्रीमान् तर गर्नु पो कसरी ।  जुगल भूर्तेल सवालः न्यायालयका आदेशफैसला विवादित ? जवाफः रोपेको फलेको ! भविष्यः न्याय परिषद् र राजनीति यस्तै रहेसम्म बाह्रै मास फलिरहन्छ कम्तीमा दुई पुस्ता किनभने उच्च अदालतमा जस्केलाबाट छिरेको पुस्ताले सर्वोच्चमा आएर फलाउन बाँकी नै छ । त्यसबेला त्यो पुस्ता पनि ""अनुभवी र सिपालु"" भइसक्ने भएकोले न्यायिक फल झन मजाले पाक्छ !  वरिष्ठ अधिवक्ता माधव बस्नेत अपराधका संरक्षक न्यायाधीशमाथि महाअभियोग लगाएर हटाउ र छानबिन गरेर जेल हाल। अधिवक्ता राजेश अहिराज अहिले अदालतको फैसलाको पनि सोसल अडिट हुनथाल्यो जस्तो लाग्यो ।अदालतको जनआस्था, विशेषाधिकार, दायित्व र फैसला उपरको टिप्पणीको सिमा समेतलाई ध्यानमा राख्दै बार एसोसिएशनले न्यायको सहयोगी तथा सामाजिक अभियन्ता र नागरिक समाजको अगुवाको हैसियतले महत्वपूर्ण भूमिका निर्वाह गर्ने बेला आयो। जिल्ला र उच्च अदालतका न्यायाधीशले न्यायिक विवेक प्रयोग गर्न डराउनुपर्ने वातावरण बनाइएको छ ।  वरिष्ठ अधिवक्ता डाकुमार आचार्य न्यायमूर्ति सापहरू बच्चाप्रति यति संवेदनशील हुनुहुँदो रच, ती छोराहरू हत्याराको अभिभावकत्वमा बस्न मानेनन् भने पुन: जेल पठाउन मिल्छ कि नाइँ ? लेखक लीला लुइटेल अर्गानिक फाल्यौ रासायनिक हाल्यो यस्तै त हुन्छ नतिजा साथी। इन्डेको छोरी अम्रेको नाति विग्रेको केटो गण हुल्या पछि यस्तै त हुन्छ नतिजा साथी रोप्याको उम्य्रो उम्रेको फल्यो फलेको एउटा खोजेर अर्को का पाउछौ साथी। फाइदाको युगमा काइदाको कुरा काटामारका हातमा तराजु पुरा यस्तै त हुन्छ नतिजा साथी ।। अधिवक्ता हर्क रावलको व्यंग्य कविता ।"
पहिरोको डरले घर छाड्दै स्थानीय,"ताप्लेजुङ : फुङलिङ नगरपालिका१ का दीपक घिमिरेको परिवारको तीन दिनदेखि घरमा बास छैन। घरमुनिबाट पहिरो बग्न थालेपछि सात जनाको परिवार छिमेकमा बस्न थालेका छन्। घर खाली गरेका गरेका घिमिरेले भैंसी र बाख्रा सुरक्षित गाउँमा सारेका छन्। सडकको भित्ताबाट सुरु भएको पहिरो सय मिटर माथि रहेको घरको जगसम्मै पुगेको छ। १० रोपनीभन्दा धेरै बारी चिराचिरा परेको छ, घिमिरेले भने, सडककै कारण घर छोडेर हिँड्नुपर्ने अवस्था आयो। समितिले जबरजस्ती मापदण्डभन्दा धेरै सडक खनेर आफूलाई विस्थापित बनाएको उनको गुनासो छ। अरू ठाउँमा ४ मिटर खनिएको छ, मेरो जग्गामा १३ मिटर खनियो, घिमिरेले भने। उनका छिमेकी वेदनाथ घिमिरेको घर पनि जोखिममा छ। फत्ताङलुङ गाउँपालिका५ साँघुका लक्ष्मण लिम्बूको घर पहिरोले पुरेपछि दुई हप्तादेखि उनको परिवारले पनि आफन्तकोमा शरण लिएको छ। घरमा मान्छे नभएका बेला गएको पहिरोले खाद्यान्न पनि पुरेको छ। गाउँलेले तत्कालका लागि राहत जुटाएको स्थानीय दीपक लिम्बूले बताए। मिक्वाखोला गाउँपालिका२ खैरेनीका मानबहादुर थापा फुङलिङ नगरपालिका२ मा बसाइँ सरेका छन्। घर माथिको जमिन चिराचिरा परेपछि उनी घर छोडेर हिँडेका हुन्। यस्तो मुसलधारे पानीमा जुनसुकै बेला पहिरोले घर बगाउने खतरा भएपछि छोडेर आएको हुँ, थापाले भने, अरू गाउँमा जोखिम मोलेरै बसिरहेका छन्। अविरल वर्षासँगै जिल्लामा जताततै पहिरो जान थालेको छ। ठूलो पहिरो नगए पनि ससाना पहिरो जान थालेपछि जोखिमा रहेकाहरू छिमेकीका घरमा सरेका छन्। वातावरण प्रभाव मूल्यांकनबिना डोजरले जथाभावी खनिएका सडकका कारण धेरै ठाउँमा पहिरोको जोखिम बढेको छ। मंगलबार दिउँसोको पहिरोले आठराई त्रिवेणी गाउँपालिकाको सडक बगाएको छ। वडा नं १ मा पर्ने मेमेङखोलामालबाँसेखण्को ४० मिटरभन्दा बढी सडक पहिरोले बगाएको वडाध्यक्ष पूर्ण सिटौलाले बताए। यो तेह्रथुम, पाँचथर हुँदै तराई झर्ने सडक हो। सिटौलाका अनुसार यो सडक मर्मत गर्न तत्काल सम्भव छैन। तमोर नदीमा आएको बाढीले चीनसँगको सीमावर्ती गाउँ ओलाङचुङगोलाका दुई वटा पुल बगाएको छ। फत्ताङलुङ गाउँपालिका७ ओलाङचुङगोलाबाट दाङ्जेन जाने पक्की पुल र मिक्वाखोला गाउँपालिकाको पापुङ जाने काठे पुल बगाएको हो। पुल बगाएपछि घाँस दाउराका लागि ओहोरदोहोर गर्न समस्या भएको स्थानीयको बताउँछन्। बाढीले तिब्बत जोड्ने सडक र चिनियाँ ठेकेदारको एउटा गाडी पनि बगाएको छ। चिनियाँ ठेकेदारले सडक निर्माणका लागि ल्याएको उक्त गाडी अविरल वर्षासँगै छोडेर गएका थिए। पक्की पुल १२ लाख र काठको पुल २ लाख रुपैयाँमा बनाइएको थियो। दुवै पुल आर्थिक वर्ष २०७५०७६ मा निर्माण गरिएको थियो। तमोरको उद्गमस्थलमै पोखरी फुटेर बाढी आएर पुलमा क्षति पुगेको स्थानीय तेञ्जिङ वालुङको आशंका छ। उनका अनुसार तमोर नदी र बस्तीको बीचबाट सडक खनिएकाले बस्ती पनि पहिरो र बाढीको जोखिममा छ।"
बलात्कार आरोपमा प्रिन्सिपलविरुद्ध उजुरी,रुकुम : निजी स्कुलका एक प्रिन्सिपलले १४ वर्षीया बालिकामाथि बलात्कार गरेको आरोपमा प्रहरीमा उजुरी दर्ता भएको छ । सल्यानको बागचौर नगरपालिकामा रहेको एक बोर्डिङ स्कुलका प्रिन्सिपलले आफ्नै १४ वर्षीया विद्यार्थीलाई बलात्कार गरेको पीडितको भनाइ छ । बागचौरमा रहेको एक निजी स्कुलका प्रिन्सिपल ३६ वर्षीय रामचन्द्र केसीले बालिकामाथि बलात्कार गरेको भन्दै पीडित परिवारले इलाका प्रहरी कार्यालय थारमारेमा उजुरी दिएको जिल्ला प्रहरी कार्यालय सल्यानका प्रमुख डीएसपी ढकेन्द्र खतिवडाले जानकारी दिए । बालिकालाई ५ दिनदेखि निरन्तर रक्तश्राव भइरहेपछि पीडितका आफन्तले घटनाबारे थाहा पाएका हुन् । घटना परिवारले थाहा पाएपछि आरोपित व्यक्ति फरार रहेका छन् । उनको खोजि भइरहेको डीएसपी खतिवडाले जानकारी दिए । घटनाबारे प्रहरीले थप अनुसन्धान भइरहेको बताएको छ।
"वडाध्यक्षमाथि कुटपिट, प्रशासकीय अधिकृतसहित तीन जना नियन्त्रणमा","मलंगवा : सर्लाहीको हरिपूर्वा नगरपालिका वडा नं ३ धनकौलका वडाध्यक्ष धर्मराज सिंहलाई केही युवाको समूहले कुटपिट गरेको छ । गाउँ घुमेर घर फकिँदै गरेको अवस्थामा बिहीबार राति केही स्थानीय व्यक्तिले उनलाई कुटपिट गरेका हुन् । कुटपिटबाट वडाध्यक्ष सिंहको हात, कोखा र पिठ्युमा चोट लागेको छ । कुटपिटबाट गम्भीर घाइते भएका सिंहलाई राति नै सर्लाही अस्पताल मलंगवामा समान्य उपचारपछि थप उपचारका लागि काठमाडौँ पठाइएको छ । कुटपिट गरेको आरोपमा प्रहरीले हरिपूर्वा नगरपालिकाका निमित्त प्रमुख प्रशासकीय अधिकृत सकलदेव राय सहित तीन जनालाई नियन्त्रणमा लिएको जिल्ला प्रहरी कार्यालय सर्लाहीले जनाएको छ । तर कुटपिटमा को को संलग्न भएको भन्ने यकिन भइसकेको छैन । अनुसन्धानका लागि प्रशासकीय अधिकृत रायलाई नियन्त्रणमा लिइएको प्रहरी नायव उपरीक्षक मदन कुँवरले जानकारी दिए । अरुको खोजी कार्य भइरहेको बताइएको छ । वडाध्यक्षमाथि किन आक्रमण गरिएको हो खुल्न सकेको छैन । प्रशासकीय अधिकृत पनि सोही गाउँका भएकाले उनीसँग सोधपुछ गरिएको छ । घटनामा संलग्न भएकाहरुमथि जाहेरी दिने तयारी भइरहेको नेकपाका नेता नागेश्वर साहले जानकारी दिएका छन् । सिंह नेकपाबाट चुनाव जितेका थिए ।"
पर्सामा ५ थुनुवासहित थप ३२ जनालाई कोरोना,"वीरगन्ज : पर्सामा बिहीबार राति थप ३२ जनामा कोरोना भाइरस संक्रमण पुष्टि भएको छ। वीरगन्जको नारायणी अस्पतालको प्रयोगशालामा बिहीबार राति गरिएको परिक्षणमा प्रहरी हिरासतमा रहेका ५ जना थुनुवासहित ३२ जनामा संक्रमण पुष्टि भएको हो। ३२ जना मध्ये स्वेच्छाले आफैले पैसा तिरेर पिसिआर परिक्षण गराएका ९ जना छन्। ती ९ जना र प्रहरी हिरासतमा रहेका ५ जना थुनुवा बाहेक अरु १८ जनाको भने कन्ट्रयाक्ट ट्रेसीङका क्रममा जाच गर्दा पिसिआर रिपोर्ट पोजिटिभ आएको हो। वडा प्रहरी कार्यालय श्रीपुरको हिरासत कक्षमा रहेका २५, २२, ३३, २२ र ४७ वर्षका ५ पुरुष थुनुवामा संक्रमण भेटिएको पर्सकी प्रहरी उपरिक्षक गंगा पन्तले बताइन्। ती पाचै जना थुनुवा भारतीय नागरिक हुन्। हिरासत कक्षमा रहेका ७ थुनुवा मध्ये ५ जनामा संक्रमण भेटिएपछि वडा प्रहरी कार्यालय श्रीपुरलाई सिल गरिएको पन्तले जानकारी दिइन्। नारायणी अस्पतालका मेसु डाक्टर मदन उपाध्यायका अनुसार आफैलाई शंका लागेर सशुल्क परिक्षण गराएका पर्साको बहुदरामाई नगरपालिका५ भौराटारका ३३ वर्षीय पुरुष, पकाहामैनपुर गाउँपालिका३ सवैठवाका ५० र २७ वर्षीय पुरुष, वीरगन्ज महानगरपालिका १० बजरंग टोलका २९ वर्षीय पुरुष, वीरगन्ज १२ मुर्लीका १६ वर्षका २ पुरुष र ३८ वर्षीया महिला, वीरगन्ज २० का ३२ वर्षीय पुरुष, वीरगन्ज २ छपकैयाका ३० वर्षीय पुरुषको पिसिआर रिपोर्ट पनि पोजिटिभ आएको हो। कन्ट्रयाक्ट ट्रेसिङमा परेर परिक्षण गरिएका नारायणी अस्पतालका संक्रमित स्वीपरको २३ वर्षीय छोरा, वीरगन्ज वीरगन्ज २९ की २५ वर्षीया महिला, वीरगन्ज १३ की ४८ वर्षीया महिला र ३० वर्षीय पुरुष, छिपहरमाई गाउँपालिका३ का २३ वर्षीय पुरुष, वीरगन्ज१० का ६०, ३५ र २९ वर्षीया महिला तथा १४ वर्षका पुरुष, वीरगन्ज९ घण्टाघरका २५ वर्षीय पुरुष र वीरगन्ज१३ का ९ महिने बालकमा पनि कोरोना संक्रमण देखिएको हो। बिहीबार राति ३२ जनामा संक्रमण पुष्टि भएसँगै पर्सा जिल्लामा संक्रमितको संख्या २३४ पुगेको जिल्ला स्वास्थ्य कार्यालय पर्साले जनाएको छ। यसअघि बुधबार राति पनि एक वृद्ध मृतक र २ चिकित्सकसहित १७ जनामा संक्रमण पुष्टि भएको थियो।"
"पर्सामा ५ थुनुवासहित ३२ जनामा कोरोना संक्रमण पु्ष्टि, वडा प्रहरी कार्यालय श्रीपुर 'सिल'","वीरगन्ज : पर्सामा बिहीबार थप ३२ जनामा कोरोना भाइरस संक्रमण पुष्टि भएको छ । वीरगन्जको नारायणी अस्पतालको प्रयोगशालामा बिहीबार राती गरिएको परीक्षणमा प्रहरी हिरासतमा रहेका ५ जना थुनुवासहित ३२ जनामा संक्रमण पुष्टि भएको हो । ३२ जनामध्ये स्वेच्छाले पीसीआर परीक्षण गराएका ९ जना छन् । ती ९ जना र प्रहरी हिरासतमा रहेका ५ जना थुनुवा बाहेक अरु १८ जनाको भने कन्ट्रयाक्ट ट्रेसिङका क्रममा जाँच गर्दा पीसीआर रिपोर्ट पोजिटिभ आएको हो । वडा प्रहरी कार्यालय श्रीपुरको हिरासत कक्षमा रहेका २५, २२, ३३, २२ र ४७ वर्षीय ५ पुरुष थुनुवामा संक्रमण भेटिएको पर्सकी प्रहरी उपरीक्षक गंगा पन्तले बताइन् । ती पाँचैजना थुनुवा भारतीय नागरिक हुन् ।हिरासत कक्षमा रहेका ७ थुनुवामध्ये ५ जनामा संक्रमण भेटिएपछि वडा प्रहरी कार्यालय श्रीपुर 'सिल' गरिएको पन्तले जानकारी दिइन् । नारायणी अस्पतालका मेसु डाक्टर मदन उपाध्यायका अनुसार, आफैलाई शंका लागेर सशुल्क परीक्षण गराएका पर्साको बहुदरामाई नगरपालिका ५ भौराटारका ३३ वर्षीय पुरुष, पकाहामैनपुर गाउँपालिका ३ सवैठवाका ५० र २७ वर्षीय पुरुष, वीरगन्ज महानगरपालिका १० बजरंग टोलका २९ वर्षीय पुरुष, वीरगन्ज १२ मुर्लीका १६ वर्षका २ पुरुष र ३८ वर्षीया महिला, वीरगन्ज २० का ३२ वर्षीय पुरुष, वीरगन्ज २ छपकैयाका ३० वर्षीय पुरुषको पीसीआर रिपोर्ट पनि पोजिटिभ आएको हो । कन्टयाक्ट ट्रेसीङमा परेर परीक्षण गरिएका नारायणी अस्पतालका संक्रमित स्वीपरको २३ वर्षीय छोरा, वीरगन्ज वीरगन्ज २९ की २५ वर्षीया महिला , वीरगन्ज १३ की ४८ वर्षीया महिला र ३० वर्यीय पुरुष, छिपहरमाई गाउँपालिका ३ का २३ वर्षीय पुरुष, वीरगन्ज १० का ६०, ३५ र २९ वर्षीया महिला तथा १४ वर्षका पुरुष, वीरगन्ज ९ घण्टाघरका २५ वर्षीय पुरुष र वीरगन्ज १३ का ९ महिने बालकमा पनि कोरोना संक्रमण देखिएको हो । बिहीबार राति ३२ जनामा संक्रमण पुष्टि भएसँगै पर्सा जिल्लामा संक्रमितको संख्या २३४ पुगेको जिल्ला स्वास्थ्य कार्यालय पर्साले जनाएको छ । यसअघि बुधबार राती पनि एक मृतक वृद्ध र २ चिकित्सकसहित १७ जनामा संक्रमण पुष्टि भएको थियो ।"
पालुङनौबिसे सडक खण्ड अवरुद्ध,टिस्टुङ : त्रिभुवन राजपथ अन्तर्गत पालुङनौबिसे सडक खण्ड अवरुद्ध भएको छ। सो सडकखण्डको सातघुम्तीमा माथिबाट पहिरो खस्दा विहानदेखि राजपथ अवरुद्ध भएको इलाका प्रहरी कार्यालय खानीखोलाका प्रहरी निरीक्षक रुकबहादुर खड्काले जानकारी दिए। सडक अवरुद्ध भएपछि सयौँ सवारी साधनबीचमै रोकिएका छन्। पृथ्वी राजमार्गको नौबिसेमुग्लिनखण्ड र काठमाडौँहेटौँडा जोड्ने छोटो दूरीको भीमफेदीफाखेलखण्डको सडक अवरुद्ध भएपछि सवारी साधन त्रिभुवन राजपथ भएर सञ्चालनमा रहेका थिए। अहिले सातघुम्तीको पहिरो हटाउने काम भइरहेको र दिउँसोसम्ममा सडक पुनः सञ्चालन हुनसक्ने प्रहरीले जनाएको छ।
रञ्जनलाई छोड्ने फैसला 'स्थापित नजिर र कानुन विपरीत ',"काठमाडौं : पत्नी हत्याको अभियोगमा जेल सजाय भोगिरहेका सशस्त्र प्रहरीका पूर्व नायब महानिरीक्षक (डीआईजी) रञ्जन कोइरालाको थुनामुक्ति फैसला पूर्व नजिर र कानुन विपरित देखिएको भन्दै सरकारले सर्वोच्च अदालतमा विहीबार पुनरावलोकन निवेदन दिएको छ। कोइराला सर्वोच्चको फैसला अनुरुप विहीबारै काराबासमुक्त भएका छन्। कोइरालालाई जिल्ला अदालत काठमाडौं र उच्च अदालत पाटनले सर्वस्वसहित जन्मकैदको फैसला गरेको थियो। सर्वोच्चले कैद घटाउँदै साढे ८ वर्ष जेल बसे पुग्ने फैसलासहितको पूर्ण पाठ गत विहीबार सार्वजनिक भएको थियो। पूर्ण फैसलाको प्रतिसहित सर्वोच्चबाट सदरखोर डिल्लिबजारमा पत्र पुगेलगत्तै कोइरालालाई कारागार प्रसासनले थुनामुक्त गरेको थियो। कोइराला २०६८ साल माघदेखि जेलमा थिए। उनीविरुद्ध पत्नी गिता ढकालको हत्या गरी आफ्नै गाडीमा मकवानपुरको मेत्राङ्ग जंगलमा लगेर लास जलाएको अभियोगसहित आठ बर्षअघि मुद्दा दायर गरिएको हो। २०६८ पुस २७ गते पत्नी ढकालको हत्या भएको थियो। प्रधानन्यायाधीश चोलेन्द्र शमशेर राणा र न्यायाधीश तेजबहादुर केसीको संयुक्त इजलासको अन्तिम फैसला अनुरुप कोइराला छुटेकै दिन महान्यायाधिवक्ताको कार्यालयले साँझ ५ बजे पुनरावलोकन निवेदन दर्ता गरेको हो। पुनरावलोकन निवेदनमा संयुक्त इजलासको फैसला उल्ट्याएर कोइरालालाई सर्वश्वसहित जन्म कैदको सजाय हुनुपर्ने माग छ। सर्वोच्चले दुई नाबालक छोराको हेरचाह, संरक्षण एवं शिक्षादीक्षालगायतका कार्यमा अभिभावकविहिनताको कारण दर्शाउँदै कैद सजायमा छुट दिएको थियो। तर २०६८ साल पुस २७ गतेका दिन पती पत्नीकाबीच भएको वादविवादपछि रञ्जनले नै हत्या गरेको ठहर फैसलामा छ। सर्वोच्चले अन्तिम फैसलामा पनि प्रहरीसमक्ष दिएको बयानमा कोइराला आफैंले हत्या गरेको, लास जलाएको स्थानमा भेटिएका हड्डीका टुक्रा, आगोले डढेको लेडिज घडी, गाडीमा लगेको पेट्रोलको ग्यालेन, शरीरको आधाभन्दा बढी हिस्सा जलेको अवस्थामा फेला परेको शवको लासजाँच मुचुल्का, घटनास्थल प्रकृति मुचुल्काको व्यहोरा, घटनास्थल भेटिएका अवशेषहरू महिलाको भएको, शरीर पूरै जलेको भन्ने शव परीक्षण प्रतिवेदनलगायतलाई प्रमाणको रुपमा ग्रहण गरेको छ। यो फैसला सर्वोच्चले नै स्थापित गरेका चारवटा नजिर र न्याय प्रसासन ऐन, २०७३ को दफा ११ का प्रावधानविपरित देखिएको दाबी महान्यायाधिवक्ता कार्यालयको पुनरावलोनमा छ। सर्वोच्चले शान्ति विकविरुद्ध नेपाल सरकार भएको कर्तव्य ज्यान मुद्दामा २०६१ सालमा मुलुकी ऐन अदालती बन्दोबस्तको १८८ नम्बर बमोजिम सजाय छुट दिँदा न्यायकर्ताले क्रुरतापूर्वक र यातनापूर्वक गरिने हत्या, अपराधको प्रकृति र मात्रा, अपराध गर्ने व्यक्तिको उद्देश्य र सामाजिक पृष्ठभूमि, अपराध हुनुपर्ने परिस्थिति र अपराध गर्ने व्यक्तिको उमेर हेरिनुपर्ने व्याख्या गरेको छ। यस्तै अपराध गर्ने मानिसको शारीरिक, मानसिक, आर्थिक अवस्था, पीडित पक्षको राय, पीडित पक्ष वा समाजलाई हुन गएको हानि वा नोक्सानी लगायतका पक्षमा विचार गर्नुपर्ने आधार निर्धारण गर्दै स्थापित नजिरसँग पछिल्लो फैसला बाझिएको दाबी महान्यायाधविक्ताको छ। यसैगरी शेरबहादुर बस्नेतविरुद्ध नेपाल सरकार भएको अर्को कर्तव्य ज्यान मुद्दामा सर्वोच्चले नै २०७१ सालमा गम्भीर प्रकृतिका अपराध गरेबापत् जन्मकैद सजाय हुने मुद्दामा कानुनले तोकेको सजाय गर्दा कसूरदारलाई चर्को पर्ने अवस्था भएमा घटाउन सकिने तर कैद सजाय निर्धारणको विधि न्यायोचित हुनुपर्ने भनी नजिर स्थापित गरेको थियो। तजबीजी अधिकारको प्रयोग गर्दा दण्ड सम्बन्धी आधारभुत सिद्धान्तलाई अत्यन्त हलुका ढङ्गले लिन मिल्दैन, त्यो नजिरमा उल्लेख छ, तजबिजी अधिकारको प्रयोग गरी कसूरदारलाई विधायिकी मनसायविपरीत हुने गरी अत्यन्त हलुको, निरर्थक र निष्प्रभावी प्रकृतिको सजाय तोक्ने हो भने सजायले आफ्नो उद्देश्य र तात्पर्य गुमाउँछ। महान्यायाधिवक्ता कार्यालयले कर्तव्य ज्यान मुद्दामा २०६३ सालमा जुगल सदाविरुद्ध नेपाल सरकार र २०७४ सालमा केदारमाझीविरुद्ध नेपाल सरकार भएका दुई फैसलाको यस्तै प्रकृतिको नजिरसमेत पुनरवलोकनसँगै पेश गरेको छ। चारवटै नजिर सर्वोच्चले प्रकासन गर्ने नेपाल कानुन पत्रिकामा प्रकाशित छन्। सर्वोच्चले स्थापित गरेका पूर्व नजिरहरुको उल्लङ्घन भएको भन्दै पुनरावलोकन दर्ता भएको छ। सर्वोच्चको फैसला न्याय प्रसासन ऐनको दफा ११ विपरित रहेको कानुनी प्रश्न पनि हामीले उठाएको छौं। उक्त ऐनको दफा ११ को पुनरावलोकन सम्बन्धी व्यवस्था अन्तर्गत उपदफा (२) मा सर्वोच्च अदालतले मुद्दामा भएको इन्साफमा तात्विक असर पर्ने किसिमको कुनै प्रमाण रहेको तथ्य मुद्दाको किनारा भएपछि मात्र सम्बन्धित पक्षलाई थाहा भएको देखिएमा, सर्वोच्च अदालतबाट स्थापित नजीर वा कानूनी सिद्धान्तको प्रतिकूल फैसला वा अन्तिम आदेश भएको देखिएमा पुनरावलोकन गर्नसक्ने प्रावधान छ।"
कुटाइबाट युवाको मृत्युपछि सेनाले भन्यो छानबिन सुरु गरिसक्यौं,"काठमाडौं : नेपाली सेनाले चितवन राष्ट्रिय निकुञ्जमा सैनिकको कुटपिटबाट स्थानीयको मृत्यु भएको घटनाबारे छानबिन सुरु गरेको जनाएको छ। सेनाले शुक्रबार बिहान एक विज्ञप्ति जारी गर्दै आफ्नो आन्तरिक छानविन शुरु गरिसकेको जनाएको हो। नेपाली सेनाले आफ्नो आन्तरिक छानविन शुरु गरिसकेको र अधिकार प्राप्त सरकारी निकायहरुले गरि रहेको विस्तृत छानविनमा पूर्ण सहयोग गर्ने बारे जानकारी गराउदछौं सेनाद्वारा जारी विज्ञप्तिमा भनिएको छ नेपाली सेना, नेपाल सरकारको कार्यादेश अनुसार जिम्मेवारीपूर्ण ढंगले प्रकृति संरक्षण कार्य सम्पादन गर्न प्रतिबद्ध रहेको छ। सेनाले नियन्त्रणमा लिई पिटेका पूर्वी चितवनको राप्ती नगरपालिका२ मिलन टोलका २४ वर्षीय राजकुमार चेपाङको मृत्यु बुधबार भरतपुर अस्पतालमा मृत्यु भएको थियो। चितवन राष्ट्रिय निकुञ्जको सुरक्षाका लागि बसेका सेनाले उननीसहित ७ जनालाई साउन १ गते नियन्त्रणमा लिएको थियो। त्यही दिन उनीहरु छुटे पनि राजकुमार सोही दिनदेखि विरामी भएका थिए। उनका परिवारका अनुसार उनीहरु चितवन राष्ट्रिय निकुञ्जको ज्युँडी खोलामा घोंगी खोज्न गएका थिए। घोंगी खोज्न जाँदा सेनाले समातेर कुटपिट गरेको आरोप लगाएका छन्। सेनाले उनीहरूलाई कुटपिट गर्नका साथै, मुढा ओसार्न र करिब सयसय पटक पुसअप गराउन लगाएको थियो। सेनाले जारी गरेको विज्ञप्ति"
सडकमै सुत्केरी,"बागलुङ : जिल्लाको पश्चिम क्षेत्रकी एक महिला बाटो अवरुद्ध भएपछि सडकमै सुत्केरी भएकी छन्। जिल्लाको बडिगाड गाउँपालिका१ निवासी २४ वर्षीया मनिका घर्तिले बिहीवार दिउँसो लोकमार्गमै छोरीलाई जन्म दिएकी हुन्। जिल्लाको लाइफ लाइनको रुपमा रहेको राष्ट्रिय गौरवको आयोजना मध्यपहाडी लोकमार्गको बागलुङबुर्तिबाङ सडक तीनदेखि अबरुद्ध छ। लोकमार्गको बागलुङ नगरपालिका३ बोक्सेमा सडक माथिबाट खसेको पहिरोले गत मंगलबारदेखि सडक अवरुद्व भएपछि सयौं यात्रु लोकमार्गमै अलपत्र छन्। व्यथा लागेपछि घर्तिलाई बिहीवार बिहानै प्रसुतिका लागि पश्चिम क्षेत्रको केन्द्र बुर्तिबाङ प्राथमिक स्वास्थ्य केन्द्रमा लगिएको थियो। तर गर्भवती घर्तिको अवस्था संवेदनसिल देखिएकाले प्राथमिक स्वास्थ्य केन्द्रले धौलागिरी अस्पताल बागलुङमा रेफर गरेको थियो। त्यसपछि परिवारका सदस्य र आफन्त मिलेर तत्काल धौलागिरी अस्पतालतर्फ ल्याएका थिए। मध्यपहाडी लोकमार्गको बोक्सेमा ठुलो पहिरो खसेर केही दिन यता सवारी आवागमन ठप्प भएपछि सुत्केरी गराउन थप सकस भएको थियो। लोकमार्गमा पहिरोले रोकिएकै अवधिमा घर्तिलाई व्यथा लागेपछि परिवारका सदस्य पनि सशंकित देखिएका थिए। संयोगवश स्थानीय आमा समूहको पहलमा सोही स्थानमा एचए पढेका बागलुङ नगरपालिका३ का सरोज क्षत्री आइपुगे। स्वास्थ्यकर्मी क्षत्रीले नै तत्कालको गम्भीर जोखिम टारेर महिलालाई सुत्केरी बनाएको आमा समूहकी सदस्य गोरी थापाले बताइन्। सडकमै सुत्केरी गराएपछि प्रहरी तथा स्थानीयको सहयोगमा स्टेचरमा राखेर पहिरो पार गराइएको थियो। त्यसपछि जिल्ला प्रहरी कार्यालय बागलुङको समन्वयमा सवारी साधनमा राखेर धौलागिरी अस्पतालमा पठाइएको प्रहरी निरिक्षक दिपक रिजालले जानकारी दिए। प्राथमिक स्वास्थ्य केन्द्रले रेफर गरेको हुनाले शुरुमा केही जटिल महुसुस गरिए पनि आफुले आकस्मिक जोखिमको सामना गरेर सहज सुत्केरी गराउन सफल भएको हेल्थ असिष्टेन्ट सरोज क्षत्री बताउँछन्। सुत्केरी व्यथाले च्यापेको रहेछ। लोकमार्ग अवरुद्ध हुँदा अस्पताल पुर्याउन समस्या भयो, सडकमै ज्यान जाने अवस्था भो भनेर खबर आयो क्षत्रीले भने गर्भवतीको जटिल अवस्था थियो, यसकारण केही जोखिम पनि थियो तर ठुलो जिम्मेवारी महुशुस गरेर जोखिम मोले, अहिले सुत्केरीको अवस्था सामान्य छ। सुत्केरीपछि धौलागिरी अस्पतालमा ल्याइएकी महिलाको अवस्था सामान्य रहेको अस्पतालका सूचना अधिकारी तिर्थराज गौतमले जानकारी दिए। बच्चाको तौल ३१ सय ग्राम रहेछ। सडकमै सुत्केरी भए पनि स्वास्थ्यकर्मीकै सहयोगमा प्रसुति गराइएकाले महिला र नवजात शिशु दुवैको अवस्था सामान्य छ।"
ट्याक्टरको ठक्करबाट ७६ वर्षीय वृद्धको मृत्यु,स्याङ्जा : ट्याक्टरको ठक्करबाट गम्भीर घाइते भएका ७६ वर्षीय कृष्ण रेश्मी मगरको उपचारका क्रममा मृत्यु भएको छ ।कालीगण्डकी गाउँपालिका १ ठाँटीभन्ज्याङस्थित कच्ची सडकमा गुडिरहेको लु ३ त ४२०१ नम्बरको ट्याक्टरले बिहीबार राती ९ बजेतिर रेश्मीलाई ठक्कर दिएको थियो । घाइते भएका उनको पाल्पास्थित मिशन अस्पतालमा उपचारका क्रममा मृत्यु भएको प्रहरी नायब उपरीक्षक राजेन्द्र अधिकारीले जानकारी दिए । दिनभरको काम सकेर घरतर्फ जाने क्रममा वृद्धलाई ठक्कर दिएको बताइएको छ। ट्याक्टरसहित २७ वर्षीय चालक रिकबहादुर गाहा प्रहरी नियन्त्रणमा छन्।
