शीर्षक,विवरण
वैदेशिक रोजगारको व्यथा,"वैदेशिक रोजगारमा गएकाले पठाएको रेमिट्यान्सले मुलुकको अर्थतन्त्रमा ठूलो टेको दिएको छ। साथसाथै स्वदेशभित्र रोजगारको अभावमा भौंतारिरहेकाहरूलाई रोजगारको उचित विकल्प पनि बन्ने गरेको छ। तर पछिल्लो समय धेरैको घरबार तोड्नेदेखि आर्थिक तथा सामाजिक रूपमा एकाएक सडकमा पुयाइदिने हतियारका रूपमा वैदेशिक रोजगारलाई चित्रण गर्ने गरिएको छ। कताकता यो वास्तविकतामा परिणत भइरहेको छ पनि। गरिबी, अशिक्षा र सामाजिक परिवेशका कारण यस्तो समस्या दिनदिनै बढिरहेको छ। यसले समाजलाई नै विभाजनतर्फ धकेल्ने खतरा बढेको छ। समाजलाई असहिष्णु पनि बनाइरहेको छ। वैदेशिक रोजगारका विभिन्न पाटा छन्। यसले सामाजिक सम्बन्ध र धेरै परिवारलाई छिन्नभिन्न पारेको छ। छोरा विदेश जाने र बुहारी सहर पस्ने क्रम बढ्दो छ। देशका अधिकांश गाउँघरमा वृद्धवृद्धा मात्रै छन्। पति विदेशमा दुःख गर्ने, पत्नी यता रकम उडाउने गरेका घटना थुप्रै देखिएका छन्। विदेशमा रगतपसिना बगाएर फर्किंदा न पत्नी न सम्पत्ति न त आफन्तकै अवस्थामा पुगेका छन्। यस्ता घटनामा पीडितलाई न्याय दिलाउने कानुन अभाव छ। यसले थप अन्योल बढाइदिएको छ। स्पष्ट कानुनी प्रावधानको अभावमा यस्ता घटना वर्षौंसम्म जेलिने गरेका छन्। यसतर्फ प्रभावकारी कानुनी प्रबन्ध हुनुपर्छ। वैदेशिक रोजगारमा गएका व्यक्तिका हकमा सम्बोधन गर्ने विशेष कानुन बन्नुपर्छ। विदेशी भूमिमा कष्टपूर्ण तरिकाबाट कमाएको रकम दुरुपयोग गर्ने परिवारका सदस्यलाई कानुनको प्रबन्ध गर्नुपर्छ। देवानी संहिताको लेनदेन महलमा साहु र आसामीका हकमा ऋण लिएको, दिएको र खाएको देखियो भने सावाँब्याज तिराइदिने र सम्पत्ति बन्डा गराइदिने व्यवस्था छ। कानुनअनुसार एकाघरमा पतिपत्नी र दाजुभाइका बीचमा भएको सगोलको कारोबारमा ऋणधनको अर्थ लाग्दैन। यसलाई सगोलको सम्पत्ति मानिन्छ। सगोलमा सम्पत्ति भएको वादीप्रतिवादीले देखाउन सके मात्रै बन्डा लाग्ने अवस्था हुन्छ। तर वैदेशिक रोजगारका हकमा एउटा पक्षले मैले पठाएको भन्छ र अर्का पक्षले मैले मासेर सकें भन्छ भने अदालतले बाँकी सम्पत्ति देख्दैन। अदालतले देख्ने सम्पत्ति भनेको नगदमा, चलमा र अचलमा कहाँ छ प्रमाण हेरेर मात्रै बन्डा लगाइदिने हो। काठमाडौंमा २०७६ साउन १ गतेयता सम्बन्धविच्छेदका ४ हजार १ सय ७८ मुद्दा दर्ता भएका छन्। यी मुद्दा अधिकांश वैदेशिक रोजगारमा जोडिएका छन्। वैदेशिक रोजगारमा गएका पुरुष फर्किएपछि ५० प्रतिशत जोडीमा समस्या देखिने गरेको अध्ययनको निष्कर्ष छ। अधिकांश मुद्दामा रकम हिनामिना गरेको, घरपरिवार नहेरेको, बाहिर सम्बन्ध गाँसेको लगायत समस्या देखिन्छ। यो अवस्थाको अन्त्य जरुरी छ। महिला हुन् कि पुरुष गलत कर्म गरेको छ भने सजायभागी हुन जरुरी छ। दुःख गर्नेले केही नपाउने र रकम दुरुपयोग गर्नेले उन्मुक्ति पाउने अवस्थाको अन्त्य गरिनुपर्छ। कसिलो कानुनी प्रावधानका साथै समाजलाई नै चेतनशील बनाउनुपर्छ। जबसम्म समाजभित्र रहेका सामाजिक विकृति उन्मूलन गर्न सकिँदैन, तबसम्म समाजलाई सभ्य बनाउन पनि सकिँदैन।"
बीपीमा बिरामीको बिचल्ली,"धरान : बीपी कोइराला स्वास्थ्य विज्ञान प्रतिष्ठान लथालिंग बनेको छ। प्रतिष्ठानमा भर्ना भएका बिरामीलाई चिकित्सकले समयमा परीक्षण गर्दैनन्। सिकिस्त बिरामीलाई आईसीयू बेड उपलब्ध हुँदैन। सिटी स्क्यान, एमआरआई र भिडियो एक्सरे तत्काल नगर्ने सेवाग्राहीको गुनासो छ। आकस्मिक कक्षमा भर्ना भएका बिरामीलाई बेड उपलब्ध नगराउँदा भुइँमा राखेर उपचार गर्ने गरिएको छ। आईसीयू आवश्यक परे चिकित्सकले विराटनगर रेफर गर्ने गरेका छन्। केही दिनअघि धरान१७ का कर्णबहादुर राईलाई आईसीयूमा राखेर उपचार गर्नुपर्ने भयोे। मेडिसिन वार्डमा रहेका राईलाई चिकित्सकले आईसीयू नभएको भन्दै विराटनगर लैजान रेफर गरे। उनका भाइ कविकुमार राईले चिकित्सकको चरम लापरबाहीकै कारण दाजुको ज्यान गएको बताए। प्रतिष्ठानमा आईसीयू बेड हुँदा पनि चिकित्सकले कमिसनको लोभमा विराटनगरका महँगो अस्पतालमा रेफर गर्ने गरेका कारण कतिपय बिरामीको अकालमै ज्यान जाने गरेको कविले बताए। प्रतिष्ठानको आकस्मिक कक्षमा भर्ना भएका बिरामीलाई चिकित्सकले तत्काल उपचार नगरेको गुनासो दैनिक व्यवस्थापन पक्षकहाँ पुग्ने गरेको छ। तर, प्रतिष्ठानका निर्देशक गौरीशंकर साह र उपकुलपति डा ज्ञानेन्द्र गिरीले व्यवस्थित गर्न नसक्दा बिरामीले सहज रूपमा उपचार पाउन सकेका छैनन्। संखुवासभाको मादीमा शुक्रवार बस दुर्घटना हुँदा ४० भन्दा बढी यात्रु घाइते भए। गम्भीर अवस्थाका घाइतेलार्ई शुक्रबार नै प्रतिष्ठानमा भर्ना गरियो। सभापोखरी गाउँपालिकाकी डम्बरकुमारी राईको कम्मरमुनिको भाग नचल्ने भएको छ। उनको तत्काल शल्यक्रिया गर्नुपर्ने भए पनि आकस्मिक कक्षका चिकित्सकले उनको शल्यक्रिया नगरी हाडजोर्नी वार्डमा रेफर गरेका छन्। तत्काल शल्यक्रिया नगरेका कारण उनको स्वास्थ्य अवस्था जटिल बनेको उनकी नन्द सानु लिम्बूले बताइन्। पाँचथरको फालेलुङ गाउँपालिका१ की बुधमाया इङनामलाई बिहीबार प्रतिष्ठानमा भर्ना गरियो। तर, यहाँका चिकित्सकले उपचार गर्नुको साटो विराटनगरको न्युरो अस्पतालमा रेफर गरिदिए। प्रतिष्ठानजस्तो ठूलो अस्पतालमा चिकित्सकले उपचार गर्न छाडेर विराटनगर रेफर गरेपछि इङनामका आफन्तले असन्तुष्टि जनाएका छन्। उनका भाइ दिलकुमार फोम्बोले प्रतिष्ठानका चिकित्सकको चरम लापरवाहीका कारण बिरामीले अकालमा ज्यान गुमाउने गरेको बताए। प्रतिष्ठानमा बिरामी बोक्ने ह्विलचियर पनि नभएको बेड नहुँदा खाली भुइँमा राखेर उपचार गर्नु प्रतिष्ठानको चरम लापरवाही गरेको उनको आरोप छ। कर्णबहादुर, डम्बरकुमारी र बुधमाया त प्रतिनिधि पात्र हुन्। यहाँ दैनिक दैनिक हजारौ बिरामीले सास्ती बेहोर्नुपरिरहेको छ। प्रतिष्ठानको आकस्मिक कक्ष प्रमुख डा ज्ञानेन्द्र मल्लले आकस्मिक कक्षमा बिरामीको चाप बढेका कारण व्यवस्थापन पक्षसँग आवश्यक जनशक्ति, बेड, ट्रली, ह्विलचियरलगायत सामग्री पटकपटक माग गरिएको बताए। तर, उपलब्ध नभएका कारण बिरामीको उपचारमा गम्भीर समस्या भएको डा मल्लले बताए। बिरामीको संख्या बढी र चिकित्सक नर्सको संख्या कम भएकाले सबै बिरामीलाई एकैचोटी हेर्न समस्या भएको उनको भनाइ छ। प्रतिष्ठान सुधार संघर्ष समितिका उपाध्यक्ष डा राजेन्द्र शर्माले प्रतिष्ठानको सेवा सुधार गर्न उपकुलपति डा ज्ञानेन्द्र गिरी, शिक्षाध्यक्ष डा गुरु खनाल, रजिस्ट्रार डा मोहनचन्द्र रेग्मी र निर्देशक गौरीशंकर साहलाई अनुरोध गर्दा अटेर गरेको बताए। राजनीतिक हस्तक्षेपका कारण पदाधिकारी भएर आउनेहरूले नै प्रतिष्ठान बिगारेको डा शर्माको आरोप छ। बिरामीले भिडियो एक्सरे र सिटीस्क्यान गर्न महिना दिन पर्खंदा पनि पालो नआउनु चरम लापरवाही भएको उनले बताए। प्रतिष्ठानका सहायक प्रवक्ता डा चूडामणि पोखरेलले प्रतिष्ठानमा बिरामीको चाप बढेका कारण भुइँमा राखेर उपचार गर्नु परिरहेको बताए। आकस्मिकसहितका वार्डहरूमा आवश्यक बेड, ट्रली र ह्विलचियरलगायत सामग्री खरिद गर्न टेन्डर आह्वान भसकेकाले केही दिनमै उपचार सेवा प्रभावकारी बनाइने सहायक प्रवक्ता डा पोखरेलले बताए।"
नाकामा नाम मात्रको चेकजाँच,"रुपैडिया : जिल्ला कोभिड१९ संकट व्यवस्थापन केन्द्र बाँकेले १२ चैतमा अत्यावश्यक कामबाहेक भारतीय बजार रुपैडिया जान प्रतिबन्ध लगाएको थियो। तर, त्यसको कार्यान्वयन हुन सकेको छैन। नाकामा प्रतिबन्धको छनक पनि पाइँदैन। दैनिक उपभोग्य वस्तु खरिद गर्न सीमावर्ती बजार जानेको घुइँचो उस्तै छ। कोहलपुर नगरपालिका८ की सविता बोहोरा, उनकी दिदी भूमिका बोहोरा र भतिजी कविता बुढा रुपैडियाको एक पसलमा कुर्तासुरुवाल मोलमोलाइ गरिरहेका थिए। ८ सयमा दिनुस् न दाइ। यो कोहलपुरमै एक हजार रुपैयाँमा पाइन्छ, उनीहरूले भाउ घटाउन खोजे। पसल सञ्चालक रजा इमाम रिजिवी भन्दै थिए, १२ सयको सामानलाई एक हजारमा दिएको छु। अब एक रुपैयाँ पनि घट्दैन। रिजिवीले मास्क लगाएका थिएनन्। किशोरीहरूले लगाएको मास्क चिउँडोमुनि थियो। कोरोनाको डरले यो त लास्टै चोटि हो भन्छौं, पहिलेको वाचा बिर्सन्छौं फेरि आइहाल्छौं, सविता भन्दै थिइन्, भारतमा कोरोना बढ्दो दरमा छ। त्यो पनि थाहा छ। सामान सस्तो पाइन्छ भनेर आउन मन लागिहाल्छ। उनीहरूले किनमेल गर्ने सामानको सूची सुनाए कम्तीमा १० किलो आलु, ५ किलो चिनी, ५ किलो प्याज किन्ने योजना छ। भारतको कोरोनाप्रभावित राज्यबाट बाँकेको सीमा नाका जमुनाहा हुँदै स्वदेश फर्किने नेपाली निर्बाध रूपमा घर आउन पाइरहेका छन््। सीमावर्ती बजार रुपैडियामा किनमेल गर्न जानेहरूका लागि प्रहरीको रोकटोक नाम मात्रको छ। जमुनाहाबाट रुपैडियासम्म यो संवाददाता ग्राहकका रूपमा समाचार संकलनमा पुग्दा निर्बाध सीमा वारपार भइरहेको पाइयो। केन्द्रले भनेजस्तो प्रतिबन्ध कतै देखिएन। कतिपय त औषधि किन्ने बहानामा रुपैडिया पुगेका भेटिए। औषधि किन्न आएको हो। आउँदा अरू सामान पनि किनेर जान्छन्, कपडा व्यापारी व्यंग्य गर्दै थिए। धेरैजसोको पोकापन्तुरोमा आलु, चिनीलगायत दैनिक उपभोग्य वस्तु थिए। जानकी गाउँपालिका२ बकोटियाका कोरबहादुर खटिक ५ किलो प्याज, साढे २ किलो चिनी, २ किलो सुजी र २ पोका दालमोठ बोकेर फर्किंदै थिए। केन्द्रका संयोजक बाँकेका प्रमुख जिल्ला अधिकारी रामबहादुर कुरुम्बाङले कोरोनाको जोखिमबाट सर्वसाधारणलाई जोगाउन किनमेलका लागि रुपैडिया जान प्रतिबन्ध गर्ने निर्णय गरिए पनि कार्यान्वयनको अवस्थाबारे थाहा नभएको बताए। सीमा नाकामा नियमित अनुगमन के भइरहेको छ भन्ने जिज्ञासामा कुरुम्बाङले भने, भोलिदेखि नै सीमामा कडाइ गरिनेछ। हेल्थ डेस्कमा छैनन् मेडिकल अधिकृतस्वास्थ्य सेवा विभागअन्तर्गत रोग नियन्त्रण महाशाखाले नेपालगन्ज उपमहानगरपालिकासँग समन्वय गरेर ११ चैतदेखि हेल्थ डेस्क सञ्चालन गरेको छ। देशभरिका डेढ दर्जन सीमा नाकामा यस्तो व्यवस्था गरिएको छ। तर, जमुनाहास्थित हेल्थ डेस्क लक्ष्यको आधा कर्मचारीबाट चलेको छ। एक जना मेडिकल अधिकृतसहित ६ स्वास्थ्यकर्मीको दरबन्दी रहेकोमा तीन जनाले मात्र काम गरिरहेका छन्। दिउँसो हेल्थ डेस्कमा पुग्दा एक जना ल्याब, अर्का अहेब र एक अनमी काम गरिरहेका थिए। सिफ्ट सकिएको भन्दै अनमी जाँदा दुई जनाले काम गरेको पाइएको थियो। दैनिक हजारौंको ओहोरदोहोर हुने यो नाकामा आइतबार दिउँसो ३ बजेसम्म १२ दिनमा ३ हजार १ सय ९९ जनाको ज्वरो नापिएको हेल्थ डेस्कको ल्याबमा कार्यरत चिरञ्जीवी ज्ञवालीले बताए । यहाँ दैनिक औसत २ सय ५० जनाको ज्वरो नाप्ने काम भइरहेको छ। ज्वरो आएकामध्ये एन्टिजेनबाट कोरोना परीक्षण गराउँदा ५ जनामा कोेरोना पुष्टि भएको छ। ४ जना मुम्बई र १ जना गुजरातबाट आएका हुन्। १३ चैतमा गुजरातबाट आएका रोल्पाका ३० वर्षका पुरुष, १४ गते बर्दियाका ४१ वर्षका पुरुष, १७ गते दैलेखका, १८ गते दैलेखका अर्का ४० वर्षका पुरुष र २२ गते बर्दिया ठाकुरबाबा नगरपालिका ४१ वर्षका पुरुषमा कोरोना संक्रमण भएर भेरी अस्पतालको आइसोलेसनमा राखेर उपचार भइरहेको छ। परीक्षण गराउन अस्वीकारभारतको मुम्बईमा होटलमा काम गरेर फर्केका सुर्खेतको वीरेन्द्रनगर४ भैरवस्थानका धनबहादुर चलाउनेलाई हेल्थ डेस्कमा स्वास्थ्यकर्मीले ज्वरो नापे। सामान्य थियो। कर्मचारीले सोधे, कोरोना परीक्षण गरेर आउनुभएको हो ? उनले परीक्षण गरेको तर रिपोर्ट नआउँदै घर फर्किएको भनेर टारे। मुम्बईबाट आउने धेरै व्यक्तिमा कोरोना देखिएकाले स्वास्थ्यकर्मीले कोरोना परीक्षण गरौंभन्दा उनले आफू ठीकै भएकोले परीक्षण नगर्ने अड्डी कसे। उनी मात्र होइन घर जान आएका व्यक्ति आइसोलेसनमा बस्नुपर्ने भन्दै डरले परीक्षण गराउन नमान्ने गरेको गुनासो स्वास्थ्यकर्मी गरे। चलाउनेका अनुसार मुम्बईमा धमाधम होटल बन्द भएपछि नेपाली घर फर्किइरहेका छन्। लकडाउनका बेलासमेत मुम्बई नछोडेकाहरू दोस्रो चरणको कोरोना महामारीको डरले घर फर्किरहेका छन्। भारतमा वर्षौं बसेका कतिपय ज्येष्ठ नागरिक जिल्ला थाहा छ तर पालिका थाहा नहुने भेटिए। उनीहरू हिन्दी मिश्रित नेपालीमा कोरोनाबाट जोगिन घर फर्केको बताउँदै थिए। गुजरातको प्लास्टिक कम्पनीमा चार वर्षदेखि काम गर्ने कैलालीको टीकापुर९ का अजय सोनी पत्नी र छोरासहित हेल्थ डेस्कमा भेटिए। कोरोना बढेन भने उनी दुई महिनापछि फेरि भारत जाने बताइरहेका थिए। त्यहाँ कोरोना बढे घरैमा बसौंला, उनले भने। भारतबाट फर्कने अधिकांशमा कोरोना त्रासमा देखिन्थे। सीमा नाकामा ज्वरो मात्र नापेका भरमा उनीहरू निर्बाध घर फर्किरहेका छन्। उनीहरूले कोरोना सार्ने खतरा रहेको स्वास्थ्यकर्मीहरू बताउँछन्।"
एसिडमा कडाइ,"काठमाडौं : गृह मन्त्रालयले औद्योगिक प्रयोजनका लागि उद्योगमा आवश्यक तेजाब (एसिड)सहित घातक रसायनको विवरण माग गरेको छ। उद्योगहरूले आवश्यक रासायनिक पदार्थको नाम, रसायन संकेत, वार्षिक परिमाणसहितको विवरण ७ दिनभित्र मन्त्रालयमा पेस गर्नुपर्ने भएको छ। मन्त्रालयले आइतबार सूचना जारी गरी यस्ता पदार्थ आवश्यक पर्ने भए पूर्वस्वीकृति लिनुपर्ने कानुनी व्यवस्था रहेको स्पष्ट पारेको छ। सरकारले असोज १२ गते तेजाब तथा घातक रासायनिक पदार्थ (नियमन) अध्यादेश जारी गरेको थियो। यस्ता पदार्थको उत्पादन, निकासी, पैठारी, भण्डारण, ओसारपसार, बिक्रीवितरण, प्रयोग तथा त्यस्तो पदार्थको विसर्जन गर्ने कार्यलाई नियमन गर्ने सम्बन्धमा अध्यादेश ल्याइएको हो। त्यससम्बन्धी नियमावली स्वीकृत भई कार्यान्वयनमा आइसकेको मन्त्रालयको सूचनामा उल्लेख छ। मन्त्रालयको नीति योजना अनुगमन महाशाखाका सहसचिव नाराणप्रसाद भट्टराईले राजपत्रमा प्रकाशित नियमावलीलाई कार्यान्वयन गर्न यो सूचना जारी गरिएको बताए। हामीले तेजाबलगायत घातक रासायनिक पदार्थको खुलेआम बिक्रीवितरण गर्न दिँदैनौं, भट्टराईले भने, तेजाबजन्य रसायनको दुरुपयोग रोक्न यो सूचना जारी गरिएको हो। उद्योगलाई चाहिने रसायनको अभाव हुन पनि नदिन र कानुनसम्मत खरिदबिक्री होस् भनेर बनेको कानुन कार्यान्वयन गर्न सूचना प्रकाशित गरिएको उनले बताए। अहिले उद्योगहरूलाई चाहिने रासायनिक पदार्थ ल्याउन कति चाहिन्छ भनेर विवरण संकलन गरिनेछ। रासायनिक पदार्थ हाम्रो देशमा उत्पादन हुँदैन। बाहिरबाट आयात गर्न गृह मन्त्रालयबाट स्वीकृति लिनुपर्ने हुन्छ, उनले भने, अहिले उद्योगीलाई प्रक्रियामा लगेका छौं। त्यसपछि व्यापारीका लागि पनि सूचना जारी गर्छौं। अहिले आयातका विषयमा मात्रै केन्द्रित हुन खोजिएको हो। साना उद्योगले पछि जिल्ला प्रशासन कार्यालयबाट नै निवेदन दिन सक्नेछन्। यसअघि सहज रूपमै एसिडलगायत पदार्थको खरिदबिक्री हुने गथ्र्यो। काठमाडौंको शंखरापुर१ नाङ्लेभारेस्थित नवीनग्राम शिक्षा मन्दिरमा केही दिनअघि फागु खेल्न पानी खोज्ने क्रममा केही युवाले एसिड फेला पारेका थिए। एसिडलाई नै पानी सम्झिएर रङमा मिसाएर दल्ने क्रममा उक्त विद्यालयका तीन विद्यार्थी घाइते भएका थिए।"
सडेको चिनीलाई कसरी खान मिल्ने बनाइयो ?,"काठमाडौं : भारतको सिम्भावली सुगर लिमिटेडले निर्यात गरेको ७२ हजार किलो चिनी आयात गर्न अयोग्य देखियो। जलेश्वरस्थित खाद्य आयातनिर्यात गुणस्तर प्रमाणीकरण कार्यालयले उक्त चिनीको उपभोग गर्ने म्याद नाघेको भन्दै प्रतिवेदन बुझायो। तर, खाद्य प्रविधि तथा गुण नियन्त्रण विभागकी तत्कालीन महानिर्देशक डा मतिना वैद्यले उक्त प्रतिवेदनविपरीत योग्य भनेर प्रमाणित गराइदिइन्। कृषि तथा पशुपन्छी विकास मन्त्रालयले उक्त विषयमा छानबिन गर्न तत्कालीन सहसचिव डा नारायण रेग्मीको संयोकत्वमा समिति गठन गर्यो। समितिले विभागकी महानिर्देशक डा वैद्यले जानाजान गम्भीर प्रकृतिको लापरवाही र त्रुटि गरेको प्रतिवेदन दियो। समितिले महानिर्देशक डा वैद्यमाथि निजामती ऐनअनुसार कडा कारबाही गर्न सिफारिस गरेको छ। तर, मन्त्रालयले महानिर्देशक पदबाट हटाएर अन्यत्र सरुवा मात्रै गरेको छ। आयातीत चिनीको परीक्षण सम्बन्धमा विभागको लापरवाही देखिनुका साथै प्रचलित कानुनको समेत पालना नगरेको पाइएकोले चिनीको परीक्षण कार्यमा संलग्न कर्मचारी र विभागका महानिर्देशकलाई कानुनबमोजिम कारबाही गर्नू, छानबिन समितिको प्रतिवेदनको बुँदा नम्बर ५ मा छ। बारास्थित राजस्व अनुसन्धान कार्यालय पथलैयाले १ हजार ४ सय ४० बोरा चिनी सोमबार नष्ट गर्दै छ। कार्यालयका अधिकृत होमप्रसाद पाण्डेले उक्त गुणस्तरहीन चिनी नष्ट गर्ने निर्णय भएको बताए। खाद्य विभागका दुई निकायले फरकफरक प्रतिवेदन दिएकाले निर्णय गर्न ढिलाइ भएको हो, अधिकृत पाण्डेले भने, आयातनिर्यात गुणस्तर प्रमाणीकरण कार्यालयले आयात र उपभोग गर्न अयोग्य रहेको पुष्टि गरेको चिनीलाई विभागले योग्य भनेर प्रमाणित गरेको थियो। पाण्डेका अनुसार उक्त चिनीको नमुना लिएर पुनः परीक्षण गर्दा चिनी अयोग्य भेटिएपछि नष्ट गर्ने निर्णय गरिएको हो। यो प्रकरणमा अख्तियार दुरुपयोग अनुसन्धान आयोगले पनि छानबिन गरिरहेको छ। विभागअन्तर्गतको जलेश्वरस्थित खाद्य आयातनिर्यात गुणस्तर प्रमाणीकरण कार्यालयले आयात गर्न अयोग्य र उपभोग गर्ने म्याद नाघिसकेको भन्दै प्रतिवेदन दिएको थियो। तर, तत्कालीन महानिर्देशक डा वैद्यले आर्थिक चलखेलका आधारमा आफ्नै तल्लो निकायको गुणस्तरसम्बन्धी प्रतिवेदनसँग बाझिने गरी गुणस्तरीय भनेर प्रमाणित गरेकी थिइन्। त्यससम्बन्धी समाचार अन्नपूर्ण पोस्ट्ले प्रकाशन गरेपछि मन्त्रालयले छानबिन गरी वैद्यले गल्ती गरेको ठहर गरेको होे। प्रमाणीकरण कार्यालय प्रमुख विपिनकुमार ठाकुरले गत वर्ष फागुन २५ गते ना८ख २१५१, ना६ख ८३६९ र ना५ख ५६७३ नम्बरको ट्रकबाट लिइएको नमुनाको विश्लेषण गरी जलेश्वर भन्सार कार्यालयलाई प्रतिवेदन बुझाएका थिए। प्रयोगशालामा विश्लेषण गरेको प्यारामिटरका आधारमा प्राप्त नमुनाहरू आयात गर्न योग्य नरहेको प्रतिवेदनमा उल्लेख थियो। उपभोग्य मिति समाप्त भइसकेको जनाइएको थियो। चिनीका बोरामध्ये कुनैमा म्याद उल्लेख नभएको, कुनैमा २०१८२०१९ उल्लेख भएको र कुनै बोरामा आफैं कलमले लेखेको उल्लेख थियो। सन् २०१८ मार्चमा प्याकेजिङ गरिएको उक्त चिनीको उपभोग गर्ने म्याद २४ महिना मात्र उल्लेख थियो। अर्थात् सन् २०२० को फेब्रुअरीमै उपभोग्य मिति समाप्त सकिएको पनि प्रतिवेदनमा उल्लेख थियो। यसका साथै प्रज्ञापनपत्र नम्बर एम १०४१।०६।०३।२०२० मार्फत २०२० जनवरी १७ र २०२० फेब्रुअरी २८ मा बिलविजक नम्बर १४००००२२६९, १४००००२२७० र १४००००२६६६ बाट ७२ हजार किलो चिनी भारतको सिम्भावली सुगर लिमिटेडले निर्यात गरेको प्रतिवेदनमा उल्लेख थियो। जिल्ला प्रशासन कार्यालय बाराका अनुसार उक्त चिनी काठमाडौंको कागेश्वर मनोहरा नगरपालिकास्थित शिवराज तिमिल्सिना सञ्चालक रहेको अनुष्का मल्टीप्रपोज कम्पनीले आयात गरेको हो। आयातकर्ता कम्पनीले वीरगन्ज, नेपालगन्ज र भैरहवा नाका प्रयोग नगरी लामो दूरीका कारण अत्यधिक खर्चिलो बाटो महोत्तरीको जलेश्वर नाका प्रयोग गरी उक्त चिनीको जाँच पास गरेको थियो। उक्त चिनी उत्तर प्रदेशको बहराइच जिल्लामा उत्पादन भएको हो।"
महिला नेतृ प्रसाईँबाट सबै राजनीतिज्ञले पाठ सिक्नुपर्छ: देउवा,"झापा: नेपाली कांग्रेसका सभापति एवं पूर्व प्रधानमन्त्री शेरबहादुर देउवाले प्रजातान्त्रिक आन्दोलनकी अग्रणी महिला नेतृ स्व गिरिराजकुमारी प्रसाईंले राजनीतिक तथा सामाजिक परिवर्तनमा देखाएको अग्रसरताको प्रशंसा गरे । सोमबार प्रसाईँको १३ औँ दिनको स्मृतिसभामा उनले यस्तो बताएका हुन् । आर्थिक हिसाबमा सम्पन्न परिवारमा जन्मेकी प्रसाईँले राजनीतिक तथा सामाजिक परिवर्तनमा देखाएको अग्रसरता सम्पूर्ण राजनीतिकर्मीका लागि पाठ भएको उनले बताए । नेपाली कांग्रेस झापाद्वारा आयोजित श्रद्धाञ्जलीसभामा सभापति देउवाले समाजवादी चिन्तक सिकेले देखाएको बाटो र उनले आफ्नो जीवनमा अनुकरण गरेको समाजवादी चरित्र सबैले अनुसरण गर्नुपर्ने बताएका छन् । नेपाली कांग्रेस झापा जिल्लाले राखेको श्रद्धाञ्जली सभा कार्यक्रममा सहभागी नेताहरुले राजनीतिक भाषण नगरी स्व सिके प्रसाईँ र गिरिराजकुमारी प्रसाईँले प्रजातान्त्रिक आन्दोलनमा लागेकै कारण सर्वश्वहरण, निर्वासन लगायत विभिन्न यातना खेप्नुपरेको उल्लेख गर्दै जस्तोसुकै कठिन परिस्थितिमा पनि प्रजातन्त्र, समाजवाद, वाक तथा अभिव्यक्ति स्वतन्त्रता, देश र जनताको सर्वोच्चताका लागि खेलेको भूमिका महत्वपूर्ण रहेको धारणा राखेका थिए । कार्यक्रमा नेपाली कांग्रेसका पूर्व महामन्त्री कृष्णप्रसाद सिटौलाले सम्पन्न परिवारमा जन्मिएकी गिरिराजकुमारीले सर्वश्वहरणमा परेर निर्वासनको सजाय भोगिरहेका बेला सिकेसँग विवाह गर्नु नै सबैभन्दा ठूलो त्याग रहेको उल्लेख गर्दै सिके र गिरिराजकुमारीले राजनीतिक र सामाजिक काममा गरेको योगदानको उच्च प्रशंसा गरे । सिकेलाई जस्तोसुकै परिस्थितिमा पनि विचलित हुन नदिई राजनीतिक परिवर्तन र प्रजातान्त्रिक आन्दोलनमा लागिरहन गिरिराजकुमारीले गरेको योगदान अविस्मरणीय छ । ज्ञानु मुमा एक असल गृहिणी, असल राजनीतिज्ञ र असल सामाजिक अभियान्ता होसिटौलाले भने । कार्यक्रममा नेपाली कांग्रेसका प्रवक्ता विश्वप्रकाश शर्मा, नेपाली कांग्रेस केन्द्रीय सदस्यहरु डा मिनेन्द्र रिजाल, ज्ञानेन्द्रबहादुर कार्की, केशवकुमार बुढाथोकी, सरिता प्रसाईँ, पूर्वमन्त्री केशव थापा, नेपाली कांग्रेस इलामका सभापति हिमाल कर्माचार्य, स्व प्रसाईँकी छोरी रमिता प्रसाईँ, नेकपा एमाले झापाका अध्यक्ष चिन्तन पाठक, नेकपा माओवादी झापाका विष्णु साम्पाङ, जनता समाजवादी पार्टीका अनुप राजवंशी, नेपाली कांग्रेस जिल्ला सभापति उद्दव थापाले बोलेका थिए ।"
"प्रधानमन्त्री ओलीलाई दिएको समर्थन फिर्ता लिनुहोस्, अर्को विषयको सुरुवात हुन्छ","काठमाडौं : नेकपा एमालेका सांसद गोकुल बाँस्कोटाले प्रधानमन्त्री केपी ओली नेतृत्वको सरकार कामचलाउ सरकार नभएको जिकिर गरेका छन्। सोमबार प्रतिनिधिसभाको बैठकमा विशेष समय लिएर बोल्दै सांसद् बाँस्कोटाले यस्तो बताएका छन्। 'सरकार कामचलाउ के भन्या ? कसरी हुन्छ कामचलाउ ? अहिले गठन भएको जगभित्र के छ ?,'समर्थन आफू गर्ने फिर्ता लिन नसक्ने ! अर्को सरकार बनाउनका निम्ति एकदलीय दुई दलीय तीन दलीय बनाउने भन्ने एजेन्डा प्रस्तुत गर्न नसक्ने अनि कसरी काम चलाउ भयो ?' उनले भने, 'प्रधानमन्त्री केपी ओलीलाई दिएको समर्थन फिर्ता लिनुहोस्। आफै अड्काउने, आफै पड्काउने। उनले विकास निर्माणका कामहरू देखेर कसैको प्रेसर बढेको भए त्यो थप बढ्ने बताए। उनले भने, ' विकासलाई हेर्ने दृष्टिकोण बदलऔ,तथ्यांकमा खेलौं, आरोपमा मात्र समय खेर नफालौं।' उनले माओवादी केन्द्रलाई राजनीतिक मुद्दा लिएर जनतामा जान सुझाव दिए। उनले भने, 'समर्थन फिर्ता लिनुस् त्यसपछि अर्को विषयको सुरुवात हुन्छ । राजनीतिक मुद्दा लिएर जनतामा जान सबै खुला छन् । ' उनले जनतामा जानु प्रतिगमन हुन्छ भने अग्रमगन के हुन्छ भन्दै प्रति प्रश्न गर्दै भने,' द्वन्दकालमा निरुंकुश राजासित मिलेर शाहीसाम्मेवाद लिएर उनीहरुका लागि गरेको वार्ता र छलफल अग्रमगन हो?' चुनावदेखि डराउनेहरुले नै संसद विघटनलाई प्रतिगमनको संज्ञा दिएको उनको भनाइ छ। उनले भने, ताजा जनादेशको विकल्प छैन। संसद विघटन बेठिक थिएन। बेलायत, भारतमा पनि चुनाव हुने गरेको छ। त्यो प्रतिगमन हुन्छ? चुनाव सुन्दै डराउने? देश अँध्यारो सुरुङमा फस्नबाट बचाउन प्रधानमन्त्री ओलीले संसद् विघटन गरेको उनले दावी गरे।"
प्रदेश१ सरकारप्रतिको अविश्वास प्रस्ताव फिर्ता,"विराटनगर : प्रदेश१ प्रदेश सरकारप्रतिको अविश्वास प्रस्ताव सोमबार फिर्ता भएको छ। प्रदेशसभाको सातौँ एवं हिउँदे अधिवेशनको चौथो बैठकमा संविधनको धारा १८८(४) तथा प्रदेशसभा नियमावली, २०७४ को नियम १२९ (१) बमोजिम दर्ता भएको प्रदेश नं १ को मुख्यमन्त्री शेरधन राई विरुद्धको अविश्वासको प्रस्ताव फिर्ता भएको सभामुख प्रदीपकुमार भण्डारीले जानकारी दिए। अविश्वासको प्रस्तावको समर्थक एवं नेकपा माओवादी केन्द्रका संसदीय दलका नेता इन्द्रबहादुर आङ्बोले सरकारप्रतिको अविश्वासको प्रस्ताव फिर्ता लिए पनि राजनीतिक क्रान्तिको अध्याय समाप्त नभएको बताए। अविश्वासको प्रस्तावको समर्थकको तर्फबाट राजेन्द्रकुमार राईले नयाँ राजनीतिक स्थिति परिवर्तन भएकाले अविश्वासको प्रस्ताव फिर्ता लिएको जानकारी दिए। प्रस्ताव र समर्थक दुवै जनाले सरकारले अहिलेसम्म प्रदेशको नामकरण गर्न नसकेको, बजेट पारित भएसँगै खर्च कटौती गरेको, नयाँ योजना नल्याएको र पुरानै योजनाको भुक्तानी गर्न नसकेको प्रति सरकारको आलोचना गरे। सदनमा नेपाली कांग्रेसका प्रमुख सचेतक केदार कार्कीले सरकार काम गर्न नसकेको भन्दै सांसद कोष रकम कुनै पनि हालतमा काट्न नहुने बताए। उनले सरकारलाई खर्चमा मितव्ययीता अपनाउन र जनताप्रति उत्तरदायी बन्नुपर्ने भन्दै जुगा चल्यो, कुरा बुझ्यो मानसिकतालाई सरकारले त्याग्नुपर्नेमा जोड दिए। सङ्घीय समाजवादी पार्टी संसदीय दलका नेता जयराम यादवले प्रदेश सरकार सङ्घीय सरकारमा निर्भर रहेकोले सङ्घीय राजनीतिको आधारमा प्रदेश संसद्लाई बन्धक बनाउन नहुने तर्क गरे। सङ्घीय लोकतान्त्रिक राष्ट्रिय मञ्च संसदीय दलका नेता विष्णु तुम्बाहाम्फेले सरकार जनताप्रति उतरदायी नरहेको भन्दै सरकारमा सहमतीय प्रणाली लागू हुनुपर्ने धारणा राखे। प्रदेशसभा सदस्य प्रतापप्रकाश हाङ्गामले सरकारले विकास र निकासको काम गर्न नसकेको भन्दै संसद् कोष अविलम्ब व्यवस्था गर्न माग गरे। अर्का सदस्य लीला सुब्बाले सरकारले संविधानको मर्म र भावना अनुसार काम गर्न नसकेको आरोप लगाउँदै डँडेलोमा परी समस्यामा परेका जनतालाई राहत वितरण गर्नु पर्ने माग गरे। सदस्य सञ्जाकुमार दनुवारले तीन वर्ष पूरा गर्न लागेको प्रदेश सरकारले अहिलेसम्म प्रदेशको नामकरण गर्न नसक्दा दुःख लागेको बताए। प्रदेशसभाको अर्को बैठक यही चैत २६ गते २: ०० बजे बस्ने सभामुख भण्डारीले जानकारी दिए।"
'म्यान्मारको घटनाप्रति सरकार चिन्तित छ',"काठमाडौँ : परराष्ट्रमन्त्री प्रदीप ज्ञवालीले राष्ट्रपति विद्यादेवी भण्डारीबाट हालै भएको बङ्गलादेशको राजकीय भ्रमणले दुई देशबीचको सम्बन्धलाई थप प्रगाढ तुल्याउन सफल भएको बताएका छन्। प्रतिनिधिसभाको सोमबारको बैठकमा सार्वजनिक महत्वका विषयमा वक्तव्य दिँदै मन्त्री ज्ञवालीले दुई देशका राष्ट्र प्रमुखबीचको भ्रमण र दुईपक्षीय छलफल, उच्चस्तरीय सहमति र सम्झौताले सम्बन्धलाई थप उचाइमा लैजान तथा आर्थिक साझेदारी र व्यापार प्रवद्धर्नका निम्ति ठोस उपलब्धी हासिल भएको स्पष्ट गरे। परराष्ट्रमन्त्री ज्ञवालीले भ्रमणका अवसरमा नेपाल र बङ्गलादेशका राष्ट्र प्रमुखबीच भएका दुई पक्षीय छलफल र सम्झौता तथा राजनीतिकस्तरमा गरिएका समझदारीले दुई देशबीचको सम्बन्धलाई थप प्रगाढ तुल्याउन सहयोग पुगेको सदनलाई जानकारी गराए। भ्रमणका क्रममा दुई देशका राष्ट्रप्रमुखबीच भएको दुई पक्षीय वार्तामा आर्थिक साझेदारी विकासमा ठोस कदम चाल्ने, दुई देशबीच व्यापार प्रवद्र्धन साझेदारी, सन्तुलित व्यापार तथा पारवहन, सडक र हवाई यातायातलगायतका पूर्वाधारको क्षेत्रमा सहयोग आदान प्रदान गर्ने विषयमा सहमति भएको उनले जानकारी दिए। त्यस्तै नेपाल ऊर्जामा क्रमशः आत्मनिर्भरतातर्फ उन्मुख भएको र ऊर्जा बजारको खोजीसहित त्यसको व्यापारका सम्बन्धमा पनि दुई देशको नेतृत्वबीच ठोस कुराकानी भएको उनले बताए। भ्रमणको अवसरमा बङ्गलादेशले नेपाललाई उपलब्ध गराउँदै आएको पारवहन सुविधालाई थप विस्तार र स्तरोन्नति गर्ने, पर्यटन प्रवद्र्धन, संस्कृति आदानप्रदान हवाई यातायातमा साझेदारी, विभिन्न विषयका अध्ययनमा दुबै देशले विद्यार्थीलाई छात्रवृत्ति उपलब्ध गराउने तथा जलवायु परिवर्तनको उच्च जोखिम न्यूनीकरणका लागि दुई पक्षीय र बहुपक्षीय समाधानबारे छलफल भएको मन्त्री ज्ञवालीले बताए। मन्त्री ज्ञवालीका अनुसार राष्ट्रपति भण्डारीको बङ्गलादेश भ्रमणको अवसरमा नेपाल र बङ्गलादेशबीच महत्वपूर्ण चार विषयमा सम्झौता भएका छन्। जसअनुसार बंगलादेशबाट भारतको पश्चिम बंगाल हुँदै नेपालको सीमा नाकासम्म करिब ३२५ किलोमिटर दूरीको पारवहन मार्ग उपयोग गर्नसक्ने गरी रेल्वे मार्ग निर्माण गर्ने सम्झौता पत्रमा हस्ताक्षर भएको छ। त्यसैगरी दुबै देशका पर्यटन बोर्डलगायत अन्य निकायबीचको सहयोग आदानप्रदान गरी दुबै देशका पर्यटकीय गन्तव्यको प्रचारप्रसार गर्ने र लामो समय छुट्टी दिएर एकअर्को देश भ्रमणमा प्रेरित गर्ने सहमति भएको छ। खाद्य, वनस्पतीजन्य वस्तुको व्यापार तथा विषादी प्रयोग आदान प्रदानबारे महत्वपूर्ण सम्झौता भएको छ। म्यान्मारको विकसित घटनाप्रति सरकारको गहिरो चासो परराष्ट्रमन्त्री ज्ञवालीले प्रतिनिधिसभाको सोमबारको बैठकमा सांसदहरुले उठाएको प्रश्नको जवाफ दिदैँ म्यान्मारको घटनाप्रति सरकार चिन्तित रहेको बताएका छन्। बैठकमा प्रतिपक्षी दल नेपाली काँग्रेसका सांसदले म्यान्मारको घटनामा सरकार किन नबोलेको भनी सोधेको प्रश्नको जवाफ दिदैँ मन्त्री ज्ञवालीले म्यान्मारको पछिल्लो विकसित घटनाप्रति सरकारको गहिरो चासो र चिन्ता रहेको स्पष्ट पारेका हुन्। म्यान्मारको पछिल्लो घटनाक्रमबारे नेपालले पटक पटक विज्ञप्ति निकालेर चासो जनाएको पनि उनले बताए। म्यान्मारका राष्ट्रपति, प्रजातन्त्रवादी नेतृलगायत राजनीतिक नेतृत्वमाथि गरिएको नजरबन्दलगायतका घटनामा सरकारले विज्ञप्त्ति निकालेर चासो जनाएको छ। त्यहाँ भएको घटनाको दिननै नेपाल सरकारले विज्ञप्ति निकालेको मन्त्री ज्ञवालीको भनाई थियो। उनले भने, 'म्यानमारमा शान्तिपूर्ण प्रदर्शनमा बल प्रयोग गरेर धेरै नागरिकको ज्यान गएको घटना हामीले देखिरहेका छौँ। राजबन्दीको रिहाइ गर्ने, निर्वाचित सरकार बर्खास्तीको आलोचना, अत्याधिक बल प्रयोग नियन्त्रण गर्न आग्रह गरिएको थियो।' प्रतिप्रश्न गर्दै काँग्रेसका सांसदहरु पुष्पा भुषाल गौतम, डिला सङ्ग्रौला, भरतकुमार साह, देवेन्द्रराज कँडेललगायतले म्यान्मार घटनामा सरकारको ध्यानाकर्षण गराउदै बालबालिकामाथि भइरहेको हत्याका घटनामा सरकारले खण्डन गर्नुपर्ने माग गरे। सांसद दिलेन्द्रप्रसाद बडूले दार्चुलामा सीमा पर्खालसम्बन्धमा सरकारले देखाएको तदरुकताप्रति धन्यवाद ज्ञापन गरे। सांसद गगनकुमार थापाले दक्षिण एशियाली क्षेत्रीय सहयोग सङ्गठन (सार्क) को नेतृत्व घोषणा गर्न मात्रै बाँकी रहेको र बिम्स्टेकको बैठकमा किन म्यान्मारको सवाल नउठाएको भनी प्रश्न गरे। त्यस्तै सांसद दिब्यमणि राजभण्डारी र टेकबहादुर बस्नेतले लोकतान्त्रिक योद्धाको तथ्याङ्क सङ्कलन व्यवस्थित र पारदर्शी बनाउन माग गरे। मन्त्री ज्ञवालीले लोकतन्त्र स्थापनाका लागि योगदान गर्ने योद्धाको अभिलेख सुरु गरी उनीहरुलाई सम्मान गर्ने तयारी गरेको र कार्यदल मार्फत उक्त काम भइरहेको पनि जानकारी गराए। सांसद राजेन्द्रकुमार केसीले दार्चुलाको सीमामा भारतले पर्खाल बनाएको सन्दर्भमा निरीक्षण गरिएको हो भने प्रतिवेदनमा के छ जानकारी गराउन माग गरे। सांसद प्रेम सुवालले अप्रिल १२ तारिख २०२० मा भारतले दार्चुलामा सीमा अतिक्रमण गरेको घटनामा पठाइएको निरीक्षण टोलीबारे जानकारी गराउन माग गरे। दार्चुला सीमा अतिक्रमणबारे अध्ययन परराष्ट्रमन्त्री ज्ञवालीले दार्चुलाको सीमामा जोडेर भारतले सुरक्षा पर्खाल बनाएको घटनाका सम्बन्धमा सरकारले सीमा रक्षाका लागि विशेष सतर्कता अपनाएको बताएका छन्। दार्चुलाको सडक दुई देशबीचको सीमालाई छोएर भारतले पर्खाल बनाएको भन्ने विषयमा नापी विभाग, नेपाली सेना, नेपाल प्रहरी र जिल्लास्थित नापी कार्यालयका अधिकारीले स्थलगत अवलोकन गरी प्रतिवेदन तयार गरेको उनले जानकारी दिए। मन्त्री ज्ञवालीले उक्त क्षेत्रको एक सातापछि नेपाल र भारत दुबै देशका नापी टोलीले स्थलगत निरीक्षण गरी पर्खाल सीमा मापदण्ड अनुरुप छ कि छैन भनी निष्कर्ष निकाल्ने भन्दै यस विषयमा सरकार सजग रहेको बताए। मन्त्री ज्ञवालीले बहुक्षेत्रीय प्राविधिक तथा आर्थिक सहयोगका लागि बङ्गालको खाडीको प्रयास (बिम्स्टेक), सार्क लगायत क्षेत्रीय सङ्गठनमा नेपालको सक्रिय सहभागिता र पहलकदमीलाई प्राथमिकताका साथ अघि बढाएको जानकारी दिए। उनले सार्कलाई क्रियाशील बनाउन नेपालले प्रयास गरिरहेको पनि जानकारी दिए।"
पार्टी त्याग गरी मन्त्री बनेका आङ्बुहाङको सांसद पद खोसियो,काठमाडौं : पार्टी परित्याग गर्दै प्रदेश १ सरकारको मन्त्री बनेका नेकपा माओवादी केन्द्रका सभासद टंक आङ्बुहाङलाई पार्टीले पदमुक्त गरेको छ। संसदीय दलको नेतृत्व छाडेर एमाले प्रदेश गर्दै मन्त्री बनेका आङ्बुहाङलाई माओवादी केन्द्रले सांसद्बाट पदमुक्त गरेको हो। प्रदेशसभा सदस्य टंक आङ्बुहाङलाई चैत १७ गते नेकपा माओवादी केन्द्र प्रदेश १ संसदीय दलले २४ घण्टे स्पष्टीकरण सोधेको थियो । तोकिएको समयभित्र स्पष्टीकरण नदिएकाले उनीमाथि पार्टीले कारबाही गरेको हो। उनलाई पार्टीका केन्द्रीय अध्यक्ष पुष्पकमल दाहाल 'प्रचण्ड'ले पार्टीको साधारण सदस्यसमेत नरहने गरी कारबाही गरेको हो। गत चैत १३ गते आङ्बुहाङ प्रदेश १ सरकारको आर्थिक मामिला तथा योजना मन्त्री बनेका थिए। एमाले प्रवेश गर्दै मन्त्री बनेका आङ्बुहाङको कार्यकाल अब ६ महिनाको मात्रै हुनेछ । गैरसांसदले ६ महिना मात्रै मन्त्री बन्न पाउने प्रावधान छ । तत्कालीन नेकपा संसदीय दलका उपनेता आङ्बुहाङ ताप्लेजुङ ख बाट निर्वाचित सांसद हुन्।
"प्रतिनिधिसभा बैठक बस्दै, के छन् एजेन्डा ?","काठमाडौं : संघीय संसदअन्तर्गतको प्रतिनिधिसभा बैठक बस्दैछ। नयाँ बानेश्वरस्थित संसद भवनमा दिउँसो १ बजे प्रतिनिधिसभा बैठक बस्न लागेको हो। सोमबारको बैठकमा तीनवटा प्रतिवेदन पेश हुने कार्यसूची रहेको संघीय संसदको महासचिव डाभरतराज गौतमले जानकारी दिए। प्रधानमन्त्री केपी ओलीले अख्तियार दुरुपयोग अनुसन्धान आयोगको तीसौं वार्षिक प्रतिवेदन आव २०७६२०७७,सार्वजनिक लेखा समितिका सभापति भरतकुमार शाहले सार्वजनिक लेखा समितिको प्रतिवेदन २०७७ र राज्य व्यवस्था तथा सुशासन समितिका सभापति शशी श्रेष्ठले संघीय निजामति सेवा विधेयक सम्बन्धी समितिको प्रतिवेदन २०७७ पेश हुने कार्य सूची छ।"
संसद् बैठक सुरु (भिडियो लाइभ),"काठमाडौं : संघीय संसदअन्तर्गतको प्रतिनिधिसभा बैठक सुरु भएको छ। आजको बैठकमा तीनवटा प्रतिवेदन पेश हुने कार्यसूची रहेको छ। प्रधानमन्त्री केपी ओलीले अख्तियार दुरुपयोग अनुसन्धान आयोगको तीसौं वार्षिक प्रतिवेदन आव २०७६२०७७,सार्वजनिक लेखा समितिका सभापति भरतकुमार शाहले सार्वजनिक लेखा समितिको प्रतिवेदन २०७७ र राज्य व्यवस्था तथा सुशासन समितिका सभापति शशी श्रेष्ठले संघीय निजामति सेवा विधेयक सम्बन्धी समितिको प्रतिवेदन २०७७ पेश हुने कार्य सूची छ।"
कर्णाली प्रदेश : एमालेका तीन मन्त्रीले राजीनामा दिने,"काठमाडौं : कर्णाली प्रदेश सरकारमा रहेका नेकपा (एमाले) का तीन मन्त्रीले आज सामूहिक राजीनामा दिने भएका छन्। आइतबारको संसदीय दलको बैठकले सरकारमा रहेका एमालेका तीन मन्त्रीलाई सामूहिक राजीनामा दिन निर्देशन दिएको थियो। कर्णाली प्रदेशमा एमालेले चैत ४ गते नै सरकारलाई दिएको समर्थन फिर्ता लिने निर्णय गरेको थियो। यद्यपि वरिष्ठ नेता माधवकुमार नेपाल समूहका मन्त्रीहरुले समर्थन कायम रहेको बताएका थिए। कर्णाली प्रदेश सरकारमा एमाले माधव नेपाल समूहका आर्थिक मामिला तथा योजना मन्त्री प्रकाश ज्वाला, सामाजिक विकास मन्त्री दल रावल, उद्योग पर्यटन वन तथा वातावरण मन्त्री नन्दसिंह बुढा सहभागी छन्। आइतबारको बैठकले शाहकै संयोजकत्वमा तीन सदस्य रहेको विधान मस्यौदा कार्यदलसमेत बनाएको छ। कार्यदलमा करवीर शाही र मिना रखाल सदस्य छन्। आइतबारको बैठकले चैत ४ गतेको संसदीय दलको बैठकको निर्णय अनुसार मार्गप्रशस्त गर्न मुख्यमन्त्री महेन्द्र बहादुर शाहीलाई अनुरोध गर्ने निर्णयसमेत गरेको थियो। पार्टी केन्द्रमा असहज स्थिति देखिएको भन्दै बैठकले एक ढिक्का भएर अगाडि बढ्न अनुरोध गर्ने निर्णयसमेत गरेको छ। संसदीय दलको अर्को बैठक चैत २४ गतेका लागि बोलाइएको छ। सर्वोच्च अदालतले नेकपा विवादको फैसला गर्दै माओवादी केन्द्र र एमालेलाई अलगअलग दल बनाएपछि कर्णाली प्रदेश सरकार संकटमा परेको हो।"
'संसद्लाई बिजनेस नदिएर सरकारले के सन्देश दिन खोजेको हो ?',"काठमाडौं : नेकपा माओवादी केन्द्रकी सांसद शशी श्रेष्ठले सरकारले बिजनेस नदिएर संसदललाई बिजनेसविहीन बनाएको आरोप लगाएकी छिन्। सोमबार प्रतिनिधिसभाको विशेष समयमा बोल्दै सांसद श्रेष्ठले सरकारकै कारण संसद् बिजनेस नदिएर संसद काम गर्न सक्दै भन्ने सन्देश दिन खोजेको बिहीन भएको आरोप लगाइन्। 'सरकारले विजनेस नदिएर संसदले काम गर्न सक्दैन भन्ने सन्देश दिन खोजीहेको छ,' उनले भनिन्, यो सन्देश के को लागि दिन खोजेको हो ? हाल प्रतिनिधिसभा र राष्ट्रियसभामा गरी ५५ विधेयक विचाराधीन रहेको र केही अध्यादेशहरु पनि रहेको भन्दै ती विधेयक संसदमा पेश नगरेको उनले बताइन् । उनले भनिन्, ' संसद बोलाउनु मात्रै सबै कुरा होइन। संसद बोलाउनु भनेको संसद चलाउनु पनि हो।' संसद चलाउन बिजनेस दिइरहेको छैन।' सांसद श्रेष्ठले संसदको अनादर गर्ने हो भने अर्को जनादेशबाट संसद निर्वाचित भए पनि काम गर्न नसक्ने बताइन् । अर्को जनादेशबाट आएको संसदमा पनि यही खालको गतिविधि गर्ने हो भने देश कसरी अगाडि बढ्छ ? उनले प्रश्न गरिन् । उनले थुप्रै खालका समस्या आइरहेको भन्दै उनले भनिन,' जब जब हामी राजनीतिक दलहरु आफ्नो विवेक प्रयोग गरेर एक ढिक्का भएर अगाडि बढ्दा जितेका छौं, मुलुकले जितेको छ। जब हामी कसैको दबाब र प्रभावमा पर्छौं त्यो बेलामा देश हारेको छ। मुलुकले शीर निहुराउनु परेको छ।'"
वायु प्रदूषण फेरि बढ्यो : बाहिर ननिस्कन विज्ञको सुझाव,"काठमाडौं : काठमाडौं सहित देशभर वायु प्रदूषण बढेकोले अत्यावश्यक काम बाहेक घर बाहिर ननिस्कन जनस्वास्थ्य विज्ञले सुझाव दिएका छन्। वायु प्रदूषणले स्वाशप्रश्वासमा कठिनाइलगायत विविध स्वास्थ्य समस्या देखा पर्नसक्ने भएकोले अत्यावश्यक काम बाहेक घर बाहिर ननिस्कन र निस्कनैपर्ने अवस्था भए मास्कको प्रयोग गर्न आग्रह गरेका छन्। नेपाल स्वास्थ्य अनुसन्धान परिषद्का वरिष्ठ अनुसन्धान अधिकृत डा मेघनाथ धिमालले वन जङ्गलमा डढेलो लाग्दा वायु प्रदूषण भएकोले अत्यावश्यक काम बाहेक बाहिर ननिस्न र निस्कनपरे एन९५ मास्क प्रयोग गर्न समेत अनुरोध गरे। उनले वायु प्रदूषणका कारणले फोक्सोमा क्यान्सर, मुटुसम्बन्धी रोग, मस्तिष्कघात, हृदयघात जस्ता समस्या देखिने भएकोले बाहिर ननिस्कन अनुरोध गरे। वायु प्रदूषणका कारणले आँखा रातो हुने, घाँटीमा समस्या आउने र टाउको दुख्ने जस्ता समस्या आउने गर्दछन् । नेपालमा वर्षेनी वायु प्रदूषणका कारण उत्पन्न हुने रोगका कारणले ३० देखि ३५ हजार मानिसको मृत्यु हुने गरेको छ । विश्वमा ७० लाख मानिसको मृत्यु हुने गरेको छ । उनले केही वर्षयता घरभित्रको वायु प्रदूषण कम र घरबाहिरको वायु प्रदूषण बढी हुने गरेको बताए। उनले अत्यावश्यक नभइ सवारीसाधान नचलाउन र सवारीसाधन वा पेशा व्यवसायका कारण हुनसक्ने वायुप्रदूषणका कारणलाई कम गर्न आग्रह गरे। बालबालिका, गर्भवती महिला, दीर्घरोगी, ज्येष्ठ नागरिकको विशेष ख्याल गर्नुपर्दछ । वायुप्रदूषण्का कारणले घरबाहिरको खुला स्थानमा नबस्न, नखेल्न र मर्निङवाकमा घर बाहिर जाने गरेको भए पनि नजानसमेत उनले अनुरोध गरे। गर्मी बढेसँगै डढेलोका कारण सोमबार बिहानैदेखि उपत्यकासहित देशभरिको वायु प्रदूषण बढेको छ । यसअघि उपत्यकामा यही चैतको १३ गतेदेखि पनि यस्तै किसिमको प्रदूषण भएको थियो । प्रदूषणका कारणले सरकारले यही चैत १७ गतेदेखि २० गतेसम्म विद्यालय बन्द गरेको थियो ।"
मनकामना केबुलकार ६ दिन बन्द हुने,मुग्लिन : मनकामना केबुलकार ६ दिन बन्द हुने भएको छ। स्तरोन्नतिको पहिलो चरणको कामका लागि यही चैत २५ देखि ३० गतेसम्म बन्द गरिने भएको हो। केबुलकारको स्तरोन्नतिको पहिलो चरण मध्येको कार्यअनुसार बुल ह्विल बेरिङ नयाँ फेर्नाका साथै बुल ह्विल र अन्य मर्मतसम्भारका लागि केबुलकार बन्द गर्न लागिएको मनकामना दर्शन प्रालिका नायब महाप्रबन्धक उज्ज्वल शेरचनले जानकारी दिए। चैत ३१ गतेदेखि पुनःनियमित सञ्चालनमा आउने उनले बताए। उक्त अवधिभर चितवनको इच्छाकामना४ चेरेसस्थित बटम स्टेशनमा रहेको रेष्टुरेन्ट भने यथावत् सञ्चालनमा रहने प्रालिले जनाएको छ। २३ वर्षअघि स्थापना भएको नेपालको पहिलो केबुलकार एनालगबाट डिजिटल प्रविधिमा जाने भएको हो। गोरखाको मनकामनास्थित प्रसिद्ध धार्मिकस्थल मनकामना मन्दिर जाने दर्शनार्थीको सहजताका लागि मनकामना दर्शन प्रालिले २०५५ साल मङ्सिरबाट सञ्चालनमा ल्याएको मनकामना केबुलकार तीन चरणमा स्तरोन्नति गरिने मनकामना दर्शन प्रालिले जनाएको छ। महाप्रबन्धक शेरचनका अनुसार पहिलो चरणमा तत्काल अत्यावश्यक र मर्मत गर्न नसकिने पार्टपुर्जा फेरिने छ भने दोस्रो चरणमा नयाँ प्रविधिमैत्री बनाउन पूर्वाधार तयार तथा अन्य थप पार्टपुर्जा फेरिनेछ। अन्तिम चरणमा हालको एनालग प्रविधिबाट डिजिटलमा स्तरोन्नति गरिने उनले बताए।
"हेटौंडामा सवारी दुर्घटना : एकजनाको मृत्यु, तीन घाइते","हेटौंडा : मकवानपुरको हेटौंडा उपमहानगरपालिका१० भुटनदेवी मोडमा दुई मोटरसाइकल एकापसमा ठोक्किंदा १७ वर्षीय सगुन रुम्वाको मृत्यु भएको छ। हेटौंडा उपमहानगरपालिका१० का निवासी उनको शनिबा उपचारका क्रममा चितवनमा मृत्यु भएको जिल्ला प्रहरी कार्यालय मकवानपुरले जनाएको छ। साथै सोही दुर्घटनामा तीनजना घाइते भएको र उनीहरुको हेटौँडामा उपचार भइरहेको प्रहरी कार्यालयका प्रवक्ता जयश्वर रिमालले जानकारी दिए। गएराति हेटौँडाको बुद्धचोकबाट कर्रातर्फ जाँदै गरेको ना४९प ६२२३ नंको मोटरसाइकल र विपरीत दिशाबाट आउँदै गरेको ना४१प ६४३६ नंको मोटरसाइकल भुटनदेवी मोडमा एकापसमा ठोक्किंदा सो दुर्घटना भएको बताइएको छ। जिल्ला प्रहरी कार्यालयका अनुसार दुर्घटनामा घाइते भएकाहरु हेटौँडाका विज्ञान रुम्वा, विजय लामा र विक्रम लामा रहेको बताइएको छ। उपचारपछि रुम्वालाई प्रहरीले नियन्त्रणमा राखेको छ।"
नेपालको पूर्वी भागमा भूकम्पको धक्का,"काठमाडौँ: नेपालको पूर्वी भागमा भूकम्पको धक्का महसुश भएको छ । सोमबार राति ९ बजेतिर पूर्वी जिल्ला झापा, मोरङ, सुनसरी, भोजपुर, खोटाङ, इलाम लगायत जिल्लामा भूकम्पको धक्का महसुश भएको हो । भारतको सिक्कीमलाई केन्द्रबिन्दु बनाएर ५ दशमलब ८ रेक्टर स्केलको भूकम्प गएको भारतको राष्ट्रिय भूकम्प मापन केन्द्रले जनाएको छ । नेपाली समय अनुसार ९ बजेर ५ मिनेट जाँदा पूर्वी क्षेत्रमा भूकम्पको महसुश भएको स्थानीयबासीले बताएका छन् ।"
वायु प्रदूषणले भरतपुरका सबै उडान अवरुद्ध,भरतपुर : वायु प्रदूषण र प्रतिकूल मौसमका कारण सोमबार चितवनको हवाइ उडान प्रभावित भएको छ। वायुमण्डलमा भिजिबिलिटीकम हुँदा भरतपुर विमानस्थलबाट काठमाडौँ र पोखरातर्फ हुने उडान प्रभावित भएका हुन्। भरतपुर विमानस्थलका प्रमुख योगेन्द्र कुँवरले आज भरतपुरबाट काठमाडौँ र पोखरामा हुने सबै उडान अवरुद्ध भएको जानकारी दिए। प्रदूषणका कारण पछिल्लो एक साता उडान सञ्चालनमा कठिनाइ भएको छ। भरतपुरमा बुद्ध एयरको आठ र यती एयरको चार उडान हुँदै आइरहेको थियो। यस अघि पनि वायु प्रदुषणकै कारणले पाँच दिनसम्म उडान अवरुद्ध भएको थियो।
बिस्का जात्रा नरोक्न माग गर्दै भक्तपुरमा प्रदर्शन,"भक्तपुर : भक्तपुरको प्रसिद्ध बिस्का जात्रा रोक्ने निर्णयको विरोधमा सोमबार भक्तपुरको टौमढी क्षेत्रमा स्वस्फुर्त सयौंले प्रदर्शन गरेका छन्। उनीहरुले कोभिड १९ को बहानामा नेपालभाषी समुदायको जात्रा, पर्वमात्रै रोक्न नपाइने भन्दै आक्रोश पोखेका छन्। बिस्का जात्राको लागि तयार गरिएको भैरवनाथ तथा भद्रकालीको रथलाई साक्षी राखेर उनीहरुले प्रहरी प्रशासनले जात्रा गर्न नदिए राम्रो नहुने चेतावनीसमेत दिएका छन्। प्रदर्शनका सहभागीहरुले भक्तपुरको प्रसिद्ध बिस्का जात्रा र जिब्रो छेड्ने जात्रा हुनैपर्ने माग गरेका छन्। उनीहरुले बिस्का जात्रा गर्नैपर्ने मागलगायतका प्लेकार्ड बोकेका छन्। त्यस्तै सभा, जुलुस र रंगशालामा कोरोना नसर्ने, हाम्रो जात्रामा कोरोना सर्ने भन्ने प्रश्न उठाएका छन्। कोरोनाको नाउँमा जात्रा पर्व रोक्नेहरुलाई खबरदारी गर्दै उनीहरुले जात्रा गर्ने निर्णय नगरिएसम्म शान्तिपूर्ण प्रदर्शनलाई जारी राख्ने बताएका छन्। प्रदर्शनमा सहभागी रमेश श्रेष्ठले के कसरी शान्तिपूर्ण र व्यवस्थित जात्रा सञ्चालन गर्न सकिन्छ भन्नेतर्फ कुनै छलफल र विचार विमर्श नगरी सीधै जात्रा रोक्ने प्रशासन र नगरपालिकाको निर्णय मान्न नसकिने बताए। बिस्का जात्रा नरोक्न माग गर्दै भक्तपुरको टौमढीमा गरिएको प्रदर्शनका सहभागी। भक्तपुरमै हजारौं सहभागी भएको व्यापार मेला निर्वाध चल्ने तर आफ्नै जात्रापर्व र परम्परा रोक्ने सरकारी कर्मचारी तथा जनप्रतिनिधिहरुको नियत सही नभएको उनको भनाइ थियो। भक्तपुर नपा ७ स्थित माहेश्वरी खेल मैदानमा एकसातादेखि व्यापार मेला सञ्चालन भइरहेको छ।राजनीतिक दलका विभिन्न सभा सम्मेलनसमेत निर्वाध चलिरहेको छ, अर्का सन्तोष सुवालले भने, तर बिस्का जात्रा मात्रै किन रोक्नुपर्ने ? यसलाई सुरक्षित सञ्चालन गर्ने उपाय छैन ? उनले विकल्प छँदाछँदै जात्रालाई निषेध गर्दा परिणाम राम्रो नआउने चेतावनी दिए। उनले भैरवनाथ र भद्रकालीको रथ निर्माण पूरा भइसकेको अवस्थामा बिस्का जात्रा रोकेर रोक्न नसकिने जिकिर गरे।बिस्का जात्राको मुख्य आकर्षण भैरवनाथको रथ तान्नु हो। जसअनुसार उक्त रथ निर्माण भइसकेकाले बिस्का जात्रा रोक्न सम्भव छैन, सुवालले भने, लिंगो पनि तयार नै छ। त्यसलाई ठडिनबाट रोक्न अब सजिलो छैन। प्रशासन र नपाले जात्रा रोक्ने निर्णय गरे पनि कार्यान्वयन गर्न सजिलो हुनेछैन। भैरवनाथको रथको सुरक्षा चुनौतीपूर्ण : कर्माचार्य बिस्का जात्राको लागि सोमबार भैरवनाथको रथमा छाना हाल्दै सिकर्मी। बिस्का जात्राको लागि रथ तयार भइसकेको छ। यता गुठी संस्थान भक्तपुरका प्रमुख आनन्दप्रसाद कर्माचार्यले निर्माण पूरा भइसकेको भैरवनाथ र भद्रकालीको रथ पुनः बिगार्न अब सम्भव नभएको बताए। उनले बिस्का जात्रामा रथ तान्ने वा नतान्ने तथा लिंगो ठड्याउने वा नठड्याउने भन्नेबारे गुठी संस्थानले निर्णय नगर्ने स्पष्ट पारे। गुठी संस्थानको काम बिस्का जात्राको लागि आवश्यक रथ बनाउने र लिंगोको लागि काठको व्यवस्था गर्ने हो। जुन पूरा भइसक्यो, प्रमुख कर्माचार्यले भने, रथ तान्ने कि नतान्ने र लिंगो ठड्याउने कि नठड्याउने भन्ने निर्णय गुठीले गर्दैन।उनले बिस्का जात्रा नगर्ने प्रशासन र नपाको निर्णयकै आधारमा अब भैरवनाथको रथको सुरक्षा चुनौतीपूर्ण बताए। उनले जिल्ला प्रशासन र भक्तपुर नगरपालिकामा भएका बैठकमा बिस्का जात्राको सम्पूर्ण तयारी भइसकेकाले जात्रा रोक्न चुनौतीपूर्ण हुने अवगत गराउँदा पनि सुनुवाइ नभएको जानकारी दिए। त्यसैले बिस्का जात्रा रोक्ने निर्णय गरिएको आधारमा भैरवनाथको रथ र लिंगोको सुरक्ष ागर्न प्रशासन र नपाले विशेष ध्यान दिनुपर्ने उनको भनाइ थियो। भक्तपुर नपा पनि पछि हट्यो जिल्लास्तरीय कोभिड १९ संकट व्यवस्थापन सञ्चालन केन्द्र (डीसीसीएमसी) ले बिस्का जात्रा रोक्ने निर्णय गरे पनि भक्तपुर नपाको नगरस्तरीय संकट व्यवस्थापन समितिले बिस्का जात्रालाई निरन्तरता दिने धेरैको अपेक्षा थियो। तर भक्तपुर नपाले पनि डीसीसीएमसीकै निर्णयलाई सदर गर्दै बिस्का जात्रालाई औपचारिकतामै सीमित गर्ने निर्णय गरेको छ। नगर प्रमुख सुनिल प्रजापतिको अध्यक्षतामा बसेको बैठकले बिस्का जात्राअन्तर्गत भक्तपुरका टोलटोलमा हुने सहायक जात्रा भने सञ्चालन गर्ने निर्णय गरेको छ। आठ दिन नौरातसम्म चल्ने भक्तपुरको बिस्का जात्रा यस वर्ष यहीं चैत २८ गतेदेखि सुरु हुँदैछ। त्यसको लागि भक्तपुर नपा ५ टौमढीमा भैरवनाथ तथा भद्रकालीको रथ निर्माण पूरा गरिसकिएको छ।"
मलेसियाबाट एकै दिन १२ शव,"काठमाडौं : वैदेशिक रोजगारीका क्रममा मलेसियामा ज्यान गुमाएका १२ नेपालीको शव आइतबार ल्याइएको छ । त्रिभुवन अन्तर्राष्ट्रिय विमानस्थलका अधिकारीका अनुसार ती शव नेपाल एयरलाइन्सको जहाजबाट ल्याइएको हो । मलेसियामा ज्यान गुमाएका महोत्तरीका देवेन्द्रकुमार यादव, नवलपरासीका नुमबहादुर लुंगेली मगर, सर्लाहीका चन्द्रकुमार साह, गोरखाका मेघबहादुर कुँवर र सूर्य विकको शव आइतबार ल्याइएको हो । त्यस्तै, भोजपुरका भूपाल पाण्डे, पाँचथरका सूर्यबहादुर चौहान, सुनसरीका विष्णु राजधामी र महेन्द्रप्रसाद मेहता, बागलुङका चन्द्रबहादुर विक, बाँकेका विनय कहर र झापाका उज्ज्वल भुजेलको शव पनि ल्याइएको छ । पूर्वप्रधानमन्त्री डा बाबुराम भट्टराई आफ्नो गाउँका युवाको शव आएको थाहा पाएर विमानस्थल पुगेका थिए । डा भट्टराईले वैदेशिक रोजगारीमा मलेसिया गएका १२ नेपाली युवाको शव एकै दिन आइपुगेको र आफन्तको भावविह्वल अवस्था देख्दा आँसु नथामिएको बताएका छन् । वैदेशिक रोजगार बोर्डका अनुसार वैदेशिक रोजगारीका क्रममा दैनिक दुईतीन जनाको निधन हुने गरेको छ ।"
बर्दिया राष्ट्रिय निकुञ्जमा बाघको आक्रमणबाट गैंडा गणकको मृत्यु,"गुलरिया : पाटेबाघको आक्रमणबाट बर्दिया राष्ट्रिय निकुञ्जमा भइरहेको गैडा गणना कार्यमा संलग्न एकजना कर्मचारीको मृत्यु भएको छ।निकुञ्ज भित्र गैंडा मचान क्षेत्रमा ठाकुरबाबा नगरपालिका९ का ३१ वर्षीय पुलिसराम थारुको बाघ आक्रमणबाट मृत्यु भएको हो। गैंडा गणनाको खाजा समयमा हात्ती चराउँदै घाँस काट्न थालेका बेला थारुलाई बाघले आक्रमण गरेको बर्दिया राष्ट्रिय निकुञ्जका प्रमुख संरक्षण अधिकृत विष्णुप्रसाद श्रेष्ठले बताए। बाघलाई बर्दिया राष्ट्रिय निकुञ्ज र राष्ट्रिय प्रकृति संरक्षण कोष बर्दिया संरक्षण कार्यक्रमको सहकार्यमा नियन्त्रणमा लिइएको छ। नियन्त्रणमा लिइएको बाघ जावलाखेलस्थित चिडियाखानामा लैजाने तैयारी भइरहेको अधिकृत श्रेष्ठले जानकारी दिए। निकुञ्जले यसवर्ष ४ वटा भाले बाघ नियन्त्रणमा लिएको छ। गतवर्ष एउटा बाघ नियन्त्रणमा लिएको थियो। जसमध्ये एउटा बाघ मरेको र बाँकेमा पठाईएको बाघ खोर फोडेर भागेको राष्ट्रिय प्रकृति संरक्षण कोष बर्दिया संरक्षण कार्यक्रमका संरक्षण अधिकृत रविन कडरियाले बताए। नेपाली सेना, एनटीएनसी र निकुञ्ज कर्मचारीको संयुक्त खोजतलासका क्रममा भेटेर नियन्त्रणमा लिइएको भाले बाघ १० वर्षको छ। माउते (पछुवा) थारुको शव कुरेर बसेका प्राविधिकले बाघ फर्केर शव खान आएपछि डार्ट (लठ्याउने प्रविधि) गरी नियन्त्रणमा लिन सफल भएको कडरियाले जानकारी दिए। बाघले टाउकोको भाग खाएको अवस्थामा थारुको शव फेला परेको छ। घाँस काटिरहेको अवस्थामा बाघले झम्टेर थारुलाई करिब ५ सय मिटर पर पुर्याएको थियो।"
चोरीको आरोपमा कुटपिट गर्दा मृत्यु : पाँचजना प्रहरी नियन्त्रणमा,"भक्तपुर : पानी तान्ने मेसिन चोरी गरेको भन्दै कुटपिट गर्दा भक्तपुरमा एक जनाको मृत्यु भएको छ। काभ्रेपलाञ्चोक कुसादेवी बस्ने अन्दाजी ३० वर्षीय कृष्ण गुरुङको भक्तपुर अस्पतालमा उपचारका क्रममा आइतबार मृत्यु भएको महानगरीय प्रहरी परिसरका प्रहरी नायव उपरीक्षक दीपक गिरीले जानकारी दिए। घाइते गुरुङको मृत्यु भएपछि कुटपिटमा संलग्न पाँचजनालाई भक्तपुर प्रहरीले नियन्त्रणमा लिएको छ। गुरुङका आफन्त प्रहरीको सम्पर्कमा नआइसकेकाले मृतकको पूर्ण विवरण प्राप्त हुन नसकेको गिरीले बताए। उनका अनुसार चोरी गर्ने व्यक्तिलाई कुटपिट गर्ने कार्यमा संलग्न भएको आशंकामा पाँचजनालाई प्रहरीले नियन्त्रणमा लिएको छ। प्रहरीले भक्तपुरको चाँगुनारायण नपा २ बस्ने ५० वर्षीय टेकबहादुर केसी, ३२ वर्षीय नवीन कोजू, भक्तपुर नपा ७ बस्ने ३७ वर्षीय विनोद लाखा, दोलखाको भीमेश्वर नपा ९ घर भई हाल चाँगुनारायण नपा २ बस्ने ३८ वर्षीय कमल खत्री फुँयाल र सुनसरीको बर्जु गापा ३ घर भई हाल चाँगुनारायण नपा ३ बस्ने ३४ वर्षीय सनिसकुमार रायलाई नियन्त्रणमा लिएको छ। प्रहरीका अनुसार गुरुङले चैत २१ गते मध्यराती करिब साढे ११ बजेतिर चाँगुनारायण नपा २ बर्खेपाटीस्थित च्याउखेतीको लागि प्रयोगमा ल्याउने पोखरीको पानी तान्ने पम्प चोरी गर्ने प्रयास गर्दै थिए। पानी तान्ने पम्प चोरी गर्न लागेकै बखत विनोद लाखालगायतले देखेर उनलाई नियन्त्रणमा लिएर कुटपिट गरेको प्रहरीलाई जानकारी आएको प्रहरी नायब उपरीक्षक गिरीले जानकारी दिए। प्रहरीलाई जानकारी आएपश्चात कुटपिट नगर्नु होला भनी सूचना दिने व्यक्तिलाई अनुराध गरी प्रहरी टोली पुग्दा निर्घात कुटपिट गरिसकेको पाइयो, उनले थपे, नाकबाट रगत बगेको घाइते अवस्थामा रहेकालाई तत्काल उपचारको लागि शुक्रबार राति नै भक्तपुर अस्पताल पुर्याइएको थियो। उनका अनुसार घाइतेको साथबाट मादक पदार्थको गन्ध पनि आइरहेको थियो। उपचारकै क्रममा आइतबार घाइते गुरुङको मृत्यु भएको उनले बताए। सम्बन्धित चिकित्सकले दिमागमा रक्तश्राव भई घाइतेको मृत्यु भएको जानकारी दिएको प्रहरी नायव उपरीक्षक गिरीले जानकारी दिए। कुटपिटबाटै गुरुङको मृत्यु भएको देखिएकाले अनुसन्धानका लागि पानी तान्ने मोटर चोरी गर्दै गरेको अवस्थामा फेला पारी कुटपिट गरी गम्भीर घाइते बनाउने पाँच जनालाई नियन्त्रणमा लिएको प्रहरीले जनाएको छ। उनका आफन्त, परिवारजनलाई प्रहरीको सम्पर्कमा आउन प्रहरी नायव उपरीक्षक गिरीले अनुरोध गरेका छन्।"
गुराँस टिप्नेलाई पाँच हजार जरिवाना,"म्याग्दी : अन्नपूर्ण गाउँपालिका६ घोडेपानीका बासिन्दाले गुराँसको फूल टिप्नेलाई जरिवाना तिराउने नियम बनाएका छन्। घोडेपानी टोल सुधार समितिले आइतबार एक सार्वजनिक सूचना जारी गरेर गुराँसलगायत अन्य फूल अनुमति बिना टिप्न रोक लगाएको जनाएको छ। समितिका अध्यक्ष वीरेन गर्बुजा पुनले अनुरोधलाई अटेर गरेर गुराँस टिप्नेलाई पाँच हजार रुपैयाँ जरिवाना तिराउने निर्णय भएको जानकारी दिए। 'गुराँसको फूल टिप्ने क्रममा हाँगा भाँच्दा रुख मासिने खतरा बढेको छ', उनले भने, 'राष्ट्रिय फूल गुराँस संरक्षणका लागि यस्तो निर्णय गरिएको हो।' गुराँसको फूल नपाक्दै टिपिदिदाँ त्यसको बिउ भुइमा झर्ने र नयाँ बिरुवा पलाउन नपाउने समस्या हुने उनले बताए। घोडेपानीको जङ्गलमा पछिल्लो दश वर्षयता गुराँसका रुख काट्न पनि रोक लगाइएको छ। विश्वमा ४२ प्रजातिका गुराँस पाइन्छन्। नेपालमा ३२ प्रताजिका छन्। अन्नपूर्ण संरक्षण क्षेत्र आयोजना एक्यापले गरेको अध्ययन अनुसार घोडेपानी क्षेत्रमा १६ प्रजातिका लालीगुराँस पाइन्छन्। एकै स्थानमा धेरै प्रजातिका गुराँस पाइने यस क्षेत्रको जङ्गल गण्डकी प्रदेशकै ठूलो भएको आकलन गरिएको छ। वसन्त ऋतुसँगै घोडेपानी क्षेत्रको गुराँसको जङ्गल अवलोकनका लागि केही दिनयता पर्यटकको चाप बढेको छ। वनैभरि राताम्मे फुलेका गुराँसका रङले यहाँको जङ्गल निकै मनमोहक र आकर्षक बनेको छ। गुराँसले भरिएको जङ्गलमा भ्रमण गर्न र प्राकृतिक सौन्दर्यमा रमाउन आउने पर्यटक बढ्न थालेका घोडेपानी टोल सुधार समितिका कोषाध्यक्ष ज्ञानबहादुर गर्बुजाले बताए। बेनी, बागलुङ, पोखरा, चितवन, काठमाडौँलगायत क्षेत्रबाट विद्यार्थी, कर्मचारी र व्यापारी समूह बनाएर घोडेपानी भ्रमणमा आउने गरेका छन्। दैनिक १५० देखि २०० को हाराहारीमा आन्तरिक पर्यटक आउन थालेका बताइएको छ। पाखोमा फुलेका गुराँसको जङ्गलको पृष्ठभूमिमा धौलागिरि, गुर्जा, अन्नपूर्ण, माछापुच्छ्रेलगायत १६ भन्दा बढी हिमाल र सूर्योदयको दृष्य अवलोकन गर्न सकिन्छ।  रासस"
नाकामा नाम मात्रको चेकजाँच,"रुपैडिया : जिल्ला कोभिड१९ संकट व्यवस्थापन केन्द्र बाँकेले १२ चैतमा अत्यावश्यक कामबाहेक भारतीय बजार रुपैडिया जान प्रतिबन्ध लगाएको थियो। तर, त्यसको कार्यान्वयन हुन सकेको छैन। नाकामा प्रतिबन्धको छनक पनि पाइँदैन। दैनिक उपभोग्य वस्तु खरिद गर्न सीमावर्ती बजार जानेको घुइँचो उस्तै छ। कोहलपुर नगरपालिका८ की सविता बोहोरा, उनकी दिदी भूमिका बोहोरा र भतिजी कविता बुढा रुपैडियाको एक पसलमा कुर्तासुरुवाल मोलमोलाइ गरिरहेका थिए। ८ सयमा दिनुस् न दाइ। यो कोहलपुरमै एक हजार रुपैयाँमा पाइन्छ, उनीहरूले भाउ घटाउन खोजे। पसल सञ्चालक रजा इमाम रिजिवी भन्दै थिए, १२ सयको सामानलाई एक हजारमा दिएको छु। अब एक रुपैयाँ पनि घट्दैन। रिजिवीले मास्क लगाएका थिएनन्। किशोरीहरूले लगाएको मास्क चिउँडोमुनि थियो। कोरोनाको डरले यो त लास्टै चोटि हो भन्छौं, पहिलेको वाचा बिर्सन्छौं फेरि आइहाल्छौं, सविता भन्दै थिइन्, भारतमा कोरोना बढ्दो दरमा छ। त्यो पनि थाहा छ। सामान सस्तो पाइन्छ भनेर आउन मन लागिहाल्छ। उनीहरूले किनमेल गर्ने सामानको सूची सुनाए कम्तीमा १० किलो आलु, ५ किलो चिनी, ५ किलो प्याज किन्ने योजना छ। भारतको कोरोनाप्रभावित राज्यबाट बाँकेको सीमा नाका जमुनाहा हुँदै स्वदेश फर्किने नेपाली निर्बाध रूपमा घर आउन पाइरहेका छन््। सीमावर्ती बजार रुपैडियामा किनमेल गर्न जानेहरूका लागि प्रहरीको रोकटोक नाम मात्रको छ। जमुनाहाबाट रुपैडियासम्म यो संवाददाता ग्राहकका रूपमा समाचार संकलनमा पुग्दा निर्बाध सीमा वारपार भइरहेको पाइयो। केन्द्रले भनेजस्तो प्रतिबन्ध कतै देखिएन। कतिपय त औषधि किन्ने बहानामा रुपैडिया पुगेका भेटिए। औषधि किन्न आएको हो। आउँदा अरू सामान पनि किनेर जान्छन्, कपडा व्यापारी व्यंग्य गर्दै थिए। धेरैजसोको पोकापन्तुरोमा आलु, चिनीलगायत दैनिक उपभोग्य वस्तु थिए। जानकी गाउँपालिका२ बकोटियाका कोरबहादुर खटिक ५ किलो प्याज, साढे २ किलो चिनी, २ किलो सुजी र २ पोका दालमोठ बोकेर फर्किंदै थिए। केन्द्रका संयोजक बाँकेका प्रमुख जिल्ला अधिकारी रामबहादुर कुरुम्बाङले कोरोनाको जोखिमबाट सर्वसाधारणलाई जोगाउन किनमेलका लागि रुपैडिया जान प्रतिबन्ध गर्ने निर्णय गरिए पनि कार्यान्वयनको अवस्थाबारे थाहा नभएको बताए। सीमा नाकामा नियमित अनुगमन के भइरहेको छ भन्ने जिज्ञासामा कुरुम्बाङले भने, भोलिदेखि नै सीमामा कडाइ गरिनेछ। हेल्थ डेस्कमा छैनन् मेडिकल अधिकृतस्वास्थ्य सेवा विभागअन्तर्गत रोग नियन्त्रण महाशाखाले नेपालगन्ज उपमहानगरपालिकासँग समन्वय गरेर ११ चैतदेखि हेल्थ डेस्क सञ्चालन गरेको छ। देशभरिका डेढ दर्जन सीमा नाकामा यस्तो व्यवस्था गरिएको छ। तर, जमुनाहास्थित हेल्थ डेस्क लक्ष्यको आधा कर्मचारीबाट चलेको छ। एक जना मेडिकल अधिकृतसहित ६ स्वास्थ्यकर्मीको दरबन्दी रहेकोमा तीन जनाले मात्र काम गरिरहेका छन्। दिउँसो हेल्थ डेस्कमा पुग्दा एक जना ल्याब, अर्का अहेब र एक अनमी काम गरिरहेका थिए। सिफ्ट सकिएको भन्दै अनमी जाँदा दुई जनाले काम गरेको पाइएको थियो। दैनिक हजारौंको ओहोरदोहोर हुने यो नाकामा आइतबार दिउँसो ३ बजेसम्म १२ दिनमा ३ हजार १ सय ९९ जनाको ज्वरो नापिएको हेल्थ डेस्कको ल्याबमा कार्यरत चिरञ्जीवी ज्ञवालीले बताए । यहाँ दैनिक औसत २ सय ५० जनाको ज्वरो नाप्ने काम भइरहेको छ। ज्वरो आएकामध्ये एन्टिजेनबाट कोरोना परीक्षण गराउँदा ५ जनामा कोेरोना पुष्टि भएको छ। ४ जना मुम्बई र १ जना गुजरातबाट आएका हुन्। १३ चैतमा गुजरातबाट आएका रोल्पाका ३० वर्षका पुरुष, १४ गते बर्दियाका ४१ वर्षका पुरुष, १७ गते दैलेखका, १८ गते दैलेखका अर्का ४० वर्षका पुरुष र २२ गते बर्दिया ठाकुरबाबा नगरपालिका ४१ वर्षका पुरुषमा कोरोना संक्रमण भएर भेरी अस्पतालको आइसोलेसनमा राखेर उपचार भइरहेको छ। परीक्षण गराउन अस्वीकार भारतको मुम्बईमा होटलमा काम गरेर फर्केका सुर्खेतको वीरेन्द्रनगर४ भैरवस्थानका धनबहादुर चलाउनेलाई हेल्थ डेस्कमा स्वास्थ्यकर्मीले ज्वरो नापे। सामान्य थियो। कर्मचारीले सोधे, कोरोना परीक्षण गरेर आउनुभएको हो ? उनले परीक्षण गरेको तर रिपोर्ट नआउँदै घर फर्किएको भनेर टारे। मुम्बईबाट आउने धेरै व्यक्तिमा कोरोना देखिएकाले स्वास्थ्यकर्मीले कोरोना परीक्षण गरौंभन्दा उनले आफू ठीकै भएकोले परीक्षण नगर्ने अड्डी कसे। उनी मात्र होइन घर जान आएका व्यक्ति आइसोलेसनमा बस्नुपर्ने भन्दै डरले परीक्षण गराउन नमान्ने गरेको गुनासो स्वास्थ्यकर्मी गरे। चलाउनेका अनुसार मुम्बईमा धमाधम होटल बन्द भएपछि नेपाली घर फर्किइरहेका छन्। लकडाउनका बेलासमेत मुम्बई नछोडेकाहरू दोस्रो चरणको कोरोना महामारीको डरले घर फर्किरहेका छन्। भारतमा वर्षौं बसेका कतिपय ज्येष्ठ नागरिक जिल्ला थाहा छ तर पालिका थाहा नहुने भेटिए। उनीहरू हिन्दी मिश्रित नेपालीमा कोरोनाबाट जोगिन घर फर्केको बताउँदै थिए। गुजरातको प्लास्टिक कम्पनीमा चार वर्षदेखि काम गर्ने कैलालीको टीकापुर९ का अजय सोनी पत्नी र छोरासहित हेल्थ डेस्कमा भेटिए। कोरोना बढेन भने उनी दुई महिनापछि फेरि भारत जाने बताइरहेका थिए। त्यहाँ कोरोना बढे घरैमा बसौंला, उनले भने। भारतबाट फर्कने अधिकांशमा कोरोना त्रासमा देखिन्थे। सीमा नाकामा ज्वरो मात्र नापेका भरमा उनीहरू निर्बाध घर फर्किरहेका छन्। उनीहरूले कोरोना सार्ने खतरा रहेको स्वास्थ्यकर्मीहरू बताउँछन्।"
प्रहरी गम्भीर नभएको आरोप,"भोजपुर : लामो समयदेखि प्रहरी प्रशासनको चक्कर काटेकी टेम्केमैयुङ गाउँपालिका७, कोटकी पुनादेवी राई र उनको परिवारले न्याय पाएका छैनन्। भाइ विशाल राईको मृत्युको अनुसन्धानमा प्रहरीले उदासीनता देखाएको उनीहरूको आरोप छ। घटनाबारे पटकपटक जाहेरी दिँदा पनि प्रहरीले बेवास्ता गरेको आफन्तको गुनासो छ। न्यायको आशाले प्रहरीकहाँ ६ पटकसम्म पुुगे, जाहेरी लिई कानुनी कारबाही अगाडि बढाउनुस् भनेर अनुरोध गर्दा डीएसपी सापले जाहेरी नै लिनु मान्नु भएन, पुनादेवीले भनिन्। प्रहरीले जाहेरी लिन नमानेपछि विशालका आफन्तले जिल्ला सरकारी वकिल कार्यालयमा जाहेरी दिएका छन्। शंकास्पद मृत्युलाई भवितव्य भनेर आरोपितलाई अनुसन्धान नगरी त्यसै छाडिएकाले झन् पीडा थपिएको पुनादेवी बताउँछिन्। प्रहरीले हत्या आशंकामा विशालका ठूलोबुवा तेजबहादुर राईलाई गत फागुन २६ गते र उनका छोरा राजकुमारलाई गत फागुन २७ गते नियन्त्रणमा लियो। तर, डीएसपी कृष्णकुमार चन्द र प्रहरी निरीक्षक प्रदीप लामाले अनुसन्धानमा पक्षपात गरेको पीडित परिवारको गुनासो छ। माघ २१ गते विशाल तेजबहादुरको घरदेखि करिब एक सय मिटर तल बाटोमा मृत भेटिएका थिए। दुवै आरोपितलाई प्रहरीले छोडिसकेको छ। डीएसपी चन्दले भने सबै जाहेरी लिएको बताएका छन्। पोस्टमार्टम रिपोर्टमा विशालको घाँटीमा अखाद्य वस्तुले सर्किएर मृत्यु भएको बताइएको छ। डीएसपी चन्दले भने, पोस्टमार्टम रिपोर्टअनुसार मृतकको प्रकृति भवितव्य देखिन्छ, हामी पीडितको जाहेरीबमोजिम नै घटनाको अनुसन्धान गरेका छौ। पीडित परिवारले घटनाको अनुसन्धान र सत्यतथ्यको खोजीको माग गर्दै राष्ट्रिय मानव अधिकार आयोग, प्रहरी प्रधान कार्यालय र जिल्ला प्रशासन कार्यालयमा निवेदन दिएका छन्।"
दुर्गाप्रसादको उपचार सुरु,"विराटनगर : भारतीय जेलमा ४० वर्ष बिताएर फर्किएका दुर्गाप्रसाद तिम्सिनाको उपचार सुरु भएको छ। इलामको माई नगरपालिका१० का ६० वर्षीय उनलाई प्रदेश १ सरकारको पहलमा उपचार गर्न थालिएको हो। आइतबार तिम्सिनालाई मोरङको बूढीगंगा गाउँपालिकास्थित विराट शिक्षण अस्पतालमा भर्ना गरिएको छ। यसअघि नै प्रदेश सरकारले उनको उपचार निःशुल्क गर्ने घोषणा गरिसकेको थियो। प्रदेशका आन्तरिक मामिला तथा कानुनमन्त्री हिक्मत कार्कीको समन्वयमा उनलाई उपचारका लागि दिउँसो २ बजे अस्पतालको मेडिसिन वार्डमा भर्ना गरिएको मन्त्रालयका कार्यक्रम संयोजक रवि खनालले जानकारी दिए। तिम्सिनाको स्वास्थ्य अवस्था बुझ्न खनाल आफैं अस्पताल पुगेका थिए। बिहान ६ बजेतिर घरबाट निस्किएका उनलाई गाडीमार्फत अस्पताल ल्याउने व्यवस्था जिल्ला प्रशासन कार्यालय इलामले मिलाएको थियो। खनालका अनुसार मन्त्री कार्कीको आग्रहमा अस्पतालका सञ्चालक डा ज्ञानेन्द्रमानसिंह कार्कीले तिम्सिनाको उपचार निःशुल्क गर्ने घोषणा गरेका छन्। उनको उपचारमा वरिष्ठ फिजिसियन डा पुरु कोइराला, वरिष्ठ मानसिक रोग विशेषज्ञ डा शिखा उपाध्याय, दन्त रोग विशेषज्ञ डा मोना पोखरेललगायतका चिकित्सकको टोली अस्पतालले खटाएको छ। डा कोेइरालाका अनुसार तिम्सिनालाई मानसिकसहित ढाड, पेट र दाँतको पनि समस्या देखिएको छ। धेरै वर्ष अर्काको भूमिमा जेलमा बस्दा यातना दिइएको हुन सक्छ। प्रारम्भिक उपचार र परीक्षणबाट लामो समयदेखि मानसिक र शारीरिक तनाव बेहोर्नु परेजस्तो देखिन्छ, कोइरालाले भने, विशेष गरेर मानसिक समस्या निक्कै जटिल बनेर गएको अनुमान छ। पूरै शरीरको परीक्षण थालिएकाले सबै रिपोर्ट आइसकेपछि मात्रै थप समस्याका बारेमा जानकारी हुने उनले बताए। यातनाका कारण बिरामीमा डिप्रेसनको समस्या भएको हुन सक्ने कोइरालाको भनाइ छ। त्यही भएकाले मनोचिकित्सकसँग पनि परामर्श गर्दै थप उपचार थालिएको जानकारी उनले जानकारी दिए। तिम्सिनाको रक्तचाप र मुटुको चाल भने सामान्य रहेको बताइएको छ। कोइरालाका अनुसार सानो स्वरमा मात्रै बोल्ने तिम्सिना बालबालिकाको जस्तो स्वभाव र व्यवहार देखाउँछन्। उपचारपछि भोलिका दिनमा सजिलो होस् भनेर विभिन्न उपाय लगाउँदै उनलाई सहज बनाउने प्रयास भइरहेको कोइरालाले जानकारी दिए। ४० वर्षपछि भारतीय जेलबाट छुटेका दुर्गाप्रसाद चैत ८ गते नेपाल आइपुगेका हुन्। उनलाई चैत १२ गते जिल्ला प्रशासन कार्यालय इलामले २०१७ साल साउन २० गतेको जन्म मिति राखेर वंशजका आधारमा नेपाली नागरिकताको प्रमाणपत्र दिएको छ। नागरिकतामा सनाखत गरेका कान्छो भाइका छोरा गोपाल तिम्सिनाले नै उनलाई उपचारका लागि अस्पताल लिएर आएका हुन्। दुर्गाप्रसादका बुवा चम्पाखरको मृत्यु भइसकेको छ। बुढ्यौलीले कमजोर आमा धनमाया हिँड्डुल गर्न सक्दिनन्।"
इटहरीको प्लाइ उद्योगमा भीषण आगलागी,इटहरी : सुनसरीको इटहरी १२ स्थित खनारमा रहेको प्लाइ उद्योगमा भीषण आगलागी भएको छ । तिरुपति प्लाइ उद्योगमा लागेको आगो नियन्त्रणका लागि ठूलो सङ्ख्यामा सुरक्षाकर्मी र स्थानीय बासिन्दा खटिएका छन् । तर आगो नियन्त्रणमा लिन समस्या भइरहेको छ । सुनसरी प्रहरी प्रमुख एसपी कमल थापाले आगलागीको कारण थाहा हुन सकेको छैन । क्षतिको विवरण आउन बाँकी छ ।
एसिडमा कडाइ,"काठमाडौं : गृह मन्त्रालयले औद्योगिक प्रयोजनका लागि उद्योगमा आवश्यक तेजाब (एसिड)सहित घातक रसायनको विवरण माग गरेको छ। उद्योगहरूले आवश्यक रासायनिक पदार्थको नाम, रसायन संकेत, वार्षिक परिमाणसहितको विवरण ७ दिनभित्र मन्त्रालयमा पेस गर्नुपर्ने भएको छ। मन्त्रालयले आइतबार सूचना जारी गरी यस्ता पदार्थ आवश्यक पर्ने भए पूर्वस्वीकृति लिनुपर्ने कानुनी व्यवस्था रहेको स्पष्ट पारेको छ। सरकारले असोज १२ गते तेजाब तथा घातक रासायनिक पदार्थ (नियमन) अध्यादेश जारी गरेको थियो। यस्ता पदार्थको उत्पादन, निकासी, पैठारी, भण्डारण, ओसारपसार, बिक्रीवितरण, प्रयोग तथा त्यस्तो पदार्थको विसर्जन गर्ने कार्यलाई नियमन गर्ने सम्बन्धमा अध्यादेश ल्याइएको हो। त्यससम्बन्धी नियमावली स्वीकृत भई कार्यान्वयनमा आइसकेको मन्त्रालयको सूचनामा उल्लेख छ। अध्यादेशको दफा (५)मा नेपाल राजपत्रमा सूचना प्रकाशन गरी खास प्रकारका उद्योगमा प्रयोग हुने खास किसिमका तेजाब वा अन्य घातक रासायनिक पदार्थ औद्योगिक प्रयोजनका लागि आवश्यक परिमाणसम्मको लागि सम्बन्धित उद्योगलाई मात्र अनुमति दिन सकिने भन्ने व्यवस्था रहेको छ, सूचनामा लेखिएको छ। मन्त्रालयको नीति योजना अनुगमन महाशाखाका सहसचिव नाराणप्रसाद भट्टराईले राजपत्रमा प्रकाशित नियमावलीलाई कार्यान्वयन गर्न यो सूचना जारी गरिएको बताए। हामीले तेजाबलगायत घातक रासायनिक पदार्थको खुलेआम बिक्रीवितरण गर्न दिँदैनौं, भट्टराईले भने, तेजाबजन्य रसायनको दुरुपयोग रोक्न यो सूचना जारी गरिएको हो। उद्योगलाई चाहिने रसायनको अभाव हुन पनि नदिन र कानुनसम्मत खरिदबिक्री होस् भनेर बनेको कानुन कार्यान्वयन गर्न सूचना प्रकाशित गरिएको उनले बताए। अहिले उद्योगहरूलाई चाहिने रासायनिक पदार्थ ल्याउन कति चाहिन्छ भनेर विवरण संकलन गरिनेछ। रासायनिक पदार्थ हाम्रो देशमा उत्पादन हुँदैन। बाहिरबाट आयात गर्न गृह मन्त्रालयबाट स्वीकृति लिनुपर्ने हुन्छ, उनले भने, अहिले उद्योगीलाई प्रक्रियामा लगेका छौं। त्यसपछि व्यापारीका लागि पनि सूचना जारी गर्छौं। अहिले आयातका विषयमा मात्रै केन्द्रित हुन खोजिएको हो। साना उद्योगले पछि जिल्ला प्रशासन कार्यालयबाट नै निवेदन दिन सक्नेछन्। यसअघि सहज रूपमै एसिडलगायत पदार्थको खरिदबिक्री हुने गथ्र्यो। काठमाडौंको शंखरापुर१ नाङ्लेभारेस्थित नवीनग्राम शिक्षा मन्दिरमा केही दिनअघि फागु खेल्न पानी खोज्ने क्रममा केही युवाले एसिड फेला पारेका थिए। एसिडलाई नै पानी सम्झिएर रङमा मिसाएर दल्ने क्रममा उक्त विद्यालयका तीन विद्यार्थी घाइते भएका थिए। एसिड छ्याप्नेलाई २० वर्ष कैद र १० लाख जरिवाना एसिडको घाउमा मायाको मलम"
घाइतेको उपचारका लागि मन्त्री आलेद्वारा एक लाख सहयोग,"काठमाडौं : वन तथा वातावरणमन्त्री प्रेमबहादुर आलेले गैँडा गणनाका क्रममा यही चैत २० गते ध्रुवे नामक जङ्गली हात्तीले लखेटेपछि खसेर गम्भीर घाइते भएका राष्ट्रिय प्रकृति संरक्षण कोषका कर्मचारी ३५ वर्षीय विनोद श्रेष्ठको उपचारका लागि आफ्नो व्यक्तिगत तर्फबाट एक लाख रुपैयाँ उपचार खर्च प्रदान गरेका छन्। हात्तीको आक्रमणबाट घाइते श्रेष्ठको उपचार भइरहेको काठमाडौंको ह्याम्स अस्पतालमा पुगेर उनले उक्त रकम प्रदान गरेको निजी सचिव रविन ज्ञालनले जानकारी दिए। श्रेष्ठको सम्पूर्ण उपचार खर्च मन्त्रालयले व्यहोर्नेसमेत मन्त्री आलेले जानकारी दिए। उनले भने, गैँडा गणनामा हात्तीको आक्रमणबाट श्रेष्ठ जी घाइते हुनुभएको छ, मैले पनि उपचारका लागि रु एक लाख सहयोग गरेको छु, उहाँको उपचारको सम्पूर्ण खर्च मन्त्रालयले व्यहोर्ने छ। सम्पूर्ण उपचार खर्च मन्त्रालयले व्यहोर्ने भनेर बताएपछि श्रेष्ठका परिवार मन्त्री आलेप्रति निकै खुशी भएका छन्। यसैगरी मन्त्रीसँग वन्यजन्तु तथा राष्ट्रिय निकुञ्जका महानिर्देशक डा दीपक खराल, राष्ट्रिय प्रकृति संरक्षण कोषका सदस्य सचिव शरद अधिकारीलगायतको टोली पनि घाइते श्रेष्ठ भेट्न अस्पताल पुगेको थियो। मन्त्री आलेले विगतदेखि नै बिरामी परेका तथा उपचार खर्च नपाएर समस्यामा परेका नागरिकलाई सधैँ सहयोग गर्दै आउनुभएकाले केही समस्या पर्दा पनि नागरिकले आलेलाई नै गुहार्ने गरेका छन्।  रासस"
