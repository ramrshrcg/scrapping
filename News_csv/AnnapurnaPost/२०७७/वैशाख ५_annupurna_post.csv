शीर्षक,विवरण
किसानका मर्का,"कहिले रासायनिक मल नपाइने। कहिले गुणस्तरहीन बीउका कारण बोटमा फल नलाग्ने। कहिले सुक्खा खडेरी। कहिले बाढीले बालीनाली सखाप। कहिले उत्पादनले बजार नपाउने भने कहिले लागतअनुसार मूल्य नमिल्ने। नेपाली किसानले वर्षेनी यस्ता दुगर्ति भोग्दै आएका छन्। यस्ता घटनाबाट पिरोलिएका किसान अहिले सरकारले लगाएको लकडाउनबाट झनै मारमा परेका छन्। दिनरात र घामपानी नभनी किसानले उत्पादन गर्ने खाद्यान्न, तरकारी, दूध र दुग्धजन्य पदार्थ, माछामासु, फलफूल, अण्डालगायतका उत्पादन, भण्डारण, बजारीकरणमा यतिबेला ठूलो समस्या आएको छ। यस्ता वस्तु उत्पादन गर्न अत्यावश्यक पदार्थको समेत अभाव छ। उत्पादित हरियो तरकारी र सागसब्जीले बजार पाउन छाडेका छन्। बजारीकरण र ढुवानी अभावमा किसानका उत्पादन खेतबारीमै कुहिएका छन्। यस्तै असर परेको छ, कुखुराको चल्ला, अण्डा, मासु र दूध उत्पादनमा। उत्पादन भएका चल्ला, अण्डा, कुखुराको मासु र दूधले बजार पाउन छाडेका छन्। चल्ला उत्पादनतर्फ दैनिक तीन करोड ४५ लाखको क्षति भइरहेको छ। कुखुराको मासुतर्फ दैनिक १५ करोड र अण्डातर्फ तीन करोड ५० लाखको क्षति साना किसान र व्यावसायिक किसानले व्यहोर्न बाध्य भएका छन्। त्यस्तै एक करोड ६५ लाख मूल्यबराबरको तीन लाख लिटर दूध दैनिक नष्ट भइरहेको छ। कच्चा पदार्थ आपूर्ति नहुँदा दाना उत्पादन हुन सकेको छैन। दाना उत्पादन नहुँदा कुखुरा र पशुलाई खुवाइने खुराकसमेत अभाव हुन थालेको छ। लकडाउनको अवधि बढेसँगै किसानले दैनिक व्यहोर्ने क्षतिको अवस्था वृद्घि हुँदैछ। यो दर बढ्दै जाने हो भने किसान यो क्षेत्रबाट पलायन हुने अवस्था आउन सक्ने जोखिम छ। त्यो अवस्था आयो भने मुलुकमा खाद्य असुरक्षाको अर्को ठूलो खतरापूर्ण संकट निम्तिन सक्छ। व्यावसायिक रूपमा खेतीपाती र पशुपन्छी पालन गरेका किसानले ब्याजमा बैंकबाट ऋण लिएका छन्। यो अवस्थामा बैंकलाई नियमित ब्याज र किस्ता तिर्न ठूलो समस्या परेको छ। तिनको मर्का हेर्न र सल्ट्याउन सक्ने सरकार मात्र आशाको केन्द्र हो। सरकारले सुझबुझसाथ योजना बनाउन सके स्वदेशमा उत्पादन भएर बजार नपाएका यस्ता वस्तुको सहजै बजारीकरण हुने र किसान तथा उपभोक्ता पनि फाइदा पुग्ने प्याकेज ल्याउन सक्छ। सरकारले अहिले निम्न र गरिब वर्गका लागि राहत प्याकेज घोषणा गरेको छ। यो प्याकेजअन्तर्गत प्रतिपरिवारलाई जिउँदो कुखुरा, आधा किलो घिउ, पाउडर दूध, तरकारी आदि समावेश गर्न सके किसानको उत्पादन पनि बिक्री हुने र किसानले पनि लागत मूल्य पाउन सक्छन्। यसको अर्को फाइदा भनेको निम्न तथा गरिब वर्गले पोषणयुक्त खाद्य पदार्थ पाउन सक्षम हुनेछन्। यी पदार्थको उपभोगका कारण यस्ता वर्गको रोगसँग लड्ने क्षमतामा पनि वृद्घि हुन सक्छ। अहिले तराई क्षेत्रमा गहुँ र मुसुरो बाली भित्र्याउने चटारो छ। पहाडी क्षेत्रमा आलु खन्ने काम भइरहेको छ। त्यसलगत्तौ नयाँ बाली लगाउन बीउ, मल र औषधिको खाँचो सुरु हुन्छ। त्यसको व्यवस्थापन, ढुवानी र उपलब्धतामा सरकार गम्भीर हुनुपर्छ। यस्ता वस्तु बिक्री गर्ने पसललाई भीडभाड नहुने गरी दैनिक खुला गर्ने वातावरण संघीय, प्रदेश र स्थानीय सरकारले गरिदिनुपर्छ। त्यस्तै किसानले व्यहोरेको क्षतिको लगत संकलन गरी विशेष राहत प्याकेज ल्याउनु आवश्यक छ। कृषि तथा पशुपन्छी विकास मन्त्रालयले राहत प्याकेजको विषयमा अर्थ मन्त्रालय र प्रधानमन्त्री तथा मन्त्रिपरिषद्को कार्यालयसँग छलफल गरे पनि यस्तो राहत प्याकेजको विषयमा टुंगो लागेको छैन। राहत प्याकेजका विषयमा सरकारले तत्कालै गम्भीर भएर निर्णय नगरे किसान यो पेसाबाट पलायन हुने र त्यसको मार राज्यसरकारलाई नै हुने निश्चित छ।"
बारीमा सड्दै उब्जनी,"जोशीपुरटीकापुर : लहलहाउँदो केराबारी, बोटमै लटरम्म पाक्न थालेका केरा। कैलालीको जोशीपुर गाउँपालिका४ का अनीलजंग कुँवर पाक्न थालेका केराका घरी वरिपरी डुल्छन्, फर्कन्छन् अनि बारीतिरै भौतारिन्छन्। घरीमै पाक्न थालेको केरा देखेर उनको मन चसक्क हुन्छ। एक महिना अघि नै, अनीलको ८ बिघाको पुरै केरा बजारमा पठाउने गरी तयार भइसेकेको थियो। तर कोरोना भाइसरका कारण अहिले उनले केरा बजारमा लैजान सकेका छैनन्। केरा पाक्ने अवस्थामा पुगेपछि काटेर खात बनाउने गरिन्छ तर सुरुमा गरिएको खातको केरा बजारमा जान नपाएपछि अहिले उनले घरी काट्न पनि बन्द गरिसकेका छन्। बजारमा जाँदैन, काटेर के गर्नु ? सुरुमा काटेर खात बनाएका चार सय घरी कुहिन थालेपछि, नदीमा मिल्काए अनीलले भने। वनगाउँको बारीमा सुक्दै गरेको टमाटर । तस्बिर : परमानन्द पाण्डे अनीलले ८ बिघाको त्यो प्लटमा २२ हजार केराका बोट रोपेका छन्। एक बिघामा पाँच लाख भन्दा बढी लगानी हुन्छ। मैले २ हजार घरी पनि बेच्न पाएको थिएन, लकडाउन भइहाल्यो, अनीलले भने, ४० लाखको केरा बारीमा कुहिएको हेर्नुको विकल्प रहेन। अहिलेको केराको अफ सिजन हो। अहिले केरा किसानले, अरू समयको नोक्सानको पनि पूर्ति गर्ने अपेक्षा राखेका हुन्छन्। हिउँदको केरा भन्दा गर्मीमा केराको राम्रो मूल्य र बजार हुन्छ, तर कोरोनाका कारण यस्तो भइदियो, अनीलले भने। अनीलको यो ८ बिघाको बारी त पुरै फलेको बारी मात्रै हो। उनले अरु ३२ बिघामा पनि केराखेती गरेका छन्। तीन महिनापछि त्यो पनि पाक्न सुरु हुन्छ, उनले भने, त्यसपछि पनि अवस्था यस्तै रह्यो भने नराम्ररी डुबिन्छ। अनील मात्रै होइन, जोशीपुर गाउँपालिकाको वडानम्बर ४ झबहीका नेपबहादुर चौधरीको पनि उस्तै अवस्था छ। १३ बिघामा केरा खेती गरेका उनका ३० प्रतिशत केरा बारीमै कुहिन थालेका छन्। ७० प्रतिशत त बिक्री भइसके। बारीमा कुहिन लागेको खात देखाउँदै उनले भने। चौधरीले झण्डै १५ लाखको केरा कुहिन लागेको बताए। ९ बिघाजतिको केरा बजारमा पठाएको हुँला, ५ बिघाको त्यसै अड्किएको छ, १५ लाख भन्दा बढीको नोक्सान हुन्छ, उनले भने। चौधरी नेकपाका सुदूरपश्चिम प्रदेशसचिव हुन् भने उनकी श्रीमती रुपा चौधरी २०६४ मा कैलाली १ बाट निर्वाचित पूर्वसभासद् हुन्। राजनीतिले खान लाउन त पुग्दैन, त्यसैले उद्यम गरेको। यसपाली कोरोनाले कृषिकर्म पनि घाटामा जाने निश्चित भइसक्यो, पूर्वसभासद् चौधरीले भनिन। केरा बारीमै कुहिन थालेपछि क्वारेन्टाइनमा निःशुल्क दिएको उनले सुनाइन्। हामीले कैलालीको पूर्वी क्षेत्रका स्थानीय तहलाई एकमुष्ट केरा दिएका छौं, कुहिनु भन्दा क्वारेन्टाइनमा बसेका मानिसहरू, त्यहाँ खटिएका स्वास्थ्यकर्मी र सुरक्षाकर्मीले खाउन भनेर दिएको, उनले भनिन्। कैलालीको जोशीपुरका किसान अनीलजंग कँुवरको बारीमा घरीमै पाकेका केरा । तस्बिर : शिवराज भट्ट कैलाली केरामा आत्मनिर्भर जिल्ला हो। यहाँ किसानले ८ सय बिघामा केराखेती गरेका छन्। धनगढीको बजारमा भारतीय केरा १२० देखि १४० रुपैयाँ बिक्री भइरहेको छ। तर कैलालीको केरा भने बजारमा आउन पाएको छैन। बल्ल तल्ल बजारमा केरा पाएको, सानो कोसा छ त्यो पनि १३० रुपैयाँ दर्जनका दरले किनेर ल्याए, धनगढी ४ उत्तरबेहडीका हर्कराज पाण्डेले भने। कोरोनाका कारण कैलालीका सबै बजार पूर्णरूपमा बन्द छन्। भन्नका लागि किसानका उपज बजारसम्म ल्याउन दिने भनिए पनि, बजारमा तरकारी र फलफुलका ठेला पनि लगाउन नदिएपछि, किसानको उपजले बजार पनि नपाएको हो। पुरै बजारका फलफुल पसल नखोले पनि टोल टोलमा ठेला मार्फत केरा, तरकारी दिनभर बिक्री गर्न दियो भने मात्रै किसान बाच्छन्, हैन भने धेरै किसान घाटामा जान्छन् र उनीहरूका कृषि कर्मप्रति निरासा आउन सक्छ, उनले भनिन्। बारीमै सड्यो तरकारी टीकापुरका किसानले उत्पादन गरेको बेमौसमी तरकारी बारीमै सडेको छ। टीकापुर नगरपालिका वडा नं ३ को कटानपुरका किसानले विगत १५ वर्षदेखि बेमौसमी तरकारी खेती गर्दै आएका छन्। काँक्रा, लौका, काउली, बन्दागोभी, टमाटर, खुर्सानीलगायतका बेमौसमी तरकारी गर्दै आएका उनीहरू देशभर जारी लकडाउनका कारण तरकारी बारीमै सड्न थालेपछि चिन्तित बनेका हुन्। टीकापुर बजारमा काँक्रा प्रतिकेजी ५० रुपैयाँ पर्छ। बजारमा महंगोमा बिक्री हुने भए पनि किसानको बारीमा भने काँक्रा सडेका छन्। सामूहिक रूपमा तरकारी खेती गर्दै आएका कटानपुरका २७ कृषकहरूको बारीमा बेमौसमी तरकारी पर्याप्त छ। विगतका वर्षमा टीकापुर, लम्की, धनगढी, नेपालगञ्जलगायतका ठाउँबाट ब्यापारीहरू बारीमै तरकारी खरिद गर्न आउने गरेका थिए। उनीहरूले १६ बिघा जमिनमा काँक्रा मात्रै लगाएका छन्। बारीमै १० रुपैयाँ प्रतिकिलोमा समेत काँक्रा बिक्री नभएको किसानले दुःखेसो गरे। बिक्री गर्नका लागि बाहिर जान सकिन्न, बारीमै १० रुपैयाँमा बिक्री गर्दा समेत बिक्री छैन, कृषक देशरानी चौधरीले भनिन्। काँक्रा मात्रै बिक्री गरेर उनीहरूले मासिक प्रतिकट्ठा ३० हजार रुपैयाँसम्म आम्दानी गर्दै आएको तर लकडाउनका कारण तरकारी बारीमै सडेपछि लगानी डुब्ने अवस्था आएको कटानपुरका किसान प्रेमचन्द चौधरीले बताए। केही आम्दानी हुन्छ भन्दै हामी गहुँ खेती नगरेर तरकारी गर्दै आएका थियौं, उनले भने। यस वर्ष हाम्रा लागि निकै खराब भयो, सबै तरकारी बारीमै सडेको छ। व्यावसायिक तरकारी खेती गर्ने किसानहरू लकडाउनले निकै समस्यामा परेको उनले बताए। बिक्री नभएपछि सड्दै गरेको बेमौसमी काँक्रा । तस्बिर : परमानन्द पाण्डे टीकापुर नगरपालिका वडा नं ८ को बनगाउँ बेमौसमी तरकारीका लागि प्रसिद्ध छ। त्यहाँका अधिकांश किसानले बेमौसमी तरकारी खेती गर्दै आएका छन्। काँक्रा, लौका, करेला, गोभी, खुर्सानी जस्ता बेमौसमी तरकारी गर्ने किसानहरू बिक्री हुन छोडपछि निराश बनेका छन्। बनगाउँका किसान धर्मबहादुर चौधरीले एक बिघा खेतमा बेमौसमी तरकारी लगाएका छन्। उनको बारीमा लटरम्म फलेका टमाटर छन्। फल्दै गरेको टमाटार देखाउँदै उनले भने यस्तो राम्रो फलेको छ, तर बिक्री गर्ने ठाउँ छैन, बाहिर जाने गर्दथ्यो, लकडाउनले सबै बर्बाद भयो। वनगाउँकै अर्का किसान रामकृष्ण चौधरीले भने एकातिर बारीमा तरकारी सडकेको छ, बिक्री गर्न सकिएको छैन उनले भने, बाहिरको व्यापार बारीमै आउने गरेका थिए, अब आम्दानी नै नभएपछि के खाने ? कसरी परिवार धान्ने भन्ने चिन्तामा छौं। टीकापुर क्षेत्रमा जानकी गाउँपालिकाको अमरावती, पथरैया, टीकापुरको वनगाउँ, कटानपुर, बाघमारा र भर्तापुर बेमौसमी तरकारी खेतीका लागि चर्चित छन्। टीकापुर नगरपालिकाका मेयर तपेन्द्रबहादुर रावलले कृषकको उत्पादनलाई स्थानीय स्तरमै खपत हुने गरी व्यवस्थापन भैरहेको बताए।"
अलपत्र नागरिकको उद्धार गर : सर्वोच्च,"काठमाडौं : सर्वोच्च अदालतले कोरोना भाइरस (कोभिड१९) का कारण जोखिममा परेका वैदेशिक रोजगारीमा गएका नेपालीको उद्धार र राहतका लागि कूटनीतिक माध्यमबाट तत्काल पहल गर्न सरकारलाई बिहीबार अन्तरिम आदेश दिएको छ। सर्वोच्चले जोखिममा फसेका नागरिकलाई सर्तबन्देजसहित फिर्ता ल्याउने पहल गर्नसमेत आदेशमा भनेको छ। सर्वोच्चका न्यायाधीश सपना मल्ल प्रधानको एकल इजलासले उक्त अन्तरिम आदेश दिएको हो। सर्वोच्चले यस्तो महामारीको अवस्थामा वैदेशिक रोजगारीमा गएका नागरिकको हकमा तत्कालै पर्याप्त र प्रभावकारी प्रयास थाल्न आवश्यक देखिएको आदेशमा उल्लेख छ। राज्यले टुलुटुल हेरेर बस्न नहुने भन्दै सर्वाेच्चले सरकारलाई सजगसमेत गराएको छ। वैदेशिक रोजगारीमा गएर मुलुकको अर्थतन्त्रमा ठूलोे टेवा दिएको तर अहिले रोजगारसमेत गुमाइ अत्यन्त जोखिम, अस्वस्थ, असुरक्षित अवस्थामा रही नागरिकको जीवनको हक, स्वास्थ्यको हक, आफ्नो मुलुकमा फर्कन पाउने हक तथा उद्धारको हकबाट बञ्चित हुनुपरेको भन्दै अधिवक्ता सोमप्रसाद लुइँटेललगायतले सर्वोच्चमा रिट दायर गरेका थिए। सर्वोच्चले विदेशमा जोखिममा रहेका नागरिकलाई अनियन्त्रित र अव्यवस्थित रूपमा नेपाल ल्याउँदा थप जोखिम हुने कुरालाई मध्यनजर गर्दै अलपत्र परेका नागरिकको उद्धारमा ध्यान दिन भनेको छ। स्वास्थ्य र सुरक्षाको हितलाई ध्यान दिँदै आवश्यक कदम चाल्न आदेशमा भनिएको छ। वैदेशिक रोजगारीमा अत्यन्त जोखिममा परेका नागरिकको उद्धार गर्दा अनियन्त्रित र अव्यवस्थित रूपमा नेपाल प्रवेशबाट हुने थप जोखिमतर्फ गम्भीर ध्यान दिन सर्वोच्चले सरकारको ध्यानाकर्षणसमेत गराएको छ। सन्तुलित तरिकाले संरक्षण गर्दै सूक्ष्म, गम्भीर एवं संवेदनशील तरिकाले बिना भेदभाव, बिना स्वेच्छाचारी, विवेकपूर्ण तरिकाले नियमन र नियन्त्रणको शर्त बन्देजसहित फिर्ता ल्याउने, उद्धारका लागि आवश्यक प्रशासनिक, आर्थिक व्यवस्थापकीय पहल गर्न विपक्षीको नाउँमा अन्तरिम आदेश जारी गरिदिएको छ, आदेशमा छ। रिटमा वैदेशिक रोजगारीमा रहेका नेपालीलाई फिर्ता लैजान कतिपय मुलुकले दबाब दिइरहेको र कतिपय वैदेशिक रोजगारीमा रहेका नेपाली घर फर्कन सरकारलाई गुहारिरहेको भन्दै सर्वोच्चलाई जनाउसमेत दिइएको छ। वैदेशिक रोजगारीमा रहेका नेपाली नागरिकको स्वास्थ्य स्थिति प्रतिवेदन तत्काल तयार गर्न लगाइ विश्व स्वास्थ्य संगठन (डब्लुएचओ) को मापदण्डअनुरुप उपचार र स्वास्थ्य सेवामा भेदभाव हुन नदिन परराष्ट्रमार्फत कूटनीति सञ्चार र समन्वयको काम थाल्नसमेत सर्वोच्चले आदेशमा भनेको छ। अलपत्रको खानेबस्ने व्यवस्था गर यसैबीच राष्ट्रिय मानवअधिकार आयोगले दैनिक ज्यालादारीमा काम गर्ने मजदुर र भाडामा बस्ने सीमान्तकृत समुदाय थातथलो फर्कने क्रममा बाटोमा अलपत्र परेको अनुगमनबाट देखिएको भन्दै जिल्ला र प्रदेशको समन्वयमा उनीहरूलाई खाने र बस्ने प्रबन्ध गर्न सरकारलाई निर्देशन दिएको छ। खाद्य सामाग्री नहुँदा भोकभोकै जोखिमपूर्ण यात्रा गरेको आयोगले जनाएको छ। खासगरी ज्येष्ठ नागरिक, बिरामी, सुत्केरी महिला र बालबालिकाको यात्रा कष्टप्रद देखिएको आयोगको अनुगमनबाट देखिएको छ। आयोग सचिव वेद भट्टराईले जारी गरेको विज्ञप्तिमा काभ्रे, रामेछाप, सिन्धुली, धादिङ, कपिलवस्तु, बाँके, बर्दिया, कैलालीलगायत जिल्लामा र सीमा नाकामा पैदल यात्रु नागरिकहरू बिचल्लीमा परेको जानकारी दिँदै आयोगले न्यूनतम मानवाधिकारप्रति गम्भीर हुन सरकारलाई निर्देशन दिएको हो। लकडाउनमा मानवअधिकारको समग्र अवस्था अनुगमनका लागि आयोगको पहलमा आयोग पदाधिकारी, नेपाल बार, पत्रकार महासंघ र गैरसरकारी संस्था महासंघ संलग्न केन्द्रीय र प्रदेश समितिसमेत गठन गरिएको छ।"
"मन्त्री हेलिकप्टरमा, औषधि खच्चडमा","सुर्खेत : दुई साताअघि कर्णाली प्रदेश सरकारले हेलिकप्टर चार्टर गर्यो। कोरोनाको त्रासपछि दुर्गममा औषधि पुर्याउन भन्दै मन्त्रीहरू हेलिकप्टरमा उडे। हुम्ला, डोल्पा र मुगुमा केही थान पीपीई सेट, मास्क, सिटामोल र स्यानिटाइजर बाँडियो। केही स्वास्थ्य सामग्री छाडेर मुख्यमन्त्री महेन्द्रबहादुर शाही र सामाजिक विकासमन्त्री दल रावल सुर्खेत फिर्ता भए। तर, मन्त्रीहरूले हेलिकप्टरमा छाडेको त्यही औषधि र स्वास्थ्य सामग्री गाउँसम्म पुर्याउन अहिले स्थानीय तहलाई हम्मेहम्मे परेको छ। सडक नपुगेको र हेलिकप्टरमा औषधि ढुवानी गर्न नसक्ने दुर्गमका स्थानीय तहले प्रदेश सरकारले बाँडेको औषधि गाउँ लैजान सकेका छैनन्। केही उपाय नलागेपछि हुम्ला र डोल्पाका केही स्थानीय तहले खच्चड र मान्छेलाई बोकाएर औषधि ढुवानी गर्न थालेका छन्। मन्त्रीहरूले हेलिकप्टरमा लगेको औषधि पर्याप्त नहुँदा केही स्थानीय तहले भने आफैंले औषधि खरिद गरी खच्चडमा ढुवानी गरिरहेका हुन्। औषधि वितरण गर्न भन्दै हेलिकप्टरमा डोल्पा पुगेका मुख्यमन्त्री महेन्द्रबहादुर शाही र सामाजिक विकासमन्त्री दल रावल। तस्बिर : अन्नपूर्ण मन्त्रीले हेलिकप्टरमा लगेको औषधि नाम मात्राको भएको स्थानीय तहको गुनासो छ। अधिकांश तहले त्यो औषधि पाएका पनि छैनन्। मन्त्रीले बाँडेको औषधि सदरमुकाममै थन्किएपछि दुर्गमका स्थानीय तह खच्चडबाटै औषधि ढुवानी गर्न बाध्य भएका हुन्। मन्त्रीहरू हेलिकप्टरमा सदरमुकामसम्म पुगे। तर, हुम्लाको नाम्खा गाउँपालिकाले तीन दिन लगाएर खच्चडबाट औषधि गाउँ पुर्याएको छ। प्रदेश सरकारले दिएको औषधि थोरै थियो, गाउँपालिकाका उपाध्यक्ष पेमा तामाङले भनिन्, हामीले साढे सात लाखको औषधि किन्यौं, हेलिकप्टरमा लैजान सकेनौं। खच्चडमा ल्याउँदा ढिला भयो, अब मान्छेलाई बोकाएर वडासम्म पुर्याउनुपर्छ। सडक सुविधा नहुँदा गाउँमा औषधि पठाउन समस्या भएको स्वास्थ्य सेवा कार्यालय हुम्लाका प्रमुख प्रेमबहादुर सिंहले बताए। उनले भने, प्रदेशले पठाएको औषधि अपुग भयो, अरू औषधि आएको छैन। भएको औषधि स्थानीय तहले खच्चडमा बोकाएर लगेका छन्, यसले पनि गाउँमा औषधि पुग्न समय लाग्यो। यस्तै, डोल्पामा पनि मन्त्रीहरू हेलिकप्टरमा पुगे। केही औषधि र स्वास्थ्य सामग्री सदरमुकाम दुनैमा छाडियो। ढुवानीका लागि जिल्ला र प्रदेशमा आग्रह गर्दासमेत सुनुवाइ भएन। अन्नतः माथिल्लो डोल्पाको डोल्पोबुद्ध गाउँपालिकाले पनि खच्चडबाटै गाउँमा औषधि पुर्यायो। हुम्लाको नाम्खा गाउँपालिकाले खच्चडमा ढुवानी गरेको औषधि र स्वास्थ्य सामग्री। तस्बिर : अन्नपूर्ण करिब पाँच दिन लगाएर १४ वटा खच्चडमा औषधि गाउँ पुगेको गाउँपालिकाका निमित्त प्रशासकीय अधिकृत ओखराम तारामले बताए। संकटको बेला प्रदेश र संघ सरकारले ढुवानीमा सहयोग गर्लान् भन्ठानेका थियौं, जिल्ला प्रशासनमा पनि सहयोग माग्यौं, उनले भने, सुनुवाइ नभएपछि खच्चडबाटै औषधि ढुवानी गर्न बाध्य भयौं। करिब पाँच लाखको औषधि खरिद गरी खच्चडमा ढुवानी गरेको उनको भनाइ छ। मन्त्रीहरू हेलिकप्टरमा आए पनि आफूहरूले औषधि नपाएको डोल्पाका स्थानीय तहको गुनासो छ। मन्त्रीहरू हेलिकोप्टरमा जिल्ला पुगेको भोलिपल्टै अर्थात चैत २० गते डोल्पाको शेफोक्सुण्डो गाउँपालिकाले औषधिभन्दा महँगो भाडा तिरेर हेलिकप्टर चार्टर गर्यो। भौगोलिक विकटताका कारण माथिल्लो डोल्पामा रहेको यो गाउँपालिकाले करिब चार लाखको औषधि र उपकरण गाउँमा पुर्याउन सात लाख २५ हजार भाडा तिरेर हेलिकप्टर चार्टर गर्नुपर्यो। दुर्गममा कोरोना देखिए हेलिकप्टर चार्टर गरी सोही स्थानमा डाक्टर र औषधि पठाएर उपचार गर्ने प्रदेश सरकारको योजना छ।"
भर्चुअल मिटिङको अभ्यासमा दलहरु,"काठमाडौं : कोरोना भाइरस (कोभिड१९)का कारण राजनीतिक गतिविधि ठप्पप्रायः छ। मन्त्रीहरू कोरोना रोकथाम तथा नियन्त्रणको रणनीति बनाउन दिनहुँ छलफलबैठकमा जुटेकै छन्। प्रमुख दल, तिनका नेता भने संकटका बेला पनि घरभित्रै छन्। यो घडीमा सरकारलाई उत्तरदायी, पार्टीलाई चलायमान बनाउन उनीहरूले नयाँ प्रविधि अँगाल्न थालेका छन्। कोरोनाका कारण विश्वमै काम गर्ने शैली र स्वरूप बदलिएको छ। निरन्तरको लकडाउनमा घरभित्रै बिताउनुपर्दा नेताहरूले आफ्ना गतिवधि बढाउन नयाँ शैली अवलम्बन अनिवार्य बनेको छ। त्यसको उपयुक्त विकल्प बन्न पुगेको छ, भर्चुअल बैठक। कतिपय निजी कार्यालयले घरमै बसी यही विधिबाट कामकाज अघि बढाइरहेकै छन्। राजनीतिक दल, तिनका नेता, सरकार र सरकारी निकायले पनि प्रविधिको यही प्रयोगलाई अभ्यासमा लैजान थालेका छन्। प्रधानमन्त्री केपी ओलीले गत वर्षको भदौमा उपचारका लागि सिंगापुर जाँदा उताबाटै भिडियो कन्फरेन्समार्फत मन्त्रिपरिषद् बैठक राखेर मन्त्रीहरूलाई निर्देशन दिएका थिए। त्यस बेला गोपनीयताको प्रश्न उठाउँदै प्रतिपक्षी दललगायतले आलोचना गरेका थिए। कोरोना भित्रिएपछि भारतीय प्रधानमन्त्री नरेन्द्र मोदीले सार्क राष्ट्रका सरकार प्रमुखहरूसँग रणनीति बनाउन भिडियो कन्फरेन्समार्फत नै बैठक राखे। त्यसपछि प्रधानमन्त्री ओलीले सातै प्रदेशका मुख्यमन्त्रीसम्ममा यही विधिबाट छलफल चलाएका छन्। मन्त्रीहरूले पनि विदेशमा रहेका कूटनीतिक नियोगका प्रतिनिधिसम्ममा यसरी नै बैठक राखी निर्देशन दिएका छन्। विपद्ले नयाँ वैकल्पिक ढोका पनि खोल्छ भन्ने उदाहरण यी तथ्यले दिन्छन्। कोरोना प्रभावका कारण निस्क्रिय रहेको आरोप लागेका दलहरू भर्चुअल बैठक गरी सक्रिय बन्न थालेका छन्। नेकपाका वाग्मती र कर्णाली प्रदेश कमिटीले मंगलबार पदाधिकारीको भर्चुअल बैठक राखे। कोरोना रोकथाम तथा नियन्त्रणमा सरकारलाई सहयोग गर्न उनीहरूले कार्यकर्ता परिचालन गर्ने योजना बनाएका छन्। वाग्मती प्रदेश सचिव आनन्द पोखरेलले संक्रमितको संख्या बढ्न थालेपछि त्यसको पहिचान, परीक्षण र उपचारमा नेता तथा कार्यकर्ता कसरी परिचालन गर्ने भनेर डिजिटल बैठक बसेको बताए। बैठकले संसद् विकास कोषमा खर्च नभएको रकम कोभिड१९ कोषमा राख्न, सीमा क्षेत्रमा अलपत्र नेपालीको व्यवस्थापन गर्न सरकारलाई सुझाव दिनेसहित १६ बुँदे निर्णय गरेको सचिव पोखरेलले बताए। नेकपाको कर्णाली प्रदेश पदाधिकारी बैठकले पार्टी इन्चार्जदेखि टोल कमिटीसम्म परिचालन गर्ने नीति तय गरेको छ। संसद् अधिवेशन चालू नरहेको अवस्थामा सांसदले संसदीय समितिको भर्चुअल बैठक बोलाउन माग गरेका छन्। कांग्रेस सांसद डिला संग्रौलाले बिहीबार संसद्को राज्य व्यवस्था तथा सुशासन समितिको बैठक बोलाउन समिति सभापति शशी श्रेष्ठसमक्ष माग गरेकी छन्। भौतिक उपस्थिति नरहे पनि सरकारलाई जिम्मेवार र जवाफदेही बनाउन भर्चुअल बैठक आवश्यक ठानेर माग गरिएको सांसद संग्रौलाले बताइन्। यसअघि समिति सभापतिहरूले बैठक बसाल्न सभामुखसमक्ष प्रस्ताव गरेका थिए। केही समितिका सभापतिले आइतबार त्यसका लागि सभामुख अग्नि सापकोटासँग छलफल गरेका थिए। त्यसमा सभामुख सापकोटा सकारात्मक देखिएका छन्। नियमावली र गोपनीयताबारे सोचेर उनले यस सम्बन्धमा धारणा बनाउने जवाफ दिएका थिए। संसद्को कार्यव्यवस्था समितिले ईपार्लियामेन्टको अभ्यास अघि बढाउने निर्णय गरिसकेको छ। त्यसका लागि आवश्यक सफ्टवेयरको व्यवस्थापन गर्न संसद् सचिवालयलाई जिम्मा दिइएको छ। राष्ट्रियसभाका अध्यक्ष गणेशप्रसाद तिमल्सिना र अर्थ समितिले पनि भर्चुअल बैठकको अभ्यास गरेका छन्। संसद्कै शिक्षा तथा स्वास्थ्य समितिको बैठक तीन दिनअघि बसेको थियो। सभापतिसहित हामी ४ सांसद सिंहदरबारबाट र बाँकी १२ सांसद इन्टरनेटबाट जोडिएर शिक्षा समितिको भर्चुअल बैठक आयोजना भएको र त्यसले एउटा नौलो अनुभव दिएको कांग्रेस सांसद गगन थापाले सामाजिक सञ्जालमा लेखेका थिए। यसले लकडाउनका बेला पनि काम गर्न सम्भव रहेको देखाएको उनको भनाइ थियो। राष्ट्रियसभाका अध्यक्ष र उपाध्यक्षको सक्रियता राष्ट्रियसभाकी उपाध्यक्ष शशीकला दाहालले बिहीबार सातै प्रदेशसभाका उपसभामुखहरूसँग भर्चुअल बैठक गरेकी छन्। उपाध्यक्ष दाहालले कोरोना भाइरस रोकथाम तथा नियन्त्रणका लागि सम्बन्धित प्रदेश सरकारले गरिरहेका कार्यमा प्रदेशसभाको समन्वयबारे जानकारी लिएकी हुन्। सिंहदरबारस्थित संघीय संसद् सचिवालयमा रहेर उनले भिडियोका माध्यमबाट कुराकानी गरेकी थिइन्। प्रदेश १ की सरस्वती पोखरेल, प्रदेश २ की उपमाकुमारी देव, वाग्मती प्रदेशकी राधिका तामाङ, गण्डकी प्रदेशकी सिर्जना शर्मा, प्रदेश ५ की कृष्णी थारू, कर्णाली प्रदेशकी पुष्पा घर्ती विष्ट र सुदूरपश्चिम प्रदेशकी निर्मला बडाल जोशी उपाध्यक्षसँगको संवादमा जोडिएका थिए। राष्ट्रियसभाका अध्यक्ष गणेशप्रसाद तिमिल्सिनाले बुधबार सातै प्रदेशसभाका सभामुखहरूसँग यही माध्यमबाट संवाद गरेका थिए। अध्यक्ष तिमिल्सिनाले संघीय संसद् र प्रदेश तथा स्थानीय तहमा प्रदेशसभाले समन्वय गरेर काम गर्नुपर्ने बताएका थिए। संसद् सचिवालयका अनुसार उनले भौतिक रूपमा सबै ठाउँमा उपस्थित हुन सम्भव नभएकाले टेलिफोन वा भिडियोमार्फत जानकारी लिन, समस्या समाधानमा सरोकारवालाको ध्यानाकर्षण गराउन सुझाव दिए। प्रदेशका सभामुखहरूले औषधि तथा स्वास्थ्य सामग्री आपूर्ति, राहतका लागि संघीय सरकारले प्रदेश सरकारसँग समन्वय गर्नुपर्ने बताएका थिए। गैरसकारी संस्थालाई पनि प्रदेश सरकारको समन्वयमा कोरोना रोकथाम तथा नियन्त्रणमा परिचालन गर्नुपर्ने उनीहरूको धारणा थियो। कर्मचारी अभाव भए तत्काल पदपूर्तिको सुझाव उनीहरूले अध्यक्ष तिमिल्सिनासमक्ष राखेको सचिवालयले जनाएको छ। स्वास्थ्य सामग्री खरिदमा कानुन बाधक रहेकाले त्यसको वैकल्पिक उपाय खोज्नुपर्ने, एकीकृत सूचना प्रणालीको व्यवस्था गर्नुपर्ने, दैनिक ज्यालादारी मजदुरलाई राहत लिन समस्या भएकाले त्यस्ता व्यक्ति पहिचानमा चनाखो रहनुपर्ने सुझावसमेत उनीहरूले दिएका थिए। अध्यक्ष तिमिल्सिनाले वैशाख १ गते राष्ट्रियसभामा प्रतिनिधित्व गर्ने संसदीय दलका नेता, प्रमुख सचेतकसँगै विषयगत समितिका सभापतिसँग पनि संवाद गरेका थिए।"
राज्य व्यवस्था समितिको बैठक तत्काल बोलाउन माग,"काठमाडौं : प्रतिनिधिसभा राज्य व्यवस्था तथा सुशासन समितिकी सदस्य डा डिला संग्रौलाले राज्य व्यवस्था समितिको भर्चुअल बैठक तत्काल बोलाउन माग गरेकी छिन् । संग्रौलाले सिंगो मुलुक कोरोना भाइरसको संक्रमणसँग जुधिरहेको र संसदको अधिवेशन चालु नरहेकाले सम्बन्धित सरकारी अधिकारीलाई आमन्त्रण गरी समिति बैठक बोलाउन राज्य व्यवस्था तथा सुशासन समितिकी सभापति शशी श्रेष्ठलाई आग्रह गरेकी हुन् । स्वास्थ्य मन्त्रालय कमिसनको हिसाबकिताबमा लागिरहँदा देशभरका स्वास्थ्यकर्मी व्यक्तिगत सुरक्षा उपकरणबिनै खटिरहेकाले उचित सामग्रीको प्रबन्ध गर्न पनि उनले सरकारसँग आग्रह गरेकी छन् । टेस्ट गर्न भनेर ल्याइएका उपकरणहरुको विश्वसनीयतामाथि नै प्रश्न उठेकाले सरकारलाई जिम्मेवार र जवाफदेही बनाउन पनि समितिको बैठक आवश्यक रहेको उनको दावी छ। भौतिक रुपमा उपस्थित हुन सम्भव नभए उपलब्ध प्रविधिको प्रयोग गरी भर्चुअल बैठक गर्न उनले माग गरेकी छिन् । यस्तै,उनले लकडाउनमा बाटोमा अलपत्र परेकाहरुको उद्दार गर्न सरकारसँग माग गरेकी छिन्।लकडाउनमा फसेकाहरुको तत्काल उद्दार गर्न प्रदेश र स्थानीय निकायसँग समन्वय गर्न गृह मन्त्रालयको ध्यानाकर्षण गराएकी छिन्।"
"कोरोना रोकथाम प्रयास : बालुवाटारमा प्रधानमन्त्री, उच्चस्तरीय समिति सदस्यबीच छलफल","काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) को संक्रमण रोकथाम र नियन्त्रणका लागि बालुवाटारमा छलफल भएको छ। प्रधानमन्त्रीको उपस्थितिमा शुक्रबार भएको छलफलमा कोरोना संक्रमण नियन्त्रणका लागि २४ दिन अघिदेखिको लकडाउनको कार्यान्वयनको विषयमा समीक्षात्मक छलफल भएको प्रधानमन्त्रीका प्रेस सल्लाहकार सूर्य थापाले जानकारी दिए। छलफलमा प्रधानमन्त्री केपी ओली, कोरोना संक्रमण रोकथाम नियन्त्रण उच्चस्तरीय समन्वय समितिका संयोजक उपप्रधान तथा रक्षामन्त्री ईश्वर पोखरेलसँगै समिति सदस्य, सीसीएमसीका सदस्यसहितका पदाधिकारी सहभागी थिए। प्रधानमन्त्रीले मन्त्रिपरिषदका सदस्य, उच्चस्तरीय समन्वय समिति र सीसीएमसीका सदस्यसहित बालुवाटारमा विशेष बैठक गर्नुभएको छ, प्रधानमन्त्रीका प्रेस सल्लाहकार थापाले भने, बैठकमा कोरोना भाइरस संक्रमणविरूद्द जारी लकडाउन र यसको कार्यान्वयनका बारेमा एकीकृत छलफल र समीक्षा भएको छ।"
लकडाउनमा कष्टकर पैदल यात्रा गरिरहेका जनताका नाममा देउवाका 'तीन ट्वीट',"काठमाडौं : प्रमुख प्रतिपक्षी दल नेपाली कांग्रेसका सभापति शेरबहादुर देउवाले लकडाउनका कारण अलपत्र परेका जनताको विषयमा चासो राखेका छन् । कोरोना भाइरस (कोभिड१९) महामारी रोकथाम र नियन्त्रणका लागि सरकारले लकडाउन गरेपछि राजधानीबाट गाउँगाउँसम्म मजदुर हिँडेर गएका खबर सार्वजनिक भएपछि देउवाले यो विषयमा चासो राख्दै शुक्रबार उनीहरुलाई सहयोग गर्न माग गरेका हुन् । पहिलो ट्वीटमा देउवाले जनतालाई सुरक्षित तरिकाले गाउँ पुर्याउन सरकारसँग माग गरेका छन् । राजधानीबाट घर जाने ति जनताहरुलाई तत्काल गासवासको प्रवन्ध गरी सुरक्षित ढंगले गाउँ पुर्याउने व्यवस्था मिलाउन म सरकारसँग आग्रह गर्दछु, पहिलो ट्विटमा देउवाले लेखेका छन् । दोस्रो ट्वीटमा निमुखा नागरिकको पीडामा सरकार दर्शक बनेको भन्दै आपत्ति जनाएका छन् । काठमाडौंमा श्रम गरिरहेका नागरिकहरु खाना र बस्ने व्यवस्था नुहदा सयौं किलोमीटर पैदल हिंडेर घर गइरहेका छन्।सरकारको भरथेग सबैभन्दा बढि तिनै निमुखा जनतामाथि हुनुपर्ने हो, देउवाले दोस्रो ट्वीटमा लेखेका छन्, तर सरकारमा बसेकाहरु ति निमुखाहरुको त्यो यात्राको दर्शक मात्रै भएका छन्। तेस्रो ट्वीटमा भने देउवाले दुःख पाएका नागरिकलाई पार्टीका भातृ र शुभेच्छुक संस्थाका साथीलाई सामाजिक दूरी कायम गर्दै खाने र बस्ने व्यवस्था मिलाउन आग्रह गरेका छन् । लकडाउनको कारण काठमाडौंलगायत विभिन्न क्षेत्रबाट खाना र बस्ने व्यवस्था नभएर पैदल हिँडेर घर गइरहेका नागरिकहरुलाई नेपाली कांग्रेसका स्थानीय तह र पार्टीको भातृ तथा शुभेच्छुक संस्थाका साथीले सामाजिक दुरी कायम गरी आआफ्नो क्षेत्रमा खाना र राति भए वासको प्रबन्ध मिलाउन आग्रह गर्दछु, देउवाले तेस्रो ट्वीटमा लेखेका छन् ।"
चीनका लागि नेपाली राजदूतमा पाण्डे नियुक्त,काठमाडौं : पूर्वपरराष्ट्रमन्त्री महेन्द्रबहादुर पाण्डे जनवादी गणतन्त्र चीनका लागि नेपाली आवासीय राजदूतमा नियुक्त भएका छन्। शुक्रबार राष्ट्रपति विद्यादेवी भण्डारीले नेपालको संविधानको धारा २८२ बमोजिम मन्त्रिपरिषद्को सिफारिसमा पाण्डेलाई नियुक्त गरेकी हुन्। राष्ट्रपति कार्यालयका सहायक प्रवक्ता केशव घिमिरेले विज्ञप्तिमार्फत सो जानकारी दिएका छन्। चीनका लागि नेपाली राजदूत लीलामणि पौड्याललाई फिर्ता बोलाई सरकारले पूर्वमन्त्री पाण्डेलाई सो पदमा नियुक्तिका लागि सिफारिश गरेको थियो।
सुकुम्बासीलाई जग्गा बाँड्न गुपचुपमा आयोग गठन,"काठमाडौं : सरकारले गुपचुपमा भूमि सम्बन्धी समस्या समाधान आयोग गठन गरेको छ। नेकपा अध्यक्ष पुष्पकमल दाहाल पुत्री रेणु दाहालसँग चितवनको भरतपुर महानगर मेयरमा पराजित देवीप्रसाद ज्ञावलीको अध्यक्षतामा आयोग गठन भएको हो। आयोगको सदस्यमा भूमि अधिकारकर्मी जगत देउजा ( सिन्धुपाल्चोक) पूर्वसभासद् दीनेशचन्द्र यादव (बाँके), भीमबहादुर कार्की (कास्की), मञ्जली शाक्य (ललितपुर) छन्। आयोगको सदस्यसचिवमा भूमि व्यवस्था, सहकारी तथा गरिबी निवारण मन्त्रालयका सहसचिव रहने छन्। सात प्रदेश सरकारले तोकेका एकएक जना सदस्य रहनेछन्। मन्त्रालयका प्रवक्ता एवं सहसचिव जनकराज जोशीकाअनुसार आयोगले भूमिहिन सुकुमबासीलाई जग्गा वितरण गर्ने तथा अव्यवस्थित बसोबासीलाई व्यवस्थित गर्ने जिम्मेवारी पाएको छ। यसअघिका सुकुमबासी समस्या समाधान आयोगका बेला देखिएका, अपुरोअधुरो रहेका समस्या समाधान गर्ने पनि कार्यदेश पाएको छ। आयोग पहिलाका नराम्रा काम खारेज गर्ने र राम्रा कामलाई निरन्तरता दिनेछ। चैत्र ९ गतेको मन्त्रिपरिषद् बैठकले ज्ञावलीको अध्यक्षतामा आयोग गठन गरेको खुलेको छ। बुधबार आयोगका पदाधिकारीलाई नियुक्तीपत्र दिइएको छ। भूमिसम्बन्धी ऐन (आठौं संशोधन) २०७६ अन्तर्गत भूमिसम्बन्धी समस्या समाधानका लागि भूमिसम्बन्धी समस्या समाधान आयोग २०७६ गठन गरिएको हो। आयोगको कार्यकाल ३ वर्षको हुनेछ। यसबीचमा आयोगले देशभरका भूमिसम्बन्धी समस्या समाधान गर्नुपर्नेछ। अध्यक्षलाई राज्यमन्त्री र सदस्यलाई सचिव सरहको सेवा सुविधा हुनेछ। ७७ वटै जिल्ला आयोगका संयोजक हुनेछन्। २०४७ सालयता एक दर्जन सुकुमबासी आयोग र एउटा अव्यवथित बसोबास आयोग गठन गरे पनि समस्या समाधान हुन सकेको छैन। २०५१ सालको ऋषिराम लुम्साली बाहेकका कुनै पनि आयोगले उल्लेख्य काम गर्न सकेको देखिँदैन। सरकारले लकडाउन भन्दा पहिले यो आयोग गठन गरी गुपचुप राखेको भूमिव्यवस्था मन्त्रालय स्रोतले जनाएको छ। मन्त्री निकट स्रोतले भन्यो, गठन त लकडाउन भन्दा पहिलेनै भएको हो तर यो बेला सार्वजनिक गर्ने भन्ने थिएन। कसरी बाहिर आयो। मंगलबार यो निर्णय राजपत्रमा प्रकाशित भएको छ। आयोगका पदाधिकारीलाई मन्त्री अर्यालको निर्देशन भूमि व्यवस्था, सहकारी तथा गरिबी निवारणमन्त्री पद्यमाकुमारी अर्यालले नवनियुक्त भूमिसम्बन्धी समस्या समाधान आयोगका पदाधिकारीलाई आधारभूत वर्गको हितमा काम गर्न निर्देशन दिएकी छन्। मन्त्रालयमा आयोजित आयोगका पदाधिकारीको परिचयात्मक कार्यक्रममा मन्त्री अर्यालले आयोग गठनको मुख्य उद्देश्य भनेको लामो समयदेखि भूमिबाट बञ्चित रहँदै आएका उत्पीडित वर्गको पक्षमा काम गर्नका लागि भएको भन्दै मन्त्री अर्यालले सरकारको सरकारको उचाई बढाउने हिसाबले काम गर्न आग्रह गरेकी छन्। जुन वर्गका निम्ती यो आयोग गठन भएको हो ती आधारभूत वर्गको हितका निम्ती काम गर्नुस्, आयोगका पदाधिकारीलाई शुभकामना दिँदै मन्त्री अर्यालले भनिन्, तपाईहरूको भूमिका निम्न वर्गहरूको हित पहिलो प्राथमिकता हुनुपर्छ। विगत सात दशकदेखी त्यो वर्ग समस्यामा रहेको भन्दै उनँले ती आधारभूत वर्गलाई सामाजिक न्याय दिने कुरा पहिलो प्राथमिकता हुनुपर्ने बताइन्। सरकार सुशासनको पक्षमा सुरुदेखि रहँदै आएको भन्दै उनले सरकारको उचाई बढाउने हिसाबले काम गर्न आग्रह गरेकी छन्। ३ वर्षको आयोगको कार्यावधि रहेको भन्दै मन्त्री अर्यालले यसबीचमा पहिलो वर्ष, दोस्रो वर्ष र तेस्रो वर्ष केके काम कसरी गर्ने भनेर योजना बनाएर काम अगाडि बढाउन समेत निर्देशन दिएकी छन्। सबै जिल्लाका समस्या एकै खाले छैनन्। ठाउँअनुसार फरकफरक समस्या छन्। त्यसकारण कुन जिल्लामा बढी र कुन जिल्लामा कम समस्या भनेर छट्याउनुस्, मन्त्री अर्यालले भनिन्, जिल्ला वर्गीकरण गरेर काम गर्नुस्। कार्ययोजना बनाउँदा हरेक एक वर्षमा के गर्ने भनेर योजना बनाउनुस्। सरकारले महत्वपूर्ण अभिभारा सुम्पेको भन्दै उनले लामो समयदेखि समाधान हुन नसकेको भूमिसम्बन्धी समस्याको समाधानका निम्ती दृढताका साथ लाग्न आग्रह गरेकी छन्। विगतमा स्पष्ट कानुनको अभावमा त्यतिबेला बनेका आयोगले काम गर्न नसकेको भन्दै उनले अहिले कानुन बनाएर यो काम अगाडि बढाइएको बताएकी छन्। समस्या जटिल भएको भन्दै मन्त्री अर्यालले जटिलताका बीचमा पनि राम्रो काम गर्नका निम्ती अगाडी बढ्नुपर्ने अवस्था रहेको निर्देसन दिएकी छन्। विगतका आयोगले काम गर्दा केही विवाद, समस्याहरु आए। समस्या जटिल छन्, उनले भनिन् काम गर्दैगर्दा ती विवादास्पद विषय पनि आउँछन्। तर राम्रो काम गर्नका निम्ती प्रतिवद्धताका साथ काम गर्नुस्। यो आयोग अन्तिम हुनेछ देवीले मन्त्रालयले महत्वपूर्ण अभिभारा प्रदान गरेको भन्दै सरकारलाई धन्यवाद दिए। भूमि व्यवस्थापनका क्षेत्रमा यो नै अन्तिम आयोग रहने गरी काम अगाडि बढाइने अध्यक्ष ज्ञावलीले प्रतिवद्धता व्यक्त गरे। यो सरकारको राष्ट्रिय संकल्प हो, अध्यक्ष ज्ञावलीले भने, काम गरेर आधारभूत वर्गको हितमा काम गर्नेछौं। मन्त्रालयका सचिव केदार न्यौपानेले वर्षौंदेखि रहँदै आएको भूमिहीन, सुकुमबासीको समस्या समाधान गर्नका निम्ती आयोग र मन्त्रालय एक भएर काम गर्ने बताएका छन्।"
कोरोना कोषमा राष्ट्रपति कार्यालयले जम्मा गर्यो ९ करोड ५० लाख,काठमाडौं : राष्ट्रपति कार्यालय शीतल निवासले कोरोना भाइरस (कोभिड१९) रोकथाम तथा नियन्त्रण कोषमा ९ करोड रुपैयाँ जम्मा गरेको छ। शुक्रबार राष्ट्रपति कार्यालयले कोरोना रोकथाम तथा नियन्त्रणका निम्ति सरकारले खडा गरेको संघीय संचित कोषमा ९ करोड ५० लाख जम्मा गरेको छ। राष्ट्रपति कार्यालले आर्थिक वर्ष ०७६७७ का लागि विभिन्न शीर्षक अन्तरगत विनियोजित बजेटबाट ९ करोड ५० लाख रकम संचित कोषमा जम्मा गरेको कार्यालयका सहायक प्रवक्ता केशवप्रसाद घिमिरेले विज्ञप्तिमार्फत् जानकारी दिएका हुन्।
कांग्रेस प्रवक्ताको प्रश्न : के सरकार प्रदर्शनको मिति पर्खाइमा हो ?,"काठमाडौं : नेपाली कांग्रेसले कोरोना भाइरसभन्दा भोकमरीका कारण भयावह स्थिति आउनसक्नेतर्फ सरकारको ध्यानाकर्षण गराएको छ। खाद्यान्न अभावका कारण नागरिकहरु सयौं किलोमिटर पैदल हिँडेर एक ठाउँबाट अर्को ठाउँसम्म जानुपर्ने अवस्था सिर्जना भएको भन्दै कांग्रेसले सरकारलाई तत्काल राहतको व्यवस्थापनमा लाग्न आग्रह गरेको हो। कांग्रेस प्रवक्ता विश्वप्रकाश शर्माले शुक्रबार सामाजिक सञ्जाल फेसबुकमार्फत् राहत वितरणमा ढिलाई नगर्न आग्रह गरे। के हामी प्रदर्शनको मितिको पर्खाइमा हौं, कांग्रेस प्रवक्ता शर्माले भने, अहिले सडकमा हिडिरहेकाहरु हनिमुन मनाउन होइन, न पिक्निक मनाउन। सबै भोकका कारण हुन्। मान्छे मर्दै गर्दा केबल कोरोनाले मात्र हुँदैन, भोकले पनि मर्छन्। भयावहको स्थिति आउनसक्छ। उनले संकटमा प्रतिपक्षी दल सरकारको साथमा रहेको दोहोर्याउँदै पैदलै घरतर्फ लागेका नागरिकको व्यवस्थापनका लागि तीन सुझावसमेत दिएका छन्। उनले भनेका न्, पहिलो जो जहाँ छन्, तिनिहरुलाई त्यही व्यवस्था गर्ने, दोस्रो, राहत पुर्याउन नसकेपछि अफ्ठ्यारोमा परेका नागरिकलाई उसको घर पुर्याउने हो र तेस्रो न राहत पुर्याउने, न घर पुर्याउने। टुलुटुल हेर्ने। सयौं किलोमिटरको पैदल यात्रामा हिँडिरहेका छन्। यो भावनामा बग्ने समय होइन। तर यो मृत्यु कुरेर मौन बस्ने समय पनि होइन, प्रवक्ता शर्माले भने, लकडाउन सुरु भएको महिना दिन पुगिसकेको छ, डेरामा बस्ने, विद्यार्थी मजदुरहरुको अवस्था के होला ? लकडाउनका बेला किन हिडिरहेका छन् ? यसबारे बुझ्नुपर्छ। उनले लकडाउनको पालना गर्न नागरिकलाई बाध्य नभई प्रेरित गर्नुपर्ने सुझाव दिए। सुकुम्बासी जग्गा होइन जाउलो खोजिरहेका छन् कांग्रेसले कोरोना महामारीबाट बच्न आम नेपालीले संघर्ष गरिरहेका बेला सरकारले सुकुम्बासी आयोग गठन गरेको भन्दै आपत्ति जनाएको छ। सुकुम्बासी समस्या समाधान गर्नुपर्ने आवश्यकता भएपनि अहिलेको महामारीसँग जुध्नुपर्ने बेला सरकार कार्यकर्ता पोस्ने उद्धेश्यले आयोग गठनतर्फ लागेको आरोप कांग्रेसले लगाएको छ। गाउँमा बसेका सुकुम्बासीले सरकालाई के प्रश्न गरिरहेका होलान्? प्रवक्ता शर्मालो भने, सुकुम्बासीलाई यति बेला जग्गा होइन जाउलो चाहिएको छ। आयोग गठनको मिति चैत ९ गतेको राखेर सरकारले नौटंकी गरेको भन्दै प्रवक्ता शर्माले भने, सरकारलाई अधिकार छँदैछ। सहज अवस्थामा आयोग गठन गरे भइहाल्थ्यो। पुरानो मिति राखेर अहिले गठन किन ? आयोगका लागि अर्बौँ रुपैयाँ बजेट छुट्याउन सक्ने सरकारले तत्काल नागरिकलाई राहत दिन कञ्जुस्याँइ गरेको भन्दै कांग्रेसले असन्तुष्टि जनाएको छ।"
"खाने बस्ने प्रबन्ध मिलाउनू, हिँड्न नदिनू : प्रधानमन्त्री","काठमाडौं : प्रधानमन्त्री केपी ओलीले अहिले हिँडडुललाई पूर्ण नियन्त्रण गर्न निर्देशन दिएका छन्। प्रधानमन्त्री ओलीले शुक्रबार बालुवाटारमा कोभिड१९ रोकथाम तथा नियन्त्रण उच्चस्तरीय समिति र सीसीएमसीमा सहभागी मन्त्री तथा सुरक्षा निकायका प्रमुखलाई त्यस्तो निर्देशन दिएका हुन्। लकडाउन लम्बिएपछि खानबस्नकै समस्या परेको भन्दै हुलका हुल मजदुरहरू कासौं टाढा पैदलै हिँडेरै घर जान थालेपछि प्रधानमन्त्रीको त्यस्तो निर्देशन आएको हो। प्रधानमन्त्रीले विश्वका मै हुँ भन्ने शक्ति राष्ट्रसम्मलाई कोरोनाले आच्छुआच्छु पारिरहेको बेला नेपालले यो संवेदनशील अवस्थालाई खेलाँची गर्न नहुने भन्दै अत्यावश्यक सेवावाहेक अन्यको आवतजावत पूर्णरूपमा बन्द गराउन निर्देशन दिएका हुन्। ओलीले अहिले जो जहाँ छन्, उनीहरूलाई त्यहीं नै सुरक्षित रूपमा खान र बस्नको ब्यवस्था मिलाउन पनि निर्देशन दिए। यो सरकारको दायित्व पनि हो, अहिले जो जहाँ छन्, उनीहरूलाई त्यँही खान र बस्नको प्रबन्ध मिलाउने काम सरकारको हुनुपर्छ, प्रधानमन्त्रीको निर्देशन उद्धृत गर्दै सहभागी एक मन्त्रीले अन्नपूर्णसँग भने, अहिलेको विषम परिस्थितीलाई सवैले वुझिदिनुपर्छ। खानै नपाएर पैदलै दिनरात नभनी घण्टौं हिँडेर घर जान खोजेका हुन् भने उनीहरूलाई खान र बस्नको ब्यवस्था मिलाऔं। देशका विभिन्न स्थानमा रोजीरोटीका लागि पुगेका मजदुरहरु घण्टौं हिँडेर कोसौ टाढाको घर जान निस्केका लावालस्कर राजमार्गका सडकमा देखिन थालेपछि सरकारको चौतर्फी आलोचना सुरु भएको थियो। मजदुरहरू घर पैदलै हिँडेर जान थालेपछि नेकपाका सांसदहरूले शुक्रबार नै संसदीय दलको कार्यालय सिंहदरबारमा छलफल गरेका थिए।"
चार देशका ऊर्जा सचिवबीच भर्चुअल बैठक,"काठमाडौै : नेपाल, भारत, बंगलादेश र भुटानका ऊर्जा सचिवले कोरोना भाइरस (कोभिड१९) का कारण ऊर्जा उत्पादन, माग र वितरणमा भोग्नुपरेका समस्याबारे छलफल गरेका छन्। भर्चुअल मिटिङमार्फत उनीहरुले कोभिड१९ पछिको अवस्थाको समीक्षा तथा एकअर्काका समस्याबारे जानकारी लिएका छन्। बैठकमा कोभिड १९ ले ऊर्जा क्षेत्रमा पारेको नकारात्मक प्रभाव, विद्युतको माग र आपूर्तिको सन्तुलन, निर्माणाधीन आयोजनाका काम तथा समस्या समाधानको उपायबारे छलफल भएको नेपालका ऊर्जा सचिव दिनेशकुमार घिमिरेले जानकारी दिए। सचिव घिमिरेले भारतीय समकक्षी संजीव नन्दन सहायलाई बुटवलगोरखपुर ४ सय केभी प्रसारण लाइन निर्माणका लागि यसअघि भएको संयुक्त कम्पनी खडा गर्ने प्रक्रिया अगाडि बढाउन आग्रह गरे। त्यसका लागि 'शेयर होल्डर' एग्रिमेन्ट छिट्टै गर्नुपर्ने सचिव घिमिरेको प्रस्ताव थियो । सचिव घिमिरेले कोभिड १९ नियन्त्रणका लागि गरिएको लकडाउनका कारण सरकारी र निजी क्षेत्रले निर्माण गरिरहेका जलविद्युत आयोजनाका लागि खरिद गरेका आवश्यक उपकरण केही भारततर्फका विभिन्न भन्सार र केही बीचैमा रोकिएको जानकारी गराउँदै ती उपकरण आउन दिने व्यवस्था मिलाइदिन भारतीय सचिवलाई आग्रह गरे। मन्त्रिपरिषदले लकडाउनका बीचमा पनि विकास आयोजनाका काम अघि बढाउने निर्णय गरेकाले ती सामग्री छिट्टै ल्याउने वातावरण मिलाइदिन उनले आग्रह गरे। जवाफमा भारतका सचिव सहायकले आफूहरु सकारात्मक रहेको भन्दै त्यसका लागि पहल गर्ने प्रतिवद्धता जनाए।सचिव घिमिरेले विद्युत व्यापारका लागि नेपाल भारतबंगलादेशको त्रिपक्षीय संयन्त्रको बैठकका लागि समेत प्रस्ताव गरे। यस्तै भारतले नेपालतर्फ विद्युत निर्यात घटाउन आफूहरुले गरेको प्रस्ताव स्वीकार गरेकामा सचिव घिमिरेले धन्यवाद दिए। लकडाउनका कारण उद्योगधन्दा बन्द हुँदा माग ह्वात्तै घटेकाले नेपालले भारतबाट विद्युत आयातमा कटौती गरेको छ । यसअघि ४ सयदेखि ५ सय मेगावाट दैनिक भारतबाट विद्युत आयात हुँदै आएकामा लकडाउनपछि २ सय मेगावाटमा सीमित भएको छ । सचिव बैठकमा भारत, बंगलादेश र भुटानले पनि नेपालकै जस्ता समस्या राखेको सचिव घिमिरेले बताए । ती देशमा पनि लकडाउनका कारण निर्माणाधीन आयोजनाका काम ठप्प भएको,उद्योगभन्दा ठप्प हुँदा विद्युतको माग ह्वात्तै घटेको जस्ता समस्या सचिवले सुनाएको घिमिरेले जानकारी दिए।"
लकडाउन सास्ती : तावोबाट उम्केर भुंग्रोमा परेका मजदुर,"पोखरा : आमा अर्कैसँग गएपछि बाबुले अर्की आमा ल्याए। साना भाइबैनी छन्, आफ्नै उमेर पनि १७ पुग्दैछ। दाङको शान्तिनगर गाउँपालिका दुबीचौरका दीपक केसी आठ कक्षाको जाँच सकेर दुईचार पैसा कमाउने सपना बोकेर कास्की आएका थिए। टाढाको नातामा ठूलोबुवा पर्ने यज्ञराज बुढाथोकीको साथ लागेर उनी कास्कीको मादी गाउँपालिका आएको महिना दिनअघि हो। ठूलोबुवाले मादी नागी गाउँमा खानेपानीको काममा आफूसँगै उनलाई पनि लगाए। अरुले पाइप बिच्छ्याउने नाली खन्दा झाँडी फाड्ने लगायतका सानोतिनो काममा दीपकले सघाए। बिहान बेलुका खाना पनि पकाए। काम गर्दागर्दै १५ दिन पनि भएको थिएन, कोरोना भाइरस फैलिएको हल्लासँगै लकडाउन भएको खबर दीपकले सुने। खनेको कुलोमा बिच्छ्याउने पाइप आइपुगेन। सबैको काम रोकियो। गाउँपालिकाको वडाले मजदुरलाई राहत बाँड्यो। उनीहरुले पनि पाए। ७ जनाले १५ दिन त्यही राहतको दाल चामल खाएर छाक टारे। बास बस्न गाउँकै आमा समूहको भवन छँदै थियो। राहतको दालचामल सकियो। ठेकेदारले गाउँकै किराना पसलबाट उधारो खान भन्दिए। केही दिन गुजारा चल्यो पनि। त्यही किराना पसल पनि रित्तियो। मजदुर टोलीले वडाध्यक्षलाई फोन गर्यो। अर्को खेप राहत नआएको उत्तर आयो। गाउँमा बस्दा न काम भयो न माम। टोलीले बिहीबार झिसमिसेमै गुन्टा कस्यो। कोही दाङका थिए, कोही सल्यानका। अब घरै जाने भनेर हिँड्यौं, दीपकका ठूलोबुवा यज्ञबहादुरले सुनाए, ११ घन्टा हिँडेर पोखरा आयौं। जसै उनीहरु पोखराको अन्तिमअन्तिम सीमा बिरौटा पुगेका थिए, गोधुली त्यो साँझले झमक्कै अँध्यारो लिएर आयो। प्रहरीले उनीहरुलाई अगाडि बढ्नै दिएन। जहाँबाट आएका हौ त्यतै जाऊ भन्यो। नागी गाउँबाट बाटो लाग्दा उनीहरु तातो तावोबाट उम्केको माछोजस्तै फुरुंग थिए, उनीहरु यस्तो ठाउँबाट हिँडेका थिए, जहाँ न काम थियो, न माम। एउटै आशा आफ्नै घर फर्किएर आटोपीठो खाने थियो। परिवारसँग बस्ने थियो। बिहीबार साँझ प्रहरीले रोकेपछि पसलका पिँढीहरुमै बसिरहेका थिए। फर्किने बाटो बन्द थियो, जाने बाटोमा पनि तगारो। उता आमा समूहकालाई फोन गर्दा अब नफर्कनू है भाइ भनेको यज्ञबहादुर सुनाउँछन्। पछि फर्किने ठाउँ छैन, अघि जाने बाटो बन्द। त्यो नागी गाउँबाट आएर पोखरामा रोकिँदा न बस्ने ठाउँ न खाने ठेगान हुँदा उनीहरु तातो तावोबाट उम्केर भुंग्रोमा परेको माछोजस्तै भए। किंकर्तव्यविमूढ भएर पसलका पिँढीमा सुस्ताइरहेकाहरुका मजदुरमाथि साढे ६ बजे साँझ घर फर्किरहेका युवा महेन्द्र उपाध्यायको नजर पर्यो। बिरौटाकै उनले सोधीखोजी गरे। मजदुरहरु तावोबाट उम्केर भुंग्रोमा परेको बुझे। ड्यामसाइड युवा क्लबका पदम ढकालसँग समन्वय गरी स्थानीय एउटा होटलमा बस्ने र खाने चाँजो मिलाइदिए। त्यो रात त कट्यो। तर, दाङका जाबुराम चौधरी, दीपक गिरी, राजेश चौधरी, दीपक केसी, नरेन्द्र पुन र सल्यानका तेजबहादुर ओली एवं यज्ञबहादुर बुढाथोकीको दुख कटेन। भोलिपल्ट शुक्रबारको बिहान सूर्य उदायो र उज्यालो लिएर आयो, रातलाई दिनमा बदल्न सक्यो उनीहरुका दुखलाई सुखमा बदल्न सकेन। अब फेरि कहाँ जाने के गर्ने ? होटल वरिपरिकाले समेत होटलवालालाई यस्तो बेला नचिनेका नजानेका मान्छे ल्याउने भनेर दबाब दिन थाले। फेरि तिनै महेन्द्र उपाध्यायले मजदुरका लागि उपायको खोजी गरिरिदन पहल गरे भोलिपल्ट पनि। गण्डकी प्रदेश सभा सदस्य कृष्णबहादुर थापाका स्वकीय सचिव उनलाई थापाले नै मजदुरको समस्या समाधानको टुंगो लगाउन अह्राए। उपाध्यायले सीडीओसँग पासका लागि पहल गरे। पास मिल्ने कुरै थिएन। बाहिर जान र आउन नदिने प्रदेशका मुख्यमन्त्री पृथ्वीसुब्बा गुरुङको निर्देशन छँदैथियो। पोखराका मेयर मानबहादुर जिसीसँग कुरा गरे। उहाँले पनि जहाँबाट आएका हुन्, उतै पठाउन भन्नुभयो, महेन्द्रले सुनाए, कतैबाट पनि उपाय भएन, बिहान ओमशान्तिब्रम्हकुमारी ईश्वरीय विश्वविद्यालय) कहाँबाट ल्याएर खाना खुवाएँ। घर जाने पास पाइएला भन्ने आसले ती मजदुर जिल्ला प्रशासन कार्यालयको गेट पुगेका थिए। तर उपाय चलेन। नजिकैको कोमागाने पार्कमा गएर उतै सुस्ताए। महेन्द्रले मुख्यमन्त्रीसँग गुहार मागे। मुख्यमन्त्री गुरुङले राहतसहित उतै गाउँमा फर्काउने चाँजो मिलाउन आफ्ना मन्त्रीलाई निर्देशन दिए। उपाध्याय राहतको भारी बोकाएर ती मजदुरलाई गाडीमै गाउँ फर्काउने समयको प्रतीक्षामा थिए।"
अलपत्र नागरिकको उद्धार गर : सर्वोच्च,"काठमाडौं : सर्वोच्च अदालतले कोरोना भाइरस (कोभिड१९) का कारण जोखिममा परेका वैदेशिक रोजगारीमा गएका नेपालीको उद्धार र राहतका लागि कूटनीतिक माध्यमबाट तत्काल पहल गर्न सरकारलाई बिहीबार अन्तरिम आदेश दिएको छ। सर्वोच्चले जोखिममा फसेका नागरिकलाई सर्तबन्देजसहित फिर्ता ल्याउने पहल गर्नसमेत आदेशमा भनेको छ। सर्वोच्चका न्यायाधीश सपना मल्ल प्रधानको एकल इजलासले उक्त अन्तरिम आदेश दिएको हो। सर्वोच्चले यस्तो महामारीको अवस्थामा वैदेशिक रोजगारीमा गएका नागरिकको हकमा तत्कालै पर्याप्त र प्रभावकारी प्रयास थाल्न आवश्यक देखिएको आदेशमा उल्लेख छ। राज्यले टुलुटुल हेरेर बस्न नहुने भन्दै सर्वाेच्चले सरकारलाई सजगसमेत गराएको छ। वैदेशिक रोजगारीमा गएर मुलुकको अर्थतन्त्रमा ठूलोे टेवा दिएको तर अहिले रोजगारसमेत गुमाइ अत्यन्त जोखिम, अस्वस्थ, असुरक्षित अवस्थामा रही नागरिकको जीवनको हक, स्वास्थ्यको हक, आफ्नो मुलुकमा फर्कन पाउने हक तथा उद्धारको हकबाट बञ्चित हुनुपरेको भन्दै अधिवक्ता सोमप्रसाद लुइँटेललगायतले सर्वोच्चमा रिट दायर गरेका थिए। सर्वोच्चले विदेशमा जोखिममा रहेका नागरिकलाई अनियन्त्रित र अव्यवस्थित रूपमा नेपाल ल्याउँदा थप जोखिम हुने कुरालाई मध्यनजर गर्दै अलपत्र परेका नागरिकको उद्धारमा ध्यान दिन भनेको छ। स्वास्थ्य र सुरक्षाको हितलाई ध्यान दिँदै आवश्यक कदम चाल्न आदेशमा भनिएको छ। वैदेशिक रोजगारीमा अत्यन्त जोखिममा परेका नागरिकको उद्धार गर्दा अनियन्त्रित र अव्यवस्थित रूपमा नेपाल प्रवेशबाट हुने थप जोखिमतर्फ गम्भीर ध्यान दिन सर्वोच्चले सरकारको ध्यानाकर्षणसमेत गराएको छ। सन्तुलित तरिकाले संरक्षण गर्दै सूक्ष्म, गम्भीर एवं संवेदनशील तरिकाले बिना भेदभाव, बिना स्वेच्छाचारी, विवेकपूर्ण तरिकाले नियमन र नियन्त्रणको शर्त बन्देजसहित फिर्ता ल्याउने, उद्धारका लागि आवश्यक प्रशासनिक, आर्थिक व्यवस्थापकीय पहल गर्न विपक्षीको नाउँमा अन्तरिम आदेश जारी गरिदिएको छ, आदेशमा छ। रिटमा वैदेशिक रोजगारीमा रहेका नेपालीलाई फिर्ता लैजान कतिपय मुलुकले दबाब दिइरहेको र कतिपय वैदेशिक रोजगारीमा रहेका नेपाली घर फर्कन सरकारलाई गुहारिरहेको भन्दै सर्वोच्चलाई जनाउसमेत दिइएको छ। वैदेशिक रोजगारीमा रहेका नेपाली नागरिकको स्वास्थ्य स्थिति प्रतिवेदन तत्काल तयार गर्न लगाइ विश्व स्वास्थ्य संगठन (डब्लुएचओ) को मापदण्डअनुरुप उपचार र स्वास्थ्य सेवामा भेदभाव हुन नदिन परराष्ट्रमार्फत कूटनीति सञ्चार र समन्वयको काम थाल्नसमेत सर्वोच्चले आदेशमा भनेको छ। अलपत्रको खानेबस्ने व्यवस्था गर यसैबीच राष्ट्रिय मानवअधिकार आयोगले दैनिक ज्यालादारीमा काम गर्ने मजदुर र भाडामा बस्ने सीमान्तकृत समुदाय थातथलो फर्कने क्रममा बाटोमा अलपत्र परेको अनुगमनबाट देखिएको भन्दै जिल्ला र प्रदेशको समन्वयमा उनीहरूलाई खाने र बस्ने प्रबन्ध गर्न सरकारलाई निर्देशन दिएको छ। खाद्य सामाग्री नहुँदा भोकभोकै जोखिमपूर्ण यात्रा गरेको आयोगले जनाएको छ। खासगरी ज्येष्ठ नागरिक, बिरामी, सुत्केरी महिला र बालबालिकाको यात्रा कष्टप्रद देखिएको आयोगको अनुगमनबाट देखिएको छ। आयोग सचिव वेद भट्टराईले जारी गरेको विज्ञप्तिमा काभ्रे, रामेछाप, सिन्धुली, धादिङ, कपिलवस्तु, बाँके, बर्दिया, कैलालीलगायत जिल्लामा र सीमा नाकामा पैदल यात्रु नागरिकहरू बिचल्लीमा परेको जानकारी दिँदै आयोगले न्यूनतम मानवाधिकारप्रति गम्भीर हुन सरकारलाई निर्देशन दिएको हो। लकडाउनमा मानवअधिकारको समग्र अवस्था अनुगमनका लागि आयोगको पहलमा आयोग पदाधिकारी, नेपाल बार, पत्रकार महासंघ र गैरसरकारी संस्था महासंघ संलग्न केन्द्रीय र प्रदेश समितिसमेत गठन गरिएको छ।"
"मन्त्री हेलिकप्टरमा, औषधि खच्चडमा","सुर्खेत : दुई साताअघि कर्णाली प्रदेश सरकारले हेलिकप्टर चार्टर गर्यो। कोरोनाको त्रासपछि दुर्गममा औषधि पुर्याउन भन्दै मन्त्रीहरू हेलिकप्टरमा उडे। हुम्ला, डोल्पा र मुगुमा केही थान पीपीई सेट, मास्क, सिटामोल र स्यानिटाइजर बाँडियो। केही स्वास्थ्य सामग्री छाडेर मुख्यमन्त्री महेन्द्रबहादुर शाही र सामाजिक विकासमन्त्री दल रावल सुर्खेत फिर्ता भए। तर, मन्त्रीहरूले हेलिकप्टरमा छाडेको त्यही औषधि र स्वास्थ्य सामग्री गाउँसम्म पुर्याउन अहिले स्थानीय तहलाई हम्मेहम्मे परेको छ। सडक नपुगेको र हेलिकप्टरमा औषधि ढुवानी गर्न नसक्ने दुर्गमका स्थानीय तहले प्रदेश सरकारले बाँडेको औषधि गाउँ लैजान सकेका छैनन्। केही उपाय नलागेपछि हुम्ला र डोल्पाका केही स्थानीय तहले खच्चड र मान्छेलाई बोकाएर औषधि ढुवानी गर्न थालेका छन्। मन्त्रीहरूले हेलिकप्टरमा लगेको औषधि पर्याप्त नहुँदा केही स्थानीय तहले भने आफैंले औषधि खरिद गरी खच्चडमा ढुवानी गरिरहेका हुन्। औषधि वितरण गर्न भन्दै हेलिकप्टरमा डोल्पा पुगेका मुख्यमन्त्री महेन्द्रबहादुर शाही र सामाजिक विकासमन्त्री दल रावल। तस्बिर : अन्नपूर्ण मन्त्रीले हेलिकप्टरमा लगेको औषधि नाम मात्राको भएको स्थानीय तहको गुनासो छ। अधिकांश तहले त्यो औषधि पाएका पनि छैनन्। मन्त्रीले बाँडेको औषधि सदरमुकाममै थन्किएपछि दुर्गमका स्थानीय तह खच्चडबाटै औषधि ढुवानी गर्न बाध्य भएका हुन्। मन्त्रीहरू हेलिकप्टरमा सदरमुकामसम्म पुगे। तर, हुम्लाको नाम्खा गाउँपालिकाले तीन दिन लगाएर खच्चडबाट औषधि गाउँ पुर्याएको छ। प्रदेश सरकारले दिएको औषधि थोरै थियो, गाउँपालिकाका उपाध्यक्ष पेमा तामाङले भनिन्, हामीले साढे सात लाखको औषधि किन्यौं, हेलिकप्टरमा लैजान सकेनौं। खच्चडमा ल्याउँदा ढिला भयो, अब मान्छेलाई बोकाएर वडासम्म पुर्याउनुपर्छ। सडक सुविधा नहुँदा गाउँमा औषधि पठाउन समस्या भएको स्वास्थ्य सेवा कार्यालय हुम्लाका प्रमुख प्रेमबहादुर सिंहले बताए। उनले भने, प्रदेशले पठाएको औषधि अपुग भयो, अरू औषधि आएको छैन। भएको औषधि स्थानीय तहले खच्चडमा बोकाएर लगेका छन्, यसले पनि गाउँमा औषधि पुग्न समय लाग्यो। यस्तै, डोल्पामा पनि मन्त्रीहरू हेलिकप्टरमा पुगे। केही औषधि र स्वास्थ्य सामग्री सदरमुकाम दुनैमा छाडियो। ढुवानीका लागि जिल्ला र प्रदेशमा आग्रह गर्दासमेत सुनुवाइ भएन। अन्नतः माथिल्लो डोल्पाको डोल्पोबुद्ध गाउँपालिकाले पनि खच्चडबाटै गाउँमा औषधि पुर्यायो। हुम्लाको नाम्खा गाउँपालिकाले खच्चडमा ढुवानी गरेको औषधि र स्वास्थ्य सामग्री। तस्बिर : अन्नपूर्ण करिब पाँच दिन लगाएर १४ वटा खच्चडमा औषधि गाउँ पुगेको गाउँपालिकाका निमित्त प्रशासकीय अधिकृत ओखराम तारामले बताए। संकटको बेला प्रदेश र संघ सरकारले ढुवानीमा सहयोग गर्लान् भन्ठानेका थियौं, जिल्ला प्रशासनमा पनि सहयोग माग्यौं, उनले भने, सुनुवाइ नभएपछि खच्चडबाटै औषधि ढुवानी गर्न बाध्य भयौं। करिब पाँच लाखको औषधि खरिद गरी खच्चडमा ढुवानी गरेको उनको भनाइ छ। मन्त्रीहरू हेलिकप्टरमा आए पनि आफूहरूले औषधि नपाएको डोल्पाका स्थानीय तहको गुनासो छ। मन्त्रीहरू हेलिकोप्टरमा जिल्ला पुगेको भोलिपल्टै अर्थात चैत २० गते डोल्पाको शेफोक्सुण्डो गाउँपालिकाले औषधिभन्दा महँगो भाडा तिरेर हेलिकप्टर चार्टर गर्यो। भौगोलिक विकटताका कारण माथिल्लो डोल्पामा रहेको यो गाउँपालिकाले करिब चार लाखको औषधि र उपकरण गाउँमा पुर्याउन सात लाख २५ हजार भाडा तिरेर हेलिकप्टर चार्टर गर्नुपर्यो। दुर्गममा कोरोना देखिए हेलिकप्टर चार्टर गरी सोही स्थानमा डाक्टर र औषधि पठाएर उपचार गर्ने प्रदेश सरकारको योजना छ।"
खाडी राष्ट्रको निर्णयले सरकार अन्योलमा,"काठमाडौं : खाडी राष्ट्रमा कोरोना भाइरस (कोभिड१९) को संक्रमण बढेपछि ती मुलुकले फरकफरक निर्णय लिइरहँदा कामदार पठाउने नेपालजस्ता मुलुकको नेतृत्व अन्योलमा परेका छन्। करिब ३ लाख नेपाली रहेका युनाइटेड अरब इमिरेट्स (यूएई) र ६० हजारभन्दा बढी नेपाली कामदार रहेको कुवेतको घोषणाले नेपाल मात्र होइन, अन्य मुुलुक पनि समस्यामा परेका हुन्। साउदी अरेबिया, कतार, यूएई, बहराइन, ओमान र कुवेतमा यतिबेला करिब २० हजार संक्रमित रहेको तथ्यांक आइरहँदा उनीहरू आफ्ना नागरिकको सुरक्षाका लागि अनेक निर्णय लिन थालेका छन्। यस्तो निर्णयले कैयन् नेपालीले रोजगारी गुगाएका छन्। बिदामा रहेकाहरू घर फर्कन पाएका छैनन्। घुम्न पुगेकाहरू त्यहीँ अड्किएका छन्। अधिकांश कम्पनी बन्द भएकाले नेपालीहरू कोठामै बसिरहेको र कतिपयको त जागिरसमेत गुमेकाले हातमुख जोर्नै गाह्रो भएको छ। रोजगारी गुमाएका विदेशी नागरिक छिट्टै आफ्नो मुलुक फर्किऊन् भन्ने खुला धारणा यूएईले बाहिर ल्याए पनि अन्य मुलुकले त्यसलाई पछ्याउने भएकाले यसमा सरकारले व्यवस्थापनको बाटो तय गर्न आवश्यक देखिन्छ। यूएईले बेरोजगार भएका र घर फर्कन चाहने आफ्ना नागरिकलाई फिर्ता लैजान कामदार पठाउने मुलुकलाई आग्रह गरेको छ। त्यहाँ रहेका नेपाली पनि स्वदेश फर्कन पाऊँ भनिरहेका छन्। यूएई सरकारको निर्णय सञ्चार माध्यममा आएपछि सरकार अन्योलमा परेको हो। यद्यपि, सरकारलाई भने कूटनीतिक च्यानलमार्फत त्यो प्रकारको कुनै जानकारी नआएको परराष्ट्र मन्त्रालयले जनाएको छ। हामी हाम्रा नागरिकबारे गम्भीर छौं। छलफल भइरहेका छन्। सरकार प्रमुख र परराष्ट्रमन्त्रीले पनि सम्बन्धित मुलुकमा कुरा गरिरहनुभएको छ, परराष्ट्रका प्रवक्ता भरतराज पौड्यालले अन्नपूर्णसँग भने, यूएई सरकारको निर्णयबारे हामीलाई पत्राचार भएको छैन। यसबारे बुझ्ने काम भइरहेको छ। पश्चिम एसियाका सबै मुलुकमा करिब १५ लाख नेपाली छन्। ती सबैमा करिब एक सय नेपाली संक्रमित भइसकेका छन्। खाडीमा सबैभन्दा बढी नेपाली साउदी अरेबियामा छन्। त्यसपछि कतार, यूएई, कुवेत, बहराइन र ओमानमा छन्। त्यसबाहेक पश्चिम एसियाका अन्य दूतावास इजिप्टअन्तर्गत नै १८ मुलुक (लेवनान, जोर्डन, अफ्रिकी मुलुक) छन्। ती सबै मुलुकमा कोरोना संक्रमित छन्। त्यहाँ पनि सबै मुलुकमा ४० हजार हाराहारीमा नेपाली छन्। त्यस्तै, इजरायलमा पनि साढे ३ हजार नेपाली छन् भने उनीहरू वृद्धालाई स्याहार सुसार गर्छन्। जसकारण जोखिम उत्तिकै छ। इजरायलले साइप्रससमेत हेर्ने हुनाले साइप्रसका नेपाली पनि स्वदेश फर्कन खोजेका छन्। नेपालले उनीहरूलाई त्यहाँको सरकारसँग समन्वय गरेर व्यवस्थित ढंगले राख्न नसक्ने र पर्कन पनि नदिने अवस्था आए ती नेपाली राज्यविहीनझंै अनुभव गर्ने अधिकारी बताउँछन्। पश्चिम एसियाका सबै मुलुकमा करिब १५ लाख नेपाली छन्। ती सबैमा करिब एक सय नेपाली संक्रमित भइसकेका छन्। यसै वीच, सर्वोच्च अदालतले पनि जोखिममा रहेको नेपालीलाई उद्धार गर्न अन्तरिम आदेश दिएको छ। वैदेशिक रोजगारीमा रहेर अत्यन्त जोखिममा रहेका नेपाली नागरिकको अनियन्त्रित र अव्यवस्थित नेपाल प्रवेशबाट हुने थप जोखिमबाट संरक्षण गर्न नागरिकको व्यक्तिगत अधिकार तथा बहुसंख्यक जनताको जीवन, स्वास्थ्य र सुरक्षाको हितलाई समेत सन्तुलित तरिकाले संरक्षण गर्नुपर्छ, आदेशमा भनिएको छ। सूक्ष्म, गम्भीर एवं संवेदनशील तरिकाले बिनाभेदभाव, बिनास्वेच्छाचारी, विवेकपूर्ण तरिकाले नियमन र नियन्त्रणको सर्त बन्देजसहित फिर्ता ल्याउने उद्धारका लागि आवश्यक प्रशासनिक, आर्थिक व्यवस्थापकीय पहल गर्न सर्वोच्चले अन्तरिम आदेश जारी गरेको हो। कतिपय मुलुकले घरमा काम गर्न राखेका नेपालीलाई विद्यालय वा अन्य सार्वजनिक स्थलमा राख्न थालिसकेका छन्। केहीलाई कामबाट निकालेर घर जान भनिएको छ। केहीलाई आधा पारि श्रमिक दिएर त्यसै राखिएको छ। ती मुलुक हेर्ने दूतावास प्रतिनिधि पनि अलमलमा छन्। बाहिर भेट्न जान सहज छैन उनीहरूलाई पनि टेलिफोनमा सबै काम सहज हुँदैन। प्रयास गर्दा पनि दूतावास अधिकारीहरू नेपालीको प्रत्यक्ष सम्पर्कमा पुग्न सकेका छैनन्। नेपालीले सम्पर्क गरेर दुःख पोख्दा पनि निश्चित दायरा रहेको भन्दै सुरक्षित रहने आश्वासनबाहेक अरू पाउन सकेका छैनन्। इजिप्ट, कतार, साउदी, ओमानमा खासै अलमल नदेखिए पनि इजरायल, यूएई, कुवेत र बहराइनमा अलमल देखिएकाले यसो गर त्यसो गर भनेर परराष्ट्रका अधिकारीहरुले निर्देशन दिइरहेका छन्। यूएईले आफ्ना नागरिकलाई फिर्ता लैजान गरेको आग्रह बेवास्ता गरेको खण्डमा श्रम सम्झौता रद्द गर्ने र ती मुलुकलाई वैदेशिक रोजगारीको कालोसूचीमा राखिने निर्णयले सरकार झन् गम्भीर बनेको छ। कुवेतले भने अवैध नेपाली लगायत विदेशीलाई यो समयमा फर्किन चाहेमा सहज ढंगले जान दिने सूचना जारी गरेपछि त्यहाँका नेपाली स्वदेश फर्कन खोजेका छन्। ती दुई सरकारले लिएको निर्णयबारे नेतृत्व तहमा खासै छलफल भएको छैन। हामी अध्ययन गर्दैछौं। छलफलमै छौं, परराष्ट्र अधिकारीले भने, नेतृत्वले कूटनीतिक पत्र नआएको भने पनि उनीहरूको धारणा सार्वजनिक भएकाले निर्धो मुलुक नै समस्यामा पर्ने हो। त्यहाँ भारतीय नागरिक धेरै भए पनि उसले आफ्ना नागरिक अहिले फिर्ता गर्न नसक्ने जानकारी दिइसकेको छ। यो विषयमा यूएईका राजदूत कृष्णप्रसाद ढकालसँग जिज्ञासा राख्दा उनले कुनै जवाफ दिएनन्। यद्यपि, उनले परराष्ट्रमा पठाएको जानकारीमा भने आफूहरूसँग नेपाली नियमित सम्पर्कमा रहने र बुझ्ने काम भइरहेको जनाएका छन्। ढकालले ११ जनाको जानकारी पठाए पनि ४० भन्दा बढी नेपाली संक्रमित भएको गैरआवासीय नेपालीले जनाएका छन्। त्यस्तै, बहराइनमा २२, कुवेतमा ११ र साउदीमा ५ जना नेपाली संक्रमित भएको जानकारी परराष्ट्रले पाएको छ। कतिपय नेपालीले उपचारमा हेलचेक्र्याइँ भएको गुनासो पनि पठाएका छन्। राजदूतहरूसँग ज्ञवालीको टेलिफोन संवाद परराष्ट्रमन्त्री प्रदीप ज्ञवालीले युरोपेली मुलुकका नेपालीबारे जानकारी लिएका छन्। उनले बिहीबार नेपाली राजदूतहरूसँग टेलिफोन सम्पर्क गरी कोरोना संक्रमणले पारेको प्रभाव र दूतावासले खेल्नुपर्ने भूमिकाबारे छुट्टाछुट्टै छलफल गरे। नेपालीहरूलाई भिसा वा अन्य कुनै समस्या भए तत्काल त्यसबारे ध्यान दिन ज्ञवालीले निर्देशन दिएको परराष्ट्रले जनाएको छ। उनले राष्ट्रसंघीय नियोग जेनेभा, बेल्जियम, फ्रान्स, जर्मनी, डेनमार्क, रसिया, अस्ट्रिया, बेलायत र स्पेन) का साथै अस्ट्रेलिया र थाइल्यान्डका राजदूतहरूसँग टेलिफोन संवाद गरेका हुन्। नेपालीको गुनासो सम्बोधन गर्न जतिबेला पनि हटलाइनमा तयार रहन भनेका छन्। यसैबीच, भिसा लिइसकेका तर कोरोना संक्रमणले नेपाल आउन नसकेका विदेशीको भिसा थपिने भएको छ। जनवरी १ तारिखदेखि मार्च १ भित्र भिसा लिइएकाहरूको म्याद ६ महिना थपेर प्रवेश गर्न दिने सरकारले निर्णय गरेको छ।"
प्रहरी ज्यादतीविरुद्ध मानवअधिकार आयोग,"काठमाडौं : लकडाउन उल्लंघन गरेको आरोपमा प्रहरीले चिकित्सक र सर्वसाधारणमाथि कुटपिट र दुव्र्यवहार गरेको भन्दै राष्ट्रिय मानवअधिकार आयोगले आयन्दा यस्ता कार्य नदोहोर्याउन सचेत गराएको छ। प्रहरीले त्रिवि शिक्षण अस्पताल महाराजगञ्जका चिकित्सक डाशम्भु खनाल, डातेजप्रकाश रौनियार र डाविकास शाहलाई ड्युटी सकेर घर फर्कने क्रममा कुटपिट तथा दुव्र्यवहार गरेको भन्दै आयोगले शुक्रबार सचेत गराएको हो। कुटपिटको घटनालाई लिएर नेपाल बार एसोसियसन, नेपाल पत्रकार महासंघ र गैरसरकारी संस्था महासंघ नेपालका प्रतिनिधिसम्मिलित आयोगको केन्द्रस्तरीय मानवअधिकार अवस्था अनुगमन समितिले संयुक्त रुपमा प्रारम्भिक अनुगमन गरेको थियो। अनुगमनबाट प्राप्त तथ्यअनुसार चिकित्सकहरूले आफ्नो परिचयपत्र देखाउँदा देखाउँदै त्यसको कुनै वास्ता नगरी प्रहरीले कुटपिट तथा दुव्र्यवहार गरेको र कुटपिटबाट डा तेजप्रकाश रौनियारलाई चोट लागेको पाइएको छ, आयोगका सचिव वेद भट्टराईद्वारा शुक्रबार जारी विज्ञप्तिमा भनिएको छ। लकडाउनको अवस्थामा सरकारले जारी गरेका निर्देशनहरूको पालना गर्दागराउँदा स्वास्थ्यकर्मी, पत्रकार, अधिकारकर्मी तथा सर्वसाधारणप्रति संयमित र मर्यादित व्यवहार गर्नसमेत आयोगले ध्यानाकर्षण गरेको छ। यस्तै सुनसरीमा बिरामीको उपचार गर्न हिँडेका एक स्वास्थ्यकर्मीमाथि कुटपिट भएको, काठमाडौंको कलंकीमा औषधि किनेर फर्किएका व्यक्तिलाई कुटपिट गरी दुव्र्यवहार गरेको, सप्तरीमा सशस्त्र प्रहरीले सर्वसाधारणमाथि अमानवीय ढंगले कुटपीट गरेको तथा बैतडी, दार्चुलालगायतमा समेत प्रहरीले सर्वसाधारणमाथि दुव्र्यवहार गरेको अनुगमनबाट पाइएको आयोगले जनाएको छ। कोभिड१९ को रोकथाम र नियन्त्रणका लागि अग्रपंक्तिमा रही कार्य गर्ने स्वास्थ्यकर्मीहरूमाथि भएका कुटपिट तथा दुव्र्यवहारले जनस्वास्थ्यको हालको संकटको अवस्थामा उच्चमनोबलका साथ कार्य गर्नुपर्ने पेशाकर्मीहरूको मनोबल र प्रतिष्ठामा प्रत्यक्ष असर पर्ने आयोगले जनाएको छ।"
चाउचाउ र चिउरा बोकेर काभ्रे टू रोल्पा,"काठमाडौं : नयाँ वर्षमा घर जाने दुई महिना अघिदेखिकै योजना थियो उनको। एक्कासी कोरोना भाइरसको जोखिम आइलाग्यो। लगत्तै लकडाउन शुरु भयो। केही समयका लागि होला भनेर उहाँ लकडाउन खुल्ने आश गरेर बसे। एक हप्ता बित्यो, दुई हप्ता गयो, तीन हप्ता हुँदा पनि लकडाउन खुलेन। लकडाउन चाँडै खुल्ला भन्ने पत्यार भएन। यसमा उनले मन मारे। अनि हिँडैर घर फर्कने निर्णयमा पुगे। रोल्पा त्रिवेणी गाउँपालिका७ का अजविर विकका लागि घर फर्कने मन बनाउनु सहज भने पटक्क छैन। उनलाई थाहा छ घर पुगिन्छ वा पुगिदैन। तैपनि हिँडेरै रोल्पा पुग्ने भन्दै यात्रामा निस्किए। काभ्रेपलाञ्चोकको पाँचखालबाट हिँडेका विकलाई काठमाडौँको नैकाप पुग्नै दुई दिन लाग्यो। 'खै कति दिनमा पुगिन्छ रोल्पा, ठम्याउन सकेको छैन', शुक्रबार दिउँसो नैकापको उकालोमा थकाइ मार्दै गरेको अवस्थामा भेटिएका विकले भने 'हाम्रा लागि गाडी कहाँबाट मिल्ला र, हिँडेरै जाने अठोट गरेका छौँ।' उनीसँगै रोल्पा त्रिवेणी७ कै देवराज पुनमगर, हर्कबहादुर घर्ती पनि थिए। विकलाई १६ वर्षीय पुनमगरको चिन्ता छ। 'केटो आलोकाँचो नै छ, रोल्पासम्म हिँड्न सक्ला की नसक्ला भन्ने दोमन भएको छ', उनले देवराजप्रति इशारा गर्दै भने 'तपाइहरुसँगै हिँड्न सकिहाल्छु भन्यो, त्यही भएर सँगै हिँडाएको।' तीनै जना एउटै गाउँका हुन्। उनीहरु गत वर्ष मङ्सिरमा कामको खोजीमा काठमाडौँ आएका हुन्। काम खोज्दै जाँदा पाँखखाल पुगे। त्यहाँ घर निर्माणको काम गर्न थाले। देवराज र हर्कबहादुरभन्दा ५६ वर्षीय विक घर बनाउने काम गर्छन्। त्यसैले उनले दैनिक रु एक हजारको ज्यालादारीमा काम गर्दै आएका थिए। 'कमाइ राम्रै थियो, यो महामारी आएर बर्बाद पार्यो', विकले भने , 'यसबीचमा रु ४० हजार जति घर पठाएँ।' पुनमगर र घर्तीले विकको भन्दा कम ज्यालामा काम गर्दै आएका थिए। दुवैजनाले पनि अहिलेसम्म कमाएको केही रकम घर पठाउन भ्याएका रहेछन्। तीनै जना दुई दिनमै थाकिसकेको देखिन्छन्। उनीहरुले सडकमा केही बेर ट्रकलाई रोक्ने प्रयास गरे। 'कोही पनि रोक्न मान्दैनन्', घर्तीले भने, 'केही परसम्म लगिदिए बाटो काट्न सजिलो हुन्थ्यो।' नैकाप आइपुग्दासम्म बाटोभरी खटिएका प्रहरीको खप्की खानु परेको उनीहरु बताउँछन्। 'प्रहरीले जताबाट आएको त्यतै फर्किनु भनेर हप्काए', घर्तीले भने। प्रहरीसित गुहार गरी गरी यहाँ आइपुगेको उहाको भनाइ थियो। सरकारले लकडाउनमा कोहीलाई पनि घर बाहिर ननिस्कन भनेको छ। अबको बाँकी गन्तब्यमा पनि रोल्पालीलाई हिँडेरै घर पुग्न सहज हुने छैन। प्रहरीको कुटाइ खाइने हो कि भन्ने चिन्ता उनीहरुलाई छ। 'जे परे पर्ला, अब पाँखखाल त कुनै पनि हालतमा फर्कन्नौँ', उनीहरु भन्दै थिए। रोल्पासम्म पुग्नका लागि तीनै जनाले लुगाफाटो, ओड्ने कम्बल, चिउरा र चाउचाउसमेत साथमा बोकेका छन्। 'चिउरा र चाउचाउको भरमा पुगिएलाकी भन्ने छ', विकले भने 'पैसोको चिन्ता छैन, तीनै जनाले बोकेका छौँ, बाटोमा किनेर खान पाइन्छ की पाइन्न भन्ने चिन्ता छ।' सानो झोलामा उनीहरुले केही प्याकेट चाउचाउ र केही किलो चिउरा पाँखखालबाटै किनेर ल्याएका छन्। जता जता पाइन्छ उतै उतै किन्ने उनिहरुले योजना बनाएका छन्। तीनै जनाले मोवाइल बोकेका छन्। घरमा निरन्तर कुराकानी भइरहेको उनीहरुले बताए। घरका जहान परिवारले पनि गाडी नपाइए हिँडैर आउनु भन्ने सल्लाह दिएका छन्। त्यसले पनि उनीहरुलाई उर्जा मिलेको छ। 'जति दिन लागे पनि हिँडेरै हाउनु, दुःख सुख घरमै काटौँला भनेका छन्', श्रीमतीको सल्लाह सुनाउँदै विकले भने। यहाँ बसेर पनि लकडाउन खुल्ने छाँटकाँट नदेखेपछि बरु हिँड्दै जाँदा बाटोमा जे जे पर्ला बेहोरौँला भनेर पाँचखालबाट निक्सकेको उनीहरुले बताए। 'गाउँका अरु पनि टाढा टाढाबाट हिँडेरै पुगेका छन रे', घरबाट आएको खबर सुनाउँदै विकले भने, 'हामी हिँडेरै पुग्न कसो नसकौँला र?' तीनै जनाको अवस्था देखेर नैकापका स्थानीयवासीले केही बेरसम्म त्यहाँ फाट्टफुट्ट चल्दै गरेका ट्रकलाई रोकाउन प्रयास पनि नगरेका होइनन्। ट्रकका चालक कोही पनि रोल्पालीहरुलाई ट्रक चढाउन तयार भएनन्। 'आगे देखा जाएगा' भन्दै तीनै जना झिटीगुन्टा बोक्दै थानकोटतर्फ अगाडि बढे।"
३४ जना चिकित्सकलाई सुदूरपश्चिम पठाइयो,"काठमाडौं : कोरोना भाइरस सङ्क्रमणको उच्च जोखिम क्षेत्र मानिएको सुदूरपश्चिम प्रदेशमा संघीय स्वास्थ्य तथा जनसंख्या मन्त्रालयले ३४ जना चिकित्सक पठाएको छ। चिकित्सा विज्ञान राष्ट्रिय प्रतिष्ठानमा एमडी एमएसमा अध्ययनरत ३४ चिकित्सकलाई सुदूरपश्चिम प्रदेशको मुख्यमन्त्री तथा मन्त्रिपरिषदको कार्यालयबाट परिचालन हुनेगरी पठाएको स्वास्थ्य मन्त्रालयले जनाएको छ। शुक्रबार जहाज चार्टड गरी ३४ जना चिकित्सकलाई त्यहाँ पठाइएको स्वास्थ्य मन्त्रालयका प्रवक्ता डाविकास देवकोटाले जानकारी दिए। सुदूपश्चिम प्रदेशमा कोरोनाको रोकथाम र नियन्त्रणका लागि थप जनशक्ति आवश्यक भएकाले चिकित्सक पठाएको नियमित पत्रकार सम्मेलनमा डादेवकटोले जानकारी दिए। उनका अनुसार चिकित्सकलाई एक महिना अवधिका लागि पठाएको र आवश्यकताअनुसार त्यो अवधि थपिनेछ। सुदूरपश्चिम प्रदेशमा भारत र अन्य मुलुकमा ठूलो संख्यामा मानिस भित्रिएका छन्।अहिलेसम्म सुदूरपश्चिम प्रदेशमा ५ जनामा कोरोना संक्रमण देखिएको छ। संक्रमित हुनेमा दुवईबाट आएका एकजना ३४ वर्षीय पुरुष, भारतबाट आएका दुईजना पुरुष, वीरगन्जबाट आएकी एक ६५ वर्षीया महिला र अर्की ३४ वर्षीया महिला हुन्। ३४ वर्षीया महिला दुवइबाट आएका संक्रमित परिवारको सदस्य हुन्।उनीहरु सबैको सेती प्रादेशिक अस्पतालमा उपचार भइरहेको छ। नेपालमा हालसम्म १६ जनामा कोरोना संक्रमण देखिएको छ। एक जना भने निको भएर घर फर्किसकेका छन्।"
भारतका विभिन्न क्वारेन्टाइनमा बसेका नेपालीलाई ट्रकमा ल्याएर सीमामा छोडियो,"मलंगवा : भारतका विभिन्न क्वारेन्टाइनमा रहेका १ सय २३ जना नेपालीलाई भारतीय सुरक्षाकर्मीले सीमा क्षेत्रमा ल्याएर छाडिदिएका छन् । भारतीय सुरक्षाकर्मीले ट्रकमा हालेर ती नेपालीलाई भारतको कन्हौली नाकास्थित लखन्देही खोलामा ल्याएर बिहीबार राती छाडिदिएका छन् । सोनवर्षालगायत ३ ठाउँमा स्थापना गरिएको क्वारेन्टाइनमा राखिएका नेपालीलाई भारतीय सुरक्षाकर्मीले बिहीबार राती लखन्देही खोलाको बाटो देखाइदिएर छाडेको प्रमुख जिल्ला अधिकारी मोहन जिसीले जानकारी दिएका छन् । 'भारतका विभिन्न क्वारेन्टाइनमा केही दिनदेखि राखिएकालाई बीना जानकारी सीमा भारतीय सुरक्षाकर्मीले ल्याएर छोडिदिएका छन, प्रजिअ जिसीले भने, 'अहिले उनीहरुलाई सीमा क्षेत्रमै राखिएको छ।' 'उनीहरुमध्ये केहीलाई ज्वरो आएको छ। हामी सबैजनालाई उतै फर्काउन पहल गरिराखेका छौं,उनले भने,'भारतीय पक्षसँग कुराकानी हुँदैछ। ' १ सय २३ जनामध्ये हाल कन्हौली नाकामा ९१ जना रहेको सशस्त्र प्रहरी उपरीक्षक विनोदराज क्षेष्ठ जानकारी दिएका छन् । अरु पनि कतै लुकेर कतै बसेको हुनसक्ने आशंका गरिएको छ। खोलामा छाडिएका उनीहरु बिहानै कौडेना गाउँपालिका ३ मा आएको वडाध्यक्ष प्रभु चौधरीले जानकारी दिए। आफ्ना वडामा आएपछि आफूले प्रहरीलाई खबरका गरेको उनले बताए। प्रहरी आउँदा उनीहरु आआफ्नो घर जान पाएनन् । बिहानै लगभग ६५ देखि ६८ जना कौडेना बजारभन्दा पश्चिममा रहेको पेट्रोल पम्मसम्म आएको चौधरीले बताए । धेरै संख्यामा मानिस आएको देख्दा कहाँबाट आएको भनि सोधपुक्ष गर्दा आफूहरु भारतको क्वारेन्टाइनबाट आएको बताएका थिए। सबैजनालाई सुरक्षाकर्मीले घेरा हाली केही बेर रोकेका थिए । त्यसपछि फेरी उनीहरुलाई सीमा क्षेत्रतर्फ लगिएको छ। यसअघि नै सर्लाहीमा ६३ जना नेपाली लकडाउन छिचोल्दै भारतबाट आएका छन् । उनीहरुलाई सम्बन्धित स्थानीय तहले क्वारेन्टाइनमा राखेका छन् ।"
लकडाउनमा पैसा तिर्न नसक्नेको इन्टरनेट नकाट्नु : प्राधिकरण,काठमाडौं : नेपाल दूरसञ्चार प्राधिकरणले लकडाउनका समयमा इन्टरनेट सेवा सूचारु राख्न इन्टरनेट सेवा प्रदायकलाई निर्देशन दिएको छ। लकडाउनको समयमा केही इन्टनेट सेवा प्रदायकले समयमा महशुल भुक्तानी नगरेको कारण सेवा अवरुद्ध गरेको भन्ने गुनासो आएसँगै प्राधिकरणले शुक्रबार एक सूचना जारी गर्दै उक्त निर्देशन दिएको हो। लकडाउनको अवधिमा इन्टरनेट सेवाको महशुल भुक्तानी गर्न असमर्थ भएको अवस्थामा इन्टनेट सेवा अवरुद्ध हुँदा आम मानिसमा त्यसको नकारात्मक असर पर्न जाने भन्दै प्राधिकरणले अनलाइन माध्यमबाट भुक्तानी लिने व्यवस्था मिलाउन पनि सूचित गरेको छ। प्राधिकरणले भुक्तानी गर्न असमर्थ ग्राहकहरुको इन्टनेट सेवासमेत लकडाउन अवधिभर निरन्तर सञ्चालन हुने गरी व्यवस्था मिलाउन र लकडाउन अवधिपश्चात विलम्ब शुल्क नलिई भुक्तानी लिने व्यवस्था मिलाउनसमेत निर्देशन दिएको छ।
"राहत वितरण गर्ने क्रममा झडप, एक प्रहरीसहित दुई घाइते","वीरगन्ज : पर्साको छिपहरमाई गाउँपालिका ३ झलमहिया गाउँमा अति विपन्न परिवारलाई राहत वितरण गर्ने क्रममा शुक्रबार झडप भएको छ । झडपमा परी गाउँपालिकाका एक प्रहरीसहित दुईजना घाइते भएका छन् । झडपमा गाउँपालिकाका प्रहरी बिनोद साह कानु र स्थानिय चन्द्रिका साह कानु घाइते भएको इलका प्रहरी कार्यालय पोखरियाका प्रहरी निरीक्षक चन्द्र कुमार सिंहले जानकारी दिए । घाइतेमध्ये चन्द्रिकाको टाउको फुटेको र गाउँपालिकाका प्रहरी बिनोदको घाँटीमा गम्भीर चोट लागेको छ । घाइते विनोदको भिस्वाको स्वास्थ्य संस्थामा र चन्द्रिकाको गाउँकै स्वास्थ्य क्लिनिकमा उपचार गरिएको छ । स्थानीयका अनुसार , वडा नम्बर ३ झलमहीया गाउँमा लकडाउनका कारण समस्यामा परेका २ सय २५ परिवारको सूची सर्वदलीय समितिले तयार पारेको थियो ।तर शुक्रबार सर्वदलीय टोलीले १ सय २५ परिवारको मात्रै नामावली लिएर शुक्रबार गाउँमा पुगेपछि त्यहि विषयलाई लिएर विवाद भइ झडप भएको हो । झडपको क्रममा दुई पक्षबीच ढुंगा हानाहान समेत भएको प्रहरीले जनाएको छ । शुक्रबार सर्वदलीय टोलीले १ सय २५ परिवारलाई मात्र राहत बाड्न खोजेपछि कांग्रेस पक्षधर स्थानीय केही व्यक्तिले विरोध गरेपछि तत्कालिन नेकपा माओवादीबाट निर्वाचित वडाध्यक्ष बिनोद साह कानु पक्षसँग विवाद भइ झडप भएको हो । कांग्रेस र तत्कालीन माओवादी पक्षबीच झडप भएपछि सशस्त्र प्रहरीले लाठी चार्ज गरेर स्थिती नियन्त्रणमा लिएको प्रहरी निरीक्षक सिंहले जानकारी दिए ।यसअघि गत बुधबार छिपहरमाई गाउँपालिकाकै ४ बन्जारीमा पनि राहत वितरण गर्ने क्रममा स्थानीयले गाउँपालिका अध्यक्ष मनोज कुमार गुप्ताको विरोधमा प्रदर्शन गरेका थिए ।"
भूमि आयोगका पदाधिकारीले लकडाउन अवधिको तलब नलिने,काठमाडौं : भूमिसम्बन्धी समस्या समाधान आयोगका पदाधिकारीले लकडाउन अवधिको पारिश्रमिक कोरोना राहत कोषमा जम्मा गर्ने भएका छन्। उनीहरुले कार्यकालभरीका बैठक भत्तासमेत नलिने भएका छन्। आयोगका अध्यक्ष देवीप्रसाद ज्ञवालीले विज्ञप्ति जारी गर्दै लकडाउन अवधिभरको पारिश्रमिक कोरोना राहत कोषमा जम्मा गर्ने घोषणा गरेका हुन्। विज्ञप्तिमा तीन वर्षे कार्यकालभरि बसेका बैठकको भत्ता नलिनेसमेत जनाइएको छ।
नेपाल छिरेका २७ भारतीय ट्रकमा स्थानीयको अवरोध,परासी : उद्योगका लागि कच्चा पदार्थ लिएर आएका २७ भारतीय ट्रकलाई पश्चिम नवलपरासीको पोखरापालीका स्थानीयले शुक्रबार अवरोध गरेका छन्। भारतमा कोरोनाको संक्रमण बढी रहेका बेला ट्रकमा आउने चालक र सहचालकका कारण आफूहरु जोखिममा पर्ने भन्दै स्थानीयले ट्रकलाई अवरोध गरेका हुन्। पश्चिम नवलपरासीको रामग्राम नगरपालिकास्थित पोखरापालीमा रहेको सिद्धि लक्ष्मी स्टिल उद्योगका लागि ट्रकले कच्चा पदार्थ लिएर आएको थियो। भैरहवा भन्सार कार्यालयबाट प्रवेश पाएका ट्रकहरु स्थानीयको अवरोधका कारण उद्योग अगाडी र भूमही_भैरहवा सडकखण्डको सुक्रौलीमा रोकिएका छन्। चालक र सहचालकहरुले उद्योगमा ट्रक छाडेपछि बाहिर निस्कने र त्यसले स्थानीयहरु त्रसित हुन थालेकाले रोकेर राखिएको स्थानीय उमेश सहानीले बताए। 'पटक पटक ट्रक नल्याउन आग्रह गर्यौ। दिनका दिन २० देखि ४० ट्रक भारतबाट आउँछन्। स्थानीयको स्वास्थ्यलाई जोखिममा राखेर ट्रक ल्याउन दिन्नौ' अर्का स्थानीय रामभवन सहानीले भने। जिल्लामा रहेका अन्य उद्योगहरुमा पनि दिनहुँजसो भारतीय ट्रकहरुले कच्चा पदार्थ ल्याउन थालेपछि स्थानीयले अवरोध गर्दै आएका छन्। पाँच दिनअघि सुनवल नगरपालिकामा रहेको लक्ष्मी स्टील उद्योगमा भारतबाट कच्चा पदार्थ बोकेर आएका ट्रकलाई रोकेपछि प्रहरी र स्थानीयबीच झडप नै भएको थियो। प्रमुख जिल्ला अधिकारी बासुदेव दाहालले भन्सार काटेर आएका सवारीसाधनलाई रोक्न समस्या भएको बताए। 'भन्सारले मुख्य प्रवेशद्धारमै रोक्नु पर्थ्यो। राजश्व तिरेर आवतजावत गर्न दिएपछि हामीले रोक्न सक्दैनौं' प्रजिअ दाहालले भने। स्थानीयसँग समन्वय गरेर अवरोध गरेका ट्रकलाई उद्योगमा प्रवेश गर्ने वातावरण मिलाइने उनले बताए। यता भैरहवा भन्सार कार्यालय बेलहियाका प्रमुख भन्सार अधिकृत कमलप्रसाद भट्टराईले ट्रान्सपोर्टको सामान नरोक्ने आदेश भएकाले भन्सार काटेर पठाउने गरेको बताए। 'हाम्रो काम रोक्ने होइन। भन्सारमा सामान लिएर आउने सबै सवारीसाधनलाई नरोकी पठाउन भनिएको छ। त्यसैले राजश्व लिएर पठाउने गरेका हौं' भट्टराईले भने।
"लकडाउनमा मजदुरको यात्राः टेकेको लठ्ठी खिइएको छ, शरीर कति गलेको होला ?","लोकगायक कृष्ण रेउले बिहीबार बिहान काठमाडौंबाट बाइक चढेर सल्यानका लागि हिँडे। राष्ट्रिय लोक तथा दोहोरी गीत प्रतिष्ठान नेपालका केन्द्रीय प्रशासनिक सचिव गायक रेउले अरु बेला भए बाइक यात्रामा एक दिनमै सल्यान घर पुग्थे, तर राति अबेरसम्म पनि उनी दाङको भालुबाङ मात्र पुगे। कोरोना भाइरस (कोभिड१९) रोकथाम र नियन्त्रणका लागि सरकारले चैत ११ गतेदेखि गरेको लकडाउनको सास्तीमा परेका रेउलेले मजदुरको दर्दनाक पीडा सडकभरी देखेँ। सातदस दिनदेखि पैदल हिँडेका मजदुरका पीडा देखेका कृष्ण रेउलेसँग विमल आचार्यले गरेको कुराकानी : बाटो खाली खाली थियो होला, जाम पनि थिएन। भालुबाङमै बास बस्नुभएछ त ? हो, बाटो त खाली नै थियो। तर, बाटाभरि गरिब नेपाली दाजुभाइ, आमाबा, दिदीबहिनी, बच्चाबच्चीको लस्करले बाटो स्वयं रोइरहेको थियो। म हिजो नराम्ररी बिथोलिएँ। पहिलो चोटि मलाई आफू र आफ्नो देशप्रति माया भन्ने कि घृणा भन्ने दया, एकदम दया लागेर आयो। यात्रामा कृष्ण रेउले । तस्बिर : रेउलेको फेसबुकबाट तपाईं यस्तो बेला यात्रामा किन निस्किनुभएको ? मेरो आफन्ती बुबा मेन्टल बिरामी हुनुहुन्छ। नियमित औषधि खानुपर्ने हुन्छ। मलाई औषधि लिएर जसरी पनि घर आउनुपर्ने भयो। म औषधी लिएर हिजै सल्यान पुग्नुपर्ने थियो। पास एक दिनको मात्र थियो। अब अहिले (शुक्रबार बिहान ९:२४ बजे) भालुबाङबाट हिँड्ने तयारी गर्दैछु। औषधि सजिलै पाउनुभयो त काठमाडौंमा ? तीनवटा अस्पताल चाहरेपछि बल्लतल्ल पाइयो। यात्रामा तपाईंलाई कुनै गाह्रो भयो कि ? आफैँलाई खास गाह्रो त भएन तर मानसिक बिरामीको औषधि बोकेर हिँडेको मै आफू पागल भए जस्तो भाछु। बीचबीचमा सुरक्षाकर्मीले मेरो पास चेक गर्नुभयो, आफ्नो मोबाइलमार्फत। कोठाबाट बिहानै एक्लै निस्केको म। बाटोभरि एक्लै भइनँ। मबाहेक थप दुई जनासम्म हालेर अलि वरवरसम्म ल्याएँ। साना बच्चा बोकेका महिला मजदुरलाई बाइक चढाएँ। धेरै टाढा लगिदिऊँ भने उहाँहरुको समूह छुट्ने। समूहसितै उहाँहरुको केही खानकी पनि छुट्ने। उहाँहरुलाई झार्ने फेरि अर्को चढाउने गरेँ। चप्पल खिइएर कुर्कुच्चा भुइँ छुने भएका छन्। खुट्टामा फोका उठेर, फुटेर हिँड्नै नसक्ने अवस्थामा पनि देखेँ। कति त चर्को घाममा पिच सडकमा खाली खुट्टै हिँडेका छन्। बच्चा रोइरहेका छन्। उत्तिखेरै चर्को घाम लाग्छ, दर्के पानी पर्छ। उनीहरु बिरामी पनि छन्। चन्द्रौटा क्रस गरेपछि निर्जन जंगलमा एक आमा र बच्चा हिँडिरहेको देखेँ। मेरो आँखा रसाए। उहाँहरुलाई भालुबाङसम्म ल्याइदिएँ। मैले धेरै पैसा बोकेको पनि थिइनँ। अलिकतिभएको पैसाले चाउचाउ, बिस्कुट, जुस किनेर बाँडेँ। यात्रामा मैले पूर्वबाट पश्चिम गइरहेका मजदुर धेरै देखेँ। रोल्पा, रुकुम, सल्यान, दाङ, बर्दिया, बाँकेतिरका बढी। कर्णाली र सुदूरपश्चिम प्रदेशका बढी। उहाँहरु धेरैजसो काठमाडौँ उपत्यकाभित्र इटाभट्टामा काम गर्ने। ज्याला मजदूरी गर्नेहरु हुनुहुन्थ्यो। मजदुर कति दिनदेखि हिँडिरहेको पाउनुभयो ? हिजो मैले सोध्दा आठ दिनदेखि हिँडिरहेको भन्नुभयो। उहाँहरु कपिलवस्तुबाट दाङ छुँदै गरेको अवस्थामा हुनुहुन्थ्यो। धेरैजसो त रातिराति पनि हिँड्नी। जो राति राति हिँड्छन्, ती पाँच दिनमा चन्द्रौटा आइपुगेका। आठ दिनमा पनि चन्द्रौटा। धेरै उमेर भएका, महिला, बच्चाहरु जो राति केही बेर रेस्ट गर्छन्, ती आठ दिनमा आइपुगेको देखेँ। यो सब देखेर तपाईंलाई कस्तो महसुस भयो ? म पनि संघर्ष गरिरहेको यस्तै पृष्ठभूमिको मान्छे हुँ। गीत संगीततिर लागेर मैले अलिकति नाम र दाम त कमाएँ तर यो मै हुँ। यी मेरै आमा हुन् र त्यो काखको बच्चा मै हुँ भन्ने भयो मलाई। खासमा म हो पनि म यस्तै। मैले केही गर्न सकिनँ। पाँच हजार रुपैयाँ जति खर्च गरेँ मैले। भोक, प्यासको पीडा देख्न नसकेर चाउचाउ, बिस्कुट, जुस, पानी किनेर अलिकति भए पनि मन शान्त पारेँ। आफूसित पनि धेरै पैसा थिएन। म कुनै वरिष्ठ समाजसेवी भएर यसो गरेको होइन, पीडा सहन नसकेर गरेँ। हुन त यो भन्न पनि नहुने यो मैले, यसो गरेँ, उसो गरेँ भनेर। बटुवा कस्तो अवस्थामा हिँडिरहनुभएको थियो ? मजदुरहरुले टेकेको मोटो लठ्ठी नै खिइएको देखेँ। जब लठ्ठी नै खिइएको छ भने उहाँहरुको मन कति भासिएको, शरीर कति खिइएकोगलेको होला ? उहाँहरुले लगाएको चप्पल पनि खिइएर कुर्कुच्चा भुइँ छुने भएका छन्। खुट्टामा फोका उठेर, फुटेर हिँड्नै नसक्ने अवस्थामा पनि देखेँ। कति त चर्को घाममा पिच सडकमा खाली खुट्टै हिँडेका छन्। बच्चा रोइरहेका छन्। उत्तिखेरै चर्को घाम लाग्छ, दर्के पानी पर्छ। उनीहरु बिरामी पनि छन्। बटुवालाई राज्यबाट केही सहयोग भएको देख्नु भयो कि ? राज्यले, स्थानीय सरकारका प्रतिनिधिले, नेतागिरी गर्नेले उहाँहरुलाई सहयोग गरेको मैले देखिनँ। उहाँहरुले आफ्नै वडाका, आफ्नै नगरका बासिन्दालाई मात्र कहीँकहीँ केही खानेकुरा बाँडेको देखेँ। राजनीति र मानवता आफ्ना मतदातामा संकुचित भएको देखेर मलाई दिक्दार लागेर आयो। केही ठाउँमा बटुवालाई स्थानीय मनकारी समुदाय, साना पसले, आमा समूह, क्लबले सक्दो सहयोग गरेको पनि देखेँ। तरकारी, दूधका खाली गाडी रोकेर, केही खर्चपर्च दिएर चढाइदिएको देखेँ, दाङमा। हुन त यस्तो भन्न नहुने हो कि तर देखेको कुरा भन्नैपर्छ जस्तो लाग्छ। नारायणगढ बुटबल पूर्वभन्दा पश्चिमतिरको बाटोमा मैले अलि बढी सहयोग गरेको देखेँ। बटुवाहरुलाई बाटोमा पानी राखिदिएको देखेँ। कपिलवस्तुमा खिर पकाएर बटुवाहरुलाई खुवाएको पनि देखेँ। राजनीति गर्नेले केही नगरेको, धनीले भन्दा गरिबले नै बढी सहयोग गरेको वा गर्न खोजेको वा पैसा नभएर सहयोग गर्न नपाउँदा मन दुखाएको देखेँ। ठूलो डेक्चीमा खिचडी जस्तो पकाएर बाटोमा राखिदिएको खुवाएको देखेँ। तपाईंलाई धन्यवाद। पख्नुहोस् पख्नुहोस् अन्तिममा म एउटा कुरा भन्छु। यो त मैले हिजो मात्र देखेको एक दिनको कुरा भयो। हिँड्ने क्रम पहिले भन्दा यो त धेरै कम हो भन्थे। २५औं दिनसम्म यसरी हिँडिरहेका छन्। यो गर्मीमा बच्चाबच्चीसहित यसरी हप्तौँ भोकै हिँड्नुपर्ने गरी उहाँहरुले के गल्ती गर्नुभएको थियो र यसरी सजाय दिइरहनुभएको भन्न चाहन्छु।"
"महावीर चोकमा पैसा छरेर महिला फरार, कोरोना आशंका",जनकपुर : जनकपुरधाम उपमहानगरपालिका६ को महावीर चोकको बाटोमा दुई महिला नेपाली रूपैयाँ छररे फरार रहेका जिल्ला प्रहरी कार्यालय धनुषाले जनाएको छ। सिसीटिभीको फुटेजमा ती महिला अन्दाजी ४०४५ वर्षका रहेको उल्लेख गरिएको छ। जिल्ला प्रहरी कार्यालयका प्रवक्ता रामेश्वर कार्कीका अनुसार शुक्रबार १२:३० बजे सो ठाउँबाट बरामद गरेका रूपैयाँ कोरोना भाइरस सङ्क्रमणसम्बन्धी शङकास्पद भएकाले अनुसन्धान कार्य तीव्र रूपले भइरहेको छ। बरामद गरिएका रूपैयाँलाई परीक्षणका लागि प्रादेशिक अस्पताल जनकपुरधाम पठाइएको जनाइएको छ। प्रहरीले रूपैयाँ छर्ने महिलाको खोजी भइरहेको र रूपैयाँ छरिएको क्षेत्रलाई स्यानिटाइजरसमेत गरिएकाले कुनै किसिमको गलत समाचारप्रति नलाग्न जनमानसमा आग्रह गरेको छ।
लकडाउनमा निम्न गुणस्तरको मदिरा बिक्रि,अछाम : लकडाउनको मौका छोपेर गाउँका स्थानीय व्यापारीहरुले प्रतिबन्धित मदिराको कारोवार गर्न थालेका छन्। जिल्लामा प्रतिबन्धित निम्न गुणस्तरको मदिराको लुकिछिपी कारोवार भइरहेको प्रहरीले जनाएको छ। चौरपाटी गाउँपालिकास्थित सिउडी प्रहरी चौकीले शुक्रबार अवैध १३ पेटी मदिरा नियन्त्रण लिएर नष्ट गरिएको छ। बिहीबार साँझ गोप्य सूचनाको आधारमा वडा नं १ सिउडि पातलटोलस्थित शेरबहादुर थापाको घरमा लुकाई छिपाई राखेको अवस्थामा ढुकुटी नामक निम्न गुणस्तरको सौफी नियन्त्रणमा लिएको सिउडि प्रहरी चौकीका प्रमुख जय सिंह भण्डारीले बताए। सोहि गाउँपालिकाको४ बाट घरेलु मदिरा पनि बरामद गरेको उनले बताए। नियन्त्रणमा लिएको मदिरा शुक्रबार गाउँपालिका उपाध्यक्ष माया कुँवर र निमित्त प्रमुख प्रशासकिय अधिकृत धनबहादुर थापाको रोहबरमा नष्ट गरिएको छ। मदिरा बेच्ने थापालाई आगामी दिनमा नबच्ने शर्तमा ५ हजार जरिवाना गरि छोडिएको प्रहरीले जनाएको छ। गाउँपालिकाले यस अघि नै कमसल मदिरा बेच्न तथा ओसारप्रसारमा बन्देज गरे पनि मदिराको कारोबार भने रोकिएको छैन्।
राजमार्गमा अलपत्र परेका यात्रुका लागि 'निःशुल्क खाजा घर',"राजविराज : पूर्वपश्चिम राजमार्गमा अलपत्र परेका यात्रुलाई लक्षित गरी सप्तरीको शम्भुनाथ नगरपालिका३ का व्यवसायीले 'निःशुल्क खाजा घर' सञ्चालन गरेका छन्।लकडाउनका कारण सवारी साधन चल्न नसक्दा हिँडेरै घरतर्फ लागेका यात्रुलाई निःशुल्क खाजा खुवाउन पूर्व पश्चिम राजमार्ग छेउमै रहेको ट्राफिक चौकमा खाजा घर सञ्चालन गरिएको हो । लकडाउनले पसल पनि बन्द रहँदा काठमाडौं, पोखरा, वुटबललगायतका स्थानबाट घर हिँडेका यात्रुहरुले खानापानीसम्म नपाइ रहेकाले बजारवासीले पहल गरेर यात्रुका लागि निःशुल्क खाजाको व्यवस्था गरेको छ । 'सुरुमा आफ्नै पहलमा खाजा घर सञ्चालन गरे, पछि बजारका व्यवसायीको पनि साथ र सहयोग पाइरहेको छु,' स्थानीय विरेन्द्रकुमार साहले भने, 'बजारभरिका व्यवसायीले चिउरा, भुजा, दालमोट, चाउचाउ, बिस्कुटलगायतका सामग्री उपलब्ध गराइरहेका छन्, सोही सामग्री राजमार्ग भएर हिँड्दै गइरहेका यात्रुहरुलाई दिँदै आएको छु।' उनले खाजा बाहेक पनि बजारमा क्लिनिक तथा औषधि पसल सञ्चालन गरिरहेकाले सामान्य खालका औषधि समेत निःशुल्क वितरण गर्दै आएको बताए । ४ दिनअघि सञ्चालन गरेको खाजा घरमा शुक्रबारसम्म करिब सयजना यात्रुहरुलाई निःशुल्क खाजा खुवाइएको बताउँदै बताए। उनले लकडाउनको अवधिभर खाजा घर सञ्चालनमा रहने बताए । व्यवसायीले अलपत्र परेका यात्रुलाई गन्तव्यसम्म पुर्याएर सहयोग गर्न स्थानीय, प्रदेश र संघ सरकारसँग आग्रह समेत गरेका छन्।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले विश्वव्यापी महामारीको रुपमा फैलिएको कोरोना भाइरस (कोभिड१९) को अपडेट दैनिक गराउँदै आएको छ । नियमित पत्रकार सम्मेलनमार्फत् मन्त्रालयका प्रवक्ता डा विकास देवकोटाले कोरोना अपडेटको विषयमा औपचारिक जानकारी दिँदै आएका छन् । बिहीबारको पत्रकार सम्मेलन लाइभ
रासायनिक मलको अभाव छैन,"वीरगन्ज : लकडाउनका कारण धान, मकै र उखु बालीका लागि रासायनिक मलको अभाव नहुने सरकारले जनाएको छ । नेपाल सरकारको पूर्ण स्वामीत्वमा रहेको कृषि सामाग्री कम्पनी लिमिटेड प्रादेशिक कार्यालय वीरगन्जले तराई, पहाडका गरी १६ जिल्लामा रासायनिक मलको आपूर्ति गर्दै आएको छ । कार्यालयका प्रबन्ध निर्देशक गोविन्दप्रसाद पराजुलीले धान, मकै, उखुलगायतका बालीका लागि १६ जिल्लाका किसानलाई चाहिने जति मल, कार्यालयसँग मौज्दात रहेको बताए। उनका अनुसार कृषि सामग्री कम्पनी लिमिटेड प्रादेशिक कार्यालयका गोदाममा युरिया १२ हजार २ सय १ मेट्रिक टन , डिएपी ६ हजार ५ सय मेट्रिक टन र पोटास १ हजार ४ सय मेट्रिक टन मौज्दात रहेको छ । खासगरी अहिले चैते धान, मकै र उखुका लागि जति मल चाहिन्छ त्यति मौज्दात छ, उनले भने, 'यो मलले जेठ असार सम्म मज्जाले थेग्छ , त्यसैले लकडाउनले मल बजारमा पाइँदैन भनेर किसान आत्तिनु पर्दैन ।' चैते धान , मकै र उखु बालीका लागि आवश्यक पर्ने परिमाणको मल लकडाउन शुरु हुनु भन्दा पहिले चैत पहिलो साता भित्रै भारत तथा तेश्रो मुलुकबाट वीरगन्जमा आयात गरिएको उनले बताए । असार साउनमा रोपाइ हुने धान बालीका लागि पनि लक्षित गरेर थप २० हजार मेट्रिक टन डिएपी मल खरिद भएर चीनबाट आइरहेको जानकारी दिँदै उनले भने, '३० हजार मेट्रिक टन युरिया मलको ग्लोबल टेण्डर भइसकेको छ, अहिले खरिद प्रक्रियामा छ।' कार्यालयको गोदाममा अहिले मौज्दात रहेका मल, वीरगन्जबाट मातहतका १६ जिल्लाका कार्यालयमा पठाइरहेको उनले जानकारी दिए। पराजुलीका अनुसार गत चैत महिनामा, वीरगन्जको प्रादेशीक कार्यालयबाट १६ जिल्लामा युरिया ३ हजार १ सय ४४ मेट्रिक टन , डिएपी १ हजार १ सय ६५ मेट्रिक टन र पोटास ५५ मेट्रिक टन पठाइ सकिएको छ । वीरगन्जस्थित कार्यालयका गोदाममा आइपुगेका मल, गाडीमा हालेर सम्बन्धित जिल्लामा पठाउन केही असहज भने रहेको पराजुलीले बताए । लकडाउनका कारण ढुवानीका लागि प्रायाप्त गाडी पाइएको छैन, उनले भने, 'गोदामबाट गाडीमा मल लोड गर्ने मजदुरहरु गाउँबाट निर्वाध रुपमा आउन पाइरहेका छैनन् , त्यसका बाबजदु पनि हामीले सकेको जति काम गरिरहेका छौं।' वीरगन्जको कृषि सामग्री कम्पनी लिमिटेडको प्रादेशिक कार्यालयले भारत तथा तेश्रो मुलुकबाट नेपाल सरकारले आयात गरेको अनुदानको मल बारा,काठमाडौं ,काभ्रे, धादिङ, मकवानपुर, सिन्धुली, चितवन, तनहु, नवलपरासी, रौतहट, पर्वत, सर्लाही, धनुषा,महोत्तरी, नुवाकोट , कास्की गरी १६ जिल्लामा आपूर्ति गर्दै आएको छ । सरकारले भारत तथा तेश्रो मुलुक (चीन,दुबइ, सिंगापुर र जापान) बाट आयात गरेको मल कृषि सामग्री कम्पनी लिमिटेडले भारतीय रेल मार्ग प्रयोग गरेको वीरगन्जमा रहेको सिर्सिया सुख्खा बन्दरगाहा नाकाबाट नेपाल भित्रयाउने गरेको छ। रेलबाट सुख्खा बन्दरगाहामा आइपुगेको रासायनिक मल त्यहाँबाट ट्रकमा लोड गरेर वीरगन्जको श्रीपुरमा रहेको कृषि सामाग्री कम्पनि लिमिटेडको गोदाममा भण्डारण गरेपछि मात्रै त्यहाँबाट मातहतका १६ जिल्लामा पठाइने गरिएको छ।"
सुकुम्बासी बस्तीमा भोकको छटपटी,"सुनसरी : एक महिनाकी सुत्केरी ३२ वर्षीया रीता खत्वेले पेटभर खान नपाएको तीन साता बित्यो। विगतमा उनका श्रीमान् रञ्जितले मजदुरी गरेर परिवारको गर्जो टार्दै आए पनि लकडाउनपछि काममा जान पाएका छैनन्। सुत्केरी श्रीमतीलाई पोसिलो खानेकुरा खुवाउनुपर्ने बेला पेटभरि खान दिन सकेको छैन। भोकै राख्नुपरेको छ, रञ्जितले भने, खानेकुरा अभावसँगै आमाको दूध नआएर नाबालिका छोरी रातदिन रोइरहेकी हुन्छे। भोक्राहा नरसिंह गाउँपालिका७ का यी खत्वे दम्पतीका ८ र ४ वर्षका अरू दुई छोरी छन्। छोरीहरू जति बेलै भोक लाग्यो भन्दै रुन्छन्, उनले भने, सहन नसकेर मलाई भक्कानो छुट्छ। तीन सातादेखि काममा जान नपाएको उनको गुनासो छ। घरमा सुत्केरी श्रीमती र छोरीहरू भोकभोकै छन्, उनले भने, खान दिन नसक्दा भोक सहँदै म छटपटाइरहेको छु। ७० वर्षीया भुनेश्वरी खत्वेका आँखामा आँसु टिलपिलाइरहेका थिए। छेउमा कोही पुग्दा खानेकुरा माग्छिन्। उनलाई सहयोग गर्ने कोही छैनन्। छिमेकी उस्तै समस्या बेहोरिरहेका छन्। ५० वर्षीय नारायण खत्वेसँग आफ्नो जग्गाजमिन छैन। ऐलानीमा बनाएको झुप्रोमा ११ जनाको परिवार अटाएको छ। मजदुरीमा आ िश्रत उनीहरू पनि लकडाउनसँगै भोकले छटपटाइरहेका छन्। राहत पाउनेको सूचीमा वडा कार्यालयले उनको परिवारलाई समेटेको छ। तर, राहत भने दिएको छैन। राहत दिने भनेर दुई साताअघि नै एउटा फारम भरेर ल्याप्चे लाउन लगाए। नागरिकताको फोटोकपी पनि मागेर लगे, उनले भने, तर, राहत लिएर कोही आएका छैनन्। हामी यता खान नपाएर मर्ने अवस्थामा पुगिसक्यौं। सिरुवा पर्व मनाउन चामल खोज्दै उनी मंगलबार वडा सदस्य तपेश्वर यादवको घरमा पुगे। यादवले दुई किलो चामल दिए। अरू बेला भोकै बसे पनि चाडपर्वका बेला परिवारका सदस्यलाई मनाउन सकिएन। घरमा एक गेडा पनि चामल थिएन, उनले भने, त्यही भएर दुःख र समस्या परेका बेला साथ दिन्छौं भनेर चुनावमा प्रतिबद्धता जनाएका जनप्रतिनिधिको घरमा पुगें। उहाँले दिएको चामलले जसोतसो पर्वलाई बिदा गर्यौं। ४० वर्षीय बुच्चु खत्वेले श्रीमती, १० वर्षमुनिका दुई छोरी र दुई छोरालाई मजदुरी गरेर पाल्दै आएका थिए। मजदुरीको पैसाले बिहानबेलुका खान धौधौ हुन्थ्यो, उनले भने, काममा जान नपाउँदा छोराछोरीलाई पेटभरि खान दिन सकेको छैन। राहतका नाममा केही नपाउँदा सरकारले उपेक्षा गरेको महसुस भएको उनको गुनासो छ। ल्याप्चे गर्न लगाउँदै सबै कुरा टिपेर लगे तर राहत लिएर आउँदैनन्, उनले भने, मजदुरीका भरमा बाँचेका हामी समस्यामा परिसक्यौं। अरू ठाउँमा बाँडिरहँदा हामीलाई दिएनन्। ३५ वर्षीय पुल्कित खत्वे घर बनाउने मिस्त्री हुन्। तीन सातादेखि काम गर्न नपाउँदा १४ वर्षका तीन छोरी र श्रीमतीलाई खान पुर्याउन छैनन्। भोक खप्न नसकेपछि राहत माग्दै वडाध्यक्षसम्म पुग्यौं, उनले भने, चाँडै दिन्छौं भन्छन् तर अहिलेसम्म पाएनौं। अरू ठाउँमा राहत बाँडिसक्दा यहाँ नपाउनुले जनप्रतिनिधिकै नियतमा शंका उत्पन्न भएको उनले बताए। लकडाउन अन्त्य भएपछि कमाएर तिर्ने सर्तमा ऋणपान गर्दै साससम्म अल्झाउने काम भइरहेको उनको भनाइ छ। ज्यान रहे कमाएर तिर्न सकिन्छ। त्यही भएर ऋण गर्दै बाँच्ने प्रयास गरिरहेका छौं, ३६ वर्षीय भुटन खत्वेले भने। उनको परिवारमा श्रीमती र ७ वर्षमुनिका तीन सन्तान छन्। राहत दिइहाल्छौं भन्दै विवरण संकलन गर्न आएकाहरूले मलाई भर्पाइ नै गराए, उनले भने, अहिलेसम्म दिएका छैनन्। आफ्नो परिवारले राहत पाएको देखिने गरी भर्पाइ गराएको उनको दाबी छ। भोक्राहा७ खत्वे टोलमा १ सय परिवारभन्दा बढी खत्वे समुदायको बसोबास छ। सुकुम्बासी रहेका उनीहरू सुनसरी खोलाछेउको ऐलानी जग्गामा झुप्रा घर बनाएर बसेका छन्। ४० वृद्धवृद्धा र २ सयभन्दा बढी १६ वर्षमुनिका बालबालिका रहेको स्थानीय अगुवा रमेश यादवले बताए। जनता भोकभोकै परिरहेका बेला पनि स्थानीय सरकार र जनप्रतिनिधिले राहत वितरण नगर्नु कहाँसम्मको लापरवाही हो ? , उनले भने, राहत बाँड्छौं भन्न नछाड्नु र राहत पनि नदिनु ठूलो गल्ती हो। कतिपयलाई राहत दिएजस्तो बनाएर भर्पाइ गराउनुले अनियमितताको सम्भावना देखाएको उनको भनाइ छ। उनले कोरोनाबाट बच्न एकअर्काबीच दूरी कायम गर्नुपर्ने चेतना पनि गाउँमा नपाइएको बताए। वडा सदस्य तपेश्वर यादवले राहत वितरणमा वडाध्यक्ष रामचन्द्र यादवले मनोमानी गरिरहेको आरोप लगाए। विवरण संकलनमा आफूसँग समन्वय नगरेको उनको गुनासो छ। राहतका सवालमा मलाई केही पनि जानकारी गराइएन, उनले भने, वडाध्यक्षले मनोमानी हिसाबले विवरण संकलन गरेर लगे। गरिब र सुकुम्बासीले अहिलेसम्म राहत पाएका छैनन्। वडाध्यक्षले राहत सामग्री खरिद गर्दै घरको गोदाममा ल्याएर राखेको एक साता बितेको दाबी उलने गरे। उनका अनुसार वडाध्यक्ष धान र गहुँको कारोबार गर्छन्। किराना पसल पनि छ। राहत एक सातासम्म वितरण नगरिएका कारण हिनामिना हुन सक्ने उनको आरोप छ। सर्वसाधारण रातदिन मसँग राहत माग्छन्। मैले दिन सक्ने अवस्था छैन, उनले भने, अध्यक्षले घरको गोदाममा थन्क्याएर राखेका छन्। जनता भोकले मर्न लाग्दा पनि वितरण गरिएको छैन। वडाध्यक्ष यादवले नुन, तेल, साबुन, दाल र चिनी ल्याएर गोदाममा राखेको स्वीकार गरे। चामल पूरा ल्याउन नपाउँदा वितरण गर्न नसकेको उनको भनाइ छ। मिलमा चामलको बोरा प्याक गर्न समय लागेको उनले बताए। उनका अनुसार वडामा राहत पाउनेको सूचीमा ७ सय परिवार छन्। गाउँपालिकाले राहत वितरण गर्न ८ वडालाई पेस्कीस्वरुप १२१२ लाख रुपैयाँ उपलब्ध गराएको छ। दुई चरणमा राहत वितरण गर्ने तयारी गरेर २ करोड रुपैयाँ बजेट छुट्याएका छौं, गाउँपालिका अध्यक्ष महेन्द्रप्रसाद यादवले भने, पहिलो चरणमा राहत सामग्री खरिदका लागि एउटा वडालाई १२ लाखका दरले पेस्की दिएका छौं। अति विपन्न, श्रमिक, असहायलगायतको लगत संकलनमा वडाध्यक्षहरूले ढिलाइ गरेका कारण पहिलो चरणको राहत वितरण गर्न नपाइएको उनले सुनाए। उनका अनुसार वडाध्यक्षहरूले राहत पाउनेको सूची बुझाएपछि गाउँ कार्यपालिकाको बैठकबाट निर्णय गरेर वितरण गरिनेछ। लगत संकलन गर्न वडालाई जिम्मा दिएकै दुई साताभन्दा बढी भयो, उनले भने, वडाकै ढिलाइका कारण कार्यपालिका बैठक बस्न नसक्दा सर्वसाधारणले राहत पाउन नसकेर पीडामाथि पीडा सहनुपर्ने अवस्था आयो। प्रतिपरिवार ३० किलो चामल, दुई किलो चिनी, दुई लिटर तेल, दुई किलो नुन र चारवटा साबुन वितरण गर्ने तयारी छ। सूची प्राप्त भएपछि कति परिमाणमा वितरण गरिने भन्ने निर्णय गरिने उनले बताए।"
अत्यावश्यक खाद्यान्न भन्दै मदिरा ओसार्ने पक्राउ,"राजविराज : कोरोना महामारीको त्रासले लकडाउन गरिएका बेला लागु औषध र मदिरा कारोबारी भने लकडाउनको मौकामा सक्रिय भएका छन्। कोरोना भाइरस (कोभिड१९) को संक्रमण नियन्त्रण तथा रोकथामका लागि सीमा नाका बन्द र मुलुक लकडाउनमा रहेका बेला अवैध लागुऔषध र मदिरा कारोबारीहरु झनै सल्बलाएका हुन्। बिहीबार अत्यावश्यक भन्दै मदिरा ओसारिरहेका सप्तरीको महादेवा गाँउपालिका१ का ३२ वर्षीय श्रवण मण्डल राजविराज६ बाट पक्राउ परेका छन्। खाद्यान्न भन्दै मदिराको कारोबार गरेको खुलेपछि मण्डल पक्राउ परेको डिएसपी तिलक भारतीले बताए। डीएसपी भारतीका अनुसार चालक मण्डल बिल भरपाईबिना अवैध मदिरासहित प्रदेश २०१००१ त ०५२८ नम्बरको ट्रयाक्टरमा राजविराजबाट दक्षिणतर्फ लैजाँदै गरेका बेला पक्राउ परेका हुन्। उनले प्रहरीलाई अति आवश्यक खाद्यान्न ढाँटेका थिए। शंका लागेर लागि चेकजाँच गर्दा दिलेवाले नामक मदिरा ९० कार्टुन, एम्बिसन नामक मदिरा २० कार्टुन र गोल्डहली नामक मदिरा ६ कार्टुन बरामद भएको प्रहरीले जनाएको छ। अघिल्लो दिन मात्र बोदे बरसाईन नगरपालिका९ स्थित स्वर्णपट्टि नाकामा भारतीय बजार लौकहीबाट लागुऔषध खरिद गरेर ल्याउँदै गरेका खडक नगरपालिका९ का १९ वर्षीय मो आदिजलाई प्रहरीले पक्राउ गरेको थियो। सशस्त्र प्रहरी बल, नेपाल वोर्डर आउट पोष्ट सुभरनपट्टीका प्रमुख हिमाल केसी नेतृत्वको टोलीले उनलाई पक्राउ गरेको हो। उनको साथबाट कोरेक्स तीन बोतल र नाइट्रोभेट ट्याब्लेट ३० थान बरामद भएको छ। भारतीय सीमानाका सप्तरीको छिन्नमस्ता गाउँपालिका ६ हाटीमा भारतबाट को४ प ४३६८ नम्बरको मोटरसाइकलमा ल्याउँदै गरेको लागु औषधसहित सप्तरीको विष्णुपुर गाउँपालिका ५ परसाहीका ४५ वर्षीय जोगिन्द्र यादब गत शुक्रबार पक्राउ परेका थिए। एकसता अघि हनुमाननगर कंकालिनी नगरपालिका १ कोशी ब्यारेज नजिकबाट लागु औषधसहित तीन वटा मोटरसाइकमा आइरहेका सप्तरीको कञ्चनरुप र हनुमाननगर कंकालिनी नगरपालिकाका चार जना युवा लागु औषधसहित पक्राउ परेका थिए। भारत बिहारमा मदिरा प्रतिबन्ध भएपछि कमसल मदिराहरु नेपालबाट भारततर्फ र लागु औषधहरु भारतबाट नेपालतर्फ ओसारपसार हुने गरेको सीमानाका छिन्नमस्ता गाउँपालिका४ लालापट्टीका धनन्जय यादव बताउँछन्। लकडाउनको समयमा प्रहरी र सशस्त्र प्रहरीले जनशक्ति थप गरी सीमा क्षेत्रमा कडाई गरे पनि चोरबाटो प्रयोग गरेर अवैध लागु औषध र मदिरा ओसार्ने कार्य भइरहेकोले कोरोना संक्रमणको जोखिम समेत बढेको स्थानीयबासीको गुनासो छ।"
लकडाउनमा मुस्ताङमा १६ घन्टा बढी लोडसेडिङ,"जोमसोम : विश्वव्यापी महामारीको रुपमा फैलिएको कोरोना भाइस रोकथाम तथा नियन्त्रण भन्दै सरकारले चैत्र १० गते मुलुक लकडाउन गर्यो ।लकडाउनले मुलुक ठप्प छ । लकडाउनसँगै मुस्ताङको पर्यटन व्यवसाय सुस्ताएको छ ।जिल्लाका सयभन्दा बढी होटल तथा रेष्टुरेन्ट पर्यटक नहुँदा खाली छन् । प्रसिद्ध धार्मिकस्थल मुक्तिनाथ र कागबेनी श्राद्धस्थल समेत सुनसान बनेका छन् । यस्तै ,संघ ,प्रदेश र स्थानीय तहका पूर्वाधार विकासका काम सबै रोकिएका छन् । पूरै मुलुक ठप्प हुँदा मुस्ताङमा भने दैनिक १६ घण्टा बढी लोडसेडिङ हुने गरेको छ । लकडाउन समयमा पनि लोडसेडिङ गरेको भन्दै जिल्लाका विभिन्न सरोकारवालाले सामाजिक संञ्जालमा आक्रोश व्यक्त गरेका छन् ।लकडाउनमा विद्युत खपत् कम हुने अवस्थामा समेत जिल्लामा बिनासूचना पटकपटक लोडसेटिङ हुन थालेपछि सर्वसाधारणले सामाजिक संञ्जालमा आपत्ती प्रकट गरेका हुन् । लोघेकर दामोदरकुण्डका कर्मचारी ज्याकी मुस्ताङीले चरम लोड सेटिङका कारण पालिकाको नियमित कामकाज असहज भएको जानकारी दिए । यस्तै लोघेकर ३ का वडाध्यक्ष सम्तेन धावा गुरुङले मुस्ताङको विद्युत सेवालाई कोरोना भाइरस लागेको भनी सामाजिक सञ्जालमा कटाक्ष गरेका छन् । उनले लकडाउनमा घरमै बस्नु परेको तर, विद्युत नहुँदा श्रव्यदृष्य सूचना प्राप्त गर्ने अधिकार हनन् भएको बताए । यता, मुस्ताङको विद्युत वितरण केन्द्र निलगिरि उपभोक्ता सहकारी संस्थाले लोड सेटिङबारे कुनै जानकारी गराएको छैन । जिल्लामा विद्युत आपूर्ति समस्याको कारण बारे जानकारी नगराइएको र बिनासूचना पटक पटक लोडसेडिङ गर्नु विद्युत वितरणकेन्द्रको कमजोरी भएको सरोकारवालाले आरोप लगाएका छन् । मुस्ताङको घरपझोङ १ चोखोपानी २ सय ४० किलोवार्डको हाईड्रो र थासाङ१ को टुकुचेमा १३६ मेगावार्डको हाइड्रो पावर सञ्चालनमा छ । थासाखोला हाइड्रोले नेपाल विद्युत प्राधिकरणसँग सम्झौता गरेको र चोखोपानी हाइड्रोको विद्युत उत्पादन कम भएको विद्युत वितरणका कर्मचारी बताउँछन् । पर्वतको मिलनचोकबाट प्रशारण हुने विद्युत सेवामा प्राविधिक समस्या रहेको उनीहरुको भनाई छ । लकडाउनमा लोडसेडिङको पीडा भोग्नु परेको जोमसोमका स्थानीय भीषण थकालीले दुखेसो सुनाए ।"
मकैमा फौजी किराको प्रकोप : किसानलाई रोगभन्दा भोकको चिन्ता,"उदयपुर : देशभर लकडाउनको चिन्ता भइरहेको बेला किसानलाई भने आफ्नै खेतीको चिन्ताले सताएको छ । भर्खर भुई छोड्दै गरेको मकै र तरकारी खेतीमा फौजीकीराको संक्रमण देखिएपछि यहाँका किसान चिन्तित देखिएका हुन् । मेहनत गरेर लगाएको खेती धमाधम नष्ट हुँदै जानथालेपछि किसानलाई लकडाउनभन्दा पनि खेतीको चिन्ताले सताएको हो । मकै तथा तरकारीजस्ता हिउँदे बाली र डाले घाँसमा फौजीकीराले आक्रमण गरेर क्षति पुर्याउन थालेपछि समयमा नै भोकमारी लाग्ने चिन्ताले सताएको किसान रामबहादुर मगरले बताए । 'एकातर्फ लामो समयको खडेरी त अर्कोतर्फ फौजीकीराले सतायो,'मगरले भने, 'खडेरी त सहैकै थियौ, यो सहन सक्ने अवस्था छैन।यसविरुद्ध सरकारी संयन्त्र नै परिचालन हुन जरुरत छ। बालीको पात र जरा धमाधम किराले खान थालेपछि विरुवा मर्न थालेको उनको भनाई छ । 'मकैको बिरुवा नै फौजीकीराको आक्रमणले सखाप हुने अवस्था पुगेको छ,' अर्का किसान हरी कोईरालाले भने, 'नियन्त्रणका लागि सरोकारवाला निकायले चासो नदिने हो भने, किसान भोक भोकै बस्नुपर्ने दिन आउन सक्छ ।' चिन्तित अवश्थामा देखिएका कटारी नगरपालिका ४ का किसान ज्ञानेन्द्र कोइरालाले भने, 'फौजीकीराको आक्रमणले लगाएको सबै मकैबाली नष्ट हुने अवस्थामा छ्, कसरी आफू र परिवारको पालनपोषण गर्नु ।' डाले घाँसमा समेत किराले आक्रमण गरेपछि पशुपालन गर्ने कृषक पनि यसको प्रत्यक्ष सिकार बनेका हुन् । रौतामाई ७ का ताराबहादुर खत्रीले भने, 'खडेरपछि असार अन्तिमदेखि पानी पर्यो, बल्लतल्ल रोकिए पछि मकै र तरकारी खेती लगाएका थियौं, किराले सबै सखाप पारिदियो ।' खडेरी र फौजी किराको आक्रमणले कृषि पेसामा आश्रित परिवारको यो वर्ष निकै दु:खदायी बन्ने उनको भनाई छ । खत्रीले भने, 'सम्बन्धित स्थानीय तहले हेरबिचार नगर्ने हो भने यो वर्ष बेलैमा भोकमारी लाग्ने अवस्था नआउला भन्न सकिन्न ।' फौजी किराको प्रकोप बढेपछि महाभारत क्षेत्रको मकैबाली सखाप भएको छ। तीन साता अघिदेखि सुरु भएको फौजीकीराको प्रकोप नियन्त्रणमा आउन सकेको छैन। नियन्त्रणका प्रयास भएपनि पूर्ण सफल भइनसकेको कृषि ज्ञान केन्द्र गाईघाटका प्रमुख नरनाथ रेग्मीले बताए । जिल्लाका ५ वटा स्थानीय तहका किसानले लगाएको चार सय हेक्टर जमिनमा लगाएको मकै तथा तरकारी खेतीमा फौजीकीराको प्रकोप देखापरेको उनले बताए । रेग्मीकाअनुसार बेलका नगरपालिकाको वडानं १,२ र ३, चौदण्डीगढी नपाको ९ र १०, त्रियुगा नपाको ५,७,१३,१५ र १६, कटारी नपाको ४,५,६,१० र रौतामाईको २,४,५ र ७ मा संक्रमट देखापरेको छ ।फौजीकीराले मकैको गुबोभित्र पसेर कलिला पात खाने गरेको छ । कीराको प्रकोप नियन्त्रण गर्न कृषि ज्ञान केन्द्रको प्राविधिक टोलीले स्थलगत अनुगमन गरेर फौजीकीरा हो भन्ने यकिन गरेको रेग्मीले बताए । 'केही मात्रामा विषादीसमेत उपलब्ध गराएको भए पनि त्यतिले मात्र नपुग्ने भएकाले स्थानीय तहहरूलाई समेत औषधि खरिद गर्नका लागि अनुरोध गरेका छौँ,' रेग्मीले भने । लकडाउनका कारण कीरा नियन्त्रणका लागि विषादीसहितको प्राविधिक टोली गाउँमा खटाउन समस्या भएको रेग्मीले बताए । 'आकाशबाट पानी परेको भए यो किरा हटाउँथ्यो, उनले भने, 'लामो समय खडेरी लाग्नु पनि यस्ता कीराले आक्रमण गर्दछ ।' किरा नियन्त्रणको लागि विषादीसहितको प्राविधिक टोली गाउँमा खटाइसकेको कटारी नगरपालिकाका उपप्रमुख भिम कुमारी राउतले बताइन्। फौजी किराले घाँस तथा मकैका घोगासमेत खाने गरेको छ। फौजीकीराको प्रकोप नियन्त्रणमा कसैको पनि प्रभावकारी ध्यान नपुगेको किसानको भनाई छ । मकैको गुबोभित्र पसेर कलिला पात खाने गरेको र पात खाएपछि विरुवा नै मर्ने गरेको किसानले बताए।"
क्वारेन्टाइनमा बसेकाहरू घर जान पाएनन्,"नेपालगन्ज : चेकजाँच भयो। रोगसोग क्यै छैन, आजै घर आउन लाग्याको छु, जुम्ला सिंजाका ६५ वर्षीय चाउरे कामीले मध्याह्न १२ बजेतिर खानाको लाइनमै रहेका बेला पत्नी कालीसँग मोबाइलमा गफिँदै खुसी साटे। चार महिनादेखि भारतको कानपुर बसेका कामी १७ चैतदेखि नेपालगन्जको दशगजामै छन्। घर जान पाउँदा उनमा खुसीको सीमै थिएन। रोग पनि देखिएन। सरकारले खान बस्न सहायता पनि गर्यो। घर जान पाइन्या भयो। यो भन्दा बढ्ता खुसी क्या होला ? , उनले अनुभव सुनाए। नेपालगन्ज उपमहानगरपालिका१६ जैसपुरको निर्माणाधीन सुख्खा बन्दरगाहमा टेन्ट टाँगेर बनाइएको क्वारेन्टाइनमा रहेका १ सय ८१ जना सबै घर फर्कन पाउँदा खुसी देखिन्थे। एक सय ६६ जनाको र्यापिड डायग्नोस्टिक टेस्ट (आरडीटी) र १५ जनाको पीसीआरबाट कोरोना जाँच गर्दा नेगेटिभ रिपोर्ट आउँदा उनीहरू दंग थिए। क्वारेन्टाइनमा १५ दिन बसेको र कोरोना रिपोर्ट नेगेटिभ आएको प्रमाण पनि सबैले पाइसकेका थिए। उनीहरूलाई लान दिउँसो १:३० बजेसम्म क्वारेन्टाइन परिसरमा ६ वटा गाडी आइसकेका थिए। आधा घण्टामै सबैले झोली झिम्टा गाडीमा हाले। तर, उनीहरूको खुसी लामो समय टिक्न पाएन। गृह मन्त्रालयको आदेश छ। कसैलाई पनि जान नदिनू, क्वारेन्टाइन परिसरमै रहेकी उपमहानगर उपप्रमुख उमा थापा मगरलाई बाँकेका प्रमुख जिल्ला अधिकारी कुमारबहादुर खड्काले फोन गरे। केही व्यक्ति दोहोरो भाडा लाग्ने भए हामी यही बस्छौं भनेर उपप्रमुख मगरसँग गुनासो गर्दै थिए। उपप्रमुखले नगर प्रमुख डा धवलशम्शेर राणालाई घर फर्कन रोक लगाएको खबर सुनाइन्। लगत्तै राणाले गृहमन्त्रीदेखि गृहसचिवसँग फोन सम्पर्क गरे। त्यत्तिकै जान मिल्दैन। यस विषयमा निर्णय गर्नुपर्छ, गृहमन्त्री रामबहादुर थापा बादलको भनाइ उद्धृत गर्दै नगर प्रमुख राणाले भने, तीन दिनदेखि हामीले सिडिओलाई घर फर्काउने चाँजोपाँजो मिलाउन भनेका थियौं। हिजोसम्म मैले सबै मिलाइसके भन्नुभयो। अहिले गाडीमा चढिसकेको बेला जान रोक लगाइयो। घर जान नपाएपछि आक्रोसित भएकाहरूले तीन वटा गाडीमा आक्रमण गरे। उनीहरूले सरकारविरुद्ध नाराबाजी पनि गरे। गाडीमा भएका सबै सामान झारेर साँझ कडा सुरक्षासाथ फर्काइएको प्रहरीले जनाएको छ। बाँकेका प्रमुख जिल्ला अधिकारी कुमारबहादुर खड्का घर फर्काउने वा नफर्काउने भन्ने अझै स्पष्ट नभएको बताउँछन्। उनले भने, घर पठाउने कि क्वारेन्टाइनमै राख्ने भन्ने विषयमा गृह मन्त्रालयबाट केही निर्णय त होला। हामी त्यही निर्णय पर्खेर बसेका छौं।"
"सरसफाइ कर्मचारी आन्दोलित, नगर सफा गर्न मेयर आफैँ सडकमा","मलंगवा : बैशाख सर्लाहीको मलंगवा नगरपालिका सफा गर्दै आएका मेस्तरहरु आन्दोलमा उत्रेपछि नगर फोहर बनेको छ। नगर फोहर भएपछि जनप्रतिनिधिहरु आफैँ फोहर उठाउन थालेका छन्। विभिन्न ५ सुत्रीय माग राखेर नगर सफा गर्ने मेस्तरहरु आन्दोलनमा उत्रिएका हुन्। मेस्तरले सफा गर्न छोडेपछि मेयर निरसल साह लगायत १२ वटै वडाका वडाध्यक्ष कार्यपालिका सदस्य, नगरपालिकाका कर्मचारीहरु नगर सफा गर्न सडकमा उत्रेका हुन्। कोरोना भाइरस संक्रमण बच्नका लागि सेफ्टी पोशाक दिनुपर्ने, प्रदेश सरकारबाट आएको राहत आफूहरुलाई पनि दिनुपर्ने, सफाइकर्मीको अनिवार्य रुपमा बीमा गरिनुपर्ने, दैनिक ज्यालादारीमा काम गर्ने कर्मचारीलाई करारमा नियुक्ति गर्नुपर्ने माग राख्दै उनीहरु आन्दोलनमा उत्रेका छन्। नगरपालिकाको मूख्य गेटमा जम्मा भएका मेस्तहरु । तस्बिर : सुनिल ठाकुर आफूहरुले पोशाक, पञ्जा, जुत्ता माग गर्दा जागिरबाट नगरपालिकाले हटाएको सफाइकर्मी सुनिल मेस्तरले गुनासा गरे। पटकपटक आग्रह गर्दा नगरपालिकाले सुनवाई नगरेपछि बाध्य भएर आन्दोलनमा उत्रिनु परेको सुनिलले बताए। कोरोना माहामारी छ, हामीलाई केही भयो भने हाम्रो बालबच्चालाई कसले हेर्छ ? सुनिलले भनेकाम गर्दा सुरक्षाका लागि सेफ्टीका सामान माग्दा जागिरबाट हटाएको छ। वर्षाैँदेखि काम गर्दै आएका ४३ जना मेस्तरलाई हटाइएको उनीहरुले बताए। जसरी सुरक्षाकर्मी, स्वास्थ्यकर्मीले काम गरिरहेका छन्, त्यसैगरी आफूहरुले पनि काम गर्दै आएकोले उनीहरुलाई जस्तै आफूहरुलाई पनि थपसेवा सुविधा दिनुपर्ने मेस्तरहरुको माग छ। फोहर उठाउँदै विभिन्न वडाका वडाध्यक्षहरु। तस्बिर : सुनिल ठाकुर पटकपटक आग्रह गर्दा पनि मेस्तरहरुले नगर सफा गर्न नमानेपछि आफूहरु नै सरसफाई गर्न उत्रिएको मेयर निरसल साहले बताए। पञ्जा र जुता दिएकै छौं। फेरी पनि दिन्छु भनेकै थिएँ। तर, केही व्यक्तिको उक्साहटमा उनीहरु आन्दोलनमा उत्रेर नगरको फोहर उठाउन छाडेका छन्। मेयर साहले भने अहिले चिकित्सकलाई त पीपीई सेट छैन्, मेयर उनीहरुलाई पिपिइ सेट चाहियो। कहाँ बाट दिनु ? जब कुनै चाडपर्व आउँछ। विपत्त आउँछ त्यतिबेला मेस्तरहरु विरोधमा उत्रने गरेको मेयर साहले बताए। सम्बन्धित वडा सफा गर्न वडाध्यक्षहरुलाई सफाइकर्मी भर्ना गर्न भनेको अहिले हटाएकालाई कुनै हालतमा नराख्ने साहले बताए। नगर सफा गर्न निस्केका मेयर लगायतका वडाध्यक्ष, कर्मचारीलाई केही बेर मेस्तरहरुले अबरुद्ध गरेका थिए। मेस्तरहरुले फोहरहरु छर्न थालेपछि मेयर साहले प्रहरी बोलाएर तिनीहरुलाई रोकेका थिए। नगरमा जम्मा भएका फोहरलाई पनि उनीहरुले सडकमा छरेका थिए।"
दीर्घरोगीलाई घरघरमै औषधि वितरण,"बेंसीहर : कोभिड१९ संक्रमण रोक्न जारी लकडाउनका कारण मर्कामा परेका दीर्घरोगी तथा जेष्ठ नागरिकलाई घरघरमै पुगेर सेवा दिन थालिएको छ । जिल्लाका ८ स्थानीय तहमध्ये मध्यनेपाल नगरपालिका र मस्र्याङ्दी गाउँपालिकाले घरघरमै पुगेर दीर्घरोगी र जेष्ठनागरिकलाई औषधि उपलब्ध गराउन सुरु गरेका हुन् । बेंसीसहर नगरपालिकाले पनि लकडाउनका बेला जेष्ठ नागरिकहरुको स्वास्थ्यजाँच घरमै गएर गर्ने व्यवस्था मिलाएको छ । दीर्घ रोगीका लागि आबश्यक औषधिबारे जानकारी दिन सूचना आब्हान गरेको छ ।नियमित औषधि सेवन गर्दै आएका दिर्घरोगका बिरामीलाई औषधि खोज्न टाढा जान नपरोस भनेर घरमै पुर्याउने व्यवस्था मिलाइएको मध्यनेपाल नगरपालिकाका प्रमुख रमेश पाण्डेले जानकारी दिए । नगरपालिकाले स्वास्थ्य सहसंयोजक सूर्य पौडेललाई औषधि वितरणको जिम्मा दिएको छ । नगरपालिकाको चालू आर्थिक वर्षको स्वीकृत बजेट तथा कार्यक्रमको विभिन्न शीर्षकमा रहेको रकम रकमान्तर गरी कोरोना रोकथाम, नियन्त्रण तथा उपचार कोषको रकमान्तर गरेको छ । नगरप्रमूख युवा स्वरोजगार अनुदान कार्यक्रम अन्तर्गत ३० लाख रुपैयाँ, नगरप्रमूख महिला स्वरोजगार अनुदान कार्यक्रम अन्तर्गतको ३० लाख रुपैयाँ र नगरप्रमूख विपद व्यवस्थापन कार्यक्रमको ८ लाख रुपैयाँ गरी ६८ लाख रुपैया कोरना कोषमा रकमान्तर गरिएको छ । मस्र्याङ्दी गाउँपालिकाबाट लकडाउनको अबधीमा ३५ जना दीर्घरोगीलाई औषधि उपलब्ध गराइसकिएको गाउँपालिकाका अध्यक्ष अर्जुन गुरुङले जानकारी दिए । पालिकाले स्वास्थ्यकर्मी मोनिका गुरुङलाई दीर्घरोगीका औषधि लिनका लागि सम्पर्क व्यक्ति तोकेको छ । बेंसीसहर, पोखरा, काठमाण्डौ, चितवनलगायतका सहरमा पुगेर औषधि खाने दीर्घरोगीहरुलाई घरघरै औषधि पुर्याएका छौं,' अध्यक्ष गुरुङले भने । गाउँपालिकाले ५० लाखको कोरना विपद् कोष स्थापना गरेको छ । निशुल्क एम्बुलेन्स सेवा, स्वास्थ्यकर्मीको २० लाखको विमा गर्नुको साथै ८ सय जना मजदुरलाई राहात वितरण गरेको छ ।"
"चीनबाट आफ्ना नागरिक ल्याउने सरकार, हामीप्रति किन यति कठोर ?","बैतडी : जिल्लाको पुर्चौंडी नगरपालिका ८ की महाना जोशीले राम्रोसँग नसुतेको १५ दिनभन्दा बढी भइसक्यो । घरपरिवार चलाउन पैसा कमाएर घर आउँछु भनेका श्रीमान कोरोनाका कारण सीमामै अड्किएपछि महानालाई अहिले श्रीमानकै चिन्ता छ । उनलाई एकातिर कामको चटारो छ भने अर्कोतिर घरको मुख्य मान्छे भारतीय क्वारेन्टाइनमा दुःख गरेर बस्नु परेको पीडा छ।महानाले भनिन्, 'चुनावका बेला तपाईँको गाउँमा विकास ल्याउँछौं । बेरोजगारीलाई रोजगारी दिन्छौं भन्नेहरु ज्यालामजदुरी गरेर कमाएको पैसा सकिँदा समेत स्वदेश ल्याउन सोच्न पनि सक्दैनन,'उनले भनिन्। 'क्वारेन्टाइनमा बसेको २० दिन भइसक्यो।अहिलेसम्म सीमाबाट ल्याउने कुनै पहल भएको छैन्,'उनले दुखेसो पोखिन। पुर्चौंडी ८ कै कृष्णा पाठक सरकारप्रति आक्रोश पोख्छिन्। 'क्वारेन्टाइनमा दुई हप्ता बस्नुपर्छ भन्यो । दुई हप्तापछि त स्वदेश ल्याउलान भन्ने आस थियो । तर क्वारेन्टाइनमा बसेको २० दिन हुनै लाग्दा समेत श्रीमान घर आउने कुनै छाँटकाँट छैन, 'उनले भनिन्, 'अब गाउँमा गहुँ काट्ने, मकै छर्ने बेला भइसकेको छ । घरको काम कसरी चलाउने । भारतीय क्वारेन्टाइनमा बसेका श्रीमानले फोनबाट दुःखका कुरा सुन्दा खाना खाने मन लाग्दैन् ।' यी सीमापारी अलपत्र रहेका नेपालीका आफन्त उदाहरण मात्रै हुन् । बैतडीसँग सीमा जोडिएको झुलाघाटमा बैतडी, बझाङ लगायत जिल्लाका अढाई सय बढी मजदुर क्वारेन्टाइनमा छन् । क्वारेन्टाइनमा बस्न निकै असहज भएको उनीहरुले फोन मार्फत जानकारी गराइरहेका छन्। तर पनि उनीहरु कहिले फर्किन्छन् भन्ने विषयमा अझै टुंगो लागेको छैन् । 'हामी धेरैजना एकै ठाउँमा बसिरहेका छौं । एकै ठाउँमा बस्दा कोरोनाभन्दा पनि अब अरु सरुवा रोगको हामीलाई डर छ । गर्मी बढ्दै गएको छ । खानेपानीको अभाव छ । कमाएको सानोतिनो खर्च पनि यतै सकिसकियो, 'दोगडाकेदार ७ का हरिशप्रकाश भट्टले भने, 'परिवार चलाउन केही कमाई गरेर घर फर्कुला सोचेको थिए तर हामी धेरै समस्यामा परेका छौं ।' भारतको झुलाघाट र धारचुलामा बैतडीका मात्रै ९ सय बढी मजदुर क्वारेन्टाइनमा छन् । क्वारेन्टाइनमा बसिरहेका मजदुरका घरपरिवार अहिले निकै सकसमा छन् । बैतडीका पूर्णदेव भट्टले भने, ' यति बेला सरकार आफ्ना नागरिकको उचित व्यवस्थापनमा जाग्नुपर्छ।नागरिक समस्यामा छन् । सारा परिवार चिन्तामा छन् । उनीहरुको व्यवस्थापन सरकारले गर्नुपर्छ ?' सर्वोच्चको आदेश कार्यान्वयन हुने आशामा मजदुर सर्वोच्च अदालतले सीमामा फसेका नेपालीलाई स्वदेश फर्काउन आदेश दिएको भएपनि कार्यान्वयन भने हुन सकेको छैन् । बिहीबार मात्रै सर्वोच्चले कोरोना प्रभावित क्षेत्रका आफ्ना नागरिकलाई स्वदेश ल्याउन सरकारका नाममा आदेश जारी गरेको छ । न्यायालयले दिएको आदेश सरकारले पालना गर्ला कि भन्ने आश पलाएको नेपाली मजदुर लोकेन्द्र पार्कीले बताए । 'सर्वोच्चले आफ्ना नागरिक ल्याउ भनिसकेको छ । चीनबाट हवाईजहाजमा आफ्ना नागरिक ल्याउने सरकार हामीप्रति किन यति कठोर ?' उनले प्रश्न गर्दै भने, 'हामी एक छाक टार्न मुस्किल भएर परदेसिएका हौं । के हामीलाई हाम्रो माटो टेक्ने अधिकार छैन् । हामीलाई भेडाजस्तै कोठामा हुलेर सरकारले कस्तो महामारी रोक्न खोजेको हो ?' सर्वोच्चले समेत आदेश दिइसकेको अवस्थामा आफूहरुलाई स्वदेश फर्काउने पहल गरिदिन नेपाली मजदुर दीर्घराज जोशीले आग्रह गरे । उनले भने, 'हामी विदेशी भूमीमा अलपत्रकै अवस्थामा छौं । हाम्रो उद्धारका लागि सबैसँग आग्रह गर्छौं ।' सर्वोच्चले दिएको आदेश सरकारले यथाशीघ्र कार्यान्वयन गर्ने आसामा रहेको नेपाली मजदुर नबीन बोहराले बताए । उनले भने, 'हामी अहिले एउटा विद्यालयमा कोचिएर बसीरहेका छौं । खानपीनको ठेगान छैन् । अर्काको देशमा भोगेको दुःख कति भन्नुपर्ने हो । हामीलाई छिटो भन्दा छिटो नेपाल फर्काइयोस ।' सरुवा रोग संक्रमणको जोखिम मजदुर भारतीय क्वारेन्टाइनमा बसेका नेपाली मजदुरमा सरुवा रोगको संक्रमण हुनसक्ने स्वास्थ्यकर्मीले चेतावनी दिएका छन् । गर्मीयामको समयमा सरसफाई, खानपीन र बसाईमा ध्यान दिन नसकिए भने विभिन्न स्वास्थ्य समस्या आउन सक्ने जिल्ला अस्पताल बैतडीका प्रमुख डा वसन्तराज जोशीले जानकारी दिए । उनले भने, 'गर्मीको समय सुरु भएको छ । धेरै मानिस एकै ठाउँमा बस्दा छालासम्बन्धी , झाडापखाला र अन्य संक्रमणको डर हुन सक्छ । त्यसैले क्वारेन्टाइनमा बसेका नागरिकहरुको बसाई व्यवस्थित हुन जरुरी छ ।' मजदुरहरु राखिएका क्वारेन्टाइनमा एकै ठाउँमा ८० भन्दा धेरै जना छन् । बसोबासका लागि केही व्यवस्था नहुँदा आफैसँग भएको कपडाहरु बिछ्याएर लहरै सुत्नुपर्ने बाध्यता रहेको नेपाली मजदुर जोगे पार्कीले बताए ।"
"थर्मल गन छैन, थर्मोमिटरले ज्वरो नाप्छन स्वास्थ्यकर्मी","बेंसीसहर : कोरोना (कोभिड१९) को संक्रमण जोखिम बढिरहेका बेला लमजुङका स्थानीय तहमा सामान्य तापक्रम नाप्ने थर्मल गन बिनै स्वास्थ्यकर्मीहरु काम गरिरहेका छन्। कोरोना नियन्त्रण तथा रोकथामका आगि आवश्यक स्वास्थ्यजन्य सामाग्री स्थानीय तहमा पर्याप्त छैनन्। मर्स्याङ्दी र दोर्दी गाउँपालिकाका स्वास्थ्य संस्थामा स्वास्थ्य जाँच गर्न पर्याप्त सामग्री तथा ज्वरो नाप्ने एउटा थर्मल गन पनि नभएको स्वास्थ्यकर्मीहरूले गुनासो गरेका छन्। मर्स्याङ्दी गाउँपालिकाका स्वास्थ्य शाखा प्रमुख रमनाथ घिमिरेले संक्रमणको बेला थर्मल गन नहुँदा समस्या भएको बताए। ज्वरो नाप्ने थर्मल गन छैन, थर्मोमिटरले नापेर काम चलाएका छौँ, घिमिरेले भने। थर्मलगन बिना नै बिरामीको ज्वरो थर्मोमिटरबाट नाप्नुपर्दा स्वास्थ्यकर्मी डराउनुको साथै संक्रमणको उच्च जोखिमसमेत बढेको दोर्दी गाउँपालिकाका अध्यक्ष ओमबहादुर गुरुङले बताए। दुधपोखरी गाउँपालिकामा शुक्रबार मात्रै एउटा थर्मल गन पठाइएको छ। बेंसीसहरस्थित स्वास्थ्य कार्यालयमा पनि थर्मल गनको व्यवस्था नभएको कार्यालय प्रमुख अमर दवाडीले बताए। संघ र प्रदेश सरकारसँग पटकपटक पर्याप्त स्वास्थ्य सामाग्री माग गर्दा पनि हालसम्म स्थानीय तहले पर्याप्त रूपमा प्राप्त गर्न नसकेको जनप्रतिनिधिको गुनासो छ। हालसम्म जिल्लामा रहेका आठमध्ये ५ वटा स्थानीय तहमा २२ वटा थर्मल गन छन्। त्यस्तै जिल्लाका सबै स्थानीय तहमा गरी दुई सय ८६ थान पीपीई छन्। चार सय ६५ ह्याण्ड स्यानिटाइजर र भिटिएम ६ थान रहेको क्विक रेस्पोन्स टिमका संयोजक एवम् सहायक प्रमुख जिल्ला अधिकारी अनिलकुमार शाहीले बताए। यसबाहेक एन ९५ मास्क ७ थान मात्र रहेको छ।"
"मध्यरातमा खोला दोहोन, रिपोटिङमा गएका पत्रकारलाई गुण्डाले लखेटे","जनकपुर व्युरो जनकपुर : अदालतको अपमान गर्दै मध्य रातमा महोत्तरीको मरहा खोलाबाट तस्करले बालुवागिटी उत्खन्न गरिरहेका छन् । लकडाउनको मौका छोपेर गैरकानुनी रुपमा क्रसर संचालन गरिरहेका व्यवसायीको आवरणमा रहेका गुण्डाले नदीजन्य पदार्थ तस्करी गरिरहेका हुन् । गौशाला नगरपालिकाले लगाएको ठेक्कमा विपक्षीले अदालतमा मुद्धा लागेका थिए। अर्को आदेश नआएसम्म तत्कालका लागि खोला उत्खननमा रोक लगाइएको थियो । कोरोना भाइरसको महामारीबाट जनतालाई बचाउन प्रहरीप्रशासन, स्थानीय सरकार व्यस्त रहँदा तस्करीले रातारात खोला अवैध उत्खन्न गरिरहेका छन् । लकडाउनमा गरिबहरु भोकभोकै भएको बेला तस्कर प्राकृतिक स्रोतको तस्करी गरिरहेका छन् । अवैध कार्यको रिपोटिङ गर्न गएका अन्नपूर्णकर्मी राजकरण महतो र उनका क्यामरा पर्सन विवेक महतोलाई तस्करहरुले लखेटेका छन् । नदी उत्खननको फोटोभिडियो खिच्दा तस्कार र क्रसर संचालकले पालेका गुण्डाहरुले अन्नपूर्णकर्मीलाई घेरेका थिए । अवस्था गम्भीर बन्दै गएपछि उनीहरु झुक्याएर घेराबन्दीबाट भागेका थिए। दुईवटा मोटरसाइकलमा आएका चारजनाले लखेट्न थालेपछि पत्रकार महतो मोटरसाइकल भगाएर गौशाला ८ बेलगाछीस्थित खाल्टे बजार पुगेर इलाका प्रहरी कार्यालय गौशालालाई फोन गरेर गुहार मागेका थिए । इन्स्पेक्टर प्रकाश रेग्मीको टोली पत्रकारलाई सुरक्षा दिन खाल्टे बजार पुगेका थिए । पत्रकार महतो र क्यामरा पर्सनलाई प्रहरीले आफ्नै भ्यानमा राखेर खोला पुग्दा तस्करहरु क्रसरमा सवारीसाधन थन्काएर फरार भएका थिए । एक करोड १५ लाखमा महरा खोलाको ठेक्का गौशाला नगरपालिकाले गत फागुनको पहिलो साता ठेक्का लगाएको थियो । अनिष कन्ट्रक्सन जनकपुर४ को पोल्टामा ठेक्का परेको थियो । प्रक्रिया पुरा नगरिकन ठेक्का लगाएको भन्दै अदालतमा विपक्षीले मुद्धा हालेका थिए । सूचना अधिकारी रञ्जित कुमार बर्माका अनुसार अदालतमा मुद्धा परेपछि खोला उत्खन्न रोकिएको छ। प्रहरीप्रशासन, ठेकेदारलाई त्यसको जानकारी पठाइएसकिएको छ । क्रसरबालहरु मेसिन प्रयोग गरेर खोला खनिरहेको गौशाला नगरपालिका ८ भण्टाबारीका भोगिन्द्र साहनीले बताए । 'क्रसर वालाले मरहा खोला दुवै किनारमा ६७ वटा क्रसर मेसिर राखेका छन् । खोलाबाट खनेर त्यही थुपार्ने गरेका छन्,'उनले भने, 'जथाभावी उत्खननले खोलाले बहाव परिवर्तन हुँदा उब्जाउ भूमी खोला बन्दै आएको छ ।' स्थानीय गंगाई महतोका अनुसार अधिकार प्राप्त अधिकारीकै संरक्षणमा खोला उत्खनन भइरहेको हो। उनले भने, 'तस्करले सार्वजनिक सम्पती लाइट बालेर रातभरी लुटिरहेका छन् । प्रहरीप्रशासन, सरकारको आँखा बन्द छ । मर्ने भनेको जन्ता त हो नी ।' 'अदालतको निर्णय आएपछि मात्र खोला खन्न ठेकेदारलाई भनेका थियौं, 'गौशाला नगरपालिकाका मेयर शिवनाथ महतोले भने । नेपाल पत्रकार महासंघ महोत्तरीका अध्यक्ष कमलेश मण्डलले अवैध कामको रिपोटिङ गर्न गएका पत्रकारलाई धम्काउनु प्रेस स्वतन्त्रता विरोध कार्य भएको बताए । तुरुन्त अवैध कामको बन्द गराई पत्रकारलाई धम्काउने र लखेट्नेको खोजी गरी कारवाही गर्न उनले प्रहरी प्रशासनसँग माग गरेका छन् ।"
लकडाउनमा मर्चवारवासीको विजोग : भन्छन्  'सरकार ! कि जहर खुवाएर मारिदे कि बाँच्न दे' (भिडियाे),"भैरहवा : रुपन्देहीको मर्चवार क्षेत्र । विकट र पिछडिएको छ । तीनवटा गाउँपालिका छन् । यहाँका बासिन्दाको मुख्य आय स्रोत कृषि, वैदेशिक रोजगार र ज्याला मजदुरी हो । जनसंख्या लाख बढी छ । विपन्न वर्ग अधिक छन् । लकडाउनका कारण सबै ठप्प छ । यस वर्ष गहुँको उत्पादन पनि राम्रो भएन । किसान चिन्तित छन् । लकडाउनलाई प्रभावकारी बनाउन प्रहरीले कडाइ गरेको छ । स्थानीय सरकारले समयमा प्रयाप्त राहत नपुर्याउँदा विपन्न परिवारको अवस्था बेहाल हुँदै गएको छ । यस क्षेत्रको जुन बस्तीमा पुगे पनि सरकारप्रति विपन्न परिवारको गुनासो चाङ छ । कोटहीमाई गाउँपालिका तुनिहवाकी जरिना पठानको परिवार विगतमा जसोतसो परिवार चलाउँदै आएपनि लकडाउनसँगै अहिले उनको परिवारलाई एक छाँक टार्न धौ धौ परेको छ । निर्वाचित जनप्रतिनिधिहरु आफूहरुको समस्याप्रति खासै चासो नदिएको उनको गुनासो छ । मर्चवारको तीनवटै स्थानीय तहमा १५ दिनअघि नाम मात्रको राहत बाँडिएको थियो । त्यसयता केही दिइएको छैन । कोटहीमाई गाउँपालिकाले राहतको नाममा १५ दिन अघि ५ केजी चामल, एक किलो दाल र दुईवटा साबुन दिएको थियो । अन्य दुई तहले पनि लगभग यही अनुसारको नाम मात्रको राहत बाँडेका थिए । '१५ दिनअघि नाम मात्र बाँडिएको राहतले कति दिनसम्म चल्छ र ? मर्चवारका स्थानीयले प्रश्न गर्दै भने, 'लकडाउनले हामी मर्यौं की बाचेका छौँ, कसैलाई केही मतलबै छैन ।' यहाँका अधिकांश भैरहवामा मजदुरी गर्न आउन्थे । मजदुरीले उनीहरुको परिवार चल्थ्यो । तर, अहिले उनीहरु बन्दाबन्दीमा परेका छन् । जोगाएर राखेको दुई चार पैसा पनि सकिएको छ । 'श्रीमानले भैरहवामा मजदुरी गरेर तेल नुन किनेर ल्याएपछि त्यही खान्थ्यौँ, जरिना गुनासो पोख्दै भनिन्, 'तर, अब सरकारले मजदुरी गर्न रोक लगाएपछि कसरी खाने ? स्थानीय सरकारलाई हाम्रो केही चासो नै छैन ।' परिवार बिरामी भएको अवस्थामा आर्थिक अभाव झेलिरहेका ज्यालादारी मजदुरलाई औषधि उपचार गराउन निकै मुस्किल परेको छ । चुनावको बेला मध्यरातमा गाडीका गाडी लिएर नेताहरु घरमै आउने गरेपनि अहिले वास्तै नगरेको मर्चवारवासीको गुनासो छ । 'छिमेकी मुलुक भारत सरकारले आफ्नो नागरिकको हेरचाह गरिरहेको छ तर नेपाल सरकार चुपचाप बसेको छ,' परिवारको भोको पेटबारे पीडा पोख्दै उनले भनिन्, 'सबैभन्दा राम्रो जहर खुवाएर मारिदिए, त्यही सन्तोष छ ।' लकडाउनका कारण घरमा बसेका विपन्न वर्गलाई सरकारले समयमा राहत नपुर्याउँदा कतिले त दिनमा एक छाक अन्न खान छाडेका छन् । खानेले पनि आधा पेटमा खाइरहेका छन् । नुन र भात खाएर पनि जीवन कटाउनेहरु मर्चवारमा छन् । 'पहिला जसरी दाल, भात र तरकारी खान्थ्यौँ, अहिले त्यसरी खान सकेका छैनौं,' मर्चवारी गाउँपालिका५ का सुन्दर विश्वकर्माले भने, 'अहिले भोकले ज्यान बचाउनका लागि नुन र भात खाएर पनि बसिरहेका छौँ।' ग्रामीण क्षेत्र मर्चवारमा अशिक्षित बढी छन् । स्थानीय सरकारले समयमा प्रयाप्त राहत नदिँदा त्यसको विरोध गरे 'पावर' मा रहेका जनप्रतिनिधिहरुले अनावश्यक रुपमा कुनै मुद्दा मामिलामा फसाइ दिने त्रासको मानसिकता समेत रहेको पाइएको छ । र, जनप्रतिनिधिसमक्ष राहत माग्न जाँदा बेइज्जत गरेर पठाउँदा स्थानीय राहत माग्ने इच्छा जाहेर गर्न सकेका छैनन् । जसकारण मर्चवार क्षेत्रका विपन्न परिवार घरमा खाद्यान्न नभएपनि जसो तसो नुन र भात खाएर भएपनि जीवन काटिरहेका छन् ।"
चीनबाट स्वास्थ्य सामग्री लिएर आइपुगे जहाज,काठमाडौं : चीनको ग्वाङ्जाओबाट अत्यावश्यक स्वास्थ्य सामग्री लिएर नेपाल वायु सेवा निगम (नेपाल एयरलाइन्स) का दुई वाइडबडी ए३३० जहाज काठमाडौं आइपुगेका छन् । व्यवसायीले चार्टर्ड गरेका निगमका दुवै जहाज स्वास्थ्य सामग्री लिन बिहीबार राति ग्वाङ्जाओ उडेका थिए । दुवै जहाज शुक्रबार बिहान त्रिभुवन अन्तर्राष्ट्रिय विमानस्थलमा अवतरण गरेको विमानस्थलले जनाएको छ । केकति परिणाममा सामग्री ल्याइयो भन्ने खुलेको छैन । चीनबाट स्वास्थ्य सामग्री ल्याउन दुई व्यावसायिक समूहले निगमका जहाज चार्टर्ड गरेका थिए । निगमका जहाजले यसअघि पनि चैत १६ र २० गते ग्वाङ्जाओबाट स्वास्थ्य सामग्री ल्याएको थियो ।
डोल्पामा स्थानीय तहमै कोरोनाको द्रुत परीक्षण हुने,"डोल्पा : डोल्पामा कोरोना भाइरस (कोभिड१९) द्रुत परीक्षण गर्ने किट र उपकरण पुगेको छ । कोरोनाको परीक्षण स्थानीय तहबाट सुरु गरिने भएको हो । कोरोना आरडिटी परीक्षण किट १४० थान मलेरीयाको किट १२५ थान र रगत निकाल्न प्रयोग गरिने सेट जिल्लामा पुगेको स्वास्थ्य सेवा प्रमुख डाक्टर जिजन रावलले जानकारी दिए । डारावलले स्वास्थ्य विभागले पहिला विदेशबाट आएकाको परीक्षण गर्न निर्देशन दिएको बताए।तर, कुन स्थानीय तहमा कति छ भन्ने विवरण जिल्लामा नआएकाले परीक्षण सुरु भएको छैन। जिल्लाको मुड्केचुला गाउँपालिका र जगदुल्ला गाउँपालिकामा केही तथ्याङ्क भएकाले डाक्टर मछिन्द्र बडुवालको नेतृत्वमा ४ जनाको टोली सम्बन्धीत स्थानीय तहमा गएर कोरानाको द्रुत परीक्षण गरिने स्वास्थ्य सेवा प्रमुख डाक्टर रावलले जानकारी दिए । विदेशबाट आएकाको कोरोना परीक्षण गरिने र जिल्लामा क्वारेन्टिनमा रहेका र केही लक्षण देखा परेकालाई पहिला परीक्षण गरिने प्रमुख जिल्ला अधिकारी सुरेस सुनारले जानकारी दिए । जिल्ला अस्पतालमा पनि कोरोनाका द्रुत परीक्षण हुने तर सकेसम्म स्थानीय तहमा डाक्टरको टिम नै गएर द्रुत परीक्षण गर्ने उनले बताए । जिल्लामा ३ हजार भन्दा धेरै मानिस भित्रिएको भएपनि कुन स्थानीय तहमा कतिजना आए भन्ने तथ्याङ्क जिल्लामा छैन । भारतबाट आएका धेरैजसो माथिल्लो डोल्पामा गएका छन् तर यतिबेला माथिल्लो डोल्पामा परीक्षण गर्न भने निकै संभावना कम छ ।"
जाजरकोटका २०३ जनाको कोरोना परीक्षण 'नेगेटिभ',"जाजरकोट : जाजरकोटमा गरिएको कोरोनाको द्रुत परीक्षणबाट २०३ जनाको रिपोर्ट नेगेटिभ आएको छ । तीनवटा पालिकामा कोरोनाको द्रुत परीक्षण गर्दा सबैको रिर्पोट नेगेटिभ आएको हो । हालसम्म जिल्लाको भेरी नगरपालिकामा ८४, जुनीचाँदे गाउँपालिकामा ६१, बारेकोट गाउँपालिकामा ५५ र छेडागाड नगरपालिकामा ३ जनाको द्रुत परीक्षण गर्दा सबैको रिर्पोट नेगेटिभ आएको स्वास्थ्य सेवा कार्यालय जाजरकोटले जनाएको छ । एक महिनायता भारत र अन्यमुलकबाट आएकाको परीक्षण गरिएको हो । अन्यको भने किट अभावमा हुन सकेको छैन । सरकारले जाजरकोट जिल्लाको लागि तीन सय आरडिटी किट मात्र पठाएको हो । तीन सय जति विदेशबाट मात्र आएका छन् । लकडाउनकै समयमा देशका विभिन्न सहरबाट आएकाको भने किट अभावले परीक्षण गर्न नसकिएको स्वास्थ्य सेवा कार्यालयका प्रमुख टीकाराम जैसीले बताए । अहिलेसम्म परीक्षण गरिएका सबैमा नेगेटिभ रिर्पोट आएको छ । बाँकी चार पालिकामा पनि दुई दिनभित्र परीक्षण गर्ने गरी टोली खटाएका छौं, उनले भने, 'थप परीक्षणको दायरा बढाउन कम्तिमा तत्काल पाँच सय आरडिटी किट माग गरेका छौं। ।'"
श्रीमती हत्या आशंकामा श्रीमान पक्राउ,ताप्लेजुङ : ताप्लेजुङमा श्रीमती हत्या आरोपमा एक व्यक्ति पक्राउ परेका छन् । ५२ वर्षीया मिङ्मा लामु शेर्पाको हत्या आरोपमा फुङलिङ नगरपालिका ९ का पासाङ थुन्डुक पक्राउ परेका हुन् । अत्याधिक मादक पदार्थ सेवन गरेका पासाङले बिहीबार आफ्नै श्रीमती मिङ्मालाई शरीरको विभिन्न लात्ती र मुक्का प्रहारबाट मृत्यु भएको प्रहरीले जनाएको छ। श्रीमानको कुटपिटबाट उनको घरमै मुत्यु भएको जिल्ला प्रहरी कार्यालय ताप्लेजुङले जनाएको छ । मृतकका आफन्तले पासाङविरुद्ध किटानी जाहेरी दिएपछि पक्राउ गरिएको प्रहरी निरीक्षक विष्णु खड्काले बताए । खड्काका अनुसार पाशाङले यसअघि पनि मापसे गरी श्रीमतीलाई पटक पटक पिट्ने गरेको जाहेरीमा उल्लेख छ । शव जिल्ला अस्पतालमा पोष्टमार्टमपछि आफन्तलाई बुझाउने खड्काले बताए ।
लकडाउनमा बर्दिया अस्पतालमा सुत्केरीको संख्या बढ्यो,"गुलरिया : ग्रामीण क्षेत्रमा जटिल समस्याका सुत्केरी हुने महिलाहरुको संख्या बढेको छ । गाउँघरमा संचालित स्वास्थ्य केन्द्रहरुका जनशक्तिहरु कोरोना उपचार लगायत रोकथाममा खटिएपछि जनशक्ति अभावमा गर्भवती महिलाहरुले समयमै उपचार नपाउँदा सुत्केरी हुने समयमा जटिल अवस्था थपिएको हो । देशैभर गरिएको लकडाउनसँगै क्वारेन्टाइन, हेल्थडेस्क,आइसोलेसन उपचार कक्षहरुमा स्वास्थ्य जनशक्तिहरु खटाइएका कारण जिल्लाका विभिन्न पालिकाहरुमा अवस्थित स्वास्थ्य चौकी, केन्द्रहरुमा स्वास्थ्यकर्मीको अभाव खट्किएको छ । जनशक्ति अभावका कारण कतिपय ग्रामीण स्वास्थ्य संस्थाहरुमा गर्भवती सेवाहरु संचालन हुन नसकेको अवस्था छ । यतिखेर सदरमुकाम गुलरियास्थित बर्दिया अस्पतालमा सुत्केरी हुने महिलाको संख्या सत प्रतिशत बृद्धि भएको बर्दिया अस्पतालका प्रमुख डाक्टर सुभाष पाण्डेयले बताए । बर्दिया अस्पतालमा कोरोनालाई मध्यनजर गर्दै संचालनमा ल्याइएको फिवर क्लिनिकसँगै अन्य जटिल रोगका बिरामीहरुको पनि उपचार हुँदै आएको छ । उनले अस्पतालमा उपचारका सबै सेवा संचालनमा रहेकाले सुत्केरी हुन आउने महिलाको संख्यामा उल्लेख्य बृद्धि भएको बताए । लकडाउन नहुँदा अस्पतालमा दैनिक ३ जना सुत्केरी हुन्थे । यतिखेर सुत्केरी हुनेको संख्या दैनिक ६ जनाभन्दा बढी छ । मासिक २ जना सुत्केरी अप्रेशनबाट हुन्थ्यो । लकडाउन सुरु भएपछि १५ जनाभन्दा बढी अप्रेसन गरी सुत्केरी भएका छन् । 'लकडाउनका कारण जटिल समस्याका सुत्केरी हुनेको संख्या बढ्दो छ ।'उनले भने,'बच्चा उल्टो भएका, पाठेघर च्यातिएका, जन्मन नसकेर अड्किएका, बेरिएका लगायतका जटिल समस्याहरु यतिखेर देखिएका छन् ।' जटिल अवस्थाका गर्भवती महिलाहरुलाई अप्रेशन गरी सुत्केरी गराउने व्यवस्था भएकाले बर्दिया अस्पतालमा सुत्केरी हुन आउने महिलाको विश्वास बढेको हो । जिल्ला अस्पतालमा सेवा लिन सहज भएकाले सबै पालिकाबाट सुत्केरी हुन आउने महिलाको संख्यामा दोब्बर बृद्धि भएको अस्पतालको दाबी छ । एम्बुलेन्सबाट गर्भवती महिलाहरु अस्पताल आउने र एम्बुलेन्समार्फत सुत्केरी महिलाहरुलाई घर पुर्याइने व्यवस्था भएकाले लकडाउनमा समेत यातायातको समस्या नभएको डाक्टर पाण्डेले बताए।"
"नगरी काम, पुग्दैन खान","कालिकोट : जिल्लाका खाँडाचक्र नगरपालिका५ की विपना हमाललाई लकडाउनबारे राम्रोसँग थाहा छ। तर काम नगरी खान नपुग्ने भएकाले उनी लकडाउनको पालना नगरी दिनहुँ काममा निस्कन्छन्। नौजनाको संयुक्त परिवारको पेट पाल्नकै लागि भए पनि कोरोनाको त्रासका बीच दैनिक काममा निस्कनु परेको उनको भनाइ छ। नगरी काम, पुग्दैन खान कसरी लकडाउनको पालना गरुँ, उनले भनिन्, परिवारको पेट पाल्नकै लागि भए पनि दैनिक काममा निस्कन्छु। साथै मेलापात घाँस, दाउरा ल्याएर छुटेको छैन। खाँडाचक्र नगरपालिका४ की लालकौरा विकको पनि समस्या उस्तै छ। गाउँको बसाइ गाईबाख्रा चराउँदै बित्छ। पशुलाई घाँस र चुल्होमा आगो बाल्न काम नगरी सुख छैन, उनले भनिन्, गाउँमा महामारी आउला नआउला तर महामारी आउँछ भनेर भोको पेटलाई रोकेर बस्न सकिँदैन। उनीहरु जस्तै काम गरी खाने यहाँका सयौं परिवारलाई लकडाउनले छाक टार्न समस्या छ। गाउँमा तरकारी उत्पादन गरेर बेच्दै परिवार पाल्नेसमेत दिनहुँ बजारमा निस्कने गर्दछन्। गाउँमा महिलाले नै अधिकांश काम गर्ने भएकाले लकडाउनमा पनि पुरुषको तुलनामा बढी काममा निस्किने गरेका हुन्। गाउँमा ग्यासको प्रयोग निकै कम हुन्छ। अधिकांश परिवार दाउरा बालेर खाना पकाउँछन्। संयुक्त परिवारमा एक भारी दाउरा हप्ता दिन पुग्दैन, स्थानीय केसु विकले भनिन्, लकडाउन पालना गरी घरभित्रै बसेर दाउरा नल्याउने हो भने साँझ चुल्होमा आगो बल्दैन। गाउँ गाउँमा स्थानीय सरकारले लकडाउनको पालना गर्न अनुरोध गरे पनि मानिसकोे चहलपहल घटेको छैन। जिल्लाको सान्नीत्रिवेणी गाउँपालिका७ निवासी मनराज सिम्खडाले गाउँमा नयाँ मान्छेको आउजाउ नरोकिएको बताए।"
"लकडाउनमा जनप्रतिनिधिबीच कुटाकुट, वडाध्यक्षको हात भाँच्चियो",स्याङजा : स्याङ्जाका निर्वाचित जनप्रतिनिधिबीच कुटाकुटा भएको छ । कुटाकुट हुँदा वडा अध्यक्ष अनन्तराज गैह्रैको हात भाँच्चिएको छ । गल्याङ नगरपालिका ८ स्थित एक कटेजमा जिल्ला समन्वय समितिका उपप्रमुख दिलिपकुमार बगाले र वालिङ नगरपालिका १० का अध्यक्ष अनन्तराज गैह्रैबीच कुटपिट भएको बताइएको छ । बुधबार साँझ ८ बजे कुटाकुटा हुँदा अध्यक्ष गैरेको बायाँ हात भाँच्चिएको छ । उनको हाल पोखरास्थित फेवासिटी हस्पिटलमा उपचार भइरहेको छ । घटनामा संलग्नलाई कारवाहीको माग गर्दै प्रहरीकोमा अध्यक्ष गैह्रेकोतर्फको उजुरी परेको छ । घटनामा संलग्न भनिएका उपप्रमुख बगाले र वडा अध्यक्ष गैरे स्थानीय निर्वाचनमा एउटै वडाबाट निर्वाचित हुन् । उनीहरु साविक नेकपा एमालेका उम्मेदवार थिए । वडा सदस्यमा निर्वाचित बगाले जिल्ला समन्वय समिति स्याङजाको उपप्रमुखमा निर्वाचित भएका हुन् । कालीगण्डकी गाउँपालिका कोरोना संक्रमणको अनुगमन गरेर फर्केका उपप्रमुख बगालेलाई अध्यक्ष गैह्रेले सरकारी गाडी दुरुपयोग गरेको आरोप लगाएपछि कुटाकुट भएको हो।
पुन:निर्माणसम्बन्धी राष्ट्रिय गोष्ठी स्थगित,काठमाडौं : कोभिड१९ को जोखिम हुन नदिन जारी बन्दाबन्दी (लकडाउन)का कारण नेपालको पुनःनिर्माण सम्बन्धी आयोजना गर्न लागिएको राष्ट्रिय विचार गोष्ठी स्थगन गरिएको छ। पुनःनिर्माणसम्बन्धी अन्तरराष्ट्रिय सम्मेलनको पूर्वतयारीका क्रममा बैशाख १० देखि १२ गतेसम्म राष्ट्रिय पुनःनिर्माण प्राधिकरणले राष्ट्रियस्तरको गोष्ठी आयोजना गर्ने तयारी गरेको थियो। विश्वव्यापी रुपमा फैलिएको कोभिड१९ का कारण विषम परिस्थिति उत्पन्न भएकाले गोष्ठी स्थगन गरिएको सम्मेलन सचिवालयका सदस्य सचिव एवं प्राधिकरणका सहप्रवक्ता मनोहर घिमिरेले जानकारी दिए। विसं २०७७ मङ्सिर १२ देखि १४ (सन् २०२० नोभेम्बर २७ देखि २९) सम्म नेपालको पुनःनिर्माणसम्बन्धी अन्तरराष्ट्रिय सम्मेलन गर्ने कार्यक्रम रहेको उनले बताए। गोष्ठी स्थगनबाट पर्न गएको असुविधाप्रति प्राधिकरणले दुःख व्यक्त गरेको छ।
"कालिकोटमा १ सय ५२ जनाको कोरोना परीक्षण, सबैको रिपोर्ट 'निगेटिभ'","कालिकोट : जिल्लामा कोरोना भाईरस संक्रमितको खोजीमा स्वास्थ्यकर्मीको टोली गाउँगाउँमा परिचालन भएको छ। भारत लगायतका विदेशबाट फर्किएका व्यक्तिलाई लक्षित गर्दै स्वास्थ्य सेवा कार्यालय कालिकोटको नेतृत्वमा जिल्ला अस्पतालमा कार्यरत डाक्टरसहितको स्वास्थ्यकर्मीको टोली गाउँगाउँमा परिचालन भएको हो । टोलीले शुक्रबारसम्म जिल्लाका विभिन्न स्थानीय तहमा गरी १ सय ५२ जना विदेशबाट फर्किएका व्यक्तिको र्यापिड टेस्ट गरेको छ । स्वास्थ्य सेवा कार्यालयका जनस्वास्थ्य अधिकृत तथा सूचना अधिकारी कटकबहादुर महतका अनुसार जिल्लामा १ सय ५२ जनाको र्यापिड टेस्ट गरिएको छ । ती सबै जनाको र्यापिड टेस्ट रिपोर्ट नेगेटिभ आएको छ । उनले भने,' जिल्लाको खाँडाचक्र नगरपालिकामा ४९, शुभकालिका गाउँपालिकामा ११, सान्नीत्रिवेणी गाउँपालिकामा ४१, रास्कोट नगरपालिकामा २६, पलाँता र पचालझरना गाउँपालिकामा २५ जनाको र्यापिड टेस्ट गरिएको हो । जिल्लाका विभिन्न स्थानीय तहका क्वारेन्टाइनमा बसेका र गाउँमा घरमै बसेका तर विदेशबाट फर्किएका नागरिकको र्यापिड टेस्ट गर्ने अभियान थालिएको छ । जिल्ला विपद् व्यवस्थापन समितिका संयोजक तथा प्रमुख जिल्ला अधिकारी कृष्णचन्द्र पौडेलले विदेशबाट आएका नागरिकलाई लक्षित गरी र्यापिड टेस्ट गर्न टोली गाउँमा परिचालन गरिएको बताए ।उनले भने, 'गत चैत ७ गते यता भारतबाट फर्किएका ३ सय ३५ जना नागरिकको नाम लिष्ट प्राप्त भएको छ । गाउँमा केही संख्या छुटेको अनुमान छ ।' सबै स्थानीय तहलाई पुन गाउँ सर्बेक्षण गरी थप विवरण उपलब्ध गराउन पत्रचार गरिएको छ । नयाँ तथ्यांक संकलन गर्ने कार्य जारी छ । यी सबैको र्यापिड टेस्ट गर्ने तयारी छ । जिल्लामा पहिलो चरणका लागि ४ सय किट प्राप्त भएका छन् । ती सकिएपछि थप माग गर्ने तयारी छ । कोरोना संक्रमणको सम्भावित जोखिमलाई मध्यनजर गरी जिल्लाका ९ वटै स्थानिय तहले गरी ४ सय ४४ बेडको क्वारेन्टाईनको व्यवस्था गरिएको छ । गाउँमा पछिल्लो समय हुलका हुल मान्छेहरु भारतबाट लुकेर आएका छन् । सरकारले लकडाउन गरेपछि यहाँका मान्छेहरुले पहिले प्रदल हिँड्ने बाटोको प्रयोग गरी गाउँ फर्किएकाले गाउँमा कोरोनाको त्रास बढी छ । विदेशबाट आएका नागरिक गाउँमा व्यवस्था गरेका क्वारेन्टाइनमा बस्नै मान्दैनन् । पलाँता गाउँपालिका अध्यक्ष लक्ष्मणबहादुर बमले भने, 'पलाँताको क्वारेन्टाइनबाट भारतबाट आएका १० जना स्थानीय नागरिक भागेर घर गए । विदेशबाट आएका मान्छे पनि क्वारेन्टाइनमा राख्छन् भनेर काठमाडौं, सुर्खेतबाट आएको भनेर ढाँट्ने पनि गरेका छन् । नरहरीनाथ गाउँपालिका १ को क्वारेन्टाइनमा राखेका ५ जना राती गाउँमा छोराको छैटीमा राम हेर्न गएको स्थानीयले बताए । हालसम्म १ सय ९४ जना व्यक्तिलाई १४ दिनसम्म क्वारेन्टाइनमा राखेर घर पठाइएको छ । हाल जिल्लामा २५ जना विदेशबाट फकिएका व्यक्ति क्वारेन्टाइनमा छन् । जिल्ला अस्पताल र संयुक्त भवनमा गरी १५ शैयाको आसोलेटेड बेडसमेत तयारी गरिएको छ ।"
