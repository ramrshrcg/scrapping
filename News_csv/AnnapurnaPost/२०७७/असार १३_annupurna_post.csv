शीर्षक,विवरण
बदनाम बन्दै गाउँका सिंहदरबार,"सुर्खेतकालिकोट : जाजरकोटको जुनीचाँदे गाउँपालिकाको अध्यक्षमा निर्वाचित भएपछि कृष्णबहादुर केसी भनिरहन्थे, गाउँपालिकामा सुशासन कायम गर्छु, भ्रष्टाचार हुनै दिन्नँ। सधैं सुशासनमा जोड दिइरहने उनले घुस माग्लान् भन्ने स्थानीयले कल्पनासम्म गरेनन्। तर अध्यक्ष केसी गत माघ १० मा आठ लाख रुपैयाँ घुससहित सुर्खेतमा पक्राउ परे। घुस नदिएसम्म सडक निर्माणको बिल पास नगर्ने अडान कसेपछि उपभोक्ता समिति रकम बुझाउन बाध्य भयो। यही क्रममा अख्तियारको टोलीले केसीलाई नगदसहित रंगेहात समात्यो। कुनै प्रकारको अनियमितता र भ्रष्टाचार हुनै नदिने प्रतिवद्धता दोहोर्याउने अध्यक्ष घुससहित पक्राउ परेपछि स्थानीय निराश छन्। दैलेखको डुङ्गेश्वर गाउँपालिका ५ का वडासदस्य भक्तबहादुर शाही पनि सुशासन र विकासकै नारा दिएर निर्वाचित भए। वडावासीको निःस्वार्थ सेवा गर्ने भन्दै उनले सपथ खाए। विगतको प्रतिवद्धता बिर्सिएर पदको दुरूपयोग गरेपछि शाही पनि अख्तियारको फन्दामा परे। स्थानीय पिपलचौतारा माविको व्यवस्थापन समितिको अध्यक्षसमेत रहेका उनले आफन्तलाई जागिर खुवाएको आरोपमा अख्तियारले पक्राउ गर्यो। विद्यालयमा नातेदारलाई जागिर खुवाउन शाहीले परीक्षा अगावै प्रश्नपत्र सार्वजनिक गरेका थिए। घुससहित समातिएका र पदको दुरूपयोग गरेको आरोपमा जनप्रतिनिधि पक्राउ परेका कर्णाली प्रदेशका यी प्रतिनिधिमूलक घटना हुन्। गाउँका सिंहदरबार भनिने स्थानीय निकायको नेतृत्व सम्हाल्ने जिम्मेवारी पाएका जनप्रतिनिधिले स्थानीय तहका योजना र अनुदानमा आँखा गाड्न थालेपछि विकृति मौलाएको हो। मनोमानी बजेट, उपलब्धि शून्य जुम्लामा एक करोड खर्च गरिएका चारवटा होमस्टे कागजमै सीमित छन्। तातोपानी र एरेनी होमस्टे सञ्चालनमा नआउँदै करिब ५० लाख रुपैयाँ सकिएको छ। होमस्टे सञ्चालन समितिको पदका लागि विवाद भएपछि सामान खरिदका नाममा रकम सिध्याइएको हो। तातोपानी र एरेनी होमस्टे नामका मात्रै छन्। जुम्लाकै बड्की र कनकासुन्दरी होमस्टे २५२५ लाखको लगानीमा खुले। तर, ती होमस्टेमा पर्यटक नबस्दा स्थानीय तहको बजेट खेर गएको छ। कर्णालीका अधिकांश स्थानीय तहले आफ्ना क्षेत्रमा होमस्टे सञ्चालन गरेका छन्। कालिकोटको पचालझरना गाउँपालिकाले निर्माण गरेको प्रयोगविहीन होमस्टे। तस्विर : बिस्नुप्रसाद न्यौपाने। होमस्टे न मापदण्ड अनुसारका छन्, न त बजेट अनुसारको काम नै भएको छ। आफन्तलाई रिझाउन र बजेट कुम्ल्याउन जनप्रतिनिधिले हचुवाको भरमा बजेट विनियोजन गरेपछि उपलब्धि हात लाग्न सकेको छैन। यस्तै, कालिकोटको पचाल झरना गाउँपालिकामा लाखौं खर्चिएर स्थापना भएको होमस्टे प्रयोगमा आएको छैन। अहिलेसम्म पर्यटक बसेका छैनन्। पचाल झरना अवलोकनका लागि एकजना पनि पर्यटक नआएपछि होमस्टेमा गरिएको लगानी खेर गएको ३ का वडाध्यक्ष लोकबहादुर कठायतले स्वीकारे। आवश्यकताभन्दा पनि कार्यकर्ता रिझाउन स्थानीय तहले बजेट विनियोजन गर्दा उपलब्धि हात लाग्न सकेको छैन। सडक छैन, मोटरसाइकल खरिद कालिकोटको शुभकालिका गाउँपालिकाले पाँचवटा मोटरसाइकल खरिद गरेको छ। सडक सुविधा नै नपुगेका वडामा वडाध्यक्षहरूको सुविधाका लागि मोटरसाइकल किनिएको हो। कालिकोटकै सान्नित्रिवेणी गाउँपालिकाले पनि १६ वटा मोटरसाइकल किनेको छ। त्यहाँ पनि वडाध्यक्षकै लागि साधन खरिद गरियो। सडक पूर्वाधार बिस्तार नभएका कर्णालीका अधिकांश स्थानीय तहका अध्यक्ष र उपाध्यक्षले स्कोरपिओ गाडी र वडाध्यक्षका लागि मोटरसाइकल किनेका छन्। जुम्लाको सिंजा गाउँपालिकाले जनप्रतिनिधिका लागि घोडा किन्ने निर्णय गर्यो। मोटरसाइकल चलाउनै नजान्ने जनप्रतिनिधिले सवारी साधन चाहिने अडान लिएपछि गाउँपालिकाले घोडा किनेको थियो। केही वडाध्यक्षले घोडा लिए। तर, नियमले घोडा किन्न नमिल्ने भन्दै आलोचना भएपछि उक्त निर्णय खारेज गरिएको गाउँपालिकाले जनाएको छ। फर्जी बिल बनाएर भुक्तानी कर्णालीका सबै स्थानीय तहले सडक निर्माणलाई पहिलो प्राथमिकता दिएका छन्। तर, प्राविधिक कर्मचारीले उपभोक्ता समितिसँग मिलेर कामै नगरी भुक्तानी लिने क्रम बढेको छ। कर्मचारीले हुँदै नभएको काम सपन्न भएको भन्दै रकम असुल्ने गरेको पाइएको छ। गत वर्ष भदौमा सुर्खेतको सिम्ता गाउँपालिकामा कार्यरत सब इन्जिनियर शिवशंकर पोखरेल र इन्जिनियर नवीन शर्माविरुद्ध अख्तियारले विशेष अदालतमा मुद्दा दर्ता गर्यो। उनीहरूले एक सडकमा हुँदै नभएको काम सम्पन्न भएको प्रतिवेदन पेश गरेका थिए। गलत प्रतिवेदन पेश गरेर चार लाख ५६ हजार बढी रकम लिएपछि पोखरेल र शर्मा अख्तियारको फन्दामा परे। सडक निर्माणमा कामै नगरी भुक्तानी लिएको भेटिएपछि सल्यानको बागचौर नगरपालिकाका सब इन्जिनियर थमन योगीसहित ६ जनाविरुद्ध पनि अख्तियारले अदालतमा मुद्दा दर्ता गर्यो। कर्मचारीको यस्तै व्यवहारका कारण स्थानीय तहप्रति नागरिकको विश्वास घट्न थालेको छ। उपभोक्ता समितिमा जनप्रतिनिधिकै रजाइँ कालिकोटको पचालझरना गाँउपालिका १ का वडाध्यक्ष रत्नलाल न्यौपाने स्थानीयबाट कुटिए। गाँउमा मन्दिर निर्माणको योजनामा न्यौपानेले आफ्ना मान्छेलाई मात्र उपभोक्ता समितिमा राखेको भन्दै विवाद भयो। यही विषयमा विवाद चर्किएपछि स्थानीयले उनीमाथि हातपात गरे। कालिकोटकै रास्कोट नगरपालिका ५ का वडाध्यक्ष नरजंग शाहीले आफ्ना आफन्तलाई मात्र समेटेर कोठे उपभोक्ता समिति गठन गरेको आरोपमा केही दिनअघि स्थानीयले वडादेखि नगरपालिकामा ताला लगाए। वडाध्यक्ष शाहीले आफ्नै सहोदर भाइ गंगाबहादुर शाहीलाई उपभोक्ता समितिको अध्यक्ष बनाएपछि स्थानीय विरोधमा उत्रिए। सान्नित्रिवेणी गाउँपालिका ३ मा गाउँ कार्यपालिका सदस्य कौरा देवकोटा स्थानीय बिरिया खानेपानी उपभोक्ता समिति सचिव छन्। यस्ता उदाहारण अन्य गाउँपालिकामा पनि धेरै छन्। भ्रमणको नाममा फजुल खर्च कर्णालीका स्थानीय तहमा एउटा लहर नै चलेको छ। जनप्रतिनिधिको अवलोकन भ्रमण विकास बजेट काटेर कर्णालीका अधिकांश स्थानीय तहका जनप्रतिनिधि बर्सेनि भ्रमणमा जान्छन्। अन्यत्र भइरहेका राम्रा अभ्यास अनुशरण गर्ने बहानामा हुने खर्चको उपलब्धि भने शून्य छ। विभिन्न शीर्षक बर्सेनि तय हुने भ्रमणमा लाखौं रकम खर्च भइरहेको छ। जनस्तरबाट आलोचना भए पनि जनप्रतिनिधिले त्यसलाई सिक्ने काम भन्ने जवाफ दिन्छन्। जुम्लाको कनकासुन्दरी गाउँपालिकाले हरेक वर्ष लाखौं रकक भ्रमण अवलोकनमा खर्च गर्दै आएको छ। दुई वर्षअघि सोही गाउँपालिकाको कृषि शाखाका कर्मचारीको भ्रमण खर्च ११ लाख रुपैयाँ आयो। जिल्लाको चन्दननाथ नगरपालिकाका मेयर कान्तिका सेजुवालसहितको जम्बो टोलीले पनि ११ लाख खर्च गर्दै भारतको गोवा भ्रमणमा गएको थियो। त्यस्तै गुठीचौर गाउँपालिकाको टोलीले पनि अघिल्लो वर्ष भ्रमणकै लागि ११ लाख रुपैयाँ खर्च गर्यो। कर्णालीका अधिकांश स्थानीय तहले बर्सेनी यसरी नै अवलोकन भ्रमणको नाममा फजुल खर्च गरिरहेका छन्। बेथिति बढ्दै, उजुरीको चाङ थपिँदै स्थानीय तहमा आर्थिक अधिकार हस्तान्तरण भएसँगै बेथिति निकै बढेको छ। विकास निर्माण, अनुदान र सामाजिक सुरक्षाको रकममा अनियमितता बढी हुने गरेको छ। सुर्खेतस्थित अख्तियारको कार्यालयमा दर्ता भएका उजुरीको चाङले पनि यसलाई पुष्टि गर्छ। कर्णाली प्रदेशका १० वटै जिल्लाका स्थानीय तहबाट आयोगमा उजुरी आएका छन्। आयोगका सूचना अधिकारी मेघनाथ सापकोटाका अनुसार सबैभन्दा बढी उजुरी दैलेखबाट दर्ता भएका छन्। उनका अनुसार भौतिक निर्माण, सामाजिक सुरक्षा भत्ता, शिक्षक नियुक्ति, छात्रवृत्ति र प्राविधिक मुल्यांकनमा बढी अनियमितता हुने गरेको छ। उनले भने, आर्थिक अधिकार हस्तान्तरण भएपछि स्थानीय तहमा अनियमितता बढेको छ, बजेट टुक्र्याउने गरिएको छ। उपभोक्ता समितिको नाममा बजेटको दुरुपयोग भएको पाइएको छ। यसैगरी विकास निर्माणका काममा पनि अनियमितता बढेको छ। कर्मचारीले उपभोक्तासँग मिलेर बजेट दुरुपयोग गरेका उजुरी धेरै छन्।"
निसाना छेक्न ओलीको मौनता,"काठमाडौं : नेकपा स्थायी समिति बैठकमा शुक्रबार अध्यक्ष तथा प्रधानमन्त्री केपी शर्मा ओलीविरुद्ध कडा रूपमा प्रस्तुत हुने केही सदस्यको तयारी थियो। पार्टीसरकार दुवैको नेतृत्वकर्ताका रूपमा उनीमाथि खनिने गृहकार्य पूरा भएको थियो। तर, त्यो विषयले तब छिर्नै पाएन, जब ओली बैठकमै अनुपस्थित भइदिए। बैठकको पहिलो एजेन्डा अर्थात् अध्यक्षद्वयको मन्तव्य बुधबारै सकिएको थियो। शुक्रबार दोस्रो एजेन्डा थियो कोभिड १९ रोकथाम, नियन्त्रण र उपचार। त्यसमा सरकारको आलोचना हुने अवस्था थियो। त्यसको उच्चस्तरीय संयन्त्र नेतृत्व गरिरहेका उपप्रधानमन्त्री ईश्वर पोखरेलले तयारी नपुगेको बताए। र, तेस्रो एजेन्डा अर्थात् नेपालको सीमा समस्या र समाधान मा बैठक प्रवेश गर्यो। चौथोमा थियो सरकारको कामको समग्र समीक्षा। प्रधानमन्त्रीको अनुपस्थितिमा त्यो पनि सम्भव थिएन। त्यही भएर सीमा विषय (जसमा कसैको कुनै विमति थिएन) माथि छलफल गरेर दिन बिताइयो। त्यही सन्दर्भमा जवाफकर्ता बनेका परराष्ट्रमन्त्री प्रदीप ज्ञवालीसँग एमसीसी सम्बद्ध केही सबालजवाफ भयो। जब प्रधानमन्त्री ओली पार्टीभित्र निसानामा पारिन्छन्, कुनै न कुनै उपायद्वारा उनी त्यसलाई पन्छाउँछन्। लामो प्रयासपछि बोलाइएको स्थायी समितिमा त्यही झल्को मिल्यो। आफूमाथिको सम्भावित आलोचना उनले मौनतामै पन्छाइदिए। सीमा समस्याबारे भारतको बेवास्ता परराष्ट्रमन्त्री ज्ञवालीले कालापानी, लिपुलेक र लिम्पियाधुरामा देखिएको सीमा विवाद समाधानमा भारतले चासो नदिएको बताए। नेपालले पटकपटक वार्ताका लागि आग्रह गरे पनि भारत सकारात्मक नदेखिएको उनले खुलाए। हामी सीमा समस्याको समाधान वार्ताबाटै चाहन्छौं। त्यसकै लागि हामीले तीनपटक भारतलाई पत्र पठायौं। तर, कुनैको पनि उता (भारत) बाट जवाफ आएन। हामीले नोभेम्बर, डिसेम्बर र जनवरीमा पत्र पठाएका थियांै, उनले भने, हामीले दुईपटक वार्ताको मिति प्रस्ताव गर्यौं। अर्काे पटक तपाईंहरूको आफ्नो मिति भन्नुहोस् भन्यौं। तापनि, कुनै रेस्पोन्स भएन। सन् १८१६ को सुगौली सन्धिदेखि १८५६ सम्मको ब्रिटिस इन्डिया कम्पनीले बनाएको नक्सामा काली नदीको मुहान लिम्पियाधुरा भएको, त्यहीं नै दुई देशबीचको सीमा नदी भएको उल्लेख थियो। पछि २०३२ सालमा नेपालले आफैं पहिलो पटक आफ्नो देशको नक्सा बनाउँदा लिम्पियाधुरालगायत नसमेटिएको जनाइएको छ। त्यसपछि भारतले नक्सामार्फत नेपालको भूमि अतिक्रमण गर्न सुरु गरेको थियो। भारतले त्यसपछि नै दुई देशबीच सीमा विवाद देखिँदै आएको दाबी गरेको थियो। उसले गत कात्तिक १६ गते एकतर्फी जारी गरेको राजनीतिक तथा प्रशासनिक नक्सामा नेपालको भूमिलाई पनि समेटेको थियो। त्यसप्रति नेपालले कडा विरोध जनाउँदै वार्ताका लागि गरेको प्रयासमा भारतले जवाफ नदिएको जानकारी मन्त्री ज्ञवालीले दिएका हुन्। उनले ऐतिहासिक तथ्य र प्रमाणका आधारमा आफ्नो भूमि रक्षाका लागि वार्ताबाटै समस्याको समाधान चाहेको बताए। सन् १८१६ देखिका सन्धिसम्झौतासहित नेपालले आफ्नो भूमि फिर्ता ल्याउन प्रयास गरिरहेको छ। कूटनीतिक संवादमार्फत नै हामी यस समस्याको समाधान चाहिरहेका छौं, उनले भने, भारतले हाम्रो वार्ताको प्रस्तावमा अहिले कुनै टिप्पणी नगरे पनि भारत वार्तामा आउनुपर्छ र आउँछ भन्ने विश्वासमै छौं। भारतले राजनीतिक नक्सामा नेपालको भूमि समेटेपछि कूटनीतिक नोटमार्फत विरोध जनाएको, त्यसपछि वार्तामा बस्न आग्रह गरे पनि नसुनेझैं कोभिडका बेला सडक उद्घाटनसम्मको काम बलजफ्ती गरेको उनको भनाइ थियो। उनले परराष्ट्रसचिव, मन्त्री र प्रधानमन्त्री जुन कुनै तहमा पनि वार्तामा बस्न तयार रहेको सन्देश भारतीय पक्षलाई पठाएको सुनाए। नेपालका दलहरूबीचको अभूतपूर्व एकताको बलमा आफ्नो नक्सा सच्याएर सरकारले सार्वजनिक गरेको, संविधान संशोधनसमेत सर्वसम्मत रूपमा गर्न सफल भएको उनको भनाइ थियो। उनले वार्ताको प्रयासमा सरकार निरन्तर जुटिरहेको जानकारी दिए। उनले यही बेला चीनसँग पनि सीमा विवाद रहेको भनी भ्रमपूर्ण समाचार आउन थालेकोमा गम्भीर असहमति जनाएको एक स्थायी समिति सदस्यले बताए। अहिले चीनतिर पनि सीमा विवाद भनेर सञ्चारमाध्यमबाट प्रचार गराइएको छ। यसमा कुनै सत्यता छैन, मन्त्री ज्ञवालीले भने, चीनसँगको विवाद भनेर फर्जी कागज बनाएर समाचार सम्प्रेषित गर्ने काम मात्र भएको हो। प्रवक्ता नारायणकाजी श्रेष्ठले परराष्ट्रमन्त्रीले चीनसँग नेपालको सीमा समस्या नरहेको जानकारी बैठकलाई गराएको बताए। चीनसँग सीमा विवाद छन् भनेर गरिएको प्रचार सर्वथा झुटो, भ्रमात्मक र नियोजित प्रचारबाजी हो। यसमा कुनै सत्यता छैन। चीनसँग सीमाका विषयमा कुनै समस्या छैन, मन्त्री ज्ञवालीको भनाइ उद्धृृत गर्दै प्रवक्ता श्रेष्ठले भने। बैठकमा परराष्ट्रमन्त्रीपछि बोलेका नेताले राष्ट्रिय एकताका साथ नक्सा सच्याउने, सार्वजनिक गर्ने, संविधानको अनुसूचीमा समेटेर सर्वसम्मत संशोधन गर्नेसम्मको काम भएको बताए। त्यसैले कुनै व्यक्तिलाई महान् बनाउने गरी जस दिन नहुने उनीहरूको भनाइ थियो। पार्टी केन्द्रीय समिति, स्थायी समिति र सचिवालयको निर्णयअनुसार नक्सा प्रकाशन भएको हो। त्यसैले प्रधानमन्त्री या कोही व्यक्ति एक्लैले काम गरेजस्तो व्यक्तिविशेषले जस लिन खोज्ने वा जस दिएर प्रशंसा गर्ने कुरा गलत हुन्छ, नेता भीम रावलले भने, यसको स्वामित्व व्यक्तिविशेषले होइन, सिंगो पार्टी, देश र जनताले लिनुपर्छ। त्यसअनुसार नै एकताबद्ध भएर भारतसँग कूटनीतिक वार्ता अघि बढाउनुपर्छ। प्रवक्ता श्रेष्ठसहित अनुशासन आयोगका अध्यक्ष अमृत बोहोराका साथै मातृका यादव, देव गुरुङ, गोकर्ण विष्ट, शंकर पोखरेल, पम्फा भुसाल, छविलाल विश्वकर्मा, वेदुराम भुसाल, लीलामणि पोखरेल, रघुवीर महासेठ, भीम रावल, मुकुन्द न्यौपाने, भीम आचार्य, गणेश साह, केशव बडाल, अष्टलक्ष्मी शाक्यलगायत नेताले सीमा समस्या समाधानबारे सुझाव राखेका थिए। प्रवक्ता श्रेष्ठले नेपालभारत सीमा समस्या तीन प्रकारको रहेको बताएको एक सदस्यले बताए। पहिलो, रणनीतिक महŒवका भूमि लिम्पियाधुरा, कालापानी क्षेत्रमा भारतले कब्जा नै गरेको हो। दोस्रो, भारतको हेपाहा प्रवृत्तिका कारण सुस्तालगायत क्षेत्रमा नेपाली भूमि अतिक्रमणमा परेको छ। तेस्रो, फक्स बाउन्ड्री सिद्धान्तले पनि सीमामा समस्या देखिएको छ, श्रेष्ठको भनाइ उद्धृत गर्दै ती नेताले अन्नपूर्णसँग भने। भारतले अतिक्रमण गरेको भूमि फिर्ता ल्याउन कूटनीतिक संवाद गर्नुपर्ने उनको भनाइ थियो। उनले लिपुलेकबारे सन् २०१५ मा भएको सम्झौताबारे चीनसँग वार्ता गर्नुपर्ने बताए। भारतले विवादित भूमि भनेर स्वीकार गरेको तथा त्रिदेशीय बिन्दुसमेत तय नभइसकेको यथार्थलाई बिर्सिएर चीन र भारतले लिपुलेकलाई द्विपक्षीय व्यापारिक मार्ग बनाउने सहमति गर्नु गलत थियो, श्रेष्ठले भनेका थिए, यस विषयमा चीनसँग पनि वार्ता आवश्यक देख्छु। अर्का नेता केशव बडालले कूटनीतिक माध्यमबाटै समस्याको समाधान खोज्नुपर्ने धारणा बैठकमा राखेको बताए। त्रिदेशीय वार्ताबाट समाधान खोज्ने कुरा गर्दा द्विपक्षीय वार्ताको कुरालाई माइनस गर्न खोजिएको अर्थ लाग्न सक्छ। त्यसैले द्विपक्षीय वार्ताबाट समाधान हुन नसक्ने स्थितिमा मात्र आवश्यक परे त्रिदेशीय वार्ताको पहल गर्नुपर्छ, उनले भने, नक्सा प्रकाशनमा सबैको साथ रहेकोमा प्रमुख विपक्षी कांंग्रेससहित सबैलाई धन्यवाद दिएर सिंगो पार्टी, देश एक ढिक्का भएर भारतसँग कूटनीतिक वार्तामै जोड गर्नुपर्छ। अरू ढंगले सोच्ने या अहिल्यै अन्तर्राष्ट्रियकरण गर्न खोजियो भने नेपालका लागि आत्मघाती पनि हुन सक्छ। उनले अब त्यस क्षेत्रलाई विवादित भन्न नहुने धारणा राखे। त्यो नेपालको भूमि हो, किन त्यसलाई हामीले विवादित भूमि भन्ने ? , उनले बैठकमा भनेका थि। नेतृ पम्फा भुसालले नेपालभारत सीमा सिल गरी तारबार लगाउनुपर्ने बताइन्। उनले नक्सा जारी गरिसकेपछि विज्ञ समूह गठन गरेकामा असन्तुष्टि जनाइन्। भनिन्, नक्सा जारी हुनुभन्दा अगाडि नै विज्ञ समूह बनाएको भए हुन्थ्यो। नक्सा जारी गरेपछि फेरि प्रमाण संकलनका लागि भन्दै विज्ञ समूह कसरी गठन गरियो ? अनि, त्यो विज्ञ समूहमा भैरव रिसाल, बुद्धिनारायण श्रेष्ठजस्ता व्यक्तिलाई नराखेर आफ्ना मान्छे किन राखेको ? वर्षौंदेखि त्यस क्षेत्रका लागि आवाज उठाइरहेकालाई किन समेट्न सकिएन ? उनीजस्तै देव गुरुङ, लीलामणि पोखरेल, अमृत बोहोरालगायत नेताले पनि सीमा क्षेत्रमा तारबार र पर्खाल लगाएर जानुपर्ने धारणा राखे। नेता पोखरेलले भारतसँग पनि भिसा र पासपोर्ट प्रणाली लागू गर्नुपर्ने बताएका थिए। धेरैजसो नेताले नेपालको भूमिमा जान नेपालकै बाटो प्रयोग गर्ने व्यवस्था गर्नुपर्ने, सीमा क्षेत्रका जनता वास्तविक सीमारक्षक भएकाले उनीहरूका आधारभूत आवश्यकता पूरा गर्न विशेष प्याकेज सरकारले घोषणा गर्नुपर्ने धारणा राखेका थिए। उनीहरूले भारतभित्रै नेपालप्रति सदासयता देखाउनेलाई पनि साथमा लिएर भारतीय पक्षमाथि दबाब बढाउनुपर्ने धारणा राखेको स्थायी समिति सदस्य छविलाल विश्वकर्माले बताए। अतिक्रमित क्षेत्रमा रहेका जनतालाई आफ्नै भूमिबाट आवतजावत गर्ने व्यवस्था मिलाउनुपर्ने, सीमा क्षेत्रका जनता बलियो सीमा रक्षक भएकाले उनीहरूका आधारभूत आवश्यकता पूरा गर्न सरकारले विशेष प्याकेज घोषणा गर्नुपर्ने सुझाव नेताले दिएको उनले सुनाए। अधिकांश नेताले पहिले भारतसँग वार्ता गर्नुपर्नेमा जोड दिएका थिए। त्यसो हुन नसके मात्र चीनलाई राखेर त्रिपक्षीय वार्ता गर्न सकिने उनीहरूको भनाइ थियो। उनीहरूले डुबान, आपराधिक क्रियाकलापका विषयमा पनि भारतसँग निर्णयक छलफल गरेर समस्या समाधान गर्नुपर्ने धारणा राखेका थिए। प्रवक्ता श्रेष्ठले सीमा समस्या र समाधानको एजेन्डामा अझै १२ जति नेताले बोल्न बाँकी रहेको बताए। उनीहरूले शनिबारको बैठकमा बोल्ने जानकारी उनले दिए। नेकपाले शुक्रबारको बैठकमा कोरोना रोकथाम तथा नियन्त्रणका विषयमा छलफल गर्न चाहेको थियो। तर, उच्चस्तरीय समन्वय समितिका संयोजकसमेत रहेका उपप्रधान तथा रक्षामन्त्री ईश्वर पोखरेलले रिपोर्ट तयार नपारेका कारण छलफल हुन नसकेको नेताहरूको भनाइ छ। अमेरिकी विदेश मन्त्रीसँगको संवादमा प्रष्टीकरण बैठकमा एमसीसी मुख्य छलफलको एजेन्डा रहिरहेका बेला मन्त्री ज्ञवालीले बुधबार अमेरिकी विदेशमन्त्री माइक पोम्पेओसँग गरेको भिडियो वार्तामा पनि नेताहरूले प्रश्न उठाएका छन्। मन्त्री ज्ञवालीले अमेरिकी विदेशमन्त्रीसँग के कुरा गरे ? त्यसको जवाफ चाहिने भन्दै नेता लीलामणि पोखरेलले जवाफ माग गरेका थिए। छलफलहरू भइराख्छन्। कोभिडपछि प्रधानमन्त्रीले पनि कतिपय देशका प्रधानमन्त्री, राष्ट्रपतिसँग त्यहाँको अवस्था र त्यहाँ रहेका नेपालीका विषयमा छलफल गर्नुभएको छ। कतिपय दशेका विदेशमन्त्रीसँग मैले पनि छलफल गरेको छु। यो छलफलमा पनि कोभिडकै विषयमा छलफल भयो। आर्थिक सम्बन्धका बारेमा छलफल भए, मन्त्रीको भनाइ उद्धृत गर्दै एक नेताले भने, उहाँ (पोम्पेओले) एमसीसीमा के भइरहेको छ भनेर स्वाभाविक रूपमा चासो राख्नु भएको थियो। मैले संसद्मा छलफल भइरहेको छ। वार्ता छलफल भइरहेको छ। छलफलपछि हामी सकभर सकारात्मक निर्णय लिन्छौं भन्ने जवाफ दिएको छु। नेकपामा एमसीसी सम्झौता संसद्बाट अनुमोदन गर्ने कि नगर्ने भनेर विवाद छ। अध्यक्ष केपी शर्मा ओली सम्झौतालाई पासफेल संसद्ले नै गर्नुपर्ने पक्षमा छन्। अध्यक्ष पुष्पकमल दाहाल भने वरिष्ठ नेता झलनाथ खनाल, माधवकुमार नेपाललगायत साथ लिएर परिमार्जन नगरी संसद्बाट अनुमोदन गर्न नहुने अडानमा छन्। यो एजेन्डा पनि नेकपाको बैठकमा छलफल हुँदैछ। अनि फेरियो अध्यक्षको कुर्सी दुई अध्यक्षका लागि सोफा । वरिष्ठ नेतासहित अन्य सचिवालय सदस्यका लागि कुर्सी । स्थायी समिति सदस्यका लागि बेन्च । नेकपा स्थायी समितिको जारी बैठकमा सदस्यहरूले प्रश्न उठाए, सर्वहारा वर्गको पार्टीमा यस्तो विभेद किन ? सबै समान हुने भन्ने पार्टीमा सामन्ती संस्कार झल्काउने काम भयो । मञ्चमा अध्यक्षलाई राजा, महाराजाको जस्तो सम्मानको व्यवहार, अन्य नेताहरूलाई सामान्य कुर्सीमा राखेर दोस्रो दर्जाको जस्तो व्यवहार सामन्ती सोच, संस्कार र संकीर्णतासाथ आयो । किन यस्तो भयो ? बैठकमा स्थायी समिति सदस्य भीम रावलले भने, कुर्सी फेर्नुहोस्, जीवनशैली बदल्नुस् । त्यसमा अन्य केही नेताले साथ दिए । सदस्यहरूले प्रश्न उठाएपछि बैठकमा प्रधानमन्त्री केपी शर्मा ओलीको अनुपस्थितिमा एकल अध्यक्षता गरिरहेका अध्यक्ष पुष्पकमल दाहालले आफू बसिरहेको सोफा हटाउन र अन्य नेताहरूकै जस्तो कुर्सी ल्याउन सहयोगीहरूलाई आग्रह गरे । लौ हटाइदिऊँ यो कुर्सी ! कुर्सीले पनि समस्यै पार्ने भयो (हाँस्दै), दाहालले बैठकको बीचमै आफू बसेको र प्रधानमन्त्रीका लागि राखिएको दुवै सोफा हटाउन निर्देशन दिए । एक स्थायी समिति सदस्यले अन्नपूर्णसँग भने, त्यसपछि दाहाल बसेको कुर्सी फेरियो । वरिष्ठ नेता र सचिवालय सदस्यहरूले प्रयोग गरिरहेकै जस्तो कुर्सी बैठक हलमा आयो । दाहालले त्यसैमा बसेर बाँकी समय बैठकको अध्यक्षता गर्नुभयो । यसअघि बुधबारको बैठकमा दुई अध्यक्षलाई सोफासहित अगाडि, त्यसको अलिक पछाडि वरिष्ठ नेता झलनाथ खनाल र माधव नेपाल दायाँ, बायाँ बस्ने व्यवस्था थियो । त्यसको पछाडि सचिवालयका अन्य पाँच नेतालाई बस्ने गरी मेचको व्यवस्था गरिएको थियो । यो शैलीबारे स्थायी समिति सदस्य रघुजी पन्तले प्रश्न उठाएपछि वरिष्ठ नेता माधव नेपालले आफ्नो कुर्सी आफैंले उचालेर अध्यक्षद्वय ओली र दाहालकै समदूरीमा सारेका थिए । नेकपाका केन्द्रीय कार्यक्रम, बैठकहरूमा कुर्सी, पार्टीका झन्डा, नेताका तस्बिरलगायत विषयमा प्रश्न बेलाबेला उठ्छन् । गत माघ १५ देखि १९ सम्म बसेको केन्द्रीय समिति बैठकमा पनि दुई अध्यक्षको राखिएको तस्बिरमा प्रश्न उठेपछि केन्द्रीय समितिले तस्बिर हटाउने निर्णय गरेको थियो । पछि अध्यक्षद्वय ओली र दाहालले हस्ताक्षर गरेर पार्टीमा माघ २८ मा पठाएको अन्तरपार्टी निर्देशन ४ मा पार्टीका औपचारिक कार्यक्रमहरूमा माक्र्स, लेनिन, संस्थापक नेता पुष्पलाल र जननेता मदन भण्डारीको मात्र तस्बिर राखिने निर्णयको जानकारी गराइएको थियो ।००० बालुवाटारमै बैठक तर प्रधानमन्त्री अनुपस्थित नेकपाले प्रधानमन्त्रीको अनुकूलताका लागि बालुवाटारमै पार्टी बैठक आयोजना गरेको थियो । तर, शुक्रबार बालुवाटारमै रहेर पनि प्रधानमन्त्री ओली बैठकमा सहभागी भएनन् । प्रवक्ता नारायणकाजी श्रेष्ठका अनुसार, महासचिव विष्णु पौडेलले प्रधानमन्त्री कार्यव्यस्तताका कारण बैठकमा आउन नसकेको र बैठक सुचारु गर्न निर्देशन आएको जानकारी गराएका थिए । अर्का अध्यक्ष पुष्पकमल दाहालले एकल अध्यक्षता गरेर बैठक सञ्चालन गर्दैगर्दा सदस्यहरूले प्रधानमन्त्री खोइ भन्दै प्रश्न गरेका थिए । स्थायी समिति सदस्य भीम रावल, पम्फा भुसाल, अष्टलक्ष्मी शाक्य, लीलामणि पोखरेललगायतले प्रधानमन्त्री बैठकमा उपस्थित नभएकोमा प्रश्न गरेका थिए । त्यसपछि भने महासचिव पौडेलले प्रधानमन्त्री सरकारसँग सम्बन्धित केही कामका कारण अहिले उपस्थित हुन नसकेको र पछि आउने जानकारी गराएको बताएका थिए । तर, बैठक अवधिभर उनी आएनन् ।"
कांग्रेस पदाधिकारी बैठक आइतबार,काठमाडौं : नेपाली कांग्रेसको पदाधिकारी बैठक आइतबार बस्ने भएको छ। पार्टी केन्द्रीय कार्यालय सानेपामा आइतबार २ बजे बस्ने बैठकमा पार्टीको १४औँ महाधिवेशनको कार्यतालिकाबारे छलफल हुने पार्टीका उपसभापति विमलेन्द्र निधिले जानकारी दिए। बैठकमा समसामयिक राजनीतिक घटनाक्रमबारे समेत छलफल हुनेछ। कोभिड१९ सङ्क्रमणका लागि पार्टीको महाधिवेशन कार्यतालिका रोकिएपछि काँग्रेसले सोहीबारे छलफल गर्न पदाधिकारी बैठक आह्वान गरेको हो। कांग्रेसले १४औँ महाधिवेशन सम्पन्न गर्नका लागि क्रियाशील सदस्यता वितरणलाई समेत अगाडि बढाइसकेको थियो। कांग्रेसको १३ औँ महाधिवेशन विसं २०७२ फागुनमा सम्पन्न भएको थियो।
एमसीसीको विरोधमा प्रदर्शन,"कालिकोट : नेत्रविक्रम चन्द विप्लव नेतृत्वको नेपाल कम्युनिस्ट पार्टीका प्रवक्ता एवं पूर्वमन्त्री खड्गबहादुर विश्वकर्मा प्रकाण्डको गृह जिल्ला कालिकोटमा एमसीसीविरुद्ध विरोध प्रदर्शन भएको छ। विप्लव नेतृत्वको नेकपा कालिकोटले पार्टीका प्रवक्ता एवं पूर्वमन्त्री खड्गबहादुर विश्वकर्मा प्रकाण्डको गृह जिल्लाका विभिन्न ७ वटा ठाउँमा शनिबार एमसीसी सम्झौताको विरुद्धमा प्रदर्शन गरेको हो। एमसीसी र अमेरिकी सैन्य हस्तक्षेप विरुद्ध जिल्लाका ७ वटा ठाउँमा विरोध प्रदर्शन गरिएको नेकपाका जिल्ला सेक्रेटरी मनिलाल ऐडीले जानकारी दिए। उनले जिल्लाको पलाँता, पचालझरना, रास्कोट, नरहरीनाथ, तिलागुफा, महाँवै र शुभकालिका गाउँपालिकामा एमसीसी र अमेरिकी सैन्य हस्तक्षेप विरुद्धमा पार्टीको नेतृत्वमा विरोध प्रदर्शन भएको जानकारी दिए। नेपाली जनताको जनजीवीका र यस सम्बन्धी सवाललाई उठाउँदा वर्तमान कम्युनिस्ट सरकारले आफूलाई प्रतिबन्ध लगाएको भन्दै जनताको बीचमा यसको हिसाब बिताब मागिने बताए।"
बदनाम बन्दै गाउँका सिंहदरबार,"सुर्खेतकालिकोट : जाजरकोटको जुनीचाँदे गाउँपालिकाको अध्यक्षमा निर्वाचित भएपछि कृष्णबहादुर केसी भनिरहन्थे, गाउँपालिकामा सुशासन कायम गर्छु, भ्रष्टाचार हुनै दिन्नँ। सधैं सुशासनमा जोड दिइरहने उनले घुस माग्लान् भन्ने स्थानीयले कल्पनासम्म गरेनन्। तर अध्यक्ष केसी गत माघ १० मा आठ लाख रुपैयाँ घुससहित सुर्खेतमा पक्राउ परे। घुस नदिएसम्म सडक निर्माणको बिल पास नगर्ने अडान कसेपछि उपभोक्ता समिति रकम बुझाउन बाध्य भयो। यही क्रममा अख्तियारको टोलीले केसीलाई नगदसहित रंगेहात समात्यो। कुनै प्रकारको अनियमितता र भ्रष्टाचार हुनै नदिने प्रतिवद्धता दोहोर्याउने अध्यक्ष घुससहित पक्राउ परेपछि स्थानीय निराश छन्। दैलेखको डुङ्गेश्वर गाउँपालिका ५ का वडासदस्य भक्तबहादुर शाही पनि सुशासन र विकासकै नारा दिएर निर्वाचित भए। वडावासीको निःस्वार्थ सेवा गर्ने भन्दै उनले सपथ खाए। विगतको प्रतिवद्धता बिर्सिएर पदको दुरूपयोग गरेपछि शाही पनि अख्तियारको फन्दामा परे। स्थानीय पिपलचौतारा माविको व्यवस्थापन समितिको अध्यक्षसमेत रहेका उनले आफन्तलाई जागिर खुवाएको आरोपमा अख्तियारले पक्राउ गर्यो। विद्यालयमा नातेदारलाई जागिर खुवाउन शाहीले परीक्षा अगावै प्रश्नपत्र सार्वजनिक गरेका थिए। घुससहित समातिएका र पदको दुरूपयोग गरेको आरोपमा जनप्रतिनिधि पक्राउ परेका कर्णाली प्रदेशका यी प्रतिनिधिमूलक घटना हुन्। गाउँका सिंहदरबार भनिने स्थानीय निकायको नेतृत्व सम्हाल्ने जिम्मेवारी पाएका जनप्रतिनिधिले स्थानीय तहका योजना र अनुदानमा आँखा गाड्न थालेपछि विकृति मौलाएको हो। मनोमानी बजेट, उपलब्धि शून्य जुम्लामा एक करोड खर्च गरिएका चारवटा होमस्टे कागजमै सीमित छन्। तातोपानी र एरेनी होमस्टे सञ्चालनमा नआउँदै करिब ५० लाख रुपैयाँ सकिएको छ। होमस्टे सञ्चालन समितिको पदका लागि विवाद भएपछि सामान खरिदका नाममा रकम सिध्याइएको हो। तातोपानी र एरेनी होमस्टे नामका मात्रै छन्। जुम्लाकै बड्की र कनकासुन्दरी होमस्टे २५२५ लाखको लगानीमा खुले। तर, ती होमस्टेमा पर्यटक नबस्दा स्थानीय तहको बजेट खेर गएको छ। कर्णालीका अधिकांश स्थानीय तहले आफ्ना क्षेत्रमा होमस्टे सञ्चालन गरेका छन्। कालिकोटको पचालझरना गाउँपालिकाले निर्माण गरेको प्रयोगविहीन होमस्टे। तस्विर : बिस्नुप्रसाद न्यौपाने। होमस्टे न मापदण्ड अनुसारका छन्, न त बजेट अनुसारको काम नै भएको छ। आफन्तलाई रिझाउन र बजेट कुम्ल्याउन जनप्रतिनिधिले हचुवाको भरमा बजेट विनियोजन गरेपछि उपलब्धि हात लाग्न सकेको छैन। यस्तै, कालिकोटको पचाल झरना गाउँपालिकामा लाखौं खर्चिएर स्थापना भएको होमस्टे प्रयोगमा आएको छैन। अहिलेसम्म पर्यटक बसेका छैनन्। पचाल झरना अवलोकनका लागि एकजना पनि पर्यटक नआएपछि होमस्टेमा गरिएको लगानी खेर गएको ३ का वडाध्यक्ष लोकबहादुर कठायतले स्वीकारे। आवश्यकताभन्दा पनि कार्यकर्ता रिझाउन स्थानीय तहले बजेट विनियोजन गर्दा उपलब्धि हात लाग्न सकेको छैन। सडक छैन, मोटरसाइकल खरिद कालिकोटको शुभकालिका गाउँपालिकाले पाँचवटा मोटरसाइकल खरिद गरेको छ। सडक सुविधा नै नपुगेका वडामा वडाध्यक्षहरूको सुविधाका लागि मोटरसाइकल किनिएको हो। कालिकोटकै सान्नित्रिवेणी गाउँपालिकाले पनि १६ वटा मोटरसाइकल किनेको छ। त्यहाँ पनि वडाध्यक्षकै लागि साधन खरिद गरियो। सडक पूर्वाधार बिस्तार नभएका कर्णालीका अधिकांश स्थानीय तहका अध्यक्ष र उपाध्यक्षले स्कोरपिओ गाडी र वडाध्यक्षका लागि मोटरसाइकल किनेका छन्। जुम्लाको सिंजा गाउँपालिकाले जनप्रतिनिधिका लागि घोडा किन्ने निर्णय गर्यो। मोटरसाइकल चलाउनै नजान्ने जनप्रतिनिधिले सवारी साधन चाहिने अडान लिएपछि गाउँपालिकाले घोडा किनेको थियो। केही वडाध्यक्षले घोडा लिए। तर, नियमले घोडा किन्न नमिल्ने भन्दै आलोचना भएपछि उक्त निर्णय खारेज गरिएको गाउँपालिकाले जनाएको छ। फर्जी बिल बनाएर भुक्तानी कर्णालीका सबै स्थानीय तहले सडक निर्माणलाई पहिलो प्राथमिकता दिएका छन्। तर, प्राविधिक कर्मचारीले उपभोक्ता समितिसँग मिलेर कामै नगरी भुक्तानी लिने क्रम बढेको छ। कर्मचारीले हुँदै नभएको काम सपन्न भएको भन्दै रकम असुल्ने गरेको पाइएको छ। गत वर्ष भदौमा सुर्खेतको सिम्ता गाउँपालिकामा कार्यरत सब इन्जिनियर शिवशंकर पोखरेल र इन्जिनियर नवीन शर्माविरुद्ध अख्तियारले विशेष अदालतमा मुद्दा दर्ता गर्यो। उनीहरूले एक सडकमा हुँदै नभएको काम सम्पन्न भएको प्रतिवेदन पेश गरेका थिए। गलत प्रतिवेदन पेश गरेर चार लाख ५६ हजार बढी रकम लिएपछि पोखरेल र शर्मा अख्तियारको फन्दामा परे। सडक निर्माणमा कामै नगरी भुक्तानी लिएको भेटिएपछि सल्यानको बागचौर नगरपालिकाका सब इन्जिनियर थमन योगीसहित ६ जनाविरुद्ध पनि अख्तियारले अदालतमा मुद्दा दर्ता गर्यो। कर्मचारीको यस्तै व्यवहारका कारण स्थानीय तहप्रति नागरिकको विश्वास घट्न थालेको छ। उपभोक्ता समितिमा जनप्रतिनिधिकै रजाइँ कालिकोटको पचालझरना गाँउपालिका १ का वडाध्यक्ष रत्नलाल न्यौपाने स्थानीयबाट कुटिए। गाँउमा मन्दिर निर्माणको योजनामा न्यौपानेले आफ्ना मान्छेलाई मात्र उपभोक्ता समितिमा राखेको भन्दै विवाद भयो। यही विषयमा विवाद चर्किएपछि स्थानीयले उनीमाथि हातपात गरे। कालिकोटकै रास्कोट नगरपालिका ५ का वडाध्यक्ष नरजंग शाहीले आफ्ना आफन्तलाई मात्र समेटेर कोठे उपभोक्ता समिति गठन गरेको आरोपमा केही दिनअघि स्थानीयले वडादेखि नगरपालिकामा ताला लगाए। वडाध्यक्ष शाहीले आफ्नै सहोदर भाइ गंगाबहादुर शाहीलाई उपभोक्ता समितिको अध्यक्ष बनाएपछि स्थानीय विरोधमा उत्रिए। सान्नित्रिवेणी गाउँपालिका ३ मा गाउँ कार्यपालिका सदस्य कौरा देवकोटा स्थानीय बिरिया खानेपानी उपभोक्ता समिति सचिव छन्। यस्ता उदाहारण अन्य गाउँपालिकामा पनि धेरै छन्। भ्रमणको नाममा फजुल खर्च कर्णालीका स्थानीय तहमा एउटा लहर नै चलेको छ। जनप्रतिनिधिको अवलोकन भ्रमण विकास बजेट काटेर कर्णालीका अधिकांश स्थानीय तहका जनप्रतिनिधि बर्सेनि भ्रमणमा जान्छन्। अन्यत्र भइरहेका राम्रा अभ्यास अनुशरण गर्ने बहानामा हुने खर्चको उपलब्धि भने शून्य छ। विभिन्न शीर्षक बर्सेनि तय हुने भ्रमणमा लाखौं रकम खर्च भइरहेको छ। जनस्तरबाट आलोचना भए पनि जनप्रतिनिधिले त्यसलाई सिक्ने काम भन्ने जवाफ दिन्छन्। जुम्लाको कनकासुन्दरी गाउँपालिकाले हरेक वर्ष लाखौं रकक भ्रमण अवलोकनमा खर्च गर्दै आएको छ। दुई वर्षअघि सोही गाउँपालिकाको कृषि शाखाका कर्मचारीको भ्रमण खर्च ११ लाख रुपैयाँ आयो। जिल्लाको चन्दननाथ नगरपालिकाका मेयर कान्तिका सेजुवालसहितको जम्बो टोलीले पनि ११ लाख खर्च गर्दै भारतको गोवा भ्रमणमा गएको थियो। त्यस्तै गुठीचौर गाउँपालिकाको टोलीले पनि अघिल्लो वर्ष भ्रमणकै लागि ११ लाख रुपैयाँ खर्च गर्यो। कर्णालीका अधिकांश स्थानीय तहले बर्सेनी यसरी नै अवलोकन भ्रमणको नाममा फजुल खर्च गरिरहेका छन्। बेथिति बढ्दै, उजुरीको चाङ थपिँदै स्थानीय तहमा आर्थिक अधिकार हस्तान्तरण भएसँगै बेथिति निकै बढेको छ। विकास निर्माण, अनुदान र सामाजिक सुरक्षाको रकममा अनियमितता बढी हुने गरेको छ। सुर्खेतस्थित अख्तियारको कार्यालयमा दर्ता भएका उजुरीको चाङले पनि यसलाई पुष्टि गर्छ। कर्णाली प्रदेशका १० वटै जिल्लाका स्थानीय तहबाट आयोगमा उजुरी आएका छन्। आयोगका सूचना अधिकारी मेघनाथ सापकोटाका अनुसार सबैभन्दा बढी उजुरी दैलेखबाट दर्ता भएका छन्। उनका अनुसार भौतिक निर्माण, सामाजिक सुरक्षा भत्ता, शिक्षक नियुक्ति, छात्रवृत्ति र प्राविधिक मुल्यांकनमा बढी अनियमितता हुने गरेको छ। उनले भने, आर्थिक अधिकार हस्तान्तरण भएपछि स्थानीय तहमा अनियमितता बढेको छ, बजेट टुक्र्याउने गरिएको छ। उपभोक्ता समितिको नाममा बजेटको दुरुपयोग भएको पाइएको छ। यसैगरी विकास निर्माणका काममा पनि अनियमितता बढेको छ। कर्मचारीले उपभोक्तासँग मिलेर बजेट दुरुपयोग गरेका उजुरी धेरै छन्।"
नागरिकता विधेयक र भ्रष्टाचारको विरोध गर्दै नवलपरासीमा कांग्रेस आन्दोलित,"परासी : नागरिकता विधेयक फिर्ता र भ्रष्टाचारीलाई कारबाहीको मागगर्दै नेपाली कांग्रेस पश्चिम नवलपरासीले आइतबार सदरमुकाम परासीमा बिरोध प्रदर्शन गरेको छ । सरकार विरोधी विभिन्न नारा लगाउँदै पार्टी कार्यालयबाट निस्केको कांग्रेस कार्यकर्ताको जुलुसल जिल्ला प्रशासन कार्यालय घेराउ गर्दै कोण सभामा परिणत भएको थियो । प्रदर्शनका क्रममा उनीहरुले कोरोना नियन्त्रणमा सरकार असफल भएको, असुरक्षित क्वारेन्टाइनमा जनतालाई राख्ने गरेको, पीसीआर परीक्षण गर्न नसकेको र विभेदकारी नागरिकता विधेयक ल्याएको भन्दै सरकारविरुद्ध नाराबाजी गरेका थिए । कार्यबहाक जिल्ला सभापति अजुर्न कुमार पोखरेलको नेतृत्वमा निस्केको जुलुसपछि आयोजित कोणसभामा संविधानसभा सदस्यद्धय विक्रम खनाल, देवदकरण जयसवाल, महिला नेतृ आरधाना भट्ट, विक्रम यादव, उमेश यादवलगायतले कोरोना संक्रमणका नाउँमा भएको भ्रष्टाचारमा संलग्नलाई कारबाही गरी विभेदकारी नागरिकता विधेयक खारेजीको माग गरेका थिए ।"
बालुवाटार बैठक सकियो : सीमा अतिक्रमण मुद्दामा २१ नेताले राखे धारणा,"काठमाडौं : नेपाल कम्युनिस्ट पार्टी (नेकपा) स्थायी कमिटी बैठक मंगलबार बस्नेगरी सकिएको छ। शनिबार प्रधानमन्त्रीको सरकारी निवास बालुवाटारमा भएको बैठकमा सीमा अतिक्रमणको एजेन्डामा २१ स्थायी कमिटी सदस्यले धारणा राखेका छन्। प्रवक्ता नारायणकाजी श्रेष्ठका अनुसार शनिबार सीमा अतिक्रमण र संविधान संशोधनको विषयमा धारणा राख्ने नेताले भूमी फिर्तासम्म राष्ट्रिय एकता आवश्यक भएकोमा जोड दिएका छन्। शनिबारको बैठकमा देवेन्द्र पौडेल, सुरेन्द्र पाण्डे, सुवास नेम्वाङ, जनार्दन शर्मा, गिरीराजमणि पोखरेल, रघुजी पन्त, टोपबहादुर रायमाझी, सत्यनारायण मण्डल, युवराज ज्ञवाली, लेखराज भट्ट, प्रदीप ज्ञवाली, मणि थापा, घनश्याम भुसाल, शक्ति बस्नेत, वामदेव गौतम, पृथ्वीसुब्बा गुरुङ, योगेश भट्टई, ईश्वर पोखरेल, विष्णु पुकार श्रेष्ठ र पुष्प कर्णेलले आफ्नो विचार राखेका छन्। शुक्रबारको बैठकमासमेत सीमा अतिक्रमणकै मुद्दामा १८ नेताले आफ्नो धारणा राखेका थिए। बैठकमा बोल्ने नेताहरुले नक्सा परिवर्तनमा ऐतिहासिक एकता भएको र भूमी फिर्तामा त्यही एकता आवश्यक भएकोमा जोड दिएका छन्। बैठक दुई दिनपछि असार १६ गते बिहान ११ बजे पुनः बालुवाटारम बस्ने प्रवक्ता श्रेष्ठले जानकारी दिए। श्रेष्ठका अनुसार आइतबार मदन जयन्ती र सोमबार धान दिवस भएकाले बैठक दुई दिनका लागि स्थगित भएको हो। बालुवाटार बैठक : ओलीलाई माधवले रोक्न खोजेपछि स्थायी समितिमा घम्साघम्सी प्रधानमन्त्री अनुपस्थित बालुवाटार बैठक : सीमा अतिक्रमण मुद्दामा छलफल बालुवाटार बैठक : सोफा फालेर अध्यक्षलाई कुर्सी, नेतालाई कोरोना जन्तर ! बैठकको पहिलो दिन बुधबार पूरा समय उपस्थित भएका प्रधानमन्त्री केपी ओली बैठकको दोस्रो दिन शुक्रबार उपस्थित नै भएनन् । शनिबारको बैठकमा भने केही समय उपस्थित भएका प्रधानमन्त्री स्वास्थ्य अनुकुल नभएको भन्दै बाहिरिएका थिए । आज उपस्थित हुनु भएको थियो । स्वास्थ्य स्थिति अनुकूल नभएको जानकारी दिएर बाहिरिनुभयो, प्रवक्ता श्रेष्ठले भने । प्रधानमन्त्रीको अनुपस्थितिमा अर्का अध्यक्ष पुष्पकमल दाहाल प्रचण्डले बैठकको अध्यक्षता गर्दै आएका छन् ।"
संविधान विपरीतको नागरिकता ऐन अमान्य,"काठमाडौं : संविधानको मूल मर्म विपरीत बन्ने कानुन आफ्नो पार्टीलाई मान्य नहुने नेपाली कांग्रेसले बताएको छ। नागरिकता ऐन संशोधन गर्न बनेको विधेयकमाथि संसदको राज्य व्यवस्था तथा सुशासन समितिले बैबाहिक अंगीकृत नागरिकता सम्बन्धमा सात वर्षको प्रावधानप्रति कांग्रेसले असन्तष्टि जनाएको हो। जिल्ला सभापतिहरुसँगको छलफलमा केन्द्रीय नीति, अनुसन्धान तथा प्रशिक्षण प्रतिष्ठान प्रमुख एवं केन्द्रीय उपसभापति विमलेन्द्र निधिले संविधान उल्लंघन गर्न नहुनेमा जोड दिए। नागरिकताका विषयमा नेपालको संविधानले व्यवस्था गरे विपरित कानुन निर्माण गर्न खोज्नु संविधानको उल्लंघन हुन्छ, उनले भने, संविधान विपरीत कानुन बनाउन पाइँदैन। कानुन र नियमहरु संविधान विपरीत बन्न नहुने भन्दै निधिले संविधानवादको मान्यता सबैले अवलम्बन गर्नुपर्ने बताए। बैबाहिक अंगीकृत नागरिकता सात वर्षपछि दिने सत्तारुढ दल नेकपाको निर्णयअनुसार नागरिकता विधेयक समितिले बहुमतबाट पारित गरिसकेको छ। समितिको निर्णयप्रति कांग्रेसले असन्तुष्टि जनाउँदै आएको छ। बुधबारको कांग्रेस पदाधिकारीको अनौपचारिक बैठकले नेपाली नागरिकसँग बिहे गर्ने विदेशी नागरिकले आफ्नो मुलुकको नागरिकता परित्याग गरे नेपाली नागरिकता पाउनुपर्ने निर्णय गरेको थियो। पदाधिकारी बैठक लगत्तै सभापति देउवाले महिला पुरुषबीच विभेद गर्न नहुने भन्दै नेपाली महिलासँग बिहे गर्ने विदेशी पुरुषले चाहेमा नेपाली नागरिकता दिनुपर्ने धारणा राखेका थिए। उपसभापति निधिले एमसीसीबारे पार्टीको स्पष्ट धारणा भएपनि सरकारका कारण अलमलमा परेको बताए। आफ्नो पार्टी एमसीसीका पक्षमा रहेको दोहोर्याउँदै उनले एमसीसीलाई अगाडि बढाउने वा रोक्ने विषय सरकारको हातमा रहेको विचार व्यक्त गरे। एमसीसी सम्झौताबारे कांग्रेस पार्टी र संसदीय दलले नै समर्थन गर्ने निर्णय गरिसकेको छ। तर, सरकारले संसदमा कहिले प्रस्तुत गर्ने हो त्यो सरकारमा बस्नेहरुकै जिम्माको विषय हो, निधीले भने। जिल्ला सभापतिहरुसँगको जुम बैठकमा कोरोना संक्रमणको अवस्था, एमसीसी, सीमा समस्या, नागरिकता विधेयकलगायतका विषयमा छलफल भएको प्रतिष्ठानका सचिव प्रकाश शर्माले जानकारी दिए।"
सिके राउतपछि दोस्रो बरियाताका नेतासहित ठूलो समूहले पार्टी छाड्यो,"परासी : डा सिके राउत नेतृत्वको जनमत पार्टीका दोस्रो बरियातमा रहेका एक केन्द्रीय नेतासहित ७ जना सदस्यले पार्टी परित्याग गरेका छन् । पश्चिम नवलपरासीको परासीमा शनिबार आयोजित पत्रकार सम्मेलनमा पार्टीको दोस्रो बरियातमा रहेका कैलाश महतोसहित उनीहरुले पार्टी परित्याग गरेको घोषणा गरेका हुन्। डा राउत संयोजक रहेको तत्कालीन स्वतन्त्र मधेश गठबन्धमा महतो सहसंयोजक थिए । ह प्रेस विज्ञप्ति मार्फत राजीनामा दिने अन्य केन्द्रीय सदस्यमा सतिला यादव (सिरहा), दिनेश प्रसाद यादव(बारा), सञ्जय कुमार साह(पर्सा), हकिकुल्लाह मुसलमान(कपिलवस्तु) र नवलपरासीका धु्रव प्रसाद कहाँर र राजमति पासवान रहेको पत्रकार सम्मेलनमा जानकारी दिइएको छ। केन्द्रीय सदस्यसँगै पश्चिम नवलपरासीमा गठन भएको जनमत पार्टीको जिल्ला समिति समेत विघटन भएको पत्रकार सम्मेलनमा जानकारी दिइएको थियो । २३ सदस्यीय जिल्ला समितिमा २ सदस्यबाहेक सबैले पार्टी परित्याग गर्दै राजनीनामा दिएको घोषणा गरेका छन् । जिल्ला अध्यक्ष श्री कृष्ण यादवसहित २१ जनाले संयुक्त विज्ञप्ति निकालेर राजीनामा दिएको पत्रकार सम्मेलनमा घोषणा गरेका हुन्। पार्टी परित्याग गर्ने सबैले २०७६ फागुन २४ गते गठबन्धन र सरकारबीच भएको ११ बुँदे सहमतिपछि पनि डा राउतले एकलौटी रुपमा निर्णय गर्ने र पार्टीभित्र गुटको राजनीतिक गर्दै नेता तथा कार्यकर्तालाई कामदारको रुपमा काम गराउन खोजेको आरोप लगाउँदै राजीनामा दिएको उल्लेख गरेका छन्। निर्वाचन आयोगमा पार्टी दर्ता गर्ने क्रममा विधानसमेत पढ्न नदिई कार्यकर्तालाई गुमराहामा राखेको, तत्कालका लागि चुनावमा नजाने आन्तरिक निर्णय भएपनि २०७६ मंसिर १४ गते भएको स्थानीय तहको उप निर्वाचनमा उम्मेदवारी दिएर लजास्पद हार व्यर्होनु परेको जस्ता असन्तुष्टि उल्लेख गरिएको छ । डाराउतले लोकतान्त्रिक पद्धति विपरीत राजनीतिक चरित्र देखाउन खोजेकाले आफूहरुले पार्टी परित्याग गरेको आरोप लगाइएको छ। पार्टी परित्यागपछि नयाँ दल र राजनीतिक मुद्दाबारेको जिज्ञासमा केन्द्रीय सदस्य महतोले त्यसबारे केही दिनमा सल्लाह गरेर टुंगोमा पुग्ने बताए । हामी स्वतन्त्र मधेशको पक्षमा छैनौ । तत्कालीन प्रधानमन्त्री गिरिजा प्रसाद कोईराला र फोरमबीच भएको सहमतिलाई कार्यान्वयन गराउने प्रमुख एजेन्डा हुन्छ । उनले भने । स्वायत्व मधेस प्रदेश र पूर्ण समानुपातिक समावेशीकरण नै आफूहरुको प्रमुख मुद्दा हुने उनले बताए ।"
निसाना छेक्न ओलीको मौनता,"काठमाडौं : नेकपा स्थायी समिति बैठकमा शुक्रबार अध्यक्ष तथा प्रधानमन्त्री केपी शर्मा ओलीविरुद्ध कडा रूपमा प्रस्तुत हुने केही सदस्यको तयारी थियो। पार्टीसरकार दुवैको नेतृत्वकर्ताका रूपमा उनीमाथि खनिने गृहकार्य पूरा भएको थियो। तर, त्यो विषयले तब छिर्नै पाएन, जब ओली बैठकमै अनुपस्थित भइदिए। बैठकको पहिलो एजेन्डा अर्थात् अध्यक्षद्वयको मन्तव्य बुधबारै सकिएको थियो। शुक्रबार दोस्रो एजेन्डा थियो कोभिड १९ रोकथाम, नियन्त्रण र उपचार। त्यसमा सरकारको आलोचना हुने अवस्था थियो। त्यसको उच्चस्तरीय संयन्त्र नेतृत्व गरिरहेका उपप्रधानमन्त्री ईश्वर पोखरेलले तयारी नपुगेको बताए। र, तेस्रो एजेन्डा अर्थात् नेपालको सीमा समस्या र समाधान मा बैठक प्रवेश गर्यो। चौथोमा थियो सरकारको कामको समग्र समीक्षा। प्रधानमन्त्रीको अनुपस्थितिमा त्यो पनि सम्भव थिएन। त्यही भएर सीमा विषय (जसमा कसैको कुनै विमति थिएन) माथि छलफल गरेर दिन बिताइयो। त्यही सन्दर्भमा जवाफकर्ता बनेका परराष्ट्रमन्त्री प्रदीप ज्ञवालीसँग एमसीसी सम्बद्ध केही सबालजवाफ भयो। जब प्रधानमन्त्री ओली पार्टीभित्र निसानामा पारिन्छन्, कुनै न कुनै उपायद्वारा उनी त्यसलाई पन्छाउँछन्। लामो प्रयासपछि बोलाइएको स्थायी समितिमा त्यही झल्को मिल्यो। आफूमाथिको सम्भावित आलोचना उनले मौनतामै पन्छाइदिए। सीमा समस्याबारे भारतको बेवास्ता परराष्ट्रमन्त्री ज्ञवालीले कालापानी, लिपुलेक र लिम्पियाधुरामा देखिएको सीमा विवाद समाधानमा भारतले चासो नदिएको बताए। नेपालले पटकपटक वार्ताका लागि आग्रह गरे पनि भारत सकारात्मक नदेखिएको उनले खुलाए। हामी सीमा समस्याको समाधान वार्ताबाटै चाहन्छौं। त्यसकै लागि हामीले तीनपटक भारतलाई पत्र पठायौं। तर, कुनैको पनि उता (भारत) बाट जवाफ आएन। हामीले नोभेम्बर, डिसेम्बर र जनवरीमा पत्र पठाएका थियांै, उनले भने, हामीले दुईपटक वार्ताको मिति प्रस्ताव गर्यौं। अर्काे पटक तपाईंहरूको आफ्नो मिति भन्नुहोस् भन्यौं। तापनि, कुनै रेस्पोन्स भएन। सन् १८१६ को सुगौली सन्धिदेखि १८५६ सम्मको ब्रिटिस इन्डिया कम्पनीले बनाएको नक्सामा काली नदीको मुहान लिम्पियाधुरा भएको, त्यहीं नै दुई देशबीचको सीमा नदी भएको उल्लेख थियो। पछि २०३२ सालमा नेपालले आफैं पहिलो पटक आफ्नो देशको नक्सा बनाउँदा लिम्पियाधुरालगायत नसमेटिएको जनाइएको छ। त्यसपछि भारतले नक्सामार्फत नेपालको भूमि अतिक्रमण गर्न सुरु गरेको थियो। भारतले त्यसपछि नै दुई देशबीच सीमा विवाद देखिँदै आएको दाबी गरेको थियो। उसले गत कात्तिक १६ गते एकतर्फी जारी गरेको राजनीतिक तथा प्रशासनिक नक्सामा नेपालको भूमिलाई पनि समेटेको थियो। त्यसप्रति नेपालले कडा विरोध जनाउँदै वार्ताका लागि गरेको प्रयासमा भारतले जवाफ नदिएको जानकारी मन्त्री ज्ञवालीले दिएका हुन्। उनले ऐतिहासिक तथ्य र प्रमाणका आधारमा आफ्नो भूमि रक्षाका लागि वार्ताबाटै समस्याको समाधान चाहेको बताए। सन् १८१६ देखिका सन्धिसम्झौतासहित नेपालले आफ्नो भूमि फिर्ता ल्याउन प्रयास गरिरहेको छ। कूटनीतिक संवादमार्फत नै हामी यस समस्याको समाधान चाहिरहेका छौं, उनले भने, भारतले हाम्रो वार्ताको प्रस्तावमा अहिले कुनै टिप्पणी नगरे पनि भारत वार्तामा आउनुपर्छ र आउँछ भन्ने विश्वासमै छौं। भारतले राजनीतिक नक्सामा नेपालको भूमि समेटेपछि कूटनीतिक नोटमार्फत विरोध जनाएको, त्यसपछि वार्तामा बस्न आग्रह गरे पनि नसुनेझैं कोभिडका बेला सडक उद्घाटनसम्मको काम बलजफ्ती गरेको उनको भनाइ थियो। उनले परराष्ट्रसचिव, मन्त्री र प्रधानमन्त्री जुन कुनै तहमा पनि वार्तामा बस्न तयार रहेको सन्देश भारतीय पक्षलाई पठाएको सुनाए। नेपालका दलहरूबीचको अभूतपूर्व एकताको बलमा आफ्नो नक्सा सच्याएर सरकारले सार्वजनिक गरेको, संविधान संशोधनसमेत सर्वसम्मत रूपमा गर्न सफल भएको उनको भनाइ थियो। उनले वार्ताको प्रयासमा सरकार निरन्तर जुटिरहेको जानकारी दिए। उनले यही बेला चीनसँग पनि सीमा विवाद रहेको भनी भ्रमपूर्ण समाचार आउन थालेकोमा गम्भीर असहमति जनाएको एक स्थायी समिति सदस्यले बताए। अहिले चीनतिर पनि सीमा विवाद भनेर सञ्चारमाध्यमबाट प्रचार गराइएको छ। यसमा कुनै सत्यता छैन, मन्त्री ज्ञवालीले भने, चीनसँगको विवाद भनेर फर्जी कागज बनाएर समाचार सम्प्रेषित गर्ने काम मात्र भएको हो। प्रवक्ता नारायणकाजी श्रेष्ठले परराष्ट्रमन्त्रीले चीनसँग नेपालको सीमा समस्या नरहेको जानकारी बैठकलाई गराएको बताए। चीनसँग सीमा विवाद छन् भनेर गरिएको प्रचार सर्वथा झुटो, भ्रमात्मक र नियोजित प्रचारबाजी हो। यसमा कुनै सत्यता छैन। चीनसँग सीमाका विषयमा कुनै समस्या छैन, मन्त्री ज्ञवालीको भनाइ उद्धृृत गर्दै प्रवक्ता श्रेष्ठले भने। बैठकमा परराष्ट्रमन्त्रीपछि बोलेका नेताले राष्ट्रिय एकताका साथ नक्सा सच्याउने, सार्वजनिक गर्ने, संविधानको अनुसूचीमा समेटेर सर्वसम्मत संशोधन गर्नेसम्मको काम भएको बताए। त्यसैले कुनै व्यक्तिलाई महान् बनाउने गरी जस दिन नहुने उनीहरूको भनाइ थियो। पार्टी केन्द्रीय समिति, स्थायी समिति र सचिवालयको निर्णयअनुसार नक्सा प्रकाशन भएको हो। त्यसैले प्रधानमन्त्री या कोही व्यक्ति एक्लैले काम गरेजस्तो व्यक्तिविशेषले जस लिन खोज्ने वा जस दिएर प्रशंसा गर्ने कुरा गलत हुन्छ, नेता भीम रावलले भने, यसको स्वामित्व व्यक्तिविशेषले होइन, सिंगो पार्टी, देश र जनताले लिनुपर्छ। त्यसअनुसार नै एकताबद्ध भएर भारतसँग कूटनीतिक वार्ता अघि बढाउनुपर्छ। प्रवक्ता श्रेष्ठसहित अनुशासन आयोगका अध्यक्ष अमृत बोहोराका साथै मातृका यादव, देव गुरुङ, गोकर्ण विष्ट, शंकर पोखरेल, पम्फा भुसाल, छविलाल विश्वकर्मा, वेदुराम भुसाल, लीलामणि पोखरेल, रघुवीर महासेठ, भीम रावल, मुकुन्द न्यौपाने, भीम आचार्य, गणेश साह, केशव बडाल, अष्टलक्ष्मी शाक्यलगायत नेताले सीमा समस्या समाधानबारे सुझाव राखेका थिए। प्रवक्ता श्रेष्ठले नेपालभारत सीमा समस्या तीन प्रकारको रहेको बताएको एक सदस्यले बताए। पहिलो, रणनीतिक महŒवका भूमि लिम्पियाधुरा, कालापानी क्षेत्रमा भारतले कब्जा नै गरेको हो। दोस्रो, भारतको हेपाहा प्रवृत्तिका कारण सुस्तालगायत क्षेत्रमा नेपाली भूमि अतिक्रमणमा परेको छ। तेस्रो, फक्स बाउन्ड्री सिद्धान्तले पनि सीमामा समस्या देखिएको छ, श्रेष्ठको भनाइ उद्धृत गर्दै ती नेताले अन्नपूर्णसँग भने। भारतले अतिक्रमण गरेको भूमि फिर्ता ल्याउन कूटनीतिक संवाद गर्नुपर्ने उनको भनाइ थियो। उनले लिपुलेकबारे सन् २०१५ मा भएको सम्झौताबारे चीनसँग वार्ता गर्नुपर्ने बताए। भारतले विवादित भूमि भनेर स्वीकार गरेको तथा त्रिदेशीय बिन्दुसमेत तय नभइसकेको यथार्थलाई बिर्सिएर चीन र भारतले लिपुलेकलाई द्विपक्षीय व्यापारिक मार्ग बनाउने सहमति गर्नु गलत थियो, श्रेष्ठले भनेका थिए, यस विषयमा चीनसँग पनि वार्ता आवश्यक देख्छु। अर्का नेता केशव बडालले कूटनीतिक माध्यमबाटै समस्याको समाधान खोज्नुपर्ने धारणा बैठकमा राखेको बताए। त्रिदेशीय वार्ताबाट समाधान खोज्ने कुरा गर्दा द्विपक्षीय वार्ताको कुरालाई माइनस गर्न खोजिएको अर्थ लाग्न सक्छ। त्यसैले द्विपक्षीय वार्ताबाट समाधान हुन नसक्ने स्थितिमा मात्र आवश्यक परे त्रिदेशीय वार्ताको पहल गर्नुपर्छ, उनले भने, नक्सा प्रकाशनमा सबैको साथ रहेकोमा प्रमुख विपक्षी कांंग्रेससहित सबैलाई धन्यवाद दिएर सिंगो पार्टी, देश एक ढिक्का भएर भारतसँग कूटनीतिक वार्तामै जोड गर्नुपर्छ। अरू ढंगले सोच्ने या अहिल्यै अन्तर्राष्ट्रियकरण गर्न खोजियो भने नेपालका लागि आत्मघाती पनि हुन सक्छ। उनले अब त्यस क्षेत्रलाई विवादित भन्न नहुने धारणा राखे। त्यो नेपालको भूमि हो, किन त्यसलाई हामीले विवादित भूमि भन्ने ? , उनले बैठकमा भनेका थि। नेतृ पम्फा भुसालले नेपालभारत सीमा सिल गरी तारबार लगाउनुपर्ने बताइन्। उनले नक्सा जारी गरिसकेपछि विज्ञ समूह गठन गरेकामा असन्तुष्टि जनाइन्। भनिन्, नक्सा जारी हुनुभन्दा अगाडि नै विज्ञ समूह बनाएको भए हुन्थ्यो। नक्सा जारी गरेपछि फेरि प्रमाण संकलनका लागि भन्दै विज्ञ समूह कसरी गठन गरियो ? अनि, त्यो विज्ञ समूहमा भैरव रिसाल, बुद्धिनारायण श्रेष्ठजस्ता व्यक्तिलाई नराखेर आफ्ना मान्छे किन राखेको ? वर्षौंदेखि त्यस क्षेत्रका लागि आवाज उठाइरहेकालाई किन समेट्न सकिएन ? उनीजस्तै देव गुरुङ, लीलामणि पोखरेल, अमृत बोहोरालगायत नेताले पनि सीमा क्षेत्रमा तारबार र पर्खाल लगाएर जानुपर्ने धारणा राखे। नेता पोखरेलले भारतसँग पनि भिसा र पासपोर्ट प्रणाली लागू गर्नुपर्ने बताएका थिए। धेरैजसो नेताले नेपालको भूमिमा जान नेपालकै बाटो प्रयोग गर्ने व्यवस्था गर्नुपर्ने, सीमा क्षेत्रका जनता वास्तविक सीमारक्षक भएकाले उनीहरूका आधारभूत आवश्यकता पूरा गर्न विशेष प्याकेज सरकारले घोषणा गर्नुपर्ने धारणा राखेका थिए। उनीहरूले भारतभित्रै नेपालप्रति सदासयता देखाउनेलाई पनि साथमा लिएर भारतीय पक्षमाथि दबाब बढाउनुपर्ने धारणा राखेको स्थायी समिति सदस्य छविलाल विश्वकर्माले बताए। अतिक्रमित क्षेत्रमा रहेका जनतालाई आफ्नै भूमिबाट आवतजावत गर्ने व्यवस्था मिलाउनुपर्ने, सीमा क्षेत्रका जनता बलियो सीमा रक्षक भएकाले उनीहरूका आधारभूत आवश्यकता पूरा गर्न सरकारले विशेष प्याकेज घोषणा गर्नुपर्ने सुझाव नेताले दिएको उनले सुनाए। अधिकांश नेताले पहिले भारतसँग वार्ता गर्नुपर्नेमा जोड दिएका थिए। त्यसो हुन नसके मात्र चीनलाई राखेर त्रिपक्षीय वार्ता गर्न सकिने उनीहरूको भनाइ थियो। उनीहरूले डुबान, आपराधिक क्रियाकलापका विषयमा पनि भारतसँग निर्णयक छलफल गरेर समस्या समाधान गर्नुपर्ने धारणा राखेका थिए। प्रवक्ता श्रेष्ठले सीमा समस्या र समाधानको एजेन्डामा अझै १२ जति नेताले बोल्न बाँकी रहेको बताए। उनीहरूले शनिबारको बैठकमा बोल्ने जानकारी उनले दिए। नेकपाले शुक्रबारको बैठकमा कोरोना रोकथाम तथा नियन्त्रणका विषयमा छलफल गर्न चाहेको थियो। तर, उच्चस्तरीय समन्वय समितिका संयोजकसमेत रहेका उपप्रधान तथा रक्षामन्त्री ईश्वर पोखरेलले रिपोर्ट तयार नपारेका कारण छलफल हुन नसकेको नेताहरूको भनाइ छ। अमेरिकी विदेश मन्त्रीसँगको संवादमा प्रष्टीकरण बैठकमा एमसीसी मुख्य छलफलको एजेन्डा रहिरहेका बेला मन्त्री ज्ञवालीले बुधबार अमेरिकी विदेशमन्त्री माइक पोम्पेओसँग गरेको भिडियो वार्तामा पनि नेताहरूले प्रश्न उठाएका छन्। मन्त्री ज्ञवालीले अमेरिकी विदेशमन्त्रीसँग के कुरा गरे ? त्यसको जवाफ चाहिने भन्दै नेता लीलामणि पोखरेलले जवाफ माग गरेका थिए। छलफलहरू भइराख्छन्। कोभिडपछि प्रधानमन्त्रीले पनि कतिपय देशका प्रधानमन्त्री, राष्ट्रपतिसँग त्यहाँको अवस्था र त्यहाँ रहेका नेपालीका विषयमा छलफल गर्नुभएको छ। कतिपय दशेका विदेशमन्त्रीसँग मैले पनि छलफल गरेको छु। यो छलफलमा पनि कोभिडकै विषयमा छलफल भयो। आर्थिक सम्बन्धका बारेमा छलफल भए, मन्त्रीको भनाइ उद्धृत गर्दै एक नेताले भने, उहाँ (पोम्पेओले) एमसीसीमा के भइरहेको छ भनेर स्वाभाविक रूपमा चासो राख्नु भएको थियो। मैले संसद्मा छलफल भइरहेको छ। वार्ता छलफल भइरहेको छ। छलफलपछि हामी सकभर सकारात्मक निर्णय लिन्छौं भन्ने जवाफ दिएको छु। नेकपामा एमसीसी सम्झौता संसद्बाट अनुमोदन गर्ने कि नगर्ने भनेर विवाद छ। अध्यक्ष केपी शर्मा ओली सम्झौतालाई पासफेल संसद्ले नै गर्नुपर्ने पक्षमा छन्। अध्यक्ष पुष्पकमल दाहाल भने वरिष्ठ नेता झलनाथ खनाल, माधवकुमार नेपाललगायत साथ लिएर परिमार्जन नगरी संसद्बाट अनुमोदन गर्न नहुने अडानमा छन्। यो एजेन्डा पनि नेकपाको बैठकमा छलफल हुँदैछ। अनि फेरियो अध्यक्षको कुर्सी दुई अध्यक्षका लागि सोफा । वरिष्ठ नेतासहित अन्य सचिवालय सदस्यका लागि कुर्सी । स्थायी समिति सदस्यका लागि बेन्च । नेकपा स्थायी समितिको जारी बैठकमा सदस्यहरूले प्रश्न उठाए, सर्वहारा वर्गको पार्टीमा यस्तो विभेद किन ? सबै समान हुने भन्ने पार्टीमा सामन्ती संस्कार झल्काउने काम भयो । मञ्चमा अध्यक्षलाई राजा, महाराजाको जस्तो सम्मानको व्यवहार, अन्य नेताहरूलाई सामान्य कुर्सीमा राखेर दोस्रो दर्जाको जस्तो व्यवहार सामन्ती सोच, संस्कार र संकीर्णतासाथ आयो । किन यस्तो भयो ? बैठकमा स्थायी समिति सदस्य भीम रावलले भने, कुर्सी फेर्नुहोस्, जीवनशैली बदल्नुस् । त्यसमा अन्य केही नेताले साथ दिए । सदस्यहरूले प्रश्न उठाएपछि बैठकमा प्रधानमन्त्री केपी शर्मा ओलीको अनुपस्थितिमा एकल अध्यक्षता गरिरहेका अध्यक्ष पुष्पकमल दाहालले आफू बसिरहेको सोफा हटाउन र अन्य नेताहरूकै जस्तो कुर्सी ल्याउन सहयोगीहरूलाई आग्रह गरे । लौ हटाइदिऊँ यो कुर्सी ! कुर्सीले पनि समस्यै पार्ने भयो (हाँस्दै), दाहालले बैठकको बीचमै आफू बसेको र प्रधानमन्त्रीका लागि राखिएको दुवै सोफा हटाउन निर्देशन दिए । एक स्थायी समिति सदस्यले अन्नपूर्णसँग भने, त्यसपछि दाहाल बसेको कुर्सी फेरियो । वरिष्ठ नेता र सचिवालय सदस्यहरूले प्रयोग गरिरहेकै जस्तो कुर्सी बैठक हलमा आयो । दाहालले त्यसैमा बसेर बाँकी समय बैठकको अध्यक्षता गर्नुभयो । यसअघि बुधबारको बैठकमा दुई अध्यक्षलाई सोफासहित अगाडि, त्यसको अलिक पछाडि वरिष्ठ नेता झलनाथ खनाल र माधव नेपाल दायाँ, बायाँ बस्ने व्यवस्था थियो । त्यसको पछाडि सचिवालयका अन्य पाँच नेतालाई बस्ने गरी मेचको व्यवस्था गरिएको थियो । यो शैलीबारे स्थायी समिति सदस्य रघुजी पन्तले प्रश्न उठाएपछि वरिष्ठ नेता माधव नेपालले आफ्नो कुर्सी आफैंले उचालेर अध्यक्षद्वय ओली र दाहालकै समदूरीमा सारेका थिए । नेकपाका केन्द्रीय कार्यक्रम, बैठकहरूमा कुर्सी, पार्टीका झन्डा, नेताका तस्बिरलगायत विषयमा प्रश्न बेलाबेला उठ्छन् । गत माघ १५ देखि १९ सम्म बसेको केन्द्रीय समिति बैठकमा पनि दुई अध्यक्षको राखिएको तस्बिरमा प्रश्न उठेपछि केन्द्रीय समितिले तस्बिर हटाउने निर्णय गरेको थियो । पछि अध्यक्षद्वय ओली र दाहालले हस्ताक्षर गरेर पार्टीमा माघ २८ मा पठाएको अन्तरपार्टी निर्देशन ४ मा पार्टीका औपचारिक कार्यक्रमहरूमा माक्र्स, लेनिन, संस्थापक नेता पुष्पलाल र जननेता मदन भण्डारीको मात्र तस्बिर राखिने निर्णयको जानकारी गराइएको थियो ।००० बालुवाटारमै बैठक तर प्रधानमन्त्री अनुपस्थित नेकपाले प्रधानमन्त्रीको अनुकूलताका लागि बालुवाटारमै पार्टी बैठक आयोजना गरेको थियो । तर, शुक्रबार बालुवाटारमै रहेर पनि प्रधानमन्त्री ओली बैठकमा सहभागी भएनन् । प्रवक्ता नारायणकाजी श्रेष्ठका अनुसार, महासचिव विष्णु पौडेलले प्रधानमन्त्री कार्यव्यस्तताका कारण बैठकमा आउन नसकेको र बैठक सुचारु गर्न निर्देशन आएको जानकारी गराएका थिए । अर्का अध्यक्ष पुष्पकमल दाहालले एकल अध्यक्षता गरेर बैठक सञ्चालन गर्दैगर्दा सदस्यहरूले प्रधानमन्त्री खोइ भन्दै प्रश्न गरेका थिए । स्थायी समिति सदस्य भीम रावल, पम्फा भुसाल, अष्टलक्ष्मी शाक्य, लीलामणि पोखरेललगायतले प्रधानमन्त्री बैठकमा उपस्थित नभएकोमा प्रश्न गरेका थिए । त्यसपछि भने महासचिव पौडेलले प्रधानमन्त्री सरकारसँग सम्बन्धित केही कामका कारण अहिले उपस्थित हुन नसकेको र पछि आउने जानकारी गराएको बताएका थिए । तर, बैठक अवधिभर उनी आएनन् ।"
एमसीसी गम्भीर राष्ट्रघाती : चित्रबहादुर केसी,"काठमाडौँ : चित्रबहादुर केसी नेतृत्वको राष्ट्रिय जनमोर्चा पार्टीले एमसीसी, भारतीय गतिविधि लगायत विषयलाई लक्षित गर्दै सरकारको मुल्यांकन गरेको छ । एमसीसीलाई इन्डो प्यासिफिककै अंग मात्रै नभएर राष्ट्रघाती नीति भएको उसको टिप्पणी छ । नेता केसीले भारतले नेपालमा केपी ओली नेतृत्वको सरकार हटाएर राजतन्त्र ल्याउन चाहेको ठोकुवा गरे । साथै वर्तमान सरकारले नक्सा सच्याएको र भूमि फिर्ता ल्याएको निर्णयमा जनमोर्चाले प्रशंसा गरेको छ । जनमोर्चाले शनिबार एक विज्ञप्ति निकाल्दै सरकारको मुल्यांकन गरेको हो । एमसीसीको विपक्षमा जनमोर्चाले सरकारको आलोचना गरेको छ । सरकारले एमसीसी पास गर्न लागेको भन्दै त्यसो गर्नु नेपालको अहितमा रहेको जिकिर जनमोर्चाको छ । जनमोर्चाका अध्यक्ष केसीले यसअघि पनि पटक पटक संघीयताको विपक्षमा आफ्नो धारणा राख्दैआएका थिए । साथै एमसीसी लागु गर्न नहुनेमा उनको अडान रहँदैआएको छ । पछिल्लो समय एमसीसी लागु गर्ने प्रयत्न भइरहँदा र भारतसँग तिक्तताका बीच केसीले विज्ञप्ति मार्फत आफ्नो पार्टीको धारणा सार्वजनिक गरेका हुन् । एमसीसीबारे बहस भइरहँदा नेता केसीले यसलाई गम्भीर राष्ट्रघाती रहेको प्रतिक्रिया विज्ञप्ति मार्फत दिएका छन् ।"
प्रधानन्यायाधीश मातहतका योजना अलपत्र,"काठमाडौं : उपेक्षित, उत्पीडित एवम् विपन्न वर्गका लागि न्यायमा पहुँच अभिवृद्धि गर्ने लक्ष्यसहित प्रधानन्यायाधीशको अध्यक्षतामा गठित न्यायमा पहुँच आयोगका सबै कामकारबाही रोकिएका छन्। गत चैतयता आयोगका गतिविधि प्रायः बन्द छन्। २०७७ जेठ मसान्त भित्रमा सम्पन्न गर्नुपर्ने गरी दर्जनौं योजना बनेका थिए। बालबालिका, महिला, आदिवासी, जनजाती, ज्येष्ठ नागरिक, अपाङ्गता, असहाय, असक्षम तथा आर्थिक कारणबाट न्यायको खोजी गर्न नसकेका वर्गको न्यायमा पहुँच स्थापित गर्न यो आयोग बनेको थियो। २०७२ साल साउन १० गते आयोग गठन भएको हो। आवश्यक नीति र संरचना निर्माण गर्ने आयोगको लक्ष्य हो। निर्धारित समयमै सम्पन्न गर्ने लक्ष्य राखिएका सबै योजना कोरोना संक्रमणसँगै लकडाउन सुरु भएयता बन्द छन्। अदालतका कर्मचारीले सेवाग्राहीलाई दिएका सेवाको गुणस्तरका बिषयमा जनअभिमत संकलन गर्ने कार्यक्रमसमेत सञ्चालन हुन सकेन। न्यायको पहुँचमा देखिएका प्रक्रियागत तथा अवरोधक तत्वहरु अध्ययन गरी प्रतिवेदन तयार गर्न गत बैशाखसम्मको समयावधि तय गरिएको थियो। मानवसंसाधन विकास तथा प्रशासन महाशाखाले कार्यान्वयन गर्ने गरी योजना तय भएको थियो। यस्तै कारागारमा रहेका बन्दीहरुको न्यायको पहुँचमा देखिएका समस्याको अनुगमन गरी बैशाखमा स्वीकृत गर्ने भनिएको थियो। अध्ययनबाट प्राप्त सुझाव कारागार व्यवस्थापन विभागले कार्यान्वयन गर्ने लक्ष्य लिएको थियो। यसैगरी मुलुकभरका बाल सुधार गृहमा रहेका बालबालिकाको अवस्था यकिन गरी चुनौतीको समाधानका लागि बैशाखमै प्रतिवेदन पेश गर्ने भनिएको थियो। कार्ययोजना अनुसार जेठमा प्रतिवेदन स्वीकृत गर्नुपर्ने हो। सो कार्यका लागि महिला बालबालिका तथा ज्येष्ठ नागरिक मन्त्रालय र बाल न्याय समन्वय समितिसँगको समन्वयमा सम्पन्न गर्ने योजना थियो। यता लक्षित वर्गका व्यक्तिहरुको हक, अधिकारमा सचेतनाका लागि स्थानिय तहसम्मै कार्यक्रम लैजाने योजना पनि सम्पन्न हुन सकेन। कानुन मन्त्रालय, महिला, बालबालिका तथा ज्येष्ठ नागरिक मन्त्रालय, संघिय मामिला तथा सामान्य प्रसासन मन्त्रालय र सञ्चार तथा सूचना प्रविधि मन्त्रालयसँग मिलेर कार्यक्रम गर्ने योजना तय भएको हो। उक्त कार्य गत बैशाखमै सक्नुपर्ने थियो। यता अदालतमा साङ्केतिक भाषाको प्रयोगसम्बन्धी अध्ययन प्रतिवेदनका आधारमा निर्देशिका बनाएर सर्वोच्चका महाशाखाहरुको समन्वयमा लागू गर्ने योजना पनि सम्पन्न हुन सकेको छैन। जेठ मसान्तसम्म विज्ञहरुको सूची तयार गरी रोष्टरमा राखिसक्नुपथ्र्यो। लकडाउनका कारण लक्षित ग्रुपमा जान सकिएन। विभिन्न निकायसँग पार्टनरसीपमा काम गर्ने भनिएको थियो, आयोगका सदस्य सचिव रहेका सर्वोच्चका रजिष्ट्रार नारायण पन्थीले भने, लकडाउनको वीचमा फिल्डको काम ठप्प भयो। यस्तो बेला बाहिर जान संभव भएन। जनशक्तिको अभाव र नियन्त्रणमुखी बजेटका कारण पनि आयोग अफ्ठ्यारोमा रहेको उनले बताए। लक्षित वर्गको न्यायिक उपचारको बिषयमा स्थानीय तहका पदाधिकारी, शिक्षक, विद्यार्थी र सामाजिक परिचालकसम्मै पुग्ने योजना बनेको थियो। २०७६ चैतसम्म सक्नुपर्ने यो काम पनि रोकिएको छ। कार्यक्रम सम्पन्न गर्न राष्ट्रिय न्यायिक प्रतिष्ठानमार्फत प्रशिक्षण चलाउनेसमेत भनिएको थियो। प्रत्येक जिल्लामा न्यायिक तथा अर्धन्यायायिक निकायका कर्मचारीले न्यायका याचकलाई गर्नुपर्ने व्यवहार सिकाउने तालिम पनि हुन सकेन। मुलुकभरका अदालतका कर्मचारीलाई दिईने प्रशिक्षण सम्बन्धी निर्देशिका तय गर्ने, एक घण्टाभित्र प्रदान गरिने अदालती सेवाको प्रभावकारिता बढाउने जस्ता योजना पनि अलपत्र परेका छन्। समयतालिका तोकेर मन्त्रालयहरुसँगको समन्वयमा देशव्यापी रुपमा न्यायमा पहुँच कार्यक्रम सम्पन्न गर्ने योजना तय भएको थियो।"
पर्सामा देखियो सलहको बथान : धानमा क्षति,"वीरगन्ज : बाली सखाप पार्ने सलह नामको फटयांग्रा शनिबार पर्सामा पनि देखा परेको छ। पर्साको पर्सागढी नगरपालिका ३ बढ्निहारस्थित चैते धानबालीमा शनिबार बिहान सलह फट्यांग्राको बथान देखा परेको हो। बिहान खेतमा काम गरिररहेका बेला करिब हजार भन्दा बढीको संख्यामा सलहको बथान आफनो धानबालीमा आएर बसेको किसान अर्जुन नेपालले बताए। बिहान म खेतमा आली लगाउन आएको थिएँ, अचानक फट्यांग्राको झुण्ड चैते धानबालीमा आएर बस्यो, नेपालले भने, धानको डाँठ पनि खान थाल्यो, त्यसपछि बुबा, म र दाइ तीन जना मिलेर धानबालीमा बसेपछि फटयांग्राको बथान नजिकको जंगल तिर उडेर गयो। बिहान खेतमै रहेका बेला परेकाले सलह फट्यांग्रा धानबालीमा आएर बसेपनि तुरुन्तै धपाउन सफल भएकाले त्यति धेरै क्षति हुन नपाएको उनले बताए। जिल्ला स्वास्थ्य कार्यालय पर्साका प्रमुख डाक्टर रामचन्द्र यादवले पर्साको बढ्निहारस्थित धानबालीमा शनिबार बिहान सलह फट्यांग्राको बथान आएर बसेको र किसान आफैंले धपाएको जानकारी आफूले पाएको बताए। फटयांग्राले खाएको धानको डाँठ देखाउदै किसान"
शनिबार मात्र विदेशमा अलपत्र परेका ९६० को उद्दार : एक जनालाई टेकु पठाइयो,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) संक्रमणपछि अलपत्र परेका ९५९ नेपालीको उद्धार भएको छ। कोभिड१९ क्राइसिस म्यानेजमेन्ट सेन्टरका अनुसार शनिबार मात्र विभिन्न देशबाट ९५९ नेपालीलाई काठमाडौं ल्याइएको हो। शनिबार नेपाल ल्याइएकामा हङकङ, यूएई, साउदी अरेबिया, यूकेका छन्। सेन्टरका अनुसार यूएई र साउदी अरेवियाबाट दुई उडान, यूके र हङकङबाट एक उडान गरेर अलपत्र नेपालीको उद्धार गरिएको हो। यूएईबाट भएको दुई उडानमा तीन सय ८७ र साउदी रेवियाबाट भएको दुई उडानबाट चार सय ४० जनाको उद्धार गरिएको छ। त्यसैगरी यूकेबाट ८३ र हङकङबाट ८२ जनाको उद्धार भएको सेन्टरले विज्ञप्तिमार्फत् जानकारी गराएको छ। यसरी उद्धार गरिएकामध्ये एकजना भारतीय नागरिक छन्। भारतीय नागरिकसहित उद्धार भएकाको कुला संख्या १६० रहेको छ। साउदी अरेबियाबाट ल्याइएका मध्ये एक जनालाई भने टेकु अस्पताल लगिएको छ। अन्य सबैलाई होल्डिङ सेन्टरमा राखेर व्यक्तिगत विवरण संकलन गरेपछि मात्र प्रदेशको समन्वयमा स्थानीय तहले व्यवस्थापन गरेका क्वारेन्टाइनमा पठाइने छ।"
२४ वटा अवैध क्रसर उद्योग बन्द गरिँदै,"नेपालगन्ज : बाँकेमा अवैध रुपमा सन्चालन गरिएका २४ वटा क्रसर उद्योग बन्द गर्ने निर्णय भएको छ । जिल्ला समन्वय समिति बाँकेका प्रमुख अजय श्रीवास्तवको संयोजकत्वमा रहेको जिल्ला अनुगमन तथा व्यवस्थापन समितिको आइतबार बैठकले जिल्लामा रहेका २७ क्रसर उद्योगमध्ये विधिसम्मत् सन्चालन भएका तीन वटा बाहेक सबैलाई बन्द गर्ने निर्णय गरिएको हो । अनुगमन समितिमा बाँकेका प्रमुख जिल्ला अधिकारी, रामबहादुर कुरुम्वाङ, नेपाल प्रहरी बाँकेका प्रमुख एसपी ओमबहादुर राना, सशस्त्र प्रहरीका एसपी दीपक अधिकारी, डिभिजन वन कार्यालय प्रमुख मोहन श्रेष्ठ, घरेलु तथा साना उद्योग कार्यालय प्रमुख जयराम चौधरी, मालपोत कार्यालय प्रमुख प्रेम दौल्याल, नापी कार्यालय प्रमुख रणबहादुर विक सदस्य र जिल्ला समन्वय अधिकारी लोकबहादुर सुनार सदस्य सचिव छन् । अनुगमन समितिका संयोजक श्रीवास्तवले भने, ४ वटा त इजाजत बिना नै सन्चालन गरेका रहेछन् । २० वटा दर्ता भएर पनि मापदण्ड पूरा नभएका छन् । दर्ता नभएका र मापदण्ड अनुुसार नभएका सबै क्रसर उद्योग बन्द गर्ने निर्णय गरिएको छ । बाँकेका सहायक प्रमुख जिल्ला अधिकारी दीर्घराज उपाध्यायको संयोजकत्वमा गठित अनुगमन समितिले ५ दिन लगाएर गरेको अनुगमन प्रतिवेदनका आधारमा समितिले क्रसर उद्योग बन्द गर्ने निर्णय गरेको जनाएको छ । समितिले अवैध रुपमा सन्चालन भएका नदीजन्य पदार्थ पनि जफत गर्ने निर्णय गरेको छ । सहायक प्रजिअ उपाध्यायले भने, अवैध रुपमा सन्चालन भएका क्रसर उद्योगको नदीजन्य पदार्थ सबै जफत गरी लिलामी हुनेछ । यसरी लिलामी गर्दा राष्ट्रिय गौरवका आयोजनालाई प्राथमिकता दिइनेछ । उनले विगतमा दर्ता भएर कारोबार गरेका, राजस्व पनि तिरेर नदीजन्य पदार्थ संकलन गरेका क्रसर उद्योगहरुलाई निश्चित समयावधि तोकेर नदीजन्य पदार्थ बिक्री गर्न दिइने बताए । बाँकेका प्रमुख जिल्ला अधिकारी, रामबहादुर कुरुम्वाङ विगतमा दर्ता भएर सन्चालन गरिएका तर मापदण्ड नपुगेका क्रसरलाई सो स्थानबाट हटाउन लगाउने र नदीजन्य पदार्थको स्रोत खोजीनीति गरिने बताउँछन् । नदीमा ठेक्का नै नलागेको बेलामा कसरी सामग्री संकलन भयो । यसको लगत पनि संकलन हुन्छ । स्रोत बिना नै कति उत्खनन् गरे र कति बिक्री गरे भन्ने कुरा खोजी हुनेछ, उनले प्रष्ट पारे, यस्तो कामका लागि हामीले अख्तियारसँग पनि सहयोग मागेका छौं । अनुगमन समितिले नेपाल विद्युत प्राधिकरणलाई विद्युत लाइन काट्न अनुरोध गर्ने निर्णय पनि गरेको थियो । बैठक लगत्तै विद्युत प्राधिकरणसहितको दुई वटा टोली ती क्रसर उद्योगको विद्युत लाइन काट्न फिल्डमा खटाइएको थियो । एउटा टोली नेपालगन्ज, जानकी र डुडुवामा खटाइएको थियो थियो । २४ वटा अवैध क्रसरमध्ये सबैभन्दा धेरै राप्ती सोनारीका छन् भने, नेपालगन्ज उपमहानगरपालिका, कोहलपुर नगरपालिका, जानकी र राप्ती सोनारी गाउँपालिकाका रहेका छन् ।"
इलाममा पाँच जनामा कोरोना पुष्टि,"इलाम : इलाममा शनिबार पाँच जनामा कोरोना संक्रमण पुष्टि भएको छ। विदेशबाट आएर संस्थागत क्वारेन्टिनमा रहेका सूर्योदय नगरपालिका पाँच जनामा संकमण देखिएको इलामका कोभिड १९ फोकल पर्सन विमल बरालले जानकारी दिए। सूर्योदय नगरपालिका२ का २७, वडा ३ का ३४ र २८, वडा नम्बर ७ का ३६ र वडा ८ का ४३ वर्षीय पुरुषमा कोरोना संक्रमण भएको बरालले बताए। संक्रमित ओमन, साउदी अरब र भारतबाट नेपाल आएर क्वारेन्टिनमा बसेका थिए। उनीहरुलाई उपचारको लागि मोरङको गोठगाउँमा रहेको पूर्वाञ्चल विश्वविद्यालय प्रदेश सरकारले निमार्ण गरेको अस्पतालमा उपचारको लागि पठाइएको छ। शनिबार थपिएका ५ जनासँगै इलाममा कोरोना संक्रमितको संख्या ७ पुगेको छ। यसअघि भेटिएका सूर्योदय नगरपालिकाका २ जनामा कोरोना संक्रमण भएको थियो। उनीहरु निको भएर घर फर्किएकका छन्।"
ट्रक दुर्घटना हुँदा सहचालकको मृत्यु,बैतडी : बैतडीमा शनिबार ट्रक दुर्घटना हुँदा एक जनाको मृत्यु भएको छ भने एकजना गम्भीर घाइते भएका छन् । मृत्यु हुने ट्रकका सहचालक डोटीको जोरायल गाउँपालिका२ बुडरका २० वर्षीय भुवन सुब्बा रहेका छन् । ट्रकका चालक कैलालीको गोदावरी नगरपालिका मालाखेतीका ३० वर्षीय लवकुमार तामाङ गम्भीर घाइते भएका छन्। घाइते तामाङलाई उपचारका लागि डडेल्धुरा अस्पताल पठाइएको छ । दाङबाट सिमेन्ट बोकेर बझाङतर्फ गइरहेको ना ६ ख ४४५० नम्बरको ट्रक जयपृथ्वीराजमार्ग अन्तर्गत पाटन नगरपालिका ८ धारीमा दुर्घटनामा परेको हो । ट्रक सडकबाट ४ सय मिटर तल खसेको प्रहरीले जनाएको छ । ट्रकमा चालक र सहचालक मात्रै रहेका थिए । दुर्घटनाको कारण भने खुल्न नसकेको प्रहरी चौकी खोड्पेका प्रहरी सहायक निरीक्षक रामदत्त भट्टले जानकारी दिए ।
पाल्पामा पुग्यो सलह,"तानसेन : नेपालको तराई क्षेत्र हुँदै पाल्पाका विभिन्न क्षेत्रमा सलह किरा प्रवेश गरेको छ। प्रदेश २ हुँदै रुपन्देहीको बुटवल, सैनामैना र तिलोत्तमा क्षेत्रमा शनिबार दिउँसो आइपुगेको सलह किरा साझ पख पाल्पाका विभिन्न क्षेत्रमा पुगेको हो। पाल्पाको माडीफाँट, सराई, पोखराथोक, तिनाउँ गाउँपालिकाको दोभान, झ्याङ्ला क्षेत्रमा सलह किरा आएर बास बसेको कृषि ज्ञान केन्द्र पाल्पाले पुष्टि गरेको छ। बगनासकालीको वडा नम्बर १ चिरतुङ्गधारा, वडा नम्बर २ पोखराथोक, वडा नम्बर ३ नायर, माथागढी गाउँपालिकाको वडा नम्बर ३ कसेनी, तानसेन नगरपालिकाको वडा नम्बर ८ मदनपोखरा, वडा नम्बरं ९ दमकडा, रैनादेवी छहरा गाउँपालिकाको वडा नम्बर ४ छहरा, वडा नम्बर ५ मझुङ्ग, वडा नम्बर ३ भुवनपोखरी क्षेत्रमा सलह किरा प्रवेश गरेको रैनादेवी छहरा वडा नम्बर ४ का भुवन रायमाझीले बताए। किसानहरुले थाल ठटाउने, आगो बाली धुवाँ गराउने, जस्ता कृयाकलाप गरी बाली नालीमा बस्न नदिएको कृषि ज्ञान केन्द्र पाल्पाका प्रमुख शिव प्रसाद अर्यालले बताए। पाल्पामा बास बसेको सलह किरा किसानको खेतवारीमा रहेका ठुला ठुला रुखमा बास बसेकोले आ आफ्नो वाली नाली जोगाउन सावधानी अपनाउन सार्वजनिक सूचना समेत संचार माध्यम बाट जारी गरेको कार्यालय प्रमुख अर्यालले बताए।"
सलह नियन्त्रणको पाकिस्तानी मोडल : मारेर ल्याए किलोको २० रुपैयाँ,"बुटवल : पाँच नम्बर प्रदेश सरकारले भारतबाट नेपाल भित्रिएको सलहको मूल्य २० रुपैयाँ तोकेको छ । शनिबार बसेको आकस्मिक बैठकले सलह मारेर ल्याउने जो कोहीले प्रतिकिलो २० रुपैयाँ पाउने गरी मूल्य तोकेको हो । प्रदेश ५ मा सलह भित्रिएपछि आन्तरिक मामिला तथा कानुनमन्त्री कुलप्रसाद केसी, भूमि व्यवस्था कृषि तथा सहकारीमन्त्री आरती पौडेल, रुपन्देहीका प्रमुख जिल्ला अधिकारी, मन्त्रालयका सचिव र स्थानीय तहका जनप्रतिनिधिसहितको आकस्मिक बैठक बसेको थियो । बैठकले सलह फैलिएको क्षेत्रमा विषादी छर्ने व्यवस्था गरेको छ । धानको ब्याड जोगाउन प्लाष्टिक, झुलले भए पनि छोपेर राख्न किसानलाई आग्रह समेत गरेको छ । किसानले किरा मारेर बुझाए प्रतिकिलो २० रुपैयाँ प्रोत्साहन रकम दिने निर्णय भएको भूमि व्यवस्था कृषि तथा सहकारी मन्त्रालयका प्रवक्ता विनोद घिमिरेले बताए । पाकिस्तानले यही मोडल अपनाएर क्षति कम गर्न सफल भएको रहेछ, हामीले पनि त्यही उपाय अवलम्बन गरेका छौं, उनले भने । मन्त्रालयको निर्णय बमोजिम नगरपालिकाले किसानलाई सार्वजनिक आह्वान गर्दै विषादी छर्ने तरिका समेतको सूचना प्रवाह गरेका छन् । सलहका अहिलेको मौसम प्रतिकुल रहेको छ । उच्च गर्मी अथवा मरुभूमि जस्तो वालुवा भएको क्षेत्रमा यो किराले अण्डा उत्पादन र सन्तान बृद्धि गर्छ । प्रवक्ता घिमिरेले भनेहाम्रो क्षेत्रमा वर्षा भइरहेकाले यसले सन्तान बृद्धि गर्न सक्दैन । सन्तान उत्पादन गर्न नसके धेरै क्षति नहुने अनुमान उनले गरे । अनिकाल निम्त्याउने सलह नेपाल प्रवेश, मधेसका किसान त्रासमा रुपन्देहीको आकाशमा सलहको बथान (फोटो र भिडियो) रुपन्देहीको आकाशमा सलहको बथान सिन्धुली पनि आइपुग्यो सलह किरा पर्सामा देखियो सलहको बथान : धानमा क्षति सलह समातेर बुझाउनेलाई प्रदेश सरकारको पुरस्कार ! दक्षिणतर्फबाट उत्तरतर्फ हावा बहिररहेकाले रुपन्देहीबाट नेपाल प्रवेश गरेको सलह गुल्मी र पाल्पा जिल्लामा बास बस्न सक्ने अनुमान घिमिरेले गरे । यो सलहले जहाँ बस्यो त्यहाँ अध्याधिक क्षति गर्ने गर्दछ । मन्त्रालयले पालिकामा रहेका कृषि शाखाका र जिल्लास्थित ज्ञान केन्द्रका कर्मचारीहरुलाई बासस्थानको पत्ता लगाई विषादी छर्किन निर्देशन समेत दिएको छ । मालाथियान ३ एमएल १ लिटर पानीमा वा क्लोरोपाइरीफस नामक विषादी २ एमएल प्रतिलिटर पानीमा घोली किरामा पर्ने गरी स्प्रे गर्न मन्त्रालयले सूचना जारी गरेको छ ।"
खसीको भन्दै पटकपटक बाख्री मासु बेच्नेलाई मिलेमतोमा उन्मुक्ति,"विराटनगर : लकडाउनको समयमा खसीको भनेर बाख्रीको मासु बिक्री गर्दै गर्दा पक्राउ परेका विराटनगरका एक मासु व्यापारीलाई प्रहरीले त्यत्तिकै छाडिदिएको पाइएको छ ।विराटनगर महानगरपालिका३ बरगाछीबाट यही असार ६ गते दिउँसो पक्राउ परेका मासु व्यापारी श्याम थापालाई एकरात थुनेर प्रहरीले बिना कारबाही भोलिपल्ट छाडिदिएको खुलेको हो । श्याम मिट पसल नामको मासु पसलमा खसीको भन्दै बेच्न राखेको १० किलो बाख्रीको मासु सहित प्रहरीले उनलाई पक्राउ गरेको थियो । थापा खसीको भन्दै बाख्रीको मासु बिक्री गरेको कसूरमा दुई वर्ष अघि पनि कारबाहीमा परिसकेका व्यापारी हुन् । मासु बिक्रीको विषयलाई लिएर पटकपटक विवादित बन्दै आएका उनलाई पछिल्लो समय सीआरभी पोस्ट भृकुटी चौकको टोलीले पक्राउ गरेर बाख्रीको मासुसहित कारबाहीका लागि जिल्ला प्रहरी कार्यालय मोरङमा बुझाएको थियो । तर उनलाई विभिन्न दबाबसँगै प्रहरीका अधिकारीको मिलेमतोमा एकरात मात्रै हिरासतमा राखेर कारबाही नगरिकन छाडिएपछि मोरङ प्रहरीप्रति स्थानीय सशंकित बनेका छन्। उपभोक्त ठगीमा वाणिज्य, आपूर्ति तथा उपभोक्ता संरक्षण कार्यालयमार्फत कारबाही अघि बढाउनु पर्नेमा व्यापारीलाई त्यत्तिकै उन्मुक्ती दिएर प्रहरीले बद्मासी गरेको स्यानीयको भनाइ छ । यसअघि प्रहरीको सहयोगमा यही कार्यालयले उपभोक्ता ठगीमा चलाएको मुद्दामा थापा धरौटीमा छुटेका थिए । निक्कै दिन हिरासतमा बसेर धरौटीमा छुटेपछि पनि खसीको भन्दै बाख्रीको मासु बेच्न नछाडेको पाइएको एक प्रहरीले बताए । वाणिज्य, आपूर्ति तथा उपभोक्ता संरक्षण कार्यालय विराटनगरका प्रमुख हिमालय बरालले प्रमाणसहित पेस गरिएमा खसीको भनेर बाख्रीको मासु बिक्री गर्नेलाई उपभोक्ता ठगीमा मुद्दा चलाउन सकिने जानकारी दिए । उनले पछिल्लो समय यस्ता उजुरी वा मुद्दा कार्यालयमा नरहेको र प्रहरीले पनि कारबाहीको विषयलाई लिएर कुनै समन्वय नगरेको बताए । थापालाई बिना कारबाही छुटाउन केही व्यक्ति जिल्ला प्रहरी कार्यालय पुगेका थिए । उनीहरुले केही प्रहरी अधिकारीहरुसँग कुराकानी गरेपछि मासु व्यापारी थापालाई बिना कारबाही छाडिएको स्रोतको भनाइ छ । पसलमा राखेर उपभोक्तालाई बिक्री गर्न भन्दा पनि केही व्यक्तिहरु मिलेर मासु खानलाई पाठी (बाख्री) काटेको पाइएकाले छाडिदिएको मोरङ प्रहरीका प्रवक्ता डीएसपी मानबहादुर राईको दाबी छ । उनले बाख्रीको मासु बेचेको कसूरमा व्यापारी थापालाई यसअघि कारबाही गरिएको कुनै रेकर्ड प्रहरीमा नभएको पनि बताए । तर खसीकै जसरी बिक्रीका लागि झुन्ड्याइएको अवस्थामा प्रहरीले बाख्रीको मासु पसलबाटै बरामद गरेको प्रत्यक्षदर्शीको भनाइ छ । मासु बरामद भएसँगै खसीको हो भन्ने प्रमाण पुयाउन नसकेपछि मात्रै व्यापारी थापालाई प्रहरीले पक्राउ गरेको थियो । पक्राउ परेका समयमा उनले होटलबाट माग आएकाले बाख्री काटेर मासु पुयाउनु पर्ने अवस्था आएको बताएका थिए । उनले कुन होटलबाट बाख्रीको मासुको माग आएको थियो भन्ने यकिन गरेनन् । प्रहरी अधिकारीको मिलेमतोमा थापालाई छाडेको स्रोतको भनाइ छ । थापाले छुटे लगत्तै आफ्नो पसल सञ्चालनमा ल्याएका छन् । उपभोक्ता अधिकारकर्मी उत्तम ढुंगेलले कोरोना त्रासका कारण सबै चिजमा अभावको सामना गरिरहेका सर्वसाधारणलाई झुक्याउँदै खसीको भनेर बाख्रीको मासु बेच्नु आफैमा अपराध भएको बताए । विराटनगरमा खसीको मासु प्रति किलो एक हजार रुपैयाँ छ ।"
सलह समातेर बुझाउनेलाई प्रदेश सरकारको पुरस्कार !,बुटवल : पाकिस्तानबाट भारत हुँदै नेपालमा पनि सलह आउन थालेपछि सम्बन्धित निकायले सावधानी अपनाउन थालेका छन् । अनिकाल नै निम्त्याउनसक्ने भन्दै स्थानीय तहबाट यसको रोकथामका लागि प्रयत्न भएका छन् । यस्तैमा प्रदेश नम्बर ५ सरकारले सलह कीरा समात्नेलाई इनाम दिने घोषणा गरेको छ । प्रदेश सरकारले हालै एक केजी सलह कीरालाई समातेर बुझाएको खण्डमा २० रुपैयाँका दरले स्थानीयलाई इनाम दिने घोषणा गरेको हो । रुपन्देहीका विभिन्न स्थानमा सलहको आक्रमण बढ्न थालेपछि प्रदेश सरकारले यस्तो उपाय अपनाएको हो । प्रदेश सरकारको भूमि व्यवस्था कृषि तथा सहहकारी मन्त्रालयले एक केजी सलह समातेर बुझाउनेलाई २० रुपैयाँ नगद नै दिने जनाएको हो । कृषि मन्त्री आरती पौडेलका अनुसार त्यस्ता सलह कीरा समातेर सम्बन्धित वडा कार्यालयमा बुझाउनु पर्नेछ । कार्यालयले नगद तत्कालै दिने व्यवस्था गरिएको हो । पाकिस्तानबाट भारत हुँदै हाल सलह नेपालको मधेसका फाँटमा सल्किएका छन् । यस्ता सलहले गर्दा अन्नबाली नष्ट हुनसक्ने भन्दै विज्ञहरुले चिन्ता प्रकट गर्दैआएका छन् ।
पेस्तोलसहित दुई युवक पक्राउ,जनकपुरधाम : धनुषाबाट पेस्तोलसहित दुई जनालाई प्रहरीले पक्राउ गरेको छ। हातहतियार किनबेच तथा ओसारपोसार कार्यमा संलग्न दुई जनालाई जनकपुर उपमहानगरपालिका १९ बाउन बिगहाबाट संयुक्त प्रहरीको टोलीले पक्राउ गरेको हो। पक्राउ पर्नेमा धनुषा जिल्ला धनुषा जनक नन्दनी गाउँपालिका १ घर भई जनकपुर उपमहानगरपालिका १ का १९ वर्षीय को श्याम सहनी र धनुषा जनक नन्दनी गाउँपालिका बल्हाका ३१ वर्षिय रामपृत सहनीलाई प्रहरीले पक्राउ गरेको हो। हतियार बेचबिखनको लागि ओसारपोसार गरी रहेको गोप्य सुचनाको आधारमा प्रदेश प्रहरी कार्यालय र जिल्ला प्रहरी कार्यालयबाट खटिएको टोलीले श्याम सहनीलाई पक्राउ गरेको हो। पक्राउ परेको सहनीबाट साथबाट प्रदेश २०२००१३९१४ नम्बरको मोटरसाइकल कटुवा पेस्तोल १ थान बरामद गरेको छ। पक्राउ श्याम श्याम सहनीसँगको सोधपुछबाट नलकटुवा पेस्तोल बिक्री गर्नको लागि दिएको भनिएको व्यक्तिलाई खोजतलास गर्दै जाँदा रामपृत सहनीलाई समेत पक्राउ गरिएको हो। पक्राउ परेका दुवै जनालाई जिल्ला अदालत धनुषाबाट हातहतियार तथा खरखजाना मुद्दा शिर्षकमा म्याद थप गरी थप अनुसन्धान कार्य भइरहेको जिल्ला प्रहरी कार्यालयका प्रहरी नायव उपरिक्षक रामेश्वर कार्कीले जनाए।
सिन्धुली पनि आइपुग्यो सलह किरा,"सिन्धुली : भारतको बिहारतर्फबाट प्रवेश गरेको सलह फट्याङ्ग्रा सिन्धुलीमा पनि आइपुगेको छ । शनिबार तराईका विभिन्न सीमानाका हुँदै नेपाल प्रवेश गरेको सलहको एउटा सानो झुण्ड सिन्धुली आइपुगेको हो । जिल्लाको कमलामाई नगरपालिका २ को चियाबारी, सिमबारी, लामिस्वारा, मुडेखर्क, खुर्सानी डाँडा, खोपीखर्क, कनपा ८ को माइस्थान, करकरे र कमलामाई नगरपालिका १० को भिमान तथा भडार क्षेत्रमा सलह समुहसमुहमा देखिएको स्थानीयले बताए। चियाबारी क्षेत्रमा किसानले लगाएका मकै तथा धानको ब्याड र जंगलको रुख विरुवामासमेत छपक्कै सलह भेटिएको स्थानीय बाबुराज थापाले अन्नपूर्णलाई बताए । उनका अनुसार शनिबार दिउँसो करीब १२ बजेपछि सलह देखिएको हो । सलह मकै र धानको रौप्दैनरोपेको ब्याडमा बसेपछि स्थानीय जम्मा भएर टिन ठटाएर लखेट्न थालेका छौं, थापाले भने । चियाबारी क्षेत्रमा वडाको पश्चिमी क्षेत्रबाट सलहको प्रवेश भएको उक्त वडाका वडाअध्यक्ष नवराज थिङ्ग बताउँछन् । कमलामाई नगरपालिका ८ का विभिन्न क्षेत्रमा किसानले लगाएको मकैमा सलह फट्याङ्ग्रा बसेर क्षति गर्न थालेको स्थानीय चक्र मगरले बताए। भिमानको भँडार क्षेत्रमा भने सलह शनिबार बिहान करीब १० बजेको आसपासमा देखिएको स्थानीय किरण कार्कीको भनाइ छ । अचानक देखिएको सलहले धान, मकै, उखु तथा अन्य बालीमा बसेर डाँठै खाएको कार्कीले बताए । तर, दिउँसोको समय भएर होला मान्छेको चहलपहल भएपछि भने बसेको ठाउँबाट उडेर समुहमा नै अन्यत्र जाने गरेको पाइयो, कार्कीले भने । सलह देखिएसँगै किसान चिन्तित भएका छन् । शनिबार बिहानै तराईका जिल्लामा देखिएका सलह नै सिन्धुली आइपुगेको हुन सक्ने प्रधानमनत्री कृषि आधुनिकीरण परियोजना जुनार सुपरजोनका वरिष्ठ कृषि विकास अधिकृत देवराज अधिकारी बताउँछन् । उनले जिल्लामा देखिएका फट्याङ्ग्राका विषयमा कृषि मन्त्रालयका कृषि विज्ञहरुसँग छलफल गरिएको र यहाँ देखिएको फट्याङ्ग्रा सलह नै भएको पुष्टि भएको जनाए । सिन्धुलीमा आइपुगेको सलह ठूलो संख्यामा नभएर साना झुण्ड झुण्ड भएर प्रवेश गरेको उनको भनाइ छ । जिल्लामा पहिलो पटक आइपुगेको सलहले गरेको क्षतिबारे केही खुल्न नसके पनि यसको नियन्त्रण गर्न संवेदनशील भएर लाग्नु पर्ने अधिकारीको सुझाव छ । शनिबार सिन्धुलीमा पनि सलह आइपुगेको पुष्टि भएको छ । यसले गर्ने क्षति न्यूनीकरण गर्न सबै संवेदनशील हुनु पर्छ । यसको नियन्त्रण गर्न नसक्ने हो भने यसले सबैखाले अन्न तथा नगदे बालीलाई छिनभरमै सखाप पारिदिन्छ, अधिकारीले भने । अमेरीकी फौजि किराको संक्रमणबाट बचेको मकै लगायतका अन्बालीमा सलह देखिएपछि कृषक आत्तिएका छन् । जिल्लाको सदरमुकाम क्षेत्रमा धान बाली र महाभारत क्षेत्रमा लगाइएको मकैमा सलहले क्षति गर्न सक्ने सम्भावना बढेको छ । सलह ठूला ठूला फट्याङ्ग्राहरूको विशाल बथान हो । हावाको दिशा पछ्याएर १ सय ३० किमि प्रतिघण्टासम्मको गतिमा समूह बनाएर उड्ने यी किराको बथानमामा ४ देखि ८ करोडसम्मको संख्या हुने विज्ञहरुको भनाइ छ ।"
एक महिनादेखि क्वारेन्टाइनमै,"बैतडी : पुर्चौंडी नगरपालिका८ का लक्ष्मण विक जेठ ९ गतेदेखि पुर्चौंडी नगरपालिका८ स्थित नेरा मावि क्वारेन्टाइनमा बसिरहेका छन्। उनको आरडीटी रिपोर्ट पोजेटिभ आएपछि स्वाब संकलन गरी पठाइए पनि महिना दिन बितिसक्दासमेत पीसीआर रिपोर्ट नआएपछि उनी अझै क्वारेन्टाइनमै छन्। उनीसँगै बसिरहेका ४१ जनाको पनि आरडीटी रिपोर्ट पोजेटिभ आएको छ। तीमध्ये २६ जनाको स्वाब संकलन भएको छ भने अन्यको स्वाब संकलन गर्नै बाँकी छ। समयमै रिपोर्ट नआउँदा स्वाब संकलन गरी पठाइएकाहरू आक्रोशित छन् भने आरडीटी पोजेटिभ देखाएर पनि स्वाब नलिएको भन्दै अरू पनि रिसाउन थालेका छन्। क्वारेन्टाइनमा बसिरहेकाहरूको रिपोर्ट समयमा नआइदिँदा आफूहरूलाई स्थानीय स्तरमा काम गर्न असहज भएको मल्लादेही स्वास्थ्यचौकीका इन्चार्ज हेमराज भट्टले बताए। उनले भने हामीहरू सामान्य परीक्षण गर्न जाँदा रिपोर्ट कहिले आउँछ भनेर सोध्छन्। हामीसँग त्यसको जवाफ हुँदैन। आरडीटी रिपोर्ट पोजेटिभ आएकाहरूको स्वाब संकलन गरी पठाएको र समयमा रिपोर्ट नआउँदा उनीहरूलाई त्यत्तिकै घर पठाउनुपर्ने बाध्यता रहेको दोगडाकेदार गाउँपालिकाका स्वास्थ्य शाखा प्रमुख नरेन्द्र नाथले बताए। आरडीटी पोजेटिभ आएकालाई समयमै रिपोर्ट नआउँदा घर पठाएका छौं। पीसीआर पोजेटिभ देखिएपछि आइसोलेसनमा राख्ने गरेका छौं। पुर्चौंडी नगरपालिका ८ की तारा विक क्वारेन्टाइनमा बसेको एक महिना पुगेको छ। उनको सानो बच्चामा आरडीटी पोजेटिभ आएपछि उनी पनि क्वारेन्टाइनमै बसेकी हुन्। समयमा रिपोर्ट नआउँदा क्वारेन्टाइनको बसाइ असहज भएको उनको गुनासो छ। उनले भनिन् ससाना बच्चासहित क्वारेन्टाइनमा बसेका छौं। विद्यालयको छाना चुहिने छ। जेलमा कोचेजस्तै गरी कतिदिनसम्म क्वारेन्टाइनमा राखिन्छ ? एकै क्वारेन्टाइनमा बसेका ४१ जनाको आरडीटी रिपोर्ट पोजेटिभ आएपछि उनीहरूलाई घर पठाउन पनि समस्या भएको मल्लादेही स्वास्थ्यचौकीका इन्चार्ज हेमराज भट्टले बताए। जिल्लाका १० ओटै स्थानीय तहमा १ हजार ६ सय बढी नागरिक क्वारेन्टाइनमा छन्। उनीहरूमध्ये धेरैजसो आरडीटी रिपोर्ट पोजेटिभ आएका नागरिक हुन्। उनीहरूको समयमै रिपोर्ट नआउँदा क्वारेन्टाइनमै राखिएको स्वास्थ्य कार्यालयका प्रमुख योगेशप्रसाद भट्टले जानकारी दिए। स्वाब संकलन गरिएका पाँच सयभन्दा बढीको अझै रिपोर्ट आउन बाँकी रहेकाले उनीहरू क्वारेन्टाइनमै बसेका छन्। उनले भने आरडीटी पोजेटिभ आएकामध्ये धेरैजसोको स्वाब संकलन पनि बाँकी रहेको छ। भीटीएमको अभावमा स्वाब संकलन गर्न सकिएको छैन। यसले क्वारेन्टाइन व्यवस्थापनमा निकै चुनौती थपिएको छ। क्वारेन्टाइनबाट घर पठाएकाहरूमा संक्रमण पुष्टि दोगडाकेदार गाउँपालिकाले केही दिन अघि मात्रै क्वारेन्टाइनबाट घर पठाएका २९ जनामा संक्रमण पुष्टि भयो। संक्रमण पुष्टि भएपछि उनीहरूलाई घरबाट खोजेर आइसोलेसनमा राखिएको दोगडाकेदार गाउँपालिकाका स्वास्थ्य शाखा प्रमुख नरेन्द्र नाथले बताए। उनले भने महिना दिनसम्म स्वाबको रिपोर्ट आएन। क्वारेन्टाइनमा बसेकाहरू आक्रोशित भएपछि बाध्य भएर घर पठायौं। घर पठाएपछि स्वाबको रिपोर्ट पोजेटिभ आयो। पोजेटिभ रिपोर्ट आएकाहरूलाई फेरि खोजेर आइसोलेसनमा राखेका छौं। शिवनाथ गाउँपालिकामा सबैभन्दा बढी संक्रमित छन्। उक्त गाउँपालिकाका ४८ जनामा संक्रमण पुष्टि भइसकेको छ। क्वारेन्टाइनमा बसेको महिना दिन भएपछि धेरैजसोलाई घर पठाइएको थियो। रिपोर्ट ढिलो आएपछि संक्रमितहरू अहिले होम आइसोलेसनमै बसिरहेको गाउँपालिकाका स्वास्थ्य शाखा प्रमुख नरेन्द्र महताले बताए। सुदूरपश्चिममा धनगढीमा मात्रै स्वाब नमुना जाँच गर्ने प्रयोगशाला छ। त्यसको दैनिक क्षमता दुुई सय ५० मात्रै हो। ६ हजारभन्दा बढी स्वाब काठमाडौं पठाएका छौं स्वास्थ्य निर्देशक डा गुणराज अवस्थीले भने। भारतबाट एकैपटक धेरै मानिसहरू आएकाले, एउटा मात्रै प्रयोगशालाले नधानेको उनको भनाइ छ।"
तीन दाजुभाई मिलेर छिमेकीमाथि छुरा प्रहार,"विराटनगर : विराटनगर महानगरपालिका५ कोचाखालमा एउटै परिवारका तीन जना दाजुभाईले छिमेकी युवामाथि शुक्रबारराति छुरा प्रहार गरेका छन् । दाजुभाई मिलेर गरिएको छुरा प्रहारबाट ३३ वर्षीय सन्तोश कामत गम्भीर घाइते भएका छन् । पेट र देव्रे हातमा गहिरो चोट लागेका कामतको विराट नर्सिङ होममा उपचार भइरहेको वडा प्रहरी कार्यालय विराटनगरका डीएसपी बेदप्रसाद गौतमले बताए । उनकाअनुसार पेटमा मात्रै १५ इन्च लामो र गहिरो चोट छ । उपचारमा संलग्न चिकित्सकलाई उद्दृत गर्दै प्रहरीले दिएको जानकारीअनुसार घाइतेको अवस्था गम्भीर छ । कामतमाथि छिमेकीहरु १९ वर्षीय सुरज, २८ वर्षीय गोविन र ३८ वर्षीय लालबाबु राय मिलेर राति १० बजे छुरा प्रहार गरेको डीएसपी गौतमले बताए । तीनै जना एउटै घरका दाजुभाई हुन् । सुरुमा सुरजले छुरा प्रहार गरेको र दाजुहरुले उनलाई सघाएको प्रहरीले जनाएको छ । छुरा प्रहारपछि फरार रहेका तीनै जनालाई शनिबार बिहान प्रहरीले विराटनगरकै विभिन्न स्थानबाट पक्राउ गरेको छ । स्थानीय बासिन्दाकाअनुसार लगातारको वर्षाले विराटनगरको कोचाखाल क्षेत्र डुबानमा पर्ने अवस्था आएको थियो । वस्ती डुबानमा पर्न लागेको खवरसँगै महानगरपालिका कार्यालयले जाम भएको नाला खुलाउन डोजर पठाएको थियो । डोजरले जाम भएको नाला खुलाउने क्रममा राय परिवारको घर अगाडि खन्न थालेपछि विवाद सुरु भएको पाइएको प्रहरीले जनाएको छ । डोजर बोलाएर आफ्नो घर अगाडि खन्न लगाएको भन्दै तीन दाजुभाई मिलेर कामतमाथि छुरा प्रहार गरेको प्रारम्भिक अनुसन्धानबाट खुलेको डीएसपी गौतमले बताए । उनीहरुले सुतिरहेका बेला कामतको घरमै पुगेर छुरा हानेका हुन् । तत्काल डोजरका कारण घटना भएको देखिए पनि घरमा सुतिरहेका व्यक्तिमाथि छुरा प्रहार हुनुमा पुरानो कुनै रिसिईबी समेत जोडिएको हुन सक्ने प्रहरीले अनुमान गरेको छ ।"
असारे विकासको हतारो : कर्भड हल निर्माणमा ५० वर्ष पुरानो इँटा,"महोत्तरी : महोत्तरीको गौशालामा निर्माण भइरहेको कर्भड हलमा गुणस्तरहीन इँटा प्रयोग गरिएको छ। विपद्को बेला पीडितले आश्रय लिन सक्ने हलको निर्माणमा घर भत्काएर जम्मा गरिएको पचास वर्ष पुरानो कमसल इँटा प्रयोग गरिएको हो । महोत्तरी क्षेत्र नम्बर१(ख) का प्रदेश सभा सदस्य भरतप्रसाद साहको निर्वाचन क्षेत्र विकास कार्यक्रमको ९० लाख लागतमा कर्भड हल बनिरहेको छ । राधेश्याम सापकोटाको अध्यक्षतामा गठित उपभोक्ता समितिबाट सो निर्माण कार्य भइरहेको छ । तत्कालीन एकीकृत नेकपाबाट टिकट पाएर जितेका प्रदेश सभा सदस्य साहले आफ्नै पार्टी समर्थितलाई निर्माण समितिको अध्यक्ष बनाएर काम गरिरहेका छन् । भवन निर्माणार्थ जनशक्ति खटाउने ठेक्का स्थानीय रतनबहादुर मगरले लिएका छन् भने निर्माण समाग्री उपभोक्ता समितिले उपलब्ध गराइरहेको छ ।पुरानो घर भत्काएको पुराना इँटा सफा गरेर हालिरहेका छौं, उनले भने, कर्भड हलको जग ६ फिट गहिरो खनिएको छ । जगैदेखि पुरानो इट्टा हालेका छौं । नयाँ र पुरानो इँट्टामा गुणस्तर त फरक भइ नै हाल्छ ।समितले दिएको निर्माण समाग्रीले काम गरिरहेको उनले बताए । जनप्रतिनिधिले नै गुणस्तरहीन काम गराइरहँदा बर्दिबासमा रहेको अख्तियार कार्यालयका कर्मचारी कानमा तेल हालेर सुतेका छन् । वर्षभरि सुतेर बस्ने अनि असार लागेपछि विकासको नौटंकी गर्नेको असली रुप पनि दुई नम्बर इँटा जस्तै छ, एक स्थानीयले टिप्पणी गरे । परिवतर्नको पक्षमा भोट मागेर जितेका थिए, प्रदेश सभा सदस्यमा साहले । तर उनले निर्माण गरिरहेको कर्भड हलको गुणस्तरमाथि प्रश्न चिन्ह उठेको छ । सर्वदलीय निर्णय गरेर पुरानो इँटा प्रयोग गरेको प्रदेश सभा सदस्य साहले स्वीकार गरेका छन् । गौशाला बजारमा पुरानो संरचना थियो । त्यो भत्काउने बेलामा यसबाट निस्किएका इँट्टा कर्भड हलमा प्रयोग गर्ने निर्णय गरेका थियौं, उनले भने,भवनको निर्माण सम्पन्न गर्न पाँच करोड लाग्छ । बजेट ९० लाख मात्र छ । त्यसैले यसै आर्थिक वर्षमा निर्माण पूरा गर्न बलियो रहेको पुरानो इँट्टा प्रयोग गरियो । जेठ २१ गते गौशाला नगरपालिकाका मेयर शिवनाथ महतो र प्रदेश सभा सदस्य साहले कर्भड हलको शिल्यान्यास गरेका थिए ।"
मकैबालीमा फौजी किराको प्रकोप,"कालिकोट : जिल्लाका विभिन्न स्थानमा किसानले लगाएको मकैबालीमा अमेरिकन फौजी किराको प्रकोप देखिएको छ । जिल्लाको खाँडाचक्र नगरपालिकाको थानकोट, मेग्र लगायतका गाँउमा स्थानीय किसानले लगाएको मकैबालीमा अमेरिकन फौजी किराको प्रकोप देखिएको हो । पुतली वर्गमा पर्ने निशाचर किराले दोस्रोपटक गोडमेल गर्ने बेलाको मकै सखाप पारेपछि किसान चिन्तित भएका छन् । वैशाखमा छरेको मकै एकपटक गोडमेल गरी हुर्किसकेको अवस्थामा दोस्रो पटक गोडमेल गर्न जाँदा किराले सखाप पारेको थाहा पाएको किसानले बताएका छन् । जिल्लाको खाँडाचक्र नगरपालिका वडा नं २ थानकोटका स्थानीय किसान बेला बिकले बताइन् । ७ पाथी बिउ जाने जमीनमा मकै बाली लगाएको थियो । अरु खेत छैन । त्यो खेतमा लगाएको मकै बाली सबै किराले नष्ट गराएको छ । ६ जनाको परिवार कसरी पाल्ने ?', उनले भनिन्, 'मकैबारी र भारी बोकेर कमाएको पैसाले चामल किनेर परिवारको छाक टारिन्थ्यो । श्रीमानका पाँच भाई सबैका बराबर पाखो बारी छ । सबैको मकै बाली किराले नष्ट बनायो । यस्तै स्थानीय प्रमिला पाण्डेको २२ पाथी बिउ जाने जमिनमा लगाएको मकै बाली पनि सबै फौजी किराले नष्ट बनाएको छ । भैसीको दूध बिक्रि गर्ने र खेतमा मकै उत्पादन गरी परिवार पाल्दै आएकोमा मकै किराले खाएपछि भोकमारी हुने जोखिम बढेको छ । उनले भनिन्, पहिलोपटक गोडमेल गरेको मकै हलक्क बढेको थियो । दोस्रोपटक गोडमेल गर्न खेतमा आउँदै पुरै मकै नष्ट भएको देखियो । मकैको पात र गाभमा किराले खाएर सुक्न थालेको छ ।' स्थानीय अने बिक, नरेन्द्र विक लगायतका थान र मेग्रका गरी एक सय बढी किसानको मकैबालीमा क्षति पुगको छ । स्थानीय अने विकले भने,पहिलेको मकै उखेलेर नयाँ मकै छर्ने सिजन पनि गइसक्यो । त्यसमा अरु के बाली लगाउने । हाम्रो त फौजी किराले गाँस काटिदियो । जौबाली निस्किने बेलाको मकैमा किरा लागेपछि पुरै मेहनत र लगानी पनि खेर गयो । जिल्लाको खाँडाचक्र नगरपालिकामा पहिलोपटक अमेरिकन फौजी किराको प्रकोप देखिएको कृषि विकास कार्यालय कालिकोटका प्रमूख भरत बस्नेतले बताए । उनले भने, तीन वर्ष पहिले अमेरिकाबाट उत्पति भएको उक्त किरा यो वर्ष कालिकोटमा मकैबालीमा पहिलो पटक देखिएको छ । यसले मकै बालीमा पुर्याएको क्षत्रीले गर्दा किसान समस्यामा परेका छन् । कर्णाली प्रदेश अर्गानिक घोषणा गरेसँगै रसायनिक विषादीको प्रयोग रोकिएको छ । तर यो किरालाई नियन्त्रणमा लिन रसायनिक विषादी प्रयोग गर्नु पर्ने अवस्था आएको छ । जिल्लामा विषादी नपाइने भएकाले सुर्खेतबाट मगाइएको छ । उनका अनुसार सामान्यतया २० डिग्री सेल्सीयसदेखि माथि तापक्रम भएको ठाँउमा यो किरा फैलिने गर्दछ । यो एकै रातमा एक सय किलोमिटर टाढासम्म जान सक्छ । जिल्लाको तल्लो तहमा यो महामारीका रुपमा फैलिन सक्ने जोखिम बढेको छ । यसलाई तत्काल नियन्त्रण गर्न नसकिए मकैबाली सखाप हुने अवस्था छ । जिल्लामा ३ हजार हेक्टरमा मकै खेती हुँदै आएको छ । जिल्लामा ६ हजार टनभन्दा बढी मकै उत्पादन हुने अनुमान गरिएको थियो । अब त्यसमा गिरावट आउनुका साथै खाद्य संकट हुने अनुमान गरिएको छ । जिल्लामा हुने स्थानीय उत्पादनमा मुख्य खाद्यबालीको रुपमा रहेको मकैमा फौजी किराको प्रकोप देखिंदा किसान चिन्तित छन् । यसको प्रकोप नियन्त्रणका लागि विषादीको अनिवार्य प्रयोग गनुपर्ने अवस्था आएको छ ।"
कैलालीका कोराना सङ्क्रमितको चितवनमा मृत्यु,चितवन : भरतपुर अस्पतालको आइसोलेसनमा उपचाररत कोरोना सङ्क्रमित एक पुरुषको मृत्यु भएको छ । उनी फोक्सोको क्यान्सरबाट पीडित रहेको बताइएको छ । बिहीबार राति उनमा कोरोना सङ्क्रमणको पुष्टि भएको थियो । अस्पतालका सूचना अधिकारी लिलाधर पौडेलले कैलालीको लालगढ नगरपालिका७ गोदावरीका ५० वर्षीय पुरुषको उपचारतका क्रममा शनिबार बिहान मृत्यु भएको बताए । उनका अनुसार ती पुरुष क्यान्सरका उपचारका सिलसिलामा भारतबाट फर्किएका थिए । पछिल्लो समयमा उनको स्वास्थ्यमा समस्यादेखि यही असार १० गते चितवन मेडिकल कलेजमा उपचारका लागि ल्याइएको थियो । उपचारका क्रममा उनको स्वाब परीक्षण गरिएको थियो । भरतपुर कोभिड१९ प्रयोगशालाले उनलाई कोरोना सङ्क्रमण पुष्टि गरेको थियो । कोरोना पुष्टि गरेसँगै भरतपुर अस्पताल रिफर गरिएको थियो । रासस
