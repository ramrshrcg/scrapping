शीर्षक,विवरण
बीओपीको बिजोग,"सरकारले सीमा प्रहरी चौकी (बीओपी) स्थापनाको काम तीव्र गतिमा बढाइरहँदा त्यहाँ चाहिने न्यूनतम पूर्वाधार तथा जनशक्ति व्यवस्थापनको काम भने ओझेलमा परेको छ। बीओपीमा चाहिने आधारभूत आवश्यकतासमेत पूर्ति नहुँदा सुरक्षाकर्मी कष्टपूर्ण जीवन बिताउन बाध्य छन्। मुलुकको भूभागको रक्षार्थ खटिएका सुरक्षाकर्मीलाई शत्रुपक्षको त्रास त छँदै छ, त्यसैमाथि बसोवास र खानपान समस्याका कारण आफ्नै ज्यान कसरी जोगाउने भन्ने चिन्तामा दिनरात काट्नुपर्ने अवस्था आउनु दुःखद हो। बीओपी स्थापनाको निर्णय गरेपछि त्यहाँ आवश्यक पर्ने भौतिक संरचना र अन्य पक्षको सहज उपलब्धताका विषयमा अध्ययन नगर्दा यस्तो अवस्था आएको हो। न्यूनतम आवश्यकता पूरा गर्न सक्ने अवस्था भएपछि मात्रै बीओपी स्थापना प्रक्रिया अघि बढाउनुपर्छ र सोहीअनुसार जनशक्ति खटाउनुपर्छ। नेपालको तीन दिशामा भारत र एक दिशामा चीनसँग सिमाना जोडिएको छ। भारततर्फ करिब एक हजार नौ सय किलोमिटर र चीनतर्फ एक हजार चार सय किलोमिटरभन्दा बढी सिमाना खुला छ। खुला क्षेत्रबाट नेपाली भूमिमाथि हुन सक्ने अतिक्रमण तथा अन्य प्रकारका आपराधिक गतिविधिबाट मुलुकलाई सुरक्षित राख्न बीओपी स्थापना गरिएको हो। अहिले दुवै मुलुकतर्फको सिमानामा दुई सयको हाराहारीमा बीओपी स्थापना भएका छन्। बीओपीमार्फत सीमा सुरक्षाको जिम्मेवारी सशस्त्र प्रहरी बललाई दिइएको छ। तर अहिले भएका अधिकांश बीओपीमा कतै पर्याप्त जनशक्ति छैन भने कतै भौतिक संरचनाको अभाव छ। यतिखेर हिमाली जिल्लामा रहेको बीओपीमा कार्यरत सुरक्षाकर्मीले सबैभन्दा बढी कष्ट खेपिरहेका छन्। चिसो बढ्दै जाँदा हिउँले बीओपी नै पुरिने अवस्थामा पुगेको छ। कतिपय बीओपी टिनले बारेर खडा टहरा गरिएको छ। यही टहरा पनि कतै स्थानीयले उपलब्ध गराएको जग्गामा छ भने कतै गोठलाई नै आश्रयस्थल मानिएको छ। टिनबाट शीत तथा हिउँ चुहिने भएकाले सुरक्षाकर्मीहरू त्यसमै जीवन गुजारिरहेका छन्। तराई क्षेत्रका कतिपय बीओपी बर्खामा डुबानमा पर्दा सुरक्षाकर्मीको भागाभाग हुने गरेको छ। तर यस्ता समस्याबारे मौसमी बहस हुने गरे पनि सुधारका लागि ठोस पहल हुन सकेको छैन। पछिल्लो समय सरकारले निकै दुर्गम र विगतमा राज्यको आँखा नै नपरेको जिल्लामा समेत बीओपी स्थापना गरेर प्रशंसा बटुलेको छ, तर त्यहाँ पर्याप्त जनशक्ति नहुनु अर्को समस्या छ। करिब ३७ हजार जनशक्ति भएको सशस्त्र प्रहरी बलले १० हजारलाई बीओपीमा खटाइसकेको छ। हरेक दुईदेखि तीन किलोमिटर दूरीमा बीओपी स्थापना गर्ने सरकारी योजना छ। केही समयभित्रै हाल भएको बीओपीलाई दोब्बर बनाउने सरकारी रणनीति छ। यो हिसाबले अहिले भएको जनशक्तिमा पनि व्यापक वृद्धि गर्नुपर्ने देखिन्छ। मुलुकको भूभाग र अस्मिता रक्षार्थ बीओपी स्थापना गर्नु प्रशंसनीय काम हो। तर व्यवस्थापकीय पाटोमा देखिएका ढिलासुस्ती र सरकारी अनिच्छाले योजनाअनुसार बीओपी स्थापना हुनेमै संशय उत्पन्न भएको छ। यही अवस्थामा स्थापना भएको बीओपीबाट अपेक्षाअनुसार परिणाम आउनेमा पनि शंका छ। तसर्थ, बीओपीलाई प्रभावकारी बनाउन सुरक्षाकर्मीका वासस्थानको उचित प्रबन्ध गरिनुपर्छ। हतियार, सञ्चार सेटलगायतका प्राविधिक पक्षमा सबल बनाउनुपर्छ। यसले पारिपट्टि हतियार र प्रविधिले सुसज्जित भएर बसेका छिमेकी मुलुकका सुरक्षाकर्मीसामु आफूलाई कमजोर ठानेर शिर लुकाउने अवस्था नेपाली सुरक्षाकर्मीले भोग्नु नपरोस्। बीओपीमा खटिएका सुरक्षाकर्मीलाई आवश्यकताअनुसार अतिरिक्त सुविधा दिनेतर्फ पनि ध्यान दिइनुपर्छ। त्यस अवस्थामा मात्र बीओपीमा खटिएका सुरक्षाकर्मीबाट सकारात्मक परिणामको आशा गर्न सकिन्छ।"
हुलाकी र लोकमार्ग,"नेपालीका कहालीलाग्दा ती दिन एकअर्काका परिपूरक हुलाकी र लोकमार्गको निर्माणसँगै विस्तारै किनारा लाग्न थालेका छन् प्रधानमन्त्री केपी शर्मा ओलीले सिराहामा तत्कालीन शाही नेपाली सेनाद्वारा दिनदहाडै हत्या गरिएका एमाले सांसद हेमनारायण यादवको विशाल स्मृति सभालाई सम्बोधन गर्दै भनेका थिए, मिथिलाञ्चलको यो पुण्यभूमिलाई हामीले हुलाकी सडकद्वारा जोडेपछि यसले केही वर्षमै फट्को मार्ने पक्का छ। यस क्षेत्रका सबैभन्दा प्रमुख सहर जनकपुर र राजविराजलाई जोड्न कमला र बलान नदीको पुल निर्माणले अहम् भूमिका निर्वाह गर्नेछ। २०७७ वैशाखसम्म यी दुइटै पुल निर्माण हुन्छ भन्नेमा उपस्थित सिराहावासीलाई आश्वस्त पार्न चाहन्छु। प्रधानमन्त्रीले वाचा गरेको ठ्याकै दुई वर्ष बित्यो। कोरोना कहरको अवधि काटेर गणना गर्ने हो भने वाचा पूरा गर्न अझै कति वर्ष लाग्ने हो त्यसको कुनै ठेगान छैन। किनभने हुलाकी सडकमा मिथिलाञ्चलको सेतु मानिएका कमला र बलान नदीको पुल २०७२ सम्म अनिवार्य रूपमा निर्माण भइसक्नुपर्ने थियो, तर ठेक्का लागेको १० वर्षभन्दा बढी भइसकेको अवस्थामा पनि निर्माणाधीन स्थितिमै छ। अर्कातर्फ मात्र १० वर्ष पहिले प्रारम्भ गरिएको मध्यपहाडी पुष्पलाल लोकमार्गको भौतिक प्रगति करिब आधाजति सकिएको छ। ठ्याकै ४८५९ प्रतिशत यस प्रकारको विशाल विषमताबीच निर्माण भइरहेको राष्ट्रिय गौरवका यी दुई महत्त्वपूर्ण आयोजनाबीचको तुल्नात्मक अध्ययन गर्ने हो भने विकट, विषम र प्रतिकूल परिस्थिति हुँदाहुँदै पनि लोकमार्गले फट्को मार्दै अगाडि बढिरहेको छ भने अत्यन्तै सुगम, सरल र सहज अवस्थामा पुनर्निर्माण भइरहेका हुलाकी राजमार्गको अवस्था तुल्नात्मक रूपमा भरोसायोग्य छैन। यसको पछाडि के कारण छ ? किन लोकमार्गले थोरै समयमा आशालाग्दो प्रगति गरेको हो भने हुलाकी सडकले अनुपातिक रूपमा सुगमता हुँदाहुँदै पनि गर्न नसकेको होला ? यस्ता समसामयिक, अहम् र घतलाग्दो प्रश्नको उत्तर खोज्न आवश्यक छ। तराईमधेससँग थुप्रै विकल्प छन् भने मध्यपहाड विकल्पहीन छ। त्यही विकल्पहीनताले आज छिटो र छरितो सुनौलो अवसरको सिर्जना गर्दै छ। नेपालको विकास गति मापन गर्ने हो भने सडक सञ्जालको अहम् भूमिका रहँदै आएको छ। त्यसमा पनि पूर्वपश्चिम राजमार्गले मूर्तरूप धारण गरेपछि विकासको रफ्तार तेज भएकै हो। अझ मध्यपहाडी पुष्पलाल लोकमार्ग तथा हुलाकी राजमार्गसँगै फास्ट ट्र्याक र रेलमार्गको निर्माणपश्चात् विकासको बाटोले अर्को युग टेक्न सक्ने सम्भावना छ। हुलाकी सडक : दशा, दिशा र दुर्दशानेपालको पहिलो सडक मात्र होइन; सबैभन्दा सोझो, सरल र सहज सडक भएकाले पहिले हुलाकी राजमार्गले प्राथमिकता पाउनुपर्ने हो तर दशकौंसम्म यसले सरकारी कोपभाजनको सिकार बन्नुपर्यो। यसको भौगोलिक अवस्थितिलाई भूराजनीतिक तरलतासँग गाँसेर सत्तासीनहरूले वर्षौंवर्ष फोहोरी खेल खेले। राणाकालसम्म रहेको टुक्रे सडक खण्डलाई भने प्राजतन्त्रको प्रार्दुभावपश्चात् मलमपट्टी गर्ने काम अवश्य भयो तर ३० बर्से निरंकुश पञ्चायतकालले त पराकाष्ठा नै नाघ्यो। हुलाकी सडकप्रति राजा महेन्द्रको मात्र होइन वीरेन्द्रको पनि वक्र दृष्टिकोण नै थियो। नेपाली कांग्रेसकालमा मलमपट्टी गरिएका सडक क्षतविक्षत् अवस्थामा पुगे। कतिपय ठाउँमा त नामोनिसान नै मेटियो। यद्यपि गजेन्द्रनारायण सिंहको नेतृत्वमा रहेको नेपाल सद्भावना पार्टीको मुख्य एजेन्डा नै हुलाकी सडक थियो। तर बहुदलीय व्यवस्थाको पुनस्र्थापनापश्चात् पुन: २०४८ सालको आमनिर्वाचनमा कांग्रेसको भोट बैंकका रूपमा रहेको तराईमधेसको यो सडकलाई कांग्रेसी सडक भनेर हौवा पिट्यो। फलस्वरूप देशको सबैभन्दा सघन बसोवास भएर गएको यो सडकवरिपरि रहेका जनताले कांग्रेसलाई सत्ताको रसास्वादनमा भरपूर सहयोग गरे। त्यसैले २०१५ सालको सत्तारोहण होस् वा पुनस्र्थापित बहुदलीयकाल, जे जतिपटक कांग्रेसले सत्ताको सुखभोग गरे, त्यसमा यस क्षेत्रको भूमिका अहम् रह्यो। सायद त्यसैले होला कृष्णप्रसाद भट्टराई, गिरिजा कोइराला, शेरबहादुर देउवा, जतिपटक भारत भ्रमणमा गए, हुलाकी सडक निर्माणको प्रश्नलाई प्राथमिकतामा राखे, फलस्वरूप भारत पग्लियो। सन् २००४ मा पहिलोपटक दुइटै देशका बीचमा लिखित सम्झैता हुन पुग्यो, जसले सन् २००६ अर्थात् २०६३ असार १३ गते मूर्तरूप धारण गर्यो। भारतलाई बारम्बार अनुरोध गर्नुपर्ने मुख्य कारण के थियो भने त्यतिबेला एकातिर नेपालको कूल बजेट ६० अर्बजति मात्र थियो भने अर्कातर्फ आफ्नो खुला सिमानासहित रहेका बोर्डरमा अन्य कुनै दातृ देशलाई भारत मान्न तयार थिएन। तत्पश्चात् भारत यसरी हौसियो कि लाग्थ्यो केही वर्षमै अब तराईमधेस स्वर्गको द्वार टेक्नेछ। ९७५ किमि लामो हुलाकी सडक मात्र होइन, थप पाँच सय किमि सडकको विशाल आयोजना लिएर भारत नेपाल पस्यो। ठेकापट्टाका सबै काम नयाँदिल्लीमै सम्पन्न भयो। सम्झौतामा रहेको प्रावधानअनुसार भारतले सुपरिवेक्षण, डिजाइन र चरणबद्ध रूपमा सडक निर्माण गर्नुपर्ने थियो भने नेपालले जग्गा अधिग्रहण, पुल निर्माण र रूखबिरुवा हटाउने क्लियरिङको जिम्मा लिएको थियो। भारतका विश्वप्रसिद्ध एकसेएक निर्माण कम्पनीले एकैपटक मेचीदेखि महाकालीसम्म खण्डित रूपमा काम सुरु गरे तर तीन वर्ष नबित्दै तिनीहरू स्वदेश फर्के। तराईमधेसको स्वर्गको द्वार टेक्ने सपना त्यही तुहियो। नेपाल सरकारले कम्पनीहरूले विस्तृत अध्ययन नगरी न्यून दरमा ठेक्का लिएकाले भागेको भने भने कम्पनीले नेपाल सरकारले सहयोग नगरेकाले आफूहरूले हात झिकेको बताए। वास्तविकता के थियोमूलत: भारत सरकारले तराईमधेसमा सडक सञ्जालका लागि यस प्रकारको बृहत् परियोजना लिएर नेपाल पसेको थियो, जसमा नेपाल सद्भावना पार्टीको प्राथमिकतामा रहेको ९७५ किमि हुलाकी सडक थियो भने सत्तासीन कांग्रेसको प्राथमिकतामा हुलाकी सडकको नाममा महेन्द्र राजमार्गबाट हुलाकी सडकलाई जोड्ने लिंकरोडहरू। त्यसपछि मात्र हुलाकी सडक पर्दथ्यो उसको प्राथमिकतामा। त्यसैले परियोजनाको नाम तराईमा सडक सञ्जाल राख्न भारतले जति अनुरोध गरे पनि सरकार भने हुलाकी परियोजनामार्फत नै आफ्नो स्वार्थपूर्ति गर्न चाहन्थ्यो। यस प्रकारको कूटनीतिक खेल खेलेर कांग्रेस पहाडी र मधेसी भोट बैंक सुरक्षित पार्न खोजेको तथ्य भेटिन्छ। होइन भने २०६६ माघ १ गते दुवै देशको परराष्ट्रमन्त्री सुजाता कोइराला र एसएम कृष्णाबीच भएको पहिलो सम्झौतामा ६५० किमि सडकका लागि विनियोजित १२ अर्बमध्ये थोरै मात्र हुलाकी सडकका लागि रकम विनियोजन गरेकोबाट प्रस्ट हुँदैन र ? अर्थात् भारतको प्राथमिकतामा हुलाकी सडक भए पनि नेपाल भने लिंकरोड नै पहिले निर्माण गर्न चाहन्थ्यो। किनभने जग्गा अधिग्रहणका लागि चाहिने रकम नेपाल आपूर्ति गर्न असमर्थ थियो। साथै चितवन नेसनल निकुञ्ज भएर गएको हुलाकी सडकका लागि क्लियरिङ गर्नु टेढो खिर साबित हुँदै थियो। निकुञ्ज विश्व सम्पदाअन्तर्गत परेकाले सडक बनाउनु हुँदैन भन्ने सर्वोच्चमा मुद्दा थियो। यस्तै कैयन् समस्याका कारण जसमा न्यूनदर पनि हुन सक्छ भारतीय कम्पनीहरूले आफ्नो हात झिके। मधेस र पहाडको विकासजहिले पनि मधेसी समुदायको आरोप के हो भने काठमाडौंले उसमाथि भेदभाव गर्छ, जो केही हदसम्म सही कुरा पनि हो। तर उदेकलाग्दो कुरा के छ भने विकास रकम सदुपयोगका हकमा अनुपातिक रूपमा पहाडले बढी उपयोग गरेको पाइन्छ। यसको अर्थ पहाडमा भ्रष्टाचार हुँदैन भन्ने होइन। तर जसरी र जुन रूपमा मधेसका उपभोक्ता समितिहरूले विनियोजित सरकारी रकमको आफ्नो व्यक्तिगत स्वार्थपूर्तिका लागि खुलेआम प्रयोग गर्छन्, त्यस अनुपातमा पहाडमा भएको पाइँदैन। अर्थात् अनुपातिक रूपमा पहाडी समाज सार्वजनिक महत्त्वको अनुष्ठानलाई जति महत्त्व दिन्छन्, त्यस अनुपातमा मधेसमा व्यक्तिवादी सोच हावी भएको देखिन्छ। फलस्वरूप विकासको गति पहाडमा तेज छ भने तराईमधेसमा कछुवा गति छ। सामाजिक सेवा भावबाट सिर्जित स्कुल विकास समितिका लागि लाखौं खर्चिनुको तात्पर्य के हो भन्नेतर्फ अहिलेसम्म समाजको बागडोर सम्हालेका राजनीतिक नेतृत्व सोच्दैन। बरु होस्टेमा हैंसे गर्नमै रमाइरहेका छन्। मध्यपहाडी पुष्पलाल लोकमार्गको भरोसायोग्य प्रगति पहाडी समाजको यही सोचको उत्पादन हो, जसले विकट पहाडी जिल्ला अछामको १०७ किमि सडकमध्ये १०२ किमि कालोपत्रे समयमै सम्पन्न गराउन सक्छ। तर जनकपुरधामदेखि कमला पुलसम्म २५ किमिका लागि लागेको ठेक्का दुईदुईपटक म्याद थप्दा पनि सम्पन्न हुन सकेको छैन। यो एउटा प्रतिनिधि उदाहरण मात्र हो। ठेकेदारी प्रथाले नेपाली समाजको सामाजिक तथा आर्थिक विचलनमा स्थापित गरेको वर्चश्वका कारण पहाडमा पनि यस प्रकारका संस्कृतिले विकासलाई प्रभावित नपारेको होइन तर तराईमधेसलाई त ड्याम्मै निलिसकेको अवस्था छ। हर्ताकर्ता चुर्लुम्म डुबिसकेका छन् भने सामान्यजनको के औकात ? अहिले हुलाकी सडकले बेहोरिरहेको सबैभन्दा संगीन समस्या यिनै हर्ताकर्ताले चुनावका समयमा ठेकेदारबाट लिएको लाखौंलाख चन्दा हो, जसले गर्दा ग्र्याभेलको ठाउँमा माटोले पुरे पनि एक शब्द बोल्न सकिरहेका छैनन्। प्राविधिकहरू मूकदर्शक बनेका छन्। जनताका मुखमा बुजो हालिएको छ। प्रशासन नेताहरूको खेलौना बनेका छन्। हुलाकी र लोकमार्ग : एकअर्काका पूरकसिंगापुरका ली क्वान यु जस्ता नेता यहाँ जन्मिएका थिए भने आज नेपालको १७ प्रतिशत भूभागमा ५० प्रतिशतको बसोवास हुने थिएन होला। पुर्पुरोमा लेखिएको नियतिलाई पनि बदल्न सक्ने सामथ्र्यको उत्पादन नेपालीले गर्न सक्थे। तर जे नहुनुपर्ने थियो त्यही भयो। नेपालीले भोग्नेजति दु:ख भोगे। तर अब कहालीलाग्दो त्यो दिन विस्तारैविस्तारै किनारा लाग्दै गएको छ। ताप्लेजुङका विजय लिम्बूका लागि झापा स्थायी घर हुन सकेन। एकताका पूर्वीपहाडका जनताका लागि आकर्षणको केन्द्र झापा मध्यपहाडी लोकमार्गको निर्माणसँगै उनी पुख्र्यौली घर कालीखोला फर्किसकेका छन्। त्यस्तै १० वर्षदेखि साउदीको अकासिँदो तापक्रममा आफ्नो ज्यानको पर्वाह नगरी श्रम बेचिरहेका सप्तरी कञ्चनरूप नगरपालिकाका २४ वर्षीय योगेन्द्र पासवान अब साउदी जाँदैनन् र अरूलाई पनि नजान सल्लाह दिन्छन्। किनकि दक्षिणतिरबाट हुलाकी राजमार्ग, पश्चिमबाट महेन्द्र राजमार्ग र उत्तरतिरबाट लोक राजमार्गले उनी बसेको कञ्चनरूप नगरपालिकालाई यस्तो सुगम बनाइदिएको छ कि राजविराजपछि दोस्रो सहरका रूपमा विकास हुने सम्भावना छ। त्यसैले योगेन्द्रका लागि मात्र होइन, धेरैका लागि तीन राजमार्गको मिलनविन्दु कञ्चनरूप नगरपालिकाले सम्भावनाका ढोका खोल्दै छ। अन्त्यमा, तराईमधेसको हुलाकी सडक आयुमा जतिसुकै जेठो भए पनि मध्यपहाडी लोकमार्गले जुन रूपमा फट्को मार्दै छ, त्यो परिस्थितिजन्य समयको उत्पादन हो। किनकि तराईमधेससँग थुप्रै विकल्प छन् भने मध्यपहाड विकल्पहीन छ। त्यही विकल्पहीनताले आज छिटो र छरितो सुनौलो अवसरको सिर्जना गर्दै छ।यादव हुलाकी सडक संघर्ष समितिका केन्द्रीय संयोजक पनि हुन्।"
प्रधानमन्त्री ओली र प्रचण्डबीच बालुवाटारमा छलफल,काठमाडौं : प्रधानमन्त्री एवम् नेपाल कम्युनिस्ट पार्टी (नेकपा) अध्यक्ष केपी ओली र कार्यकारी अध्यक्ष पुष्पकमल दाहाल प्रचण्डबीच भेटवार्ता भएको छ। बुधबार बिहान प्रधानमन्त्रीको सरकारी निवास बालुवाटारमा ओली र प्रचण्डबीच भेटवार्ता भएको हो। प्रधानमन्त्रीका प्रेस संयोजक सूर्य थापाका अनुसार दुई अध्यक्षबीच बालुवाटारमा छलफल भएको हो। अध्यक्षद्वयको भेटमा मंसिर २८ गतेका लागि बोलाइएको स्थायी समिति बैठकका विषयमा केन्द्रित छलफल भएको छ। कात्तिक २२ गते प्रचण्डसहितका पाँच सचिवालय सदस्यले सचिवालय बैठक बोलाउन माग गर्दै ओलीलाई दुई पन्ने पत्र बुझाएपछि नेकपामा पत्र शृङ्खला नै चलेको थियो। त्यसपछि अध्यक्षद्वयबीच अदानप्रदान भएका पत्र सार्वजनिक भएपछि नेकपाको पछिल्लो विवाद उत्कर्षमा पुगेको थियो। नेकपा सचिवालय बैठकमा कात्तिक २८ गते कार्यकारी अध्यक्ष प्रचण्डले १९ पृष्ठको राजनीतिक प्रतिवेदन पेश गरेपछि विवाद चर्किदै आएको छ। ओलीले प्रचण्डको उक्त प्रस्तावलाई आरोपपत्रको संज्ञा दिँदै मंसिर १३ गते ३८ पृष्ठको राजनीतिक प्रतिवेदन पेश गरेका छन्। अध्यक्षद्वयबीच आदानप्रदान भएका पत्र र राजनीतिक दस्तावेजले सचिवालयमा विवाद उत्पन्न भएपछि कात्तिक २१ गते स्थायी कमिटी बैठकमा पत्र र राजनीतिक दस्तावेज प्रस्तुत भएका छन्। सबै स्थायी कमिटी सदस्यलाई अध्ययनका लागि राजनीतिक दस्तावेज वितरण गरेर पहिलो बैठक सम्पन्न भएको छ। उक्त बैठकमा अध्यक्ष ओली भने उपस्थित भएनन्। ओलीले प्रचण्डले कात्तिक २८ गते पेश गरेको राजनीतिक प्रतिवेदन फिर्ता लिनुपर्ने माग गरेका छन्। प्रधानमन्त्रीले लिखित पत्र नै पठाएर बैठकमा जानकारी नहुने औपचारिक जानकारी गराएका थिए । स्थायी कमिटी बैठकमा ओलीको पत्रलाई सचिवालय सदस्य एवम् उपप्रधानमन्त्री ईश्वर पोखरेलले वाचन गरेका थिए । प्रधानमन्त्री ओलीलाई भेट्न ११ बजेपछि प्रचण्ड बालुवाटार पुगेका थिए । दुई अध्यक्षबीच करिब डेढ घण्टा छलफल भएको छ । बीचमा प्रधानमन्त्री ओली र प्रचण्डबीच भेटवार्ता ठप्प भएको थियो । कात्तिक २५ गतेपछि मंसिर २० गते मात्र अध्यक्षद्वयबीच एक्लाएक्लै छलफल भएको थियो । स्थायी कमिटी बैठक सुरु भएपछि दुई अध्यक्षबीच भएको बुधबारको भेटलाई महत्वका साथ हेरिएको छ ।
"घर नेपाल, बाटो भारतको","विराटनगर : न त कुनै मुद्दा, न त कुनै राजनीतिकर्मी र आपराधिक क्रियाकपालमा संलग्न। तर, पनि विगत ९ महिनादेखि घरबाट निस्कन पाएका छैनन् विराटनगर १७ का गजेन्द्र ठाकुरका परिवार। घर नेपालमा भए पनि भारतको बाटो प्रयोग गरेर घर जानुपर्ने बाध्यताले उनको परिवार सीमा सिल गरिएसँगै घरबाट निस्कन पाएको छैन। कोरोना संक्रमण नियन्त्रण गर्न सरकारले गत चैत ११ गतेबाट अन्तर्राष्ट्रिय सीमा नाका बन्द गरेपछि ठाकुरको परिवार समस्यामा परेको हो। बसोबास नेपालमा भए पनि बाहिर निस्केर हिँड्न भारतको बाटो प्रयोग गर्नुपर्छ। अर्को कुनै विकल्प छैन। लकडाउनको समयमा नेपालीभन्दा भारतमा समस्या थियो। नेपाल आउने बाटो अरू थिएन। अहिले भने भारतले एकतर्फी रूपमा सीमा नाका खुला गरेको छ, तर नेपालतर्फको सिमाना बन्द नै छ। ठाकुर परिवारको घरभन्दा पश्चिम नेपालभारत सीमाको दसगजा पर्दछ। दसगजासँगै जोडेर भारततर्फ सडक छ। त्यही सडकबाट जोगबनी भन्सार नाका हुँदै ठाकुर परिवार नेपाल आउजाउ गर्ने हुँदा अहिले उनीहरू नेपालमा घर भए पनि नेपाली क्षेत्रमा आउन पाउँदैनन्। ठाकुर परिवारका चार दाजुभाइमध्ये माइला गजेन्द्र ठाकुर हुन्। दाजु कृष्णकुमार ठाकुर, गजेन्द्र, रवीन्द्र र अशोकले पैतृक सम्पत्तिमा चारवटा घर बनाएर चारै जना अलगअलग बसेका छन्। ठाकुर परिवार त्यहाँ बस्न थालेको सात पुस्ता भयो। ७१ वर्षीय गजेन्द्र ठाकुरले भने मेरा जिजुबाजेले आर्जेको १० बिघाको एउटै प्लट थियो, जिजुबाजे फिरन ठाकुरले विस १९३० मा तिरो तिरेको रसिद पनि मसँग छ। फिरन ठाकुरपछि उनका छोरा जुगेश्वर ठाकुर, नाति रामसोभित ठाकुर र पनातिहरूमा उनका चार छोरा कृष्णकुमार, गजेन्द्र, रवीन्द्र र अशोक हुन्। उनीहरूका पनि पनातिसम्मको पुस्ता त्यही ठाउँमा बसोबास गरिरहेको छ। २००४ सालमा राणाले स्थापना गरेको रघुपति जुट मिलले ठाकुर परिवारको केही जग्गा हड्पिएर घरमै सटाएर तीन मान्छेबराबरको अग्लो पर्खाल लगाइदियो। २०३३ सालमा आएर बाँकी जग्गा पनि विराटनगर भन्सार कार्यालयले अधिग्रहण गरिदियो। उत्तर पूर्वको जग्गामा पनि भन्सारले रघुपति जुट मिलले लगाए जत्रै अग्लो पर्खाल लगाएर घेरेपछि ठाकुर परिवार घेराबन्दीमा परेको थिए। पहिले विराटनगरको रोडशेष चोक हुँदै मिल्स एरिया जाने सडक ठाकुर परिवारको घरै अगाडि भएर बुधनगरसम्म पुगेको थियो। विराटनगर भन्सारले बाटोसमेत मासेर दिवाल उठायो। बाटो र जग्गाको मुआब्जाका लागि ठाकुर परिवारले वर्षौँसम्म मुद्दा लड्यो। जग्गाको थोरथार मुआब्जा पाए पनि सो परिवारले बाटो पाएन। बाटाका लागि भारतमै निर्भर रहनु पर्यो। गजेन्द्र ठाकुरसँग जिजुबाजेका पालादेखिकै कागजपत्र छन्। मुद्दा लड्दा बखतका कागजको ठेली देखाउँदै ठाकुर भन्छन्, २००७ सालको क्रान्तिताका र क्रान्तिअघि नेपाली कांग्रेसका नेताको सेल्टर हाम्रै घर थियो। बा रामसोभितले घरमै धानको भकारीभित्र हतियार लुकाएर राखिदिनु हुन्थ्यो। राजनीति गर्नेले गाली खानुपर्छ भनेर हामीलाई चाहिँ उहाँले कहिल्यै राजनीतिमा लाग्न दिनु भएन। १० बिघामध्ये चार परिवारको गरी अब सात कट्ठा जग्गा मात्र बाँकी छ। बाँकी सबै जग्गा रघुपति जुट मिल र विराटनगर भन्सारले खाइदियो। विराटनगर भन्सार प्रमुख रविदेव शर्मा हुँदा उनीहरूको जग्गा अधिग्रहणमा परेको थियो। जग्गाको चार किल्लामध्ये उत्तर, पूर्व र दक्षिणतर्फ नेपाल पर्छ भने पश्चिमतर्फ भारत पर्छ। उनीहरूको घर मात्र होइन, खेती पनि भारतीय सीमा नाकासँगै जोडिएको छ। तर घर विराटनगर महानगरपालिकाको १७ नम्बर वडामा पर्छ भने १६ नम्बर वडामा खेती पर्छ। लकडाउनको बेला खेतीसम्म आउनका लागि वडा समितिबाट सिफारिस लिनु पर्यो। त्यही सिफारिसका आधारमा जसोतसो गरेर उनी खेतीसम्म आउने गर्थे। खेती पनि जिजुबाजेकै पालाको हो। त्यहाँ उनीहरूको ३० बिघा जग्गा थियो। त्यही जग्गा बाबुले चार छोराका नाममा अंशबन्डा गरिदिएका थिए। ठाकुरको घरको दायाँबायाँ दसगजामै सुकुमबासी बस्ती बसेको छ। विराटनगर भन्सार नाकादेखि एकीकृत जाँच चौकी नजिकसम्म त्यसरी दसगजा अतिक्रमण गरेर बसेका सुकुमबासीका १ सय ७३ वटा घर टहरा छन्। दसगजा मात्रै क्लियर गर्ने हो भने पनि ठाकुर परिवारलाई आवतजावत गर्न सहज हुने उनी बताउँछन्।"
कित्ताकाट फुकुवाको निर्णय खारेज,"काठमाडौं : जग्गाको कित्ताकाट फुकुवा गर्ने सरकारको निर्णयलाई सर्वोच्च अदालतले मंगलबार बदर गरिदिएको छ। प्रधानन्यायाधीश चोलेन्द्रशमशेर जबरा र न्यायाधीश डा मनोजकुमार शर्माको संयुक्त इजलासले भूमि व्यवस्था, सहकारी तथा गरिबी निवारणमन्त्री पद्मा अर्यालले गरेको जग्गा कित्ताकाट फुकुवाको निर्णयमाथि बन्देज लगाएको हो। भूमि व्यवस्था, सहकारी तथा गरिबी निवारण मन्त्रालयले सुरुमा कित्ताकाट रोके पनि पछि खुला गर्ने निर्णय लिएको थियो। मन्त्रीस्तरीय निर्णयबाट जग्गा कित्ताकाट फुकुवा गरेपछि अधिवक्ताहरू सन्तोष भण्डारी, सुजन नेपाल र नवराज पाण्डेले भदौ २८ गते सर्वोच्चमा रिट दायर गरेका थिए। सर्वोच्चले कित्ताकाटमा रोक लगाउने गरी गरेको निर्णय अब अन्तिम हुनेछ। मन्त्रालयले प्रारम्भमा प्लटिङ गर्न स्वीकृति लिएको र अंशबन्डा गर्नेको हकमा बाहेक जग्गा कित्ताकाट गर्न बन्देज लगाए पनि भदौ १८ गतेको निर्णयअनुरूप फुकुवा गरिएको थियो। कित्ताकाट फुकुवाले जग्गाको खण्डीकरण भई भूमाफियाको हातमा जाने दाबीसहित रिट दायर गरिएको थियो। कित्ताकाट फुकुवाको निर्णय चक्लाबन्दी गर्न प्रोत्साहित गर्ने भूउपयोग ऐन २०७६ विपरीत रहेको जिकिर रिट निवेदकको थियो। अब सधैंका लागि कित्ताकाट विवादको निप्टारा भएको छ। कित्ताकाट खोल्दा जग्गाको खण्डीकरण भई भूमाफियाको हातमा जाने र चक्लाबन्दी गर्ने कानुनको मक्सद विपरीत हुने हाम्रो दाबी हो, रिट निवेदक भण्डारीले अन्नपूर्ण पोस्ट्सँग भने, मागबमोजिम सर्वोच्चबाट निर्णय आएको छ। आइन्दा जथाभावी कित्ताकाट गर्न बन्देज लाग्नेछ। कानुनतः एउटा प्रयोजनको जग्गा अर्को प्रयोजनमा परिवर्तनका लागि स्थानीय भूउपयोग परिषद्ले प्रदेश भूउपयोग परिषद्लाई पठाउने र प्रदेश भूउपयोग परिषदले अध्ययनपछि संघीय भूउपयोग परिषद्लाई पठाउने र अन्त्यमा संघीय भूउपयोग परिषदले स्वीकृति दिनुपर्ने व्यवस्था छ। मन्त्रालयले २०७४ साउन २६ गते कृषियोग्य जमिनको खण्डीकरण नियन्त्रण गर्नेसम्बन्धी निर्णय लिएको थियो। तर, २०७७ भदौ १८ मा फुकुवाको निर्णय भएपछि कानुनी विवादको रूप लिएको हो। तत्कालीन प्रधानमन्त्री शेरबहादुर देउवा रहेका बेला २०७४ साउनमा कृषियोग्य जमिन प्लटिङ गर्ने क्रम बढेको र जग्गाको खण्डीकरण अत्यधिक भएको भन्दै एक आर्थिक वर्षमा एउटा कित्ता जग्गा एकै पटक मात्र टुक्र्याउन पाइने निर्णय भएको थियो। यो निर्णयलाई २०७७ भदौ १८ गते भूमि व्यवस्था तथा गरिबी निवारण मन्त्रालयले उल्ट्याएपछि सर्वोच्चमा रिट दायर भएको हो। मन्त्रालयले भने भूउपयोग ऐन, भूमीसम्बन्धी ऐन २०७६, स्थानीय सरकार सञ्चालनसम्बन्धी ऐन, स्थानीय नगरपालिकाहरूका मापदण्ड निर्धारण भइसकको अवस्थामा तत्कालीन सरकारले गरेको निर्णयको औचित्य नरहेको भन्दै सर्वोच्चमा लिखित प्रतिवाद गरेको थियो।"
चट्टानी भीरमा मह सिकार (फोटो फिचर),"पोखरा : जङ्गली मौरी (भीर मौरी) चट्टानी भीरमा बस्ने गर्दछन् । आफूलाई सुरक्षित राख्न पहाडका भीरपाखा जङ्गली मौरीको रोजाइँ हुने गर्दछ । बाँदर लड्ने भीरमा मह सिकार गर्नु सजिलो छैन् । त्यस्ता डरलाग्दो भीरमा मह सिकारी डोरीको भर्याङ्को सहायतामा मह सिकार गर्न मौरीसँग पौठेजोरी खोल्छन् । कास्कीको मादी गाउँपालिका ७ थाकको जंगलमा यसै साता मह सिकार गर्नेको मेला नै लाग्यो । थाक गाउँबाट २ घण्टा बाक्लो वनको भीर पाखाको हिँडाइ पछि चट्टानी भीर देखा पर्छ । त्यही चट्टानी भीरमा ५६ वटा भीर मौरीको स्याखु जत्रा चाका बनाएका छन् । तिनै भीरमौरीले जम्मा गरी आवश्यक पर्दा खान साँचेर राखेको महमा सिकारीको आँखा लाग्छ । मह सिकार गर्न सिकारी र गाउँले मौरीसँग पौठेजोरी खोज्छन् । बिहान सबेरै भीरमौरी सिकार गर्न पुगेको टोलीले चट्टानी भीरको फेदमा पुगेर स्याउला सल्काएर आगो बाल्छन् । बेस्सरी धुवाँ मौरीका चाका सम्म पुग्ने गरी सल्काउँछन् । केही मौरी धुवा खप्न नसकेर यता उता भनभनाउँछन् । केहीले त मान्छे भएतिर गएर टोक्ने र भाग्ने मान्छेलाई लखट्ने समेत गर्दछन् । मह जोगाउँन मान्छे सँगको पौठेजोरीमा मौरी धुवाँको कारण पछि हट्न बाध्य हुन्छन् । धुवाँमा मौरी लठ्ठ पर्छन् । मह सिकार गर्न आउनेलाई प्रतिकार गर्न नसक्ने अस्थामा पुग्छन् । मह सिकार गर्न सिकारीको समूहले भिरको माथीबाट एउटा डोरी फ्याँक्छन् । त्यही डोरीको सहायताले लठ्ठोको भरयाङ् भीरमाथि तान्छन र मौरीको चाका लगाएका भीरभन्दा माथि रुखमा बाँध्छन् । सिकारी त्यही भर्याङ्को सहयतामा मह सिकार गर्न लामो घोचोको टुप्पोमा आँसी बाँधेर पुग्छन् । जोखिमपूर्ण रुपमा दुई हातले दुईवटा घोचो समाएर मौरीका चाकामा घोच्छन र चाका तल खसाल्छन् । मह निकाल्छन् । यति डरलाग्दो भिरमा मादी २ ताङतिङका ६२ वर्षीय गोरे गुरुङ चढेर एक्लै मह निकालेका हुन् । १६ वर्षको उमेर देखि भीरमौरीको मह निकाल्न थालेका यस क्षेत्रका अहिलेका एक्ला मह सिकारी हुन् उनी । परम्परागत शैलीमै उनले जोखिम पूर्णरुपमा महा निकाले । चट्टानी भीरमा चढ्दा अपनाउनु पर्ने सुरक्षाका लागि अहिले विभिन्न साधन बजारमा छन् । चट्टानी भीमा (रक क्लाइमिङ) गर्दा लगाउने हारनेक्स डोरी पनि बजारमा सजिलै पाइन्छ् । युवा पुस्तालाई यस्तो कामका लागि तालिम दिने पनि विज्ञहरु पोखरा बजारमै छन् । तर पनि जोखिमपूर्ण रुपमा पुरानै शैलीमा मह काढ्ने काममा गोरे गुरुङ लागिरहेका छन् । उनी भन्छन्,' मेरो हारर्नेस जंगलकै लहरा हुन् । अहिलेसम्म भगवानको साथ पाएको छु।' भीरमा चढेर मह निकाल्नुअघि उनले सिमेभूमे, परमेश्वरलाई सम्झे । आफूले नजानेर गरेको गल्तीलाई क्षमा होस भन्दै देवता सम्झेको उनले बताए । चट्टानी पहाडमा डोरीको भर्याङ्को सहयतामा उनी उक्लिए र पालैपालो सबै चाकाको मह निकाले । उनलाई सहयोग गर्न भीरमाथि, तल सहयोगी जुटे । भीर मौरीको मह निकाल्नु साहसिक काम हो । मह सिकारलाई देखाएर गाउँमा पर्यटक पनि तान्ते योजना रहेको मादी गाउँपालिका ७ का वडा अध्यक्ष लालबहादुर गुरुङ बताउँछन् । 'हामीसँग संस्कृति, प्रकृति मात्र होइन साहसिक मह काड्ने कौशल पनि छ । यही कौशल देखाएर विदेशी मात्र होइन स्वदेशी पर्यटक पनि आकर्षण गछौं,' अध्यक्ष गुरुङले भने। वर्षका दुई पटक चैत महिना र मंसिर महिनामा मह सिकार गरिन्छ । सुरक्षित रुपमा महा काढ्न युवालाई तालिम पनि दिइने उनले सुनाए । यहाँका झरना, अग्ला चट्टान, वन्यजन्तु पर्यटकलाई देखाएर पर्यटक आकर्षण गर्ने उनले सुनाए । कास्कीको प्रख्यात पर्यटकीय गुरुङ गाउँ सिक्लेस जाने बाटोमै पर्छ थाक गाउँ । थाक गाउँ पनि गुरुङ गाउँ नै हो । पोखराको काहुँखोलाबाट १५ किलो मिटरमा पर्छ यो गाउँ । यहाँ आन्तरिक र वाह्य पर्यटकलाई आकर्षण गर्न होमस्टे पनि सुरुवात भएको छ । घलेखर्कबाट तारा हिलहुँदै सिक्ले पुग्ने इको ट्रेक अव यो गाउँमा पनि जोडिने भएको छ । अरमला, आटीघर, मौजा, मोरिया, थाक भएर तारा हलि हुँदै सिक्ले पुग्ने नयाँ पदमार्ग विकास हुँदैछ । ६ दिनको पदयात्रा मार्ग अध्ययन गरी म्याप पनि निकालेको र संचालनको क्रममा रहेको टान पोखराको कार्य समिति सदस्य, स्थानीय पर्यटन व्यवसायी विकास गुरुङले बताए । यसरी भिरमौरीको मह सिकार गरियो ।"
हुलाकी राजमार्ग : सप्तरीझापा खण्डको काम सकिँदै,"विराटनगर : हुलाकी राजमार्गअन्तर्गत सप्तरीझापा खण्ड दुई वर्षभित्र पूर्णरूपमा सञ्चालनमा आउने भएको छ। निर्माण कार्य जारी रहेकाले यस खण्डअन्तर्गतको ३ सय ४३ किलोमिटर क्षेत्र दुई वर्षभित्र पूर्ण रूपमा सञ्चालनमा आउने आयोजनाले जनाएको छ। सप्तरीझापा खण्ड हेर्दै आएका आयोजना प्रमुख दीपेन्द्र पाण्डेका अनुसार ४८ प्रतिशत काम सम्पन्न भएको र बाँकी काम पनि तीव्र गतिमा भइरहेको छ। चालू आर्थिक वर्षमा पुलको काम सम्पन्न गर्ने र दुई वर्षभित्रमा सडकको काम सम्पन्न गरिने पाण्डेले बताए। झापाका आठ वटा पुल, मोरङ रतुवामाईको पुलका लागि टेन्डरको काम भइसकेको प्रमुख पाण्डेको भनाइ छ। रंगेली र विराटनगरको सडकमा केही समस्या छ, उनले भने, रंगेलीको केही स्थानमा निर्माणको डिजाइनअनुसार नभएको र विराटनगरमा कोसी राजमार्ग पूर्वपश्चिम जोड्नका लागि समस्या भएकाले यस क्षेत्रमा काम कम भएको हो। यस क्षेत्रमा हुलाकी राजमार्गमा कुन सडकबाट जोड्नेबारे समस्या रहेको पाण्डेले बताए। विराटनगरमा ६ किलोमिटर सडकमा समस्या भएकाले टेन्डरको काम हुन नसकेको उनको भनाइ छ। प्रदेश सरकारको चासो सडक निर्माणमा समस्या भए प्रदेश सरकारले पनि पहल गर्ने बताउँदै मन्त्री घिमिरेले हुलाकी सडकको चर्चा धेरै भए पनि काम नदेखिएकाले प्रदेशले चासो दिएको बताए। मन्त्री घिमिरेले विराटनगर क्षेत्रको समस्याबारे छलफल चलाउने र समाधान गर्ने आयोजना प्रमुखलाई आश्वासन दिए। मन्त्री घिमिरेले आयोजना प्रमुखसँगै डिभिजन सडक कार्यालयका प्रमुख पशुपति ज्ञवालीसँग पनि मोरङ र सुनसरीका पुलको अवस्थाबारे जानकारी लिएका छन्। ज्ञवालीले चालू आर्थिक वर्षभित्र १० वटा पुल निर्माण सम्पन्न हुने बताए। पुल निर्माणका लागि आवश्यक बजेट विनियोजन नहुँदा निर्धारित समयमा काम पूरा हुन नसकेको उनको भनाइ छ।"
एकजुट हुन प्रधानमन्त्रीको आह्वान,"काठमाडौं : सत्तारूढ दल नेकपाको अन्तरसंघर्षबाट गुज्रिरहेका प्रधानमन्त्री केपी शर्मा ओलीले मंगलबार सर्वदलीय बैठक डाके। प्रधानमन्त्री ओलीले सर्वदलीय बैठक बोलाउनुको ध्येय एउटै थियो पछिल्लो समय व्यवस्थाविरुद्ध सडकमा भइरहेका प्रदर्शनबारे सबै दलहरूको साझा धारणा बनाउने। राजतन्त्र र हिन्दू राज्य कायम हुनुपर्ने मागसहित भइरहेका प्रदर्शनप्रति सरकारको दृष्टिकोण के हो भन्दै टीकाटिप्पणी हुन थालेपछि प्रधानमन्त्रीले सर्वदलीय बैठक आह्वान गरेका हुन्। बैठकमा विषय प्रवेश गर्दै प्रधानमन्त्री ओलीले भने, पछिल्ला समय देशमा संविधानविरोधी गतिविधि बढिरहेका छन् भने हत्याहिंसाका घटनाहरू पनि बढ्न थालेका छन्। यसविरुद्ध सबै दलहरू एकजुट हुनु आवश्यक छ। यसका साथै प्रधानमन्त्रीले कोरोना संक्रमण नियन्त्रणमा सरकार सफल हुँदै गएको बताए। उनले समसामयिक विषयमा संसदीय संसद्मा प्रतिनिधित्व गर्ने दलका नेताहरूसँग सल्लाहसुझाव मागेका थिए। यो सहमतिमा ल्याइएको संविधान हो। यसको मर्म प्रधानमन्त्रीले बुझ्न सक्नु भएन। उहाँको भूमिका समन्वयकारी हुन सकेन।रामचन्द्र पौडेल, वरिष्ठ नेता, नेपाली कांग्रेस यहाँ उठेका सबै विषय सत्य छैनन्। कतिपय आरोप मात्रै पनि छन्। यस्ता आरोपले विरोधी पक्षलाई थप सहयोग मात्रै पुग्छ।केपी शर्मा ओली, प्रधानमन्त्री बैठकमा प्रमुख प्रतिपक्षी नेपाली कांग्रेससहित जनता समाजवादी पार्टी, राप्रपा, नेमकिपा, जनमोर्चालगायत विपक्षी दलका नेता सहभागी थिए। प्रमुख प्रतिपक्षी दलका तर्फबाट वरिष्ठ नेता रामचन्द्र पौडेलले बाह्रबुँदे लिखित मन्तव्य राखेका थिए। उपसभापति विमलेन्द्र निधि, पूर्वमहामन्त्री कृष्णप्रसाद सिटौला, सहमहामन्त्री डा प्रकाशशरण महतले सरकारको आलोचना गरेका थिए। कोरोना नियन्त्रणमा सरकार असफल भयो। संसद् हठात् स्थगन गरेर अध्यादेशबाट मुलुक सञ्चालन गर्न खोजियो। भ्रष्टाचार बढेको मात्रै नभई प्रधानमन्त्री स्वयम् नै भ्रष्टाचारीको संरक्षण गर्नुभयो। नागरिकमा असन्तुष्टि बढ्नुमा सरकारका जिम्मेवार छ, कांग्रेस नेताहरूको भनाइ उद्धृत गर्दै सहमहामन्त्री डा महतले भने, अहिलेको सडकमा देखिएको विरोध प्रणालीकै विरुद्धको असन्तुष्टि नभई कम्युनिस्ट सरकारविरुद्धको हो। सरकार सच्चिनु जरुरी छ। सरकारले आफ्नो कार्यशैली सच्यायो भने अहिले देखिएका धेरै असन्तुष्टि कम हुँदै जान्छन्। वरिष्ठ नेता पौडेलले सहमतिमा संविधान ल्याइए पनि त्यसको मर्म प्रधानमन्त्रीले बुझ्न नसकेको बताएका थिए। उनले प्रधानमन्त्रीको भूमिका समन्वयकारी हुन नसक्दा समस्या बढ्दै गएको दाबी गरे। तपाईंले आफन्त र मन्त्रीहरूका भ्रष्टाचारका आरोपको ढाकछोप आफै अगाडि सरेर गर्नुभयो, पौडेलले भने, देशमा भ्रष्टाचारको बिगबिगी छ तर ठूला भ्रष्टाचार काण्डहरू चलाउन नसक्ने अवस्थामा अख्तियार पुगेको छ। अदालत पनि प्रभावहीनजस्तो देखिन्छ। उनले राष्ट्रपतिले पदीय हैसियत र मर्यादा बिर्सेका कारण पनि अहिलेको परिस्थिति सिर्जना भएको जिकिर गरे। उनले तनहुँमा आफूमाथि भएको दुव्र्यवहारबारे पनि प्रधानमन्त्रीसँग प्रश्न गरेका थिए। उपसभापति निधिले सरकारले शासन गर्ने नैतिक अधिकार गुमाइसकेको दाबी गर्दै सरकारबारे नेकपा अध्यक्षद्वयको पत्रले छर्लंग पारेको कटाक्ष गरे। तस्बिर आफैं बोल्छ। नेकपाकै अध्यक्षद्वय प्रचण्डजी र ओलीजीको पत्रले भन्छ कि सरकारको कामकारबाहीबारे, दुवै अध्यक्षतर्फ हेर्दै निधिले भने, देश र जनताप्रति नेकपा नेतृत्वको सरकारले के कति काम गयो, विपक्षीले केही भन्नै पर्दैन। तपाईंहरूको पत्र हेरेर देश दुनियाँ छर्लंग भइसकेको छ। कांग्रेस सभापति शेरबहादुर देउवा भने जरुरी काम परेको भन्दै बैठकमा धेरै नबसी निस्किएका थिए। पौडेललगायत नेताहरूले बोल्ने भन्दै देउवा बैठकबाट बाहिरिएका थिए। बैठकमा जनता समाजवादी पार्टीका अध्यक्षद्वय उपेन्द्र यादव र महन्थ ठाकुरले पनि सरकारको आलोचना गरे। संघीयता कार्यान्वयनप्रति सरकार उदासीन रहेको आरोप उनीहरूको थियो। राप्रपाका वरिष्ठ नेता दीपक बोहोराले पनि कोरोना नियन्त्रणमा सरकार चुकेको र भ्रष्टाचार बढेको आरोप लगाए। उनले राजतन्त्रका पक्षमा सडकमा भइरहेको प्रदर्शनमा राप्रपाको नैतिक समर्थन रहेको स्पष्ट पारेका थिए। राजासहितको लोकतन्त्र र हिन्दू राज्यका बारेमा सर्वदलीय बैठक राखेर निर्णय गर्नुपर्छ भन्ने कुरा मैले राखेँ, बैठकपछि सञ्चारकर्मीसँग उनले भने, तर, प्रधानमन्त्रीले कुनै जवाफ दिनुभएन। नेमकिपाका प्रेम सुवालले मन्त्री र उनीहरू निकट नेता कार्यकर्तामा देशभक्ति र इमानदारीको खाँचो औंल्याए। उहाँहरू व्यक्तिहरू स्वार्थमा लाग्नु भएन। देशप्रति इमानदार नबन्दा अहिले समस्या देखिन थालेको हो, उनले भने, सरकार सञ्चालकहरू जिम्मेवार नबन्दा मुलुकमा संकट उत्पन्न हुने अवस्था देखिन थालेको छ। १ खर्ब ३ अर्ब कर असुल्न बाँकी रहेको तथ्यांक सार्वजनिक गर्दै बैठकमा किन कर असुली नगरेको भन्दै आफूले प्रधानमन्त्रीको ध्यानाकर्षण गराएको उनले अन्नपूर्ण पोस्ट्सँग बताए। तीन घण्टा चलेको बैठकको अन्तिममा प्रधानमन्त्रीले सबै पक्षबाट आएका आलोचना र समर्थन ग्रहण गर्ने भन्दै सुझावहरूको कार्यान्वयन गर्दै जाने आश्वासन दिएका थिए। तर, उनले कतिपय आलोचना सत्यभन्दा आरोप मात्रै भएको भन्दै असन्तुष्टि जनाएका थिए। यहाँ उठेका सबै विषय सत्य छैनन्। कतिपय आरोप मात्रै पनि छन्। यस्ता आरोपले विरोधी पक्षलाई थप सहयोग मात्रै पुग्छ, बैठक टुंग्याउँदै उनले भने, फेरि फेरि पनि भेट्दै गरुँला। बैठकमा नेकपाका अर्का अध्यक्ष पुष्पकमल दाहाल, वरिष्ठ नेताहरू झलनाथ खनाल, माधवकुमार नेपाल, महासचिव विष्णु पौडेल, संसदीय दलका उपनेता सुवास नेम्बाङ सहभागी थिए। तर प्रधानमन्त्रीबाहेक नेकपाका अरू कुनै नेता बोलेनन्।"
सूचनाको हक मानवअधिकारको प्रत्याभूति दिलाउने अनिवार्य शर्त : मन्त्री गुरुङ,"काठमाडौं : सञ्चार तथा सूचना प्रविधिमन्त्री पार्वत गुरुङले सरकारले मानवाधिकार सुनिश्चित हुने गरी सूचना प्रविधिको विकासमा जोड दिएको बताएका छन्। बहत्तरौँ अन्तरराष्ट्रिय मानव अधिकार दिवसका अवसरमा आयोजित भर्चुअल कार्यक्रममा मन्त्री गुरुङले मानवाधिकार हनन नहुने गरी जनतालाई सुसूचित गराउन गाउँगाउँमा इन्टरनेट सेवा विस्तारलाई प्राथमिकताका साथ अघि बढाइएको बताए। मन्त्री गुरुङले भने, 'सूचनाको हक मानवअधिकारको प्रत्याभूति दिलाउने अनिवार्य शर्त हो, त्यसलाई प्रभावकारी रुपमा अघि बढाउन मानवअधिकारकर्मी र सञ्चारकर्मीको भूमिका महत्वपूर्ण हुन्छ ।' अर्को प्रसङ्गमा सरकारका प्रवक्ता गुरुङले खोपको उपभोग नेपाली जनताले पनि छिट्टै पाउने गरी आवश्यक व्यवस्था मिलाउन सरकार लागिपरेको जानकारी दिए। मन्त्री गुरुङले जनतालाई निराश हुन नदिन तथा उनीहरुलाई राष्ट्र निर्माणका अभियानमा सम्पूर्ण रुपले सहभागी गराउन सरकारले पहल गरिरहेको बताउँदै त्यस अभियानमा मानवाधिकारकर्मीको साथ र सहयोग सदैव रहिरहने विश्वास व्यक्त गरे। रासस"
ओलीप्रचण्ड मिल्नुको विकल्प छैन : मुख्यमन्त्री गुरुङ,"बेंसीसहर : नेकपाका स्थायी कमिटी सदस्य एवं गण्डकी प्रदेशका मुख्यमन्त्री पृथ्वीसुब्बा गुरुङले नेकपाभित्र देखिएको संकट समाधानका लागि अध्यक्षद्धय केपी ओली र पुष्पकमल दहाल (प्रचण्ड) मिलेर अघि बढ्नुको विकल्प नभएको बताएका छन् । लमजुङमा उदिपुररिठ्ठेवगररामचोकबेसीनौथरबेसीशेरा कालोपत्रे सडकको मंगलबार शिलान्यास गर्दै मुख्यमन्त्री गुरुङले दुईअध्यक्ष ओली र प्रचण्ड मिलेर अघि बढ्दा मात्र नेकपामा देखिएको संकट समाधान हुने बताए । एकीकृत कम्युनिष्ट पार्टी निर्माणको यो अभियानमा दुई अध्यक्षको महत्वपूर्ण योगदान रहेकोले उहाँहरुको संवाद र सहकार्य अपरिहार्य रहेको उनको भनाइ थियो । यतिवेला सरकार गिराउने र पार्टी अध्यक्ष परिवर्तन गर्ने समय नरहेको उनले बताए । यो सरकारलाई जनताले पाँच बर्षको लागि म्याण्डेट दिएका छन । पार्टी अध्यक्ष हुने हो भने महाधिवेशनसम्म पर्खनु पर्छ । पार्टी एकताको मर्म भनेको अल्पमत र बहुमतको खेल खेल्न हुनै सक्दैन, नेता गुरुङले भने, एकताको मर्म भनेको दुवै अध्यक्षले बैठकको एजेण्डा तय गरी सहकार्य र सहमतिमा अघि बढदै पार्टी एकताका बाँकी काम सम्पन्नगरी महाधिवेशन गर्नुपर्छ । यो समय प्रचण्डले प्रधानमन्त्रीको राजिनामा र प्रधानमन्त्रीले प्रचण्डको राजिनामा माग्ने बेला नभएको उनले बताए । एकले अर्कालाई आरोप लगाउने अधिकार पनि पनि नभएको उनले बताए । उदिपुररिठ्ठेवगररामचोकबेसीनौथरबेसीशेरा सडक कालोपत्रे शिलन्यासपछि मन्तव्य राख्दै गण्डकी प्रदेशका मुख्यमन्त्री पृथ्वीसुब्बा गुरुङ । तस्बिर : नवीनराज कुइँकेल नेता गुरुङले अध्यक्ष बन्न मन लागे ४ महिना धैर्य गर्नुपर्ने भन्दै सरकार भने पूरा अवधि रहने बताए । सरकारले अहिलेसम्म कुनै सरकार र प्रधानमन्त्रीले गर्न नसकेको काम गरेको छ । यो सरकार ५ बर्ष टिक्छ । राजिनामा माग्नु जनमतको म्याण्डेट विपरित हुन्छ । जहाँसम्म पार्टी अध्यक्षको कुरा छ त्यो महाधिवेशनले तय गर्छ,'नेता गुरुङले भने । प्रधानमन्त्री ओलीले अबको महाधिवेशनमा अध्यक्ष नउठने बताएकाले प्रचण्डलाई सहमतिको अध्यक्ष बनाउन सकिने उनले बताए । तर, यस्तै शैली हो भने एकता महाधिवेशन गर्ने र सहमतीमा अध्यक्ष बन्ने कुरा प्रचण्डले समेत गुमाउन सक्ने उनले बताए । मुख्यमन्त्री गुरुङले मंसिर २८ गते हुने स्थायी कमिटीको बैठकले पार्टी विभाजनबाट बचाउनु पर्ने बताए । दोस्रो र तेस्रो पुस्ताको नेतासंग त्यो क्षमता भएकोले स्थायी कमिटीले पार्टी एकताको मर्म र स्थायी सरकारको मर्मलाई बुजेर निर्णय गर्छ,' मुख्यमन्त्री गुरुङले भने । मुख्यमन्त्री गुरुङले अहिले राजतन्त्रको पक्षमा उठिरहेको आवाज कुनै तुक नरहेको बताए । गुरुङले भने, गणतन्त्रको विकल्प राजतन्त्र नभई अझै उन्नत खालको गणतन्त्र हो । दोर्दी गाउँपालिकाका अध्यक्ष ओमबहादुर गुरुङको अध्यक्षतामा भएको कार्यक्रममा गण्डकी प्रदेशसभाका नेकपाका प्रमुख सचेतक मायानाथ अधिकारी, प्रदेशसभा सदस्य धनञ्जय दवाडी, बेसीशहर नगरपालिकाका नगर प्रमुख गुमानसिंह अर्याललगायतले मन्तब्य राखेका थिए । पूर्वाधार विकास कार्यालयका प्रमुख सुमन गिरीका अनुसार गण्डकी प्रदेश सरकारको लगानीमा ७१२१ किलो मिटर उदिपुररिठ्ठेवगररामचोकबेसीनौथरबेसीशेरासडक कालोपत्रे हुने भएको छ । सडकको लागत २६ करोड २९ लाख ६ हजार २ सय २५ रुपैयाँ रहेको छ भने २ वर्षभित्र सम्पन्न हुने भएको छ । सडकको निर्माण कन्टेक निर्माण प्राइभेट लिमिटेड काठमाडौंले गरेको छ ।"
विप्लव समूहले शिक्षकको यसरी गर्यो हत्या,"विराटनगर : नेत्रविक्रम चन्द विप्लव समूहका कार्यकर्ताले मंगलबार बिहान मोरङको मिक्लाजुङ गाउँपालिका१ बर्खेका ५३ वर्षीय राजेन्द्रकुमार श्रेष्ठको बर्बरतापूर्वक हत्या गरेका छन्। श्रेष्ठ स्थानीय सरस्वती आधारभूत विद्यालयका प्रधानाध्यापक हुन्। घरबाट लगभग एक किलोमिटर दूरीमा रहेको देउढुंगा जंगलमा पुर्याएर घाँटी रेटेर मारेको अवस्थामा श्रेष्ठको शव भेटिएको प्रहरीले जनाएको छ। विप्लव नेतृत्वको नेपाल कम्युनिस्ट पार्टीको मेचीकोसी ब्युरो इन्चार्ज प्रतापले मंगलबारै प्रेस विज्ञप्ति निकाली उक्त घटना आफ्नो पार्टीले गराएको जनाएका छन्। शिक्षक श्रेष्ठले लामो समयदेखि सुराकी गरेको र सच्चिन आग्रह गर्दा पनि अटेर गरेकाले यो घटना भएको उक्त विज्ञप्तिमा उल्लेख छ। उनलाई यसपटक पनि सच्चिन आग्रह गर्दै सम्झाउने क्रममा हतियार लिएर आक्रमण गरेपछि प्रतिकार गर्दा उनको मृत्यु भएको हो, विज्ञप्तिमा लेखिएको छ। उक्त विज्ञप्तिमा पार्टीका कार्यकर्ता पक्राउ गर्न, सामान लुट्न श्रेष्ठले पटकपटक प्रहरीलाई सघाएकाले उनलाई यसअघि पनि सम्झाउँदै आएको जनाइएको छ। श्रेष्ठको घाँटीको अगाडि भाग (रुद्र घण्टी) दुई ठाउँ रेटेको र टाउकोमा पनि चोट पाइएको प्रहरीले जनाएको छ। घटनास्थलमा कुनै पनि हतियार भने भेटिएको थिएन। प्रहरीले लट्ठी, श्रेष्ठका टोपी, चप्पल र मोबाइल भने फेला पारेको थियो। श्रेष्ठका भतिज महेशले घटनाको जानकारी प्रहरीलाई दिएका थिए। घटनास्थलको भुइँ मडारिएको भेटिएकाले उक्त समूहबाट जोगिन श्रेष्ठले प्रतिकार गरेको हुन सक्ने देखिएको छ। घटनाको प्रकृति हेर्दा बाँच्नका लागि निक्कै संघर्ष गरेजस्तो देखिन्छ। भुइँ मज्जाले मडारिएको छ, प्रदेश १ प्रहरी प्रमुख डीआईजी ईश्वरबाबु कार्कीले भने। सुरुमा गोली हानेर घटना गराइएको हुन सक्ने बताइए पनि प्रहरी घटनास्थलमा पुगेर अनुसन्धान थालेपछि घाँटी रेटेर हत्या गरेको पाइएको हो। २०४६ सालदेखि शिक्षण पेसामा आबद्ध उनी एकीकृत अखिल नेपाल शिक्षक संगठन मिक्लाजुङ गाउँ कमिटी सदस्यसमेत थिए। मंगलबार बिहान लगभग ६ बजेतिर आइपुगेका पाँचसात जनाको समूहले उनलाई घरायसी काम गरिरहेको अवस्थामा अपहरण गरी लगेको जानकारी स्थानीयले प्रहरीलाई दिएका थिए। होहल्ला गर्न थालेपछि मुख थुनेर श्रेष्ठलाई लगिएको उनीहरूको भनाइ छ। अपहरण गरी अगाडिबाट दुबै हात बाँध्दै बोल्न पनि नदिइकन जंगलमा पुर्याएर हत्या गरिएको अवस्थामा शव भेटिएको वडाध्यक्ष नरबहादुर राईले बताए। राईका अनुसार हात बाँधेर उत्तानो पारी भुइँमा लडाएको अवस्थामा शव फेला परेको हो। घरमा एक्लै भएको अवस्थामा उक्त समूहले आफूलाई कब्जामा लिएपछि श्रेष्ठले छिमेकीसँग गुहार मागेका थिए। स्थानीयले चासो लिन थालेको केही बेरमै उनको हत्या भएको खबर आएको वडाध्यक्ष राईले बताए। श्रेष्ठकी पत्नी ५३ वर्षीया धनकुमारीले आफू बिहानै बाख्रालाई घाँस पानी दिन र काम गर्न बाहिर गएको अवस्थामा घटना भएको सुनाइन्। त्यही कारण पतिलाई अपहरणकारीले कब्जामा लिँदै जंगलमा पुर्याएर हत्या गर्दा पनि आफूले पत्तै पाउन नसकेको उनले बताइन्। श्रेष्ठ दम्पतीका एक छोरा र छोरी छन्। ३० वर्षीय छोरा छत्रबहादुर बिहे गरेर मिक्लाजुङको मधुमल्लामा बस्दै आएका छन्। छोरी २८ वर्षीया पूजाको बिहे भइसकेको छ। वडाध्यक्ष राईका अनुसार मिक्लाजुङको केन्द्र मधुमल्लाबाट उत्तरतर्फ रहेको घटनास्थल पुग्न मोटरसाइकलमा तीन घण्टाभन्दा बढी समस्य लाग्छ। वडा कार्यालय रहेको स्थानबाट पैदल हिँडेर जाँदा अढाई घण्टाभन्दा बढी समय लाग्ने जानकारी राईले दिए। वडाध्यक्ष राई र गाउँपालिका अध्यक्ष देवीप्रसाद आचार्यसहित केही जनप्रतिनिधि दिउँसो मात्रै घटनास्थलमा पुगेका थिए। प्रहरी टोली दिउँसो ३ बजे मात्रै घटनास्थल पुगेको थियो। मोरङको विकट क्षेत्रमा पर्ने बर्खेसम्म पुग्ने कच्ची सडक छ। वडाध्यक्ष राईका अनुसार मुस्किलले मोटरसाइकल र ट्र्याक्टरबाहेक अरू सवारीसाधन चल्दैन। घटनाको अनुसन्धान गर्न खटिएको प्रहरी टोली जोखिम मोलेर ट्र्याक्टरमार्फत साढे ८ घण्टापछि घटनास्थल पुगेको थियो। मोरङ प्रहरी प्रमुख एसपी सन्तोष खड्काले ठूलो संख्यामा सुरक्षाकर्मी परिचालन गर्दै घटनास्थल र मिक्लाजुङ क्षेत्रलाई चारैतिरबाट घेरा हालेर सर्च थालिएको बताए। घटनामा संलग्नको पहिचान गर्न र उनीहरूलाई पक्राउ गर्न एसपी खड्का विशेष टोली लिएर घटनास्थल पुगेका छन्। घटनास्थल वरपर मोरङका साथै छिमेकी जिल्लाबाट पनि प्रहरी परिचालन भइसकेको र त्यस क्षेत्रबाट बाहिरिने सबै नाकामा विशेष निगरानी बढाइएको डीआईजी कार्कीले बताए। स्थानीयले केही समयदेखि विप्लव समूहका नाममा श्रेष्ठलाई फोनमार्फत विभिन्न धम्की आइरहेको खुलाएका छन्। उनी केही समयदेखि तनावमा रहे पनि यस विषयमा कुनै जानकारी भने नगराएको प्रहरीले जनाएको छ। स्थानीयका अनुसार श्रेष्ठ गाउँमा विकासप्रेमी र शैक्षिक सुधारकका रूपमा चिनिन्थे। विप्लव गतिविधि तीव्र मोरङको पहाडी क्षेत्र मिक्लाजुङमा विप्लव समूहको सैन्य तालिम हुँदै आएको सूचना प्रहरीमा छ। उनीहरूले उक्त क्षेत्रलाई आफ्नो परेड स्थलका रूपमा प्रयोग गरेर सैन्य तयारी गरिरहेको खबर स्थानीयले प्रहरीलाई दिएका छन्। यही सूचना पाएको प्रहरीले त्यस क्षेत्रमा यसअघि पटकपटक स्विप अप्रेसन चलाइसकेको छ। एसपी खड्काका अनुसार उनीहरू आधार इलाका बनाएर बसेको सूचनाका आधारमा विशेष निगरानी बढाइएको थियो। प्रहरी स्रोतका अनुसार विप्लव समूहले तालिम र अन्य विभिन्न गतिविधि सञ्चालन गर्दै आएपछि त्यस क्षेत्र उच्च निगरानीमा थियो। प्रहरीले केही दिनअघि मिक्लाजुङबाट उक्त समूहका दुई नेतालाई पक्राउ गरेको थियो। घटनालगत्तै मोरङसहित छिमेकी जिल्लाको पनि सुरक्षा व्यवस्था कडा पारिएको छ। सबै ठाउँमा सुरक्षा निगरानी बढाइएको छ, डीआईजी कार्कीले भने। शान्ति सम्झौतापछि भूमिगत पार्टीले मोरङमा पहिलो पटक सर्वसाधारणको हत्या गरेको हुन सक्ने प्रहरी स्रोतले बतायो। मिक्लाजुङको उत्तरी क्षेत्र विकट रहेकाले सहजै सबैको पहुँच नपुग्ने हुँदा पनि भूमिगत भएको विप्लव समूहले निर्वाध रूपमा आफ्ना गतिविधि सञ्चालन गर्ने गरेको सूचना प्रहरीसम्म आइपुगेको छ, उक्त स्रोतले भन्यो। घटनास्थल भएको क्षेत्र पाँचथर, इलाम र मोरङको सीमा हो। प्रदेश प्रहरी प्रवक्ता डीएसपी कविन्द्रकुमार कार्कीले प्रदेश १ बाट हालसम्म उक्त समूहका २ सय ४ जनालाई पक्राउ गरिएको जानकारी दिए। सरकारले २०७५ सालमा विप्लव समूहलाई प्रतिबन्धित गरेपछि हालसम्म प्रदेशबाट पक्राउ गर्दै कारबाहीका लागि कार्यकर्तालाई अदालतमा पेस गर्ने काम प्रहरीले गरिरहेको छ, डीएसपी कार्कीले भने, पक्राउ परेका विप्लव समूहका कार्यकर्तामध्ये विभिन्न मुद्दामा अदालतको आदेशानुसार हाल २९ जना कारागारमा कैद भुक्तान गरिरहेका छन्। सात जना अनुसन्धानका क्रममा छन्। अन्य १ सय ६८ जनामध्ये कैयौंले कैद भुक्तान गरिसकेको र केही तत्कालै अदालतबाट भएको आदेशबाट थुनामुक्त भएका छन्। उनले हालसम्म पेस्तोल १२ थान, भरुवा बन्दुक पाँच थान, एसएलआर एक थान, राइफल एक थान तथा सकेट बमलगायत अन्य विभिन्न विस्फोटक पदार्थ बरामद गरिएको जानकारी दिए। भोजपुर सदुरमुकामको पाँचधारे होटलनजिक २०७६ असार २५ गते बुधबार बिहान प्रहरी र विप्लव समूहका कार्यकर्ताबीच गोली हानाहान हुँदा दुई जनाको मृत्यु भएको थियो। मृत्यु भएकामा प्रहरी जवान सञ्जीव राई र विप्लव समूहका ओखलढुंगा इन्चार्ज नीरकुमार राई छन्।"
विवेकशील नेपाली दल र साझा पार्टीको एकीकरण घोषणापत्र (पूर्णपाठ),"काठमाडौं : विवेकशील नेपाली दल र साझा पार्टीबीच एकता घोषणा भएको छ। बुधबार भ्रष्टाचार विरुद्धको अन्तर्राष्ट्रिय दिवसको अवसर पारेर दुई पार्टीबीच एकता घोषणा भएको हो । एकतापछि नाम विवेकशील साझा पार्टी रहनेछ। कोभिड१९ ले सिर्जना गरेको प्रतिकूल परिस्थितिलाई दृष्टिगत गर्दै पार्टी एकता घोषणा कार्यक्रम जुम र फेसबुक लाइवमार्फत् आयोजना गरिएको हो । नवगठित विवेकशील साझा पार्टीका अध्यक्ष रवीन्द्र मिश्र र संयोजक मिलन पाण्डेसँगको छलफलसमेत राखिएको छ। विवेकशील र साझा पार्टीको एकता घोषणा (लाइभ) पार्टीको एकीकरण घोषणापत्र जस्ताको तस्तै : आज मिति ०७७ मङ्सिर २४ गते, बुधबार, भ्रष्टाचार विरुद्धको अन्तर्राष्ट्रिय दिवसका दिन विवेकशील नेपाली दल र साझा पार्टी पुनः एकीकृत भएको घोषणा गर्न पाउँदा हामी अत्यन्तै हर्षित भएका छौँ। नेपाली राजनीतिलाई अझ धेरै लोकतान्त्रिक, सुसंस्कृत, समावेशी, जनउत्तरदायी र न्यायपूर्ण बनाउँदै सुशासन, संवृद्धि र स्वाभिमानको महाअभियानलाई नेतृत्व गर्ने अपेक्षाका साथ आआफ्नै पृष्ठभूमि र परिवेशमा सङ्गठित भएका विवेकशील नेपाली दल र साझा पार्टी २०७४ साउन ११ गते विवेकशील साझा पार्टीको रूपमा एकीकृत भएका थियौँ। तर त्यो एकीकरण हाम्रै कतिपय व्यवहारिक कमजोरीहरूका कारण लामो समय रहेन। परिणामस्वरूप २०७५ पौष २७ गते पार्टी विभाजित भयो। त्यो निकै दुःखद घटना थियो। पार्टी विभाजनले वैकल्पिक राजनीति, यसको वैचारिक, राजनीतिक अपेक्षा र एक उन्नत पार्टी स्थापना गर्ने हाम्रो साझा लक्षलाई नै गम्भीर क्षति पुर्यायो। तत्पश्चात्, हामीलाई पुनः एकीकरणका लागि हाम्रा सदस्य, शुभचिन्तक, आम नागरिक र मतदाताहरूबाट निरन्तर सुझाव, दबाब र उत्प्रेरणा प्राप्त भइरह्यो। परिणामस्वरूप, संवादलाई निरन्तर अगाडि बढाउँदै हामीले आज पुनः पार्टी एकीकरण गरेका छौँ। यो एकीकरण स्वभावतः विगतमा भएको पार्टी विभाजनको कमजोरीलाई सच्याउने र नेपाली नागरिकसँग क्षमा याचना गर्ने हाम्रो विनम्र प्रयत्न त हो नै, नेपाली नागरिकले चाहेजस्तै एक अग्रगामी, सुसंस्कृत र उन्नत पार्टी निर्माण गर्ने सङ्कल्प पनि हो। यो एकीकरणले परम्परागत राजनीतिको दुष्चक्रबाट नेपाली समाजलाई मुक्त गर्नेछ भन्ने हाम्रो विश्वास हो। यो एकीकरणले भ्रष्टाचार, कुशासन र राज्यहीनताको अवस्थाबाट थिलथिलो भएका नेपाली नागरिकका सपनाहरूलाई पुनर्जागृत गर्दै राजनीतिमा नयाँ आशा सञ्चार गर्नेछ भन्नेमा पनि हामी विश्वस्त छौँ। हामी बहुलवादमा आधारित कल्याणकारी लोकतन्त्र, समन्वयात्मक बजार अर्थतन्त्र, सामाजिक न्यायको वैचारिक आलोकमा मूल्यमान्यता सहितको अग्रगामी राजनीतिक विकल्प स्थापना गर्न चाहन्छौँ। यस्तो राजनीति जसले निःशुल्क र गुणस्तरीय सार्वजनिक शिक्षा, स्वास्थ्य, सामाजिक सुरक्षा, न्यून आय भएकाहरूका लागि आवासको व्यवस्था तथा सार्वजनिक यातायातलाई राज्यको प्रमुख दायित्व बनाउन सकोस्। यस्तो राजनीति जसले समाजको तल्लो तप्कामा रहेका बहुसङ्ख्यक किसान र मजदुरलाई श्रम गरेर स्वाभिमानपूर्वक बाँच्ने वातावरण तयार गर्न सकोस्। र, इमानदार, सक्षम र दूरदृष्टिपूर्ण नेतृत्व भएको खण्डमा ती सबै सम्भव छन् भन्ने हाम्रो ठहर हो। हामी सहभागितामूलक लोकतन्त्र र परिणाममुखी राजनीति स्थापना गर्न चाहन्छौँ, जसले प्रत्यक्षतः नागरिकलाई अझ धेरै अधिकार सम्पन्न बनाओस्। जसले जन प्रतिनिधिहरू लाई मतदाताप्रति अझ धेरै उत्तरदायी हुन प्रबन्धन गर्न सकोस्। हामी राज्य व्यवस्था र सामाजिक संरचनाहरूमा सहअस्तित्व, सहकार्य र एकता सुनिश्चित गर्ने लोकतान्त्रिक बहुलवादप्रति प्रतिबद्ध रहने पार्टी बन्न चाहन्छौँ। हामी समावेशी लोकतन्त्र स्थापना गर्न चाहन्छौँ, जसले युवा, महिला, गरिब तथा सीमान्तकृत समुदायलाई अधिकार सम्पन्न गरी आर्थिक, सामाजिक न्याय सहितको समतामूलक संवृद्धि सुनिश्चित गर्न सकोस्। हामी राजनीतिलाई पेसा हैन, सेवामा रूपान्तरण गर्न चाहन्छौँ। एकीकृत पार्टी नेपाली नागरिकका लोकतान्त्रिक अधिकारहरूको सम्मान गर्दै, विगतमा भएका आन्दोलनका उपलब्धिहरूको रक्षा गर्दै, नेपाली नागरिकको भावनाको कदर गर्दै र संविधानको पूर्णतः पालना गर्दै पद्धति, पारदर्शिता, इमानदारी, उत्कृष्टता, समानुभूती, साहस जस्ता मूल्यमान्यतामा रहेर विवेकशील नागरिक, उद्यमशील समाज, सेवक सरकार र कल्याणकारी राज्यको परिकल्पनालाई साकार बनाउन निरन्तर क्रियाशील रहने छ। एकीकरणका प्रमुख बुँदाहरू: १) एकीकृत पार्टीको नाम विवेकशील साझा पार्टी हुनेछ। २) एकीकृत पार्टीको लोगो र चुनाव चिन्ह तराजु हुनेछ। ३) एकीकृत पार्टीको केन्द्रीय कार्यालय बखुण्डोल, ललितपुरमा रहनेछ। ४) एकीकृत पार्टीमा अध्यक्ष रवीन्द्र मिश्र र संयोजक मिलन पाण्डे रहने छन्। ५) एकीकृत पार्टीको केन्द्रीय समितिमा दुवै पक्षबाट ६५६५ जना सदस्यहरू रहने गरी कूल १३० जना केन्द्रीय सदस्य हुनेछन्। एकीकृत पार्टीको केन्द्रीय समितिको पहिलो बैठकले दुवै पक्षबाट बराबरीको सङ्ख्या (१३१३ जना) मा सदस्यहरू रहने केन्द्रीय सचिवालय गठन गर्नेछ। ६) एकता महाधिवेशनसम्म पार्टीको दैनिक कार्य सञ्चालनका लागि एकीकृत पार्टीको केन्द्रीय समितिले अन्तरिम पार्टी सञ्चालन कार्यविधि बनाई सोही अनुरूप पार्टीका काम कार्यवाहीहरू अगाडि बढाइनेछ। ७) सोही कार्यविधि अनुसार दुई महिनाभित्र दुवै पार्टी मातहतका हाल रहेका सम्पूर्ण संरचनाहरू गठन, पुनर्गठन र समायोजन सम्पन्न गरिनेछ। ८) पार्टी एकीकरणको सम्झौता भएको मितिले ६ महिना भित्र पार्टीको एकता महाधिवेशन सम्पन्न गरिनेछ। ९) एकीकृत पार्टीका अन्य सबै काम कारबाही दुवै दलका संवाद समितिले तयार पारेको संयुक्त प्रतिवेदनले दिशानिर्देश गरे अनुरूप हुनेछ। १०) एकीकृत पार्टीको पहिलो महाधिवेशनअगाडि कुनै वाधा अड्चन आएमा त्यसको अन्तिम व्याख्या र निरूपण एकीकृत पार्टीको केन्द्रीय समितिले गर्नेछ। हामी विवेकशील साझा पार्टीलाई अस्तित्वमा मात्र रहने सिर्फ एक दल नभई नेपाली नागरिकका पुरा हुन बाँकी सबै सपनाहरूलाई पुरा गर्ने राजनीतिक अभियानको नेतृत्वदायी र रूपान्तरणकारी शक्ति बनाउन चाहन्छौँ। हामी परम्परागत राजनीतिबाट आजित नेपाली नागरिकलाई सुन्दर, लोकतान्त्रिक र अग्रगामी राजनीतिक विकल्प दिन चाहन्छौँ। हाम्रो यो चाहनालाई पुरा गर्न नेपाली नागरिकको साथ, सहयोग र विश्वास हामीलाई अवश्य मिल्नेछ भन्ने हाम्रो अपेक्षा छ। हाम्रो यो राजनीतिक अभियानमा हातेमालो गर्न, ऐक्यबद्धता जनाउन र संलग्न हुन हामी सबै नेपाली नागरिकलाई हार्दिक आह्वान गर्दछौँ। पार्टी एकीकरणको यो सुखद क्षणमा पार्टीका सदस्य, शुभचिन्तक, मतदाता र आम नेपाली दिदीबहिनी तथा दाजुभाइ प्रति आभार प्रकट गर्दै शुभकामना व्यक्त गर्दछौँ। धन्यवाद सहित, रवीन्द्र मिश्र मिलन पाण्डे संयोजक अध्यक्ष साझा पार्टी विवेकशील नेपाली दल संवाद समितिका सदस्यहरू: साझा पार्टी विवेकशील नेपाली दल समीक्षा बास्कोटा निर्देश सिलवाल केशब दाहाल रञ्जु दर्शना किरणकृष्ण श्रेष्ठ रमेश पौड्याल अनुसूची कः दुवै दलका ६५, ६५ (१३० जना) केन्द्रीय सदस्यको नामावली। रवीन्द्र मिश्र (अध्यक्ष) मिलन पाण्डे (संयोजक) वर्णानुक्रमका आधारमा बाँकी केन्द्रीय सदस्यको नामावली: अनिल भेटवाल, अनुपमान सैँजु, अनुपा श्रेष्ठ, डा अनुशा थापा, अब्दुस मिया, अमलेश कर्ण, अनिमेश कुमार मिश्र, अमृत पुडासैनी, अमृता थपलिया, अर्जुन खनाल, आशिष रेग्मी जोशी, आशुतोष तिवारी, आशुतोष प्रधान, ईन्दिरा काफ्ले, ईन्दिरा शर्मा वाग्ले, डा उमेद पुन, कमलेश्वर प्रसाद पाठक, किरणकृष्ण श्रेष्ठ, किशोर थापा, कीर्ति तुलाधर, कुसुम घिमिरे, कृष्णप्रसाद भट्टराई, केशब दाहाल, केशव मल्ल, गेहेन्द्र दाहाल, गोपाल हमाल, घनबहादुर शाह, घनश्याम विश्वकर्मा, चन्डिका तिमिल्सिना, चिरञ्जीवी बराल, जगन्नाथ काफ्ले, जमुना बन, जमुना शर्मा, जमुना सुबेदी, जीवन ढकाल, तारा काफ्ले, तृष्णा भण्डारी, दिपक प्रसाद उप्रेती, दिव्येश गिरी, दीपक पौडेल, दीपा अर्याल, दुज्जी चौधरी, दुर्गा ताजपुरिया, धनपति महतो, नवराज थापा, निरूपमा यादव, निर्देश सिलवाल, पवन मल्ल, पवित्रा थापा, पुकार बम, पुरुषोत्तम ढुङ्गेल, पुष्पा सापकोटा, प्रकाश आचार्य, प्रकाशचन्द्र परियार, प्रतिभा डङ्गोल, प्रदीप थापा, प्रमेश श्रेष्ठ, प्रेम केसी, बसन्ती रोकाया, भरतराज पन्त, भिमप्रसाद अधिकारी, भूपदेव शाह, भूपेन्द्र वस्नेत, मधुसुदन केसी, मधुसूदन पाठक, मनिस खनाल, महेन्द्रकुमार थापा, महेश पाठक, महेश भण्डारी, मुरलीमनोहर मिश्र, यम नारायण खनाल, रजनी केसी, रजिया बानु, रन्जु दर्शना, रमेश पौड्याल, रमेश महर्जन, रमेश विष्ट, डा राजेन्द्र पंगेनी, राज्यलक्ष्मी श्रेष्ठ, राधिका भट्ट, राम तपस्या साह, राम सोरागथ शर्मा, रामपुकार महरा, रेवतीरमण सुवेदी, रोशनी अधिकारी, रोहित क्षेत्री, लक्ष्मी घिमिरे, लक्ष्मी शाही, विकल शेरचन, विकु लामा, विना शाह, विमल तामाङ, विमला बुढा मगर, विराजभक्त श्रेष्ठ, वृतान्त खनाल, शरण कार्की, शरदराज पाठक, शारदा रिजाल, शिशिर बन्जारा, शोभा शाक्य, श्रीकृष्ण श्रेष्ठ, संगीता श्रेष्ठ, संजय बराल, सचेन घले, सञ्जीव भट्टराई, समाइरा श्रेष्ठ, समिक्षा बास्कोटा, समुन्द्र केसी, सरला लामिछाने, सरस्वती पन्थी भुषाल, सरोज गौतम, सस्मित पोखरेल, साहारा चपाई, सिर्जना खड्का, सुदन मानन्धर, सुमनकुमार मिश्रा, सुमित्रा गुरुङ, सुमित्रासिँह लामा, सुरज प्रधान, सुरेश भट्ट, सुवुना बस्नेत, सुशील देवकोटा, सुशीला केसी अधिकारी, हरिकृष्ण अधिकारी, हरिकृष्ण श्रेष्ठ, हरिप्रसाद गौतम, हरीशप्रसाद भट्ट, हिरामणी पौडेल। धन्यवादसहित, विवेकशील साझा पार्टी बखुण्डाेल, ललितपुर"
विवेकशील र साझा पार्टीको एकता घोषणा (लाइभ),काठमाडौं : विवेकशील नेपाली दल र साझा पार्टीबीच अहिले एकता घोषणा हुँदैछ। बुधबार भ्रष्टाचार विरुद्धको अन्तर्राष्ट्रिय दिवसको अवसर पारेर दुई पार्टीबीच एकता हुन लागेको हो। एकतापछि नाम विवेकशील साझा पार्टी रहनेछ। कोभिड१९ ले सिर्जना गरेको प्रतिकूल परिस्थितिलाई दृष्टिगत गर्दै पार्टी एकता घोषणा कार्यक्रम जुम र फेसबुक लाइवमार्फत् आयोजना गरिएको छ। कार्यक्रमको अन्तिम खण्डमा नवगठित विवेकशील साझा पार्टीका अध्यक्ष रवीन्द्र मिश्र र संयोजक मिलन पाण्डेसँगको छलफलसमेत राखिएको छ। लाइभ
अर्घाखाँची कांग्रेसले क्रियाशील सदस्यता केन्द्रमा बुझायो,सन्धिखर्क : नेपाली कांग्रेस अर्घाखाँचीले क्रियाशील सदस्यताको सूची केन्द्रीय कार्यालयमा बुधबार बुझाएको छ । देशभरमा क्रियासिल सदस्यता बुझाउनेमा अर्घाखाँची कांग्रेस प्रथम भएको छ । कोरोना भाइरस महामारीबीच क्रियाशील सदस्यता वितरण र नवीकरणको काम अर्घाखाँची जिल्ला कार्यसमितिले टुंग्याएर केन्द्रमा पठाएको नेपाली कांग्रेसका जिल्ला सभापति विष्णुप्रसाद खनाल (मुस्कान) ले जानकारी दिए । नेपाली कांग्रेसका जिल्ला सचिव विष्णुप्रसाद भुसालले आज केन्द्रीय कार्यालयमा क्रियाशील सदस्यको विवरण बुझाएका हुन् । पार्टी केन्द्रीय कार्यालयको निर्देशनअनुसार क्रियाशीलको विवरण बुझाउने अर्घाखाँची कांग्रेस पहिलो हो । अरू ७३ जिल्लामा क्रियाशील सदस्यताको नवीकरण र वितरणको काम भइरहेको छ । अर्घाखाँचीबाट ११ हजार आठ सय ७० जना क्रियाशीलको नाम केन्द्रीय कार्यालयमा बुझाएको जानकारी दिए । जुन संख्या २०७२ सालमा भएको कांग्रेसको १३ औं महाधिवेशनमा जम्मा ६ हजार मात्रै थियो । ६ वटा स्थानीय तह रहेको अर्घाखाँचीका ४ स्थानीय तहमा नेपाली कांग्रेसले प्रमुख पद समेत जितेको छ । ४ स्थानमा जिताउने मुख्य भुमिका नेपाली कांग्रेसका जिल्ला सभापति मुस्कानकै रहेको थियो ।
ठूलो वा सानो भ्रष्टाचार अक्षम्य अपराध : प्रधानमन्त्री ओली,"काठमाडौं : प्रधानमन्त्री केपी शर्मा ओलीले ठूलो वा सानो मात्रामा जोसुकैबाट हुने भ्रष्टाचार भएपनि त्यो अक्षम्य अपराध हुने बताएका छन्। भ्रष्टाचारविरुद्धको अन्तर्राष्ट्रिय दिवसका अवसरमा सन्देश दिँदै प्रधानमन्त्री ओलीले कुनै एक सूचकका आधारमा मात्रै भ्रष्टाचार घटेको वा बढेको निष्कर्षमा पुग्न नकिने उल्लेख गर्दै पछिल्ला दुई वर्षमा मुलुकमा सुशासन कायम भइ भ्रष्टाचार गर्ने प्रवृत्ति धेरै हमदसम्म ओरालो लागेको जनाए। प्रधानमन्त्री ओलीले कोभिड१९ को महामारीलाई परास्त र यसको असर न्यूनीकरण गर्दै सामान्य लयमा फर्किन स्वच्छ, सुशासनयुक्त, आचरण व्यवहार र काम गर्नैपर्ने भएकाले यस तथ्यलाई संयुक्त राष्ट्रसङ्घले समेत अनुभूत गरेको बताए । 'वर्तमान सरकारले भ्रष्टाचार नियन्त्रण तथा सुशासन प्रवद्र्धनलाई स्थापनाकै दिनदेखि महत्व दिँदै आएको छ र यसप्रतिको सरकारको प्रतिबद्धता अविचलित छ । देशको आर्थिकसामाजिक रुपान्तरणमा उल्लेखनीय प्रगति भएको छ ।' सन्देशमा भनिएको छ, 'ठूला विकास आयोजनाहरुको काम अघि बढेको छ । मुलुकको मुहार फेर्ने गेम चेन्जर प्रोजेक्टहरुको काम अघि बढेकै छ । सामाजिक सेवा क्षेत्रमा देखिएका विकृति, असङ्गति र समस्याको निराकरण गर्दै सार्वजनिक सेवालाई पारदर्शी, जवाफदेही र नागरिकमैत्री बनाउँदै लगिएको छ । नवीनतम् सूचना प्रविधि उपयोग गर्दै आम नागरिकलाई सेवा दिने अग्रभागका निकायमा अनलाइन सेवा सुरु गरिएको छ । प्रायः सबैजसो स्थानीय तहमा बैंकिङ सेवा पुगेको छ ।' अख्तियार दुरुपयोग अनुसन्धान आयोगले विगत दुई आर्थिक वर्षमा ७९२ भ्रष्टाचारका मुद्दा चलाएको र हाल पनि करिब आठ हजार उजुरीमाथि अनुसन्धान भइरहेको उल्लेख गर्दै प्रधानमन्त्री ओलीले भ्रष्टाचारमा संलग्न जो कोहीलाई पनि कानूनी दायरामा ल्याउनैपर्ने अडान दोहोर्याए। 'भष्टाचार हुनै नदिनु हाम्रो प्राथमिकता हो । यसका लागि सरकारी, निजी, गैरसरकारी, सामुदायिक तथा सञ्चार क्षेत्रलगायत सबैको सहयोग र सहकार्य आवश्यक छ । हाम्रा सामाजिक मूल्य, मान्यता, संस्कार र व्यवहारमा परिवर्तन गर्नु त्यत्तिकै आवश्यक छ । सामाजिक सुशासनले व्यावसायिक एवं राजनीतिक सुशासनका लागि दबाब सिर्जना गर्दछ', सन्देशमा भनिएको छ, 'सार्वजनिक संस्थाहरुको सुढृढीकरण, जवाफदेही र पारदर्शी कार्यप्रणाली, सार्वजनिक खरिद प्रणालीमा शुद्धताजस्ता कुरा भ्रष्टाचार नियन्त्रणका निरोधात्मक उपायहरु हुन् ।' रासस"
नवलपरासीमा राजावादीको प्रदर्शन,"परासी : विभिन्न जिल्लामा प्रदर्शन गर्दै आएका राजावादीहरुले बुधबार पश्चिम नवलपरासीमा पनि प्रदर्शन गरेका छन्। हिन्दु राष्ट्र र राजतन्त्रको पक्षमा नारा लगाउँदै बर्दघाटबाट निस्केको मोटरसाईकल जुलुस भूमही, सुनवल हुँदै सदरमुकाम परासीमा आएर सभामा परिणत भएको थियो। सभामा शिव सेना नेपालका अध्यक्ष अनिल बस्नेतले राष्ट्रलाई बचाउनका लागि अब राजासहितको हिन्दु राष्ट्रको विकल्प नभएकोमा जोड दिएका थिए। सभामा राप्रपाका जिल्ला नेता रामभवन यादव, शिव सेना नेपालका जिल्ला संयोजक उपेन्द्र गौतम, रमेश श्रेष्ठलगायतले वर्तमान राज्य व्यवस्थाबाट जनताहरु आजित भएको भन्दै राजसंस्था पुनर्स्थापना प्रति जनताको सहभागिता बढ्दै गएको दाबी गरेका थिए। प्रदर्शनमा युवाहरुको उल्लेखनीय सहभागिता रहेको थियो। जुलसका सहभागीहरुले पूर्वराजालाई कमजोर ठान्नेका लागि यस्ता प्रर्दशन शक्ति प्रदर्शनका रुपमा विभिन्न जिल्लामा गर्दै आएको बताएका थिए।"
प्रधानमन्त्री ओली र प्रचण्डबीच बालुवाटारमा छलफल,काठमाडौं : प्रधानमन्त्री एवम् नेपाल कम्युनिस्ट पार्टी (नेकपा) अध्यक्ष केपी ओली र कार्यकारी अध्यक्ष पुष्पकमल दाहाल प्रचण्डबीच भेटवार्ता भएको छ। बुधबार बिहान प्रधानमन्त्रीको सरकारी निवास बालुवाटारमा ओली र प्रचण्डबीच भेटवार्ता भएको हो। प्रधानमन्त्रीका प्रेस संयोजक सूर्य थापाका अनुसार दुई अध्यक्षबीच बालुवाटारमा छलफल भएको हो। अध्यक्षद्वयको भेटमा मंसिर २८ गतेका लागि बोलाइएको स्थायी समिति बैठकका विषयमा केन्द्रित छलफल भएको छ। कात्तिक २२ गते प्रचण्डसहितका पाँच सचिवालय सदस्यले सचिवालय बैठक बोलाउन माग गर्दै ओलीलाई दुई पन्ने पत्र बुझाएपछि नेकपामा पत्र शृङ्खला नै चलेको थियो। त्यसपछि अध्यक्षद्वयबीच अदानप्रदान भएका पत्र सार्वजनिक भएपछि नेकपाको पछिल्लो विवाद उत्कर्षमा पुगेको थियो। नेकपा सचिवालय बैठकमा कात्तिक २८ गते कार्यकारी अध्यक्ष प्रचण्डले १९ पृष्ठको राजनीतिक प्रतिवेदन पेश गरेपछि विवाद चर्किदै आएको छ। ओलीले प्रचण्डको उक्त प्रस्तावलाई आरोपपत्रको संज्ञा दिँदै मंसिर १३ गते ३८ पृष्ठको राजनीतिक प्रतिवेदन पेश गरेका छन्। अध्यक्षद्वयबीच आदानप्रदान भएका पत्र र राजनीतिक दस्तावेजले सचिवालयमा विवाद उत्पन्न भएपछि कात्तिक २१ गते स्थायी कमिटी बैठकमा पत्र र राजनीतिक दस्तावेज प्रस्तुत भएका छन्। सबै स्थायी कमिटी सदस्यलाई अध्ययनका लागि राजनीतिक दस्तावेज वितरण गरेर पहिलो बैठक सम्पन्न भएको छ। उक्त बैठकमा अध्यक्ष ओली भने उपस्थित भएनन्। ओलीले प्रचण्डले कात्तिक २८ गते पेश गरेको राजनीतिक प्रतिवेदन फिर्ता लिनुपर्ने माग गरेका छन्। प्रधानमन्त्रीले लिखित पत्र नै पठाएर बैठकमा जानकारी नहुने औपचारिक जानकारी गराएका थिए । स्थायी कमिटी बैठकमा ओलीको पत्रलाई सचिवालय सदस्य एवम् उपप्रधानमन्त्री ईश्वर पोखरेलले वाचन गरेका थिए । प्रधानमन्त्री ओलीलाई भेट्न ११ बजेपछि प्रचण्ड बालुवाटार पुगेका थिए । दुई अध्यक्षबीच करिब डेढ घण्टा छलफल भएको छ । बीचमा प्रधानमन्त्री ओली र प्रचण्डबीच भेटवार्ता ठप्प भएको थियो । कात्तिक २५ गतेपछि मंसिर २० गते मात्र अध्यक्षद्वयबीच एक्लाएक्लै छलफल भएको थियो । स्थायी कमिटी बैठक सुरु भएपछि दुई अध्यक्षबीच भएको बुधबारको भेटलाई महत्वका साथ हेरिएको छ ।
एकजुट हुन प्रधानमन्त्रीको आह्वान,"काठमाडौं : सत्तारूढ दल नेकपाको अन्तरसंघर्षबाट गुज्रिरहेका प्रधानमन्त्री केपी शर्मा ओलीले मंगलबार सर्वदलीय बैठक डाके। प्रधानमन्त्री ओलीले सर्वदलीय बैठक बोलाउनुको ध्येय एउटै थियो पछिल्लो समय व्यवस्थाविरुद्ध सडकमा भइरहेका प्रदर्शनबारे सबै दलहरूको साझा धारणा बनाउने। राजतन्त्र र हिन्दू राज्य कायम हुनुपर्ने मागसहित भइरहेका प्रदर्शनप्रति सरकारको दृष्टिकोण के हो भन्दै टीकाटिप्पणी हुन थालेपछि प्रधानमन्त्रीले सर्वदलीय बैठक आह्वान गरेका हुन्। बैठकमा विषय प्रवेश गर्दै प्रधानमन्त्री ओलीले भने, पछिल्ला समय देशमा संविधानविरोधी गतिविधि बढिरहेका छन् भने हत्याहिंसाका घटनाहरू पनि बढ्न थालेका छन्। यसविरुद्ध सबै दलहरू एकजुट हुनु आवश्यक छ। यसका साथै प्रधानमन्त्रीले कोरोना संक्रमण नियन्त्रणमा सरकार सफल हुँदै गएको बताए। उनले समसामयिक विषयमा संसदीय संसद्मा प्रतिनिधित्व गर्ने दलका नेताहरूसँग सल्लाहसुझाव मागेका थिए। यो सहमतिमा ल्याइएको संविधान हो। यसको मर्म प्रधानमन्त्रीले बुझ्न सक्नु भएन। उहाँको भूमिका समन्वयकारी हुन सकेन। रामचन्द्र पौडेल, वरिष्ठ नेता, नेपाली कांग्रेस यहाँ उठेका सबै विषय सत्य छैनन्। कतिपय आरोप मात्रै पनि छन्। यस्ता आरोपले विरोधी पक्षलाई थप सहयोग मात्रै पुग्छ। केपी शर्मा ओली, प्रधानमन्त्री बैठकमा प्रमुख प्रतिपक्षी नेपाली कांग्रेससहित जनता समाजवादी पार्टी, राप्रपा, नेमकिपा, जनमोर्चालगायत विपक्षी दलका नेता सहभागी थिए। प्रमुख प्रतिपक्षी दलका तर्फबाट वरिष्ठ नेता रामचन्द्र पौडेलले बाह्रबुँदे लिखित मन्तव्य राखेका थिए। उपसभापति विमलेन्द्र निधि, पूर्वमहामन्त्री कृष्णप्रसाद सिटौला, सहमहामन्त्री डा प्रकाशशरण महतले सरकारको आलोचना गरेका थिए। कोरोना नियन्त्रणमा सरकार असफल भयो। संसद् हठात् स्थगन गरेर अध्यादेशबाट मुलुक सञ्चालन गर्न खोजियो। भ्रष्टाचार बढेको मात्रै नभई प्रधानमन्त्री स्वयम् नै भ्रष्टाचारीको संरक्षण गर्नुभयो। नागरिकमा असन्तुष्टि बढ्नुमा सरकारका जिम्मेवार छ, कांग्रेस नेताहरूको भनाइ उद्धृत गर्दै सहमहामन्त्री डा महतले भने, अहिलेको सडकमा देखिएको विरोध प्रणालीकै विरुद्धको असन्तुष्टि नभई कम्युनिस्ट सरकारविरुद्धको हो। सरकार सच्चिनु जरुरी छ। सरकारले आफ्नो कार्यशैली सच्यायो भने अहिले देखिएका धेरै असन्तुष्टि कम हुँदै जान्छन्। वरिष्ठ नेता पौडेलले सहमतिमा संविधान ल्याइए पनि त्यसको मर्म प्रधानमन्त्रीले बुझ्न नसकेको बताएका थिए। उनले प्रधानमन्त्रीको भूमिका समन्वयकारी हुन नसक्दा समस्या बढ्दै गएको दाबी गरे। तपाईंले आफन्त र मन्त्रीहरूका भ्रष्टाचारका आरोपको ढाकछोप आफै अगाडि सरेर गर्नुभयो, पौडेलले भने, देशमा भ्रष्टाचारको बिगबिगी छ तर ठूला भ्रष्टाचार काण्डहरू चलाउन नसक्ने अवस्थामा अख्तियार पुगेको छ। अदालत पनि प्रभावहीनजस्तो देखिन्छ। उनले राष्ट्रपतिले पदीय हैसियत र मर्यादा बिर्सेका कारण पनि अहिलेको परिस्थिति सिर्जना भएको जिकिर गरे। उनले तनहुँमा आफूमाथि भएको दुव्र्यवहारबारे पनि प्रधानमन्त्रीसँग प्रश्न गरेका थिए। उपसभापति निधिले सरकारले शासन गर्ने नैतिक अधिकार गुमाइसकेको दाबी गर्दै सरकारबारे नेकपा अध्यक्षद्वयको पत्रले छर्लंग पारेको कटाक्ष गरे। तस्बिर आफैं बोल्छ। नेकपाकै अध्यक्षद्वय प्रचण्डजी र ओलीजीको पत्रले भन्छ कि सरकारको कामकारबाहीबारे, दुवै अध्यक्षतर्फ हेर्दै निधिले भने, देश र जनताप्रति नेकपा नेतृत्वको सरकारले के कति काम गयो, विपक्षीले केही भन्नै पर्दैन। तपाईंहरूको पत्र हेरेर देश दुनियाँ छर्लंग भइसकेको छ। कांग्रेस सभापति शेरबहादुर देउवा भने जरुरी काम परेको भन्दै बैठकमा धेरै नबसी निस्किएका थिए। पौडेललगायत नेताहरूले बोल्ने भन्दै देउवा बैठकबाट बाहिरिएका थिए। बैठकमा जनता समाजवादी पार्टीका अध्यक्षद्वय उपेन्द्र यादव र महन्थ ठाकुरले पनि सरकारको आलोचना गरे। संघीयता कार्यान्वयनप्रति सरकार उदासीन रहेको आरोप उनीहरूको थियो। राप्रपाका वरिष्ठ नेता दीपक बोहोराले पनि कोरोना नियन्त्रणमा सरकार चुकेको र भ्रष्टाचार बढेको आरोप लगाए। उनले राजतन्त्रका पक्षमा सडकमा भइरहेको प्रदर्शनमा राप्रपाको नैतिक समर्थन रहेको स्पष्ट पारेका थिए। राजासहितको लोकतन्त्र र हिन्दू राज्यका बारेमा सर्वदलीय बैठक राखेर निर्णय गर्नुपर्छ भन्ने कुरा मैले राखेँ, बैठकपछि सञ्चारकर्मीसँग उनले भने, तर, प्रधानमन्त्रीले कुनै जवाफ दिनुभएन। नेमकिपाका प्रेम सुवालले मन्त्री र उनीहरू निकट नेता कार्यकर्तामा देशभक्ति र इमानदारीको खाँचो औंल्याए। उहाँहरू व्यक्तिहरू स्वार्थमा लाग्नु भएन। देशप्रति इमानदार नबन्दा अहिले समस्या देखिन थालेको हो, उनले भने, सरकार सञ्चालकहरू जिम्मेवार नबन्दा मुलुकमा संकट उत्पन्न हुने अवस्था देखिन थालेको छ। १ खर्ब ३ अर्ब कर असुल्न बाँकी रहेको तथ्यांक सार्वजनिक गर्दै बैठकमा किन कर असुली नगरेको भन्दै आफूले प्रधानमन्त्रीको ध्यानाकर्षण गराएको उनले अन्नपूर्ण पोस्ट्सँग बताए। तीन घण्टा चलेको बैठकको अन्तिममा प्रधानमन्त्रीले सबै पक्षबाट आएका आलोचना र समर्थन ग्रहण गर्ने भन्दै सुझावहरूको कार्यान्वयन गर्दै जाने आश्वासन दिएका थिए। तर, उनले कतिपय आलोचना सत्यभन्दा आरोप मात्रै भएको भन्दै असन्तुष्टि जनाएका थिए। यहाँ उठेका सबै विषय सत्य छैनन्। कतिपय आरोप मात्रै पनि छन्। यस्ता आरोपले विरोधी पक्षलाई थप सहयोग मात्रै पुग्छ, बैठक टुंग्याउँदै उनले भने, फेरि फेरि पनि भेट्दै गरुँला। बैठकमा नेकपाका अर्का अध्यक्ष पुष्पकमल दाहाल, वरिष्ठ नेताहरू झलनाथ खनाल, माधवकुमार नेपाल, महासचिव विष्णु पौडेल, संसदीय दलका उपनेता सुवास नेम्बाङ सहभागी थिए। तर प्रधानमन्त्रीबाहेक नेकपाका अरू कुनै नेता बोलेनन्।"
आठ महिनापछि बिहीबारबाट चिडियाखाना खुल्दै,"विश्व महामारीका रुपमा फैलिएको कोभिड१९ को सङ्क्रमण नेपालमा पनि देखिएसँगै गत चैत ७ गतेदेखि बन्द भएको जावलाखेलस्थित सदर चिडियाखा बिहीबारदेखि खुल्ने भएको छ। नेपाल सरकारको कोभिड१९ सङ्कट व्यवस्थापन केन्द्र (सिसीएमसी) को निर्णयपछि स्वास्थ्य सुरक्षाका आवश्यक मापदण्ड पालना गरी बिहीबारदेखि चिडियाखाना खुल्न लागेको व्यवस्थापन पक्षले जनाएको छ।चिडियाखानामा प्रवेशका लागि स्वास्थ्यका मापदण्ड तयार गरिएको बताउँदै चिडियाखाना व्यवस्थापन प्रमुख डा चिरञ्जीवीप्रसाद पोखरेलले प्रवेश टिकटको डिजिटलाइजेसन गरिएको र अनलाइनमार्फत पनि लिन सकिने जानकारी दिए। चिडियाखानामा प्रवेश गर्दा हरेक व्यक्तिले मास्क अनिवार्य लगाउनुपर्ने र प्रवेश क्षेत्रमा सेनिटाइजरको व्यवस्था गरिएको छ। भिडभाड व्यवस्थापन गर्न एकपटकमा बढीमा ७०० देखि ८०० व्यक्तिलाई मात्र प्रवेश दिने र त्यसपछि अवलोकर्ताको सङ्ख्या धेरै भएमा जति व्यक्ति अवलोकनपछि बाहिरिन्छन् त्यति नै सङ्ख्यामा मात्र नयाँ प्रवेश गर्न दिने व्यवस्था गरिएको छ। यसैगरी चिडियाखानाभित्र बसेर खान र वन्यजन्तुलाई खुवाउन, छुन नपाउने, एक व्यक्ति बढीमा डेढ घण्टामात्र बस्न पाउने, बालबालिकालाई खेलाउन नपाउनेजस्ता मापदण्ड तयार गरिएको छ। यसअघि झैँ हरेक दिन बिहान १० देखि साँझ ५ बजेसम्म अवलोकनका लागि सञ्चालन हुनेगरी नै मापदण्ड तयार गरिएको छ। हाल चिडियाखानामा ११० प्रजातिका एक हजार ६८ वन्यजन्तु छन्। अवलोकनका गर्न विदेशीका लागि ७५०, सार्क राष्ट्रका पाहुनाका लागि ५००, नेपालीलाई १५० र नेपाली विद्यार्थी तथा ज्येष्ठ नागरिकका लागि ९० शुल्क निर्धारण गरिएको छ। वार्षिक ११ लाख दर्शक अवलोकन गर्न आउने यहाँ प्रवेश शुल्कबाट नै वार्षिक १५ देखि १६ करोडसम्मको आर्थिक कारोवार हुने गरेको छ। अवलोकन गर्न आएका अवलोकनकर्ताबाट प्राप्त शुल्कबाट कर्मचारी व्यवस्थापन र जनावरलाई खानपानको व्यवस्थापन गर्दै आएको चिडियाखानामा विगत आठ महिना बढी समयदेखि आम्दानी शून्य भएपछि खर्च व्यवस्थापन गर्न समस्या भएको चिडियाखाना व्यवस्थापन पक्षले जनाएको छ। तत्कालीन राणा प्रधानमन्त्री जुद्ध शमशेरद्वारा विसं १९८९ मा निजीरुपमा स्थापना गरिएको सदर चिडियाखाना विसं २०११ देखिमात्र सर्वसाधारणलाई खुला गरिएको थियो। चिडियाखाना २०५२ सालदेखि राष्ट्रिय प्रकृति संरक्षण कोषद्वारा व्यवस्थापन गरिएको हो। रासस"
मानव अधिकार दिवसको पूर्वसन्ध्यामा दीप प्रज्ज्वलन,"भक्तपुर : ७२ औं विश्व मानव अधिकार दिवसको पूर्वसन्ध्यामा बुधबार भक्तपुरमा दीप प्रज्ज्वलन गरिएको छ। नेपाल मानव अधिकार संगठन भक्तपुर जिल्ला शाखाले भक्तपुर नगरपालिका ५ टौमढीस्थित पाँचतले मन्दिर परिसरमा दीप प्रज्ज्वलन गरिएको हो। प्रत्येक वर्षको १० डिसेम्बरका दिन विश्वभर मानव अधिकार दिवस मनाइँदै आएको छ। सोहीअनुसार उक्त दिवसमो पूर्वसन्ध्यामा भक्तपुरको टौमढीमा दीप प्रज्ज्वलन गरिएको शाखाका सभापति रामकृष्ण मानन्धरले जानकारी दिए। कोरोना भाइरस महामारीको कारण यस वर्ष मानव अधिकार दिवस औपचारिकतामा सीमित गर्न दीप प्रज्ज्वलन गरेका हौं, उनले भने। दीप प्रज्ज्वलन कार्यक्रममा संगठनका पूर्वमहासचिव योगेन्द्रमान बिजुक्छे, भक्तपुर जिल्ला शाखाका पूर्वसभापति विश्वमोहन जोही र शाखाका वर्तमान कार्यसमितिका पदाधिकारी एवं सदस्य र मानव अधिकारवादीहरुको सहभागिता रहेको थियो। विश्व मानव अधिकार दिवसअन्तर्गत यस वर्षको नारा स्वस्थ बनौं, मानव अधिकारको लागि उठौं : कोरोनाबाट मुक्ति, शान्ति, सामाजिक सद्भाव र राजनीतिक स्थिरताको कामना तय गरिएको छ।"
विप्लव समूहले हत्या गरेका शिक्षकको शव आफन्तले बुझे,"विराटनगर : मोरङको मिक्लाजुङमा नेत्रविक्रम चन्द विप्लव नेतृत्वको समूहले सुराकीको आरोप लगाउँदै हत्या गरिएका शिक्षकको शव बुधबार दिउँसो आफन्त र परिवारका सदस्यले बुझेका छन्। धरानस्थित बीपी कोइराला स्वास्थ्य विज्ञान प्रतिष्ठानमा पोस्टमार्टमपछि शव अन्त्येष्टिका लागि आफन्तले बुझेका हुन्। मिक्लाजुङको मधुमल्लास्थित बक्राहा घाटमा दाहसंस्कार गर्ने गरी शव लगेको पारिवारिक स्रोतले जानकारी दिएको छ। विप्लव समूहको बर्बरता : पार्टी विरोधी काम गरेको भन्दै घाँटी रेटेर प्रअको हत्या ! विप्लव समूहले शिक्षकको यसरी गर्यो हत्या विप्लव समूहले हत्या गरेका शिक्षकको शव मिक्लाजुङ२ स्थित घरमा लगेर राखिएको छ । उक्त घरमा छोरा छत्रबहादुर परिवारसहित बस्दै आएका थिए । शवको बिहीबार बिहान मिक्लाजुङको मधुमल्लास्थित बक्राहा घाटमा अन्त्येष्टि गरिने परिवारले जनाएको छ । मिक्लाजुङ गाउँपालिका१ बर्खे घर भएका स्थानीय सरस्वती आधारभूत विद्यालयका प्रधानाध्यापक ५४ वर्षीय राजेन्द्रकुमार श्रेष्ठको बर्बरतापूर्ण ढंगले मंगलबार बिहान हत्या गरिएको थियो। घरैबाट अपहरण गरेर आधा घण्टा परको जंगलमा पुर्याएपछि आफ्नै नियन्त्रणमा राखेर विप्लव समूहले श्रेष्ठको हत्या गरेको हो। हात बाँधेर घाँटी रेट्दै बिभत्स तवरबाट मारेर फ्यालेको अवस्थामा शव भेटिएको थियो। विप्लव समूहले साँझ विज्ञप्ति सार्वजनिक गर्दै विगतको सशस्त्र युद्धकै झल्को दिने घटनाको जिम्मा लिएको छ। मिक्लाजुङको उत्तरी क्षेत्र अति नै दुर्गम र विकट रहेकाले सुरक्षाकर्मीको पहुँच पुग्न नसक्दा आफ्ना गतिविधी सञ्चालनदेखि संरचना तयार र विस्तार गर्दै उक्त घटना गराउन विप्लव समूहलाई सहज भएको हुनसक्ने प्रहरीको अनुमान छ। आफ्नाविरुद्ध सुराकी गरेको, नेता तथा कार्यकर्ता पक्राउ गराउनतर्फ लागेको र पार्टीका सबै गतिविधि सुरक्षा निकायलाई जानकारी गराउन थालेको पाइएपछि यो अवस्था आएको दाबी विप्लव समूहको छ। उक्त समूहका मेचीकोसी ब्यूरो इञ्चार्ज प्रतापले सार्वजनिक गरेको विज्ञप्तिमा पटकपटक सचेत गराउँदा पनि नसच्चिएपछि र हतियार लिएर आक्रमण गर्न आइलागेकाले प्रतिकारका क्रममा श्रेष्ठको मृत्यु भएको दाबी गरिएको छ। बिहान घरकै काम गरिरहेका शिक्षक श्रेष्ठलाई एउटा समूहले घरबाटै अपहरण गरेर जंगल पुर्याएर हत्या गरेको प्रहरीले जनाएको छ। मिक्लाजुङमा विप्लव समूहको सैन्य गतिविधि तीव्र भएको सूचनापछि प्रहरीले विशेष सर्च अभियान चलाएर गत कात्तिक १२ गते दुई जना कार्यकर्तालाई पक्राउ गरेको थियो। प्रहरीले चुलाचुली गाउँपालिका६ का १८ वर्षीय सनम भनिने विज्ञान राई र सप्तरीको सुरुङ्गा नगरपालिका२ का ३२ वर्षीय प्रतीक भनिने काँशीनाथ घिमिरेलाई पक्राउ गरेकोमा उनीहरुलाई पक्राउ गर्न सहयोग गरेको आरोप विप्लव समूहले शिक्षक श्रेष्ठलाई लगाएको छ। यसैबीच शिक्षक श्रेष्ठको हत्या भएपछि मोरङको मिक्लाजुङ र आसपासको क्षेत्रमा नेपाल तथा सशस्त्र प्रहरीको संयुक्त टोलीले घटनामा संलग्नको खोजी तीव्र पारिएको जनाएको छ। घटनास्थललाई चारैतिरबाट घेरा हालेर सर्च गर्दै हत्या गर्नेको खोजी थाल्न प्रदेश १ प्रहरी प्रमुख डीआईजी ईश्वरबाबु कार्कीले निर्देशन दिएका छन्। विशेष सर्च अभियान सञ्चालन गर्न मोरङ प्रहरी प्रमुख एसपी सन्तोष खड्का आफैँ टोली लिएर घटनास्थलमा पुगेका थिए। मंगलबार रातभर उनकै नेतृत्वमा मिक्लाजुङ आसपासमा प्रहरीले कारबाही अघि बढाएको थियो। अहिलेसम्म घटनामा संलग्न कोही पनि पक्राउ भने नपरेको प्रहरीले जनाएको छ। एसपी खड्काले जतिसक्दो चाँडो घटनामा संलग्नलाई पक्राउ गर्ने हिसाबमा प्रहरी अघि बढेको जानकारी दिए। घटनास्थल वरपरको सुरक्षा अवस्था मजवुत बनाएर सबै नाका शिल गर्दै जंगल र ग्रामीण क्षेत्रमा विशेष सर्च अप्रेसन चलाइएको उनले बताए। मिक्लाजुङ शोकमा शिक्षक श्रेष्ठको हत्यापछि मिक्लाजुङ शोकमा डुबेको छ। गाउँमा विकास प्रेमी, समाजसेवी र शैक्षिक उन्नयनकर्ता भनेर चिनिने उनको हत्याले सबैलाई मर्माहत बनाएको वडा अध्यक्ष नरबहादुर राईले जानकारी दिए। जनताको सुरक्षाको प्रत्याभूति हुनुपर्ने माग उठिरहेका बेला घटनास्थल आसपासमा सुरक्षा उपस्थिति छैन। असुरक्षित महसुस गर्दै पटकपटक स्थानीय बासिन्दाले सशस्त्र र नेपाल प्रहरीको युनिट राखिदिनुपर्ने माग गरे पनि सुनुवाई नभएको तथा फायल गृह मन्त्रालयमा पुगेर अड्किएको उनको भनाइ छ। राजेन्द्रको घर र त्यहाँ भेला भएका स्थानीय एवं आफन्त। सर्वसाधारणले असुरक्षा महसुस गरिरहेका बेला दर्दनाक घटना भयो, राईले भने, त्यसपछि सबै त्रासमा छन्, झन् असुरक्षित महसुस गरेर डराइरहेका छन्। उ र्लाबारी र मधुमल्लाबाट घटनास्थलमा पुग्न प्रहरीलाई ८ घण्टा बढी समय लागेको थियो। स्थानीय बासिन्दाले भने केही समयदेखि विप्लव समूहको नाममा श्रेष्ठलाई फोनमार्फत विभिन्न धम्कीहरु आइरहेको बताएका छन्। उसले निकालेको विज्ञप्तिमा पनि आफ्नाविरुद्ध सुकारी गरेको उल्लेख छ। एकीकृत अखिल नेपाल शिक्षक संगठन मिक्लाजुङ गाउँ कमिटीका अध्यक्ष लोकनाथ रिमालले आफ्नो स्वार्थ पूरा गर्ने नाममा निहत्था शिक्षकको हत्या हुनु निन्दनीय रहेको बताए। कार्य क्षेत्रमा अहोरात्र खटिने विकासप्रेमी शिक्षकको हत्या हुनु अत्यन्तै दुःखद् र कायरतापूर्ण घटना हो, उनले भने, सरकारले दोषीमाथि कडा कारबाही गरी पीडित पक्षलाई उचित क्षतिपूर्ति दिएर मृतक श्रेष्ठलाई शहीद घोषणा गर्नुपर्छ। अपराधिक र अमानवीय घटना : प्रदेश सरकार शिक्षक श्रेष्ठको हत्यालाई प्रदेश १ सरकारले अपराधिक, अमानवीय र निन्दनीय घटना भनेको छ। प्रदेश सरकारका प्रवक्ता एवं आन्तरिक मामिला तथा कानुन मन्त्री हिक्मतकुमार कार्कीले बुधबार एक विज्ञप्ति जारी गर्दै घटनाको प्रभावकारी अनुसन्धान थालिएको जानकारी दिए। प्रदेश प्रहरी कार्यालय, प्रमुख जिल्ला अधिकारी, प्रहरी प्रमुख, केन्द्रीय अनुसन्धान ब्युरो (सीआईबी), विभिन्न सुरक्षा निकाय र अनुसन्धान टोलीलाई घटनास्थलमा खटाइसकिएको विज्ञप्तिमा जनाइएको छ। मृतकप्रति श्रद्धाञ्जली व्यक्त गर्दै प्रदेश सरकारले घटनालाई लिएर संयमता अपनाउन र अनुसन्धानका लागि आआफ्नो ठाउँबाट सहयोग गर्न सबैमा अपिल गरेको छ। घटनामा संलग्न अपराधीलाई जतिसक्दो चाँडो कानुनी कारबाहीको दायरामा ल्याउने प्रतिवद्धता पनि सरकारले जनाएको छ।"
क्यानडा ट्रेड एड्भाइजरमा युवा व्यवसायी द्धिराज शर्मा नियुक्त,"अन्नपूर्ण काठमाडौं : क्यानेडियन सरकार अन्तरगतको ट्रेड कमिसनर सर्भिसेज (टिसिएस)ले नेपालका युवा व्यवसायी द्धिराज शर्मालाई ट्रेड एड्भाइजर नियुक्त गरेको छ। क्यानडाले नेपालमा लगानी भित्राउने तथा दुई देशबीचको व्यापार बढाउने उद्देश्यले एड्भाइजर नियुक्त गरेको हो। शर्मा नयाँ बानेश्वरस्थित अल्फाबिटा ग्रुप अफ कम्पनीका अध्यक्ष हुन्। क्यानेडियन सरकारले नेपालमा विभिन्न क्षेत्रमा लगानी गर्न र व्यापार बढाउन, समन्वय गर्न तथा सम्बन्ध बढाउन चाहेकोले ट्रेड एड्भाइजर नियुक्त गरेको हो। ट्रेड एड्भाइजर नियुक्त भएसँगै अब क्यानडाले नेपालमा लगानी गर्न तथा नेपालले क्यानडामा व्यापार बढाउन बाटो खुला भएको ट्रेड एड्भाइजर शर्माले बताए। भारतमा क्यानडाको ट्रेड कमिसनको कार्यालय रहे पनि नेपालमा अहिलेसम्म कार्यालय थिएन। क्यानडाले नेपालको कृषि, शिक्षा, एभियसन, पुर्वाधार र क्लिन टेक्नोलोजीमा प्राथमिकता दिएको छ। क्यानडाले नेपालमा प्रत्यक्षरुपमा लगानी भित्राउन समेत चाहना रहेको छ। ट्रेड एड्भाइजर नियुक्तसंगै क्यानेडियन सरकार र नेपाल सरकारका सम्बन्धित निकायबिचमा समन्वय गर्ने, क्यानडाका कम्पनीलाई नेपालमा व्यापार र लगानीका विषयमा आवश्वयक परामर्श तथा समन्वयका लागि पहल हुनेछ। शर्माले नेपालमा विभिन्न क्षेत्रमा लामो समयदेखि काम गरेको अनुभव भएको र ग्लोबल एक्स्पोजर भएका कारण ट्रेड एड्भाइजरमा नियुक्त गरेको हो। शर्मा अन्तर्राष्ट्रिय शिक्षा, ऊर्जा, पर्यटन, ट्रेडिङ, रियल स्टेटमा लामो अनुभव भएका युवा व्यवसायी हुन्। त्यसैगरी उनी अष्ट्रेलिया, युरोप, इण्डिया लागि शैक्षिक परामर्श दिने व्यवसायीका संघको अध्यक्ष रहेर समेत काम गरिरहेका छन्।"
अब पत्रकारले हुलाक कार्यालयबाटै प्रेस प्रतिनिधि प्रमाणपत्र लिन सक्ने,"काठमाडौं : अब पत्रकारले हुलाक कार्यालयबाटै प्रेस प्रमाणपत्र लिन वा नवीकरण गर्न पाउने भएका छन् । यसअघि प्रेस प्रतिनिधि प्रमाणपत्र लिन काठमाडौंमा आइपुग्नुपर्ने बाध्यतालाई यसले अन्त्य गरेको छ । पत्रकारले अब प्रेस प्रतिनिधि प्रमाणपत्र लिन जिल्ला हुलाक कार्यालयमा निवेदन दिनुपर्नेछ । हुलाक कार्यालयले आवश्यक कागजपत्र रुजु गरेर केन्द्रमा पठाउनेछ । त्यसपछि पत्रकारले त्यहीबाट प्रेस प्रतिनिधि प्रमाणपत्र पाउनेछन् । सञ्चार तथा सूचना प्रविधिमन्त्री पार्वत गुरुङले यसलाई महत्वपूर्ण निर्णय भएको बताए। सूचना विभागमा पत्रकारको लाइने हुने समस्याको अन्त्य हुने उनको विश्वास छ । मन्त्रालयले मन्त्रीस्तरीय रुपमा यो निर्णय गरेको गुरुङले बताए । ७७ वटै जिल्लामा रहेका हुलाक कार्यालय र हुलाक निर्देशनालयबाट प्रेस प्रतिनिधि प्रमाणपत्र तथा अनलाइन नवीकरण गर्न सकिने व्यवस्था गरेको हो । तत्कालका लागि सम्बन्धित जिल्लाका हुलाक कार्यालयबाट प्रेस पास नवीकरण हुने व्यवस्था मिलाइएको भए जस्तै छिट्टै नयाँ परिचयपत्र लिने पत्रकारका लागि पनि आवश्यक कागजपत्र सम्बन्धित जिल्लामा पेश गर्न सकिने व्यवस्था मिलाइँदैछ । प्रेस पास नवीकरण गर्न सूचना तथा प्रसारण विभागमा ठूलो भीड लाग्दै आएको छ । प्रेस पास लिन तथा नवीकरण गर्न पत्रकारले विभागमा कोठाकोठा चाहार्दै घण्टौं बिताउर्नुे अवस्थाको यो व्यवस्थाले अन्त्य गर्नेछ । यसबाट विभागको कार्यबोझ घट्ने निश्चित छ भने निष्क्रिय प्रायः रहेका हुलाक कार्यालयहरुले जिम्मेवारी पाएका छन् । लामो समयसम्म पत्रकारितामा सक्रिय भएका तर विविध कारणले प्रेस प्रतिनिधि परिचयपत्र लिन नसकेका, अपाङ्गता जस्ता कारणले सूचना विभागसम्मको पुहँच नभएका पत्रकारलाई सहजै जिल्लाबाटै सेवा उपलब्ध हुने भएपछि निरन्तर कार्यक्षेत्रमा लाग्न चाहने सञ्चारकर्मीलाई बेरोकटोक काम गर्ने अवसर मिल्नेछ ।"
सशस्त्र प्रहरीद्वारा बालिका जर्बजस्तीको प्रयास,"झापा : सीमा सुरक्षामा खटिएका सीमा सशस्त्र प्रहरीले १२ वर्षीया बालिकालाई जबर्जस्ती करणी प्रयास गरेका छन्। गत आइतबार राति साढे ९ बजे घरमा सुत्ने तयारीमा रहेकी बालिकालाई घरभित्रै छिरेर जबर्जस्ती करणीको प्रयास गरेका हुन्। सशस्त्र प्रहरीको कुन्जिबारी बोर्डर अब्जर्भेसन पोस्ट (बीओपी) अन्तर्गत गौरीगन्ज गाउँपालिका२, कोरोबारीमा रहेको सीमा सुरक्षामा खटिएका सशस्त्र प्रहरी सहायक निरीक्षक सूर्य कटुवालले बालिकालाई जबर्जस्ती गर्ने प्रयास गरेको पीडित परिवारले जनाएको छ। बालिकाकी आमाका अनुसार सुत्ने तरखरमा रहेकी बालिका एक्कासी चिच्याएपछि उनकी आमा आमा तत्काल आइपुगेकी थिइन्। आमाले बालिकालाई जबरजस्ती करणी गर्ने प्रयासमा रहेका कटुवाललाई बाहिर तानेकी थिइन्। बालीकाकी आमाको हात हुत्याएर कटुवाल भागेका थिए। पीडित बालिकाका बाबु र ४ छोराछोरी छिमेकीकोमा टिभि हेर्न गएको मौकामा मादक पदार्थ सेवन गरेर कटुवाल बालिकाको घरमा छिरेका थिए। घरमा बालिका र उनकी आमा मात्र थिए। अति विपन्न परिवार रहेको बालिकाको घर र सशस्त्र प्रहरीको बिओपीको करिब ५ मिनेटको बाटोमा छ। कोरोबारी प्रहरी चौकीमा पीडित परिवार उजुरी गर्न जाँदा प्रहरीले निवेदन दर्ता गर्न नमानी फर्काएको बालिकाका परिवारले बताएका छन्। यता कटुवाललाई सशस्त्र प्रहरी बल २ नम्बर गण हेडक्वार्टर तानिएको झापाका प्रहरी उपरीक्षक रमेशकुमार पाण्डेले जानकारी दिए। पाण्डेले भने, स्पष्टीकरण पनि सोधिरहेका छौँ। आन्तरिक अनुसन्धान पनि भइरहेको छ। दोषी देखिए कानुन बमोजिम कारबाही हुन्छ।'"
उपत्यकामा थप ५०७ जनामा कोरोना संक्रमण,"काठमाडौं : बुधबार काठमाडौं उपत्यकामा थप ५०७ जनामा कोरोना भाइरस (कोभिड१९) संक्रमण देखिएको छ। काठमाडौंमा ३९३, ललितपुरमा ७५ र भक्तपुरमा ३९ जनामा संक्रमण देखिएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। पछिल्लो २४ घण्टामा उपत्यकाकासहित १ हजार ५६ जनामा कोरोना भाइरस (कोभिड१९) संक्रमित थपिएका छन्। ६ हजार २८६ स्वाब नमूना परीक्षण गराउँदा १ हजार ५६ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। नयाँ थपिएका सहित कोरोना संक्रमितको संख्या २ लाख ४४ हजार ४३३ पुगेको स्वास्थ्य तथा जनसंख्या मन्त्रालयले जनाएको छ। यस्तै बुधबार एकैदिन १ हजार ४८३ जना डिस्चार्ज भएका छन्। योसहित कोरोना जित्नेको संख्या २ लाख ३० हजार ५३७ पुगेको स्वास्थ्य मन्त्रालयले जनाएको छ। मन्त्रालयका अनुसार निको हुनेको दर ९४२ प्रतिशत हो। देशभर सक्रिय संक्रमितको संख्या भने १२ हजार २४५ रहेको छ। यस्तै आइसोलेसनमा १२ हजार २४५ र क्वारेन्टाइनमा ५२५ जना रहेका छन्। यस्तै कोरोना गम्भीर बिरामी २३० जनाको आइसीयूमा र ५७ जनाको भेन्टिलेटरमा उपचार भइरहेको छ। अहिलेसम्म कोरोनाबाट मृत्यु हुनेको संख्या १६ सय ५१ पुगेको मन्त्रालयले जनाएको छ। बुधबार मात्र कोरोनाबाट थप १४ जनाको मृत्यु भएको छ। मंगलबार कोरोनाबाट २३ जनाको मृत्यु भएको थियो।"
गोरखनाथ र गोरखकाली मन्दिर पनि आइतबारदेखि खुल्ने,"गोरखा : पशुपतिनाथ तथा मनकामना मन्दिर खुलाउने निर्णय धमाधम भएसँगै गोरखा सदरमुकामस्थित गोरखनाथ र गोरखकाली मन्दिर पनि खुल्ने भएको छ । मनकामना र गोरखकाली दुवै मन्दिरलाई आउँदो आइतबारदेखि खुलाउन एकैसाथ अनुमति प्रदान गर्ने प्रमुख जिल्ला अधिकारी तीर्थराज भट्टराईले जनाए । गोरखा नगरपालिकाको बुधबार सम्पन्न कार्यपालिका बैठकले एकैठाउँमा रहेका गोरखनाथ र गोरखकाली मन्दिरलाई स्वास्थ्य मापदण्ड अपनाएर खुलाउने निर्णय गरेको छ । बैठकले यी दुवै मन्दिर खुलाउन जिल्लास्तरीय कोभिड विपत व्यवस्थापन केन्द्र(सिसिएमसी) समक्ष अनुरोध गर्ने निर्णय गरेको नगरपालिकाले जनाएको छ ।' मनकामना मन्दिर, गोरखनाथ र गोरखकाली मन्दिर खुलाउने अनुमतिका लागि पत्र प्राप्त भएको बताउँदै प्रमुख जिल्ला अधिकारी तीर्थराज भट्टराईले बिहिबार सिसिएमसीको बैठक बसी निर्णय गर्ने जानकारी दिए । नौ महिनाअघि गत चैत ११ गते लकडाउन भएसँगै यी मन्दिरहरु बन्द भएका थिए । लकडाउन, बजार तथा अन्य सबै निकाय खुले पनि मन्दिरहरु भने खुलेका थिएनन् ।"
जनप्रतिनिधिनै जातीय विभेदको शिकार,"बेनी : भुटेको मकै पिधेर पिठो बनाउन छिमेकी योगेन्द्र खत्रीको मिलमा पुगेकी बेनी नगरपालिका९ घतानकी सविना दर्जीले पिठो पिस्न नपाएपछि जातीय विभेद भएको भन्दै जिल्ला प्रहरी कार्यालयमा उजुरी गरिन्। गल्ती नदोहोराउने खत्रीको प्रतिबद्धतापछि सविनाले १५ दिनअघि मिलापत्र गरेर उजुरी फिर्ता गरिन्। जातीय विभेदको विरुद्धमा कानुनी उपचार खोजेका कारण बेनी नगरपालिकाको कार्यपालिका सदस्य समेत रहेकी सविनाकी आमा गोरीलाई सामाजिक बहिष्कारका साथै पदबाट राजीनामा गर्न दबाब दिन थालेका छन्। छोरीले प्रहरीमा उजुरी गरेकै कारण यस्तो जनप्रतिनिधि चाहिएन भनेर पदबाट राजीनामा गर्न दबाव आएको छ, गोरीले भनिन् राजीनामा गर्न दबाब दिनेविरुद्ध मैले पनि फेरि कानुनी उपचार खोज्छु भनेपछि तनाव भएको छ। २०७४ को स्थानीय तह निर्वाचनमा दलित महिला सदस्य पदमा निर्वाचित दर्जीले यसअघि पनि आफूमाथि पटकपटक विभेद भएको बताइन्। चुनावमा विजयी भएपछि लक्ष्मीनारायण मन्दिरमा गरिएको सम्मान कार्यक्रममा आयोजकले दलित समुदायकै व्यक्तिलाई अबिर लगाइदिन लगाएका थिए। विभेद भएको गुनासो गर्न जाँदा प्रशासनबाट घुमाउरो भाषाले मिल्न सुझाउने गरिएको दर्जीले बताइन्। दर्जीमात्र नभएर म्याग्दीका अधिकांश दलित जनप्रतिनिधिहरुले प्रत्यक्ष र अप्रत्यक्ष रुपमा जातीय विभेदको शिकार बन्नुपरेको गुनासो गरेका छन्। समाज परिवर्तनको नारा सहित चुनाव जितेका जनप्रतिनिधि आफै जातीय विभेदको शिकार बनिरहँदा कानुनी उपचार खोज्ने चलन भने न्युन छ। आर्थिक वर्ष २०७५०७६ मा एक वटा मात्र जातीय विभेद सम्बन्धी उजुरी दर्ता भएको जिल्ला प्रहरी कार्यालयको मुद्दा फाँटका प्रहरी नायब निरिक्षक चेतनाथ चपाइले बताए। जातीय विभेदका घटनामा उजुरी दर्तानै नहुने र भएका उजुरी पनि मिलापत्र गरेर फिर्ता गर्ने समस्या छ। दलित राजनीतिकर्मी टेकबहादुर विश्वकर्माले कानुनी हिसाबले अन्य भएको जातीय विभेदको जरो समाजमा बाँकी नै रहेको बताए। जातीय छुवाछुत तथा भेदभाव (कसुर र सजाय) ऐन २०६९ मा जातीय छुवाछुत र विभेद गर्नेलाई तीन महिनादेखि तीन वर्षसम्म कैद वा पचास हजार रुपैयाँदेखि दुई लाख रुपैयाँसम्म जरिबाना हुने ब्यवस्था छ। सरकारले २०६३ जेठ २१ गते नेपाललाई छुवाछुत मुक्त राष्ट्र घोषणा गरेको थियो। बेनी नगरपालिकाका प्रमुख हरिकुमार श्रेष्ठले जातीय विभेद र भेदभावबाट पीडित भएकाले कानुनी न्याय खोज्नुपर्ने बताए। जातीय विभेदको व्यवहारिक अन्यका लागि कानुनी उपचारसँगै सामाजिक जागरणको आवश्यकता छ, उनले भने, पहिलेको तुलनामा केही सुधार त भएको छ तर अपेक्षाकृत हुन सकेको छैन्।"
तीन वर्ष वितिसक्दा पनि बनेन डेढ किलोमिटर सडक,"परासी : ३ वर्ष वितिसक्दा पनि पश्चिम नवलपरासीको सदरमुकाम परासीमा निर्माण भइरहेको डेढ किलोमिटर सडक अझै पूरा हुन सकेको छैन । निर्माण कम्पनीको लापरबाही र स्थानीय तहको बेवास्ताका कारण निर्माण कार्य सम्पन्न हुन नसकेको हो । जिल्ला सदरमुकामको निलो गेटदेखि बुद्धचोकसम्म डेढ किलोमिटर सडक फोर लेनको रुपमा विस्तार हुँदै छ । निर्माणका क्रममा सडकको काम अधुरै छाड्दा सदरमुकामकै अवस्था बिजोग देखिएको छ । पीच निर्माणका लागि भन्दै ३ महिना अघिबाट सडक छेउमा गिट्टीहरु लथालिङ छाडिएको छ । सडक पेटी र छेउछाउमा हुने काम पनि अधुरै छ । त्यस्तै धूलोका कारण जनजीवन सास्ती बनेको छ । शहरी विकास तथा भवन निर्माण विभाग, डिभिजन कार्यालय चितवनले सडक निर्माणको काम सुरु गरेको हो । सडक निर्माणका लागि महालक्ष्मी सुनकोशी वल्र्ड वाईज जेभी काठमाण्डौंले कुल १५ करोड ९७ लाखमा ठेक्का लिएको छ । डिभिजन कार्यालयबाट भएको निर्माण कार्यको स्थानीय स्तरमा अनुगमन र सहजीकरण गर्न रामग्राम नगरपालिकालाई जिम्मेवारी दिइएको छ । तर नगरपालिकाले वास्ता नगर्दा सदरमुकामको अवस्था बिजोग बनेको छ । २ वर्षमा निर्माण कार्य सम्पन्न गर्ने शर्तमा २०७४ असार २९ गते कम्पनीले सडक निर्माणको सम्झौता गरेको थियो । समयमा काम सम्पन्न गर्न नसकेपछि ३ पटकसम्म म्याद थप गरिएको छ । पछिल्लो पटक कोरोना संक्रमणको कारण देखाउँदै २०७७ पुस मसान्तभित्र काम सम्पन्न गर्ने गरी म्याद थप गरिएको शहरी विकास तथा भवन निर्माण विभाग, डिभिजन कार्यालय चितवनका इन्जिनियर माधव कटुवालले जानकारी दिए । दुवैतर्फ सडकको चौडाइ १ सय फिट (३०५ मिटर) छ । जसमा नाली, फुटपात, डिभाईडर, हरियाली क्षेत्र, सोलार, कर्व स्टोन, टिक ड्रेनलगायतका संरचना निर्माण हुने छन् । त्यसैगरी कालोपत्रे, सडक पेटी रङरोगन, पेन्टिङ र टिक ड्रेन निर्माण रहेका छन् । ती कुनै पनि काम पूरा भएका छैनन् । पीच निर्माणमा प्रयोग हुने सामाग्री राख्नका लागि ठाउँ अभाव भएर ढिलाइ भएको बताए । निर्माण अवधिको म्याद नथपिए २३ महिनामा पीच हुने उनले बताए । रामग्राम नगरपालिका अनुगमन समिति संयोजक एंव उपप्रमुख रम्भा कुँवरले समयमा सम्पन्न गर्नका लागि निर्माण कम्पनीलाई ताकेता गरेपनि अटेरी गरेको बताईन् । 'हामीले अनुगमन र सहजीकरण गर्ने हो । अहिले पनि ताकेता गरिरहेका छौं । अन्तिम पटक थपिएको अवधिभित्र काम सम्पन्न हुन्छ भनेर ठेकेदारले भनेका छन्,' उनले भनिन् ।"
"घर नेपाल, बाटो भारतको","विराटनगर : न त कुनै मुद्दा, न त कुनै राजनीतिकर्मी र आपराधिक क्रियाकपालमा संलग्न। तर, पनि विगत ९ महिनादेखि घरबाट निस्कन पाएका छैनन् विराटनगर १७ का गजेन्द्र ठाकुरका परिवार। घर नेपालमा भए पनि भारतको बाटो प्रयोग गरेर घर जानुपर्ने बाध्यताले उनको परिवार सीमा सिल गरिएसँगै घरबाट निस्कन पाएको छैन। कोरोना संक्रमण नियन्त्रण गर्न सरकारले गत चैत ११ गतेबाट अन्तर्राष्ट्रिय सीमा नाका बन्द गरेपछि ठाकुरको परिवार समस्यामा परेको हो। बसोबास नेपालमा भए पनि बाहिर निस्केर हिँड्न भारतको बाटो प्रयोग गर्नुपर्छ। अर्को कुनै विकल्प छैन। लकडाउनको समयमा नेपालीभन्दा भारतमा समस्या थियो। नेपाल आउने बाटो अरू थिएन। अहिले भने भारतले एकतर्फी रूपमा सीमा नाका खुला गरेको छ, तर नेपालतर्फको सिमाना बन्द नै छ। ठाकुर परिवारको घरभन्दा पश्चिम नेपालभारत सीमाको दसगजा पर्दछ। दसगजासँगै जोडेर भारततर्फ सडक छ। त्यही सडकबाट जोगबनी भन्सार नाका हुँदै ठाकुर परिवार नेपाल आउजाउ गर्ने हुँदा अहिले उनीहरू नेपालमा घर भए पनि नेपाली क्षेत्रमा आउन पाउँदैनन्। ठाकुर परिवारका चार दाजुभाइमध्ये माइला गजेन्द्र ठाकुर हुन्। दाजु कृष्णकुमार ठाकुर, गजेन्द्र, रवीन्द्र र अशोकले पैतृक सम्पत्तिमा चारवटा घर बनाएर चारै जना अलगअलग बसेका छन्। ठाकुर परिवार त्यहाँ बस्न थालेको सात पुस्ता भयो। ७१ वर्षीय गजेन्द्र ठाकुरले भने मेरा जिजुबाजेले आर्जेको १० बिघाको एउटै प्लट थियो, जिजुबाजे फिरन ठाकुरले विस १९३० मा तिरो तिरेको रसिद पनि मसँग छ। फिरन ठाकुरपछि उनका छोरा जुगेश्वर ठाकुर, नाति रामसोभित ठाकुर र पनातिहरूमा उनका चार छोरा कृष्णकुमार, गजेन्द्र, रवीन्द्र र अशोक हुन्। उनीहरूका पनि पनातिसम्मको पुस्ता त्यही ठाउँमा बसोबास गरिरहेको छ। २००४ सालमा राणाले स्थापना गरेको रघुपति जुट मिलले ठाकुर परिवारको केही जग्गा हड्पिएर घरमै सटाएर तीन मान्छेबराबरको अग्लो पर्खाल लगाइदियो। २०३३ सालमा आएर बाँकी जग्गा पनि विराटनगर भन्सार कार्यालयले अधिग्रहण गरिदियो। उत्तर पूर्वको जग्गामा पनि भन्सारले रघुपति जुट मिलले लगाए जत्रै अग्लो पर्खाल लगाएर घेरेपछि ठाकुर परिवार घेराबन्दीमा परेको थिए। पहिले विराटनगरको रोडशेष चोक हुँदै मिल्स एरिया जाने सडक ठाकुर परिवारको घरै अगाडि भएर बुधनगरसम्म पुगेको थियो। विराटनगर भन्सारले बाटोसमेत मासेर दिवाल उठायो। बाटो र जग्गाको मुआब्जाका लागि ठाकुर परिवारले वर्षौँसम्म मुद्दा लड्यो। जग्गाको थोरथार मुआब्जा पाए पनि सो परिवारले बाटो पाएन। बाटाका लागि भारतमै निर्भर रहनु पर्यो। गजेन्द्र ठाकुरसँग जिजुबाजेका पालादेखिकै कागजपत्र छन्। मुद्दा लड्दा बखतका कागजको ठेली देखाउँदै ठाकुर भन्छन्, २००७ सालको क्रान्तिताका र क्रान्तिअघि नेपाली कांग्रेसका नेताको सेल्टर हाम्रै घर थियो। बा रामसोभितले घरमै धानको भकारीभित्र हतियार लुकाएर राखिदिनु हुन्थ्यो। राजनीति गर्नेले गाली खानुपर्छ भनेर हामीलाई चाहिँ उहाँले कहिल्यै राजनीतिमा लाग्न दिनु भएन। १० बिघामध्ये चार परिवारको गरी अब सात कट्ठा जग्गा मात्र बाँकी छ। बाँकी सबै जग्गा रघुपति जुट मिल र विराटनगर भन्सारले खाइदियो। विराटनगर भन्सार प्रमुख रविदेव शर्मा हुँदा उनीहरूको जग्गा अधिग्रहणमा परेको थियो। जग्गाको चार किल्लामध्ये उत्तर, पूर्व र दक्षिणतर्फ नेपाल पर्छ भने पश्चिमतर्फ भारत पर्छ। उनीहरूको घर मात्र होइन, खेती पनि भारतीय सीमा नाकासँगै जोडिएको छ। तर घर विराटनगर महानगरपालिकाको १७ नम्बर वडामा पर्छ भने १६ नम्बर वडामा खेती पर्छ। लकडाउनको बेला खेतीसम्म आउनका लागि वडा समितिबाट सिफारिस लिनु पर्यो। त्यही सिफारिसका आधारमा जसोतसो गरेर उनी खेतीसम्म आउने गर्थे। खेती पनि जिजुबाजेकै पालाको हो। त्यहाँ उनीहरूको ३० बिघा जग्गा थियो। त्यही जग्गा बाबुले चार छोराका नाममा अंशबन्डा गरिदिएका थिए। ठाकुरको घरको दायाँबायाँ दसगजामै सुकुमबासी बस्ती बसेको छ। विराटनगर भन्सार नाकादेखि एकीकृत जाँच चौकी नजिकसम्म त्यसरी दसगजा अतिक्रमण गरेर बसेका सुकुमबासीका १ सय ७३ वटा घर टहरा छन्। दसगजा मात्रै क्लियर गर्ने हो भने पनि ठाकुर परिवारलाई आवतजावत गर्न सहज हुने उनी बताउँछन्।"
सगरमाथाको उचाइ मापनमा सिम्रिक एयरको योगदान,"काठमाडौँ : विश्वको सर्वोच्च शिखर सगरमाथाको उचाइ मापनमा सिम्रिक एयरले महत्त्वपूर्ण योगदान गरेको छ। सिम्रिक एयरले हेलिकोप्टर उपलब्ध गराएर सगरमाथा मापनमा सरकारलाई साथ दिएको हो। सिम्रिक एयरका बजार प्रमुख योगेश सापकोटाले सगरमाथाको उचाइ मापन कार्यमा सिम्रिक एयरको योगदान गरेको जानकारी दिए। सापकोटाका अनुसार सगरमाथाको उचाइ मापन गर्ने टोलीलाई आवश्यक उपकरण ढुवानीसमेत हेलिकोप्टरमार्फत सिम्रिक एयरले गरेको हो। उद्धारका लागि सतर्क अवस्थामा बस्नेदेखि टोलीलाई ल्याउनेलाने काम सिम्रिक एयरले गरेको थियो। यो ऐतिहासिक कामको एक हिस्सेदार भएकोमा सिम्रिक एयरले गौरव गरेको छ। उचाइ मापनमा योगदान पुर्याउने सिम्रिक एयरका कर्मचारीलाई घोषणा कार्यक्रममा सम्मान गरिएको छ। सम्मानित हुनेमा क्याप्टेन सिद्धार्थजंग गुरुङ, क्याप्टेन सुरेन्द्र पौडेल, क्याप्टेन विवेक खड्का, क्याप्टेन आनन्द थापा, क्याप्टेन विमल शर्मा सापकोटा, क्याप्टेन हरेराम थापा, क्याप्टेन राजेन्द्र दुवाल, क्याप्टेन रेटो मुलर, सीइएमओ योगेश सापकोटा, लुक्ला स्टेसन इन्चार्ज आङतासी शेर्पा, माउन्टेन गाइड छिरिङ पाण्डे भोटे, छिरिङ धुन्डुक भोटे, तेन्जिङ शेर्पा छन्। संस्थागत रूपमा गत वर्ष सिम्रिक एयरलाई सम्मान गरिएको थियो। अग्लियो नेपालको शिर"
बासमती धानको भौगोलिक हकमा नेपालले दाबी पेश गर्ने,"काठमाडौं : भारतले बासमती धानको भौगोलिक सङ्केत अधिकार स्थापित गर्न युरोपेली सङ्घमा निवेदन पेश गरेका विषयमा नेपाल सरकारले प्रतिवाद गर्ने भएको छ । उद्योग, वाणिज्य तथा आपूर्ति र कृषि तथा पशुपन्छी विकास मन्त्रालयका सचिव र सरोकार निकायका पदाधिकारीको बैठकले बासमती धानबारे भारतले गरेको दावीको प्रतिवाद गर्दै नेपालका तर्फबाट आधिकारिक दाबी पेश गर्ने निर्णय गरेको छ । कृषि मन्त्रालयका प्रवक्ता डा हरिबहादुर केसी बासमती धान परापूर्वकालदेखि नेपालको विभिन्न भौगोलिक क्षेत्रमा उत्पादन भएर विदेशमा समेत निर्यात हुने गरेकाले यसमा नेपालको समेत हक स्थापित हुनुपर्ने बताए। उनका अनुसार सो प्रयोजनका लागि नेपाल कृषि अनुसन्धान परिषद्, राष्ट्रिय कृषि आनुवांशिक स्रोत केन्द्रमार्फत तोकिएको म्यादमा दावी विरोध गर्ने निर्णयअनुसार नेपालका तर्फबाट केन्द्रले आधिकारिक दाबी पेश गर्ने निर्णय भएको छ ।रासस"
चट्टानी भीरमा मह सिकार (फोटो फिचर),"पोखरा : जङ्गली मौरी (भीर मौरी) चट्टानी भीरमा बस्ने गर्दछन् । आफूलाई सुरक्षित राख्न पहाडका भीरपाखा जङ्गली मौरीको रोजाइँ हुने गर्दछ । बाँदर लड्ने भीरमा मह सिकार गर्नु सजिलो छैन् । त्यस्ता डरलाग्दो भीरमा मह सिकारी डोरीको भर्याङ्को सहायतामा मह सिकार गर्न मौरीसँग पौठेजोरी खोल्छन् । कास्कीको मादी गाउँपालिका ७ थाकको जंगलमा यसै साता मह सिकार गर्नेको मेला नै लाग्यो । थाक गाउँबाट २ घण्टा बाक्लो वनको भीर पाखाको हिँडाइ पछि चट्टानी भीर देखा पर्छ । त्यही चट्टानी भीरमा ५६ वटा भीर मौरीको स्याखु जत्रा चाका बनाएका छन् । तिनै भीरमौरीले जम्मा गरी आवश्यक पर्दा खान साँचेर राखेको महमा सिकारीको आँखा लाग्छ । मह सिकार गर्न सिकारी र गाउँले मौरीसँग पौठेजोरी खोज्छन् । बिहान सबेरै भीरमौरी सिकार गर्न पुगेको टोलीले चट्टानी भीरको फेदमा पुगेर स्याउला सल्काएर आगो बाल्छन् । बेस्सरी धुवाँ मौरीका चाका सम्म पुग्ने गरी सल्काउँछन् । केही मौरी धुवा खप्न नसकेर यता उता भनभनाउँछन् । केहीले त मान्छे भएतिर गएर टोक्ने र भाग्ने मान्छेलाई लखट्ने समेत गर्दछन् । मह जोगाउँन मान्छे सँगको पौठेजोरीमा मौरी धुवाँको कारण पछि हट्न बाध्य हुन्छन् । धुवाँमा मौरी लठ्ठ पर्छन् । मह सिकार गर्न आउनेलाई प्रतिकार गर्न नसक्ने अस्थामा पुग्छन् । मह सिकार गर्न सिकारीको समूहले भिरको माथीबाट एउटा डोरी फ्याँक्छन् । त्यही डोरीको सहायताले लठ्ठोको भरयाङ् भीरमाथि तान्छन र मौरीको चाका लगाएका भीरभन्दा माथि रुखमा बाँध्छन् । सिकारी त्यही भर्याङ्को सहयतामा मह सिकार गर्न लामो घोचोको टुप्पोमा आँसी बाँधेर पुग्छन् । जोखिमपूर्ण रुपमा दुई हातले दुईवटा घोचो समाएर मौरीका चाकामा घोच्छन र चाका तल खसाल्छन् । मह निकाल्छन् । यति डरलाग्दो भिरमा मादी २ ताङतिङका ६२ वर्षीय गोरे गुरुङ चढेर एक्लै मह निकालेका हुन् । १६ वर्षको उमेर देखि भीरमौरीको मह निकाल्न थालेका यस क्षेत्रका अहिलेका एक्ला मह सिकारी हुन् उनी । परम्परागत शैलीमै उनले जोखिम पूर्णरुपमा महा निकाले । चट्टानी भीरमा चढ्दा अपनाउनु पर्ने सुरक्षाका लागि अहिले विभिन्न साधन बजारमा छन् । चट्टानी भीमा (रक क्लाइमिङ) गर्दा लगाउने हारनेक्स डोरी पनि बजारमा सजिलै पाइन्छ् । युवा पुस्तालाई यस्तो कामका लागि तालिम दिने पनि विज्ञहरु पोखरा बजारमै छन् । तर पनि जोखिमपूर्ण रुपमा पुरानै शैलीमा मह काढ्ने काममा गोरे गुरुङ लागिरहेका छन् । उनी भन्छन्,' मेरो हारर्नेस जंगलकै लहरा हुन् । अहिलेसम्म भगवानको साथ पाएको छु।' भीरमा चढेर मह निकाल्नुअघि उनले सिमेभूमे, परमेश्वरलाई सम्झे । आफूले नजानेर गरेको गल्तीलाई क्षमा होस भन्दै देवता सम्झेको उनले बताए । चट्टानी पहाडमा डोरीको भर्याङ्को सहयतामा उनी उक्लिए र पालैपालो सबै चाकाको मह निकाले । उनलाई सहयोग गर्न भीरमाथि, तल सहयोगी जुटे । भीर मौरीको मह निकाल्नु साहसिक काम हो । मह सिकारलाई देखाएर गाउँमा पर्यटक पनि तान्ते योजना रहेको मादी गाउँपालिका ७ का वडा अध्यक्ष लालबहादुर गुरुङ बताउँछन् । 'हामीसँग संस्कृति, प्रकृति मात्र होइन साहसिक मह काड्ने कौशल पनि छ । यही कौशल देखाएर विदेशी मात्र होइन स्वदेशी पर्यटक पनि आकर्षण गछौं,' अध्यक्ष गुरुङले भने। वर्षका दुई पटक चैत महिना र मंसिर महिनामा मह सिकार गरिन्छ । सुरक्षित रुपमा महा काढ्न युवालाई तालिम पनि दिइने उनले सुनाए । यहाँका झरना, अग्ला चट्टान, वन्यजन्तु पर्यटकलाई देखाएर पर्यटक आकर्षण गर्ने उनले सुनाए । कास्कीको प्रख्यात पर्यटकीय गुरुङ गाउँ सिक्लेस जाने बाटोमै पर्छ थाक गाउँ । थाक गाउँ पनि गुरुङ गाउँ नै हो । पोखराको काहुँखोलाबाट १५ किलो मिटरमा पर्छ यो गाउँ । यहाँ आन्तरिक र वाह्य पर्यटकलाई आकर्षण गर्न होमस्टे पनि सुरुवात भएको छ । घलेखर्कबाट तारा हिलहुँदै सिक्ले पुग्ने इको ट्रेक अव यो गाउँमा पनि जोडिने भएको छ । अरमला, आटीघर, मौजा, मोरिया, थाक भएर तारा हलि हुँदै सिक्ले पुग्ने नयाँ पदमार्ग विकास हुँदैछ । ६ दिनको पदयात्रा मार्ग अध्ययन गरी म्याप पनि निकालेको र संचालनको क्रममा रहेको टान पोखराको कार्य समिति सदस्य, स्थानीय पर्यटन व्यवसायी विकास गुरुङले बताए । यसरी भिरमौरीको मह सिकार गरियो ।"
हरायो दाइँ गर्ने चलन,"जनकपुरधाम : गोरुको सहायताले दाइँ (दाउनी) लगाउने चलन लोप हुँदै गएको छ। धान र पराल छुट्याउन थ्रेसरको प्रयोगमा किसानको आकर्षण बढेपछि गोरुको सहायताले दाइँ लगाउने चलन हराएर गएको हो। कम खर्च र छिटोछरितो रुपमा काम गर्न सकिने भएपछि किसान थ्रेसरको प्रयोगप्रति आकर्षित हुँदै जाँदा तराई मधेशको जिल्लामा दाउनी परम्परा लोप भएको हो। धान झार्न गोरु परालमा हिँडाएर दाइँ लगाउने चलन रहेकामा मेसिनको प्रयोग बढेपछि सो चलन हराउँदै गएको धनुषा शहिद नगरपालिकाका किसान विन्देश्वर पण्डितले बताए। गाउँमा मान्छे नहुँदा थ्रेसर मेसिनले दाइँ हालेर कतिपय किसानले खेती थन्काउने गरेका छन्। यसले गर्दा मौलिकता बोकेका दाइँ सँस्कृति हराउँदै गएको सँस्कृतिप्रेमीहरु बताउँछन्। केही समय अगाडिसम्म मानिसहरु गाउँघरमा बस्थे। बटैया तथा ठेक्कामा खेत भाडा लगाई खेतीपाती गर्ने गरेकोमा पछिल्लो समय अधिकांश मानिसहरु सुखसुविधाको खोजीमा गाउँ छोडी शहर केन्द्रित भएपछि दाउनी परम्परा हट्दै गएको किसान पण्डित बताउँछन्। पहिले प्रायःजसो किसानले दुरामा कम्तिमा पनि एक हल गोरु पाल्ने गर्थे, तर अहिलेको समयमा गोरु पाल्नु, खुवाउनु, हेरचाह गर्नु एउटा झन्झट नै हुन्छ। गोरुले गर्ने काम छिटोछरितो ट्रयाक्टरले गर्ने भएपछि गोरु पाल्न छोडियो। झण्डै ४५ वर्षदेखि नै ट्रयाक्टरबाटै थ्रेसरले नै दाउनी गर्दैछु, उनले भने। गोरुले दाउनी गर्न कम्तिमा ४ हल गोरु पराल झार्ने ७८ जना मान्छे चाहिन्छ, तर गाउँमा अहिले मानिस पाउनै गाह्रो भएको उनी बताउँछन्। युवापुस्ता तथा काम गर्ने सबै विदेशिएसँगै गाउँघरमा काम गर्ने मान्छे नहुँदा समेत दाउनीमा समस्या भएको गौशाला नगरपालिकाका किसान मुसहरु महतो बताउँछन्। ट्रयाक्टर र थ्रेसरको सहायताले छिट्टै दाउनी हुँदो रहेछ, गोरुले घण्टौंसम्म घुमाएर दाउनी गर्न सम्भव छैन। गाउँघरमा मानिसको अभाव छ, गोरु पाए पनि घरधनीले अरुलाई गोरु दिन मान्दैनन् । त्यसैले अबको यो २१ औं शताब्दीमा गोरुले दाउनी गर्नु सम्भव छैन। परालमाथि मियो (मेह) मा बाँधिएका धेरै भन्दा धेरै गोरु घुमाएर दाइँ हाल्ने परम्परा नयाँ पुस्तालाई नौलो लाग्न सक्छ। नयाँ पुस्ता कुन्यु (कराम), दाइँ, मियो जस्ता शब्दसँग समेत परिचित नभएको संस्कृतिविद् तथा पूर्व प्राज्ञ रामभरोष कापडि भ्रमर बताउँछन्। दाइँको चलन लोप हुँदा मौलिक भाका, सँस्कृति, पनि हराउँदै गयो। अब दाउनी गर्दै गाइने पराँति, जागरण, भजन, गीत जस्ता मूर्तसंस्कृति पनि हरायो, उनले भने। संस्कृतिविद् कापडिले गोरु दाउनीमा प्रयोग गर्ने, परम्परागत रुपमा खेती गर्ने, बयल गाडाको रुपमा सवारी प्रयोग गर्ने जस्ता कुरा सम्भव नभएको बताए। उनले थप्दै भने, अब गोरु खोज्नु, कराम खोज्नु, मियो बाँध्नु जस्ता कुराबाट हामी धेरै माथि उठिसक्यौं, त्योभन्दा माथिको विकास भइसक्यो। त्यो परम्पराबाट समाज अघि बढीसकेकोले त्यसमा अफसोस गर्नुपर्ने नभए पनि त्यसको मौलिकता जोगाउन संग्राहलयमा प्रकारको पौराणिकता तथा मौलिकता झल्कने वस्तुको संकलन तथा संरक्षणमा जोड दिनुपर्छ।"
अझै तीन दिन मौसम बदली हुने,"काठमाडौं : न्यूनचापीय प्रणालीको प्रभावका कारण अझै तीन दिन बदली हुने भएको छ । दक्षिणपूर्वी अरब सागर र हिन्द महासागरमा विकसित न्यूनचापीय प्रणालीको आंशिक प्रभावले देशका अधिकांश भूभागको मौसम अझै तीन दिन प्रभावित हुने छ । ऊर्जा, जलस्रोत तथा सिँचाइ मन्त्रालय, मौसम विज्ञान विभाग, मौसम पूर्वानुमान महाशाखाका वरिष्ठ मौसमविद् मीनकुमार अर्यालले शनिबारसम्म देशभर आंशिकदेखि सामान्य बदली नै रहने तर वर्षा भने नहुने बताए। हाल प्रदेश नं १, वाग्मती र गण्डकी प्रदेशमा आंशिकदेखि सामान्य बदली तथा लुम्बिनी प्रदेशका पूर्वी भूभाग तथा प्रदेश नं २ मा आंशिक बदली र बाँकी स्थानमा मौसम सामान्यतया सफा रहेको छ । प्रदेश नं १, २, वाग्मती र गण्डकी प्रदेशका भूभागमा अपराह्न आंशिकदेखि सामान्य बदली रही बाँकी स्थानमा मौसम सफा हुने विभागले जनाएको छ । महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम ९ दशमलव शून्य डिग्री र अधिकतम तापक्रम २० दशमलव २ डिग्री सेल्सियस छ । त्यस्तै बुधबार सबैभन्दा कम जुम्लाको न्यूनतम तापक्रम माइनस दुई दशमलव शून्य डिग्री र सबैभन्दा धेरै जनकपुरको न्यूनतम तापक्रम १५ दशमलव ६ डिग्री सेल्सियस छ ।"
सडक निर्माणको माग गर्दै धर्नामा,"विराटनगर : विराटनगर महानगर पालिकाको ६ र ११ जोड्ने केशलीया मार्गको सडक बनाउनुपर्ने भन्दै स्थानीय धर्नामा बसेका छन् । लामो समयदेखि सडक बनाउने भन्दै सडकको दुवैतर्फ विराटनगर महानगरपालिकाले सडकपेटी खाली गराएर अलपत्र छाड्दा दिनादिन जोखिम बढ्दै गएको भन्दै स्थानीय अगुवाहरु धर्नामा बसेका हुन् । सुनसरीको दक्षिण सिमावर्ती ग्रामिण वस्तीको विराटनगर जोड्ने प्रमुख सडक खण्डको रुपमा रहेको सो सडक खण्डमा निर्माण राज्यले चासो नदिएको भन्दै धर्नामा बसेको उनीहरुले बताएका छन् । यत्रतत्र, केश्लिया मार्ग अलपत्र भन्दै स्थानीयहरु नारा लगाउँदै प्रदर्शन गरेका छन् । नगरपालिकाको पहलमा केही मर्मत भएपनि त्यसपछि सडक निर्माणको लागि ५ वर्षदेखि कुनै पहल नगरिएकाले धर्नामा बसेको वडा नम्बर ६ का वडा अध्यक्ष संतोष साहले बताए । सडक निर्माण नहुँदा दिनादिन दुघर्टना हुने भएकाले स्थानीयले तत्काल बनाउन दवाव दिन धर्नामा बसेको उनले बताए । देशमा तीन तहको सरकार भएता पनि कोशलीया मार्ग बनाउन कसैले चासो नदिएकाले व्यापार समेत चौपट भएको स्थानीय व्यापारी प्रदिप कर्णले बताए । गाउँ गाउँ मै स्थानीय सरकार भएपनि लामो सयमदेखि सडक निर्माण नहुँदा स्थानीयले सास्ती खेप्दै आएको स्थानीय गणेश साहले बताए। सुरुमा हुलाकी राजमार्गमा परेको भन्दै महानगरपालिकाले वेवास्ता गर्दे आएको स्थानीयहरु आरोप लगाएका छन् । सबैतिर सडक निर्माणको काम सम्पन गर्ने महानगरपालिकाले सुनसरीको दक्षिण भेगलाई विराटनगर सम्म जोड्ने सडकलाई वेवास्ता गर्ने महानगरपालिकाको नीति गलत रहेको स्थानीय मुकेश कुमार साहले आरोप लगाए । स्थानीयहरु सडक निर्माणको माग गर्दे सो सडकखण्डको प्रवेशद्वार भट्टी मोडमा ठूलो संख्यमा धर्नामा बसेका छन् । उता विराटनगर महानगरपालिका अन्तर्गत क्षेत्रीय शहरी विकास परियोजनाले सो सडकखण्डसँगै बरगाछीदेखि पानीटंकीसम्म तीन करोडभन्दा बढी खर्चेर सडक कालोपत्रे गर्ने तयारी गरेको जनाएको छ । परियोजना व्यवस्थापक भरत न्यापानेले एसियाली विकास बैंकको प्राथमिकतामा नपरेको विराटनगरको बरगाछीदेखि पानीटंकीसम्म र केशलिया मार्गदेखि ब्रहमपुराको नहरसम्म कालोपत्रे गर्ने सम्झौता भएर काम सुरु गर्ने तयारी भएको उनले जनाए । सो सडक खण्डको केशलिया नहरसम्म ९ मिटर सडक खण्डको कालोपत्रे गर्ने काम बढीमा १० दिनमा सुरु हुने उनले बताए । उनले भने, 'दुवै मार्गको ढल र नालाको कामलार्ई यथावत राख्दै सडक मर्मत र कालोपत्रेको काम सूरु हुने छ ।' सुनसरीको साहेवगन्ज, देवाजगंज, भुटहा, हरिनगरा लगायतका दर्जेनौं गाउँलाई प्रदेश १ को राजधानी विराटनगरसम्म जोडन् सो मार्ग नै प्रमुख रहेको छ । सो मार्ग हुँदै दैनिम प्रदेश राजधानी विराटनगर दैनिक एक लाखको हराहरीमा आवतजावत गर्ने गरेको बताइएको छ । यता हुलाकी मार्ग अन्तर्गतको सप्तरी झापा खण्ड हेर्ने आयोजना प्रमुख दिपेन्द्र पाण्डेले विराटनगरको भट्टी मार्गदेखि तीन किलो पश्चिमबाट मात्र आयोजना काम अघि बनाउने जानकारी दिए। उनले भने, ' ६लेन सडक खण्डको तीन किलो मिटर पश्चिमसम्म विराटनगर महानगरपालिकालको परियोजनाले काम गर्ने छ ।'"
लोक सेवाले माग्यो ५१३ जना शाखा अधिकृत,"काठमाडौं : लोक सेवा आयोगले ठूलो संख्यामा राजपत्रांकित तृतीय श्रेणी (शाखा अधिकृत) को विज्ञापन खोलेको छ । लोक सेवाले बुधबार अप्राविधिक तर्फको शाखा अधिकृतमा विज्ञापन खुलेको हो । सामान्य प्रशासन, राजश्व, लेखा, लेखा परीक्षण, परराष्ट्र, न्याय, कानुन र सरकारी वकिलका लागि खुल्ला र ज्येष्ठता गरी पाँच सय १३ जनाका लागि विज्ञापन खोलिएको छ । जसमध्ये एक सय ५३ जना ज्येष्ठता र बाँकी खुल्ला रहेको छ । न्याय सेवाको खुलातर्फ न्याय समूहमा ३६, कानुनमा ७, सरकारी वकिलका लागि २४ गरी जम्मा ६७ जनाको माग गरिएको छ । महिलातर्फ न्याय समूहमा १० कानुनमा २ सरकारी वकिलमा ६ जना गरी १८ जनाको माग गरिएको छ । यस्तै आदिवासी जनजातितर्फ न्याय समूहमा ८ कानुनमा १ सरकारी वकिलमा ५ जना माग गरिएको छ । मधेसीमा न्याय ६ कानुन १ सरकारी वकिल ४ गरी ११ जनाको विज्ञापन गरिएको छ । दलिततर्फ न्याय ३ कानुन १ र सरकारी वकिल २ गरी ६ जना माग गरिएको छ । अपाङ्गका लागि र पिछडिएको क्षेत्रका लागि न्याय र कानुनमा एक एक जना माग गरिएको छ । परराष्ट्र, प्रशासन र महालेखापरीक्षक संयुक्त र एकीकृत परीक्षा प्रणाली अन्तर्गत खुलामा १३२ जना समावेशीतर्फ महिलाका लागि ३५, आदिवासी जनजातिका लागि २८ मधेसीका लागि २५, दलितका लागि ८, अपाङ्गका लागि ७ र पिछडिएको क्षेत्रका लागि ५ जनाको दरखास्त आह्वान गरिएको छ । यस्तो ज्येष्ठतातर्फ सामान्य प्रशासन ४३, राजश्व ३३, लेखा २७, लेखापरीक्षण ८, परराष्ट्र २, न्याय २७, कानून ५ र सरकारी वकिल तर्फ १७ जना रहेको छ ।दरखास्त दिने अन्तिम मिति पुस १४ गते सम्म तोकिएको छ । दोब्बर दस्तुरमा पुस २१ गतेसम्म दरखास्त दिन सकिने आयोगको सूचनामा जनाएको छ । दरखास्त आयोगको वेबसाइटमा गई अनलाइन माध्यमबाट भर्नुपर्ने छ ।"
रोजगारी गुमेपछि कृषितिर,"महेन्द्रनगर : कोभिड १९ का कारण रोजगारी गुमेपछि गत असारमा मेलेसियाबाट स्वदेश फर्केका कञ्चनपुरको बेदकोट नगरपालिका ७ का उमेश धामी लसुन खेतीमा लागेका छन्। घरको आर्थिक अवस्था कमजोर भएपछि पढाइ बीचमै बिट मारेर दुई वर्ष अगाडि रोजगारीका लागि मलेसिया पुगेका उनी विदेशको दुःख भन्दा स्वदेशमै केही गर्नुपर्छ भन्नेमा पुगे । बेदकोट नगरपालिकाले कोरोनाका कारण रोजगारी गुमाएकाहरुका लागि कोभिड १९ प्रतिक्रिया र सामाजिक ,आर्थिक पुरन प्राप्ति परियोजना कार्यक्रम ल्याएपछि उनलाई उत्साह थपियो । कोरोना प्रभावितहरुलाई रोजगारीको सिर्जनासँगै कृर्षिमा व्यवसायीकरणका लागि नगरपालिकाले विभिन्न वडालाई पकेट क्षेत्र निर्धारण गरेपछि उनको वडा लसुन पकेट क्षेत्रमा परेपछि उनी व्यवसायिक रुपमै लसुन खेतीमा लागेका हुन । 'विदेशको दुःख सम्झेर आफ्नौ ठाउँमा केहीगर्न सोचेको थिए, 'धामीले भने, 'नगरपालिकाबाट लसुन खेति गर्न तालीम, बिउ विजन र प्राविधिक सहयोग पाएपछि कृर्षि गर्न सजिलो भयो ।' नगरपालिकाको सहयोग पाएपछि उनले अहिले ४ कठ्ठा जग्गामा लसुन खेती गरिरहेका छन् । यसैगरी कोरोना महामारीकै बीच भारतको दिल्लीबाट गत बैशाखमा स्वदेश फर्किएका बेदकोट ८ का लालीराम कामी सिमानाका र क्वारेन्टाइन बसाइको दुःख सम्झेर रोजगारीका लागि भारत नजाने निष्र्कशमा पुगे । 'लसुन खेतीका लागि नगरपालिकाबाट सबै सहयोग पाएको छु अब यही कृर्षि गर्छु, ' कामीले भने, 'विदेशको दुःख भन्दा यही लसुन खेती र कुखुरा पालन गर्छु ।'३ कठ्ठा जग्गामा लसुन खेती गरिरहेका उनले विस्तारै खेती विस्तार गर्ने लक्ष्य रहेको सुनाए । नगरपालिकाले नगरका विभिन्न वडामा कृषि पकेट क्षेत्र निर्धारण गरी कोरोना प्रभावितहरुलाई स्वरोजगार बनाउन कोभिड १९ प्रतिक्रिया र सामाजिक ,आर्थिक पुरनप्राप्ति परियोजना कार्यक्रम लागु गरेपछि रोजगारी गुमाएका थुप्रै युवाहरु कृर्षिमा लागेका छन । कोरोना प्रभावितहरुलाई रोजगारीको सिर्जना संगै कृर्षिमा व्यवसायिकिकरणका लागि नगरपालिकाले पकेट क्षेत्रका आधारमा विभिन्न आय मुलक कार्यक्रमहरु सञ्चालन गरेको छ । नगरपालिकाको १ र २ मा आलु खेती, ३ र ४ मा च्याउ खेती, ५ र ६ मा खुसार्नी खेती, ७ र ८ मा लसुन खेती र वडा नम्वर ९ र १० मा प्याज खेती पकेट क्षेत्र बनाएर बेरोजगार युवाहरुलाई कृर्षिमा लाग्न तालीम र प्राविधिक सहयोग गरिरहेको छ । नगरपालिकाले युवाहरुलाई पहिलो चरणको तालिमसमेत सम्पन्न गरिसकेको छ । त्यसै गरी दैनिक मजदुरी गरेर जिविकोपार्जन गरिरहेकाहरुले पनि कोरोना कारण रोजगारी गुमाएपछि च्याउ खेतीमा लागेका छन । बेदकोट नगरपालिका ३ स्थीत आशापुर मुक्त कमैया शिविरमा च्याउँ खेतीका नगरपालिकाले तालीम र प्राविधिक सहयोग गरेपछि मुक्त कमैया महिलाहरु च्याउखेतीबाट मनग्य आम्दनी गरिरहेका छन । दसैंअघि च्याउको बेर्ना राखेकी आशापुर शिविरकी रामदुलारी चौधरी हरेक तेस्रो दिन रु ५ हजार आम्दानी गरिरहेको बताइन् । 'पहिला मजदुरी गरेरला मजदुरी गरेरर खर्च चल्थ्यो बन्द भएपछि घर खर्च चलाउनै समस्यामा भयो,' उनले भनिन, 'अहिले हरेक तेस्रो दिन च्याउँ बेच्न महेन्द्रनगर बजारसम्म पुग्छु ५ हजारसम्म आम्दनी हुन्छ ।' उनले प्रतिकिलो २ सय ५० का दरले च्याउँ बिक्री गर्ने गरेको बताइन् । यस वर्ष ७० पोका बेर्ना राखेको बताउँदै उनले यो वर्ष १ लाखसम्म आम्दानी गर्ने लक्ष्य रहेको सुनाइन् । 'च्याउँबाट राम्रो आम्दानी हुने रहेछ अर्को वर्ष थप खेती विस्तार गर्छु, 'उनले भनिन, 'अहिले त घर खर्च यसैबाट चलाएकी छु ।' त्यस्तै आशापुर शिविरकै आशादेवी डगौराले पनि च्याउँखेती बाट घरखर्च चलेको बताइन् । 'श्रीमान र म दुबै मजदुरी गर्न जान्थ्यौं, बन्द भएपछि काम पाइएन, 'उनले भनिन, 'अहिले हामी दुवैजना कृर्षिमा लागेका छौं कमाई राम्रै छ ।' नगरपालिकाले यस वर्ष मात्रै कोविडबाट प्रभावित भएका युवा तथा विभिन्न नागरिक लगाएर ४ सय ५ जनालाई कृषि क्षेत्र बाटै रोजगार बनाउने योजना बनाएको नगरपालिकाले जनाएको छ । त्यसका लागि बेदकोट नगरपालिकाको एक करोड र युएनडीपीको एक करोडको लगानीमा कोभिड १९ प्रतिक्रिया र सामाजिक, आर्थिक पुनरप्राप्ति परियोजना कार्यक्रम लागु गरिएको परियोजनाका संयोजक तथा स्वीट नेपालका अध्यक्ष अमिर तिरुवाले जानकारी दिए । 'कोरोना प्रभावित,एकल महिला,दलित र जनजातीहरुलाई लक्षित गरेर कार्यक्रम सञ्चालन गरो छौं, उनले भने, 'यो कार्यक्रम अन्र्तगत ४ सय ५ जनालाई प्रत्यक्ष रुपमा उद्यमी बनाउ लागेका छौं ।' उनले उद्यमीहरुलाई कृर्षिमा आवश्यक औजार उपकरण लगायतको प्राविधिक सहयोग स्वीट नेपालले गरिरहेको बताए ।कोरोनाका कारण विदेशबाट रोजगारीका गुमाएर स्वदेश फर्केका युवाहरुलाई स्वदेशमै रोजगारीको सिर्जना गरेर कृर्षिमा आत्मनिर्भर हुनका लागि नगरपालिकाले उक्त कार्यक्रम सञ्चालन गरेको नगरपालिका उप प्रमुख शुसिला सिंहले बताइन् । 'नगरपालिकालाइृ कृर्षिमा आत्म निर्भर गर्नका लागि वडालाई पकेट क्षेत्र छुट्याएका छौं, 'उनले भनिन्, 'यसले रोजगारीको सिर्जना हुनुका साथै आय स्तरमा समेत वृद्धि हुन्छ ।'"
लुम्बिनी प्रदेशका चार जिल्लामा पूर्णखोप घोषणाको तयारी,"गुलरिया : लुम्बिनी प्रदेशका ४ जिल्लामा पूर्णखोप घोषणाको तयारी सुरु गरिएको छ । प्रदेशअन्तर्गत रहेको सामाजिक विकास मन्त्रालयले बर्दिया, बाँके, कपिलवस्तु र पूर्वीरुकुमलाई यसै आर्थिक वर्षमा पूर्णखोप जिल्ला घोषणा गर्ने योजना सार्वजनिक गरेसँगै खोज र खोप अभियान मार्फत लुम्बिनी प्रदेशका ४ जिल्लामा पूर्णखोप घोषणाको चहलपहल सुरु भएको छ । लुम्बिनी प्रदेशका सामाजिक विकासमन्त्री सुर्दशन वरालले जिल्लामा आयोजित अभिमुखीकरण तथा योजना तर्जुमा गोष्ठीलाई भर्चुअल प्रविधिमार्फत सम्बोधन गर्दै चालु आर्थिक वर्षमा प्रदेशका ४ वटा जिल्लालाई पूर्णखोप जिल्ला घोषणा गर्ने योजना सार्वजनिक गरेका छन् । लुम्बिनी प्रदेशका ८ वटा जिल्लासहित नेपालमा ५८ जिल्ला पूर्णखोप जिल्ला घोषणा भैसकेको छ । बर्दिया जिल्लाका मधुवन, राजापुर, ठाकुरबाबा वाँसगढी नगरपालिका र बढैयाताल तथा गेरुवा गाउँपालिका पूर्णखोप पालिका घोषणा भैसकेका छन् । पूर्णखोप घोषणा हुन बाँकी गुलरिया र बारबर्दिया नगरपालिकामा अभियान सुरु गरी चाँडै पूर्णखोप पालिका घोषणा गरिने स्वास्थ्य कार्यालय बर्दियाका प्रमुख गोकर्ण गिरीले बताए । नेपाल जनसांखिक तथा स्वास्थ्य सर्भेक्षण अनुसार नेपालमा ७८ प्रतिशत वालवालिकाले पूर्णखोप पाएका छन् । गिरीले भने बर्दियामा २ वर्ष मुनीका वालवालिका मध्ये विसिजी ७९ प्रतिशत, डिपिटि हेपाटाईटिस (हिप वी) ७६ प्रतिशत, पिसिवि ७८ प्रतिशत, दादुरा रुवेला ७५ प्रतिशत र जापानिज इन्सेफलाईटिस खोप ८० प्रतिशत वालवालिकाहरुले पाएका छन् । पूर्णखोप घोषणाका लागि बर्दियामा पुष, माघ, फागुन महिना भित्र १५ महिना मुनीका सबै बालबालिका खोज्दै खोप लगाउने तयारी हाम्रो छ । कोभिडको त्रास कायमै रहेपनि स्वास्थ्य मापदण्ड सहित सामाजिक दुरी कायमगर्दै कार्यक्रम अघि बढाउने तयारी स्वास्थ्य कार्यालयको छ । चैत्र महिनासम्म खोप लगाए नलगाएको सर्भेक्षण गर्दै खोप नलगाएका बालबालिकालाई पुन: खोप लगाउने कार्यक्रम छ । गिरीले थपे,' आगामी वैशाख महिनाको अन्त्यसम्म बर्दियालाई पूर्णखोप जिल्ला घोषणा गर्छौं।' यसका लागि सबै अभिभावकहरुको सहयोग अपरिहार्य छ । भचुअल गोष्ठिमा बर्दियाबाट सहभागी लुम्विनी प्रदेश सांसद तिलकराम शर्मा, कुलप्रसाद पोख्रेल, कविराम थारु, स्थानियतहहरुका प्रमुख, प्रमुख जिल्ला अधिकारी लगायत ८ वटै पालिकाका प्रमुख प्रशासकिय अधिकृत, स्वास्थ्य शाखाका प्रमुखहरुले तोकिएको समयमै बर्दियालाई पूर्णखोप जिल्ला घोषणा गर्ने प्रतिवद्धतामा हस्ताक्षर गरेका छन् ।"
"२४ घण्टामा १४८३ डिस्चार्ज, १०५६ जनामा कोरोना संक्रमण, १४ को मृत्यु",काठमाडौं : पछिल्लो २४ घण्टामा १ हजार ५६ जनामा कोरोना भाइरस (कोभिड१९) संक्रमित थपिएका छन्। ६ हजार २८६ स्वाब नमूना परीक्षण गराउँदा १ हजार ५६ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। नयाँ थपिएका सहित कोरोना संक्रमितको संख्या २ लाख ४४ हजार ४३३ पुगेको स्वास्थ्य तथा जनसंख्या मन्त्रालयले जनाएको छ। यस्तै बुधबार एकैदिन १ हजार ४८३ जना डिस्चार्ज भएका छन्। योसहित कोरोना जित्नेको संख्या २ लाख ३० हजार ५३७ पुगेको स्वास्थ्य मन्त्रालयले जनाएको छ। मन्त्रालयका अनुसार निको हुनेको दर ९४२ प्रतिशत हो। देशभर सक्रिय संक्रमितको संख्या भने १२ हजार २४५ रहेको छ। यस्तै आइसोलेसनमा १२ हजार २४५ र क्वारेन्टाइनमा ५२५ जना रहेका छन्। अहिलेसम्म कोरोनाबाट मृत्यु हुनेको संख्या १६ सय ५१ पुगेको मन्त्रालयले जनाएको छ। बुधबार मात्र कोरोनाबाट थप १४ जनाको मृत्यु भएको छ। मंगलबार कोरोनाबाट २३ जनाको मृत्यु भएको थियो।
"खण्डहर खरिढुंगा खानीलाई वर्षौदेखि बजेट, ११ वर्षदेखि भएन लेखापरीक्षण","दोलखा : खण्डहरमा परिणत भएको दोलखाको भीमेश्वर नगरपालिका९, लाकुरीडाँडास्थित दक्षिण एसियाकै सबैभन्दा ठूलो ओरियन्ड म्याग्नेसाइट उद्योगलाई सरकारले वर्षौदेखि बजेट विनियोजन गरिरहेको छ। २२ वर्षदेखि बन्द तथा जनयुद्धको चपेटामा समेत परेर खण्डहरको रुपमा परिणत भएको म्याग्नेसाइट उद्योगका कामबिहीन कर्मचारीको तलब भत्ताको लागि सरकारले वर्षौदेखि करोडौं रुपैयाँ बजेट उपलब्ध गराउँदै आइरहेको छ । कामबिहीन करिब १८ जना कर्मचारीको लागि सरकारले उद्योग बाणिज्य तथा आपूर्ति मन्त्रालयमार्फत हरेक वर्ष डेढ करोड रुपैयाँ बजेट विनियोजन गर्ने गरेको छ । तर, महालेखा परीक्षकको कार्यालय बबरमहलले सार्वजनिक गरेको संगठित संस्थानको लेखापरीक्षण २०७७ अनुसार सो बजेटको ११ वर्षदेखि लेखापरीक्षण गरिएको छैन। महालेखा परीक्षकको कार्यालयको प्रतिवेदनअनुसार आर्थिक वर्ष २०६५०६६ देखि आर्थिक वर्ष २०७५०७६ सम्म गरी ११ वर्षको साढे १६ करोड रुपैयाँको लेखापरीक्षण हुन सकेको छैन । लेखापरीक्षण ऐन तथा प्रचलित कानुनको व्यवस्थाअनुसार लेखापरीक्षण गर्न नियुक्त लेखापरीक्षकसमक्ष समयमा स्रेस्ता तथा वित्तीय विवरण तयार गरी लेखापरीक्षण गराउने सन्दर्भमा जिम्मेवार पदाधिकारीलाई महालेखापरीक्षकबाट पटकपटक निर्देशन हुँदा पनि ११ आर्थिक वर्षको लेखापरीक्षण नगराएको महालेखाको सो प्रतिवेदनमा उल्लेख छ । ७५ प्रतिशत सेयरको हकदार रहेको नेपाल सरकारले बन्द भएको अवधिदेखि हालसम्म करिब २५ करोड बजेट विनियोजन गरेको देखिए पनि १२५ प्रतिशत दरका सेयरका हकदार खेतान समूह र भारतीय कम्पनी उडिसा इन्डस्ट्रिजले २२ वर्षदेखि एक रुपैयाँ खर्च गरेको तथ्याङ्क भेटिएको छैन । खण्डहर खरिढुंगा खानी सरकारी उदासिनताले उद्योग संचालनमा नआएका कारण अरबौं मूल्य बराबरको म्याग्नेसाइट, करोडौं मूल्यबराबरको खरिढुङ्गा, सयौंले रोजगारीको अवसर गुमाएका छन् भने उद्योगको करौडौं मुल्य बराबरको संरचना तथा सामान कवाडीका रुपमा थन्किएका छन्। २५० वर्षसम्म पुग्ने म्याग्नेसाइट र खरी रहेको अनुमान गरिएको उद्योगको म्याग्नेसाइटको विश्व बजारमा उच्च माग रहे पनि २०५५ सालदेखि पूर्णरुपमा बन्द छ ।"
विप्लव समूहले शिक्षकको यसरी गर्यो हत्या,"विराटनगर : नेत्रविक्रम चन्द विप्लव समूहका कार्यकर्ताले मंगलबार बिहान मोरङको मिक्लाजुङ गाउँपालिका१ बर्खेका ५३ वर्षीय राजेन्द्रकुमार श्रेष्ठको बर्बरतापूर्वक हत्या गरेका छन्। श्रेष्ठ स्थानीय सरस्वती आधारभूत विद्यालयका प्रधानाध्यापक हुन्। घरबाट लगभग एक किलोमिटर दूरीमा रहेको देउढुंगा जंगलमा पुर्याएर घाँटी रेटेर मारेको अवस्थामा श्रेष्ठको शव भेटिएको प्रहरीले जनाएको छ। विप्लव नेतृत्वको नेपाल कम्युनिस्ट पार्टीको मेचीकोसी ब्युरो इन्चार्ज प्रतापले मंगलबारै प्रेस विज्ञप्ति निकाली उक्त घटना आफ्नो पार्टीले गराएको जनाएका छन्। शिक्षक श्रेष्ठले लामो समयदेखि सुराकी गरेको र सच्चिन आग्रह गर्दा पनि अटेर गरेकाले यो घटना भएको उक्त विज्ञप्तिमा उल्लेख छ। उनलाई यसपटक पनि सच्चिन आग्रह गर्दै सम्झाउने क्रममा हतियार लिएर आक्रमण गरेपछि प्रतिकार गर्दा उनको मृत्यु भएको हो, विज्ञप्तिमा लेखिएको छ। उक्त विज्ञप्तिमा पार्टीका कार्यकर्ता पक्राउ गर्न, सामान लुट्न श्रेष्ठले पटकपटक प्रहरीलाई सघाएकाले उनलाई यसअघि पनि सम्झाउँदै आएको जनाइएको छ। श्रेष्ठको घाँटीको अगाडि भाग (रुद्र घण्टी) दुई ठाउँ रेटेको र टाउकोमा पनि चोट पाइएको प्रहरीले जनाएको छ। घटनास्थलमा कुनै पनि हतियार भने भेटिएको थिएन। प्रहरीले लट्ठी, श्रेष्ठका टोपी, चप्पल र मोबाइल भने फेला पारेको थियो। श्रेष्ठका भतिज महेशले घटनाको जानकारी प्रहरीलाई दिएका थिए। घटनास्थलको भुइँ मडारिएको भेटिएकाले उक्त समूहबाट जोगिन श्रेष्ठले प्रतिकार गरेको हुन सक्ने देखिएको छ। घटनाको प्रकृति हेर्दा बाँच्नका लागि निक्कै संघर्ष गरेजस्तो देखिन्छ। भुइँ मज्जाले मडारिएको छ, प्रदेश १ प्रहरी प्रमुख डीआईजी ईश्वरबाबु कार्कीले भने। सुरुमा गोली हानेर घटना गराइएको हुन सक्ने बताइए पनि प्रहरी घटनास्थलमा पुगेर अनुसन्धान थालेपछि घाँटी रेटेर हत्या गरेको पाइएको हो। २०४६ सालदेखि शिक्षण पेसामा आबद्ध उनी एकीकृत अखिल नेपाल शिक्षक संगठन मिक्लाजुङ गाउँ कमिटी सदस्यसमेत थिए। मंगलबार बिहान लगभग ६ बजेतिर आइपुगेका पाँचसात जनाको समूहले उनलाई घरायसी काम गरिरहेको अवस्थामा अपहरण गरी लगेको जानकारी स्थानीयले प्रहरीलाई दिएका थिए। होहल्ला गर्न थालेपछि मुख थुनेर श्रेष्ठलाई लगिएको उनीहरूको भनाइ छ। अपहरण गरी अगाडिबाट दुबै हात बाँध्दै बोल्न पनि नदिइकन जंगलमा पुर्याएर हत्या गरिएको अवस्थामा शव भेटिएको वडाध्यक्ष नरबहादुर राईले बताए। राईका अनुसार हात बाँधेर उत्तानो पारी भुइँमा लडाएको अवस्थामा शव फेला परेको हो। घरमा एक्लै भएको अवस्थामा उक्त समूहले आफूलाई कब्जामा लिएपछि श्रेष्ठले छिमेकीसँग गुहार मागेका थिए। स्थानीयले चासो लिन थालेको केही बेरमै उनको हत्या भएको खबर आएको वडाध्यक्ष राईले बताए। श्रेष्ठकी पत्नी ५३ वर्षीया धनकुमारीले आफू बिहानै बाख्रालाई घाँस पानी दिन र काम गर्न बाहिर गएको अवस्थामा घटना भएको सुनाइन्। त्यही कारण पतिलाई अपहरणकारीले कब्जामा लिँदै जंगलमा पुर्याएर हत्या गर्दा पनि आफूले पत्तै पाउन नसकेको उनले बताइन्। श्रेष्ठ दम्पतीका एक छोरा र छोरी छन्। ३० वर्षीय छोरा छत्रबहादुर बिहे गरेर मिक्लाजुङको मधुमल्लामा बस्दै आएका छन्। छोरी २८ वर्षीया पूजाको बिहे भइसकेको छ। वडाध्यक्ष राईका अनुसार मिक्लाजुङको केन्द्र मधुमल्लाबाट उत्तरतर्फ रहेको घटनास्थल पुग्न मोटरसाइकलमा तीन घण्टाभन्दा बढी समस्य लाग्छ। वडा कार्यालय रहेको स्थानबाट पैदल हिँडेर जाँदा अढाई घण्टाभन्दा बढी समय लाग्ने जानकारी राईले दिए। वडाध्यक्ष राई र गाउँपालिका अध्यक्ष देवीप्रसाद आचार्यसहित केही जनप्रतिनिधि दिउँसो मात्रै घटनास्थलमा पुगेका थिए। प्रहरी टोली दिउँसो ३ बजे मात्रै घटनास्थल पुगेको थियो। मोरङको विकट क्षेत्रमा पर्ने बर्खेसम्म पुग्ने कच्ची सडक छ। वडाध्यक्ष राईका अनुसार मुस्किलले मोटरसाइकल र ट्र्याक्टरबाहेक अरू सवारीसाधन चल्दैन। घटनाको अनुसन्धान गर्न खटिएको प्रहरी टोली जोखिम मोलेर ट्र्याक्टरमार्फत साढे ८ घण्टापछि घटनास्थल पुगेको थियो। मोरङ प्रहरी प्रमुख एसपी सन्तोष खड्काले ठूलो संख्यामा सुरक्षाकर्मी परिचालन गर्दै घटनास्थल र मिक्लाजुङ क्षेत्रलाई चारैतिरबाट घेरा हालेर सर्च थालिएको बताए। घटनामा संलग्नको पहिचान गर्न र उनीहरूलाई पक्राउ गर्न एसपी खड्का विशेष टोली लिएर घटनास्थल पुगेका छन्। घटनास्थल वरपर मोरङका साथै छिमेकी जिल्लाबाट पनि प्रहरी परिचालन भइसकेको र त्यस क्षेत्रबाट बाहिरिने सबै नाकामा विशेष निगरानी बढाइएको डीआईजी कार्कीले बताए। स्थानीयले केही समयदेखि विप्लव समूहका नाममा श्रेष्ठलाई फोनमार्फत विभिन्न धम्की आइरहेको खुलाएका छन्। उनी केही समयदेखि तनावमा रहे पनि यस विषयमा कुनै जानकारी भने नगराएको प्रहरीले जनाएको छ। स्थानीयका अनुसार श्रेष्ठ गाउँमा विकासप्रेमी र शैक्षिक सुधारकका रूपमा चिनिन्थे। विप्लव गतिविधि तीव्र मोरङको पहाडी क्षेत्र मिक्लाजुङमा विप्लव समूहको सैन्य तालिम हुँदै आएको सूचना प्रहरीमा छ। उनीहरूले उक्त क्षेत्रलाई आफ्नो परेड स्थलका रूपमा प्रयोग गरेर सैन्य तयारी गरिरहेको खबर स्थानीयले प्रहरीलाई दिएका छन्। यही सूचना पाएको प्रहरीले त्यस क्षेत्रमा यसअघि पटकपटक स्विप अप्रेसन चलाइसकेको छ। एसपी खड्काका अनुसार उनीहरू आधार इलाका बनाएर बसेको सूचनाका आधारमा विशेष निगरानी बढाइएको थियो। प्रहरी स्रोतका अनुसार विप्लव समूहले तालिम र अन्य विभिन्न गतिविधि सञ्चालन गर्दै आएपछि त्यस क्षेत्र उच्च निगरानीमा थियो। प्रहरीले केही दिनअघि मिक्लाजुङबाट उक्त समूहका दुई नेतालाई पक्राउ गरेको थियो। घटनालगत्तै मोरङसहित छिमेकी जिल्लाको पनि सुरक्षा व्यवस्था कडा पारिएको छ। सबै ठाउँमा सुरक्षा निगरानी बढाइएको छ, डीआईजी कार्कीले भने। शान्ति सम्झौतापछि भूमिगत पार्टीले मोरङमा पहिलो पटक सर्वसाधारणको हत्या गरेको हुन सक्ने प्रहरी स्रोतले बतायो। मिक्लाजुङको उत्तरी क्षेत्र विकट रहेकाले सहजै सबैको पहुँच नपुग्ने हुँदा पनि भूमिगत भएको विप्लव समूहले निर्वाध रूपमा आफ्ना गतिविधि सञ्चालन गर्ने गरेको सूचना प्रहरीसम्म आइपुगेको छ, उक्त स्रोतले भन्यो। घटनास्थल भएको क्षेत्र पाँचथर, इलाम र मोरङको सीमा हो। प्रदेश प्रहरी प्रवक्ता डीएसपी कविन्द्रकुमार कार्कीले प्रदेश १ बाट हालसम्म उक्त समूहका २ सय ४ जनालाई पक्राउ गरिएको जानकारी दिए। सरकारले २०७५ सालमा विप्लव समूहलाई प्रतिबन्धित गरेपछि हालसम्म प्रदेशबाट पक्राउ गर्दै कारबाहीका लागि कार्यकर्तालाई अदालतमा पेस गर्ने काम प्रहरीले गरिरहेको छ, डीएसपी कार्कीले भने, पक्राउ परेका विप्लव समूहका कार्यकर्तामध्ये विभिन्न मुद्दामा अदालतको आदेशानुसार हाल २९ जना कारागारमा कैद भुक्तान गरिरहेका छन्। सात जना अनुसन्धानका क्रममा छन्। अन्य १ सय ६८ जनामध्ये कैयौंले कैद भुक्तान गरिसकेको र केही तत्कालै अदालतबाट भएको आदेशबाट थुनामुक्त भएका छन्। उनले हालसम्म पेस्तोल १२ थान, भरुवा बन्दुक पाँच थान, एसएलआर एक थान, राइफल एक थान तथा सकेट बमलगायत अन्य विभिन्न विस्फोटक पदार्थ बरामद गरिएको जानकारी दिए। भोजपुर सदुरमुकामको पाँचधारे होटलनजिक २०७६ असार २५ गते बुधबार बिहान प्रहरी र विप्लव समूहका कार्यकर्ताबीच गोली हानाहान हुँदा दुई जनाको मृत्यु भएको थियो। मृत्यु भएकामा प्रहरी जवान सञ्जीव राई र विप्लव समूहका ओखलढुंगा इन्चार्ज नीरकुमार राई छन्।"
९३ वर्षमा फर्कियो आँखाको ज्योति,"भोजपुर : उजिरबहादुर प्रधानको दुवै आँखामा मोतीबिन्दु भएकै ४० वर्ष बढी भयो। भोजपुर नगरपालिका८, पोखरे बरबोट निबासी ९३ वर्षीय प्रधानलाई वृद्धावस्थामा घरभित्र बाहिर गराउन नातिनातिनी वा छोराबुहारीको सहारा चाहिन्थ्यो। दुवै आँखामा मोतीबिन्दु भएका कारण मानिस राम्ररी चिन्दैनथे। २०६९ सालमा उनी आँखा उपचारका लागि काठमाडौंस्थित तिलगंगा आँखा अस्पताल पनि धाए। तर अस्पतालले उपचार हुँदैन भनेर पठाइदियो। अन्य विभिन्न नाम चलेका ठूला अस्पताल र क्लिनिकमा पनि पुर्याइयो। तर कतै पनि उपचार भएन। उपचार नपाएपछि प्रधानलाई घरमै ल्याएर राखियो। अजिंगरको आहारा दैवले जुराउँछ भनेझैं वर्षौंदेखि अन्धकारमय जीवन बिताइरहेका प्रधानले पनि अन्ततः ज्योति पाए। निःशुल्क आँखा शल्यक्रिया शिविरमा दुवै आँखामा मोतीबिन्दुको शल्यक्रियापछि प्रधान पुनः देख्न, चिन्न र हिँड्न सक्ने भएका छन्। शहरका ठूला सुविधासम्पन्न आँखा अस्पतालमा चक्कर लगाए पनि पार नलागेको उनको मोतीबिन्दुको शल्यक्रिया आफ्नै ठाउँमा आएको शिविरमा उपचार भएपछि सफल भएको उनी सुनाउँछन्। देश दुनियाँ घुमे पनि उपचार नभएको मेरो आँखा आखिर आफ्नै ठाउँमा पाएँ, त्यो पनि निःशुल्क, भगवानको कृपाले आज फेरि देख्न सक्ने भएको छु प्रधानले भने, यसरी यो बुढेसकालमा आँखाको ज्योति पाउँदा पुनः जीवन पाए झैँ लागेको छ। पहिले जसरी नै राम्ररी आँखा देख्न सक्ने भएपछि प्रधान र उनको परिवारमा हर्ष छाएको छ। निःशुल्क उपचारपछि विशेषगरी वृद्ध अवस्थाका बिरामीहरू हर्षित बनेका छन्। स्थानीयस्तरमै मोतियाबिन्दुको निःशुल्क शल्यक्रियाले नयाँ जीवन मिलेको उनीहरू सुनाउँछन्। आर्थिक अभावले आँखाको उपचार गराउन नपाएका रामप्रसाद राई गाउँपालिका २, ओख्रेका ७८ वर्षीय तिलकबहादुर राईले पनि निःशुल्क उपचार पाउँदा हर्षित बनेको अनुभव पोखे। बुढेसकालमै भए पनि ज्योति पाएँ, अपरेसनपछि अहिले राम्रोसँग मानिस चिन्दछु, पैसा अभावले पहिले उपचार गर्न सकिएन उनले भने, वर्षौंदेखि गुमेको आँखामा ज्योति पाउँदा अर्कै जीवन पाएको महसुस भएको छ। विराटनगर आँखा अस्पताल रानीको प्राविधिक सहयोग र नेपाल नेत्र ज्योति संघ आँखा तथा कान उपचार केन्द्र भोजपुरको आयोजनामा सञ्चालित दुईदिने निःशुल्क आँखा शल्यक्रिया शिविरमा नौ स्थानीय तहका ग्रामीण भेगबाट छनोट गरिएका ६२ जना बिरामीको उपचार गरिएको थियो। विशेषगरी मोतीबिन्दुु तथा आँखामा मासु पलाएका ४० वर्ष नाघेका बिरामीहरूको शल्यक्रिया गरिएको थियो। कोभिड१९ संक्रमणको जोखिम कम भएका कारण पनि भोजपुरमा निःशुल्क आँखा शल्यक्रिया शिविर सञ्चालन गरिएको डा प्रज्ञा लुइँटेलले बताइन्। दुर्गम ग्रामीण भेगका विपन्न समुदायलाई लक्षित गरी शिविर आयोजना गरिएको केन्द्र प्रमुख विजय तामाङले बताए। हामीले नौ वटै स्थानीय तहबाट बिरामीहरूको छनोट गरेर उपचार थाल्यौँ। आर्थिक अवस्थाले उपचार खर्च धान्न नसकेका बिरामीलाई विशेष प्राथमिकता दिनकै लागि शिविर सञ्चालन गरेका हौं।"
कित्ताकाट फुकुवाको निर्णय खारेज,"काठमाडौं : जग्गाको कित्ताकाट फुकुवा गर्ने सरकारको निर्णयलाई सर्वोच्च अदालतले मंगलबार बदर गरिदिएको छ। प्रधानन्यायाधीश चोलेन्द्रशमशेर जबरा र न्यायाधीश डा मनोजकुमार शर्माको संयुक्त इजलासले भूमि व्यवस्था, सहकारी तथा गरिबी निवारणमन्त्री पद्मा अर्यालले गरेको जग्गा कित्ताकाट फुकुवाको निर्णयमाथि बन्देज लगाएको हो। भूमि व्यवस्था, सहकारी तथा गरिबी निवारण मन्त्रालयले सुरुमा कित्ताकाट रोके पनि पछि खुला गर्ने निर्णय लिएको थियो। मन्त्रीस्तरीय निर्णयबाट जग्गा कित्ताकाट फुकुवा गरेपछि अधिवक्ताहरू सन्तोष भण्डारी, सुजन नेपाल र नवराज पाण्डेले भदौ २८ गते सर्वोच्चमा रिट दायर गरेका थिए। सर्वोच्चले कित्ताकाटमा रोक लगाउने गरी गरेको निर्णय अब अन्तिम हुनेछ। मन्त्रालयले प्रारम्भमा प्लटिङ गर्न स्वीकृति लिएको र अंशबन्डा गर्नेको हकमा बाहेक जग्गा कित्ताकाट गर्न बन्देज लगाए पनि भदौ १८ गतेको निर्णयअनुरूप फुकुवा गरिएको थियो। कित्ताकाट फुकुवाले जग्गाको खण्डीकरण भई भूमाफियाको हातमा जाने दाबीसहित रिट दायर गरिएको थियो। कित्ताकाट फुकुवाको निर्णय चक्लाबन्दी गर्न प्रोत्साहित गर्ने भूउपयोग ऐन २०७६ विपरीत रहेको जिकिर रिट निवेदकको थियो। अब सधैंका लागि कित्ताकाट विवादको निप्टारा भएको छ। कित्ताकाट खोल्दा जग्गाको खण्डीकरण भई भूमाफियाको हातमा जाने र चक्लाबन्दी गर्ने कानुनको मक्सद विपरीत हुने हाम्रो दाबी हो, रिट निवेदक भण्डारीले अन्नपूर्ण पोस्ट्सँग भने, मागबमोजिम सर्वोच्चबाट निर्णय आएको छ। आइन्दा जथाभावी कित्ताकाट गर्न बन्देज लाग्नेछ। कानुनतः एउटा प्रयोजनको जग्गा अर्को प्रयोजनमा परिवर्तनका लागि स्थानीय भूउपयोग परिषद्ले प्रदेश भूउपयोग परिषद्लाई पठाउने र प्रदेश भूउपयोग परिषदले अध्ययनपछि संघीय भूउपयोग परिषद्लाई पठाउने र अन्त्यमा संघीय भूउपयोग परिषदले स्वीकृति दिनुपर्ने व्यवस्था छ। मन्त्रालयले २०७४ साउन २६ गते कृषियोग्य जमिनको खण्डीकरण नियन्त्रण गर्नेसम्बन्धी निर्णय लिएको थियो। तर, २०७७ भदौ १८ मा फुकुवाको निर्णय भएपछि कानुनी विवादको रूप लिएको हो। तत्कालीन प्रधानमन्त्री शेरबहादुर देउवा रहेका बेला २०७४ साउनमा कृषियोग्य जमिन प्लटिङ गर्ने क्रम बढेको र जग्गाको खण्डीकरण अत्यधिक भएको भन्दै एक आर्थिक वर्षमा एउटा कित्ता जग्गा एकै पटक मात्र टुक्र्याउन पाइने निर्णय भएको थियो। यो निर्णयलाई २०७७ भदौ १८ गते भूमि व्यवस्था तथा गरिबी निवारण मन्त्रालयले उल्ट्याएपछि सर्वोच्चमा रिट दायर भएको हो। मन्त्रालयले भने भूउपयोग ऐन, भूमीसम्बन्धी ऐन २०७६, स्थानीय सरकार सञ्चालनसम्बन्धी ऐन, स्थानीय नगरपालिकाहरूका मापदण्ड निर्धारण भइसकको अवस्थामा तत्कालीन सरकारले गरेको निर्णयको औचित्य नरहेको भन्दै सर्वोच्चमा लिखित प्रतिवाद गरेको थियो।"
ढुंगा अभावले महाकाली पुल निमार्ण प्रभावित,"महेन्द्रनगर : कञ्चनपुरको भीमदत्तनगरपालिका१२ ओदालीस्थित महाकाली नदीमा निर्माणाधीन चार लेनको पक्की पुलको अन्य संरचना निर्माणका लागि ढुंगा अभाव हुँदा निमार्ण कार्य प्रभावित भएको छ । महाकालीमा बन्ने पुलसँगै दुवैतर्फ पोखरीको बाँध निर्माणका लागि २६० किलोभन्दा माथिको १ लाख ४१ हजार घनमिटर ढुंगा आवश्यक पर्ने भए पनि ढुंगा नहुँदा बाँध निर्माणमा ढिलाइ भइरहेको छ । पुल निर्माण गरिरहेको कुमार श्रेष्ठ निर्माण कम्पनी तथा चाइना फ्युल कन्सर्टक्सन कम्पनी (सिएफासी) को जोइन्ट भेञ्चरका इञ्जिनीयर किशोरराज पाण्डेयले बाँध निर्माणका लागि २६० किलोभन्दा माथिको ढुंगा आवश्यक भएकाले ढुंगा नहुँदा पुल निमार्णको ३० प्रतिशत काम प्रभावित भएको बताए । '२६० किलोभन्दा माथिको ७० प्रतिशत ढुंगा आवश्यक छ ,'पाण्डेयले भने,'अहिले ढुंगा अभाव हुँदा ३८ सय मिटर बाटो र बाँध निमार्णको काम प्रभावित बनेको छ ।' पुलको दुवैतर्फ १२ वर्गकिलोमिटर क्षेत्रफलका दुई वटा पोखरीसमेत निर्माण गर्नुपर्ने सम्झौतामा उल्लेख छ । कञ्चनपुरको भीमदत्तनगरपालिकाको उत्तर चुरेको फेदबाट पुलका लागि आवश्यक ढुंगा ल्याउनका लागि यसअघि यहाँको स्थानीय तह,जिल्ला प्रशासन कार्यालय र यस क्षेत्रका निर्वाचित सांसदहरुले निर्णय गरेर ढुंगा ल्याउने सहमति भएपनि निमार्ण कम्पनीले ढुंगा ल्याउँदा यहाँका स्थानीयले अवरोध गरेपछि काम प्रभावित भएको हो । ढुंगाको समस्याले पुल निमार्णको अन्य काममा समेत अन्योलता सिर्जना भएको महाकाली पुल योजना कार्यालय महेन्द्रनगरले जनाएको छ । महाकाली पुल योजना कार्यालयका इञ्जिनीयर ध्रुवकुमार झाले खहरे खोलाबाट ढुंगा दिन्छौँ भनेर जनप्रतिनिधिसहितको उपस्थितिमा स्थानीय तहले दिने निर्णय गरे पनि स्थानीय र वनको अवरोध भएपछि निमार्ण कम्पनीले ढुंगा ल्याउन नसकेको जानकारी दिए । 'पुल निमार्णको काम चलेपनि ढुंगाको कारणले अन्य ३० प्रतिशत काम प्रभावित बनेको छ, ' इञ्जिनीयर झाले भने, 'बाँध निमार्ण गर्न नसके कालोपत्रेको तयारीमा रहेको पहुँच मार्ग र अन्य संरचना समेत धरापमा पर्ने खतरा छ ।' उनका अनुसार पुल संगै बन्ने दुवैतर्फ पोखरीको बाँध निर्माणका लागि २ लाख घनमिटर ढुंगा आवश्यक पर्छ जसमध्ये ७० प्रतिशत ढुंगा २६० केजी भन्दामाथीको चाहिएको हो । 'हामीले ढुंगा उत्खनन गर्ने होइन,संकलन गर्ने हो निमार्ण कम्पनीले दस्तुर तिरेर ल्याउने हो, 'उनले भने, 'त्यसका लागि सबैले सहजीकरण गरिदिए आगामी फागुनसम्म पुल निमार्ण सम्पन्न हुन्छ ।' ढुंगाकै कारण काममा अवरोध सिर्जना भए बनेका संरचना पनि धरापमा पर्ने र पुल निमार्णको कार्य अन्योलमा हुने उनले बताए । तीन अर्ब २७ करोड लागत रहेको पुलको निर्माण ०७८ जेठ भित्र सक्नुपर्ने समय तोकिएको भएपनि विभिन्न अवरोधका कारण समयमै पुल सम्पन्न हुने अवस्था भने छैन ।"
