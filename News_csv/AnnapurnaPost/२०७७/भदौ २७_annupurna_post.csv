शीर्षक,विवरण
सुरीखोला हाइड्रोपावरमा क्रेनबाट खसेर एक मजदुरको मृत्यु,"दोलखा : सुरीखोला हाइड्रोपावर लिमिटेड व्यवस्थापनको लापरबाहीले एक मजदुरको मृत्यु भएको छ। हाइड्रोपावर व्यवस्थापनले मजदुर सुरक्षाका न्युनतम शर्त लागू नगरी काम लगाउँदा दोलखाको गौरीशंकर गाउँपालिका५, गुरुम्फीस्थित सुरीखोला हाइड्रोपावरमा कार्यरत एक मजदुरको मृत्यु भएको हो। गुरुम्फीस्थित सतही विद्युत्गृहमा हाइड्रोमेकानिकल मेसिन जडान गर्नका लागि क्रेनको बकेटमा चढेर काम गर्दै गर्दा ८ मिलिमिटरको फलामे तार चुडिएर खस्दा काभ्रेका महेश केसीको मृत्यु भएको हो। पनौती नगरपालिका६ का केसी फलामे तार चुडिएर करिब ३५ फिट तल खसेको दोलखाका प्रहरी प्रवक्ता निरीक्षक रेशम बोहोराले जानकारी दिए। हाइड्रोपावरमा मजदुरको सुरक्षाको लागि काममा पठाउनु पूर्व मेसिनको अवस्थाको बारेमा पूर्व जाँच गर्नु पर्ने तर त्यसो नगरेको कारण ति मजदुरको मृत्यु भएको प्रारम्भिक अनुसन्धानले देखाएको सिंगटी प्रहरीको भनाइ छ। क्रेनमा प्रयोग गरिने फलामे तार कम्तिमा ८ मिलिमिटरको हुने भए पनि हत्तपत्त नचुँडिने तार सुरक्षा जाँच नगरी लापरवाही गर्दा मजदुरको ज्यान गएको अनुमान गरिएको छ। बकेटसहित ढलानमा खसेर टाउको तथा शरिरको विभिन्न भागमा चोट लागेर घटनास्थलमै मृत्यु भएका केसीको टाउकोमा हेल्मेट नलाइएको बताइएको छ। सुरीखोला हाइड्रोपावर साढे ६ मेगावाट क्षमताको हो।"
आईपीएल खेल्न सन्दीप यूएईतर्फ,काठमाडौं : नेपाली लेग स्पिनर सन्दीप लामिछाने इण्डियन प्रिमियर लिग (आईपीएल) खेल्न संयुक्त अरब इमिरेट्स (यूएई)तर्फ लागेका छन्। सन्दीप क्यारेबियन प्रिमियर लिग (सीपीएल) सक्काएर शनिबार यूएई उडेका हुन्। ट्रिनडाड एण्ड टोबागोबाट नेपाल नफर्किकनै सन्दीप सोझै यूएई गएको उनका ब्यवस्थापक रमन सिवाकोटीले जानकारी दिए। आईपीएल खेल्न सन्दीपसँगै सीपीएलमा सहभागी अन्य खेलाडी पनि यूएईतर्फ लागेका छन्। यस वर्षको आईपीएल कोरोना भाइरसको महामारीका कारण भारतमा नभइ यूएईमा हुँदै छ। सन्दीपले लगातार तेस्रो वर्ष दिल्ली क्यापिटल्सबाट आईपीएल खेल्न लागेका हुन्। आईपीएल आगामी असोज ३ गतेदेखि सुरु हुँदै छ। सन्दीप सम्मिलित दिल्ली क्यापिटल्सको पहिलो खेल असोज ४ गते किंग्स इलाभेन पञ्जावसित हुनेछ। उनलाई दिल्ली क्यापिटल्सले ३२ लाखमा अनुबन्ध गरेको हो। सन्दीप सिपिएल खेल्न गत साउन १५ गते ट्रिनिडाड एन्ड टोबागो गएका हुन्। नियमित उडान बन्द भएको अवस्थामा उनी कोरियन एयरको चार्टर्ड जहाजमा टोबागो गएका थिए। यस वर्षको सिपिएलका लागि जमैका तलावाजले सन्दीपलाई ९० हजार अमेरिकी डलरमा अनुबन्ध गरेको थियो। उनले यसअघि दुई पटक सीपीएल खेलिसकेका छन्। सन्दीपको किफायती बलिङको मद्दतमा जमैका सेमिफाइनलसम्म पुगेको थियो। सीपीएलमा सन्दीपले ११ खेलमा १२ विकेट लिएका थिए। उनी सीपीएलमा सर्वाधिक विकेट लिनेको सूचीमा छैटौँ स्थानमा रहे। रासस
कछुवासहित पाँच पक्राउ,"काठमाडौं : प्रहरीले काठमाडौँमा दुर्लभ वन्यजन्तु कछुवासहित पाँच जनालाई आज पक्राउ गरेको छ। पक्राउ पर्नेमा सुर्खेत भेरीगङ्गाका २५ वर्षीय सर्वराज बुढा, नुवाकोट बेलकोटगढी नगरपालिका ५ बस्ने १८ वर्षका सुरेन्द्र श्रेष्ठ र १९ वर्षका प्रमोद बास्कोटा, काभ्रेपलाञ्चोक नमोबुद्ध नगरपालिका ८ बस्ने २७ वर्षीय सन्तोष रम्तेल र रौतहटका १८ वर्षीय रुपेश तिमिल्सिना रहेका छन्। विशेष सूचनाको आधारमा काठमाडौँ महानगरापलिका १४ स्थित कलङ्कीबाट उनीहरुलाई पक्राउ गरिएको महानगरीय अपराध नियन्त्रण महाशाखाले जनाएको छ। उनीहरुलाई प्रहरी वृत्त कालिमाटी र महानगरीय अपराध महाशाखाबाट खटिएको संयुक्त टोलीले पक्राउ गरेको हो। गएराती चितवनबाट बिक्री वितरण गर्न कछुवा काठमाडौँ ल्याउँदै छ भन्ने सूचना प्रहरीमा आएको थियो। सोही सूचनाको आधारमा खोजतलास गर्ने क्रममा उनीहरुलाई पक्राउ गरिएको महाशाखाका प्रमुख प्रहरी वरिष्ठ उपरीक्षक दीपक थापाले जानकारी दिए। उनका अनुसार कछुवा रु ३५ लाखमा विक्री वितरण गर्न मोततोल भएको प्रारम्भिक अनुसन्धानमा खुलेको छ। उनीहरुको साथमा फेला परेको पहेँलो रङको कछुवाको तौल ७०० ग्रामको र लम्बाई १२ ईन्चको छ। उनीहरुमाथि महानगरीय प्रहरी वृत्त कालिमाटीले अनुसन्धान थालेको छ। रासस"
गणेशमानको २३औँ स्मृतिमा रक्तदान,"काठमाडौँ : नेपाली कांग्रेसका संस्थापक नेता गणेशमान सिंहको २३औँ स्मृति दिवसमा रक्तदान गरिएको छ। शनिबार काठमाडौँको सामाखुसीमा आयोजित कार्यक्रममा ७० जनाले रक्तदान गरेको आयोजकले जनाएको छ। सो कार्यक्रम नेपाली कांग्रेस टोखा नगरपालिका१०, काठमाडौँको आयोजना तथा नेपाल तरुणदल काठमाडौँ जिल्ला सदस्य एवं प्रशिक्षण विभाग प्रमुख दिपक थापाको संयोजकत्वमा सम्पन्न भएको हो। कार्यक्रममा नेपाली कांग्रेसका काठमाडौँ जिल्ला सभापति कृष्ण सबुज बानियाँ, बागमती प्रदेशका प्रदेश संसद् जीवन डंगोल, टोखा नगरपालिका१० का इकाई सभापति तेजप्रसाद सेढाईँ लगायतको उपस्थिति रहेको थियो। त्यस्तै नेपाली काँग्रेस ताकेश्वर नगरपालिका सभापति श्रीकृष्ण थापा, नेपाल रेडक्रस काठमाडौँ जिल्ला उपसभापति कमल नकर्मीले पनि रक्तदान गर्नुभएको थियो। नेपालमा प्रजातन्त्रिक आन्दोलनको नेतृत्वदायी भूमिका खेलेका नेता सिंहलाई लौहपुरुषका रूपमा पनि चिनिन्छ।"
"३७ हजार ५२४ ले जिते कोरोनाः ५३ हजार संक्रमित, ३३६ को मृत्यु","काठमाडौं : पछिल्लो २४ घण्टामा नेपालमा ८५२ जनाले कोरोना भाइरस (कोभिड१९) संक्रमण जितेका छन्। योसँगै कोरोना जित्नेको संख्या ३७ हजार ५२४ पुगेको छ। नेपालमा कुल संक्रमितमध्ये निको हुने यो संख्या ७०६ प्रतिशत भएको स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमले जानकारी दिए। शनिबार काठमाडौं उपत्यकामा ४३१ सहित १२०१ जनामा कोरोना सङ्क्रमण पुष्टि भएको छ। पछिल्लो २४ घण्टामा काठमाडौँ ३७७, ललितपुरका ३७ र भक्तपुरका १७ जनामा कोरोना पुष्टि भएको हो। अहिले सक्रिय सङ्क्रमितको संख्या १५ हजार दुई सय ६० छ। कुल संक्रमितको संख्या भने ५३ हजार २२० छ। २४ घण्टामा विभिन्न प्रयोगशालामा १० हजार १७६ नमूना परीक्षण गर्दा १२०१ जनाको रिपोर्ट पोजिटिभ आएको हो। अहिलेसम्म आठ लाख ३१ हजार ३६१ जनाको पीसीआर परीक्षण भइसकेको छ। हाल देशभरमा क्वारेन्टिनमा रहनेको सङ्ख्या छ हजार ३५४ छ। देशभरमा सक्रिय सङ्क्रमितमध्ये नौ हजार १०७ संस्थागत आइसोलेसन र छ हजार १५३ होम आइसोलेसनमा छन्। देशभर १६० सङ्क्रमित आइसोलेसनमा उपचार गराइरहेका छान्। संक्रमितमध्ये २४ जना भेण्टिलेटरमा छन्। छ जिल्लामा पाँच सयभन्दा बढी सक्रमित छन् भने सात जिल्ला संक्रमण शून्य छ। सुनसरी, सर्लाही, चितवन, ललितपुर, काठमाडौँ र रुपन्देही छन्। सोलुखुम्बु, मनाङ, मुस्ताङ, डोल्पा, मुगु, ग्यादी र हुम्ला संक्रमित शून्य भएका जिल्ला हुन्। २४ घण्टामा उपत्यकामा पाँचसहित पछिल्लो २४ घण्टामा कोरोनाका कारण १४ जनाको मृत्यु भएको छ। योसँगै कोरोनाका कारण मृत्यु हुनेको सङ्ख्या ३३६ पुगेको छ। पछिल्लो २४ घण्टामा काठमाडौँ उपत्यकाका पाँच जनाको मृत्यु भएको छ। काठमाडौँका ५१ र ५४ वर्षीय पुरुष तथा ७६ वर्षीया महिला र भक्तपुरका ३८ तथा ७४ वर्षीय पुरुषको मृत्यु भएको हो। २४ घण्टामा मृत्यु हुनेमध्ये तीन महिला र ११ पुरुष छन्।"
काठमाडौं महानगरपालिकामा पाँच हजार सङ्क्रमित,"काठमाडौं : काठमाडौँ महानगरपालिकामा कोरोना सङ्क्रमितको सङ्ख्या चार हजार ८८६ रहेको छ। हाल सङ्क्रमित भएकामध्ये एक हजार २६२ जना निको भएका छन् भने तीन हजार १६८ जना उपचाररत रहेको कामपाले जनाएको छ। कामपा जनस्वास्थ्य महाशाखा प्रमुख हरि कुँवरका अनुसार ४७१ जना अस्पतालमा उपचार गराइराखेका छन् भने एक हजार ५२४ होम आइसोलेसनमा र एक हजार २२७ जना संस्थागत आइसोलेसनमा छन्। उहाँका अनुसार हालसम्म कामपाको ३२ वटै वडामा गरी दश हजार ५२९ जनाको कन्ट्याक्ट ट्रेसिङ गरेको छ र ३१ जनाको कोरोनाकै कारण मृत्यु भएको छ। हालसम्म परीक्षणमा सबैभन्दा बढी वडा नं १५ मा ४६९ जनामा सङ्क्रमण देखिएको छ। त्यसैगरी वडा १६ मा ३६६, वडा ३ मा ३१५ जनामा सङ्क्रमण देखिएको छ। यसैगरी वडा ४, ७, ८, ९, १०, ११, १३, १४, २६, २७, २८, २९, ३१ र ३२ वडामा एक सयभन्दा बढी सङ्क्रमित रहेका छन्। सबैभन्दा बढी वडा २७ मा चार जनाको मृत्यु भएको छ। कामपाले परीक्षणको दायरा बढाउनका लागि अहिले हरेक वडामा स्वास्थ्यकर्मीसहित स्वयम्सेवक परिचालन गरेको छ। रासस"
२४ घण्टामा प्रदेश १ मा तीन कोरोना संक्रमितको मृत्यु,"विराटनगर : प्रदेश १ मा पछिल्लो २४ घण्टामा कोरोना भाईरस (कोभिड १९) बाट थप ३ जनाको मृत्यु भएको छ। मोरङको विराटनगरका १ पुरुष, ग्रामथानकी १ महिला र सुनसरी रामधुनीका १ पुरुषको मृत्यु भएको सामाजिक विकास मन्त्रालयले जनाएको छ। यो सँगै प्रदेश १ मा मृत्यु हुनेको संख्या ४७ पुगेको छ। प्रदेश १ मा शनिबार ७७ जना कोरोना संक्रमित थपिएका छन्। थपिनेमा मोरङमा ६२, सुनसरीमा १४ र उदयपुरमा १ जना रहेको सामाजिक विकास मन्त्रालयले जनाएको छ। मन्त्रालयका अनुसार विराटनगरमा शनिबार ४६ जनामा संक्रमण देखिएको छ। २१ महिला र २५ पुरुषको रिपोर्ट पोजेटिभ आएको छ। मोरङको बुढीगंगामा ५ महिला ५ पुरुष, कटहरीमा ४ पुरुष, ग्रामथानमा १ पुरुष र सुन्दरहरैचमा १ महिलामा कोरोना पुष्टि भएको छ र सुनसरीको इटहरीमा २ महिला ६ पुरुष, इनरुवा र धरानमा २२ पुरुष, रामधुनी र दुहवीमा ११ पुरुष र उदयपुरको बेलकामा १ पुरुषको रिपोर्ट पोजेटिभ आएको सामाजिक विकास मन्त्रालयले जनाएको छ। प्रदेश १ मा कोरोना संक्रमितको संख्या ४ हजार ६९६ पुगेको छ। प्रदेश १ मा शनिबार ३६ जना डिस्चार्ज भएका छन्। कालि सदन आईसोलेसन विराटनगरबाट २०, बैजनाथपुर आईसोलेसन विराटनगरबाट ९, मारवाडी सेवा सदन आईसोलेसनबाट ४ र कोभिड १९ आईसोलेसन केन्द्र रंगेलीबाट ३ जना डिस्चार्ज भएका हुन। प्रदेश १ मा डिस्चार्ज हुनेको संख्या २ हजार ५६ पुगेको छ। प्रदेश १ मा शनिबार १ हजार २ सय १२ जनाको पीसीआर परीक्षण भएको छ। परीक्षण गरिएका मध्ये २९ महिला र ४८ पुरुषको रिपोर्ट पोजेटिभ आएको हो। मन्त्रालयका अनुसार हाल सम्म प्रदेशमा १ लाख ६ हजार ९८६ जनाको पीसीआर परीक्षण गरिएको छ।"
"मनास्लुमा स्याउ लटरम्म, बजार पाउन सकेन","गोरखा : गोरखाको मनास्लु क्षेत्रमा यतिबेला स्याउ लटरम्म पाकेको छ। चुमनुब्री गाउँपालिका ३ न्याक, वडा नं ४ को प्रोक, नाम्रुङ, क्वाक, छाक र वडा नं २ को ल्हो, ल्ही, स्यो तथा स्याला तथा वडा नं ५ बिही, क्य्राक गाउँमा स्याउ पाकेर लटरम्म भएको स्थानीयबासी बताउँछन्। बारीभरि लटरम्मै स्याउ पाकेको छ, वडा नं ४ का अध्यक्ष पेमा डुण्डुप लामा भन्छन्, स्थानीय जातको पनि छ। तीन महिनाअघि इटलीबाट ल्याएर रोपेको उन्नत जातको पनि फलेर पाकिसकेको छ। तर स्याउले बजार नपाएको उनको गुनासो छ। गतवर्ष विदेशी पर्यटक, होटल, लज तथा टिहाउसहरुमा खपत हुन्थ्यो तर यसवर्ष कतै पनि बिक्री हुन नसकेको न्याकका रिदम गुरुङले बताए। मनास्लु क्षेत्रको भ्रमणमा आउने पर्यटक, गाइड, भरियाहरुले किन्थे। बोकेर फिलिम, जगतसम्म पनि पुर्याइन्थ्यो, उनले भने, तर यो वर्ष कोरोना महामारीका कारण परिवारले खाएर सक्नु परेको छ। ढुवानीमा समस्या भएकाले स्याउ खेर गएको उनले बताए। खाएर नसकिएका स्याउको रक्सी बनाउने गरिएको बिहीकी टसी लामा बताउँछिन्। खान सकेजति खाइन्छ। नसकेको रक्सी बनाइन्छ, उनले भनिन्, स्याउलाई बजार लैजान सकेको भए अलिअलि भने पनि पैसाको मुख देख्न पाइन्थ्यो होला। गण्डकी प्रदेशलाई स्याउमा आत्मनिर्भर बनाउने कार्यक्रम अन्तर्गत प्रदेशको कृषि मन्त्रालयद्वारा गोरखामा इटलीबाट ल्याएर पाँच हजार नौसय ३० वटा विरुवा वितरण गरिएको थियो। चुमनुब्री गाउँपालिका वडा नं ३ र ४ को आमोस बहुउद्देश्यीय कृषि फर्म, धार्चे ५ को सिङ्ला आधुनिक कृषि फर्म र धार्चे ३ को दिङ्ला कृषि तथा पशुपंछी फर्मले इटलीबाट ल्याइएको गोल्डेन, फुजी र गाला प्रजातिका स्याउ रोपेका कृषि ज्ञानकेन्द्रकी प्रमुख मनिता थापाले बताइन्।"
२४ घण्टामा १२०१ नयाँ संक्रमित थपिए : १४ जनाको मृत्यु,काठमाडौं : पछिल्लो २४ घण्टामा १२०१ जनामा कोरोना भाइरस (कोभिड१९) संक्रमण पुष्टि भएको छ। योसहित नेपालमा संक्रमितको संख्या ५३ हजार १२० पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। शुक्रबार १४ सय ५४ र बिहीबार मात्रै १२ सय ४६ जनामा संक्रमण देखिएको थियो। नेपालमा अहिले १५ हजार २६० कोरोनाका सक्रिय संक्रमित छन्। यस्तै मन्त्रालयका अनुसार होम आइसोलेसनमा ६ हजार १५३ जना रहेका छन् भने संस्थागत आइसोलेसनमा ९ हजार १०७ जना रहेका छन्। क्वारेन्टाइनमा ६ हजार ३५४ जना रहेका छन्। पछिल्लो २४ घण्टामा ८५२ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ३७ हजार ५२४ पुगेको छ। यो डिस्चार्ज हुनेको ७० दशमलव ६ प्रतिशत हो। यस्तै आइसीयूमा १६० जनाको उपचार भइरहेको छ भने २४ जना भेन्टिलेटरमा छन्। नेपालमा कोरोनाबाट हालसम्म ३३६ जनाको मृत्यु भएको छ। शनिबार मात्रै १४ जनाको मृत्यु भएको छ।
वैकल्पिक सिकाइ : निजी विद्यालयको शुल्क र तलब व्यवस्थापन अझै अस्पष्ट,"काठमाडौं : कोभिड१९ को महामारीका कारण विद्यालय खुल्न नसकेको स्थितिमा निजी विद्यालयमा वैकल्पिक प्रणालीको सिकाइको शुल्क र शिक्षकका तलब व्यवस्थापन जटिल मुद्दा बनेको छ। शिक्षा पत्रकार समाजले आज आयोजना गरेको वैकल्पिक प्रणालीको सिकाइ र निजी विद्यालयको नियमन विषयक भर्चुअल बहसमा यही शिक्षा, विज्ञान तथा प्रविधि मन्त्रालयले यही भदौ १९ गते जारी गरेको विद्यार्थी सहजीकरण निर्देशिका २०७७ ले केही सहज व्यवस्था गरे पनि अझै कतिपय सवाल अन्योलमा रहेको सहभागीले जनाएका छन्। निर्देशिका जारीसँगै सबै विद्यार्थीको सिकाइ सुनिश्चितता हुनुपर्ने तथा स्थानीय सामग्री र स्रोतको उचित प्रयोग गरी सिकाइलाई थप व्यवस्थित बनाउनुपर्ने आग्रह गरियो। निजी शिक्षालय (संस्थागत) विद्यालय सञ्चालकका लागि उचित सहजीरकण र त्यहाँ कार्यरत शिक्षकको सेवा सुविधाको पेशागत अधिकार संरक्षणका लागि सरकारले आवश्यक पहल गर्नुपर्ने जनाउँदै सहभागीले यसका लागि दिवा खाजा, छात्रवृत्ति, स्यानेटरी प्याड आदिका लागि विनियोजित रकम रकमान्तर गरी सूचना तथा सञ्चार प्रविधिको उपलब्धतामा खर्च गर्न पनि सुझाव दिएका थिए। वैकल्पिक प्रणालीको शुल्क मापदण्डका लागि कार्यविधि तयार गरी स्थानीय तहमा पठाइनुपर्ने र त्यस्तो मापदण्ड बनाउँदै लागत मूल्याङ्कनका आधारमा विश्लेषण गरी वैज्ञानिकरुपमा कार्यान्वयन र अनुगमन गर्नुपर्ने पनि जनाइएको छ। कार्यक्रममा राष्ट्रिय निजी तथा आवासीय विद्यालय एसोसिएसन (एन प्याब्सन) का पूर्वअध्यक्ष गीता राणाले निजी विद्यालयको आम्दानीको मुख्य स्रोत शुल्क नै भएकाले निर्देशिका जारी र निषेधाज्ञा खुकुलो भएपछि अभिभावकको आर्थिक क्षमता सबल भई शुल्क र तलबमा सहज हुने अपेक्षा व्यक्त गरे। निजी तथा आवासीय विद्यालय अर्गनाइजेसन (प्याब्सन) का पूर्वअध्यक्ष भोजबहादुर शाहले निजी विद्यालयले टेलिभिजनबाट पनि कक्षा सञ्चालन गरेको स्मरण गर्दै वैकल्पिक शिक्षालाई ग्रामीण तहसम्म प्रभावकारी बनाउन सरकारले थप सहजीकरण गर्नुपर्ने बताए। नेपाल नगरपालिका सङ्घका अध्यक्ष अशोक व्याञ्जुले शिक्षा क्षेत्रमा लगानीकर्ताका समस्या र विद्यार्थीको पहुँच वृद्धिका लागि तीनवटै तहका सरकारबीच समन्वयमा काम भइरहेको जानकारी दिए। शिक्षा तथा मानव स्रोत विकास केन्द्रका निर्देशक गेहनाथ गौतमले जोखिम कायम रहेकाले विद्यालय खोल्ने स्थिति नभएकाले वैकल्पिक प्रणालीलाई निरन्तरता दिई विद्यार्थी पठनपाठनलाई सुनिश्चितताका लागि पाठ्यक्रमलाई समायोजनको गृहकार्य भइरहेको बताए। नेपाल अभिभावक महासङ्घका अध्यक्ष सुप्रभात भण्डारीले शैक्षिक सत्रको निरन्तरताका लागि नयाँ निर्देशिका सहयोगी भए पनि अधिकांश विद्यार्थी वैकल्पिक प्रणालीमा सहभागी हुन नसकेमा यसको औचित्य नहुने भएकाले दिवा खाजा र स्यानेटरी प्याडजस्ता शीर्षकलाई रकमान्तर गर्न सुझाव दिए। संस्थागत विद्यालय शिक्षक युनियन (इस्टु) का अध्यक्ष होमकुमार थापाले करीब ६०० निजी विद्यालयका ५७ प्रतिशत शिक्षकले गत पुसदेखि नै तलब नपाइएको उल्लेख गर्दै केबल दुई प्रतिशत शिक्षकले मात्रै पूर्ण तलब पाएको विवरण प्रस्तुत गरे। प्याब्सनका सचिव मधु लोहनीले विषम स्थितिमा निजी विद्यालयलाई नियमनभन्दा सहजीकरण आवश्यक भएको दाबी गरे। हाल मुलुकभर सामुदायिक विद्यालय २७ हजार ७०६ र निजी विद्यालय छ हजार ७८७ मा गरी विद्यालय तहमा करीब ७६ लाख विद्यार्थी अध्ययनरत छन्। रासस"
उत्तर कोरियामा व्यवस्थाको आलोचना गर्ने पाँच अधिकारीलाई फासी दिइयो,सोल : दक्षिण कोरियाली मिडियाको दावी अनुसार उत्तर कोरियाका सर्वोच्च नेता किम जोङ उनले आफ्ना पाँच जना अफिसरलाई फासीको सजाय दिएका छन् । देशको अर्थव्यवस्थाबारे सवाल उठाएकै कारण नेता किमले उनीहरुलाई फासी दिएको दिक्षण कोरियाली मिडिया डेली एनकेले जनाएको छ । मिडिया रिपोर्टका आधारमा ती अफिसरले गत जुलाईमा डीनर पार्टीको क्रममा देशको अर्थव्यवस्था र किमको शासन व्यवस्थामाथि टिप्पणी गरेका थिए । यस्तै उनीहरुले शासकलाई व्यवस्था सुधार गर्न सुझाव समेत दिएको बताइन्छ । तर ती अफिसरहरुले टिप्पणी गरेको बारे अरु अधिकारीहरुले नेता किमलाई जानकारी दिएका थिए । सोही घटनापछि किमले उनीहरुलाई माफी माग्न लगाएका थिए । साथै उनीहरुले देशको शासन व्यवस्था कमजोर बनाउन भूमिका खेलेको स्वीकार गरेका थिए । त्यसपछि नै जुलाईको अन्त्यमा उनीहरुलाई फासी दिइएको हो ।
लागूऔषधसहित चार जना पक्राउ,"विराटनगर : मोरङका भिन्दाभिन्दै स्थानबाट प्रहरीले लागूऔषधसहित चार जना युवालाई शुक्रबारसाँझ पक्राउ गरेको छ। पक्राउ पर्नेमा एक जना भारतीय नागरिक पनि छन्। पक्राउ परेकाहरुको साथबाट लागूऔषध गाँजा र डाइजेपाम बरामद भएको छ। इलाका प्रहरी कार्यालय केराबारीको गस्तीमा रहेको टोलीले गाँजासहित तीन जनालाई पक्राउ गरेको छ। केराबारी गाउँपालिका१० गैरीगाउँबाट सुनसरीको धरान उपमहानगरपालिका१५ का १९ वर्षीय अजय तामाङ, २२ वर्षीय च्यामन राई र मोरङको लेटाङ नगरपालिका७ का १८ वर्षीय रोहन राई पक्राउ परेका हुन्। पैदल हिँडिरहेका उनीहरुको साथबाट एक किलो गाँजा बरामद भएको मोरङ प्रहरी प्रमुख एसपी सन्तोष खड्काले जानकारी दिए। त्यस्तै भारतीय नागरिक १८ वर्षीय दिपेश यादवलाई इलाका प्रहरी कार्यालय बुधनगरको टोलीले लागूऔषध डाइजेपाम ७५ एम्पुलसहित पक्राउ गरेको छ। बीआर ३८ एच ६३५९ नम्बरको मोटरसाइकलमा रहेका भारत पिप्राहा विष्णुपुरका यादवलाई नेपालभारत सीमा क्षेत्रबाट प्रहरीले पक्राउ गरेको हो। उनले मोटरसाइकलको सिटमुनी लुकाएर ल्याएको अवस्थामा लागूऔषध बरामद भएको प्रदेश १ प्रहरी कार्यालय विराटनगरले जनाएको छ। पक्राउ परेका चारै जनाविरुद्ध लागूऔषध ऐन अन्तर्गतको मुद्दा चलाउन म्याद थप गरेर अनुसन्धान थालिने प्रहरीले जनाएको छ।"
"कारागारका २३१ कैदीबन्दीमा कोरोना, पाँचको मृत्यु","काठमाडौं : मुलुकका विभिन्न कारागारमा अहिलेसम्म २३१ कैदीबन्दीमा कोभिड१९ सङ्क्रमण देखिएको छ। कूल ८०० भन्दा बढीमा गरिएको परीक्षणमा उनीहरुको सङ्क्रमण देखिएको हो। कारागार व्यवस्थापन विभागका अनुसार सङ्क्रमितमध्ये आजसम्म ८६ जना निको भएर फर्किएको र १३७ उपचाररत छन्। केन्द्रीय कारागार कार्यालय सुन्धारामा रहेका पाँचको मृत्यु भएको र तीनजना कैद भुक्तानी गरेर गएको विभागका सूचना अधिकारी देवर्षि सापकोटाले जानकारी दिए। उनीहरुलाई होम आइसोलेसनमा बस्ने गरी पठाइएको छ। आजसम्म देशभरका ७१ मध्ये ११ वटा कारागारमा सङ्क्रमण देखिएको छ। सबैभन्दा बढी सिराहामा देखिएको छ। त्यहाँ ११० जनामा परीक्षण गर्दा ८६ मा पोजिटिभ रहेको र त्यसमध्ये अहिले ८१ उपचारत रहेको सापकोटाले बताए। सुनसरीमा ११, केन्द्रीय कारागार सुन्धारामा ६५ जनामध्ये ३१ सङ्क्रमणमुक्त भएका छन् भने २९ उपचाररत छन्। यस्तै पाँचथर, जुम्ला र सप्तरी कारागारमा समेत सङ्क्रमण देखिएको विभागले जनाएको छ। ललितपुर कारागारमा १०८ जनाको परीक्षणमा दुई पोजिटिभ देखिएका थिए। कारागारमा कोरोना बढ्न थालेपछि केही दिनअघि एक रिटमा सर्वोच्च अदालतले कैदीबन्दीको स्वास्थ्योपचारमा ध्यान दिन र उच्च जोखिममा परेकालाई कानूनअनुसार कैद छुट दिन आदेश दिएको छ। सर्वोच्चले फौजदारी कसुर ९सजाय निर्धारण तथा कार्यान्वयन ऐनको व्यवस्था कार्यान्वयनका लागि आवश्यक संरचना, शर्त, प्रक्रिया र कार्यविधि निर्माण गर्न पनि सरकारलाई आदेश दिएको छ। विसं २०७५ देखि लागू भए पनि कार्यविधि र नियमहरु नबनेकाले कार्यान्वयन भएको छैन। सर्वोच्चको आदेशअनुसार आवश्यक विवरण सङ्कलनको काम सुरु भएको सापकोटाले जानकारी दिए। आवश्यक प्रक्रिया पूरा गरी गृह मन्त्रालयमार्फत सरकारलाई उक्त विषयको प्रतिवेदन पेश गर्ने तयारी थालिएको उहाँले बताए। ऐनमा ५० प्रतिशत कैद भुक्तानी गरेका व्यक्तिमा असल चालचलन देखिएमा छुट दिन सकिने, खुला कारागारमा राख्न सकिने, हप्तामा एक दिन उपस्थित गराएर छाड्न सकिने, सामाजिकीकरण गर्ने तथा श्रममा लगाउन सकिने लगायतका व्यवस्था भए पनि कार्यान्वयन भएको छैन।"
राप्रपाका जिल्ला अध्यक्ष लुइँटेल नेकपा प्रवेश,"ओखलढुंगा : राष्ट्रिय प्रजातन्त्र पार्टी (साविक राणा समुह) का जिल्ला अध्यक्ष जगत प्रसाद लुईटेल नेपाल कम्युनिष्ट पार्टी (नेकपा) मा प्रवेश गरेका छन्। लुइँटेल राप्रपा राणा समहुमा लामो समयदेखि जिल्ला नेतृत्वमा थिए। उनले प्रवेश कार्यक्रममा राप्रराबाट परिवर्तन र मुलुकको समृद्धि सम्भव नरहेकाले राजनितिको मूलधारमा आफँु आएको बताए। उनीसहित राप्रपाका क्षेत्रीय सदस्य देवेन्द्र खत्री र चम्पादेवीको कालिका गउँ कार्यसमति नेकपामा प्रवेश गराइएको छ। यस अघि राप्रपाको एक घटक सिंगो कमिटी नै नेपाली काँग्रेसमा प्रवेश गरेको थियो। यो सँगै राप्रपामा जिल्लामा कुनै आधिकारिक कमिटी छैन। नेकपाको चम्पादेवी गाउँ कमिटीको बैठकपछि उनलाई नेकपा प्रवेश गराइएको नेकपाका जिल्ला सचिवालय सदस्य तीर्थ सुवेदीले जानकारी दिए। लुइँटेल २०५४ सालको स्थानीय चुनावमा तत्कालीन नेकपा एमालेका तर्फबाट साविक कालिका गाविसको गाविस अध्यक्ष निर्वाचित भएका थिए। राजाको शासन कालमा उनी राप्रपा प्रवेश गरेका हुन्। उनी मूल घरमा फेरि फर्केको उचित जिम्मेवारी दिइने नेकपाका नेता सुरेश थापाले बताए। प्रवेश कार्यक्रममा नेकपाका नेताहरु खड्ग कार्की, हरि घिमिरे लगायत उपस्थित थिए। उनी प्रवेश गरेको भीडसहितको फोटो सामाजिक सञ्जालमा पोष्ट गरे पछि कोरोनाको महामारीमा पार्टी प्रवेश गराएको भनदै काँग्रेस कार्यकर्ताले चर्को आलोचना गरेका थिए। यसअघि कांग्रेसले सदस्यता वितरण तथा प्रवेश कार्यक्रम गर्दा नेकपा कार्यकर्ताहरुले कोरोना भाइरस प्रवेश गराएको भन्दै विरोध गरेका थिए। पछिल्लो समय प्रवेश कार्यक्रमले जिल्लामा चुनाव आएको झल्को दिएको छ।"
कुखुराको जोडी चल्लालाई पाँच हजार !,"बागलुङ : दुई वर्षअघि रैथाने साकिनी जातको कुखुरापालन व्यवसाय थालिएको सापकोटा कृषि फार्ममा अहिले दशथरी पन्छी छन् । आठ कुखुरा र दुई चरा प्रजातिका । कुनै स्थानीय त कुनै आयातित । सबै गर्दा सङ्ख्या सात सय बढी छ ।बागलुङ नगरपालिका३ रातामाटास्थित फार्मका सञ्चालक बैकुण्ठ सापकोटाका अनुसार स्थानीय जाततर्फ साकिनी, उल्टे, घाँटीखुइले र गुजुमुजे कुखुरा छन् । आयातित प्रजातिमा कडकनाथ, बेन्टम, सिल्की र पोलिस कुखुरा छन् । यस्तै चरा प्रजातिका बट्टाइ र टर्की पनि पालिएको छ । कडकनाथ भारतीय, बेन्टम जापनीज र सिल्की चिनियाँ प्रजातिको कुखुरा भएको उहाँ बताउँछन् । 'बेन्टम, सिल्की र पोलिस बढीजसो सौखका लागि पाल्ने चलन छ', उनले भने ।सापकोटाकाले व्यावसायिक रुपमा चल्ला उत्पादन गरेर बेच्ने ध्येयले विदेशी प्रजातिका कुखुरा पाल्नुभएको हो । फार्ममा चल्ला निकाल्ने ह्याचरी पनि छ । 'मासुका लागि भन्दापनि चल्ला बेच्ने उद्देश्य हो', उनले भने 'काठमाडौँ, पोखरालगायतका ठाउँमा यी कुखुराको बढी माग छ ।' महिनादिन पुगेका पोलिस र सिल्की कुखुराको जोडीलाई पाँच हजार पर्ने उनको भनाइ छ । यस्तै दुई महिनाका जापनीज बेन्टम कुखुराको जोडीलाई रु चार हजार पर्छ । 'यी कुखुराको चल्ला नै एकदम महँगो छ, हेर्दा पनि आकर्षक हुने हुनाले सौखिन व्यक्तिले घरमा लगेर पाल्छन्', उनले भने ।स्थानीय जातका कुखुरासँगै कडकनाथ, बट्टाइ र टर्की भने मासुका लागिसमेत फार्मबाट बिक्री भइरहेको छ । भारतीय जातको कडकनाथ प्रतिकिलो दुई हजारसम्म बेचेको सापकोटाले सुनाए । कडकनाथको अण्डासमेत महँगोमा बिक्री हुन्छ । यो कुखुरा स्वाद र स्वास्थ्यका दृष्टिले उपयुक्त मानिन्छ । पछिल्लो समय बट्टाइ पनि मासु र अण्डाका लागि व्यावसायिक रुपमा पाल्न थालिएको छ । यसको मासु र अण्डालाई शक्तिबद्र्धक मानिन्छ । यसले रोग प्रतिरोधात्मक क्षमता पनि बढाउने विश्वास गरिन्छ । 'बट्टाइ रु तीन सय, चल्ला रु ५० र अण्डा रु १० मा बिक्री भइरहेको छ', सापकोटाले भने 'एक दिने टर्कीको चल्लालाई भने तीन सय ५० पर्न जान्छ, मासुका लागि बेच्दा पनि महँगो छ ।'बट्टाइ पाँच हप्तापछि मासुका लागि प्रयोग गर्न योग्य हुन्छ । दुई वर्षसम्म बाँच्ने बट्टाइले झण्डै तीन सयसम्म अण्डा दिने गर्छ । त्यसपछि भने पोथी बट्टाइलाई पनि मासुका रुपमा बेच्न सकिने उनले बताए । उनले शुरुमा काठमाडौँ र पोखराबाट चल्ला ल्याएर पन्छी पालन थाले । स्थानीय साकिनी जातको कुखुरापालनबाट छोटो अवधिमा सफलता मिलेपछि नयाँनयाँ जातका कुखुरा र पक्षीपालनमा रुची जागेको व्यवसायि सापकोटाले उल्लेख गरे । उनले फाइटर जातको कुखुरा पनि छिट्टै ल्याउन लागेको सुनाए । आफ्नै लगानीमा ह्याचरी सञ्चालनमा ल्याएपछि व्यवसाय थप विस्तार भएको उनको भनाइ छ । यसअघि अण्डा काठमाडौँको ह्याचरीमा पठाएर चल्ला ल्याउनुपर्ने उनको बाध्यता थियो । ह्याचरीमा १०५६ अण्डा राख्न मिल्छ । २१ दिनमा ह्याचरीबाट चल्ला निस्कन्छ । शुल्क तिरेर अरु कुखुरापालक किसानले पनि ह्याचरीमा चल्ला उत्पादन गर्न थालेका छन् ।ह्याचरीमा रु तीन लाख लगानी भएको उनले बताए । त्यसअघि कुखुराको खोर निर्माणमा भेटेरिनरी अस्पताल तथा पुश विज्ञ सेवा केन्द्रले रु दुई लाख ३६ हजार अनुदान दिएको थियो । व्यवसाय प्रवद्र्धनमा सापकोटालाई छोरा निशानको दरिलो साथ छ । व्यवस्थापकीय कामदेखि अण्डा र चल्लाको बजारीकरणमा उनी बुबासँगै खट्छन् । पोखरा, काठमाडौँ, रसुवालगायतका ठाउँबाट स्थानीय जातका चल्लाको माग आउने गरेको निशानले बताउनुभयो । पछिल्लो समय स्थानीय जातका कुखुरापालनतर्फ किसानको आकर्षण बढेको छ । ती कुखुराको मासु, अण्डा स्वादिष्ट र स्वस्थकर हुने हुँदा उपभोक्ताको रोजाइमा पर्ने गरेको छ । स्थानीय जातको ज्यूँदो कुखुरा प्रतिकिलो रु आठ सय, अण्डा रु १५ र एक साताको चल्ला रु एक सय २५ मा बिक्री हुन्छ । स्थानीय जातको कुखुरा हुर्कन समय लाग्ने हुँदा पाँचछ महिनापछि मात्र बेच्न योग्य हुन्छ । उन्नत जातका कुखुरालाई नियमित भ्याक्सिन, औषधि खुवाउनु नपर्ने सापकोटाको भनाइ छ । कुखुरापालनबाट मासिक रु ५० हजारसम्म मुनाफा निकाल्न सापकोटा सफल भए । लगानी बढाएर कुखुरापालन व्यवसायलाई थप व्यवस्थित र विस्तार गर्ने उनको योजना छ । कुखुरापालनसँगै सापकोटाले तीन रोपनी क्षेत्रफलमा प्राङ्गारिक तरकारी खेती गर्दै आए । रासस"
कुलमानको कार्यकाल आइतबार सकिँदै : को बन्ला प्राधिकरणको कार्यकारी निर्देशक ?,"काठमाडौं : नेपाल विद्युत प्राधिकरणको कार्यकारी निर्देशक कुलमान घिसिङको कार्यकाल आइतबार सकिँदै छ । २०७३ भदौ २९ मा कार्यकारी निर्देशक नियुक्त भएका कुलमान चार वर्षे कार्यकाल सकेर सोमबार बिदा हुँदैछन् । कुलमानको कार्यकाल सकिनै लाग्दा प्राधिकरणमा नयाँ प्रमुख को बन्छ भन्ने चासो बढेको छ। प्राधिकरणको नयाँ कार्यकारी निर्देशक कसलाई बनाउने भन्ने सम्बन्धमा मन्त्रिपरिषद् बैठकले टुंगो लगाउने चर्चा सुरु भएको तीन साता बितिसकेको छ । अहिलेसम्मको स्थिति मूल्यांकन गर्दा घिसिङ नै दोहोरिने सम्भावना रहेको बताइएको छ। घिसिङलाई नै प्राधिकरणको कार्यकारी निर्देशकमा दोहोर्याउने गरी मन्त्रिपरिषद्ले प्रस्ताव तयार पारिसकेको प्राधिकरण उच्च स्रोतले बताएको छ। यद्यपि यस पटक उनलाई दुई वर्षका लागि मात्र जिम्मेवारी दिने तयारी भएको चर्चासमेत चलेको छ । नेकपाभित्र पनि माओवादी खेमा घिसिङलाई नै निरन्तरता दिने पक्षमा उभिएको तर एमाले खेमा घिसिङको विकल्प खोज्नुपर्नेमा रहेको भए पनि घिसिङको पक्षमा नै सहमति भएको बुझिएको छ, उच्च स्रोतको दाबी छ । यसअघि ऊर्जामन्त्री वर्षमान पुनले कार्यकारी निर्देशकमा घिसिङलाई नै निरन्तरता दिने गरी मन्त्रालयले प्रस्ताव लैजाने सार्वजनिक अभिव्यक्ति दिइसकेका छन्। तर, ऊर्जा सचिव दिनेश घिमिरेले भने प्राधिकरणको कार्यकारी निर्देशकको प्रस्तावको सम्बन्धमा अहिलेसम्म मन्त्रालयले कुनै तयारी नगरेको बताउँदै आएका छन् । घिसिङको समयावधि सकिन एक साताभन्दा कम समय बाँकि रहँदा अहिलेसम्म कसैले पनि उम्मेदारी दाबी गरेको देखिँदैन। हल्लाबाहेक खुलेर कोही पनि आफ्नो दाबी लिएर नआएका कारण पनि घिसिङको निरन्तरतातर्फ नै संकेत गएको स्रोतको भनाइ छ। प्राधिकरण वितरण तथा ग्राहक सेवा निर्देशनालयका प्रमुख एवं उपकार्यकारी निर्देशक हरराज न्यौपाने बहालवाला कर्मचारीबाट बलियो दाबेदार हुन्। प्राधिकरणका पूर्व कर्मचारी शान्तिलक्ष्मी शाक्य पनि कार्यकारी निर्देशकको दौडमा रहेको हल्ला छ। प्रसारणलाइन विज्ञ हितेन्द्र शाक्य, तत्कालीन विद्युतीय महसुल निर्धारण आयोगका अध्यक्ष डा जगतकुमार भुसालको नाममा पनि दाबेदारी नसुनिएको होइन। पछिल्लो समय प्राधिकरणका पूर्व कार्यकारी निर्देशक मुकेश काफ्ले कुलमानको विरुरुद्धमा देखिएकाले उनी पनि त्यसका दाबेदार हुन् भन्ने बजारमा हल्ला छ। स्रोतका अनुसार प्राधिकरणका सबै कर्मचारी नै कार्यकारी निर्देशकमा घिसिङ सरको नै निरन्तरता होस् भन्ने चाहन्छन्। सामाजिक सञ्जालले पनि खुलेर नै कुलमानको समर्थन गरिरहेको देखिन्छ। ०७२ भदौ २९ गते घिसिङ प्राधिकरणको कार्यकारी निर्देशक पदमा नियुक्त हुँदा मुलुक दैनिक १८ घण्टासम्मको लोडसेडिङमा थियो। पदबहाली गरेको करिब दुई वर्षमा लोडसेडिङ हटेदेखि उज्यालो नेपालको संवाहक भन्दै सबै जस कुलमानको पोल्टामा गएको देखिन्छ। यस्तै घाटामा रहेको प्राधिकरणलाई १२ अर्ब रुपैयाँसम्म नाफामा लैजाने, विद्युत् चुहावटलाई १५ प्रतिशतसम्म झार्नेलगायत कामलाई कुलमान कार्यकालको सकारात्मक पाटो हो। अझै प्राधिकरणका चुनौती धेरै भएकाले पनि कुलमान दोहोरिनुपर्ने प्राधिकरण स्रोत बताउँछ। चाँडै नै निजी क्षेत्रबाट करिब नौ सय मेगावाट राष्ट्रिय प्रसारणमा जोडिँदै छ। यसका लागि विद्युत् निर्यात गर्ने वातावरण बनाउने, आन्तरिक खपत बढाउने, प्राधिकरण ऐन पुनर्संरचनाका विषयजस्ता कुरा सम्हाल्न संस्थान बुझेको व्यक्ति घिसिङ भएकाले उनको निरन्तरता आवश्यक भएको बताइएको छ। नियुक्ति व्यवस्था नेपाल विद्युत् प्राधिकरण ऐन २०४१ को दफा १७ ले प्राधिकरणको कार्य सञ्चालनको निमित्त मुख्य प्रशासकीय अधिकृतको रूपमा समितिले एक जना महाप्रबन्धक र आवश्यकता अनुसार सल्लाहकार र कर्मचारी नियुक्ति गर्न सक्ने व्यवस्था छ। तर, साधारण सभाको व्यवस्था नभएसम्म त्यस्तो मुख्य प्रशासकीय अधिकृतको रूपमा नेपाल सरकारले एक जना कार्यकारी निर्देशक नियुक्ति गर्नेछ। सोही बमोजिम ऊर्जा मन्त्रालयले नेपाल सरकार मन्त्रिपरिाषद्को बैठकमा प्रस्ताव गर्नेछ र मन्त्रिपरिषद्ले नियुक्ति दिने प्रावधान छ।"
भारतबाट फर्किएकालाई माहुरीका घार,सन्धिखर्क : अर्घाखाँचीको सितगंगा नगरपालिका वार्ड नं ५ जुकेनमा कोरोनाका कारण रोजगारी गुमाएर भारतबाट फर्किएका २० घर परिवारलाई आधुनिक माहुरीका घार प्रदान गरिएको छ। जनचेतना सरोकार मञ्च अर्घाखाँचीले अक्सफार्म नेपालको सहयोगमा कोरोनाका कारण भारतबाट रोजगारी गुमाएर घर फर्किएका मौषमी प्रवासी कामदार २० जनाको परिवारलाई पाँच वटाका दरले आधुनिक माहुरीका घार १ सय वटा वितरण गरेको हो। परिवार पाल्न भारतमा गएको समयमा कोरोनाले घरमा फर्किएका परिवारलाई आयआर्जनमा सहयोग पुगोस् र घरको खर्च धान्ने माध्यम बनोस् भनेर माहुरीका घार वितरण गरेको सितगंगा नगरपालिका वडा नम्वर ५ का वडा अध्यक्ष कमल पौडेलले बताए। अति विपन्न परिवार र आम्दानीको श्रोत पनि केहि नभएकोले यी परिवारलाई ५५ वटा आधुनिक माहुरीका घार अनुदानमा उपलब्ध गराएको जनचेतना सरोकार मञ्चका कार्यक्रम प्रमुख युवराज ज्ञवालीले बताए। विपन्न एवं साना किसानलाई स्वरोजगार बनाउन माहुरी पालन व्यवसायमा आवद्ध गराउन आधुनिक माहुरीका घार प्रदान गरेको संस्थाका परियोजना संयोजक ज्ञवालीको भनाइ छ। एक कार्यक्रमको आयोजना गरी वडा अध्यक्ष कमल पौडेल र संस्थाका कार्यक्रम संयोजक युवराज ज्ञवालीले माहुरीका घार वितरण गरेका हुन्। जनचेतना सरोकार मञ्च अर्घाखाँचीले अक्सफाम नेपाल संगको आर्थिक तथा प्राविधिक सहयोगमा सञ्चालित भारतमा मौषमी काम गर्ने प्रवासी परिवारहरुको आर्थिक पुनस्थापन सशक्तिकरण परियोजना अन्तरगत संस्थाको परियोजना क्षेत्र भित्र पर्ने सरोकार सामाजिक उद्यमी महिला सहकारी संस्था लिमिटेडका सदस्यको परिवारलाई घार वितरण गरिए हो।
नागरिकप्रति सामान्य जिम्मेवारीबोध पनि सरकारमा देखिएन : देउवा,"काठमाडौं : नेपाली कांग्रेसका सभापति शेरबहादुर देउवाले सरकार नागरिकको स्वास्थ्यप्रति संवेदनशील नभएको दाबी गरेका छन्। उनले कोरोना भाइरस (कोभिड १९) को संक्रमण बढ्दै गइरहेको बेला पनि सरकार गम्भीर नदेखिएको आरोप लगाए। सरकार अत्यन्तै गैरजिम्मेवार भइरहेको छ । कोरोना रोकथाम र नियन्त्रणमा सरकारलाई कुनै मतलव छैन । कुनै चिन्ता देखिएको छैन, उनले भने, सरकार कोरोना संकटका बेलामा पनि भ्रष्टाचारमा लिप्त छ । मानवीय संवेदना देखिएन । कांग्रेस कोभिड१९ अनुगमन समितिले प्रदेश १ का पार्टीका अगुवा नेता कार्यकर्ताका साथै जनप्रतिनिधिसँग गरेको भर्चुअल छलफलमा सभापति देउवाले पीसीआर परीक्षण बढाउन सरकारसँग आग्रह गरे । उनले भ्रष्टाचार गर्नुभन्दा अस्पताल निर्माणमा लाग्न सरकारलाई आग्रह गरे । भ्रष्टाचार गर्नुभन्दा अस्पताल बनाउनुपर्यो । जनताको ज्यान जोगाउनतर्फ सरकारको ध्यान जाओस्, उनले भने, उनीहरुलाई सरकारमा बस्ने नैतिकता पनि छैन । सभापति देउवाले पार्टीबाट निर्वाचित जनप्रतिनिधिलाई कोरोना संकटका बेलामा जनताको सेवामा काम गर्न निर्देशन दिए ।"
२४ घण्टामा काठमाडौं उपत्यकामा थपिए ४३१ कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप ४३१ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा थप ४३१ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। काठमाडौंका ३७७ , भक्तपुरका १७ र ललितपुरका ३७ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। त्यस्तै पछिल्लो २४ घण्टामा १२०१ जनामा कोरोना भाइरस (कोभिड१९) संक्रमण पुष्टि भएको छ। योसहित नेपालमा संक्रमितको संख्या ५३ हजार १२० पुगेको प्रवक्ता गौतमले जानकारी दिए। शुक्रबार १४ सय ५४ र बिहीबार मात्रै १२ सय ४६ जनामा संक्रमण देखिएको थियो। नेपालमा अहिले १५ हजार २६० कोरोनाका सक्रिय संक्रमित छन्। यस्तै मन्त्रालयका अनुसार होम आइसोलेसनमा ६ हजार १५३ जना रहेका छन् भने संस्थागत आइसोलेसनमा ९ हजार १०७ जना रहेका छन्। क्वारेन्टाइनमा ६ हजार ३५४ जना रहेका छन्। पछिल्लो २४ घण्टामा ८५२ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ३७ हजार ५२४ पुगेको छ। यो डिस्चार्ज हुनेको ७० दशमलव ६ प्रतिशत हो। यस्तै आइसीयूमा १६० जनाको उपचार भइरहेको छ भने २४ जना भेन्टिलेटरमा छन्। नेपालमा कोरोनाबाट हालसम्म ३३६ जनाको मृत्यु भएको छ। शनिबार मात्रै १४ जनाको मृत्यु भएको छ।"
उत्तर कोरियाको सिमानामा कडाइ : चीनबाट छिर्नेलाई गोली हान्न आदेश,सोल : एक पछि अर्को विपद झेल्न बाध्य भएको उत्तर कोरियाले कोरोनाभाइरस संक्रमण रोकथामका लागि भने थप कडाइ गरेको छ । चीनसँगको सीमाक्षेत्रमा उत्तरले थप कडाइ गरेको हो । दक्षिण कोरियास्थित अमेरिकी सैन्य कमाण्डरका अनुसार उत्तरले चिनियाँ भूमिबाट छिर्नखोज्ने मानिसहरुलाई नसोधिकन गोली हान्नेसम्मको आदेश सुरक्षाकर्मीलाई दिएको छ । यस अनुसार उत्तरका अधिकारीले आफ्नो देशको एक किलोमिटर भूमिसम्म छिर्नेहरुलाई नसोधी गोली हान्न पाउनेछन् । चीनबाट कोरोना संक्रमित सीमाभित्र छिर्नसक्ने भएकाले उत्तरका अधिकारीहरुले यस्तो कडाइ अपनाएका हुन् । सबैभन्दा नजिकको सहयोगी चीन नै भए पनि उत्तरले कोरोनाभाइरस विरुद्ध कडा नीति लिएको छ । यद्यपि उत्तरमा हालसम्म पनि कोरोना संक्रमित नभएको दावी गरिएको छ । संकटकाल घोषणा गर्नुका साथै उत्तरले महामारी विरुद्ध उच्च सतर्कता अपनाएको बताइन्छ । यससँगै उत्तरमा आयातको समस्या देखिन थालेको छ । चीनबाट मात्रै ढुवानी गर्दैआएको उत्तरले सिमानामा कडाइ गरेपछि यसको असर नियमित ढुवानीमा पनि देखिँदैछ । सोही कारण चीनबाट ढुवानी हुने सामाग्री ८५ प्रतिशतले कम भएको बताइएको छ । उत्तरमा एक साताअघि आँधीको असरले ठूलो जनधनको क्षति भयो । हजाराौँ घर भत्किनुका साथै धेरै मानिस विस्थापित हुनुपरेको छ ।
कोरोनाले विराटनगरका एक पुरुषको मृत्यु,विराटनगर : विराटनगरमा कोरोना संक्रमित थप एक व्यक्तिको मृत्यु भएको छ। शनिबार दिउँसो विराटनगर स्थित कोशी अस्पताल कोभिड १९ उपचार केन्द्रमा उपचाररत विराटनगर ८ का ६९ वर्षीय पुरुषको मृत्यु भएको हो। उनलाई भदौ २२ मा कोरोना संक्रमण पुष्टि भएको थियो। जनस्वास्थ्य कार्यालय मोरङका प्रमुख ज्ञानबहादुर बस्नेतका अनुसार शनिबार दिउँसो १२:३० बजे ती पुरुषको उपचारका क्रममा मृत्यु भएको हो। मृतक पुरुषमा सुगर र प्रेसरको समस्या समेत रहेको बस्नेतले जानकारी दिए। योसँगै विराटनगरमा कोरोना संक्रमणका कारण ज्यान गुमाउनको संख्या १७ पुगेको छ।
धारिलो हतियार प्रहार गरी आत्महत्या,उदयपुर : उदयपुरका एक युवाले आफ्नै छातिमा धारिलो हतियार प्रयोग गरी आत्महत्या गरेका छन्। शुक्रबार राती आफ्नै घरमा बसिरहेका रौतामाई गाउँपालिका ५ आँपटारका २१ बर्षिय मणिकुमार राईले छातिमा घाँस काटने कचिया प्रहार गरी आत्महत्या गरेका हुन्। घटनाको कारण नखुले पनि पारिवारले बताए अनुसार उनी सामान्य मानसिक विरामी रहेको जिल्ला प्रहरी कार्यालयका एसपी भिमबहादुर दाहालले बताए। कचियाले छातिमा रोपेर भुईमा ढलेको देखेपछि परिवारका सदस्यले कचिया निकालका थिए। कचिया निकाले लगत्तै उपचारका लागि सदरमुकाम लैजाने तयार गर्दा उनको मृत्यु भएको एसपी दाहालले बताए। उनको शव पोष्टमार्टका लागि सदरमुकाम ल्याउने तयारी भईरहेको उनले बताए।
पाल्पाका दुई स्थानीय तह असोज ५ गतेसम्म बन्द,"तानसेन : समुदायस्तरमा कोरोना सक्रमण बढेपछि पाल्पाका दुई पालिका पूर्ण रुपमा बन्द भएका छन् भने ३ वटा पालिका आंशिक रुपमा बन्द गरिएको छ। तानसेन नगरपालिका र बगनासकाली गाउँपालिकामा कोरोना सक्रमण समुदायस्तरमा बढेपछि असोज ५ गतेसम्मलाई अत्यावश्यक सेवा बाहेक अन्य सम्पूर्ण कामकाज बन्द हुने गरी सिल गरेको छ। तिनाउँ गाउँपालिको कार्यालय सहित दुई नम्वर वडा कार्यालय, रम्भा गाउँपालिकाको कार्यालय सहित वडा नं ३ को कार्यालय, माथाँगढी गाउँपालिकाको वडा नं १ को कार्यालय र सो क्षेत्र कोरोना सक्रमणको जोखिम बढेको भन्दै बन्द गरेका हुन्। बगनासकाली गाउँपालिकाले सिदार्थ राजमार्ग बाहेक अन्य क्षेत्रमा यातायात संचालन गर्न नपाइने, गाउँपालिका भित्र पसल व्यापार व्यवसाय खोल्न नपाइने, एक ठाउँबाट अर्को ठाउँमा आवत जावत गर्न नपाइने गरी गाउँपालिका सिल गरेको गाउँपालिकाका अध्यक्ष कृष्ण प्रसाद बस्यालले बताए। तानसेन नगरपालिकाले पालिकाको मुख्य कार्यालय र वडा कार्यालयहरु असोज ५ गतेसम्मको लागि बन्द गरेको छ। तानसेन नगरपालिकामा एक वडा अध्यक्ष सहित ४ जना जनप्रतिनिधि र रम्भामा एक वडा अध्यक्षसहित एक वडा सदस्यमा कोरोना सक्रमण देखिएपछि जनप्रतिनिधिमा त्रास छाएको छ। पाल्पामा हाल ७९ जना सक्रिय संक्रमित रहेका छन्। तानसेन नगरपालिकामा २२ जना, तिनाउँ गाउँपालिकामा १५ जना, रम्भा गाउँपालिकामा १२ जना, बगनासकाली गाउँपालिकामा १० जना, माथागढी गाउँपालिकामा ८ जना, रैनादेवीछहरा गाउँपालिकामा ३ जना, रिव्दीकोट गाउँपालिकामा २ जना, अस्पताल क्षेत्रमा ५ जना सक्रिय सक्रमित रहेको जिल्ला स्वास्थ्य कार्यालय पाल्पाका सूचना अधिकारी ओमप्रकाश पंन्थीले बताए। पाल्पामा कोरोना जितेर माथागढीका ३० जना, रामपुरका ११९ जना, पूर्वखोलाका १६० जना, रैनादेवी छहराका ३९ जना, रम्भाका ४५ जना, बगनासकालीका ४२ जना, तिनाउका ९ जना, रिब्दीकोटका ८ जना, निस्दीका ९९ जना, तानसेनका १६ जना, गुल्मीका २ जना र अर्घाखाँचीका १ जना कोरोना संक्रमित गरी ५ सय ७० जना निको भएर घर फर्किएका छन्। पाल्पामा अहिलेसम्म ६ सय ५१ जनामा कोरोना संक्रमण देखिएको छ भने दुई जनाको निधन भएको छ।"
गुणस्तरहीन स्यानिटाइजर उत्पादन गर्ने पाँच उद्योगलाई कारबाही,"काठमाडौं : औषधि व्यवस्था विभागले मापदण्डविपरीत स्यानिटाइजर उत्पादन गर्ने पाँच उद्योगलाई कारबाही गरेको छ।मानव स्वास्थ्यमा गम्भीर असर पार्ने विषाक्त मिथानोल रसायन प्रयोग गरेर स्यानिटाइजर उत्पादन गरेपछि काठमाडौंका चार र भक्तपुरका एक गरी पाँच उद्योगलाई क्षतिपूर्तिसहितको जरिवाना र बन्द गर्ने तयारी गरिएको विभागले जनाएको हो। काठमाडौँको हाइजिङ सोप एन्ड केमिकलले उत्पादन गर्ने इन्सेटेन्ट ह्यान्ड सेनिटाइजर ओरिजिनल, आधार केमिकल एन्ड फुड इन्डस्ट्रीले उत्पादन गर्ने एड्भान्स ह्यान्ड स्यानिटाइजर, सर्च केम कम हर्बल प्रोडक्टले उत्पादन गर्ने इन्सटेन्ट ह्यान्ड स्यानिटाइजर रिफ्रेरिसङ जेल र सूर्यमुखी हर्बल प्रोडक्टले उत्पादन गर्ने सूर्यमुखी ह्यान्ड स्यानिटाइजर तथा भक्तपुरका नेपाल कायाकल्प उद्योगले उत्पादन गर्ने इन्सटेन्ट ह्यान्ड स्यानिटाइजर मा विषाक्त मिथानोल रहेको पाइएको विभागका महानिर्देशक नारायणप्रसाद ढकालले बताए। विभागले बजारमा बिक्रीवितरणमा रहेका विभिन्न उद्योगका ह्यान्ड स्यानीटाइजरको नमूना सङ्कलन गरी औषधि व्यवस्था विभागको प्रयोगशालमा गरिएको परीक्षणमा ती उद्योगले मापदण्डविपरीत मानव स्वास्थ्यमा गम्भीर असर पार्ने रसायन प्रयोग गरेर स्यानिटाइजर उत्पादन गरेको पाइएको हो। मापदण्डविपरीत उत्पादन गरिएका ती स्यानिटाइजर प्रयोग नगर्न विभागले सर्वसधारणलाई सूचनामार्फत आग्रह पनि गरेको छ। रासस"
लकडाउनमा छाक टार्न नसकेपछि आत्महत्या,"विराटनगर : मोरङको सुन्दरहरैंचा नगरपालिका१० की ३८ वर्षीया दिलमाया नेपाली अहिले भारतको नयाँ दिल्लीमा अलपत्र परेकी छन्। वैदेशिक रोजगारीमा जान खोजेकी उनी दलालको चुंगुलमा फस्दा सात महिनाअघि दिल्ली पुर्याइएकी हुन्। कोरोना कहरसँगै दिल्लीमा अलपत्र परेकी उनले अहिलेसम्म घर फर्कन पाएकी छैनन्। राम्रो कमाई हुने प्रलोभन देखाएर कुवेत लैजाने भन्दै दलालले उनलाई दिल्लीमा पुर्याएर अलपत्र पारिदिए। दिलमायाको उद्धार हुन सकेको छैन। पैसा कमाउने र परिवारलाई सुखसयलमा राख्ने सपना बोकेर विदेश हिँडेकी उनी दिल्लीबाट नेपाल आउन खोजिरहे पनि सकिरहेकी छैनन्। लगेका पैसा पनि सकिएपछि बेखर्ची बनेको र उनलाई दिल्ली पुर्याएर अलपत्र पार्ने एजेन्ट पत्ता लाग्न नसकिरहेको स्थानीय कुमार मिजारले बताए। यता सन्तानको रेखदेख गर्ने जिम्मेवारी लिएर घरमा बसेका ४७ वर्षीय श्रीमान अशोक दर्जीले पनि श्रीमतीलाई दिल्ली पुर्याएर अलपत्र परेको खवर थाहा पाए। मजदुरी गरेर परिवार धान्दै आएका उनले सल्लाहमै श्रीमतीलाई पैसो कमाउन विदेश पठाएका थिए। सुकुम्बासी बस्तीमा बसोबास गर्ने उनको आफ्नो जग्गा जमिन छैन। ज्यालामा निर्माणको काम गरेर सन्तानलाई पाल्दै आएका उनको पनि यता कोरोनाले काम खोसिदियो। दिल्लीमा श्रीमती अलपत्र परेको तनावसँगै मजदुरी रोकिएर घरमा आम्दानीको बाटो बन्द भएपछि कमाएर खुवाउन नसक्दा परिवारमा भोकमरी सुरु भयो, मिजारले भने, त्यही तनावका कारण उनले मृत्युको बाटो रोज्दा अहिले सन्तानको कन्तविजोग भएको छ। दुई छोरी र एक छोराको भोक टार्न घरमा भएको ग्यास सिलिण्डर पनि बेचेका उनले लामो समय काम नखुल्दा भोकले छोराछोरी छटपटाउन थालेसँगै भोकमरी सहन नसक्दा मृत्युको बाटो रोजे । आफ्नो र सन्तानका लागि पाँच महिनासम्म संघर्ष गरेका अशोकको शव गत मंगलबार डोरीको पासो लगाएर झुन्डिएको अवस्थामा भेटिएको थियो। त्यसअघि अशोकले दुई छोरी र एक छोराको भोक टार्न घरमा भएको ग्यास सिलिण्डर पनि बेचेको मिजारको भनाइ छ। उनका अनुसार ठेला चलाउने दर्जी त्यो बेचेर निर्माणको काममा मजदुरी गर्न थालेका थिए। तर काम लकडाउने रोकिदियो। काम नखुल्दा खुवाउन नपाएर भोकले छोराछोरी छटपटाउन थालेसँगै भोकमरी सहन नसक्दा उनले मृत्युको बाटो रोजेको स्थानीय बताउँछन्। १२ वर्षीय छोरा उनको किरियामा बसेका छन्। आमा दिल्लीमा अलपत्र परेको अवस्थामा यता बाबुले मृत्युको बाटो रोजे, मिजारले भने, अहिले १२ वर्षीय नाबालक छोरा बाबुको किरिया गरिरहेका छन्। उनका अनुसार आमा दिल्लीमा अलपत्र परेको र बाबुले मृत्युको बाटो रोज्दा १२ वर्षका छोरा, १४ र १७ वर्षीया छोरीको बिचल्ली भएको छ। २० वर्षीया छोरीको बिहे भइसकेको छ। छोरीमध्ये पनि माहिली शारीरिक रुपमा अपांगता छिन्। अशोकको आत्महत्या सुनेर घरमा पुग्दा शवलाई ओढाउने कात्रो किन्ने पैसा पनि रहेनछ, मिजारले भने, हामीले पैसा सहयोग उठाएर पोस्टमार्टमका लागि पठाउँदै शवको दाहसंस्कार गरिदियौं। अति नै विपन्न परिवारका छोराछोरीले मागेर पनि गुजारा चलाउने गरेको पाइएको उनले बताए। छोरा र छोरी अहिले बाबुको काममा छन्। मृत्यु संस्कारमा बसेका उनीहरुलाई किरिया खर्चका लागि गाउँले र केही संघ संस्थाले रकम उठाएर सहयोग गरिरहेको मिजारले बताए। पीडामा आत्महत्याको बाटो रोजेका अशोकको पारिवारिक आर्थिक अवस्था एकदमै नाजुक रहेको वडा अध्यक्ष राजेन्द्रबहादुर थापाले बताए। उता श्रीमतीलाई विदेश पठाउने भनेर दलालले दिल्लीमा अलपत्र परिदिए। यता मजदुरी गरेर कमाई खाने बाटो पनि बन्द भएपछि परिवारमा भोकमरी सुरु भयो, थापाले भने, त्यही पीडा सहन नसकेर आत्महत्याको बाटो रोजेको जस्तो छ। मृतकको किरियाका लागि केही व्यक्ति र संघ संस्थाले सहयोग गरिरहेका छन्। इलाका प्रहरी कार्यालय बेलबारीका प्रहरी निरीक्षक ऋषिराज ढकालले घटना हेर्दा आत्महत्या गरेको जस्तो देखिने बताए। डोरीमा झुन्डिएको अवस्थामा मृत फेला परेका कारण अनुसन्धान भइरहेको छ, उनले भने, पोस्टमार्टम रिपोर्ट आउन बाँकी रहेकाले घटना यकिन हुन सकिरहेको छैन।"
बहराइनबाट फर्किए १४६ नेपाली,"काठमाडौं : विश्वभरि फैलिएको कोभिड१९ का कारण उत्पन्न विषम परिस्थितिमा बहराइनका लागि नेपाली राजदूतावासले नेपाल फर्कन चाहने १४६ जना नेपालीलाई विमान चार्टर गरेर नेपाल ल्याएको छ। कम्पनी बन्द भएर र श्रम सम्झौता सकिएर नेपाल फर्किने इच्छुक कामदारलाई स्वदेश फर्काइएको हो। राजदूतावासले बिदामा बहराइनबाट नेपाल आएपश्चात् फैलिएको कोरोना भाइरसका कारण अन्तर्राष्ट्रिय उडान स्थगित भई नेपालमै रोकिएर पुनः रोजगारीमा बहाल हुन बहराइन जान इच्छुक १४५ जना नेपालीलाई पहिलो पटक बहराइन फर्काएको राजदूत पदम सुन्दासले जानकारी दिए। हाम्रो साथ आमाको काख अभियानको सहयोगमा उनीहरु बहराइन फर्किएका हुन्। बहराइनका लागि नेपाली राजदूतावासले गत हप्ता अन्तर्राष्ट्रिय उडान स्थगित भई नेपालमै रोकिएर पुनः रोजगारीमा बहाल हुन बहराइन जान इच्छुक २७४ नेपालीको नामावली सार्वजनिक गरेको थियो। राजदूत सुन्दासले भने 'कोरोना शुरु भएपछि सानो लगानीका होटल, रेस्टुरेन्टहरु बन्द भए, करीब एक हजार ३०० नेपालीले रोजगारी गुमाएका छन्, हामीले समस्यामा परेकालाई अप्रिल महिनामै नेपाल जान चाहनेलाई पठाएका थियौँ।' छुट्टीमा नेपाल फर्किएका ९२७ जनामध्ये १४५ पुनः रोजगारीमै बहराइन फर्किएका छन्। नेपाल फर्किन चाहने ३०० नेपालीमध्ये गत बिहीबार १४६ फर्किएका हुन्। बाँकी नेपाल फर्किन इच्छुक र नेपालबाट पुनः रोजगारीमा बहराइन फर्किन इच्छुकलाई विमान चार्टर गरेरै नेपाल ल्याउने र बहराइन जान चाहनेलाई लैजाने योजना रहेको राजदूत सुन्दासको भनाइ छ। उनले भने 'अझै धेरै नेपाल जाने तयारीमा छन्। छिट्टै पठाउँछौँ। त्यहाँ कोही पनि नेपाली भोकै भएर दुःख पाएर बस्नु परेको छैन। दूतावासको सम्पर्कमा आएकालाई उद्धार राहत तथा खानबस्नको व्यवस्था गरेका छौँ।' रासस"
दाहसंस्कारपछि मात्रै कोरोना पुष्टि : सय बढी थिए मलामी,"पोखरा : स्तन क्यान्सर र मिर्गौला सम्बन्धी समस्या भएर उपचार गराइरहेकी एक महिलाको २ दिनअघि मृत्यु भयो। पर्यटन, राजनीति र समाजसेवा लगायत क्षेत्रका एकजना भन्दा बढी व्यक्ति उनको मलामी गए। शुक्रबार पोखरा सेती नदीमा दाहसंस्कार गरिएकी ती महिलामा कोरोना भाइरस संक्रमणसमेत रहेको शनिबार पुष्टि भयो। मृतक महिलामा कोरोना रहेको पुष्टि भएपछि उनको उपचार गराएको निजी अस्पतालका ४ स्वास्थ्यकर्मी र थुप्रै मलामीहरु अहिले क्वारेन्टाइनमा बस्न बाध्य भएका छन्। उनीहरु स्वस्फुर्त क्वारेन्टाइनमा बसेका छन्। पोखरा ५ पस्र्याङ बस्ने ४५ वर्षे महिलाको स्वास्थ्यमा समस्या भएपछि परिवारले बुधबार फिस्टेल अस्पताल लगेको थियो। सिकिस्त हुँदै जाँदा उनलाई बिहीबार आइसियूमै भर्ना गरिएको अस्पतालले जनाएको छ। गण्डकी स्वास्थ्य निर्देशनालयका स्वास्थ्य शिक्षा प्रशिक्षक नवराज शर्माले स्वाब लिइसकेको व्यक्तिको शव परिवारलाई बुझाउनु मनपरी भनेका छन्। उनले सामाजिक सञ्जाल फेसबुकमा यो घटनाबारे ७ प्रश्न उठाएका छन्। नमुना परीक्षण किन नगरिएको, स्वाब लिएपछि शव किन परिवारलाई हस्तान्तरण गरिएको र रिपोर्टका लागि एक दिन किन कुर्न नसकेको भन्ने लगायत उनका प्रश्न छन्। नमुना संकलन गरेपछि रिपोर्ट नआउन्जेल कुर्नुपर्छ भन्ने अस्पताल सञ्चालकलाई थाहा नभएको हो ?, शर्माको प्रश्न छ, कि अस्पताल प्रशासनले प्रदेश सरकारलाई अटेरी गरिएको हो ? अस्पताल प्रशासनले गरेको गल्तीले गर्दा मलामी गएका व्यक्तिमा संक्रमणको जोखिम देखियो भने त्यसको जिम्मेवारी फिस्टेल अस्पतालले लिने कि नलिने ? यो गल्तीमा प्रदेश सरकारले गर्ने सजाय स्वीकार गर्ने कि नगर्ने भन्ने उनको अर्को प्रश्न छ। स्वाब संकलन भएपछि शव व्यवस्थापन गरिहाल भनेर प्रदेश सरकारले नभनेको शर्माले अन्नपूर्णलाई बताए। ती महिलाको मृत्युसँगै कोरोनाबाट ज्यान गुमाउने गण्डकी प्रदेशमा २४ जना पुगेका छन्। शनिबार मात्रै पोखरामा ८५ वर्षे पुरुषको पश्चिमाञ्चल क्षेत्रीय अस्पतालमा ज्यान गएको छ। उनी स्याङ्जाको पुतलीबजारका बासिन्दा हुन्। क्षेत्रीय अस्पतालमा ज्यान गुमाउने उनी दसौं व्यक्ति हुन्। मृत्यु भएका १० जनामध्ये पोखराकै चाहिँ ६ जना छन्।"
तुलसीपुरमा २२ जनालाई कोरोना संक्रमण,दाङ : तुलसीपुरमा समुदाय स्तरमा एकै दिन २२ जनामा कोरोना संक्रमण पुष्टि भएको छ। समुदाय स्तरको ८९ जनाको कोरोना परीक्षण गरिएकको मा २२ जनामा कोरोना पोजिटिभ देखिएको तुलसीपुर उपमहानगरपालिकाका कोरोना फोकल पर्सन जनस्वास्थ्य निरीक्षक विमल केसीले जानकारी दिए। राप्ती स्वास्थ्य विज्ञान प्रतिष्ठान घोराहीमा गरिएको ८९ जनाको स्वाब परिक्षणका क्रममा २२ जनाको पोजिटिभ आएको कोभिड फोकल पर्सन केसीले बताए। संक्रमितहरुमा कन्ट्याक्ट ट्रेसिङ्ग गरिएका व्यक्तिहरु र स्वास्थ्यकर्मी रहेका छन। यसमा चार जना उपमहानगरका स्वास्थ्य संस्थामा कार्यरत स्वास्थ्यकर्मी र बाँकी आम नागरिक रहेका छन। पछिल्लो समय दाङमा समुदाय स्तरमा कोरोना फैलिरहेको छ।
रामेछापमा पाँच प्रहरीसहित ६ जनामा कोरोना संक्रमण,"काठमाडौं : रामेछापका थप पाँच प्रहरीसहित ६ जनामा कोरोना भाइरस संक्रमण पुष्टि भएको छ। जिल्ला स्वास्थ्य कार्यालय रामेछापका जनस्वास्थ्य अधिकृत भुवन थापाले १ महिला र ५ पुरुषमा आज कोरोना पुष्टि भएको जानकारी दिए। थापाका अनुसार मन्थली नगरपालिका१ की ८६ वर्षीया महिला र जिल्ला प्रहरी कार्यालय रामेछापमा कार्यरत २७,२७,३४,३८,४७ वर्षीय पुरुषमा कोरोना संक्रमण देखिएको हो। यस अगाडि भदौ १९ गते तामाकोशी अस्पतालका एक महिला कर्मचारी र पाँच जना प्रहरीमा कोरोना पुष्टि भएको थियो। त्यसपछि कन्ट्रयाक ट्रेसिङको क्रममा भदौ २३ गते जिल्ला प्रहरी कार्यालय रामेछापको हिरासतथुनामा रहेका दुई जना, तीन जना प्रहरी र प्रहरीको श्रीमतीमा पनि कोरोना पुष्टि भएको थियो। रामेछापमा पाँच प्रहरी र एक स्वास्थ्यकर्मीमा कोरोना संक्रमण हिरासतमा रहेका लिखु तामाकोशी गाउँपालिकाका अध्यक्षसहित थप ६ जनामा कोरोना संक्रमण देखिएपछि भदौ २३ गते २७ जनाको स्वाब संकलन गरी पीसीआर परीक्षणका लागि पठाइएको थियो। उनीहरुमध्ये शनिबार ६ जनामा कोरोना संक्रमण देखिएका हो। योसँगै जिल्लाबाट स्वाब संकलन गरेर पीसीआर विधिबाट परीक्षण गर्दा कोरोना पोजिटिभ हुनेको संख्या ५५ पुगेको छ। थापाका अनुसार जिल्लामा सक्रिय संक्रमितमध्ये ४ जना होम आइसोलेसन, २ जना प्रहरी हिरासतमा, २ जना प्राथमिक स्वास्थ्य केन्द्र र १० जिल्ला अस्पताल रामेछापको आइसोलेसनमा उपचाररत छन्। प्रहरी हिरासतमा रहेका लिखु तामाकोशी गाउँपालिकाका अध्यक्ष गोविन्दबहादुर खड्कासहित अर्का एक जनामा कोरोना देखिएको थियो। स्वास्थ्य कार्यालय रामेछापका अनुसार शनिबारसम्म रामेछाप जिल्लामा १३२९ जनाको स्वाब संकलन गरिएको छ। जनस्वास्थ्य अधिकृत थापाका अनुसार जिल्लामा संकलन गरेर पठाइएको स्वाबमध्ये १२७४ जनाको कोरोना नेगेटिभ आएको छ।"
भक्तपुरमा कोरोनाले मर्नेको संख्या १३ पुग्यो,"भक्तपुर : कोरोना भाइरस संक्रमणले भक्तपुरमा मर्नेको संख्या १३ पुगेको छ। शनिबार मध्यपुर थिमि नगरपालिका ५ का ६३ वर्षीय पुरुषको कोरोना भाइरस संक्रमणकै कारण मृत्यु भएपछि भक्तपुरमा मर्नेको संख्या १३ पुगेको हो। स्वास्थ्य कार्यालय भक्तपुरका अनुसार ललितपुरको पाटन अस्पतालमा उपचाररत ती पुरुषको शनिबार बिहान मृत्यु भएको थियो। स्वास्थ्य कार्यालयकी जनस्वास्थ्य अधिकृत निष्ठा बल्लले पाटन अस्पतालमा भेन्टिलेटरमा राखेर उपचार गराइरहेका ती पुरुषको मृत्यु भएको बताइन्। सुरुमा निमोनिया भएर उनलाई उपचारको लागि मध्यपुर थिमि नपाले सञ्चालन गरेको नेपाल कोरिया मैत्री नगरपालिका अस्पतालमा लगिएको थियो। शंका लागेर कोरोना परीक्षण गर्दा रिपोर्ट पोजिटिभ आएको थियो। कोरोना संक्रमण पुष्टि भएपछि उनलाई थप उपचारको लागि पाटन अस्पताल लगिएको अधिकृत बल्लले जानकारी दिइन्। यससँगै मध्यपुर थिमि नपाका मात्रै ७ जनाको कोरोना भाइरस संक्रमणको कारण मृत्यु भएको छ। अधिकृत बल्लले मध्यपुर थिमि नपाका ४ पुरुष र ३ महिला गरी ७ जनाको कोरोना भाइरस संक्रमणकै कारण मृत्यु भएको जानकारी दिइन्। त्यस्तै सूर्यविनायक नपाका २ महिला र २ पुरुष गरी ४ जना र भक्तपुर नपाका २ पुरुषले कोरोना भाइरस संक्रमणकै कारण मृत्यु भएको उनको भनाइ छ। संक्रमितको संख्या ८ सय ९४ भक्तपुरमा शुक्रबारसम्ममा कोरोना भाइरस संक्रमितहरुको संख्या आठसय ९४ पुगेको छ। जसमा ४ सय ९५ पुरुष र महिलाको संख्या ३ सय ९९ रहेको छ। शुक्रबारसम्म २ सय १२ महिला र एकसय २७ पुरुष गरी ३ सय ४९ जनाले कोरोना भाइरस संक्रमणलाई जितेको अधिकृत बल्लले बताइन्। यो कूल संक्रमतिको ३९ प्रतिशत हो। समग्र नेपालमा कोरोना भाइरसलाई जित्नेको प्रतिशतभन्दा भक्तपुरको अत्यन्त न्यून रहेको छ। भक्तपुरमा चार नपामध्ये सबैभन्दा बढी कोरोना भाइरस संक्रमित मध्यपुर थिमिमा रहेका छन्। यहाँ शुक्रबारसम्म संक्रमितहरुको संख्या ३ सय ५४ पुगेको छ। जसमा एकसय ९१ महिला र एकसय ६३ पुरुष रहेका छन्। स्वास्थ्य कार्यालयकी जनस्वास्थ्य अधिकृत बल्लका अनुसार मध्यपुर थिमिपछि भक्तपुर नपामा संक्रमितको संख्या बढेका छन्। यहाँ शुक्रबारसम्म एकसय १३ पुरुष र एकसय ११ महिलासहित २ सय २४ जनालाई कोरोना भाइरस संक्रमण पुष्टि भएका छन्। सांसददेखि वडा अध्यक्षसम्म संक्रमित भक्तपुर नपा २ निवासी भक्तपुर क्षेत्र नं १ का प्रतिनिधिसभा सदस्य प्रेम सुवाललाई समेत कोरोना भाइरस संक्रमण भएको छ। नेपाल मजदुर किसान पार्टीका केन्द्रीय सचिवसमेत रहेका सांसद सुवाल अहिले होम आइसोलेसनमा रहेका छन्। उनी भक्तपुर नपाका पूर्वप्रमुख पनि हुन्। त्यस्तै भक्तपुर नपाका दुई वडा अध्यक्ष र दुई वडा सदस्यलाई समेत कोरोना भाइरस संक्रमण पुष्टि भएको छ। उनीहरुको संक्रमण उपचारको लागि आइसोलेसनमा रहेका छन्। भक्तपुर नपाकै एक महिला वडा सदस्य भने कोरोना भाइरस संक्रमणलाई जितेर डिस्चार्ज भइसकेकी छन्। पछिल्लो समय भक्तपुर नपाका कोरोना भाइरस संक्रमण हुने दर बढेको छ। भक्तपुरले संक्रमितको संख्यामा सूर्यविनायक नपालाई उछिनेको हो। सूर्यविनायक नपामा भने एकसय १३ पुरुष र ८३ महिला गरी एकसय २७ र चाँगुनारायण नपामा ७८ पुरुष र ३३ महिला गरी एकसय ११ जना कोरोना भाइरस संक्रमित रहेका छन्। १० जना सम्पर्कविहीन अधिकृत बल्लका अनुसार भक्तपुर तोकिएर आएका १० जना संक्रमित अझै सम्पर्कमा आएका छैनन्। कतिको सम्पर्क नम्बर गलत छ, उनले भनिन्, कसैले जति सम्पर्क गरेर पनि मोबाइल उठाउँदैनन्। कसैको पनि स्पष्ट ठेगाना नखुल्दा पनि सम्पर्कविहीन भएको उनले सुनाइन्।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या ५१ हजार ९१९ पुगेको छ। तीन सय २२ जनाले कोरोनाकै कारण ज्यान गुमाइसकेका छन्। लाइभ
"१० वर्षसम्म पनि बनेन खुलालु पुल, कर्णाली प्रदेशका मुख्यमन्त्रीद्धारा स्थलगत अनुगमन","कालिकोट : तीन वर्षभित्र सक्ने गरी निर्माण थालिएको कर्णाली करिडोर जोड्ने खुलालु पुल दश वर्ष बित्न लाग्दा पनि बनेको छैन। निर्माण कम्पनी, सडक डिभिजन कार्यालयको चरम लापरवाही र यहाँको राजनीतिक नेतृत्वको उदासिन्ताका कारण कर्णाली राजकार्गको सुर्खेत जुम्ला सडकखण्ड र कर्णाली करिडोर जोड्ने खुलालु पुल दश बर्षसम्म निर्माण कार्य अलपत्र परेको हो। झण्डै १२ करोड लागतको उक्त पुल निर्माण गर्ने जिम्मा लिएको कन्काई नेपाल प्रगति जेभीले लिएको थियो। उक्त कम्पनीले २०६७ सालमा ठेक्का लिएकोमा तीन बर्षभित्र काम सम्पन्न गर्ने समय दिएको थियो। तर ठेक्का सम्झौता भएको १० वर्ष बित्न लाग्दा पुलको मुख्य पिलर हाल्ने कार्यमै सीमित छ। पुल निर्माणमा चरम लापरवाही हुँदासमेत नियामक निकायले पनि कडाईका साथ काम गराउन नसकेको र रातनीतिक नेतृत्वबाट दबाब नभएको भन्दै कालिकोटवासीहरु आक्रोशित छन्। कालिकोट जिल्लाको नरहरीनाथ गाँउपालिका वडा नं ९ स्थित खुलालु पुल निर्माण सुरु भएको ८ बर्षसम्म निर्माण व्यवसायी बेखबर थिए। निर्माण कम्पनी नै कालो सूचीमा पर्ने भएपछि गत आर्थिक बर्षमा सम्पर्कमा आएर काम सुरु गरेर करीब ५० प्रतिशत काम गरेका छन्। सुरुवातमा कन्काई जेभीबाट निर्माणको जिम्मा लिएको नेपाल प्रगति निर्माण सेवाले लाप्रबाही गरेर भागेपछि पुल निर्माण ढिलाई भएको मुख्य निर्माण व्यवसायीका प्रतिनिधि उमेश मैनालीले बताए। कन्काई र नेपाल प्रगति जेभीको सयुक्त ठेक्का भएकाले मुख्य फर्म कन्काई निर्माण सेवासमेत कालोे सुचीमा पर्ने भएपछि उक्त पुलको निर्माण काम कन्काई जेभीले गत आवबाट सुरुवात गरेको हो। सडक डिभिन कार्यालय जुम्लाले अन्तिम पटक चालु आर्थिक बर्षको जेठ महिनासम्म पुल निर्माणका लागि म्याद थप गरेको छ। १० वर्षदेखी निर्माणाधिन अवस्थामा रहेको खुलालु पुलको कर्णाली प्रदेशका मुख्यमन्त्री महेन्द्रबहादुर शाहीले शुक्रबार बेलुका स्थलगत अनुगमन गरे। उनले पुल निर्माणको प्रगतिका बारेमा जानकारी लिए। पुल निर्माणको काम म्याद थप भएको मितिभित्रै सम्पन्न गर्न निर्माण व्यवसायीलाई निर्देशन दिए। मुख्यमन्त्रीका प्रमूख स्वकिय सचिव खेमबहादुर सिंहले भने, मुख्यमन्त्रीले खुलालु पुल निर्माणको काम तोकिएकै मितिभित्रै सम्पन्न गर्न स्पस्ट निर्देशन दिनुभएको छ। समयमै खुलालु पुल निर्माण नहुँदा यहाँको सामाजिक, आर्थिक तथा समग्र विकास निर्माणको काम पनि प्रभावित भएको छ। कन्काई जेभीका प्रतिनिधि दिपक मैनालीले चालु आर्थिक बर्षको मसान्तसम्म पुल निर्माण कार्य पुरा गर्ने बताए। उनले भने, पुलको पिल्लर हाल्ने काम सकिएको छ। बेलिबृज भएकाले असोजमा स्टिल ढुवानी गरेर कात्तिकबाट जोड्न सुरु गर्ने तयारी छ। आउने असार महिनामा पुलमा गाडी गुडाउन सकिन्छ। अहिलेसम्म पुलको काम जम्मा ५० प्रतिशत काम सकिएको छ।"
फेसबुक कमेन्टको नाममा झडप : स्थिति नियन्त्रणमा लिन अश्रुग्यास प्रहार,जनकपुरधाम : सामाजिक सञ्जालमा पोष्ट भएको तस्बिरमा कमेन्ट गरेकै नामा जनकपुरधाममा दुई समूहबीच झडप भएको छ। झडप नियन्त्रणका लागि प्रहरीले अश्रुग्यास प्रहार गर्नु परेको छ। जनकपुरधाम उपमहानगरपालिका २० देवपुरा रुपैठामा शनिबार झडप नियन्त्रणका लागि प्रहरीले सात राउण्ड अश्रुग्यास प्रहार गरेको हो। मुस्लिम समुदायको दाहा मोहर्रम पर्वको लागि बनाइएको दाहाको फोटोमा समाजिक सञ्जाल फेसबुकमा कमेन्ट गरेकै नाममा दुई पक्षबीच विवाद भएको हो। सामान्य विवादको विषयले उग्ररुप लिएपछि अश्रुग्यास प्रहार गर्नु परेको जिल्ला प्रहरी कार्यालय धनुषाका प्रहरी उपरीक्षक रमेशकुमार बस्नेतले जानकारी दिए। पैठाकामा एक हिन्दु समुदायका युवाले मोहर्रमको बनाइने दाहाको फोटोलाई सामाजिक सञ्जालमा टिप्पणी गरेपछि युवाबीच विवाद भएको थियो। झडप उग्रह बन्दै गएपछि स्थिति नियन्त्रणमा लिन अश्रुग्यास प्रहार गरेको प्रहरी नायव उपरीक्षक मकेन्द्र मिश्रले जानकारी दिए। विवादको क्रममा दाहा मोहर्रमका लागि बनाइएको दाहामा आगो लगाइएपछि आक्रोशित समूहले एक किराना पसलमा समेत तोडफोड गरेका छन्। यद्यपि दाहामा आगो कसले वा किन लगाइएको त्यो विषयमा अनुसन्धान भइरहेको प्रहरीले जनाएको छ। झडलाई नियन्त्रणमा लिनका लागि नेपाल प्रहरी र सशस्त्र प्रहरी सहित ६० जनाको टोली खटाइएको छ।
जापानले आधुनिक ग्लोबल इन्जिनियरहरुको उत्पादन गर्ने,"जापानको क्योतो शह स्थित क्योतो युनिभर्सिटी अफ एडभान्स साइन्सले इन्जिनियरिङ् जगतमा एक नयाँ आधुनिक पूर्ण बिग्यता इन्जिनियर उत्पदान गर्ने उदेश्यले आधुनिक शैलीको गोल्वल इन्जिनियरिङ् काेर्षको शुरुवात गरेको छ। आजको विश्वमा प्रचलित परमपरागत इन्जिनियरिङ् कोर्शहरुले द्रुत गतिमा विकशित हुँदै गरेको टेक्नोलोजीमा खासै केहि काम गर्न नसक्ने र उनीहरुको बिग्यताले नयाँनँया कुराहरुको आविष्कार गर्न र हालको विश्व अर्थतन्त्रलाई खासै टेवा पुग्दैन। अब विश्वलाई हरेक क्षेत्रको ज्ञान भएको आधुनिक पूर्ण बिग्यता इन्जिनियरको आवश्यक्ता छ। पूर्ण बिग्यता भएको इन्जिनीयर बिना आजको बिश्व औधोकिकरणमा विकशित हुँदै गरेको प्रबिधिसँग मेल खाँदैन। क्योतो युनिभर्सिटी अफ एडभान्स साइन्सले आधुनिक पूर्ण बिग्यता इन्जिनियर उत्पदान गर्ने उदेश्यले जापानी भाषा बिना नै विश्वका कुनै पनि बिधार्थीले पढ्न सक्ने गरि आगामी २०२१ सेप्टेम्बर देखि अंग्रेजी माध्यमको पढाई संचालन गर्न लागेको छ। यसको मुख्य उद्धेश्य विश्वमा आधुनिक पूर्ण बिग्यता सहितको इन्जिनियर उत्पदान गर्नु हो । नेपाल जस्तो मुलुकका विधार्थीहरुलाई यो एउटा राम्रो अवसर हुन सक्छ। जसले विश्व औधोकिकरणमा विकशित हुँदै गरेको नयाँ नयाँ प्रविधिसँग मेल खाने ग्लोबल इन्जिनियरको उत्पदान हुनेछ र जापान, कोरिया, भारत, चाइना जस्ता विकशीत एशियन मुलुकहरुमा ईन्जिनियरहरूको मागलाई पुरा गर्न नेपाली इन्जिनीयरहरु सक्षम हुनेछ । क्योतो युनिभर्सिटी अफ एडभान्स साइन्सका इन्टरनेशनल अफिसको डाइरेक्टर ताकेदा कियोशिका अनुसार अबको विश्वमा परम्परागत कुनै एउटा क्षेत्रमा मात्र बिग्यता हाशिल गरेको इन्जिनियरको महत्व हुनेछैन। किनकि उसले जहिले पनि अरु क्षेत्रको इन्जिनियरको सहायता बिना आफु एक्लैले आधुनिक प्रविधिमा केहि गर्न सकिँदैन। नेपाली विधार्थिहरुले युनिभर्सिटीको नेपाल प्रतिनिधि आइ जी सी बिजिनेस होल्डीङ्ग : विशाल नगरबाट समेत आबेदन दिन सक्नेछन।"
चितवनमा करेन्ट लागेर दुई सैनिकको मृत्यु,चितवन : शनिबार चितवनमा दुई सैनिकको मृत्यु भएको छ। चितवनको शक्तिखोरमा रहेको सिंहनाथ गणमा कार्यरत दुई सैनिक जवानको करेन्ट लागेर मृत्यु भएको हो। रुखको हाँगा काट्न चढ्दा प्रयोग गरिएको भर्याङ चिप्लिएर तारमा ठोक्किन पुग्दा भर्याङ समाउने सुवेदार राजुबाबु श्रेष्ठ र सैनिक जवान साजन कुमालको मृत्यु भएको चितव प्रहरीका प्रवक्ता सूर्य थापाले जानकारी दिए। प्रवक्ता थापाका अनुसार सुवेदार श्रेष्ठको उपचारका लागि भरतपुर ल्याउँदै गर्दा बाटोमा मृत्यु भएको हो भने सैनिक जवना कुमालको उपचारको क्रममा भरतपुर अस्पतालमा मृत्यु भएको हो। दुवै जना सैनिक गोरखाका हुन्।
अमेरिकी चुनावमा साइबर आक्रमण नगरेको चीनको स्पष्टिकरण,"बेइजिङ : चीनले अमेरिकी चुनावमा साइबर आक्रमण गरेको आरोप अस्वीकार गरेको छ । माइक्रोसफ्टले चीन, रुस र इरानबाट अमेरिकी चुनावी अभियानमा साइबर आक्रमणको प्रयास भएको आरोप लगाएको थियो । तर चीनले आफ्नो संलग्नता नभएको स्पष्टिकरण दिएको हो । साथै चीनले माइक्रोसफ्टलाई नक्कली र समस्या पैदा गर्ने कम्पनीको रुपमा टिप्पणी गरेको छ । अमेरिकी राष्ट्रपतीय निर्वाचन अमेरिकी आन्तरिक मामिला हो । यसमा हस्तक्षेप गर्ने हाम्रो रुची छैन । र हामीले कहिल्यै हस्तक्षेप गरेका छैनौँ, चिनियाँ विदेश मन्त्रालयकी प्रवक्ता झाओ लिजिआनले भनेकी छन् । विश्वका दुई शक्तिशाली देश चीन र अमेरिका यतिबेला व्यापारका लागि एक जटिल संघर्षमा फसेका छन् । कोरोनाभाइरसको सिर्जना, सुरक्षा तथा प्राविधिक सुरक्षा लगायत मुद्दामा उनीहरु आरोप प्रत्यारोपमा छन् । झाओले शुक्रबार अमेरिकी प्राविधि कम्पनीहरुबाट उच्च सतर्क हुनुपर्ने भन्दै चेतावनी समेत दिइन् ।"
चीनले भारतलाई पाँच नागरिक जिम्मा लगायो,"नयाँ दिल्ली : चीनले पाँच भारतीय नागरिकलाई भारतको जिम्मा लगाएको छ। भारतीय सञ्चारमाध्यमका अनुसार यही महिनाको सुरुमा अरुणाञ्चल प्रदेशको सीमा क्षेत्रबाट हराएका भारतीय नागरिकलाई चिनियाँ सेनाले शनिबार बिहान जिम्मा लगाएको हो। चिनियाँ सेनाले भारतीय अधिकारीलाई आफ्नो क्षेत्रमा बोलाएर ती नागरिक जिम्मा लगाएको सैनिक स्रोतको हवला गर्दै एनडीटीभीले जनाएको छ। चिनियाँ जनमुक्ति सेनाले अरुणाञ्चल प्रदेशका युवाहरू भारतीय सेनालाई सम्पिने निश्चित गरेको छ, केन्द्रीय मन्त्री किरण रिजिजूले शुक्रबार ट्वीटर मार्फत् भनेका थिए, उक्त कार्य भोलि सेप्टेम्बर १२ मा जुनसुकै समय भनिएको स्थानमा हुनेछ। सेप्टेम्बर १ देखि हराइरहेका ती पाँचै जना शिकारी भएको भारतीय सेनाले वक्तव्य जारी गर्दै बताएको छ।"
वालिङ्मा थप ५ जनामा सङ्क्रमण,"स्याङजा : वालिङ् नगरपालिकामा शनिबार ५ जना कोरोना सङ्क्रमित थपिएका छन्। एक महिलासहित पाँच जनामा संक्रमण पुष्टि भएको प्रादेशिक कार्यालय पोखराले जनाएको छ। संक्रमित हुनेमा वालिङ्का ४०, ३०, ३०, ६५ वर्षका पुरुष र ६५ वर्षीया महिला रहेका छन्। यसैगरी, पाँच दिन अघि उपचारका बुटवल पुगेकी वालिङकी एक किशोरीमा पनि कोरोना सङ्क्रमण पुष्टि भएको छ। प्रादेशिक अस्पताल बुटवलमा उपचाररत १८ वर्षीयामा सङ्क्रमण पुष्टि भएको हो। स्तनमा समस्या भएपछि उपचारका लागि पाल्पा हुँदै ती महिला बुटवल पुगेको उनको परिवारले जनाएको छ। महिलामा कोरोना पुष्टि भएपछि परिवार तथा उनको सम्पर्कमा आएकाको कन्ट्याक ट्रेसिङको काम सुरु भएको स्वास्थ्य शाखा प्रमुखकमल प्रसाद पाण्डेले जानकारी दिए। यो सहित स्याङजामा सङ्क्रमितको संख्या तीन सय ५६ जना पुगेको छ भने तीन सय आठ जना निको भएका छन् । संक्रमणबाट ३ जनाको निधन भएको छ।"
जाजरकोटमा गिद्धका ४० गुँड भेटिए,"जाजरकोट : विश्वमै गिद्धको संख्या दिनप्रतिदिन घट्दै गइरहेको बेलामा जाजरकोटमा लोपोन्मुख गिद्धका ४० गुँड फेला परेका छन्। प्रकृति प्रेमी र जैविक विविधताका दृष्टीकोणले यो सुखद खबर हो। नेपाल पंक्षी संरक्षण संघका केन्द्रीय सदस्य गोविन्दबहादुर सिंहको सक्रियतामा गिद्धको वासस्थान रहेका स्थानमा एक महिना लगाएर गरिएको खोज तथा अध्ययनबाट ४० गुँड फेला परेका हुन्। उपयुक्त बासस्थान र हावापानीका कारण प्रकृतिको कुचीकारको रुपमा चिनिने गिद्धले जाजरकोटमा गुँड लगाउने गरेको छ। जिल्लाका भेरी नगरपालिका, छेडागाड नगरपालिका, कुशे गाउँपालिका र वारेकोट गाउँपालिकामा गरिएको खोजमुलक गणनाबाट सुन गिद्धको एउटा गुँड, सेतो गिद्धका तीन गुँड, हिमाली गिद्धका ३३ गुँड र हाडफोर गिद्धका तीन गुँड गरी ४० गुँड फेला परेको खोजकर्ता सिंहले जानकारी दिए। उनका अनुसार जिल्लाभर विश्वमै दुर्लभ सुन गिद्धको संख्या ४ र सेतो गिद्धको संख्या ६ रहेको छ। त्यस्तै हिमाली गिद्ध ७६, हाडफोर ८ र राजगिद्धको संख्या २ गरी जम्मा ९६ गिद्ध रहेका छन्। जाजरकोटमा यी ५ प्रकारका विस्वकै दुर्लभ गिद्धहरु पाइनुका साथै रेडपान्डा, चिरकालीज लगाएतका जन्तुहरु पनि पाइने गरेका छन्।"
ललितपुरमा तीन कोरोना संक्रमितको मृत्यु,"काठमाडौं : ललितपुरका दुई अस्पतालमा तीन जना कोरोना संक्रमितको मृत्यु भएको छ । पाटन अस्पताल उपचाररत दुई जना र मेघा अस्पतालमा एक जना कोरोना संक्रमितको मृत्यु भएको स्वास्थ्य कार्यालय ललितपुरले जनाएको छ। स्वास्थ्य कार्यालयका अनुसार पाटन अस्पताल, ललितपुरमा भदौ १७ गतेदेखि उपचार गराइरहेका भक्तपुरका ७२ वर्षीय कोरोना संक्रमित पुरुषको गए राती ९:४५ बजे र भदौ १९ गतेदेखि उपचार गराइरहेका काठमाडौका ५१ वर्षीय कोरोना संक्रमित पुरुषको आज बिहान २:०० बजे मृत्यु भएको हो। यसैगरी भदौ २६ गतेदेखि मेघा अस्पताल, ललितपुरमा उपचार गराइरहेका भक्तपुरका ३८ वर्षीय कोरोना संक्रमित पुरुषको आज बिहान ७:४० बजे मृत्यु भएको स्वास्थ्य कार्यालय ललितपुरले जानकारी दिएको छ।"
देवचुली नगरपालिकामा कर्मचारीसहित ३४ जना संक्रमित,नवलपुर : पूर्वी नवलपरासीको देवचुली नगरपालिकामा एकैदिन ३४ जनामा कोरोना संक्रमण देखिएको छ। शुक्रबार साँझ आएको रिपोर्टअनुसार संक्रमण हुनेमा नगरपालिकाकाका ६ कर्मचारीसमेत रहेको नगरपालिकाका स्वास्थ्य शाखा प्रमुख रामकुमार श्रेष्ठले जानकारी दिए। जिल्लामा अहिलेसम्म संक्रमितको संख्या ६ सय ४२ पुगेको छ। जसमा संक्रिय संक्रमित २ सय २५ रहेको स्वास्थ्य कार्यालयका प्रमुख केशव चापागाईले जानकारी दिए। उनीहरु जिल्ला अस्पताल र सामुदायिक प्राकृतिक चिकित्सालयको आइसोलेसनमा छन्। जिल्लामा संक्रमणले ३ जनाको मृत्यु भएका छ।
हामी मजदुर कसरी बाँच्ने ?,"विराटनगर : मोरङ बुधनगरका ४० वर्षीय वीरेन्द्र मुखियाको दैनिकी सहजै चलेको थियो। बिहान ठेला तान्ने कामको कमाइले चार जनाको परिवार पाल्न समस्या थिएन। तर, चैत ११ देखि आजसम्म भने उनलाई निकै समस्या परिरहेको छ। झन् यही अवधिमा श्रीमती गुमाउनुको पीडाको त सीमा नै छैन। श्रीमतीको क्रिया गर्दा लागेको ऋणको बोझ ठेलाले नथाम्ने भएको छ। विराटनगरमा निषेधाज्ञा खुकुलो भएसँगै ठेला लिएर बजार त निस्कन्छन्, उनी। तर, काम नपाउनुको पीडा अर्कै छ। आफूहरू विराटनगरका बसिम आलमको नेतृत्वमा खटिएका युवाको समूहले खुवाउने खानाको भरमा बाँचेको उनी सुनाउँछन्। श्रीमती बितिन्। आम्दानी छैन। ठेला निकालेर मात्रै के गर्नु सामान ओसारपसार गर्ने यात्रु छैनन्, उनले भने, यी भाइहरूले खुवाएको खानाले बाँचेका छौं। सहयोगी आलमले वीरेन्द्र जस्ता धेरै जना समस्या परेकाले सहयोग गरेको बताउँछन्। उनी भन्छन्, धेरैले रोजगारी गुमाए, भोकै रात कटाउने पनि भेटिए। त्यसैले सहयोग गरेका हौं। काम गरेरै खाऊँ भने काम पाइँदैन, फेरि आफूहरू ठेला तान्नेबाहेक अरू काम नजानेकाले समस्यामा परेको वीरेन्द्रले सुनाए। विराटनगरमा ठेला तान्ने धेरै छौं, सबैको समस्या उस्तैउस्तै छ, उनी भन्छन्, प्लेन र गाडी नचल्दा ठेलामा सामान लैजाने यात्रु हुँदैनन्। यसले हामी समस्यामा परेका हौं। बजार वा पसल बिहानदेखि बेलुका ७ बजेसम्म खुल्दा अत्यावश्यक सामान किन्ने मात्रै बजार आउनाले यस्ता ठेला चलाउनेहरू काम पाएका छैनन्। अहिले उनीहरूको दिन सडक किनारमा ठेला राखेर कसैले बोलाउलाकी भनेर कुर्दै बित्ने गरेको छ। दैनिक भोका चार सयले खान्छन् खाना संघीय सरकारले गरेको सुरुआती लकडाउनसँगै विभिन्न संघसंस्था र स्थानीय तहको राहत वितरण अभियान बाक्लै चल्यो। लकडाउन सुरु हुँदा पहिलेको जोहो भएकैले पनि राहत लिए। जुन समय राहत सामग्री बाँडिहाल्ने समय थिएन। त्यसपछिका समयमा लकडाउन र निषेधाज्ञा लम्बिँदै जाँदा तह क्वारेनटाइन व्यवस्थापनमा लागेका संघसंस्था हराए। त्यसै समयमा रोजीरोटी गुमाएका मजदुरको जोहो पनि सकियो। तर, कतैबाट न त राहत आयो न त दैनिक खाना नै। रोगले भन्दा भोकले मरिने डर बोकेका मजदुर र सडकमा दैनिकी गुजार्नेहरू भोकै भएपछि खाना खुवाउने अभियान चलाएका समाजसेवी युवा बसिम आलमलको टोलीले नियमित सडकमा भेटिएकालाई खाना खुवाइरहेको छ। सबैतिर बन्द भएपछि मजदुरी गर्नेहरू सडकमा आइपुगेको अवस्थामा सडकपेटीमै बस्नेहरू र दैनिक मजदुरी गर्ने चार सयको हाराहरीमा खाना खाने गरेको आलमको भनाइ छ। सुनसरी इटहरी नगरपालिका गाडीचालक सन्तोष चौधरी दैनिक खाना खान पुग्छन्। यातायात बन्द हुँदा भोकै बस्ने समस्याको समाधान युवाहरूले नगरेको भए भोकै मरिन्थ्यो होला भन्छन्, चौधरी। उनले भने, सरकार र गाडी मालिकले गर्ने काम बसिम आलमले गरेको छन्, बिहान र बेलुुका हामी जस्ता मजदुरलाई खाना खुवाउने अभियानले नै हामी बाँचेका हौं। बसिमसँगै संक्रामक रोगको पर्वाह नगरी केही युवाहरू विराटनगरका सडकमा दिनहुँ असहायलाई खाना बाँड्दै हिँडिरहेका छन्। आलमका अनुसार उनीहरू आफैं रकम संकलन गरेर खाना र तरकारी जुटाउँथे। पकाउने ठाउँ ट्राफिक चोकको रोयल बिर्यानीलाई छाने। अहिले थुप्रै संस्थाहरूले सहयोग गरिरहेको बताए। तर, सहयोगमा सरकारी तथा एनजीओ, आईएनजीओको सहयोग नलिने नीतिसमेत युवाहरूले लिएको उनले बताए। ००"
ओसाका यूएस ओपन टेनिसको फाइनलमा,"न्युयोर्क : जापानकी चौथो वरीयताकी नाओमी ओसाका र बेलारुसकी भिक्टोरिया अजारेन्का अमेरिकन (यूएस) ओपन टेनिसको फाइनलमा प्रवेश गरेका छन्। न्युयोर्कमा शुक्रबार बिहान भएको सेमिफाइनल खेलमा ओसाकाले अमेरिकी खेलाडी जेनिफर ब्राडीलाई र अजारेन्काले पनि अमेरिकी टेनिस स्टार सेरेना विलियम्सलाई पराजित गर्दै उपाधि भिडन्त पक्का गरेका हुन्। सन् २०१८ की विजेता ओसाकाले ब्राडीलाई ७६ (७१), ३६, ६३ को सेटमा पाखा लगाइन्। ओसाका यूएस ओपन टेनिसको उपाधि जित्ने अभियानमा छिन्। दुई साताअघि सिनसिनाटी ओपन टेनिस प्रतियोगिताको सेमिफाइनलमा खुट्टामा चोट लागेपछि ओसाकाले यूएस ओपन खेल्नेमा आशंका गरिए पनि उनले उत्कृष्ट प्रदर्शन गर्दै आइरहेकी छन्। सिनसिनाटी ओपनको सेमिफाइनलमा बेलायती टेनिस स्टार जोहाना कोन्टासँग प्रतिस्पर्धा गर्दा चोट लागेपछि उनले फाइनल खेल त्यागेकी थिइन्। ओसाकाले चोटका कारण नाम फिर्ता लिएपछि अजारेन्काले उपाधि जितेकी थिइन्। ओसाका सिनसिनाटीको बदला यूएस ओपनमा लिने अभियानमा छिन्। २२ वर्षीया ओसाकाले फाइनलमा पुरानै प्रतिद्वन्द्वी परेकाले पनि थप उत्साहित भएको बताएकी छन्। ओसाकाले क्वार्टरफाइनलमा अमेरिकी खेलाडी सेल्बी रोजर्सलाई पराजित गर्दै अन्तिम चारमा स्थान बनाएकी थिइन्। शुक्रबार बिहानै भएको अर्को सेमिफाइनल खेलमा अजारेन्काले तेस्रो वरीयताकी अमेरिकी भेट्रान्स खेलाडी सेरेना विलियम्सलाई १६, ६३, ६३ ले पराजित गर्दै उपाधि भिडन्त पक्का गरेकी हुन्। पहिलो सेट जितेकी सेरेनाले दोस्रो सेटपछि लय गुमाएकी थिइन्। यस हारसँगै ३८ वर्षीया सेरेनाको कीर्तिमानी २४औं ग्रान्डस्लाम उपाधि जित्ने अभियानमा पनि नराम्रो धक्का लागेको छ। उनी यूएस ओपनको उपाधि जित्दै मार्गरेट कोर्टको कीर्तिमानसँग बराबरी गर्ने अभियानमा थिइन्। ६ पटककी च्याम्पियन सेरेनाले पछिल्लोपटक सन् २०१४ मा यूएस ओपन टेनिसको उपाधि जितेकी थिइन्। अजरेन्काले यसअघि सन् २०१२ र २०१३ को यूएस ओपन टेनिसको फाइनलमा स्थान बनाएकी थिइन्। उनी दुवैपटक फाइनलमा सेरेनासँग नै पराजित भएकी थिइन्। अजारेन्का र सेरेनाले ठूला प्रतियोगितामा सदैव प्रतिस्पर्धा गर्दै आएका छन्। सन् २०१५ को विम्बल्डन टेनिसको क्वार्टरफाइनलपछि उनीहरू पहिलोपटक आमनेसामने भएका थिए। सेरेना र अजारेन्का निकै मिल्ने साथी हुन्। दुवै मातृ वात्सल्यमा रमाइरहेका छन्। सेरेना छोरी ओलम्पियालाई लिएरै मैदानमा पुगिरहेकी हुन्छिन् भने अजारेन्काले पनि छोरालाई जेल जानबाट बचाउन लामो लडाइँ लडेकी थिइन्।"
पहिलो ओडिआईमा पाहुना टोली अस्ट्रेलियासँग इङ्ल्यान्ड १९ रनले पराजित,म्यान्चेस्टर : तीन खेलको ओडिआई सिरिज अन्तरगत पहिलो खेलमा इङ्ल्यान्ड पाहुना टोली अस्ट्रेलियासँग १९ रनले पराजित भएको छ। ओल्ड ट्राफोर्डमा शुक्रबार भएको खेलमा इङ्ल्यान्डले २९५ रनको लक्ष्य भेट्टाउन नसक्दा पराजित भएको हो। इङ्ल्यान्डले टस जितेर अस्ट्रेलियालाई ब्याटिङको निम्तो दिएको थियो। पहिलो ब्याटिङ गरेको अस्ट्रेलियाले निर्धारित ५० ओभरमा ९ विकेट गुमाउँदै २९४ रन जोडेको थियो। त्यसपछि २९५ रनको लक्ष्य पछ्याएको इङ्ल्यान्डले ५० ओभरमा ९ विकेट गुमाउँदै २७५ रन मात्र बनाउन सक्यो। इङ्ल्यान्डका लागि साम बिलिङ्सले शतक हिर्काए पनि जितका लागि त्यो पर्याप्त भएन। उनले २ छक्का र १४ चौकाको मद्दतमा ११८ रन जोडे। त्यस्तै जोनी बेइस्टोले ८४ रन बनाए। तर अन्य ब्याट्स्मेन भने चल्न सकेनन्। कप्तान इयोन मोर्गान २३ रनमा पेभिलियन फर्किए भने क्रिस वोक्सले ८ रन बनाए। इङ्ल्यान्डलाई रोक्न अस्ट्रेलियाका आडम जाम्पाले धारिलो बलिङ गरे। १० ओभर बलिङ गरेका उनले ५५ रन खर्चिएर ४ विकेट लिए। त्यस्तै जोश हाजलेवुडले ३ विकेट लिए। सबभन्दा किफायती बलिङ गरेका उनले १० ओभरमा ३ मेडन बल फाले। यसैगरी प्याट क्यूमिन्स र मिचेल मार्शको नाममा ११ विकेट रह्यो। यसअघि ब्याटिङ गरेको अस्ट्रेलियाका लागि ग्लेन म्याक्सवेल र मिचेल मार्शले अर्धशतक बनाए। आक्रामक ब्याटिङ गरेका म्याक्सवेलले ४ छक्का र ४ चौकाको मद्दतमा सर्वाधिक ७७ रन जोडे। त्यस्तै मिचेलले ७३ रन बनाए। मार्कस स्टोनिसले ४३ रन जोड्दा मिचेल स्टार्कले १९ रनको योगदान गरे। इङ्ल्यान्डका लागि जोफ्रा आर्चर र मार्क वुडले समान ३३ विकेट लिए। त्यस्तै अदिल रसिदले २ विकेट हात पारे भने क्रिस वोक्सको नाममा १ विकेट रह्यो। जितसँगै सिरिजमा अस्ट्रेलियाले १० को अग्रता लिएको छ। दोस्रो खेल आइतबार हुनेछ भने तेस्रो तथा अन्तिम खेल बुधबार हुनेछ।
सिजनमै मनास्लु क्षेत्र सुनसान,"गोरखा : केही वर्षदेखि मनास्लु क्षेत्रमा पर्यटकको ओइरो लाग्न थाल्यो। विश्वको आठौं अग्लो मनास्लु हिमाल आरोहण, लार्केपास, चुम उपत्यका भ्रमण गर्ने नयाँ गन्तव्यका रूपमा मनास्लु क्षेत्र विकास भइरहेको छ। मनास्लु संरक्षण क्षेत्र आयोजना (एमक्याप)का अनुसार बर्सेनि आठ हजारभन्दा धेरैले मनास्लु क्षेत्र भ्रमण गर्ने गर्छन्। तीन सय जनाभन्दा धेरै आरोही मनास्लु आरोहणका लागि आउने गर्छन्। लोकप्रिय बन्दै गएको मनास्लु क्षेत्र यस वर्ष भने सुनसान छ। विगतमा यतिबेला पर्यटकले भरिभराउ हुने मुख्य केन्द्र माछाखोला, जगत, फिलिम, छेकम्पार, नाम्रुङ, सामागाउँ विश्वव्यापी कोरोना महामारीका कारण सुनसान भएको व्यवसायी बताउँछन्। जगत सुनसान छ। स्याउलीभट्टी, ठूलोढुँगा, यारुबगर, ठाडोभर्याङका साना होटल, टी हाउसमा ताल्चा लागेका छन्। पर्यटकले भरिभराउ हुने होटल, कटेजमा झार उम्रिएको व्यवसायी बताउँछन्। बरबादै भयो। स्वदेशमै केही गरेर खाउँला भनेर करोडौं खर्च गरेर होटल बनाइयो, स्थानीय होटल व्यवसायी गणेश कार्की भन्छन्, तर, ६ महिना भयो बन्दै छ। ऋण लिएको ब्याजले चुर्लुम्मै डुबाइसक्यो। तर, कमाइ एकपैसा पनि छैन। कोरोना त्रासले पर्यटनलाई मुख्य पेशा बनाएका मागेर खाने हालतमा पुगेको उनको भनाइ छ। मनास्लुमा बर्सेनि करिब आठ हजार जना विदेशी पर्यटक भित्रिन्छन्। तर, कोरोना महामारीका कारण यस वर्ष एक जना पनि विदेशी पर्यटक नआएका कार्कीले बताए। मनास्लु हिमाल आरोहण गर्न जाने मुख्य सिजनका बेला फिलिमका होटल पनि यतिबेला सुनसान छन्। लार्केपास जाने, चुम उपत्यका घुमेर फर्कने पर्यटकको दोहोरो भीड लाग्ने फिलिममा अहिले पर्यटक आउने आशा पनि कसैसँग छैन। आएका अजात बटुवालाई बास दिन पनि कोही तयार हुँदैनन्। सबैलाई मर्न डर लाग्ने रहेछ, स्थानीय होटल व्यवसायी भन्छन्, बाँची बसे व्यवसाय त अर्को वर्ष गरौंला भनेर जति नोक्सान परे पनि सहेर बसेका छौं। केही वर्षयता होटलमा करोडौँ लगानी गर्नेहरू अहिले आत्तिसकेको उनको भनाइ छ। पर्यटकको आवागमन बढेपछि चुम उपत्यकामा घरैपिच्छेजसो होटल, लज बने। विदेश तथा अन्य सहरमा पलायन भइसकेका युवा पनि गाउँमा होटल, लज सञ्चालन गर्न फर्केका थिए। तर, कोरोनाका कारण यो वर्ष लगानी डुबेको उनीहरू बताउँछन्। भर्खर होटल बनाएर यो सिजनमा सञ्चालन गर्ने भन्ने योजना बनाएको थिएँ, स्थानीय छिरिङ तेन्जिन भन्छन्, लकडाउन लागिहाल्यो। साहुको रिन तिर्नुपरिहाल्यो। तर, व्यवसाय चलाउन पाइएन। उनले पनि ऋणमा डुबेको पिरलो सुनाए।"
ट्रक चालक मृत फेला,विराटनगर : भारतीय ट्रकका चालक शनिबार बिहान मृत फेला परेका छन्। मोरङको बूढीगंगा गाउँपालिका२ स्थित कुखुराको दाना उत्पादन गर्ने उद्योगका लागि मकै ढुवानी गर्ने ट्रकका चालक इन्द्रजीत मण्डल मृत फेला परेको मोरङ प्रहरी प्रमुख एसपी सन्तोष खड्काले जानकारी दिए। बीआर ११ जीए ०७६१ नम्बरको ट्रकका चालक भारतको विहार पूर्णियाका ३७ वर्षीय मण्डल मृत फेला परेको हुन्। मकैको बोरामाथि सुतेका ट्रकका चालकलाई बिहान भुइँमा खसेको अवस्थामा मृत फेला पारिएको एसपी खड्काले बताए। उनी बिहीबार राति भारतबाट कुखुराका लागि दाना उत्पादन गर्न आवश्यक पर्ने मकै लिएर आएका थिए। ट्रकमा लोड गरिएको मकै अनलोडको पर्खाइमा रहेका उनी खाना खाएर शुक्रबारराति ट्रकमाथि सुतेको र तल खसेर मृत्यु भएको अवस्थामा बिहान शव भेटिएको भन्दै उद्योगले प्रहरीलाई खबर गरेको थियो। नेपाल वेल होप एग्रिटेक प्रालि अन्तर्गतको विजय पेलेट दाना उद्योगका लागि ट्रक चालक मण्डलले भारतबाट मकै ढुवानी गर्ने गरेको पाइएको प्रहरीले जनाएको छ। प्रहरीले शव पोस्टमार्टमका लागि कोशी अस्पताल लगेर घटनाको अनुसन्धान सुरु गरिएको जानकारी दिएको छ।
गाउँपालिका अध्यक्षलाई मार्ने धम्की दिने भारतीय ठेकेदार पक्राउ,इटहरी : सुनसरीको कोशी गाउँपालिकाका अध्यक्ष ऐयुब अन्सारीलाई भारतीय ठेकेदारले ज्यान मार्ने धम्की दिएका छन् । शुक्रबार राति भारतीय ठेकेदार बब्लु भगतले अन्सारीलाई गोली हानी ज्यान मार्ने धम्की दिएका हुन् । धम्कीलगत्तै भगत पक्राउ परेका छन् । फोनमार्फत् धम्की आएपछि अन्सारीले प्रहरीलाई खबर गरेका थिए । धम्की दिने ठेकेदारलाई सुनसरी प्रहरीले कोशी गाउँपालिका८ स्थित भण्टाबारीबाट राति नै नियन्त्रणमा लिएको प्रहरी प्रमुख कमल थापाले जानकारी दिए । अध्यक्षलाई ज्यान मार्ने धम्की आएको खबरसँगै स्थानीयले राजमार्गसमेत अवरुद्ध गरेका थिए । भगत कोशी प्रोजेक्टका ठेकेदार हुन् । नेपालतर्फ पनि विभिन्न ठेक्का पट्टा हेर्ने उनको ससुरालीसुनसरी हो । पारिवारिक विवादमा अध्यक्ष अन्सारीले हस्तक्षेप गरेको भन्दै उनी केहीसमयदेखि आक्रोशित रहेको उनलाई नजिकबाट चिन्नेहरु बताउँछन् । अन्सारीलाई पक्राउ गरी अनुसन्धान गरिरहेको सुनसरी प्रहरी प्रमुख एसपी कमल थापाले जानकारी दिए।
१४ वर्षपछि बन्द हुँदै किमको सो,"हलिउड : अमेरिकाको चर्चित रियालिटी सो किपिङ अप विथ दी कार्दसियन्स छिट्टै बन्द हुने भएको छ। किम आफैंले इन्स्टाग्राममा यसको जानकारी दिएकी हुन्। किमले भावुक हुँदै आफ्नो पोस्ट्मा लेखेकी छन्, १४ वर्षपछि मेरो परिवारको चर्चित रियालिटी सो आगामी वर्षबाट बन्द हुँदै छ। उनले लेखेकी छन्, अद्भुत फ्यानका लागि हाम्रो परिवारले भारी मन बनाएर किपिङ अप विथ दी कार्दसियन्स बन्द गर्ने कठोर निर्णय लिएका छौं। १४ वर्ष, २० सिजन, सयौं भाग र धेरै स्पिन अफ सोहरूका लागि हामी सबैप्रति आभारी छौं। जसले हामीलाई यति लामो समयसम्म हेर्नुभयो, उहाँहरूको अद्भुत याद हामीसँगै रहनेछ। कार्यक्रमका क्रममा भेटिएका सयौं व्यक्तिलाई हामी सधैं स्मरण गर्नेछौं। किपिङ अप विथ दी कार्दसियन्सबिना म आज यो स्थानमा पुग्न सक्ने थिइनँ। म उनीहरू सबैप्रति आभारी छु, जसले विगत १४ वर्षसम्म मलाई र मेरो परिवारलाई हेर्नुभयो अनि हामीलाई सपोर्ट गर्नुुभयो। यो सोले हामीलाई आजको स्थानमा पुर्यायो। म सधैं उनीहरू सबैप्रति ऋणी छु जसले मलाई हाम्रो करिअरको यो आकार दियो, हाम्रो जीवनमा परिवर्तन ल्याउन भूमिका निर्वाह गर्यो, उनले लेखेकी छन्। किमको यो सोको अन्तिम भाग अर्को वर्ष अर्थात् २०२१ मा प्रसारित हुनेछ। किपिङ अप विथ दी कार्दसियन्सको पहिलो भाग सन् २००७ मा प्रसारित भएको थियो। यो सो कार्दसियन जेनर परिवारको व्यक्तिगत र व्यावसायिक जीवनमा केन्द्रित थियो। यो मुख्य रूपमा कार्दसियनका बहिनीहरू किम, कार्टनी र कैलोई तथा उनका सौतेली बहिनी केन्डल र काइली जेनरमाथि केन्द्रित थियो। एजेन्सी"
ओझेलमा शास्त्रीय संगीत,"काठमाडौं : गीत संगीतको मियो हो, शास्त्रीय संगीत। मेलवादेवी, उस्ताद सेतुराम, नरराज ढकाल, चन्द्रराज शर्मा, गुरुदेव कामत आदिले नेपाली शास्त्रीय संगीतको विकासमा ठूलो योगदान पुर्याउँदै आएका छन्। तर यो विधा अहिले निकै ओझेलमा परेको छ। यसै परिप्रेक्ष्यमा नेपाल संगीत तथा नाट्य प्रज्ञाप्रतिष्ठानको सहकार्यमा ध्रुपद गुरुकुल काठमाडौंले सोमबारदेखि शास्त्रीय संगीतसम्बन्धी नियमित संवाद शृंखला सुरु गरेकोे छ। सोमबारको पहिलो शृंखलामा प्रख्यात शास्त्रीय संगीतज्ञ पं धनबहादुर गोपालीले नेपालमा शास्त्रीय संगीत ओझेल पर्नुका कारण खोतले। नेपाल शास्त्रीय संगीत समाजका अध्यक्षसमेत रहेका उनीसँग ध्रुपद गायनका युवा साधक विशाल भट्टराईले भर्चुअल संवाद गरेका थिए। आरआर, पद्मकन्यालगायत क्याम्पसमा शास्त्रीय संगीत पढाइरहेका गोपालीको विचारमा उनको पालामा रेडियो नेपालमा स्वर परीक्षा दिनुपर्दा मेहनत गर्ने बानी थियो। संगीत निर्देशक अमरराज शर्माबाट रेडियोमा डोर्याएर लगिएका उनी आफंै पनि पहिलो पल्टको स्वर परीक्षामा फेल भएका थिए। तर अहिले त संगीतलाई साधनाभन्दा पनि सामान्य रुचिको विषयका रूपमा लिन थालिएको छ। संगीतसूत्रलगायत धेरै पुस्तकका लेखकसमेत रहेका उनी गीतसंगीतको क्षेत्रमा आउन चाहनेलाई शास्त्रीय संगीतको ज्ञान हुनैपर्ने जिकिर गर्छन्। गोपालीको विचारमा संगीतले लामो अभ्यास खोज्ने भएकाले एक न एकजना गुरु थाप्नैपर्ने हुन्छ। उनी कुनै समय होमनाथ उपाध्याय, संगीतप्रवीण नरराज ढकाल, रंगराव कादम्वरीका एक्ला चेला थिए। भन्छन्, संगीतप्रवीण भएर पनि नरराज गुरु निष्कपट हुनुहुन्थ्यो। कुनै चीज नआए, यो त मलाई पनि थाहा भएन भन्नुहुन्थ्यो। लोकगीत सर्वसाधारणबाट सुनेको भरमा गुन्गुनाउन सकिन्छ। तर, शास्त्रीय संगीतलाई कडा अभ्यास चाहिन्छ। शास्त्रमा आधारित भएर संगीतको व्याकरण सिकेजस्तो हो यो, गोपाली भन्छन्, शास्त्रीय संगीत त गाउनेलाई मात्रै होइन, सुन्नेलाई पनि धैर्य चाहिन्छ। शास्त्रीय संगीतलाई ओझेल पार्नुमा रेडियो नेपाल पनि जिम्मेवार देख्छन् गोपाली। रेडियो नेपालले पहिले सातामा ६ दिन शास्त्रीय संगीत कार्यक्रम दिन्थ्यो। पछिपछि घटाउँदै लगेर पूरै कार्यक्रम नै बन्द गर्यो। केही वर्षपहिले नेपाल शास्त्रीय संगीत समाज अर्थात् गोपाली नेतृत्वकै अगुवाइमा पुनः रेडियो नेपालबाट शास्त्रीय संगीत कार्यक्रमलाई ब्यूँताउने प्रयास गरिएको थियो। तर कलाकारलाई पारिश्रमिक दिन आनाकानी गरिएपछि त्यत्तिकै सेलायो। नेपाल शास्त्रीय संगीत समाजले पहल गरेपछि शास्त्रीय संगीतबारेको छुट्टै कोर्स बनाउन थालिएको छ। चन्दनकुमार श्रेष्ठको संयोजकत्वमा ११ सदस्यीय समिति बनेको छ। यो लागू हुन सके शास्त्रीय संगीत कोर्सको परीक्षा दिन इलाहाबाद जाने बाध्यता हट्छ। शास्त्रीय संगीतका धुरन्धर जानकार भारतका रविशंकरले यसलाई पश्चिमा देशमा पनि पुर्याएका छन्। रविशंकर बीचबीचमा नेपालमा पनि प्रस्तुति दिन आइरहन्छन्। तर नेपालका शास्त्रीय संगीतका ज्ञातालाई विदेशमा प्रस्तुतिको अवसर छैन। सरकारले दूतावासमार्फत अन्य देशमा प्रस्तुतिको चाँजोपाँजो मिलाउन सके नेपाली संगीतको प्रचार हुने विचार राख्छन् गोपाली। स्वर मध्यमा शीर्षकको यो बहस शृंखला प्रत्येक साता सोमबार र बुधबार नेपाल संगीत तथा नाट्य प्रज्ञाप्रतिष्ठानको फेसबुक पेजबाट साँझ ४ बजे प्रत्यक्ष प्रसारण हुनेछ। प्रतिष्ठानको परम्परागत तथा शास्त्रीय संगीत विभाग प्रमुख प्राज्ञ धीरेन्द्र प्रेमर्षि भन्छन्, आज खुल्छ, भोलि खुल्छ भन्दाभन्दै लकडाउन लम्बिँदै गएपछि भर्चुअल बहसबाहेक अरू उपाय रहेन। शास्त्रीय संगीतलाई जीवन्तता दिन यो शृंखलाले सञ्जीवनीको काम गर्नेछ। शास्त्रीय संगीतको इतिहास नेपालमा शास्त्रीय संगीत शताब्दीऔंदेखि चल्दै आएको छ। १३औं शताब्दीदेखि मुसलमान र हिन्दु संस्कृतिको सम्मिश्रणबाट विकसित हुँदै आएको उत्तर भारतीय संगीत नै शास्त्रीय संगीत हो। हिन्दुस्तानी शास्त्रीय संगीत पनि भनिने यसमा सितार, सरोद, हार्मोनियम, तबलाजस्ता मुख्य बाजा र ध्रुपद, खयाल, ठुमरी, गजल, भजन, कब्बालीजस्ता गायनशैली पर्छन्। यो दक्षिण एसियाकै प्रतिनिधित्व गर्ने शास्त्रीय संगीत हो। राजा, महाराजाहरूले शास्त्रीय संगीतको संरक्षण गर्दै आएका थिए। दरबारमा ओस्तादहरूको ठूलो मानसम्मान हुन्थ्यो। सन् १८५७ मा भारतमा सैनिक विद्रोहपछि विभिन्न प्रान्तका हिन्दु राजा, मुसलमान नवाबहरू पलायन हुँदा शास्त्रीय संगीतले संरक्षण पाएन। शास्त्रीय संगीतका कतिपय कलाकार दरबारबाट सडक, कोठी, मदिरालयमा समेत संगीतको उपयोग गर्न बाध्य भए। कोठीमा नाच्ने तबायफदेखि थिएटर तथा सडकमा नाच्ने नौटंकीहरूलाई सिकाउनु र गाउनु, बजाउनुपर्ने अवस्थाले समाजमा यसलाई हेर्ने दृष्टिकोण फरक भइसकेको थियो। त्यस्तो अवस्थामा नेपालमा भने राणा शासकहरूले दरबारमा संरक्षण दिएर शास्त्रीय संगीतकर्मीको मान बढाएका थिए। सन् १८८५ पछि वीरशमशेरको पालामा नेपालमा भारतबाट शास्त्रीय संगीतकर्मीको ठूलै जमात छिरेको थियो। वीरशमशेरको दरबारलगायत उनका भाइभारदारका दरबारमा समेत भारतीय शास्त्रीय संगीतकर्मीले रौनक बढाएका थिए। तर राणाशासनको पतनसँगै शास्त्रीय संगीतको जगजगी नेपालमा पनि रहेन। २००७ सालमा रेडियो नेपाल स्थापनासँगै आधुनिक गीतसंगीतले बढी स्थान पाउन थाल्यो। त्यसो त रेडियो नेपालले शास्त्रीय संगीत कार्यक्रम पनि दिन्थ्यो। शास्त्रीय संगीत प्रतियोगिता पनि आयोजना गथ्र्यो। तर सहभागी कम भएको भन्दै प्रतियोगिता त हरायो नै, रेडियो नेपालबाट शास्त्रीय संगीतको कार्यक्रम नै हरायो।"
"पाँच उद्योगका स्यानिटाइजरमा विषाक्त रसायन फेला, बिक्रीमा रोक","काठमाडौं : पाँच उद्योगले उत्पादन गरेका स्यानिटाइजरमा विषाक्त रसायन फेला परेको छ। राष्ट्रिय औषधि प्रयोगशालाले गरेको परीक्षणबाट यस्तो प्रमाण फेला परेको हो। प्रयोगशालाले ती कम्पनीको उत्पादन स्यानिटाइजरमा मानव स्वास्थ्यमा प्रतिकुल असर पार्ने विषाक्त रसायन मिथानल भेट्टाएपछि औषधि व्यवस्था विभागले ती उत्पादनको उत्पादन तथा बिक्री वितरणमा प्रतिबन्ध लगाएको छ। भक्तपुरको नेपाल कायाकल्प उद्योग तथा काठमाडौंकाहाइजिन सोप एन्ड केमिकल प्रालि, आधार केमिकल्स एन्ड फूड इन्डष्ट्रिज प्रालि, सर्च केम कम हर्बल प्रडक्ट्स र सूर्यमुखी हर्बल प्रडक्ट्सका उत्पादन रोक्का गरेको हो। प्रयोगशालाका अनुसार ती उत्पादनइन्स्ट्यान्ट ह्यान्ड स्यानिटाइजर (अल्कोहल बेस्ड) सम्बन्धी स्तर २०७६ मापदण्ड विपरित छन्।"
"सीप पनि बिकेन, अब कसरी बाँच्ने ?","महोत्तरी : गौशाला १२ कान्ति बजारकी ५३ वर्षीया सावित्री मल्लिक डोमका घरमा खाने अन्नको जोहो गर्न नसकेको महिनौं भइसक्यो। कोरोना कहरका कारण बाँसका डाला, पंखा बुनेर बेच्ने पुख्र्यौली पेसा ठप्प भएकाले छाक टार्नै मुस्किल भएको छ। लकडाउन बढ्दो छ। गरिबलाई राहत बाँड्ने छाँटकाँट देखिँदैन, उनले भनिन्। सावित्री कोरोना कहरले थलिएकी एक प्रतिनिधि पात्र मात्रै हुन्। पूर्वपश्चिम राजमार्गस्थित लक्ष्मीनियाँ जंगलबाट करिब ८९ किलोमिटर जंगलको बाटो छिचोलेर दक्षिण लाग्दा उनको दैलोमा पुगिन्छ। बाँके खोला किनारस्थित पीपलको रूखमुनि रहेको फुसको घरमा उनी आफ्ना नातिनी सुस्मिता र संगीतालाई पुख्र्यौंली सीप सिकाउँदै थिइन्। नाति नितेश लेखपढ गर्दै थिए। बाँच्नलाई पनि सीप सिकाउनै पर्यो नि उनले भनिन्। सावित्रीले गरिबीको पीडा मात्र होइन छुवाछूतजस्तो सामाजिक विभेद पनि खप्नु परेको छ। उनका छोरा उमेश साउदीमा छन्। कोरोना कहरले उनी पनि काम नपाएर बसेका छन्। विदेश जाँदा महाजनसँग लिएको ऋण तिर्ने कुनै उपाय छैन। स्वदेश फर्किन हातमा रुपैयाँ पनि छैन। उमेशकी श्रीमती ससाना तीन सन्तान छाडेर अर्कैसँग हिँडेकी तीन वर्ष भइसक्यो। त्यसपछि साना नानीहरू हुर्काउने जिम्मा सावित्रीका काँधमा आइलाग्यो। उनी भन्छिन्, लकडाउनले एक सुको कमाइ छैन। नातिनातिनी हुर्काउन कठिन भइसक्यो। उनकी नातिनी सुस्मिता १० वर्षकी भइन्। संगीता र नितेश क्रमशः ९ र ५ वर्षका भए। सावित्रीले दुःख गरेर नातिनातिनालाई पढाउँदै छिन्। लकडाउनले स्कुल बन्द हुँदा उनीहरूले पढ्न पाएका छैनन्। बाँसका डाला, पंखा बेचेर गुजारा चलाउँथ्यौं। लकडाउन भएपछि बिक्नै छाड्यो। अब कसरी बाँच्ने ? उनले भनिन्। सरकारले गरिबका बारेमा सोचेको छैन। पेटभर नखाएको ६ महिना भइसक्यो। भोकै मरिएला भन्ने चिन्तामा डुबेकी सावित्रीले सरकारसँग गुनासो गरिन्। कोरोना भाइरस लाग्छ, भाग भन्दै खेदाउँछन्। सीप बेच्न पाइएको छैन।"
पर्दामा छाउँदै अर्की रेखा,"काठमाडौं : मानव जीवन एकपटक यस्तो उमेरबाट गुज्रिन्छ, जतिबेला प्रायः मा हिरो वा हिरोइन बन्ने चाह हुन्छ। यस्तै चाह मस्त जवानीमा रेखा घिमिरेलाई पनि भयो। र, रखाले चे चाहलाई यथार्थमा परिरणत गर्ने अवसर पनि पाइन्। सानै उमेरमा ब्युटी पार्लर व्यवसायमा सक्रिय रेखाको चलचित्रको पर्दामा देखिने चाह साकार बनाउने क्रममा उनले ब्याड ब्वाइ, चन्द्रावती, बिन्दास आदि चलचित्र अभिनय गरिन्। केही भोजपुरी चलचित्रमा समेत दह्रो उपस्थिति जनाइन्। त्यसपछि अभिनेत्री रेखा हुन उनलाई खासै समय लागेन। आफ्नै सौन्दर्यकलाको व्यवसाय सम्हाल्नु र कलामोह पनि पूरा गर्नु कठिन थियो। तर पनि उनी सुटिङमा बढी समय दिन्थिन्। अभिनेत्री रेखा यसै साता आफ्नै आई पोडक्सनद्वारा सार्वजनिक भिडियो मेरो जिन्दगी मार्फत फेरि चर्चामा आएकी छन्। भिडियो वास्तविक घटनामा आधारित छ। त्यसो त उनले दुई दर्जनभन्दा बढी म्युजिक भिडियोमा पनि मोडलिङ गरिसकेकी छन्। उनको प्रोडक्सन हाउसमा चलचित्र छायांकनका लागि आवश्यक सम्पूर्ण उपकरण छन्। रोश ब्युटी एन्ड स्पा सेन्टर सञ्चालन गर्दै आएकी रेखा सौन्दर्यविज्ञ पनि हुन्। भन्छिन्, बीचमा घरपरिवार र व्यवसायले गर्दा कलाकारितालाई समय दिन सकिनँ। अब भने सक्रिय रूपले लाग्छु। सकारात्मक सोचमा सुन्दरता र व्यक्तित्व लुकेको दाबी गर्ने रेखा बाहिरी सुन्दरतालाई केवल आकर्षण मात्र बताउँछिन्। मन सफा र सहयोगी भावना छ भने त्यो नै सबैभन्दा ठूलो सुन्दरता हो, उनी भन्छिन्।"
जनशक्तिको अभावले भेन्टिलेटर पुगेको दुई महिनासम्म चलेन,"बेंसीसहर : मनाङमा रहेको जिल्ला अस्पतालमा दुई महिनाअघि भेन्टिलेटर पुगे पनि चलाउने जनशक्ति भने अझै पुग्न सकेका छैनन्। जनशक्ति नहुँदा भेन्टिलेटर त्यत्तिकै थन्किएको छ। कोरोना भाइरस संक्रमण बढ्न थालेपछि दुई महिनाअघि मनाङमा भेन्टिलेटर पठाइएको थियो। आइसियुका लागि चाहिने सबै सामाग्री भए पनि जनशक्ति नहुँदा सञ्चालनमा आउन नसकेको अस्पतालका चिकित्सक डा सन्तोष अधिकारीले बताए। मनाङमा हाल चिकित्सकको रुपमा अधिकारी मात्र कार्यरत छन्। मनाङमा अहिले डाक्टर मै मात्र छु, उनले भने, कम्तीमा दुईजना डाक्टर भए सहज हुन्थ्यो।' जनशक्ति अभावले सेवा प्रवाहमा समस्या आएको उनले बताए। उनले दैनिक बिरामी र कोरोना संक्रमितलाई पनि हेर्ने काम गरेका छन्। भेन्टिलेटरको आवश्यकता त्यतिबेला पर्छ जब बिरामीको अवस्था गम्भीर हुन्छ। यसलाई नियन्त्रण गर्न लाइफ सपोर्ट सिस्टम वा भेन्टिलेटरको सहयोग लिने गरिन्छ। पछिल्लो समय कोरोनाका बिरामीलाई देखापरेको समस्या हेर्दा भेन्टिलेटर आवश्यक सामग्री हो। तर, भेन्टिलेटर मात्र पठाएर हुँदैन। त्यसलाई सञ्चालन गर्न दक्ष जनशक्तिको पनि आवश्यकता पर्छ, अस्पतालका प्रमुख रहमत अन्सारीले बताए। अस्पतालमा भेन्टिलेटरसहित दुई बेडको आइसियू निर्माणका लागि सामान खरिद गरिएको छ। जनशक्ति अभाव भएकाले उक्त सेवा सञ्चालन गर्न नसकिएको अन्सारीले बताए। अस्पतालमा सबै गरी चारजना कर्मचारी छन्। सिनियर अहेब प्रमुख अन्सारी, डाक्टर सन्तोष अधिकारी, नर्स विना पौडेल र ल्याबमा करार कर्मचारी प्रकाश रोक्का रहेका छन्। दुईजना डाक्टरको दरबन्दी भए पनि मनाङ जिल्ला अस्पतालमा दरबन्दीका डाक्टर एकजना पनि छैनन्। डा सन्तोष अधिकारी पनि करारका कर्मचारी हुन्। मनाङमा भएका दक्ष जनशक्ति एकजना डाक्टरलाई पनि स्वास्थ्य निर्देशनालय गण्डकी प्रदेशले सरुवा गरेर पोखरा तानेपछि सेवा प्रवाहमा समस्या भएको छ। मनाङमा हालसम्म कोरोना संक्रमित संख्या ६ जना पुगेको छ। संक्रमितमध्ये चारजना निको भएका छन् भने दुईजना आइसोलेसनमा छन्।"
नारायणगढ वडा प्रहरीका २६ जनामा सङ्क्रमण,चितवन : वडा प्रहरी कार्यालय नारायणगढमा कार्यरत २६ जनामा कोरोना सङ्क्रमण पुष्टि भएको छ। भरतपुर अस्पताल कोभिड१९ प्रयोगशालामा गरिएको परीक्षणका क्रममा शुक्रबार र आज मात्र २२ जनामा कोरोना सङ्क्रमण देखिएको हो। बिहान आएको नतिजामा वडा प्रहरी कार्यालयका १० सहित ११ जना प्रहरीमा कोरोना पुष्टि भएको छ। यस्तै शनिबार आएको नतिजामा वडाका १२ जना प्रहरीमा कोरोना सङ्क्रमण देखिएको थियो। जिल्ला प्रहरी कार्यालय चितवनका प्रवक्ता सूर्यबहादुर थापाका अनुसार वडा प्रहरी कार्यालयका प्रमुखसहित चार जनालाई गत साता कोरोना सङ्क्रमण पुष्टि भएको थियो। योसँगै जिल्लामा ३९ जना प्रहरीमा कोरोना सङ्क्रमण भएको छ। यसमध्ये पाँचजना निको भएर फर्किसकेका छन् भने अन्य ३४ जना आइसोलेसनमा छन्। वडा प्रहरी कार्यालयमा ९५ जनाको दरबन्दी भएको भए पनि हाल कार्यरत ४१ मध्ये २६ जनामा कोरोना सङ्क्रमण भएको हो। कार्यरत रहेकामध्ये अधिकांशलाई कोरोना सङ्क्रमण भएसँगै कार्यालय सिल गरिएको छ। थापाका अनुसार वडाबाटै नमूना सङ्कलन गरिएका अन्यको नतिजा आउन बाँकी रहेकाले सङ्क्रमितको सङ्ख्या अझै बढ्न सक्ने अनुमान गरिएको छ।
स्याङ्जाका कोरोना संक्रमित वृद्धको पोखरामा मृत्यु,"काठमाडौं : स्याङ्जाका एक जना कोरोना संक्रमित वृद्धको पोखरामा मृत्यु भएको छ। पोखरा स्वास्थ्य विज्ञान प्रतिष्ठान, पश्चिमाञ्चल क्षेत्रीय अस्पतालअन्तर्गतको कोभिड१९ उपचार केन्द्रको आईसियु मा भर्ना भई उपचाररत स्याङ्जा पुतलीवजार नगरपालिका  १ का ८५ वर्षीय पुरुषको आज बिहान ६:३२ बजे उपचारको क्रममा मृत्यु भएको निर्देशक सहप्राडा अर्जुन आचार्यले जानकारी दिए। उनलाई २४ गते कोभिड१९ संक्रमण पुष्टि भएको थियो। कोरोनाले प्रतिष्ठानमा उपचारको क्रममा मृत्यु हुने उनी दशौं संक्रमित रहेको अस्पतालले विज्ञप्तिमार्फत जानकारी दिएको छ।"
वडा अध्यक्षसहित परिवारका तीन जनालाई कोरोना,विराटनगर : विराटनगर महानगरपालिका५ का वडा अध्यक्ष मीनकुमार आचार्यसहित परिवारका तीन जनालाई कोरोना भाइरसको संक्रमण देखिएको छ। आचार्य शारीरिक रुपमा अपांगता भएका जनप्रतिनिधि हुन्। उनको दाहिने खुट्टामा समस्या छ। निक्कै मुस्किलले उनी हिँडडुल गर्न सक्छन्। केही समयदेखि समुदायस्तरमै फैलिएको कोरोना नियन्त्रणमा सक्रिय रहेका आचार्य संक्रमित हुने विराटनगरका दोस्रा जनप्रतिनिधि हुन्। उनीसहित परिवारका तीन जनाको रिपोर्ट शुक्रबारसाँझ पोजिटिभ आएको हो। संक्रमित हुने परिवारका सदस्यमा आचार्यका १४ र ९ वर्षका छोरा छन्। आचार्यले आफूलाई कोरोना संक्रमण देखिएको कुरा सामाजिक सञ्जालमार्फत जानकारी गराएका छन्। उनले आफूसँग सम्पर्कमा रहेकाहरुलाई तत्काल पीसीआर परीक्षण गराउन पनि आग्रह गरेका छन्। छोरालाई ज्वरो आएपछि बुधबार स्वाब संकलन गरेर पीसीआर परीक्षणका लागि दिएकोमा परिवारका तीन जनामा कोरोना देखिएको जानकारी उनले दिए। श्रीमतीको भने रिपोर्ट केही दिनअघि नेगेटिभ आएको छ। संक्रमित तीनै जनाको अवस्था सामान्य रहेकाले सबै अहिले होम आइसोलेसनमै बसिरहेको सत्तारुढ नेकपाको विराटनगर५ का अध्यक्ष सुनिल श्रेष्ठले जानकारी दिए।
कतार एयरवेजले गर्यो काठमाडौंबाट उडान सुरू,"काठमाडौं : कतार एयरवेजले काठमाडौंबाट तीन साप्ताहिक उडानहरू पुनः सुरुवात गर्ने घोषणा गरेको छ । नेपालको राजधानी शहरदेखिको सेवाहरू यस एयरलाइनको अत्याधुनिक बोइङ ७८७ ड्रीमलाइनर विमान र एयरबस ए ३२० एयरक्राफ्टद्वारा सञ्चालित हुनेछ । नेपालको संस्कृति, पर्यटन र नागरिक उड्डयन मन्त्रालयको निर्देशनअनुसार नेपाली नागरिक, संयुक्त राष्ट्र विशेष संगठनहरू, विकास परियोजनाका साझेदारहरू, नेपालमा कार्यरत सबै दूतावासहरूले उडान भर्न सक्नेछन् । नेपाल आउने सबै यात्रीहरूले निर्धारित उडान समयको ७२ घण्टाभित्र गरिएको आरटीपीसीआर परीक्षणको नेगेटिभ रिपोर्टको साथै अनलाइन फारम पूरा गरेको हुनुपर्नेछ।"
कालिज फार्ममा पसेको चितुवा नियन्त्रणमा,"बेनी : हरियाली ग्रुपले सञ्चालन गरेको म्याग्दीको बेनी नगरपालिका४ सिंगास्थित कालिज फार्मभित्र पसेको चितुवालाई शुक्रबार राति नियन्त्रणमा लिइएको छ। राष्ट्रिय प्रकृति संरक्षण कोष जैविक विविधता केन्द्र चितवनबाट आएको प्राविधिक टोलीले राति ११ बजे चितुवालाई जीवितै नियन्त्रणमा लिएको हो। डार्टगनको सहायताले लठ्याउने सुइ लगाएर चितुवालाई नियन्त्रणमा लिइएको डिभिजन वन कार्यालय म्याग्दीका निमित्त प्रमुख सन्तोष खनालले जानकारी दिए। रातको समयमा नियन्त्रणमा लिएर टोलीले धेरै टाढा लिएर गएको छ, उनले भने सुरक्षित रुपमा चितुवालाई नियन्त्रण गर्न सफल भइयो। ठूलो क्षेत्रफलमा फैलिएको फार्मभित्र खुल्ला ठाउँ भएकाले नियन्त्रणमा लिन प्राविधिक टोली बोलाइएको थियो। चितुवा नियन्त्रणका लागि जैविक विविधता संरक्षण केन्द्रका पशु चिकित्सक अमिर सडौला, भेटेनरी प्राविधिक किरणराज रिजाल, वन्यजन्तु प्राविधिक दिप्रसाद चौधरी र जुनियर वन्यजन्तु प्राविधिक सुरेन्द्र चौधरीको टोली चितवनबाट आएको थियो। डिभिजन वन कार्यालयका प्रमुख खनालसहितका प्राविधिक, भेटेरेनरी अस्पताल तथा पशु सेवा विज्ञ केन्द्रका प्रमुख नारायण कुशुम, सिंगा तातोपानी प्रहरी चौकीको टोली, फार्मका कर्मचारी र स्थानीयवासीले चितुवा नियन्त्रणमा लिन सघाएका थिए। दुई देखि तीन वर्षको उक्त पोथी चितुवा १८४ सेन्टिमिटर लम्बाई, ५२ सेन्टिमिटर उचाई र ३५ केजी तौल भएको उद्धार टोलीले जनाएको छ। पशु चिकित्सक सडौलाले नेपालका सबै ठाउँमा भेटिने वन्यजन्तु नियन्त्रण र उद्धारका लागि केन्द्रको टोली खटिने गरेको बताए। चितुवा पसेको फार्मभित्र ६५ दिनका ४५० वटा कालिजका चल्ला थिए। चितुवाले पुयाएको क्षतिको विवरण शनिबार बिहान संकलन गरिने हरियाली ग्रुप प्रालिका महाप्रबन्धक शेरबहादुर केसीले बताए। धेरै कालिज मारेको अनुमान छ। मसिनो तारजालीले घेराबार गरिएको कालिज फार्ममाथि पलास्टिकको नेट राखिएको छ। चितुवा खेतबाट नेटमा हामफाल्दा नेट च्यातिएर फार्मभित्र पसेको चितुवा बाहिर निस्कन सकेको थिएन्। हरियाली ग्रुपले धौलागिरि क्षेत्रमै पहिलो पटक वनकुखुरा भनिने कालिज पालन सुरु गरेका छन्। समूहले पालेको राउननेक जातको कालिज पाल्नलाई सरकारले अनुमति दिएको छ। छ महिनाका कालिज दुई किलोका भएका छन्। पछिल्लो पटक संशोधित वन ऐनले कालिज पाल्न पाउने व्यवस्था गरेको छ।"
गोठ भत्किएर पुर्दा दाजुभाइको मृत्यु,"रोल्पा : गएराति पर्खाल भत्किएर गोठ पुरिँदा दुई भाइको मृत्यु भएको छ। पूर्वी रोल्पाको लुंग्री गाउँपालिका१ पाङ ऐपे गाउँमा पुरिएर दुई बालकको मृत्यु भएको हो।लुंग्री गाउँपालिका अध्यक्ष दुर्गा खड्काका अनुसार गोठमा सुतिरहेका ज्ञानसिंह घर्ती मगरका दुई छोराको पुरिएर मृत्यु भएको हो। मृत्यु हुनेमा ११ वर्षका युवराज र ८ वर्षका अमर घर्ती मगर रहेको जिल्ला प्रहरी प्रमुख प्रहरी नायब उपरीक्षक नवराज सुवेदीले जानकारी दिए। ""गोठमाथिको पर्खाल भत्किएर गोठ पुरिँदा दुईजनाको मृत्यु भएको हो। गोठमै सुतेका आमा र बजैको अवस्था सामान्य छ।"" प्रनाउ सुवेदीले भने। स्थानीयका अनुसार वर्षाका कारण पर्खाल भत्किएको हो । उनीहरु खाना खाएर घर नजिकैको गोठमा सुत्न गएका थिए। मध्यरातमा गोठ पुरिएर दुई छोरा पुरिएपछि आमाले गुहार मागेकी थिइन्। गाउँलेले घटनास्थल पुगेर उद्दार गरेका थिए। गोठमा रहेका गाई भैंसीको दाम्लो खोलेर बाहिर निकालिएको थियो। घटनाको जानकारी पाएपछि इलाका प्रहरी चौकी सुलिचौर र किलाचौर प्रहरी चौकीबाट प्रहरी घटनास्थल पुगेको थियो। मुचुल्का उठाई मृतकको शव पोस्टमार्टमका लागि रोल्पा अस्पताल रेउघा ल्याइरहेको प्रहरीले जनाएको छ। घटनाको जानकारी पाएपछि लुंग्री गाउँपालिका अध्यक्ष खड्का घटनास्थल पुगेका छन्। गाउँपालिकाबाट काजकिरिया खर्चका रुपमा पीडित परिवारलाई एक मृतक बराबर २५ हजार दिइने गाउँपालिका अध्यक्ष खड्काले बताए। मृतक बालकका बुबा मजदुरीका लागि भारतमा छन्।"
कहाँ जन्म पाएँ ?,"मोतीराम भट्ट कहाँ जन्म पाएँ, कहाँ आज आएँ, दुःखीमा म पैला भनी चाल पाएँ । हरे कर्म मेरो पनि के रहेछ, विधाता ममाथि बिरानै भएछ । यीजस्ता अह्राई म बस्ने उसोरी, यिनैको हुकुममा छु ऐले कसोरी । विवेक छैन कत्ति पनि दैवलाई, न मेरै दोष के भनूँ एसलाई । प्रियदर्शिका नाटिकाबाट"
बिकेन ओल,"सिरहा : गत वर्ष धनगढीमाई नगरपालिका११ का कमलकुमार सिंहले डेढ विघा जग्गामा ओल तरकारी खेती गरेका थिए। लगानी र मेहनतअनुसार उनले उब्जाएको ओल बेचेर आम्दानी पनि हात पारे। त्यसैले उत्साहित भएर यस वर्ष थप तीन बिघामा तरकारी लगाए। तर, कोरोना महामारीले यसपालि उनले सोचेअनुसार भएन। कोरोनाको कारण लकडाउन भयो। बजार बन्द भयो। सिंहले खेतमा मनग्गे ओल उब्जाए। केही टिपेर घर पनि ल्याए। मजदुर लगाएर बेच्न ठिक्क पारे। तर, बजारमा बेच्न आउँदा प्रहरीको परेशानी झेल्नुपर्ने र घरमै आक्कलझुकल आएका व्यापारीले पनि भाउ दिएनन्। सस्तोमै बेच्नुपर्यो। लगानीअनुसार आम्दानी नहुने हो कि भन्ने चिन्तामा उनी छन्। कोरोनाले मेहनत र लगानीअनुसार आम्दानी भएन। माघ महिनामा ओल तरकारी उनले लगाएका थिए। साउनमा बेच्न सुरु हुन्थ्यो तर, लकडाउनका कारण उनले बेच्न पाएका छैनन्। तरकारी खेती गर्दा मजदुर, मलखाद्य बिउमा लाखौं रुपैयाँ लाग्यो, उनले भने, तर, उब्जाएको तरकारी पनि बेच्न पाएको छैनन्। खेतमै सड्न दिनु भएन। टिपेर घरमा ल्याउँछौं। सस्तोमा बेच्छौं। लाखौंमा लगानी र हजारौंमा आम्दानी भएको उनले सुनाए। कमलकुमार पहिले एनजीओ जागिरे थिए। उनले असिस्टेन्ट सबइन्जिनियर पनि अध्ययन गरेका छन्। जागिर छोडेपछि उनी तरकारीखेतीमै सक्रिय भए। उनी पहिले उखु खेती गर्थे। उखु छोडेर उनी अब ओल खेती गर्न थालेका छन्। प्रदेश सरकारबाट उनले कृषिका लागि तीन लाख रुपैयाँ अनुदान पनि पाएका थिए। जागिरमा हुँदा पनि कृषिमै फर्किने सोच थियो, उनले भने, त्यहीअनुसार खेतीमा लागेका छौं। किसान कोरोनामा मारमा परेको छ। सरकारले राहत दिनुपर्छ। गत वर्ष १२ लाख रुपैयाँको ओल बेचेको थिएँ। खर्च कटाएर आम्दानी पनि राम्रै भयो, उनले भने, त्यही सोचेर खेती बढाएँ। बेच्न पाएको भए २० लाख कम्तीमा हुन्थ्यो। तर, कोरोनाले सबै बर्बाद पारिदियो। त्यसमाथि भारतीय बजारबाट भित्रिने ओलले यहाँका किसान झन् मारमा परेको उनले बताए। साउनमा ओल सय रुपैयाँमा बिक्री हुनुपर्ने हो तर, सस्तोमै बेच्नुपरेको छ। सोही गाउँका पुनित दास पनि ओल तरकारी गरेका छन्। उनले पनि बेच्न पाएका छैनन्। धेरथोर गाउँमै बेच्छन्। यो गाउँमा उनीहरू जस्तै दर्जनौँ व्यक्तिले ओल तरकारी खेती गर्दै आएका छन्। लकडाउनको मारमा परेर उनीहरू समस्यामा छन्। सरकारले कृषिमा आधारित किसानलाई राहत दिनुपर्ने उनीहरूको माग छ। ओल तरकारी खासगरी तराईमधेसमा लगाइने गरिएको छ। यसमा दुई प्रजाति लोकल र विकासी छन्। जसमा लोकल कोक्याउने खालको हुन्छ। विकासी भन्ने कोक्याउँदैन्। काठमाडौं वा पहाडतिर ओल त्यति नखाने भएकाले यसको बजारमा पनि नफस्टाएको कमलकुमार सिंह बताउँछन्। गृहिणी मीना विश्वकर्माका अनुसार कोक्याउने ओलमा कागती वा कागतीको पात लगाएर उसिन्नुपर्छ। तेलमा तारेर पकाएर खाँदा कोक्याउँदैन्। पहाडतिर पनि ओल तरकारी खान सुरु भए यसको खेती झन् फस्टाउने उनले बताइन्।"
पत्तै नपाई भाग्यो कोरोना भाइरस,"बुटवल : रूपन्देही सियारी गाउँपालिका१ की ९६ वर्षीया एक वृद्धा आफू कोरोना संक्रमित भएको थाहै नपाई निको भएकी छन्। ती वृद्धालाई यही भदौ ९ गते कोरोना संक्रमण पुष्टि भएको थियो। तर, परिवारका सदस्यले कोरोना लागेको छ भनेर जानकारी नै गराएनन्। कोरोनाको बारेमा जानकारी दिएर भय सिर्जना गरेको भए हजुरआमाले चिन्ता लिन सक्नुहुन्थ्यो, उनका एक नातिले भने, त्यसले अरू जटिलता थपिन सक्थ्यो। यद्यपि, ती हजुरआमा घरका सदस्यलाई भनिरहन्छिन्, मास्क लगाऊ, नत्र कोर्यो (कोरोना) हुन्छ। उनी कोरोनालाई कोर्यो भन्छिन्। कोरोना लागेपछि के हुन्छ भन्ने पत्तो छैन। न अहिले देखिएको त्रासकै बारेमा जानकारी छ। सुरुमा एक जना नातिमा कोरोना देखिएपछि ती हजुरआमासँगै बुहारी पनि संक्रमणमा परिन्। तर, कुनै लक्षण देखिएन। हजुरआमा कुनै लक्षण नै नदेखिई कोरोना संक्रमणमुक्त हुनुभयो, नातिले भने। ती वृद्धाको स्याहारसुसार बुहारीले गरिन्। बुहारी पनि कोरोना पोजिटिभ नै थिइन्। छोराले पकाएर खुवाए। हजुरआमाको दैनिकी अरू बेलाजस्तै बित्यो। कुनै लक्षण नदेखिएपछि थप औषधिको आवश्यकता देखिएन। खाजा, खाना खुवाउने नियमित प्रक्रियाजस्तै बन्यो। तातो पानी पर्याप्त खुवाइएको नातिले सुनाए। वनस्पतिको रसबाहेक अरू खुवाउनु परेन। उनले मन्दिर जाने, पूजा गर्ने, नुहाउने, खानेजस्ता नित्यकर्ममै समय बिताइन्। ८४ पूजा गर्दाको मन्दिर घरमै छ। दिउँसो त्यही मन्दिरछेउ गएर बसिन्, साँझबिहान घरभित्रै। एक नातिलाई भने ज्वरो आएको थियो। हजुरआमाले सहजै निको भएपछि परिवारका सदस्य दंग छन्। सुरुमा जेठो नातिलाई संक्रमण देखिँदा त्रास थियो। दुई दिनसम्म सय डिग्रीभन्दा बढी ज्वरो आयो। पोजिटिभ रिपोर्ट आएपछि आइसोलेसनमै बसे। पाँच जनाको परिवारमा तीन जना संक्रमित भए, अन्यलाई संक्रमण देखिएन। त्यति धेरै आत्तिइहाल्नुपर्ने अवस्था रहेनछ। तर, सतर्क हुनुपर्छ, नातिले भने। कोरोनापछि हजुरआमालाई मास्क लगाउन नातिले सिकाए। कोरोनाका विषयमा अरू जानकारी दिएनन्। हजुरआमा निको भएपछि उनीहरूको निष्कर्ष छ, कोरोनाबाट निको हुन आत्मबल चाहिँदो रहेछ। त्रासले झन् बढी जोखिम हुने उनीहरूको परिवारको अनुभव छ। हजुरआमा निको भएपछि गाउँपालिकाका जनप्रतिनिधि घरमै आएर बधाई दिए। स्वास्थ्य मापदण्डअनुसार डिस्चार्जको प्रमाणपत्र थमाए। तर दोस्रो परीक्षण सरकारीस्तरबाट नभएपछि उनीहरूले निजी क्लिनिकबाट गराए। १७ दिनमा रिपोर्ट नेगेटिभ आयो। ती हजुरआमाको शारीरिक अवस्था भने असामान्य छ। दुर्घटनामा पिठ्युको हाड भाच्चिएपछि उनी अरूकै सहारामा हिँडडुल र उठबस गर्छिन्। दुर्घटनाको केही सयमपछि उनलाई प्यारालाइसिस भएको थियो। आत्मबल भए पच्ने रहेछ कोरोना"
अवसादको असामाजिकीकरण,"ऊ त सधैं मुस्कुराउँथ्यो मात्रै। कति मीठो थियो उसको मुस्कान। कसरी हुनसक्छ उसलाई डिप्रेसन ? केही भारतीय सञ्चारमाध्यममा अन्य समसामयिक विषयभन्दा एक मुद्दाले अहिले विशेष महत्व पाइरहेको छ। हिन्दी चलचित्रका अभिनेता सुशान्त सिंह राजपुतको मृत्यु। माथिका वाक्य ती अभिनेताले आत्महत्या गर्नै सक्दैनन् भनी तर्कका रूपमा आएका हुन्, उनका आफन्तजन, परिवार, पूर्वप्रेमिका र फ्यानबाट। सुरुमा त यो जमातले डिप्रेसनको कोण मानिरहेको थिएन। उपचारमा संलग्न मनोचिकित्सक उनको मेडिकल रिपोर्टसहित प्रस्तुत भएपछि ती मनोचिकित्सकको योग्यतामाथि प्रश्न गरिरहेको छ। यस मृत्युको केही दिनसम्म सबैजना स्वघोषित मनोरोग विशेषज्ञ भए। सामाजिक सञ्जालमा हजारौं लाखौं फलोअर्स भएकाहरू विशेषज्ञताको प्रशिक्षण तथा प्रमाणपत्रबिनै काउन्सेलिङ गर्न थाले। कुनै शारीरिक रोग लागेका बेला उपचारका लागि विशेषज्ञबाहेक अन्यकहाँ नजाने हुल मानसिक रोगको उपचारका लागि भने यस्तै स्वघोषित विशेषज्ञको पछि लाग्न थाल्यो। हामीले मनोरोगलाई कति हल्काफुल्का रूपमा लिएका छौं भन्ने बुझ्न यही उदाहरण हेरे पुग्छ। समयक्रममा यो घटना एक मृत्युमा मात्र सीमित रहेन। स्त्रीद्वेषी, जातिवादी, नश्लीय स्वरूप लिँदै गयो। व्यक्तिविशेषलाई इंगित गरेर चरित्र हत्या हुन थाले। र अहिलेको अवस्था हेर्दा यो मुद्दामा चाँडै पूर्णविराम लाग्ने सम्भावना पनि न्यून छ। केही दृष्टान्त हेरौं। प्राइम टाइमदेखि लिएर ससाना समाचारसम्मले अतिशय वर्णन गरिरहेका घटनालाई हेरौं। एक सीमित समूहमाथि बारम्बार व्यक्तिगत रूपमा भइरहेको आक्रमण हेरौं। उनीहरूको चरित्रमाथि भइरहेको प्रहार हेरौं। अनि यी सबै नजिकबाट हेरिसकेपछि सोचौं, यिनले समाजमा कस्तो सन्देश दिइरहेका छन्। के यी वास्तवमै अहिले प्रचलित ह्यासट्याग जस्टिस फर सुशान्त सिंह राजपुत का पक्षधर हुन् ? कि अन्य मुद्दामा पनि आफूभन्दा भिन्न मत राख्ने समूहका कट्टर विरोधी ? रिपब्लिक टेलिभिजनका प्रबन्ध निर्देशक तथा प्रमुख सम्पादक अर्णव गोस्वामीले यो मृत्यु आत्महत्या नभई हत्या हो भनी घोषणा गर्दिसके। हत्यारा को हो भन्ने जानकारी पनि दिइसके। हत्याको कारण त झन् अगाडि नै उद्घोषण गरिदिएका थिए। भारतको दक्षिणपन्थी जमातका लागि उनी नै प्रवक्ता हुन्। र, प्रधानन्यायाधीश पनि उनी नै। अहिले यो मुद्दा केन्द्रीय जाँच ब्युरो (सीबीआई) ले हेरिरहेको छ। मुम्बई पुलिसले गरिरहेको अनुसन्धान पर्याप्त भएन, फितलो भयो भन्दै एक अभियान नै चलाएर सीबीआईलाई यो मुद्दा हस्तान्तरण गरियो। उक्त निकायले आफ्नो काम आफ्नै तरिकाले गरिरहेको छ। सम्पत्ति छानबिन भइरहेको छ। लागूपदार्थ प्रयोगको कोणबाट मुद्दाका अनेक आयाम खोतलिरहेको छ। तर, आफूलाई ब्योम्केस बक्सी ठान्ने पत्रकार दिनहुँ चाहिनेनचाहिने कोण खोजिरहन्छन्। घटनासँग टाढाटाढासम्म सम्बन्ध नभएका व्यक्तिलाई ल्याएर जोड्छन् र फैसला पनि आफैँ सुनाउँछन्। मृत्युको कारण जे पनि हुनसक्छ। बिस्तारै सत्यतथ्य बाहिर आउलान्। अहिलेका घटनाक्रम हेर्दा यो अझै तन्कने निश्चित छ। तर महिलालाई हेर्ने हाम्रो समाजको दृष्टिकोण कहिले फेरिने ? अनि मनोरोगप्रतिको ? आफूलाई प्रगतिशील भन्ने यसमा समाजले के गर्यो ? होमा हो मिलायो। ताली बजायो। थप घृणा ओकल्दै गयो। यसबीच, यी च्यानलका प्राइम टाइममा कोरोनालाई लिएर एउटा मात्र विमर्श भयो। जीडीपी अहिले जति न्यून कहिल्यै भएको थिएन तर त्यसबारे छलफल नै भएन। हरेक दिन नश्ल र जातलाई लिएर सानाठूला दंगा भइरहन्छन्, समाचारमा पीडककै पक्षमा वकालत गरिन्छ। समग्रमा हेर्दा यी सबै समस्याको इस्केपगोटका रूपमा एक महिलालाई उभ्याइयो। यस्तै केही सीमित पत्रकारको समूहले केही समय अघिसम्म ब्लाइन्ड आइटम लेख्थ्यो। समाचारमा नाम लेखिएको हुँदैन तर सबै विवरण एक व्यक्तिविशेषलाई ठ्याक्कै मिल्ने गरी दिइन्छ। सुशान्त पनि भएका थिए त्यसको सिकार। एकपटक होइन, पटकपटक। मान्छे जीवित रहुन्जेल त्यस्ता ब्लाइन्ड आइटमले उनलाई पुगेको असरबारे संवेदनशील नहुने र उसले छोडेर जानेबित्तिकै राजनीतिक स्वार्थका निम्ति त्यसैलाई हतियार बनाउने यो समूहजति विषाक्त अरू केही छैन। विधानसभाको चुनाव नजिकिँदै गर्दा बिहारमा भारतीय जनता पार्टीले आफ्नो प्रचार गर्ने क्रममा गेरुवा पृष्ठभूमिमा सुशान्तको मुहारचित्र अंकित पोस्टर नै सार्वजनिक गरिसक्यो। उनको नाम लेखिएका मास्क र टिसर्ट बाँड्न थालिसक्यो। यस अभियानको मुख्य हर्ताकर्तामध्ये एक हुन्, पद्मश्रीधारी अभिनेत्री कंगना रणावत। नेपोटिज्म को विरोध हुनुपर्छ, यसका आडमा राम्रा कलाकारको भाग खोसेर आफ्नालाई दिन मिल्दैन भन्ने उनको तर्क जायज हो। तर त्यही तर्कका आडमा मनोरोगबाट गुज्रिरहेका व्यक्तिलाई पागल र थोरै चलचित्रमा देखिएका अभिनेत्रीलाई बी ग्रेडकी नायिका भनी लेबल लगाउने कार्यलाई कुनै पनि हालतमा न्यायसंगत मान्न मिल्दैन। अन्य जात र धर्मका व्यक्तिमाथि हरेक दिन सार्वजनिक रूपमा वाणीविष ओकलिरहेकी छन्। हिन्दूत्वको ध्वजावाहक यी नायिका भाजपाको आईटी सेलले बालेको आगोमा घिउ मात्र थपिरहेकी छन्। दक्षिणपन्थको गुनगान गाउने यो समूहलाई आखिर यो सब शक्ति कहाँबाट प्राप्त हुन्छ ? किन हरेक मुद्दामा घुमाइफिराइ अन्तिममा एउटै समूहलाई कारक बताइन्छ ? किन सामाजिक सञ्जालमा एकै थरीका व्यक्ति आक्रमणमाथि आक्रमण गरिरहेका भेटिन्छन् ? उत्तर जगजाहेर छ। यो घिनलाग्दो खेल कलाकारहरूको मुख्य गरी नायिकाहरूको चरित्रहत्याबाट सुरु भयो। बलिउडमा आफ्नो बलबुतामा राम्रो स्थान बनाएका सुशान्त सिंह राजपुतप्रति भएको भनिएको अन्यायको प्रतिरोध अभिनेत्रीहरूलाई बलात्कार र हत्याको धम्की दिएर गर्न थालियो। आफ्नालाई काखा, अन्यलाई पाखा गर्ने बलिउडमा व्याप्त नेपोटिज्मको विरोधमा उत्रिएको जमातले यस विषयमाथि तार्किक प्रस्तुतिको विकल्पका रूपमा चरित्रहत्यालाई लियो। आक्रोशको परिधिमा शिष्टता अटाउँदैन भनी वकालत गर्ने जमातले चरित्र हत्या, बलात्कार र ज्यान मार्ने धम्की पनि अटाउँदैन भन्ने बुझ्न आवश्यक छ। तर त्यसैलाई वैधता दिन लागिपरेका छन् केही सञ्चारमाध्यम। सम्बन्ध सुरु भएको दुई दिन नबित्दै सुशान्तसँगै बस्न थालेकी थिइन् रिया चक्रवर्ती भन्दै परिवार र मिडिया अभिनेत्री रियामाथि जाइलाग्यो। त्यसका साथै दिइयो, उनलाई गोल्ड डिगर को पदवी। कोसँग प्रेम गर्ने, कोसँग नगर्ने। प्रेमको दायरा तथा सीमा कसरी निर्धारण गर्ने भनी सिकाउन लागिपरे संस्कार का यी ठेकेदार। मृत्युको कारण जे पनि हुनसक्छ। बिस्तारै सत्यतथ्य बाहिर आउलान्। अहिलेका घटनाक्रम हेर्दा यो अझै तन्कने निश्चित छ। तर महिलालाई हेर्ने हाम्रो समाजको दृष्टिकोण कहिले फेरिने ? अनि मनोरोगप्रतिको ? आफूलाई प्रगतिशील भन्ने यसमा समाजले के गर्यो ? होमा हो मिलायो। ताली बजायो। थप घृणा ओकल्दै गयो। यो त्यही समाज हो जसले हरहमेसा मुस्कुराइरहने मानिस पनि डिप्रेसनबाट गुज्रिरहेको छ भनी स्वीकार्न सक्दैन। र, यही समाजका लागि यहाँ व्याप्त हरेक समस्याको मूल कारक स्त्रीको चरित्र हो। जबसम्म यो सोच हाम्रा परिवारमा व्याप्त छ, हामी वरिपरिका पुरुष आफ्ना भावनात्मक कमजोरी साझा गर्न डराइरहनेछन्। र, गुम्सिँदै जानेछन् त्यसैमा। तर, यहाँ कुरा एक जनामा मात्र सीमित रहेन। यही मानसिकताले ओकल्न थाल्यो, नश्लीय विष। त्यसपछि बंगाली केटीहरू यसरी नै केटालाई फसाउँछन्, बंगाली र बिहारी एकअर्कालाई देखिसहँदैनन् जस्ता कुतर्क आउन थाले। र यिनको समर्थनमा उत्रियो उही पुरानै ताँती। यो घटनालाई तन्काइरहेका समाचार संस्थाका रिपोर्टिङ हेरौं। रिया वा उनका परिवारका अन्य कोही कति बेला घरबाट बाहिर निस्किएलान् र घेरौंला भनी चौबीसै घण्टा उनको घरको तल ढुकेर बसिरहन नैतिकताका कति बाँध उल्लंघन गरे यिनले ? उनी निस्कनेबित्तिकै सहीगलत नसोची झम्टने, अनावश्यक रूपमा छुनेमाथि किन कारबाही हुँदैन ? नैतिकताभन्दा अगाडि टीआरपीलाई राखेर हेर्ने यही हुल अझै भन्दैछ, सी डिजभ्र्स इट। समाचारका प्रवृत्ति हेरौं। ध्यान से देखिए। रिया ने किया सुशान्त पे काला जादु। बिहारका जनता दलका नेता महेश्वरी हजारीले रिया विषकन्या भएको मन्तव्य दिए। सुशान्तका पिताको सोच पनि यीभन्दा भिन्न देखिएन। यिनै सन्देश उद्धृत गर्दै रियाका विपक्षमा बयान दिए। छोरा आफूसँग कम कुरा गर्न थाल्यो, दोषी उसकी प्रेमिका। छोरालाई आफ्नै स्पेस चाहियो, दोषी उसका साथी। बच्चा हुँदा सधैं खुसी देखिन्थ्यो। अहिले कसरी डिप्रेसन भयो ? हुनै नसक्ने कुरा। हाम्रो सोचको स्तर जहीँको त्यहीँ छ। लामो समयअघि नै सुशान्तसँग छुट्टिएर आफ्नो बाटो लागेकी सुशान्तकी पूर्वप्रेमिका अंकिता पनि त्यही भीडसँग आवाज मिलाउँदै छन्। उनी पनि सुशान्तलाई डिप्रेसन हुनै नसक्ने अडान लिएर बसेकी छन्। यही समूह एक महिना अघिसम्म अंकिता र सुशान्त छुट्टिएपछि सुशान्त डिप्रेसनमा पुगेको दाबी गर्दै हिँडेको थियो। मृत्युपश्चात् सुशान्तको फोटो सामाजिक सञ्जालमा किन नराखेको भन्दै अंकितालगायत अन्य कलाकारलाई तथानाम भन्दै थियो यो समूह। कन्स्पिरेसी थिअरी सयौं आइसके। हरेक दिन केही कन्स्पिरेसी थिअरी त रिपब्लिक टीभी नै प्रसारण गर्छ। कहिले कुकुरको बेल्टले बाँधेर मारेको, कहिले विष खुवाएर मारेको त कहिले हातैले घाँटी थिचेर मारेको भन्दै हरेक दिन नयाँ कथा भट्याइरहेका छन् यी। जे भने पनि स्वीकार गरिदिने यहाँका मध्यमवर्गीय टीभी प्रयोगकर्ताको दिमाग भुट्न साह्रै सजिलो छ भन्ने बुझेका छन् यिनले। एक वयस्क पुरुषले कोसँग कुरा गर्नेनगर्ने, कसको कुरा सुन्नेनसुन्ने निर्धारण एकजना व्यक्तिले मात्र गर्न सक्छ। र त्यो हो ऊ स्वयं। अन्तरिक्षमा रकेट पठाएर अझै ढुंगे युगमा बाँचिरहेको हाम्रो समाजले यो तथ्य स्वीकार गर्न कति समय कुर्नुपर्ने ? मृत्युपश्चात् सुशान्त सिंह राजपुतको एक चलचित्र आयो, दिल बेचारा। द फल्ट इन आवर स्टार्स को हिन्दी रूपान्तरण। सुशान्तको देवत्वकरण गर्न थालियो। चलचित्र राखिएको प्लेटफर्म डिज्नी हट स्टारमा यसले टन्नै भ्युज बटुल्यो पनि। रेटिङ पनि उम्दा पाउँदै गयो। तर तीनचार दिनपछि सुरु भयो, उही अड्कलबाजीको खेल। उही नश्लीय द्वेष। अनि, एक व्यक्तिको न्यायका लागि अन्यको चरित्र हत्या गर्ने शृंखला। यो त्यही सार्वजनिक वृत्त हो, जसले अरू बेला औसत कलाकार मानी सुशान्तका चलचित्र खासै हेर्दैनथ्यो। यही मानसिकताको फाइदा उठाउँदै ठूलादेखि साना केही व्यापार गृह उनको वस्तुकरण गर्नसमेत पछि परेका छैनन्। मेरो छात्रावासबाट केही किलोमिटर पर सुशान्त लिट्टी चोखा सेन्टर नाम दिई एउटा ठेलामा बिहारी परिकार बेचिरहेका एक व्यक्ति अहिले आफ्नो व्यापार आकासिएको बताउँछन्। पहिले त्यही ठेलामा उनी वेङ्कटेश्वर इड्ली, डोसा, बडा सेन्टर लेखी दक्षिण भारतीय परिकार बेच्थे। मलका भित्तामा उनका तस्बिर, उनले कहिल्यै नखेलेका विज्ञापनमा उनका तस्बिर, क्लबमा उनका गीत, जिममा उनका पोस्टर। जस्टिस फर सुशान्त लेखिएका टिसर्ट यत्रतत्र। व्यापार गृहहरूलाई राम्ररी थाहा छ, यहाँ के बिक्छ। यहाँ भावना बिक्छ। दक्षिणपन्थको शक्ति पनि यही भावना हो।"
कांग्रेसमा ब्युँतिँदै हिन्दूराष्ट्रको मुद्दा,"काठमाडौं : महाधिवेशन नजिकिएसँगै कांग्रेसमा हिन्दूराष्ट्रको मुद्दा पुनः उठ्न थालेको छ। संविधान जारी भएदेखि सुषुप्त रूपमा उठ्दै आएको यो विषयलाई महाधिवेशनमा एजेन्डा बनाउने केही नेताको तयारी छ। १४ औं महाधिवेशनमा सनातन हिन्दूराष्ट्रको एजेन्डालाई सशक्त रूपमा उठाउँछौं, केन्द्रीय सदस्य शंकर भण्डारीले भने, हिन्दू धर्म नेपालको राष्ट्रिय पहिचान हो। हाम्रो राष्ट्रियता हो। यसलाई स्वीकार गर्नेलाई पार्टीमा स्थापित गराउनु हाम्रो अभियान हुनेछ। संविधानमा रहेको धर्मनिरपेक्षताप्रति असन्तुष्टि जनाउँदै कांग्रेस नेता खुमबहादुर खड्काले पार्टीभित्र र बाहिर हिन्दूराष्ट्रको पक्षमा बहस चलाएका थिए। तर, उनको निधनपछि उक्त मुद्दा पार्टीमा मलिन रूपमा उठे पनि त्यसले दबाब सिर्जना गर्न सकेन। खड्कानिकट केन्द्रीय सदस्य भण्डारीलगायत नेताले हिन्दूराष्ट्रका पक्षमा आवाज उठाउँदै आएका छन्। काठमाडौंमा दुई वर्षअघि सम्पन्न महासमिति बैठकमा सहभागी १ हजार ४ सय सदस्यमध्ये करिब ७ सयले हिन्दूराष्ट्रका पक्षमा हस्ताक्षर बुझाएका थिए। त्यसलगत्तै बसेको केन्द्रीय कार्यसमिति बैठकमा नेताहरू बालकृष्ण खाँण, एनपी साउद, डा शेखर कोइरालालगायतले पनि धर्मनिरपेक्षताका ठाउँमा धार्मिक स्वतन्त्रता हुनुपर्ने माग चर्काे रूपमा उठाएका थिए। यसअघि मौसमी रूपमा कांग्रेसमा धर्मको विषयले चर्चा पाउँदै आए पनि महाधिवेशन नजिकिएसँगै शीर्ष नेता हिन्दूराष्ट्रका विषयमा बोल्न थालेका हुन्। धर्मनिरपेक्षताका विषयमा असन्तुष्टि देखिन थालेको छ। यसबारे पार्टीले ठोस निर्णय गर्नुपर्ने बेला आएको छ, बीपी जयन्तीका अवसरमा आयोजित पार्टीका शीर्ष नेता सहभागी कार्यक्रममा उपसभापति विजयकुमार गच्छदारले भने, धार्मिक स्वतन्त्रता वा हिन्दूराष्ट्र अहिले गर्न मिल्छ वा मिल्दैन तर हिन्दू बाहुल्य मुलुकमा धार्मिक स्वतन्त्रताको कुरा नेपाली कांग्रेसको मान्यतामा थियो। बीपी कोइराला, गणेशमान, किसुनजी, गिरिजाबाबुलाई सम्झिँदै कांग्रेसले यसमा पुनर्विचार गर्नुपर्ने हुन्छ। उनले हिन्दूराष्ट्रका पक्षमा निर्णय गर्न कांग्रेसले ढिलाइ गर्न नहुने बताएका थिए। महामन्त्री डा शशांक कोइरालाले हिन्दूराष्ट्रको मुद्दा बेलाबखत उठाउने गरे पनि एजेन्डाकै रूपमा भने लिएका छैनन्। तर, उनले महाधिवेशनमा हिन्दूराष्ट्रको मुद्दा एजेन्डाका रूपमा उठ्न सक्ने बताउँदै आएका छन्। कांग्रेसको केन्द्रीय तहमा हिन्दूराष्ट्रका पक्षमा खुलेर बोल्ने नेता कम भए पनि तल्लो तहमा भने संख्या ठूलो छ। पूर्वउपसभापति गोपालमान श्रेष्ठलगायत नेता पनि हिन्दू राष्ट्रका पक्षमा खुल्न थालेका छन्। महाधिवेशनमा हिन्दूराष्ट्रको मुद्दा उठे त्यसलाई कसरी सम्बोधन गर्ने भन्नेमा कांग्रेसमा छलफल भने भएको छैन। कतिपय नेताले महाधिवेशनअघि नै हिन्दूराष्ट्रका बारेमा पार्टीले स्पष्ट धारणा बनाउनुपर्ने भन्दै नेतृत्वको ध्यानाकर्षण गराउँदै आएका छन्। ८ सय महासमिति सदस्यले हिन्दूराष्ट्रका पक्षमा हस्ताक्षर बुझाइसकेका छन्। महाधिवेशनमा यो विषय झनै पेचिलो हुने निश्चित छ, एक केन्द्रीय सदस्यले भने, महाधिवेशनमा यो विषय उठ्यो भने कसरी हल गर्ने ? त्यसैले अहिले नै हामीले हिन्दूराष्ट्रका बारेमा स्पष्ट धारणा बनाउनुपर्छ। सभापति शेरबहादुर देउवा भने धर्मबारे मौन छन्। उनले न धर्म निरपेक्षताबारे बोलेका छन् न त हिन्दूराष्ट्रबारे। वरिष्ठ नेता रामचन्द्र पौडेल, उपसभापति विमलेन्द्र निधि, पूर्वमहामन्त्री कृष्णप्रसाद सिटौलालगायत नेताले भने संवैधानिक व्यवस्थालाई अंगीकार गर्नुपर्ने बताउँदै आएका छन्। कांग्रेसको नेतृत्वमा बनेको संविधानको स्वामित्व पार्टीले लिनुपर्ने उनीहरूको अडान छ। कांग्रेसभित्रका मुस्लिम र अधिकांश जनजाति नेता भने धर्म निरपेक्षताकै पक्षमा छन्। राजनीतिक विश्लेषक चन्द्रदेव (सीडी) भट्टले कांग्रेसभित्र उठेको धर्मको विषय स्वाभाविक भएको बताए। संविधानमा पनि धर्मनिरपेक्षताको विषय परिवर्तनीय भएकाले कुनै पनि राजनीतिक दलले हिन्दूराष्ट्रलाई एजेन्डा बनाउनुलाई स्वाभाविक रूपमा लिनुपर्ने उनको टिप्पणी छ। संविधानले पनि परम्परादेखि चलिआएको सनातन धर्मको कुरा उल्लेख गरेको छ। परम्परागत धर्मलाई जोगाउने आधार संविधानले दिएको छ, उनले भने, फेरि संविधानमा धर्मनिरपेक्षतालाई अपरिर्वतनीय पनि भनेको छैन। पार्टीले त्यसलाई एजेन्डाका रूपमा उठाउन सक्छ। धर्मनिरपेक्ष बनाउँदा गहन छलफल पनि भएन। धर्म लोकतन्त्रविरुद्ध नहुने उनको तर्क छ। धर्म लोकतन्त्रविरुद्ध हुँदैन। राजतन्त्र र धर्म फरक कुरा हुन्। विश्वमा निश्चित धर्मलाई अंगीकार गरेका मुलुकमा पनि लोकतान्त्रिक व्यवस्था छ, उनले भने, त्यसमा पनि हिन्दू धर्मले बहुलवादलाई विश्वास गर्छ। व्यक्ति र समाजको पहिचानसँगै मुलुकको पनि पहिचान हुन्छ। नेपालको लागि हिन्दू धर्म पहिचान पनि हो। यसबारे व्यापक छलफलको आवश्यकता देखिन्छ।"
"हबुब, सुडान र नेपाल","सुडानमा जुलाईबाट सेप्टेम्बरसम्म प्रायः पानी पर्छ, पानी नपरे पनि हबुब (बालुवाको आँधी) त आउँछ आउँछ। पूर्वी अफ्रिकी देश सुडानमा शान्ति स्थापनार्थ तैनाथ हुन पुगें। सन् २०२० को जुलाईको मध्य दिनमा एक अफ्रिकी मुलकका प्रहरी अधिकृत मेरो अफिसमा धुलो धुलो भएर आइपुगे। बाहिर हबुब चल्न सुरु भइसकेको थियो। नमस्ते, तपाईंलाई कस्तो छ ?, उनले नेपालीमा सोधे। तमाम तमाम, मैले अरबी भाषामा उत्तर फर्काएँ। पछि राष्ट्रियता सोध्दा थाहा भयो, उनी रुवान्डाका अधिकृत रहेछन्। बन्जो, कमे सावा ?, फ्रान्सेली भाषामै अभिवादन गरें। सावा वियाँ, उनले फर्काए। विभिन्न देशका नागरिकसँग काम गर्दा रमाइलो लाग्ने कुरा, जानेजति शब्द उनीहरूको भाषामा बोल्ने, त्यो देशको भाषा सकिएपछि अंग्रेजी बोल्ने र गाली गर्नु परे आफ्नै नेपाली भाषा छँदैछ। एकपटक तरकारी किन्न जाँदा १४१५ वर्ष देखिने सुडानी भाइले नमस्ते, भिनाजु। सालो केटोलाई पैसा दिनु न, नेपा पुलिस (सायद नेपाल पुलिस भनेका हुन्) राम्रो, दाह्रीजँुगा। २० रुपैयाँ (सुडानी पाउन्ड) दिनू भन्दै हाम्रो गाडीमा लागेको धुलो पुछ्न थाल्यो। कसले सिकाइदियो साइनो लगाउन ? त्यो पनि भिनाजु ? आपत् ! कसैले फोटो खिचेर बालबालिकालाई काम लगायो भन्यो भने हामीलाई अर्को अप्ठेरो पथ्र्याे। रुवान्डाका अधिकृतले नेपाली जान्नुको रहस्य त उनी अठार महिना अनमिनमा नेपाल बसेका रहेछन्। तत्कालीन द्वन्द्वरत पक्षका लडाकुहरू राखिएका सबै क्याम्प घुमेका रहेछन्। पोखरा, लुम्बिनी र धनकुटा पनि घुम्न भ्याएछन्। हबुब चलिरहेको र अफिसमा खासै काम नभएको, शान्ति मिसनमा नेपाल बसेको मान्छे भेट्दा नेपालबारे उनको अनुभव जान्न रहर लाग्यो। उनले देखेको नेपाल मलाई जान्नु थियो। नेपाल बसाइको सुरुआत नराम्रो रहेछ, नेपाल पुगेको दोस्रो दिनबाट लगातार एक हप्तासम्म उनलाई पखाला चलेछ। ठमेलबाट पुल्चोकसम्मको यात्राका सवारी जाम, सहरको प्रदूषित वातावरण, सडकमा झुन्डिएका तार, धुलोधुवाँ आदिले सुरुमा निकै अत्यास लागेछ। पछि पूर्व इलामबाट उदयपुर, चितवन, नवलपरासी हुँदै धनगढी अनि पोखरातिर गएपछि भने उनको नेपालप्रतिको धारणा परिवर्तन भएछ। हिजोआज पनि धेरै विदेशी एक हप्ताभन्दा कमका लागि काठमाडौं मात्रै आउँछन्। उनीहरूले नेपालबारे कस्तो अनुभव लिएर जाँदा हुन् ? प्रकृतिले धेरै कुरा दिएकोमा उनले मलाई बधाई दिए। अझ उनी नेपालका हिमशृंखलाहरूमा त पुगेकै थिएनन्। अन्य धेरै विदेशीले जस्तै उनले नेपालीको सरल स्वभाव, आतिथ्यता र हाँसेर बोल्ने बानीको प्रशंसा गर्न भ्याए। मम, समोसा, पानीपुरी, चटपटे आदि खानेकुरा पहिलोपटक नेपालमै खाएका रहेछन्। तर, सबैमा एउटै समस्या, पिरो अर्थात् खुर्सानी। दाल भात भने खुब खाएका रहेछन्। तकाली फुड वाज गुड थकाली खानाको नाम सम्झिए। दसैंचाहिँ थाहा पाएनछन् तर बत्ती बालेको, रङ लगाएको चाड भने याद रहेछ। सायद तिहार र होली पर्वको कुरा गरेका होलान्। १८ महिना नेपाल बसेको एक विदेशीले नेपालको राष्ट्रिय पोसाक दौरा सुरुवाल हो भन्ने थाहा पाएनछ। हुन त त्यो अवधिमा दौरा सुरुवाल लगाएका मानिस कति नै भेटे होलान् र ? अभिवादनका लागि नमस्कार गरेकोचाहिँ खुब मन परेछ। नेपाली भाषा सिक्न उनलाई खुबै अप्ठ्यारो लागेछ, अरबीभन्दा पनि। पहाडभन्दा तराईको भूगोल र हावापानी उनलाई मन परेछ, सायद तराईको कुनै धान खेती देखे होलान् अथवा पहाडको बाटोमा गाडीहरू चढ्दा खुबै डर लाग्यो होला। हबुब चलिरहेको र अफिसमा खासै काम नभएको, शान्ति मिसनमा नेपाल बसेको मान्छे भेट्दा नेपालबारे उनको अनुभव जान्न रहर लाग्यो। उनले देखेको नेपाल मलाई जान्नु थियो। नेपाल बसाइको सुरुआत नराम्रो रहेछ, नेपाल पुगेको दोस्रो दिनबाट लगातार एक हप्तासम्म उनलाई पखाला चलेछ। ठमेलबाट पुल्चोकसम्मको यात्राका सवारी जाम, सहरको प्रदूषित वातावरण, सडकमा झुन्डिएका तार, धुलोधुवाँ आदिले सुरुमा निकै अत्यास लागेछ। नेपालबाट फर्कंदा धेरै खुकुरी उपहार पाएका रहेछन्। नेपालमा धेरै साथी बनाएछन्। सामाजिक सञ्जालले जोडिरहन्छ आखिर। सुडान बसाइकै बेला एक हप्ताका लागि नेपाल जाने योजना तयार गर्दै रहेछन् तर विश्वव्यापी कोरोना महामारीको प्रभावमा उनको योजना पनि प्रभावित भएको रहेछ। रुवान्डा भन्नासाथ अहिले पनि हामी धेरैको मनमा आन्तरिक द्वन्द्व र मानवीय क्षतिको विकराल चित्र देखा पर्छ। सन् १९७० मा जन्मिएका उनी रुवान्डामा जातीय नरसंहार भएको बेला २४ वर्षका रहेछन्। द्वन्द्वमा आक्रमण गरिएको अल्पसंख्यक तुत्सी जातिका उनी अहिले पनि शारीरिक रूपमा अपांग छन्। हाल सेना प्रहरीमा रहेका अधिकांश अधिकृत द्वन्द्व भोगेरै आएको पुस्ता छ र धेरैमा शारीरिक रूपमै द्वन्द्वका खतहरू देखिन्छन्। मानसिक रूपमा त झन् के होला ? एउटा शान्ति सैनिक आफ्नै देशमा द्वन्द्वको विकराल अवस्था भोगेको र अरू विभिन्न द्वन्द्वग्रस्त देशमा शान्ति स्थापनार्थ खटिएको द्वन्द्वका कारण र परिणामका बारेमा निकै जानकार थिए उनी। उनको विचारमा नेपालको द्वन्द्वका पछाडि विविध कारण भए पनि रुवान्डाको जातीय द्वन्द्व थियो। सन् १९९४ को त्यो घटना बुझाउन उनले रुवान्डाको इतिहास खोतल्न सुरु गरे। रुवान्डामा पहिले सन् १८९७ देखि पहिलो विश्वयुद्धसम्म जर्मनहरूले तुत्सी जातिका राजामार्फत शासन गरे। त्यो समयसम्म देशको आर्थिक अवस्था कमजोर भए पनि जातिबीच हिंसा थिएन। पहिलो विश्वयुद्धपछि रुवान्डा बेल्जियमको कब्जामा गएको रहेछ। सन् १९२६ पछि बेल्जियमवासीले रुवान्डामा झन् प्रत्यक्ष शासनको अभ्यास गर्न थालेछन्। सन् १९३५ पछि बेल्जियम जनताले जाति उल्लेख गरेर राष्ट्रिय परिचयपत्र बाँढेछन्। राज्यको पहुँच र अधिकारको प्रयोगमा पनि जातिलाई प्रमुख आधार बनाए। सन् १९६२ मा रुवान्डा स्वतन्त्र भएसँगै तुत्सी राजतन्त्रको पनि अन्त्य गराएर हुतुहरू सत्तामा पुगे। त्यसपछि तुत्सीहरू दमनमा परेछन्। अधिकांश तुत्सीलाई देश छाड्न बाध्य पारियो। बुरुन्डी, युगान्डा, तान्जानिया, कंगोजस्ता छिमेकी देशमा शरण लिन थाले। यसरी देश छाडेर भागेकामध्ये युगान्डामा भएका तुत्सीहरूले रुवान्डा पाट्रियोटिक फ्रन्ट गठन गरेर रुवान्डामा भएका हुतुहरूको शासनविरुद्ध आक्रमण गर्न सुरु गरे। हुतु शासकले त्यस विद्रोहलाई दबाउन चाहे पनि सन् १९९० देखि १९९३ सम्मको आक्रमणमा हुतु सरकार कमजोर भइसकेको रहेछ। सन् १९९३ मा युद्धविराम पनि भएको रहेछ। १९९४ अप्रिल ६ का दिन रुवान्डाका तत्कालीन राष्ट्रपति जुवेन हेविअरिमाना र बुरुन्डीका राष्ट्रपति सिप्रोननातार्यामिरा चढेको जहाजलाई राजधानी किगाली ओर्लन लाग्दै गर्दा आक्रमण गरेर ध्वस्त पारियो। घटना सुनाइरहँदा उनको अनुहार निकै मलिनो भइसकेको थियो। रुवान्डालाई त अहिले अफ्रिकाको सिंगापुर पनि भनिन्छ नि ?, सहज बनाउन खोजें। हो जवाफ फर्काए। तर, सिंगापुर कस्तो छ, हामी दुवैले देखेका थिएनौं। हाल रुवान्डा अफ्रिकी महादेशको सबैभन्दा सुरक्षित र स्थिर देशमध्ये पर्छ। हालको अवस्थामा रुवान्डा आउनुमा राष्ट्रपति पाउल कागामेको भूमिकालाई सबैले मान्दा रहेछन्। सन् २००० मा अन्तरिम निर्वाचन र सन् २००३, २०१० र २०१७ मा निर्वाचित भई हाल चौथो कार्यकालका लागि राष्ट्रपति पदमा कार्यरत कागामेले सुशासन, प्रभावकारी राज्य, शिक्षा स्वास्थ्य, सूचनाप्रविधि, सीपमूलक जनशक्ति विकास, भौतिक संरचना विकास, आधुनिक कृषि आदि क्षेत्रलाई लक्ष्य बनाएर देश विकासको मार्गचित्र कोरे। सार्वजनिक क्षेत्रका सबै मन्त्रीदेखि कर्मचारीसम्म सबैको कार्य सम्पादन सम्झौता, योजना कार्यान्वयन, भ्रष्टाचार नियन्त्रण, सामाजिक सद्भाव आदिले सेवाप्रवाहलाई प्रभाव भएको रहेछ। राष्ट्रपति कागामेले भष्ट्राचार नियन्त्रणमा निकै प्रभावकारी भूमिका खेलेका रहेछन्। ट्रान्सपरेन्सी इन्टरनेसनलको सन् २०१६ को प्रतिवेदनमा रुवान्डा अफ्रिकाको सबैभन्दा कम भ्रष्टाचार भएको देशको सूचीमा छ। शान्तिसुरक्षा, वातावरण संरक्षण, लैंगिक समानता आदि क्षेत्रमा पनि रुवान्डा अफ्रिकाका देशहरूमा अगाडि नै रहेछ। सैनिक पृष्ठभूमिबाट आएको २० वर्षसम्म शासनमा रहेको भनेर कसैले राष्ट्रपति कागामेको आलोचना गरे। यति बेलासम्म हबुब केही कम भइसकेको थियो। आफ्नो देशको यति लामो कथा भनेपछि उनले नेपालको बारेमा वर्तमान अवस्था जान्न चाहे। शान्ति सम्झौता सफलतापूर्वक सम्पन्न भएको, देशले निर्वाचनद्वारा दुई तिहाइको स्थायी सरकार पाएको, पूर्वाधार विकास विशेषतः सडक, विद्युत्, सञ्चार आदिमा उल्लेख्य प्रगति गरेको, आर्थिक वृद्धिदर उल्लेख्य रहेको, शिक्षा, स्वास्थ्य, रोजगारी, पर्यटन, कृषि, उद्योग आदि क्षेत्रमा नेपालले राम्रो प्रगति गरेको छ भन्दा उनले खुसी व्यक्त गरे। एकछिनमा उत्तरी डार्फरको राजधानी अल्फासेरस्थित अफ्रिकन युनियन र संयुक्त राष्ट्रसंघको संयुक्त मिसनको प्रधान कार्यालय क्षमता विकास तालिमका लागि सुडान देशका प्रहरी पनि हामी भएको ठाउँमै आइपुगे। हबुबका कारण सबैको दिनचर्या योजना मुताविक चलेको थिएन। सलाम मलेकुम हामीले अरबी भाषामा अभिवादन गर्यौं। सुडान प्रहरी अवुबाकर (बाकरको बुबा) अरबी र अंग्रेजी मिसाएर कुरा गर्न थाले। मैले रुवान्डाका अधिकृत नेपाल शान्ति मिसनमा गएको, नेपाली सुडानमा आएर फेरि भेट भएको प्रसंग सुनाएँ। हामीले रुवान्डा र नेपालमा पनि द्वन्द्व रहेको र हाल शान्तिसुरक्षाको अवस्था सामान्य रहेको साथै दुवै देश विकासतर्फ अगाडि बढेको सुनायौं। सुडानमा पनि पूर्ण रूपमा शान्ति स्थापना होस् र देश विकासतर्फ अघि बढोस्। हामीले कामना गर्यौं। सुडानका प्रहरी अधिकृतले भने, इन्सा अल्लाह (भगवान्को कृपा)।"
नेकपामा झगडाको मैझारो : कुन नेताले के भने ?,"काठमाडौं : कडा शक्ति संघर्षबाट गुज्रिएको सत्तारूढ दल नेकपामा अन्ततः झगडाको मैझारो भएको छ। अध्यादेश प्रकरणसँगै चर्किएको विवाद पाँच महिनापछि शुक्रबार सहमतिमा पुगेको हो। अध्यक्षद्वय केपी शर्मा ओली र पुष्पकमल दाहालले पेस गरेको साझा प्रस्ताव स्थायी समिति बैठकले सर्वसम्मतिले पारित गरेको छ। अब प्रधानमन्त्रीसमेत रहेका ओलीले सरकार र दाहालले पार्टीको कार्यकारी अध्यक्षको भूमिका निर्वाह गर्नेछन्। ओली र दाहालबीच गत मंसिर ४ मै कार्यविभाजन भएको थियो। तर, त्यो सहमति कार्यान्वयन नभएको गुनासो दाहालले गरेपछि त्यसलाई थप प्रस्ट गरी दुई अध्यक्षले विवाद मिलाउन भागबन्डामा सहमति गरेका हुन्। प्रवक्ता नारायणकाजी श्रेष्ठले अब दैनन्दिन काममा सरकार आफैं अगाडि बढ्न सक्ने भए पनि राजनीतिक नियुक्तिलगायत महत्वपूर्ण काम पार्टी सचिवालय सदस्यको सुझाव, दुई अध्यक्षको परामर्श र सहमतिका आधारमा गर्नुपर्ने बताए। बैठकले पार्टी एकताका काम सम्पन्न गरेर महाधिवेशनमा जाने निर्णयसमेत गरेको छ। सरकारले कोभिड कहरका बेला गत वैशाखमा दल विभाजन र संवैधानिक परिषद्सम्बन्धी दुई अध्यादेश ल्याएपछि पार्टीमा विवाद चर्किएको थियो। ओली र दाहालबीचको अन्तरसंघर्षले नेकपालाई विभाजनकै मुखमा धकेलेको थियो। प्रधानमन्त्रीले वैशाख ८ मा अध्यादेश ल्याएपछि त्यसको पर्सिपल्ट २० नेताले गम्भीर असहमति जनाउँदै त्यसबारे पार्टीमा छलफल गर्न स्थायी समिति बैठक माग गरेका थिए। त्यसपछि बैठक राख्नेनराख्ने, एजेन्डा के बनाउनेनबनाउने भन्नेजस्ता विषयमा दुई अध्यक्षबीच असमझदारी बढेर पदीय जिम्मेवारीकै शक्ति संघर्ष देखिएको थियो। असार १० मा सुरु भएको स्थायी समिति बैठक कार्यसूचीभन्दा विषयान्तर हुँदै प्रधानमन्त्री र अध्यक्ष दुवै पदबाट ओलीको राजीनामा माग भएपछि बैठक बस्न नसक्ने गरी भाँडभैलो मच्चिएको थियो। ओलीले १४ असारमा मदन स्मृति दिवसका अवसरमा दिएको अभिव्यक्तिकै आधारमा १६ असारको पार्टी बैठकमा उनको राजीनामा माग भएपछि नेकपाभित्रको दृश्य फरक देखिएको थियो। त्यहीबीच ओलीले असार १८ मा संसद् अधिवेशन अन्त्य गरिदिए। त्यसपछि दुई अध्यक्षबीच झनै अविश्वास देखिएको थियो। १३ साउनमा पुग्दा भने विवादले यति उग्ररूप लियो कि ओली पक्ष बैठक रोक्ने र दाहाल र नेपाल पक्ष बैठक राखेर जानेसम्मको अवस्था निम्तियो। तर, दोस्रो तहका नेताहरूको अथक प्रयास र दुई अध्यक्षको मिलेरै जानुपर्ने चाहनाले नेकपालाई फेरि जोड्ने काम गरेको हो। त्यसपछि नेकपामा समस्या समाधान सुझाव कार्यदल गठन गरिएको थियो। कार्यदलले दिएको प्रतिवेदनलाई आत्मसात् गर्दै नेकपाले घरझगडालाई मैझारो गराएको हो। स्थायी समिति बैठक साउन १३ यता बस्न सकेको थिएन। एक महिना १३ दिनपछि शुक्रबार प्रधानमन्त्री निवास बालुवाटारमा बसेको बैठक सहमतिमा टुंगिएको नेताहरूले बताएका छन्। हामी अब महाधिवेशनमा जानुपर्छ  केपी शर्मा ओली हामी (ओलीदाहाल)ले पार्टीलाई अझ एकताबद्ध भएर जाने समझदारी जुटाएर प्रस्ताव लिएर आएका छौं। विवाद समाधान गर्न सल्लाहले कार्यदल बनायौं। कार्यदल सचिवालयबाट अनुमोदन गर्यौं। सचिवालयमा कार्यदलको प्रतिवेदनमा छलफल पनि गर्यौं। सचिवालयकै निर्णयका आधारमा हामी दुई अध्यक्षको यो प्रस्ताव बनेर आएको छ। हामी अब महाधिवेशनमा जानुपर्छ। सधैं यही अवस्थामा रहेर हुँदैन। एकताको प्रक्रिया अब टुंग्याएर अगाडी जानुपर्छ। विगतका कमजोरी नदोहोर्याउने प्रतिबद्धता जनाएर आएका छौं। म धेरै बोल्दिनँ। तपाईंहरूसँगै म धेरै बस्न भएको छैन। म तपाईंहरूसँग अनुरोध गर्छु। धेरै मान्छे भएको ठाउँमा धेरैबेर नबस्नु भन्ने सुझाव छ मलाई चिकित्सकहरूको पनि। एकछिन बसेर जान्छु। दुई अध्यक्षको प्रस्तावमा सुझाव तपाईंहरूले दिनुभएकै छ। प्रस्ताव दुई दिनअघि नै इमेल गरेर पठाइएको थियो। त्यसमाथि प्राप्त सुझाव पनि हामीले अध्ययन गर्यौं, मनन् गरेका छौं। धेरै बोल्नुपर्छ भन्ने लागेको छैन। बैठक आजै सकौं। विषय केही बोल्नै मन लाग्ने साथीहरूले पाँच मिनेटमा बोल्नु होला। अरू बैठक अध्यक्ष पुष्पकमल दाहालजीले चलाउनुहुन्छ। कोभिडका विषय र बाढीपहिरोको विषयमा सरकारले काम गरिरहेको छ। काम अझ प्रभावकारी बनाएर जाने योजनामा सरकार छ। हामी फेरि सम्हालिएका छौं पुष्पकमल दाहाल बैठक सुरुआत गर्दा पार्टीको स्थायी समिति बैठक सुरु गर्दा वातावरण छुट्टै थियो। अढाई महिना जति त्यत्तिकै हामी विवादकै घेराभित्रै रुम्ल्लिरह्यौं। यो अवधिमा धेरै उतारचढावहरू भए। यसबाट अगाडि बढेर हामी एउटा क्लाइमेक्समै पुगेर फेरि नयाँ ढंगले सहमतिका साथ अगाडि बढेर जाने गरी आएका छौं। विषयवस्तु स्थायी समितिका एजेन्डाको त्यही प्रस्तावभित्रै हालिएको छ। तपाईंहरूले पनि सुझाव दिनु भएकै छ। सुझाव कसैले दिन बाँकी छ भने दिनुहोला। आजै बैठक टुंग्यायौं। बैठक समापन गर्दा हामीले एउटा विशिष्ट चरण पार गर्यौं। सायद यस्तो हामीले नगरेको भए पनि हुन्थ्यो होला। पहिले प्रस्ताव ल्याएर छलफल स्थायी समितिमा गराएको भए हुन्थ्यो होला। दुईटै प्रस्ताव भएको भए पनि बैठक त्यस्तो हुँदैनथ्यो होला। तापनि यसले हामीलाई शिक्षा दिएको छ। अढाई महिनामा निक्कै उतारचढाव आयो। हामीलाई टेन्सन पनि भयो। पार्टी नै के हो के भन्ने अवस्थासम्म भयो। अब फुट्यो क्यारे भने जस्तो भयो। यत्रो मेहनत गरेर एकता गरिएको थियो। फुटोस् भन्नेहरू पनि थुप्रै थिए। त्यसमा हामीबीचकै अविश्वास र संकटले पनि काम गर्यो। बाह्य शक्तिहरूले पनि केही चलखेल गरे। तर हामीले पार्टी यत्रो बनाएर पनि जोगाउन नसक्ने भयौं भन्ने चरणमा पुगेर फेरि फर्केर सम्हालिएका छौं। अझै सम्हालिएर जान आवश्यक छ। प्रस्तावभित्र धेरै राम्रा र महत्वपूर्ण कुरा छन्, त्यो राम्रो र महत्वपूर्ण कुरा के हुन् भन्ने व्यवहारमा कस्तो हुन्छ हेर्नुपर्ने हुन्छ। अहिलेलाई अब हामी एकताबद्ध भएर एकताका बाँकी काम सम्पन्न गर्दै महाधिवेशन लक्षित भएर जाऔं। यसैमा पार्टीको भविष्य सुनिश्चित छ। अझ बलियो एकता र सुढृढ पार्टीको खाँचो छ। पार्टीलाई फुटको दुर्घटनाबाट बचाइएको छ। अब पार्टी एकताको रक्षा र विचारको बहस गर्दै पार्टीलाई वैचारिक रूपान्तरण गर्नुपर्छ। नेतृत्व तहमा हार्दिकता होस्  माधवकुमार नेपाल यो दुई पार्टीबीचको एकता हो। पार्टी एकता मूलत साबिक कमिटीहरू बीचको एकता हो भन्ने बुझ्नुपर्छ। अध्यक्षहरू नै पार्टीका प्रमुखहरू हुन्। तर, यसलाई दुई अध्यक्षहरूको जिम्मेवारी बाँडफाँट वा समझदारीको आधारमा मात्र भनेर व्याख्या गर्न सकिँदैन। यो समग्र पार्टी पंक्तिको एकता हो। त्यसैले निश्चित विधिमा आधारित भएर एकता गर्नुपर्छ र सोहीअनुसार जिम्मेवारी दिनुपर्छ। पार्टी विधानको धारा ४६ क अनुसार सबै तहमा र सबै व्यक्तिको हकमा एक व्यक्ति एक प्रमुख जिम्मेवारी दिन सकिन्छ एवम् नेतृत्वसमेत विकास हुन्छ। एकताको सन्देश दिने बेला साबिक कमिटीमा रहेका कसैलाई पनि अपमान नहुने गरी कमिटी निर्माण गर्नुपर्छ। अहिलेलाई पार्टी सचिवालय, स्थायी कमिटीको निर्देशन र सर्कुलर अनुरूप साबिक कमिटीका सिनियरलाई राखेर एकीकृत कमिटी निर्माण गर्नुपर्छ। अधिवेशनमा निश्चित विधि बनाएर प्रतिस्पर्धा हुने वातावरण निर्माण गरी योग्य र नयाँलाई पनि पार्टीमा जिम्मेवारी दिने कुराको सुनिश्चितता गरिनुपर्छ। पार्टी बैठक नियमित रूपमा विधानले व्यवस्था गरेअनुसार हुनुपर्छ। नेतृत्व तहका बीचमा हार्दिकता हुनुपर्छ। सम्पूर्ण पार्टी पंक्तिप्रति पूर्वाग्रहमुक्त व्यवहार गरिनुपर्छ। विगतमा पार्टी निर्माणमा सबैले योगदान दिएकोले उनीहरूको कामको प्रशंसा तथा उनीहरूप्रति सम्मानभाव राख्नुपर्छ। आपसी सम्बन्धमा गहिरो हार्दिकता हुन सकेन भने पनि न्यूनतम समझदारी निर्माण गर्नुपर्छ। कुनै पनि सहकर्मीमाथि घोचपेच खिसिट्युरी गर्ने, अपमान तथा सार्वजनिक बेइज्जती गर्नु हुँदैन। एउटालाई प्रयोग गरेर अर्काेलाई देखाइदिने वा समाप्त बनाउने काम गर्नु हुँदैन। पार्टीभित्र झांगिएको गैरसर्वहारा एवं गैरकम्युनिस्ट प्रवृत्ति र चरित्रविरुद्ध व्यापक सुदृढीकरण अभियान र वैचारिक सैद्धान्तिक प्रशिक्षण चलाउनुपर्छ। प्रतिवेदनका कतिपय विषय अस्पष्ट छन्। मूर्त छैनन्। तापनि पार्टीभित्र देखा परेको जटिल मोडमा यो प्रस्ताव आएको छ। यसलाई सकारात्मक रूपबाट लिनुपर्छ। यो प्रतिवेदनमा व्यक्त भएर आएका विषयहरू अब व्यवहारमा कसरी जान्छन्, त्यही हेर्नुपर्छ। दुई अध्यक्षको प्रस्तावले विवाद शिथिल  झलनाथ खनाल दुई अध्यक्षले ल्याएको यो प्रस्तावले पार्टीभित्रको विवादलाई शिथिलीकरण गर्ने काम गर्यो। अहिले पार्टीभित्रको अन्तरसंघर्ष वर्गसंघर्षकै प्रतिबिम्ब हो। सैद्धान्तिक वैचारिक हिसाबले अन्तरसंघर्षलाई निरूपण गर्न सकेको छैन प्रस्तावले। अन्तरसंघर्षलाई परिभाषित गर्न आवश्यक रहेको, महाधिवेशनलाई एकता र प्रगतिको महाधिवेशन बनाउन जरुरी छ। पार्टी कमिटी प्रणालीलाई नै स्थापित गर्नुपर्ने आवश्यकता देखिएको, समाजवादको कार्यदिशा र लक्ष्यलाई अझ प्रष्ट बनाएर अघि बढ्नुपर्ने देखिएको, तीनै तहमा पार्टीसरकारको सम्बन्ध व्यवस्थित गर्नुपर्ने र एमसीसीलाई तुरुन्तै टुंगो लगाउनुपर्ने मेरो मत छ। महाधिवेशन सहमतिमा गर्ने भनिएको छ। महाधिवेशन सहमतिमा पनि हुन सक्छ र असहमति पनि हुन सक्छ। त्यसैले यसलाई एकता र प्रगतिको महाधिवेशन भन्नुपर्छ। सहमति भएन भने विधानअनुसार बहुमतका आधारमा नेतृत्व चुन्नुपर्ने हुन सक्छ। यसलाई पनि खुला राख्नुपर्छ। पार्टीभित्रकौ विवादलाई दुई अध्यक्षको लडाइँ भनेर जसरी प्रचार गरियो त्यो मात्रै होइन। भित्री पार्टी संघर्षलाई परिभाषित गर्नुपर्छ, पार्टीलाई कमिटी प्रणालीमा स्थापित गर्नुपर्छ। भ्रष्टाचार पनि अहिले मौलाएको छ। पञ्चायतमा भ्रष्टाचारअनियमित, घूसखोरी रोकिएन। त्यसका विरुद्ध हामी लडेर आयौं। २०४६ सालको परिवर्तनपछि पनि कमिसनखोरी फाल्न सकिएन। अब गणतन्त्रमा दोहोरिइरहनु राम्रो कुरा होइन। कमिसनखोरी र भ्रष्टाचारलाई नियन्त्रण गर्न नयाँ कानुन अपरिहार्य छ। यसलाई हदैसम्म दण्डित गर्नुपर्छ। हामी विचारमा अस्पष्ट भयौं नारायणकाजी श्रेष्ठ विचारमा हामी अलिक अस्पष्ट भयौं। क्रान्ति सम्पन्न भयो। अब समाजवादी क्रान्ति गर्ने भन्ने हो एउटा विचार, अर्काे यतै अहिलेकै अवस्थामा बसिरहने भन्ने हो। त्यसैले समाजवादी आन्दोलन अगाडि बढ्ने या यही बस्ने भन्ने बीचकै अन्तरद्वन्द्व हो पार्टीभित्र। कम्युनिस्टहरूले समाजवादमा जानका लागि अगाडि जाने हो। त्यहाँ जाँदा विकासको नयाँ ढाँचा के हुनुपर्छ ? त्यो विषयमा हाम्रो बहस केन्द्रित गर्नुपर्छ। अहिले नै सबै पूरा गर्नुपर्छ भन्ने होइन। अहिलेको अवस्थामा पार्टी र सरकारले के गर्ने भन्ने प्रष्ट बनाएर जानुपर्छ। अन्य नेताले के भने ? नेता भीम रावलले कार्यदलमा बसेर आफूले गरेका कामको बारेमा प्रष्टीकरण दिएका थिए। एउटा विशिष्ट परिवेशमा हामीलाई सुझाव ल्याउन जिम्मा दिइएको हो। एउटा टीओआर पनि हामीलाई दिइएको थियो। त्यसअनुसार हामीले काम गरेको हो। एमसीसीका बारेमा हाम्रो प्रतिवेदन छ। प्रतिवेदन माथि नै छलफल बहस गरेर टुंगो लगाऔं भनिएकै छ। त्यही लाइनमा कुरा लेखिएको छ। सबै थरी, मान्छे थिए कार्यदलमा। असजिला थिए, सबैको सहमतिमा प्रस्ताव बनाउनुपर्ने भएकोले सबै विषय समेट्न सकिएन, उनले भने। उनी कार्यदलका एक सदस्य थिए अष्टलक्ष्मी शाक्यले नेपालले उठाएका विषयमै जोड दिएकी थिइन्। देव गुरुङले वैचारिक विषय राखेका थिए। पार्टीभित्र अन्तरसंघर्ष हुन्छन्, तर अर्काे विचार राख्नेबित्तिकै दबाउने कुरा सही भएनन्। कम्युनिस्ट पार्टीभित्र यो माक्र्सवादी दृष्टिकोण होइन, द्वन्द्ववादी नभएर अधिभूतवादी दृष्टिकोण हो। भिन्न विचारलाई निषेध गर्ने काम ठीक होइन। पद भागबन्डाको लडाइँ भन्ने बाहिर गयो यो राम्रो भएन, उनले भने। मातृका यादव र लीलामणि पोखरेलले प्रस्तावमा फरक मत राख्ने धारणा राखे। एकता संघर्ष रूपान्तरण हुनुपर्नेमा एकता संघर्ष अनि फेरि नयाँ ढंगको एकता मात्र भनेर कहाँ हुन्छ ? प्रस्ताव नै ठीक छैन। यो के बनाएको ? यति लामो लडाइँ लड्यौं, लडिसकेपछि फास्सफुस्स के के भयो जस्तो के गरेको ? किन लडेको ? कोपारकुपुर किन गरेको ? यादवले भने, प्रस्तावमा मेरो भिन्न मत हुन्छ। पोखरेलले एमसीसी सम्झौता अनुमोदान गर्न हुँदैन भनेर फरक मत रहने गरी धारणा राखेका थिए। दाहालले सबै नेताहरूले इमेलमार्फत र बैठकमा छलफलका क्रममा राखेका विषयसम्म समेटेर प्रस्तावलाई अझ समृद्ध बनाएर लैजाने भएकाले अहिले अन्य विषय नसोच्न आग्रह गरेका थिए। सदस्यहरूले उठाएका विषय सकारात्मक छन्, तिनलाई समाधान गरिन्छ। एमसीसीका बारेमा छलफल गर्ने विषय अझै बाँकी छ। सचिवालयमा छलफल गरेर स्थायी समितिमा पनि छलफल गर्छौं, पार्टीले छलफल गरेर जाने हो, यसमा तपाईंहरूले नोट अफ डिसेन्ट भन्ने कुरा गर्नु अहिले नै आवश्यक छैन, दाहालले भिन्न मत रहने अभिव्यक्तिको जवाफ दिँदै भनेका थिए। पछि प्रस्ताव सर्वसम्मत पारित गर्ने बेलामा भने यादव र पोखरेल पनि चुप नै बसेर प्रस्ताव पारित गराउन सहयोगी नै बनेका थिए। घनश्याम भुसालले पार्टी विवादको समाधान अस्थायी मात्र भएको बताएका थिए। यसै गरेर जाने हो भने यसले हाम्रो आदर्श, लक्ष्य समाजवाद सबैलाई हाइज्याक हुन्छ, भुसालले भने। बैठकमा अध्यक्षद्वयले धारणा राख्न खोज्ने नेतालाई पाँच मिनेट समय दिन खोजेका थिए। तर अष्टलक्ष्मी शाक्य, रघुजी पन्त, लीलामणि पोखरेलले २० मिनेट बोल्न पाउनुपर्नै माग गरेपछि पछि १० मिनेट बोल्न दिने गरी समय तोकिएको थियो। एमसीसी संशोधनपछि मात्रै अनुमोदन मिलेनियम च्यालेन्ज कर्पाेरेसन (एमसीसी) सँगको कम्पाक्ट सम्झौता अब संशोधन र परिमार्जन भए मात्र अनुमोदन गराउने निर्णय नेकपाले गरेको छ। २०७४ भदौ २९ गते एमसीसी परियोजनामा नेपाल र अमेरिकाबीच कम्प्याक्ट सम्झौता भएको थियो। सम्झौतालाई नेपालले संसद्बाट अनुमोदन गर्नुपर्ने पूर्वसर्त राखिएकाले नेकपाभित्रकै विवादका कारण संसद्बाट यो सम्झौता अनुमोदन हुन सकिरहेको थिएन। सरकारले भने सम्झौता अनुमोदनका लागि २०७६ असार ३० मा सदनमा दर्ता गराएको थियो। तर, त्यसयताको १४ महिनासम्म पनि सत्तारूढ दल अनिर्णित बनिदिँदा सम्झौता सदनबाट अहिलेसम्म पनि अनुमोदन हुन सकेको थिएन। एमसीसीमा पार्टीभित्रै विवाद बल्झिएपछि यस विषयमा अध्ययन गर्ने र आवश्यक सुझाव दिन नेकपाले गत माघमा बसेको केन्द्रीय समितिको बैठकबाट कार्यदल गठन गरेको थियो। कार्यदलले संशोधनबिना एमसीसी पारित गरेर जान नहुने सुझाव पार्टीलाई बुझाएको थियो। त्यसमा परराष्ट्रमन्त्री ज्ञवालीको फरक मत थियो। अब नेकपाले संशोधन र परिमार्जनबिना अनुमोदन नगर्ने औपचारिक निर्णय पार्टी स्थायी समिति बैठकबाट लिएको प्रवक्ता नारायणकाजी श्रेष्ठले बताए। तर संशोधन र परिमार्जन सम्झौताका कुन कुन विषयमा के कसरी गर्ने भन्नेमा भने अझै नेकपाले कुनै निर्णय भने लिइसकेको छैन। यसका लागि पार्टीको बैठकमा छलफल गरेर निर्णय लिइने पनि प्रवक्ता श्रेष्ठको भनाइ छ। एमसीसीलाई आवश्यकताअनुसार संशोधन र परिमार्जन गरेर अनुमोदन गर्ने निर्णय पार्टीले गरेको छ, श्रेष्ठले भने, तर के संशोधन र परिमार्जन गर्ने भन्नेमा पार्टीका वरिष्ठ नेता झलनाथ खनाल नेतृत्वको कार्यदलको अध्ययन सुझाव कार्यदलले दिएको प्रतिवेदनलाई ध्यान दिई पार्टी बैठकमा छलफल गरेर छिट्टै निष्कर्ष निकालेर प्रक्रिया अगाडि बढाइने निर्णय पार्टीको छ। चैतमा काठमाडौंमा एकता महाधिवेशन गर्ने नेकपाले आगामी चैत २५ देखि ३० गतेसम्म काठमाडौंमा पार्टीको एकता महाधिवेशन गर्ने निर्णय गरेको छ। प्रवक्ता श्रेष्ठका अनुसार त्यसका लागि आगामी कात्तिक १५ देखि १७ गतेसम्म कार्ययोजना बनाउन केन्द्रीय समिति बैठक बस्नेछ। यसअघि गत माघको केन्द्रीय समिति बैठकले पनि चैत २५ देखि ३० सम्मै पार्टी महाधिवेशन गर्ने मिति तोकेको थियो। तर, स्थान तोकिएको थिएन। अझै बनेन नेकपा संसदीय बोर्ड नेकपा महाधिवेशन चैत २५ देखि ३० गतेसम्म : केन्द्रीय समिति कात्तिक १५ देखि १७ सम्म परिमार्जन गरेर एमसीसी अनुमोदन गर्ने नेकपाको निर्णय नेकपामा कार्यविभाजन : ओलीले सरकार र प्रचण्डले कार्यकारी अधिकारसहित पार्टी चलाउने"
चम्कायौ नेपाल यो,जन्म्यौ भारत देशमा हरि तिमी आषाढको मासमा आमा विष्णु र वीरका सुत भई बाँड्यौ खुसी गाथमा भोग्दै दुःख अनेक अक्षर चिन्यौ खेल्दै सदा गाउँँमा पढ्दै शिक्षक कर्मले पनि खुसी खोज्यौ त्यही ठाउँमा।।१।। बाँड्यौ ज्ञान अनेक खेलकुदका सङ्गीतका साथमा उर्ल्यो भेल बनी सुरम्य प्रतिभा साहित्यका फाँटमा बुझ्दै जीवनको विशेष पथमा सत्कर्मको भावना भाषा वाङ्मयको सुरक्षण सँगै गर्दै गयौ सिर्जना।।२।। लेख्दै गीत कथा र काव्य रसिला सौन्दर्यका नाटक नेपाली जनका बुझी मन सदा हौ काव्यका पालक लेख्छौ मार्मिक बोधगम्य सृजना माधुर्यले पूर्णता फैलाई जनचेतना शिखरमा पुग्दै बस्यौ सर्वदा।।३।। कोरी चित्रकला अमूर्त अथवा त्यो मूर्त आकारमा थाल्यौ नाटक दिव्य मञ्चन सदा त्यो भूमि आसाममा पीडाका अनुभूति निम्न जनका पोख्यौ सबै वेदना नारी शोषणका विरुद्ध सबमा भर्दै गयौ चेतना।।४।। दर्सायौ जनभावना र ममता लेखेर ती काव्यमा बाल्यौ दीप विशाल ज्ञानलहरी चिर्दै अँध्यारो यहाँ बाँच्यौ नित्य सचेतना सहितको खोजी गरी सर्वदा लेख्यौ भिन्न नवीन धार अडिई विद्रोह गर्दै सदा।।५।। आफ्ना जीवनबोधका सब कुरा देखे सुनेका जति झल्काई मनभाव मर्म सहजै लेख्यौ अनेकौं कृति भोग्दै कष्ट अनेक जीवन बित्यो खोज्दै खुसी देशको चम्कायौ कवि काव्यकर्म मनले साहित्य नेपालको।।६।।
जसका सन्तान नै सिर्जना!,"ज्यूँदै मर्याको भनि नाम छ कस्को ? उद्यम बिना बित्तछ काल जस्को।। (भानुभक्त आचार्य, प्रश्नोत्तरीबाट) यद्यपि यो आलेख युवाकवि मोतीराम भट्टमा केन्द्रित रहेको छ, तैपनि यसको आरम्भ आदिकवि भानुभक्त आचार्यको प्रश्नोत्तरी शीर्षकको कविताअन्तर्गतका यी पंक्तिबाट गरिएको छ। वास्तवमा भानुभक्तलाई चिनाउने र नेपाली काव्य धरातलमा उनलाई आदिकवि भनेर उपाधि प्रदान गर्ने पहिलो व्यक्ति मोतीराम भट्ट नै हुन्। भनिन्छ, मोतीको चमक नपाएको भए भानु चम्किने थिएनन्। यसर्थ जीवनमा कहिल्यै भेट्ने अवसर नपाए पनि नेपाली साहित्य संसारमा यी दुवै महान् स्रष्टा अति निकट देखिन्छन्। त्यो जमानामा तनहुँका भानुभक्त र काठमाडौँका मोतीरामबीच सहज सम्पर्क हुनु सम्भव थिएन। अर्को कुरा, भानुभक्तको मृत्यु हुँदा मोतीराम दुईअढाई वर्षका मात्र थिए। नाट्य सम्राट बालकृष्ण समले भक्त भानुभक्त नामक नाटकमा मोतीरामको पास्नीमा भानुभक्त त्यहाँ पुगेको कल्पनात्मक घटना प्रस्तुत गरेका छन्। यो प्रसंग नाटकलाई रोचक बनाउन कल्पना गरिएको हो, सत्य होइन। माथिका कविताका हरफले जीवनको सार्थकताबारे अति नै महत्वपूर्ण सन्देश दिन्छन्। जीवनको सार्थकता उद्यममा हुन्छ भन्ने सामान्य अर्थ बुझिए पनि यसको गहिरो भाव छ। त्यो भावमा रचनात्मकता, सिर्जनात्मकता, उत्पादनशीलता, उत्कृष्ट कार्य आदि पर्दछन्। सिर्जनात्मक जीवनको गतिशील यात्रा छोटो होस् कि लामो त्यो इतिहासमा दर्ता हुन्छ। नेपाली साहित्यिक जगत्मा केही यस्ता स्रष्टा छन्, जसले थोरै बाँचेर पनि धेरै योगदान गरेका छन्। यस्ता स्रष्टाहरूमा छोटो आयु पाएका भए पनि प्रख्यातिको उच्च शिखरमा पुग्न सफल व्यक्तित्व हुन्, मोतीराम भट्ट। नेपाली साहित्यिक ब्योमका उज्ज्वल नक्षत्र युवाकवि मोतीराम भट्ट विभूतिका रूपमा पनि सम्मानित छन्। भट्टले नेपाली वाङ्मयका क्षेत्रमा गरेको योगदान सदा सर्वदा स्मरणीय छ। मूलतः प्राथमिककालीन नेपाली साहित्यको उत्तराद्र्धको भक्तिधारा परम्परापश्चात् साहित्यको क्षितिजमा यिनको उदय भएको थियो। त्यही भक्तिधारा परम्पराको प्राचीनतालाई भत्काई काव्यिक फाँटमा श्रृंगारिक भावधाराको प्रवर्तन गरेर नेपाली साहित्यको धरातलमा युगान्तकारी परिवर्तन ल्याउने काम मोतीरामले गरे। नेपाली साहित्यको इतिहासमा जुन समय वा कालखण्डलाई माध्यमिक काल भनिन्छ, त्यसका प्रवर्तक मोतीराम नै हुन्। त्यसैले नेपाली साहित्यको माध्यमिक काललाई मोतीयुग, श्रृंगारिक युगजस्ता नामले पनि चिनिन्छ। वास्तवमा मोतीराम माध्यमिक कालका संस्थापक मात्र थिएनन्, उनी त त्यस युगका केन्द्रीय प्रतिभाका रूपमा समेत प्रतिष्ठित छन्। सिर्जनात्मक कार्यले गर्दा भट्ट नेपाली साहित्यिक धरातलमा अमर बनेका छन्। १९२३ भाद्र २३ गते कुसेऔंसीका दिन पिता दयाराम भट्ट र माता रिपुमर्दिनी देवीका पुत्रका रूपमा काठमाडौंको भोसीको टोलमा जन्मिए। उनै मोतीराम २०५३ भाद्र कुसेऔंसीकै दिन यस लोकबाट बिदा लिए। जीवनको मात्र तीन दशकको भर्भराउँदो, खाऊँ खाऊँ, लाऊँ लाऊँ र केही गरेर देखाऊँ भन्ने उमेरमै उनको जीवनयात्रा टुंगिएको देखिन्छ। झन्डै तेह्रचौध वर्ष जति नेपाली साहित्यका क्षेत्रमा सक्रियतापूर्वक साधनारत उनले दिएको देन अभूतपूर्व र अतुलनीय छ। वास्तवमा अत्यन्त अल्पावधिमा पनि यिनले नेपाली वाङ्मयको साहित्यिक भूमिलाई निकै हराभरा बनाएकाले बिर्सन सकिँदैन। मोतीरामलाई शिक्षा दिने उद्देश्यले ६ वर्षकै बालवयमा बनारस पठाइयो। त्यहाँ यिनलाई फारसी स्कुलमा भर्ना गरियो। त्यस युगमा पनि ब्राह्मण कुलको सन्तानलाई कुनै संस्कृत विद्यालयमा भर्ना नगरी अध्ययनार्थ फारसी स्कुलमा भर्ना गरिएको प्रसंग रोचक छ। मोतीराम भट्ट मूलतः नेपाली भाषाका परमभक्त थिए। यिनले गद्य र पद्य दुवै विधालाई समानान्तर रूपमा एकएकवटा काँधमा बोकेर माध्यमिककालीन नेपाली साहित्यको आरम्भ गर्नुका साथै विकास र विस्तारमा सबल नेतृत्व प्रदान गरेका थिए। यिनलाई शिक्षा दिने उद्देश्यले ६ वर्षकै बालवयमा बनारस पठाइयो। त्यहाँ यिनलाई फारसी स्कुलमा भर्ना गरियो। त्यस युगमा पनि ब्राह्मण कुलको सन्तानलाई कुनै संस्कृत विद्यालयमा भर्ना नगरी अध्ययनार्थ फारसी स्कुलमा भर्ना गरिएको प्रसंग रोचक छ। यसरी फारसी स्कुलमा भर्ना भएर औपचारिक शिक्षा आरम्भ गरे। यिनलाई नेपाली, हिन्दी, फारसी, उर्दू, संस्कृत, अङ्ग्रेजी, नेवारी लगायतका नौवटा भाषाको ज्ञान थियो भनिन्छ। यी बहुभाषा विज्ञ थिए। अध्ययनका क्रममा बनारसको बसाइमा हिन्दी भाषाका भक्त तथा सशक्त कवि भारतेन्दु हरिश्चन्दसँग सम्पर्कमा रहने र उनको संगत गर्ने सौभाग्य पनि मोतीरामलाई प्राप्त भयो। संगतले नै उनमा साहित्यको अध्ययन र सिर्जनाप्रति आकर्षण बढेको देखिन्छ। उनको हिन्दी भाषाप्रतिको मोह र यसको उन्नयनका लागि समर्पण भाव देखेर नै मोतीराममा पनि मातृभाषा नेपालीप्रति श्रद्धापूर्ण समर्पण र प्रेमभाव उजागर भएको पाइन्छ। यसका अतिरिक्त हरिश्चन्द्र हिन्दी र उर्दू गजलका एक सिद्धहस्त गजलकार भएकाले यिनको गजलप्रतिको आकर्षणमा उनीसँगको संगतले प्रमुख भूमिका खेलेको देखिन्छ। नेपालीभाषी जगत्मा साहित्यिक दृष्टिले सिंगो भदौ महिनाभर मोतीराम भट्टको सम्झनामा विविध कार्यक्रम हुने गर्दछन्। नेपालका विभूति व्यक्तित्वका रूपमा प्रतिष्ठित मोतीरामलाई वाङ्मयका विभिन्न क्षेत्र र विधाका व्यक्तिले श्रद्धापूर्वक सम्झन्छन्। वास्तवमा बहुमुखी प्रतिभाका धनी मोतीराम नेपाली वाङ्मयका अद्भुत प्रतिभा मानिन्छन्। यिनको योगदानको क्षेत्र यति धेरै फराकिलो छ कि यिनी के हुन् भन्दा पनि के होइनन् भन्ने प्रश्न प्रमुख रूपमा उठाउन सकिन्छ। पहिलो कुरा त यिनी नेपाली भाषा साहित्यका युगप्रवर्तक मानिन्छन्। यिनले नै प्राथमिककालीन उत्तराद्र्धको भक्ति धारा परम्पराको अन्त्य गरेर श्रृंगारिक धाराको प्रवर्तन गरी नयाँ युगको आरम्भ गरे, जसलाई माध्यमिक काल भन्दछौं। त्यस कालखण्डका केन्द्रीय कविका रूपमा यिनको पृथक् पहिचान छ। नेपाली भाषासाहित्यको खोज अनुसन्धान गर्ने पहिलो व्यक्ति पनि मोतीराम नै हुन्। भानुभक्त र उनका रचनाको यिनले नै खोजी गरे भन्ने कुरामा कसैको विमति रहँदैन। यसआधारमा यिनलाई पहिलो अनुसन्धाता मान्न सकिन्छ। भानुभक्तको जीवनी लेखेर यिनले नेपाली साहित्यमा पहिलो जीवनीकारको रूपमा पनि आफूलाई उभ्याए। जीवनी लेखनकै सन्दर्भमा भानुभक्तका काव्य र कविताहरूको पारख गर्दै यिनी पहिलो समालोचक वा समीक्षक पनि बन्न पुगेका छन्। मोती मण्डली नेपाली साहित्यकारहरूको पहिलो संगम वा सांगठनिक रूप हो, यसका संस्थापक पनि मोतीराम भट्ट नै हुन्। नेपाली भाषाको पत्रकारिताबारे खोजी गर्दा पहिलो पत्रकारसम्पादकका रूपमा मोतीराम भट्टकै नाम आउँछ। बनारसबाट प्रकाशित हुने भारत जीवन नामक पत्रिकामा नेपाली भाषाको पृष्ठ गोरखा भारत जीवनको सम्पादन गर्ने कार्य मोतीरामले गरे। नेपाली भाषाको वर्णविन्यासगत शुद्धताका लागि चिन्तन गर्ने प्रथम व्यक्तिसमेत उनै थिए भनिन्छ। यसरी नेपाली व्याकरणको पहिलो चिन्तक पनि यिनलाई नै मान्न सकिन्छ। नेपाली पद्य कवितामा समस्यापूर्तिको थालनी पनि यिनकै पहलमा भएको थियो। नेपाली साहित्यमा मौलिक नाटक लेखनको सुरुआत पनि यिनैले गरेका हुन्। यीबाहेक छापाखाना स्थापना गर्ने, पुस्तकालय सञ्चालन गर्नेजस्ता कार्यमा पनि यिनको पहल पहिलो देखिन्छ। यिनी नेपाली भाषाको कृति प्रकाशन गर्ने पहिलो व्यक्ति पनि हुन्। मौलिक गद्य साहित्य लेखनका दृष्टिले पनि यिनको नाम अगाडि आउँछ। पुरस्कार पाउने पहिलो नेपाली साहित्यकार पनि उनै हुन्। बनारसमा एकपटक भारतेन्दु हरिश्चन्दले कविहरूको जमघटमा उनीहरूलाई एउटा पंक्ति दिए र त्यसलाई पूरा गर्न भने। पंक्ति यस्तो थियो ऐसा भी बेअक्ल कहीँ देखा है आपने मोतीराम भट्टले तुरुन्तै यो पंक्ति लेखेर सुनाए कपडा जला के अपना लगा आग तापने यसरी तुरुन्तै यति सुन्दर र प्रभावकारी हरफ लेखेर पूरा गरी सुनाएपछि हरिश्चन्द ज्यादै प्रभावित भए अनि तारिफ गर्दै मोतीरामलाई तुरुन्तै १० रुपियाँको नोट पुरस्कार दिए। योे प्रसंग पनि निकै चर्चित छ। त्यो समयको भारतीय १० रुपियाँको मूल्य आजको सन्दर्भमा तुलना गरेर हेर्दा अवश्य पनि कम थिएन। त्यसो त गद्य र पद्यका विविध विधामा युवाकवि भट्टको योगदान उत्तिकै उल्लेखनीय छ। तापनि यिनी नेपाली गजलका फाँटमा सर्वाधिक लोकप्रिय छन्। भट्ट नेपाली गजलका जनक मानिन्छन्। उनैले नेपाली काव्यिक जगत्मा गजललाई भित्याए। उनले आफूले मात्रै गजल लेखेनन्, मोतीमण्डलीमा आवद्ध सबै स्रष्टालाई गजल लेख्न सिकाए, उत्प्रेरित गरे। नेपाली गजलको पुनर्जागरणपश्चात् यिनले गजलमा गरेको योगदानको उच्च मूल्यांकन भइरहेको छ। यिनका यता हेर्यो यतै मेरा नजरमा राम प्यारा छन्, जस्तो भक्तिरसको र दुई आँखीभौं त तयार छन् तरबार पो किन चाहियो, मलाई हिजोसम्म क्या क्या छकाये लगायतका केही श्रृंगारिक गजल निकै चर्चित छन्। मोतीराम भट्ट छन्दका कुशल प्रयोक्ता त थिए नै, इस्लामिक अरुज शास्त्रका पनि अभिज्ञाता थिए। यसकारण यिनले आफ्ना सबै गजलमा शास्त्रीय बहरहरूको सटीक ढंगले प्रयोग गरे। यिनका गजलमा प्रमुखतः दस जति शास्त्रीय बहरको प्रयोग भएको पाइन्छ। बहरमा लेखिएका हुनाले यिनका सबैजसो गजल गेयगुणयुक्त छन्। यसर्थ नेपाली गजलका क्षेत्रमा यिनको नाम सर्वोच्च स्थानमा छ। अन्य विधामा पनि यिनको स्थान अग्रपंक्तिमा नै छ। विभिन्न विधाका संस्थापकका रूपमा समेत यिनी प्रतिस्थापित छन्। भट्टका सन्तान छैनन्। जीवनको अन्तिम क्षणमा आमाले सन्तान नभएकोमा पिर मानेकी हुँदा यिनले आफ्ना सिर्जनाहरू नै सन्तान हुन् भनेर उनलाई सम्झाएका थिए रे। आफ्ना रचना पाठकलाई समर्पित गर्दै यिनले भनेका थिए पर्छे यो कविता शरण सकलका पालन गरुन् प्रीतिले। भट्ट मातृभाषाका भक्त र अन्य भाषाका समेत उपासक थिए। यिनी मातृभूमिभक्त पनि थिए। यिनको लेखनको मूल प्रवृत्ति श्रृंगारिक धारा भए पनि यिनले श्रृंगारेत्तर भावका कविता पनि लेखेका छन्। उदाहरणार्थ यिनको एउटा कवितामा प्रयुक्त देशभक्तिभाव अभिव्यञ्जित कविताका यी हरफ द्रष्टव्य छन् अटल झन्डा फर्कोस् फरफर गरी कान्तिपुरमा। रिपूको मन थर्कोस् थरथर गरी छीन घरिमा।।"
"पुर्खाको देश सम्झेर आएँ, देशले हेरेन र फर्किएँ","काठमाडौं उपत्यकाले हुस्सु ओढेको बिहानी। उपत्यकावासी कहिले तुसारो त कहिले हुस्सुसँग लुकामारी खेलिरहन्थे। २०२८ सालको त्यो माघ। जाडोसँग जोरी खोज्ने हैसियत कमैले राख्थे। १७ गतेको बिहानीलाई रेडियो नेपालका भजनले तताउने प्रयास गरिरहेको थियो। समाचारले राजाको समाचार वाचन गर्यो, श्री ५ महेन्द्र वीरविक्रम शाहदेवलाई सन्चो भएन। श्री ५ त्यति बेला भरतपुरस्थित दियालो बंगलामा थिए। केही दिनदेखि त्यहीँबाट देशको शासन चलाइरहेका थिए। राजाको गाथमा आराम नभएको भन्ने समाचार र सबै नियमित कार्यक्रम रोकेर रेडियो नेपालले एकोहोरो भजन बजाइरहँदा मनमा शंका उपशंका उब्जियो। सुनेको थिएँ, केही समयदेखि महेन्द्रलाई मुटुको व्यथा लागेको छ भनेर। मुटुको व्यथा फेरि बल्झिएको पो हो कि ? वा अरू नै केही भयो ? नत्र किन निरन्तर भजन बजिरहेछ रेडियोमा ? केदारमान व्यथित त्यसताका तत्कालीन नेपाल राजकीय प्रज्ञाप्रतिष्ठानका कुलपति। प्रतिष्ठानकै कर्मचारी भएकाले त्यो बेला कुलपति (व्यथितलाई सुम्पिनुअघि) को समाचारले छटपटी बनाउनु स्वाभाविकै थियो। अस्वस्थता कारण हुनुपर्छ, महेन्द्रले कुलपति पद छाडेर जनताको छोरो केदारमानलाई कुलपति (हालसालै) बनाएको। जति बेला प्रतिष्ठानमा एक से एक साहित्यिक हस्ती थिए बालकृष्ण सम, माधवप्रसाद घिमिरे, लैनसिंह बाङ्देल, चूडानाथ भट्टराय, कृष्णचन्द्रसिंह प्रधान, तुलसी दिवस, पोषण पाण्डे, धर्मराज थापा, रत्नध्वज जोशी आदि। जागिर सुरु गर्दा भवानी भिक्षु पनि प्राज्ञ थिए तर केही समयपछि भने उनी एकेडेमीमा रहेनन्। त्यसको छुट्टै कथा छ। त्यस बेला कार्यरत कर्मचारीमा पनि चर्चित व्यक्तित्व थिए अम्बर गुरुङ, हरिभक्त कटुवाल, पुष्कर लोहनी, प्रदीप रिमाल, वसन्त श्रेष्ठ, लक्ष्मणप्रसाद लामिछाने, हरिहर शर्मा, हरिबहादुर थापा, वसन्तकुमार शर्मा नेपाल, शकुन्तला गुरुङ आदि। अर्थात्, हेभिवेटहरूले एकेडेमीलाई सुनमा सुगन्ध थपेका थिए। कार्यालय (प्रतिष्ठान) जाँदै थिएँ, कमलादीछेउ कवि हरिभक्त कटुवालसँग भेट भयो। गणेश मन्दिरनजिक सानो होटलमा पस्यौं। एकएक कप चिया अर्डर गर्यौं। हामीले सधैंजसो चिया खाजा खाने ठाउँ सानुमैयाँ श्रेष्ठको सानो चिया खाजा पसल थियो। अहिले पनि छँदैछ, त्यो चिया पसल मेरा लागि हरिभक्त दाइ सम्झने विम्ब बनेको छ। दाइ प्रतिष्ठानबाट निस्कने प्रज्ञा पत्रिकाको प्रबन्ध सम्पादक भए। सम्पादकको नाम भुलें। त्यो बेला निस्कनेमध्येको अर्को कविताप्रधान पत्रिका माधुर्य को सम्पादक पनि प्राज्ञ नै थिए। त्यसको सम्पादन र व्यवस्थापनमा मैले सहयोग गर्ने अवसर पाएको थिएँ। महेन्द्रलाई सन्चो नभएको र निरन्तर भजन बजिरहेको सम्बन्धमा हामीबीच चर्चा भयो। सानुमैयाँको चिया पसलमा भएको रेडियो पनि बजिरहेकै थियो। हरिभक्त दाइले राजा महेन्द्रका बारेमा, उनको कवि व्यक्तित्वका बारेमा सुनाए। दाइले भनेअनुसार राजा महेन्द्रले नै उनलाई नेपाल आऊ भनेर बोलाएका हुन्। राजा महेन्द्र कवि, लेखक, कलाकार र संगीत क्षेत्रका व्यक्तित्वलाई माया र सहयोग गर्थे भनिन्थ्यो। राजाले बोलाएपछि पुर्खाको देश नेपाल आएको हुँ। मेरा बाजे धनकुटाबाट भारतको आसाम गएका थिए रे, उनी भन्ने गर्थे। हरिभक्त दाइ र मैले गफ गर्दै चिया पिउँदै गर्दा रेडियोले जे सूचना दियो, त्यसले बिहानैदेखि मनमा गुम्सिएको पोको खोलिदियो। राजसभा स्थायी समितिका सभापतिले राजा महेन्द्रको भरतपुरको दियालो बंगलामा स्वर्गारोहण भएको घोषणा गरे। युवराज वीरेन्द्रलाई श्री ५ महेन्द्रको उत्तराधिकारीका रूपमा राज्यारोहण गरिने घोषणा पनि भयो। हामी स्तब्ध भयौं। हृदयाघातका कारण निधन भएको भनिएजस्तो लाग्छ। रेडियोमा निरन्तर भजन बजिरहनुको संकेतले लगभग धेरैले अनुमान गरिसकेका थिए। त्यसपछि रेडियो नेपालले शोक धुन बजाउन थाल्यो। हरिभक्त दाइ सुँक्कसुँक्क रुन थाले। अँगालोमा हालें र सम्हाल्ने प्रयत्न गरें। झन्झन् ठूलो स्वरले रुन थाले। यस्तो राजा अब यो देशले पाउँदैन भाइ। जाने उमेर पनि त भएको होइन। अब यो देश टुहुरो भयो भन्दै रोइरहे। केही बेरमा विस्तारै सम्हालिए। कवि हरिभक्त कटुवालजस्तो व्यक्ति रोएको देख्दा मन कुँडियो। एकेडेमीतिर लागें। तर उनी कता गए, ख्याल गरिनँ। अफिस पुगे पनि काम गर्न मन लागेन। बाहिरिएपछि राजाको शवलाई भरतपुरबाट हेलिकप्टरबाट काठमाडौं ल्याउने खबर सुनें। पशुपति आर्यघाटमा अन्त्येष्टि गरिने भनिएकाले आर्यघाटतिर हानिएँ। युवराज वीरन्द्रले राज्यारोहण गरेको घोषणा रेडियोबाट बजिसकेको थियो। पछि समयसमयमा रचना दिन थाल्नुभयो। त्यसको पारिश्रमिक उपलब्ध गराइदिन्थ्यौं। त्यो क्रम २३ महिना त चल्यो, त्यसपछि रचना पठाउनै छाड्नुभयो। हामी सहयोग गर्न चाहन्थ्यौं तर उनी सकभर कसैको सहयोग लिन नचाहने खालका स्वाभिमानी कवि थिए। सहयोग नै नलिने पनि होइन तर पनि आफ्नो मर्यादा र स्वाभिमानमा धक्का नलागोस् भन्नेमा सकभर सचेत। धेरैबाट उपेक्षित र तिरस्कृत भएको ठानेर पनि होला सायद मलाई कसैको सहयोग चाहिँदैन। मलाई यही हालमा छाडिदेऊ भन्ने गर्थे उनी। काठमाडौं उपत्यका शोकाकुल थियो। धेरै मान्छेले कपाल खौरिएका थिए। केही मानिस विमानस्थल र केही आर्यघाटतर्फ गइरहेको दृश्यले धेरै कुरा बोलिरहेको थियो। महेन्द्रको मलामी बनिरहँदा दुई घटना चलचित्रका दृश्य बनेर आँखामा नाच्न थाले। महेन्द्रलाई मुटुको व्यथा लागेर आराम भएको केही समयपछि एक दिन अपराह्न अचानक एउटा चिल्लो कार प्रज्ञा भवनको भित्री मेनगेटमा रोकियो। आफैंले हाँकेर आएका रहेछन्। सरासर भित्र पसेपछि मात्र कर्मचारीले राजा आएको थाहा पाए। कर्मचारीले कुलपति र प्राज्ञहरूलाई खबर गरे। हल्लीखल्ली दौडादौड भयो। राजाले भने रे मलाई केही सांस्कृतिक कार्यक्रम देखाउँदैनौ ? तयारी भयो। एकेडेमीमा कुनै पनि अवसरमा देखाउन मिल्ने एउटा सेट कार्यक्रम तयारी अवस्थामै हुने गथ्र्यो। कलाकारले कार्यक्रम देखाए। एकेडेमीको त्यो भवन महेन्द्रकै निजी खर्चमा बनाइएको हो। रेडियो नेपालमा काम गर्दा अर्को एउटा घटना सुनेको थिएँ। एक दिन अपराह्नतिर रेडियो नेपालको पुरानो स्टुडियो भवनमा एउटा कार आएर रोकियो। कारबाट निस्केर एउटा मान्छेले त्यहाँ काम गरिरहेको सैनिकलाई नातिकाजी भित्र हुनुहुन्छ कि ! सोधिदिनूस् न भनेर भन्यो रे। त्यो सैनिक (सुरक्षाकर्मी) सुरुमा अन्कनायो। पछि भित्र गएर नातिकाजीलाई खबर गरेछ। नातिकाजी बाहिर आएर हेर्दा त राजा महेन्द्र कारभित्र ड्राइभर सिटमा बसिरहेका। बिनासूचना राजाको सवारी भएकाले नातिकाजी अचम्मित भए रे। राजाले तिमी र तिम्रो वाद्यवादन समूह आज दरबार जाऊँ, यसो गीतसंगीतको मजा लिँदै रमाइलो गरौं भनेछन्। नातिकाजी दाइलाई बडो अप्ठ्यारो परेछ। राजालाई यथार्थ बिन्ती गरे। ठीकै छ, उनीहरूलाई घरबाटै पिकअप गरौं न त, राजाले भने। दाइ तिनलाई लिन घरघरमा बोलाउन जाने, राजा बाहिर कारमा पर्खिने। यसरी नारायणहिटीमा गएर गीतसंगीतको महफिल जमाएका थिए रे। राजा महेन्द्र स्वयं कवि र गीतकार थिए नै; साहित्य, कला, संस्कृति, गीत र संगीतप्रतिको उनको अभिरुचिका बारेमा बारम्बार चर्चा हुन्थ्यो। राजनीतिक पाटोको कुरा बेग्लै। हरिभक्त दाइले राजा महेन्द्रलाई अभिभावकका रूपमा सम्मान गर्थे। उनै राजाको निधनमा हरिभक्त दाइलाई चोट पर्नु र रुनु अस्वाभाविक थिएन। कवि कटुवालसँगको चिनजान एकेडेमीमा जागिर खानुअघिकै हो। ठ्याक्कै सम्झना त छैन, कहिले र कहाँ। तर, नेपाल राष्ट्र र नेपालीलाई अत्यन्त माया गर्ने कवि अगमसिंह गिरी दार्जिलिङबाट नेपाल आएको बेला (२०२७२८ सालतिर) हुनुपर्छ। अगमसिंहको सम्मानमा कार्यक्रम राखिएको थियो, रत्नपार्कको एउटा रेस्टुरेन्टको माथिल्लो तला। त्यहीँ पो पहिलोपटक हरिभक्त दाइलाई भेटेको हुँ कि ! एकेडेमीमा काम गरेको सहकर्मीकै नाताले पनि उनीसित निकटता त थियो नै। उनी मेरो प्रिय अनि अग्रज कवि। निकै सम्मान गर्थें, गर्छु अझै पनि। पोखिएर घामको झुल्का, मलाई नसोध कहाँ दुख्छ घाउ, यो जिन्दगी खै के जिन्दगीजस्ता कालजयी सिर्जनाका सर्जक हरिभक्त दाइको यो कविता त म अझै सम्झन्छु बन्धन र बाध्यतामा बाँच्नु पनि के बाँच्नु आँसु लुकाई गहमा हाँस्नु पनि के हाँस्नु यो घर जहाँ म बस्छु यो भित्तो चर्कंदैछ सायद यो ढल्नलाई भुइँचालो पर्खंदैछ छोरो आफैं बनाउँला उसलाई चाहिने घर गर्दै होला अहिले उ भुइँचालो ल्याउने तरखर। सडक कविता क्रान्तिताका यो कविता हरिभक्त दाइले सुनाएका थिए। जहिल्यै मातेको जस्तो अनुहार, लर्बराएका खुट्टा, लट्ठिएका आँखा, जिङ्रिङ्ग कपाल र दुब्लो शरीर हरिभक्त दाइका कविताले श्रोता मन्त्रमुग्ध हुन्थे। वान्स मोर! वान्स मोर! भनिरहन्थे। उनको स्मरण शक्ति निकै राम्रो थियो। आफ्ना कविता र गीत कण्ठ वाचन गर्न सक्थे। डबली, होटल होस् वा गोष्ठीहरूमा, जहाँ पनि श्रोतालाई लट्ठै पार्न सक्ने क्षमता थियो उनको। उनी हाँस्दा एउटा दाँत चोइटिएको देखिन्थ्यो। आफ्ना शक्तिशाली र कालजयी गीत अनि कविताले सबै प्रभावित हुने गर्थे। साहित्यको फाँटमा पनि सक्रिय हुँदै थिएँ। साहित्यका थुप्रै खम्बासँग भेट्न पाउँदा थप ऊर्जा प्राप्त हुन्थ्यो। पारिजात दिदी पुतलीसडक अहिलेको शंकरदेव क्याम्पसअगाडि बस्नुहुन्थ्यो। पारिजात दिदीलाई भेट्न त्यहाँ गइरहन्थें। हरिभक्त दाइ पनि प्रायः पुतलीसडकतिरै भेटिन्थे। उनीसँग बागबजार र पुतलीसडकका भट्टीहरूमा सँगै बसेर कति खाइयो कति ? कतिपटक पुतलीसडकको लेकाली भोजनालयमा खाना खाँदै गरेका, राम दाइको भट्टीमा लोकल ठर्रा पिउँदै गरेका हरिभक्त दाइ नै सही, केही वर्ष संगत गर्ने अवसर मिलेको थियो। नेपाली साहित्य संस्थानले २०२३ सालमा झापाको चन्द्रगढीमा गरेको द्वितीय देशव्यापी साहित्य सेमिनारमा भाग लिन आसामबाट आएका कवि हरिभक्त कटुवाल प्रवासीले आफ्ना सिर्जनाद्वारा सबैलाई मन्त्रमुग्ध पारेका थिए। त्यही बेलादेखि उनले उपनाम प्रवासी लेख्न छाडे। केदारमान व्यथितले उनलाई काठमाडौं आउन निम्ता दिए र एकेडेमीमा जागिर पनि लगाइदिए। केही समयपछि एकेडेमीको जागिरबाट राजीनामा दिए, सायद व्यथितसँग मनमुटाव भयो होला। के के अपेक्षा थियो उनको, पूरा भएन कि ! अन्य कुराका अतिरिक्त एकेडेमीमा धेरैजना सहसदस्यमा नियुक्त भएपछि उनी त्यो लिस्टमा नपरेकोमा पनि व्यथितसँग उनको चित्त दुखेको हुनसक्छ। त्यसपछि हरिभक्त दाइले कहिले साझा प्रकाशनमा, कहिले रूपरेखामा त कहिले अभिव्यक्तिमा काम गरे। तर, कतै टिकेनन्। यसबीच गोजिका पत्रिका वान्की पनि निकाले। आसाम जाने। नेपाल आउने क्रम पनि चलिरह्यो उनको। हरिभक्त दाइ जति जति समस्या र अभावहरूले पीडित हुँदै गए, उति उति रक्सीको सेवन पनि बढाउँदै गए। साँझ परेपछि पिउने त छँदै थियो, बिहान र दिउँसो पनि पिउने बानी बस्दै गयो। उनी स्वाभिमानी थिए तर नेपाललाई माया गरेर पनि नेपालमा आफू तिरस्कृत र अपहेलित भएको महसुस गरे। शुभेच्छुकहरूले नै बढी पीडा दिने गरेको पनि उनको भनाइ थियो। आसाम रहेको बेला पनि उनीसँग बेलाबेला पत्राचार भइरहन्थ्यो। उनले आसामको पेंग्री डिब्रुगढबाट १० अगस्ट १९७४ मा लेखेको एउटा पत्र ः जिल्ला डिब्रुगढ आसाम, भारत भाइ पवन, पत्र पाएँ, हरिहर शास्त्रीदेखि बैरागी काइँलासम्मको सूची उत्साहवद्र्धक नै हो। राम्रै लाग्यो। नत्र सहसदस्यबाट फुस्केकाहरूलाई त धौधौ नै पथ्र्यो। भूपि शेरचनले सह्रनी गरेर लेखेका छन् रे। पढ्न पाएको छैन। मन्जुलले पनि गोहो चुटेछन्। पढें। टीठ लाग्यो। म त्यसै बेसुरमा कसरी त्यहाँ आउन सक्छु र भाइ ? एकपल्ट स्वदेश भनेर आसाममा गाडेको खुट्टो झिकें। स्वदेश पुगें। व्यथितसित जजसका लागि विरोध गरें, ती यथास्थानमै सुखी छन्। मैले भने त्यहाँबाट पनि खुट्टो झिकें। आसाम फर्केपछि यो एक वर्ष यहाँकाहरूले मलाई ज्यादै अँचेटेका छन्। २०३१ साल मेरो जीवनको सधैंसधैंका लागि स्मरणीय वर्ष रह्यो। यो वर्षभरिमा दुईचार चिठीबाहेक एकदुई तमसुक, एकदुई पञ्चायती मिलापत्रभन्दा बढी अरू केही लेखिएन पनि। साहित्य त लेखिएन नै। तीन वर्षको काठमाडौंको प्रवासकालमा घरको आर्थिक अवस्था निकै बिग्रेको फेला पर्यो त्यसैसित एक वर्ष जुधें। कविताकथा बिर्सेर धान, मकै, उखु, कोदोको पछि लागें। साँचो अर्थमा ज्यापूको जिन्दगी बिताएँ। अब लेख्छु भाइ ! स्वीकृति पाइयोस् नपाइयोस्, त्यो पछिको कुरा। यस बेला आसाममा जमजमाइरहेका भाइहरूका लागि मैले चुप बसिदिएर भएको छैन। भाइ, एकाध पत्रिका पठाइदिने गर्नुहोस् है ! हाम्रा बलराम थापाको खबर के छ ? उनकी जहान (मेरी बहिनी) को ? जवाफमा लेख्नुहोस् है। सबै साथीभाइमा मेरो हार्दिक सम्झना। पुनश्चः बाङ्देलजी भाइस चान्सलरमा र मोहन कोइराला सदस्यमा छन् भनेको सुनेको थिएँ हो, होइन ? पारिजातलाई विद्वत्वृृत्ति मिलेको छ भन्ने सुन्दा ज्यादै आनन्द लागेको छ। विशेष पछि। दाज्यू हरिभक्त कटुवाल २०३४३५ सालतिर रेडियो नेपालमा लेखरचना सम्पादक थिएँ। दौलतविक्रम विष्ट (प्रसिद्ध उपन्यासकार), पत्रकार मित्र उपेन्द्र प्रेमीसहित तीनजना कवि कटुवाललाई भेट्न पुतलीसडक गयौं। दौलत दाइ त्यो बेला रेडियो नेपालमा उपनिर्देशक। हरिभक्त दाइ हाल प्रेम सेकुवा सेन्टर रहेको ठाउँको त्यो बेलाको पुरानो जीर्ण घरमा रहेको होटलको एउटा सानो कोठामा बस्थे। हालचाल बुझ्न र केही मद्दत गर्न सकिन्छ कि भन्ने अभिप्रायले पुगेका थियौं। त्यहाँ पुग्दा उनी एउटा मैलो तन्ना मात्र ओछ्याइएको खाटमा सुतिरहेका थिए। लोकल रक्सीका एकदुई खाली सिसी भुइँमा लडिरहेका थिए। हामीले उनलाई उठायांै र हालचाल सोध्यौं। समयसमयमा रचना दिए रेडियोमा प्रसार गरेर पारिश्रमिक उपलब्ध गराउँदा केही भरथेग हुन्थ्यो कि भन्यौं। जुन कुरा सुरुमा त सुन्नै चाहेनन् उनले। पछि समयसमयमा रचना दिन थाल्नुभयो। त्यसको पारिश्रमिक उपलब्ध गराइदिन्थ्यौं। त्यो क्रम २३ महिना त चल्यो, त्यसपछि रचना पठाउनै छाड्नुभयो। हामी सहयोग गर्न चाहन्थ्यौं तर उनी सकभर कसैको सहयोग लिन नचाहने खालका स्वाभिमानी कवि थिए। सहयोग नै नलिने पनि होइन तर पनि आफ्नो मर्यादा र स्वाभिमानमा धक्का नलागोस् भन्नेमा सकभर सचेत। धेरैबाट उपेक्षित र तिरस्कृत भएको ठानेर पनि होला सायद मलाई कसैको सहयोग चाहिँदैन। मलाई यही हालमा छाडिदेऊ भन्ने गर्थे उनी। एकेडेमी र रेडियो नेपालको जागिर छाडेपछि केही वर्ष काठमाडौंबाहिर बसें। नयाँ जागिरको व्यस्तता त थियो नै। बीचबीचमा काठमाडौं आउँदा हरिभक्त दाइसँग भेट हुने गथ्र्याे। आसाम जाने आउने क्रम पनि चलिरहेको थियो उनको। पछिल्लो पटक काठमाडौंमा भेट हुँदा पनि कटुवाल दाइ निकै नै कमजोर र बिरामी देखिए। एक दिन बिहान पुतलीसडकमा राम दाइको होटलमा चिया पिउन गएँ, उनी त धमाधम लोकल ठर्रा पिउँदै थिए। उनलाई यसरी नपिउन र स्वास्थ्यको ख्याल गर्न आग्रह गरें तर के मान्नुहुन्थ्यो ! यो देशले मलाई हेरेन भाइ ! आफ्नो देश भनेर सबै कुरा छाडेर आएँ तर मलाई एकदुई जनाले बाहेक कसैले हेरेन। अभिव्यक्तिका प्रधानसम्पादक नगेन्द्रराज शर्माले भने मलाई निरन्तर निःस्वार्थ सहयोग गरेका हुन्। त्यो म कहिल्यै बिर्सन्नँ। काठमाडौंमा रक्सी खाने मान्छे कति छन् कति तर मलाई मात्र बदनाम गर्छन् मान्छेहरू। मेरा कतिपय रचना पलायनवादी छन् भन्छन्। मन रोइरहेको बेला म कसरी हाँसेको, रमाएको कविता लेख्न सक्छु र ! अब म आसाम नै फर्कन्छु होला। गएपछि फेरि काठमाडौं फर्किन्नँ भाइ, मनभरिका उकुसमुकुस एकैपटक पोखे उनले। त्यो भेट भएको केही समयपछि सुनें हरिभक्त दाइ आसाम फर्किए। २०३७ भदौ २५ गते आसाम मेडिकल कलेज हस्पिटल डिब्रुगढमा क्षयरोगको उपचारका क्रममा निधन भएछ। उनको शव लगभग बेवारिस अवस्थामा आफन्तले भेटे रे। कति दुःखद अन्त्य। त्यतिका कालजयी रचनाहरूका सर्जक प्रख्यात कविगीतकार हरिभक्त कटुवालले सधैंका लागि हामीलाई छाडेर गए। हामीले केही गर्न सकेनौं। रक्सीसँग जिन्दगी साटेझैं भयो। भौतिक शरीर हामीबीच नरहे पनि उनी सिर्जनाका माध्यमबाट अमर छन्। अहिले पनि उनको अनुहार झल्झल्ती सम्झिरहेछु।"
सुख्खा बन्दरगाह निर्माण ठप्प,"काठमाडौं : कोभिड १९ को प्रत्यक्ष प्रभाव चोभारस्थित सुख्खा बन्दरगाह निर्माणमा पनि परेको छ। कोरोना महामारी, लकडाउन र विभिन्न समयको निषेधाज्ञाले चोभारस्थित निर्माणाधीन सुख्खा बन्दरगाहको काम ठप्प भएको हो। निर्धारित समयमा ७ महिनाको म्याद थप गर्दा पनि बन्दरगाह निर्माण कार्य सम्पन्न हुन सकेको छैन। म्याद थप गरी पछिल्लो समय यही सेप्टेम्बरमा निर्माण कार्य सम्पन्न गरिसक्नुपर्ने थियो। हालसम्म ४५ प्रतिशत मात्रै काम सम्पन्न भएको नेपाल इन्टरमोडल यातायात विकास समितिले जनाएको छ। हालसम्म कुल अनुमानित लागतको करिब ३५ प्रतिशत रकम खर्च भएको छ। गत फेब्रुअरीमा सरकारले ७ महिनाको म्याद थप गरेको थियो। २०१८ सेप्टेम्बर १८ तारिखमा निर्माणका लागि ठेक्का लागेको उक्त बन्दरगाह निर्माण कार्य गत फेबु्रअरीको पहिलो साताभित्र सम्पन्न गर्नुपर्ने थियो। निर्माणको जिम्मा नेपालको आशिष निर्माण सेवा र चीनको सैङछीले संयुक्त रूपमा लिएको थियो। तर, म्याद थप भएको दुई महिनापछि कोभिडको संक्रमण र त्यसपछि साढे तीन महिनाको लकडाउन र निषेधाज्ञाले निर्माण कार्य बिचमै रोकिएको हो, नेपाल इन्टरमोडल यातायात विकास समितिका निर्देशक युवक डंगोलले भने, यसले निर्माण सम्पन्न हुने अवधि थप ६ महिना लम्बिएको छ। डंगोलकाअनुसार कोभिडका कारण प्रत्यक्ष असर पुगेको आयोजनाको हकमा सरकारले ६ महिनाको म्याद थप्ने निर्णय गरेको छ। कोभिडका कारण यो बन्दरगाहमा पनि प्रत्यक्ष असर पुगेकाले थप ६ महिनाको म्याद थप गर्ने समितिले आन्तरिक तयारी गरिरहेको डंगोलले जानकारी दिए। समितिका अनुसार पहिलोपटक थप भएको म्यादलगत्तै वर्षात सुरु भएको थियो। जसले गर्दा धेरै दिनसम्म काम अवरुद्घ हुन पुग्यो। लगत्तै कोभिड महामारी, लकडाउन र निषेधाज्ञाले निर्माण कार्य पूर्णरूपमा ठप्प भयो। बन्दरगाह निर्माण परामर्शदाता टिम लिडर विनोद कुशवाहाका अनुसार काठमाडौं कन्टेनर फ्रेट स्टेसनमा नियमित रूपमा दुई सय जनाले काम गर्दै आएका थिए। तर, पछिल्लो अवस्थाले एक सय ७० जना कामदार घर फर्के। कामदारको चर्को अभाव, सुरक्षा तथा स्वास्थ्यसम्बन्धी मापदण्ड पालनालगायत कारण काम प्रभावित हुन पुग्योे, कुशवाहाले भने। अहिले ३० जनाको भरमा सानोतिनो काम मात्रै हुँदै आएको छ। यसवाहेक निर्माण कार्यमा प्रयोग हुने निर्माण सामग्री भारतबाट ल्याउन नसकिँदा पनि प्रभावित भएको छ। कोभिड १९ का कारण भारतका ठुल्ठूला उद्योग सञ्चालनमा आउन नसक्दा स्टिल बिल्डिङमा लाग्ने स्ट्रक्चर, साउन्ड बेरिअरलगायत आधुनिक सामग्री ल्याउन सकिएको छैन। यी सामग्री नेपाल भिœयाउन नसकिएका कारण मुख्य कामहरू प्रभावित बने। प्रधानमन्त्री केपीशर्मा ओलीले २०७५ माघमा शिलान्यास गरेको उक्त सुख्खा बन्दरगाहको निर्माण दुई चरणमा भइरहेको छ। एउटा चरणको जिम्मा इन्टरनेसनल कन्ट्र्याक्ट बिडिङ (आईसीबी) अन्तर्गत चिनियाँ कम्पनी सैङछी र दोस्रो चरणको जिम्मा नेसनल कन्ट्र्याक्ट बिडिङ (एनसीबी) ले पाएको छ। लागत खर्च समितिका अनुसार काठमाडौं सुख्खा बन्दरगाहको लागत अनुमान दुई अर्ब १८ करोड ७२ लाख भए पनि एक अर्ब ६७ करोडमा निर्माण हुने भएको छ। बन्दरगाह निर्माणका लागि विश्व बैंकले दुई अर्ब ५० करोड ५२ लाख रुपैयाँ (२२४ मिलियन यूएस डलर) बराबरको ऋण सहयोग उपलब्ध गराएको छ। यस्तो छ सुविधा र फाइदा निजगढ दुर्त मार्ग, दक्षिणमा भारतसँगको रेलमार्ग, उत्तरमा चीनको केरुङ रेलमार्ग र बाहिरी चक्रपथसँग जोडिने यो वन्दरगाह ब्यापारिक गतिविधिका लागि सामरिक महत्वका साथै निकै सस्तो हुने समितिको भनाइ छ। यो बन्दरगाहलाई दक्षिणी छिमेकी मुलुक भारतको कोलकाता, हल्दिया र विशाखापट्टनमका साथै उत्तरी छिमेकी मुलुक चीनको चार सामुद्रिक बन्दरगाह तियान्जिन, सेन्जेन, लियान्युगाङ र झ्याङजियाङसँग पनि सोझै जोड्ने सरकारको योजना छ। बन्दरगाह निर्माणपश्चात काठमाडौं केन्द्रित व्यापारीलाई सामान छुटाउन कोलकाता, वीरगन्ज, विराटनगर र भैरहवा जानुपर्ने समस्या हटेर जानेछ। यो बन्दरगाह निर्माणपश्चात ढुवानी, सीमा क्षेत्रको प्रक्रिया, जाँच पास, क्लियरेन्स र अन्य प्रक्रियामा लाग्ने समय बचत हुनुका साथै लागत खर्च घटेर उपभोग्य वस्तु सस्तो हुने सरकारको दावी छ। बन्दरगाहमा तीन सय ८० वटा २० फिटका कन्टेनर राख्ने व्यवस्था हुनेछ। यसका साथै एक हजार तीन सय वर्गमिटरमा पाँच वटा ब्लकको गोदामघर, तीन हजार ६ सय ३० वर्गमिटरको एक्जिमसहितको खुला जाँच क्षेत्र, दुई सय वर्गमिटरको जाँच्ने स्टेसन, सामान लोड अनलोड, सबारी नापतौल र नियन्त्रण कक्ष, पार्किङलगायत भौतिक पूर्वाधार निर्माण हुनेछ। सुक्खा बन्दरगाह निर्माण सुरु चोभार सुक्खा बन्दरगाह : लम्बियो निर्माण सम्पन्न अवधि दशगजाको सुख्खा बन्दरगाह क्षेत्रमा बन्यो क्वारेन्टाइन (फोटो फिचर)"
कित्ताकाटको यथार्थ !,"काठमाडौं : सरकारले कित्ताकाट सम्पूर्ण रूपमा खुल्ला नभएको भन्दै त्यसलाई थप व्यवस्थित र कानुनबमोजिम हुने व्यवस्था गरिएको जनाएको छ। कित्ताकाट खोलिएको विषयमा सत्तापक्षबाटै विरोध भएपछि भूमि व्यवस्था, सहकारी तथा गरिबी निवारण मन्त्रालयले स्पष्टीकरण दिएको हो। प्रस्तावित भूउपयोग नियमावली जारी नहुन्जेलसम्मका लागि जग्गाको कित्ताकाटबारे गएको भदौ १८ गतेको मन्त्रिस्तरीय निर्णयबाट भूमि व्यवस्था मन्त्री पद्माकुमारी अर्यालले कृषियोग्य जग्गाको खण्डीकरणसम्बन्धी भएका पूर्वनिर्णयहरू बदर गरिएको छ। भूउपयोग नियमावली जारी भई भूउपयोग नक्सा र डाटा तयार गरी स्थानीय तहलाई हस्तान्तरण भएपछि सोहीबमोजिम हुने गरी हाललाई भूउपयोग ऐन, २०७६ र प्रचलित कानुनको परिधिमा रही जग्गाको कित्ताकाटसम्बन्धी व्यवस्था खुलाउने निर्णय गरेकी थिइन्। भूउपयोग ऐन आइनसकेको अवस्थामा तत्कालको निकास दिने हिसाबले विगतमा लागू गरिएका परिपत्रहरूलाई हाल कानुन बनिसकेको अवस्थामा पनि जारी राखिराख्न कानुनी सिद्धान्तको विपरीत हुन्छ। यही भएकाले सर्बोच्च अदालतबाट यस विषयलाई कानुन बनाई व्यवस्थित गर्न आदेश जारी भएको छ। अख्तियार दुरुपयोग अनुसन्धान आयोगको सुझावसमेतको आधारमा कित्ताकाटसम्बन्धी कार्यलाई भूउपयोग ऐन, स्थानीय सरकार सञ्चालन ऐनलगायतमा भएको व्यवस्थाअनुसार हुने गरी परिपत्र खारेज गरिएको मन्त्रालयले जानकारी दिएको छ। विगतमा गरिएका परिपत्रको आधारमा कित्ताकाटसम्बन्धी काम सञ्चालन गर्दा विभिन्न निकाय र सरोकारवालाबाट केही प्रश्न उठेको भन्दै ती परिपत्रहरूको आधारमा केही निश्चित व्यक्ति वा समूहले अवाञ्छित लाभ लिने गरेको छ। तर आम सर्वसाधारण जनताले सेवा पाउन कठिनाइ भएको, नक्कली अंशबन्डा र मिलेमतोको आधारमा विभिन्न सुशासन विरोधी कामहरूसमेत भएका गुनासाहरू आए। त्यसैले त्यस्ता गतिविधिलाई कानुन बनाएर नै नियन्त्रण गर्नुपर्ने अवस्थासमेत रहेको छ। यस्तो प्रसंगमा हाल भूउपयोग ऐनमार्फत नै यसलाई व्यवस्थित गर्ने पहल गरिएको छ। हाल लागू गरिएको भूउपयोग ऐनमा जग्गाको वर्गीकरण गरी कृषियोग्य जग्गाको अन्य प्रयोजनको लागि खण्डीकरण गर्न नपाउने व्यवस्था गरिएको छ। यसलाई कित्ताकाट खोलिएको भनेर व्याख्या गर्न नमिल्ने मन्त्रालयका सचिव टेकनारायण पाण्डेले जानकारी दिए। सर्वसाधारणको सुविधाका लागि कित्ताकाट खोलिएको मन्त्रालयका प्रवक्ता तथा सहसचिव जनकराज जोशीले बताए। सर्वसाधारणका चासो, सरोकार र सुविधाको विषयमा यो मन्त्रालय सदैव सजग र संवेदनशील रहेको छ। यसको लागि मन्त्रालयले विगत केही समययता इतिहासमै पहिलो पटक भूउपयोग नीति र भूमि नीति ल्याएको छ। यी नीतिको कार्यान्वयनका लागि भूउपयोग ऐन तर्जुमा गरी लागू गरेको छ। भूमिसम्बन्धी ऐनमा संशोधन गरी भूमिहीन सुकुमबासी र अव्यवस्थित बसोबासका समस्या सधैंका लागि समाधान गर्न भूमिसम्बन्धी समस्या समाधान आयोग गठन गरी काम सुरु गरिसकेको छ, मन्त्रालयद्वारा जारी विज्ञप्तिमा भनिएको छ। तत्कालीन भूमिसुधार तथा व्यवस्था मन्त्रालयले २०७४ साउन २६ गतेको मन्त्रिस्तरीय निर्णय (तत्कालीन मन्त्री गोपाल दहित)बाट कृषियोग्य जग्गाको खण्डीकरण नियन्त्रण गर्नेसम्बन्धी निर्देशन जारी गरेको थियो। सर्वोच्च अदालतले २०७४ फागुन २ गते मन्त्रालयबाट जारी भएको निर्देशनको विषयमा यथाशीघ्र कानुन बनाएर मात्र जमिनको वर्गीकरण गरी कृषियोग्य, औद्योगिक तथा वन क्षेत्रको जमिन निर्धारण एवं समुचित व्यवस्थापन गर्दै नागरिकको सम्पत्तिसम्बन्धी हकको सुनिश्चितता गर्ने गराउनेसमेतको निर्देशनात्मक आदेश गरेको थियो। २०७५ पुस २७ गतेका दिन भूमिको वर्गीकरण र उपयोगसम्बन्धी कानुन तर्जुमा नहुन्जेलसम्मको लागि मन्त्रालयको उक्त निर्देशनलाई पुनरावलोकन गरी कार्यान्वयनमा ल्याइएको थियो। अख्तियार दुरुपयोग अनुसन्धान आयोगले २०७७ असार ५ गते जग्गाको कित्ताकाट रोक्का गर्ने गरी मन्त्रालयबाट भएको निर्णयबाट विभिन्न समस्या सिर्जना भएको बताएको थियो। सोको निराकरणका लागि मन्त्रालयबाट जग्गाको कित्ताकाट रोक्का गरी खण्डीकरण नियन्त्रण गर्ने सम्बन्धमा भए गरेका निर्णयमा आवश्यक पुनरावलोकन गरी कित्ताकाट खुल्ला गर्नेतर्फ आवश्यक व्यवस्था मिलाउने सुझाव मन्त्रालयलाई दिएको थियो। मन्त्रालयले २०७५पुस २७ गते जारी गरेको निर्देशनको पहिलो बुँदामा भूमिको वर्गीकरण र उपयोगसम्बन्धी कानुन तर्जुमाको चरणमा छन्। हाल कृषियोग्य जमिनको गैरकृषि क्षेत्रमा रूपान्तरणले तीव्रता पाइरहेको छ। यस्तो परिस्थितिबाट खेतीयोग्य भूमिको संरक्षणमा सरकारले अविलम्ब कदम चाल्नु अपरिहार्य भएकोले सोसम्बन्धी कानुनको तर्जुमा नहुन्जेलसम्मको लागि यो निर्देशन जारी गरिएको छ भनी उल्लेख गरिएको थियो। भूउपयोग ऐन, २०७६ जारी भइसकेको छ। निर्देशन जारी गर्दा आधार लिइएको भूमिसम्बन्धी ऐनको सम्बन्धित परिच्छेद नै संशोधन भइसकेको छ। भवनका लागि जग्गाको खण्डीकरण गर्न वा प्लटिङ सम्बन्धमा स्थानीय सरकार सञ्चालन ऐन, २०७४ मा स्पष्ट व्यवस्था रहेकोले सम्बन्धित कानुनको विद्यमानता एवं अख्तियार दुरुपयोग अनुसन्धान आयोगको सुझाव र सरोकारवालाको चासोसमेतलाई विचार गर्दा मन्त्रालयले २०७५ पुस २७ मा जारी गरेको निर्देशनमाथि पुनर्विचार गर्न आवश्यक देखिएको मन्त्रालयले जानकारी दिएको छ। भूउपयोग ऐन, २०७६ जारी भएर उक्त ऐनले भूमिको वर्गीकरण गरी सोहीबमोजिम उपयोगमा ल्याउन प्रदेश तथा स्थानीय तहले स्थानीय भूउपयोग योजना स्वीकृत गरी कार्यान्वयन गर्ने व्यवस्था गरेको छ। स्थानीय सरकार सञ्चालन ऐनअनुसार कित्ताकाटको सिफारिस गर्ने अधिकार सम्बन्धित वडा समितिमा रहेको छ। सोही ऐनमा गाउँपालिका र नगरपालिकाले भूजोखिम संवेदनशीलताको आधारमा जग्गाको उपयोगसम्बन्धी मापदण्ड तोक्न सक्ने तथा गाउँपालिका र नगरपालिकाको पूर्वस्वीकृति नलिई भवनका लागि जग्गाको खण्डीकरण गर्न वा प्लटिङ गर्न नपाइने व्यवस्था गरेको छ। त्यसपछि विभिन्न सञ्चार माध्यमहरूबाट मन्त्री अर्याल, मन्त्रालय, नेपाल सरकारमाथि नै प्रहार हुने गरी अतिरञ्जित, भ्रामक समाचारहरू प्रसारण हुँदै आएका छन्। सोही सन्दर्भमा मन्त्रालयले पत्रकार सम्मेलन गरी कित्ताकाट खुलाउने उक्त निर्णयबारे प्रष्ट्याएको हो। जग्गाको कित्ताकाट खोल्ने सरकारको निर्णय चौतर्फी विरोधपछि भूमि मन्त्रालयले भन्यो कित्ताकाट सम्पूर्ण रुपमा खुला गरेको होइन"
अमेरिकाले टिकटक रोकिछाड्ने,वासिङट्न (सीएनएन): अमेरिकाले चर्चित एप टिकटकमाथि लगाउने भनेको प्रतिबन्धको समयलाई नसार्ने भएको छ। राष्ट्रपति डोनाल्ड ट्रम्पले चिनियाँ कम्पनी बाइटडान्सको उत्पादन टिकटकलाई प्रतिबन्ध लगाउने निर्धारित समय २० सेप्टेम्बरलाई पछाडि नसारिने बिहीबार बताएका छन्। अमेरिकाको मिचिगन राज्यमा आयोजना भएको चुनावी प्रचारसम्बन्धी र्यालीलाई सम्बोधन गर्न जानु अगाडि उनले उक्त प्रतिक्रिया दिएका हुन्। उनले गत जुलाईमै अमेरिकाबाट टिकटकलाई प्रतिबन्ध लगाइने घोषणा गरेका थिए। उनले गत महिना एक कार्यकारी आदेशमा बाइटडान्सले अमेरिकाको राष्ट्रिय सुरक्षा बिगार्न सक्ने खतरा रहेको बारेमा विश्वसनीय प्रमाणहरू रहेको बताएका थिए। टिकटकले ट्रम्प प्रशासनविरुद्ध मुद्दा दायर गरेको थियो। टिकटक अमेरिका र अन्य पश्चिमा मुलुकमा पनि धेरै लोकप्रिय रहेको एप हो। यस वर्षको पहिलो त्रैमासिकमा ३१ करोड ५० लाख गुणा बढी डाउनलोड भएको एक विश्लेषक कम्पनी सेन्सर टावरले जनाएको छ। यति धेरै डाउनलोड भएको कुनै पनि एपको इतिहासमै पहिलो पटक हो। भारतमा पनि युवापुस्तामाझ लोकप्रिय रहेको टिकटकलाई त्यहाँको सरकारले केही समय अगाडि प्रतिबन्ध लगाएको थियो।
श्रद्धाञ्जली निर्मला,"प्रिय निर्मला, समवेदनाका असीम असीम पीडाहरू। आज पनि उस्तै छन्, तिमीप्रतिको माया जति गरे पनि कम छ। खाटा बस्न नसकेको घाउ र नुनचुक बनेर तर्साइरहने डरलाग्दा खबरहरूले निरन्तरता निर्वाह गरिरहेका छन्। यो मानसपटलमा ओझेल हुन नसकेको तिम्रो छवि र तिमीसँग घटेको घटनाको असर आलो बनेर खट्किरहन्छ अनि बिथोलिरहन्छ मस्तिष्क। जीवनको तेह्र वसन्त हिँड्दै गरेकी तिमीलाई बलात्कारपछि हत्या गरिएको पनि महिनौं बितिसकेको छ। थाहा छैन, तिम्रो न्यायका लागि हामीले अझै कति महिना कुर्नुपर्ने हो। केही पुरुषको विकृत मानसिकताबाट जन्मेको कुकृत्यद्वारा निमोठिएको तिम्रो कोपिला जीवन उजाड्ने यौन पिपासुको भत्र्सना जति गरे पनि कमै हुन्छ। कति कति बेला लाग्छ कि भत्र्सना गर्ने शब्द नै छैन। विषाक्त बनिरहेको वर्तमानमा तिमीजस्तै धेरै निर्मला असुरक्षित छन् र घाइते पनि। घटनाको निरन्तरतामा समयलाई मुठीमा लिएर थिचेको तिम्रो कलिलो शरीरबाट उठेको प्राण र निष्प्राण शरीरको कल्पनाले जो कोही स्तब्ध भए हामी अभिभावक त्यसै यसै चिसा भयौं। मरेसरह आभास गरिरहेछौं। तनाव झेलिरहेछ मस्तिष्क, गाँठो परिरहेछ मन। यस्तो कहालीलाग्दो कुकृत्यप्रति मानवीयता र न्यायको आवाज लगाएर साराका सारा उठ्यौं। तर, आकाश छेडेर विश्व मानवतालाई तरंगित पारेको हाम्रो आवाजले तिमीलाई न्याय दिलाउन सकेन। त्यसप्रति साह्रै दुःख लाग्छ र त्यो घाउ अझै बल्झिरहन्छ, मल्हमको आशा गरेर। रोकिएका छैनन् निर्मला ! अहिलेसम्म पनि अनवरत तिम्रा लागि उठाइएका न्यायका आवाज। रोकिने छैनन् सायद तिमीले न्याय नपाउन्जेल। सृष्टिको यो फूलबारी सबैको साझा हो। आफ्नो आयुभरि निर्धक्क जन्मन, हुर्कन र बाँच्न पाउनुपर्ने मानिसको नैसर्गिक अधिकार हो। लागू हुँदैन तिमीजस्ता छोरीहरूमा तर। मानवले मानवत्व छोड्छ भने त्यसको सघन उपचारको व्यवस्था किन गर्न सक्दैन व्यवस्थापनले। छोरीका लागि आफ्ना, आफ्नै आँगन असुरक्षित र आफ्नै आकाश डरलाग्दो किन बन्छ ? प्रकृतिको संरचना र मानव सभ्यताको खिल्ली उडाएर मानवले कलंकलाई सर्वनाम बनाउँछ र बलात्कार गरी कस्तो सन्तुष्टि लिन्छ त्यो पौरुषत्वले ? जो आमाकै स्तन चुसेर हुर्केको हुन्छ, बहिनीबाट टीका, श्रीमतीबाट माया र छोराछोरीलाई काखमा खेलाएको हुन्छ। अचम्म लाग्छ, कसरी निमोठ्छ कोपिला ? निर्मला ! अक्षम्य अपराध भएर निमोठिएको तिम्रो सास र कलिलो वय सम्झँदा हृदय थरथर काप्छ। अन्योल समयका कहालीलाग्दा खबरअघि हृदय शिथिल हुन्छ। असाध्यै डरलाग्दो भएको थियो र भइरहेको छ। पुरुषलाई समाजको एउटा सदस्य हुनुमा लज्जाबोध गराउने यस्तो पीडक परिभाषायुक्त शब्द ओठसम्म नल्याउन पाए पनि हुन्थ्यो। किनकि पुरुष नारी सृष्टिका बराबर र सुन्दर आधार हुन्, जसले संसार स्वर्ग बनाउँछन्। हो निर्मला ! तिम्रो न्यायका लागि साराका सारा आवाज एकजुट भयौं। गाउँ गाउँ, सहरदुर्गम साराले न्यायको माग गर्दै आवाज उठाइरह्यौं। मिडियामा खबरदारी गरिरह्यौं, न्याय न्याय भनेर न्यायालय गुहारिरह्यौं। तथापि सांसद संसद् चलाइरहने, नेता भाषण गरिरहने, जनता पीडामा छट्पटाउने तर दोषीको केही खबर नल्याउने। अन्योलमा छोरीहरूले अब के गर्ने ? आफ्नै आँगन र बाटो डरलाग्दो भएपछि ! आफ्नै फूलबारी र पिँढी असुरक्षित बनेपछि। हामीले कुन युगको पुनरागमन भयो भनेर सम्झने। आज मलाई पौराणिक पात्र परशुरामको सम्झना आइरहेछ, जसले अन्यायको विरोधमा २१ पटक पृथ्वीका क्षत्रीहरूको नाश गरेर पृथ्वीलाई क्षत्रीशून्य बनाएका थिए। यो धर्तीलाई त्यसैगरी बलात्कारी मुक्त बनाउन पाए ? बलात्कार र बलात्कारजन्य घटनाका दोषीहरू कानुनको कठघरामा आउन र ल्याउन नसक्नु नियति हो कि कानुनको दोष ? लाग्छ, अधिकारका कुरा गर्नेहरू पनि आफ्नै अभिष्ट पूरा गर्दैछन् र जस्केलोबाट उम्काउँदै छन्, यौन दुराचारमा संलग्न अपराधी। सबैको यही चाहना हो, यौन शोषण र बलात्कार गर्नेलाई कानुनी दण्ड होस्। पीडितले न्याय पाओस्। तिम्रो आत्माले न्यायको फिराद लेख्नेलाई सद्बुद्धि देओस्। तिम्रो बलात्कार र हत्याको खबरका प्रत्येक लाइनले चिच्याए, प्रत्येक अखबारका शब्द शब्द कामे, प्रत्येक खबर पढ्ने र सुन्ने थरथरी भयौं। छोरीका कलिला मुहारभरि तिम्रो प्रतिछायाले सबैलाई तर्सायो। लाछी र कायरले गरेको अपराधको सुनुवाइ होस् र तिम्रो आत्माले शान्ति पाओस् भनी नारा र जुलुस गर्यौं। पीडित मानव समुद्रले राणाकालीन पर्खाल भत्काएकै हो, शाहकालीन साङ्लाहरू पनि तोडेको थियो। तर खै के थियो कुन्नि ! हाम्रो आवाजमा दम नै थिएन वा मानौं बलात्कार न्याय दिने विषय नै होइन। यसको सुनवाइ पनि जरुरी छैन। के बलात्कार, हत्या जस्ता निर्मम घटना सामान्य हुन् त ? कि हामीले मागेको न्यायिक मागको अवधारणा गलत थियो ? सयौं निर्मलालाई असुरक्षित र अपराधीलाई अझ सुरक्षित वातावरण किन ? सारा जनता एकातिर न्यायालय अर्कातिर। विकासले बाँकी नराखेको र विज्ञानले ग्रह नक्षत्र नापेको यस समयमा हामीले भने छोरीचेलीको जीवन असुरक्षित महसुस गर्नु सभ्यतामूलक चुनौती नै हो। पुस्तौंपुस्ताका जीवनको मानवीय मूल्य र मान्यताको समावेशीय उपक्रम हो यो समाज। अहिंसा, करुणा, सहानुभूति, भ्रातृत्व, अपनत्व मानिस मात्रको गरिमाका लागि सम्मानको भावना र मानवता प्रतिष्ठित गर्ने एक प्रशोधनात्मक सामाजिक परियोजना पनि हो। यस्ता हृदयविदारक घटना बलात्कार, हत्या र हिंसाले हाम्रो सहानुभूति अहिंसा तथा मानिसप्रति हुने संवेदनालाई प्रायः समाप्त गर्छ। त्यस्ता घटनाले आक्रोश, रोष र मानवीय व्यवहारप्रति घृणा भर्छ। यो भनेको समाजिक अनुशासन र मर्यादालाई चुनौती दिनु नै हो। सामाजिक सन्तुलनमा असर पार्नु हो। यस्तो किन भइरहेको छ ? सामान्यभन्दा सामान्य घटना जस्तो गरी दिनहुँ अखबारमा कामिरहेका अक्षरहरूले केको पुष्टि गराइरहेका छन् ? समय किन यति धेरै निर्मम छ निर्मला ? किन तिमीलाई फक्रन, फल्न र फुल्न, बाँचुन्जेल आफ्नै सुवासले आफ्नै घरआँगन मगमगाउन दिएन ? अक्षम्य अपराधको कारबाही किन हुँदैन ? के माग्छ बलात्कार र हत्याको विरुद्धमा समयले ? चिच्याईचिच्याईकन किन मौन हुन्छन् आवाजहरू ? आकाश छेड्ने विद्रोही स्वर किन सम्बन्धित निकायले सुन्दैन र दिँदैन न्याय ? बलात्कार र हत्या जस्ता कुरामा आमनागरिकले न्याय माग्नु पनि कति लज्जास्पद छ ? कानुन, नियम, सीमा र परिधिमा बसेका देशवासीलाई विकृत मनोदशाको निर्ममताले समाजको एक पुरुष हुनमा लज्जाबोध पक्कै गराउला तर निर्मला तिमीलाई न्याय खै ? कलिला निर्मलाहरूको बलात्कारले अरू बालिकामा हुने मानसिक भय, यातना, आमाबाबुको अवस्था, दाजुभाइको सोचाइ कति पीडादायी हुन्छ होला। यौनविकृत पुरुषत्वको घमण्ड गर्ने बलात्कारीले यही समाजको एक सदस्य छोरा, भाइ, साथी, श्रीमान् र बाउको ठाउँमा बस्दै बलात्कारका सिकार भएका निर्मलाहरूको आफन्त आफू हुँ भन्ने कल्पना गर्न किन सक्दैनन् होला ? फक्रन नपाएका कलिला कोपिलालाई लछारपछार पारी निमोठ्न हात कसरी कापेन ? जीवन रक्षाको प्रतिकारमा याचनाका तिम्रा हाउभाउअघि तिम्रो आवाज थुन्न अगाडि बढेका हातहरू। निर्मला यति बेला मेरो कलम थरथरी काँपिरहेछ र रसाइरहेका छन् आँखा। धिक्कार होस् ! मानिसको जन्मलाई बदनाम गर्ने सृष्टिको सुन्दर फूललाई निमोठेर कस्तो तिर्खा मेट्छ मान्छे। छोरीहरूलाई हजुरबा, बा, काका, मामा र दाजुभाइमा भर नगर्नू है भनेर सिकाउन कसरी बोली फुटाउनू ? यी नाता कति प्रिय छन् हामीलाई त जुन नाताबिना खै कता हुन्छ र परिवार ? कुल जनसंख्याको आधाभन्दा बढी भाग ओगटेका महिला भएको यो देशमा धेरै ठूला ठूला राजनीतिक परिवर्तन आएका छन्। महत्वपूर्ण भूमिका निर्वाह गरी निर्णायक बिन्दुमा पुर्याउने नेपाली महिलाका जीवन र मर्यादामा उल्लेख्य परिवर्तन भने आउन नसकेको यस समयमा पीडकलाई कानुनको दायरामा नल्याउनु लज्जास्पद हो। क्रान्तिको ज्वाला बोकेर देशलाई समृद्ध बनाउन भूमिगत भएर जंगल पस्ने दिदीबहिनी उपल्लो ओहदामा पुगेर मौन बस्नुको कमजोरी कम लाजमर्दो छैन। लोकतान्त्रिक गणतान्त्रिक व्यवस्थामा प्रवेश गरेको देशमा केन्द्रदेखि स्थानीय व्यवस्थापन निकाय छन्। तथापि निर्मलाहरू असुरक्षित छन् किन ? पत्रपत्रिका, टेलिभिजन, सामाजिक सञ्जालले दिनहुँ दिइरहने बलात्कार र हत्याका समाचारले हामीलाई जड बनाउँछ। बलात्कार र हत्याजस्तो अपराधका लागि दिने सजायका लागि हामीले कसैको आज्ञा पर्खनु पर्छ र ? बलात्कार शब्द आफैंमा कति भयावह लाग्छ भने कल्पनाले पनि शरीर जिरिंग हुन्छ। सास रोकिएझैं हुन्छ। वर्तमानमा पालैपालो लुछिएका र मारिएका निर्मलाहरूका घटनाका बारेमा सुन्छौं, हेर्छौं र निरीह बनेका छौं। सभ्यतामा पर्ने प्रभावबारे सोच्न आवश्यक छैन र हामीलाई ? निर्मला कति गाह्रो भयो होला तिमीलाई एक मुठी सास फ्याँक्न, कति आधार खोज्यौ होला त्यही प्राण बचाउन ? ओहो ! कति छटपट भयो होला त्यो देहमा ? सामाजिक तथा कानुनी रूपमा जघन्य अपराध हो, बलात्कार। बलात्कार र हत्या अक्षरका संयोजनलाई शब्दकोशबाट निकाल्न पाए ? अनि निकाल्न पाए विकृत पुरुषको मानसिकताबाट ! एकअर्काका पूरक प्रकृति पुरुष संसारको सिर्जनाकर्ता, संरक्षणकर्ता। एकअर्काको इज्जतमा र सम्मानमा मुस्काइरहन्छ यो संसार। यस्तो सुन्दर संसारको सौन्दर्यलाई खलबल्याउने अधिकार कसैको छैन। आफ्नो जीवन आफ्नै मनलागी फुल्न, घुम्न, हुर्कन, बढ्न र बाँच्न पाउनुपर्ने माग गर्नुपर्ने आजको शताब्दीलाई कस्तो संज्ञा दिने ? बाँच्न पाउनुपर्छ, न्याय पाउनुपर्छ भन्ने आवाज कुन समयको माग हो ? निर्मला ! आज हाम्रो आवाज मात्र दबिएको हो, तथापि हाम्रो आवाज बोलिरहेकै छ न्यायका लागि। असंवेदनशीलताको हदमा तिम्रो श्वास निमोठेसरह न्यायका आवाजलाई निमोठिरहन पक्कै सक्दैन समयले। हाम्रो आवाज थाक्दैन र छोड्ने छैन तिम्रा लागि न्याय माग्न। दिनप्रतिदिन बढ्दो दण्डहीनताबाट यस्तो जघन्य अपराधमा संलग्नले उन्मुक्ति पाइरहेछ यी न्यायालयहरूमा देखिएको संवेदनहीनता लज्जास्पद र चिन्ताजनक पक्कै छ। बलात्कार र बलात्कारजन्य घटनाका दोषीहरू कानुनको कठघरामा आउन र ल्याउन नसक्नु नियति हो कि कानुनको दोष ? लाग्छ, अधिकारका कुरा गर्नेहरू पनि आफ्नै अभिष्ट पूरा गर्दैछन् र जस्केलोबाट उम्काउँदै छन्, यौन दुराचारमा संलग्न अपराधी। सबैको यही चाहना हो, यौन शोषण र बलात्कार गर्नेलाई कानुनी दण्ड होस्। पीडितले न्याय पाओस्। तिम्रो आत्माले न्यायको फिराद लेख्नेलाई सद्बुद्धि देओस्। गम्भीर प्रश्न यौन विकृत र ग्रसित मनोविकारको उपचार कसरी गर्ने ? बलात्कारमुक्त समाज कसरी बनाउने ? यस्तो अवस्थामा न्याय दिन नसक्ने सरकारको आशा कसरी गर्नु खै ? अति भयो अब। भयरहित बाँच्न, हाँस्न पाउनुपर्छ। वर्तमानमा क्रूर समयको चित्कारबाट निस्केर निर्धक्क श्वास फेर्न चाहन्छन् निर्मलाहरू। आयुभरि भयरहित बाँच्न चाहन्छन् उनीहरू। मौनताका धेरै अर्थ लाग्छन् तर चित्कारको यौटै। मौनतामा पीडित समयको क्रन्दन अझै बढी लेख्न शब्द आएनन्, कलम सरेन तर पोखिन बाँकी धेरै छन्। बिनाकसुर पुरुषद्वारा मौन ढुंगा बनाइएकी अहिल्या, फेरि पुरुषद्वारा नै ब्यूँत्याइएकी दण्डहीन कथाका विचित्रलाग्दा प्रसंगलाई नौलो नमान्ने प्रचलनमा बलात्कारित समयको अति कमजोर कानुन व्यवस्था र पीडा समयको असहयमा लज्जित मानवीयताको छेवैमा सहश्र आँसुले श्रद्धाञ्जली तिमीलाई निर्मला ! हृदयका आगोहरू तिमीले न्याय पाएपछि मात्रै निभ्नेछन्।"
हामी मजदुर कसरी बाँच्ने ?,"विराटनगर : मोरङ बुधनगरका ४० वर्षीय वीरेन्द्र मुखियाको दैनिकी सहजै चलेको थियो। बिहान ठेला तान्ने कामको कमाइले चार जनाको परिवार पाल्न समस्या थिएन। तर, चैत ११ देखि आजसम्म भने उनलाई निकै समस्या परिरहेको छ। झन् यही अवधिमा श्रीमती गुमाउनुको पीडाको त सीमा नै छैन। श्रीमतीको क्रिया गर्दा लागेको ऋणको बोझ ठेलाले नथाम्ने भएको छ। विराटनगरमा निषेधाज्ञा खुकुलो भएसँगै ठेला लिएर बजार त निस्कन्छन्, उनी। तर, काम नपाउनुको पीडा अर्कै छ। आफूहरू विराटनगरका बसिम आलमको नेतृत्वमा खटिएका युवाको समूहले खुवाउने खानाको भरमा बाँचेको उनी सुनाउँछन्। श्रीमती बितिन्। आम्दानी छैन। ठेला निकालेर मात्रै के गर्नु सामान ओसारपसार गर्ने यात्रु छैनन्, उनले भने, यी भाइहरूले खुवाएको खानाले बाँचेका छौं। सहयोगी आलमले वीरेन्द्र जस्ता धेरै जना समस्या परेकाले सहयोग गरेको बताउँछन्। उनी भन्छन्, धेरैले रोजगारी गुमाए, भोकै रात कटाउने पनि भेटिए। त्यसैले सहयोग गरेका हौं। काम गरेरै खाऊँ भने काम पाइँदैन, फेरि आफूहरू ठेला तान्नेबाहेक अरू काम नजानेकाले समस्यामा परेको वीरेन्द्रले सुनाए। विराटनगरमा ठेला तान्ने धेरै छौं, सबैको समस्या उस्तैउस्तै छ, उनी भन्छन्, प्लेन र गाडी नचल्दा ठेलामा सामान लैजाने यात्रु हुँदैनन्। यसले हामी समस्यामा परेका हौं। बजार वा पसल बिहानदेखि बेलुका ७ बजेसम्म खुल्दा अत्यावश्यक सामान किन्ने मात्रै बजार आउनाले यस्ता ठेला चलाउनेहरू काम पाएका छैनन्। अहिले उनीहरूको दिन सडक किनारमा ठेला राखेर कसैले बोलाउलाकी भनेर कुर्दै बित्ने गरेको छ। दैनिक भोका चार सयले खान्छन् खाना संघीय सरकारले गरेको सुरुआती लकडाउनसँगै विभिन्न संघसंस्था र स्थानीय तहको राहत वितरण अभियान बाक्लै चल्यो। लकडाउन सुरु हुँदा पहिलेको जोहो भएकैले पनि राहत लिए। जुन समय राहत सामग्री बाँडिहाल्ने समय थिएन। त्यसपछिका समयमा लकडाउन र निषेधाज्ञा लम्बिँदै जाँदा तह क्वारेनटाइन व्यवस्थापनमा लागेका संघसंस्था हराए। त्यसै समयमा रोजीरोटी गुमाएका मजदुरको जोहो पनि सकियो। तर, कतैबाट न त राहत आयो न त दैनिक खाना नै। रोगले भन्दा भोकले मरिने डर बोकेका मजदुर र सडकमा दैनिकी गुजार्नेहरू भोकै भएपछि खाना खुवाउने अभियान चलाएका समाजसेवी युवा बसिम आलमलको टोलीले नियमित सडकमा भेटिएकालाई खाना खुवाइरहेको छ। सबैतिर बन्द भएपछि मजदुरी गर्नेहरू सडकमा आइपुगेको अवस्थामा सडकपेटीमै बस्नेहरू र दैनिक मजदुरी गर्ने चार सयको हाराहरीमा खाना खाने गरेको आलमको भनाइ छ। सुनसरी इटहरी नगरपालिका गाडीचालक सन्तोष चौधरी दैनिक खाना खान पुग्छन्। यातायात बन्द हुँदा भोकै बस्ने समस्याको समाधान युवाहरूले नगरेको भए भोकै मरिन्थ्यो होला भन्छन्, चौधरी। उनले भने, सरकार र गाडी मालिकले गर्ने काम बसिम आलमले गरेको छन्, बिहान र बेलुुका हामी जस्ता मजदुरलाई खाना खुवाउने अभियानले नै हामी बाँचेका हौं। बसिमसँगै संक्रामक रोगको पर्वाह नगरी केही युवाहरू विराटनगरका सडकमा दिनहुँ असहायलाई खाना बाँड्दै हिँडिरहेका छन्। आलमका अनुसार उनीहरू आफैं रकम संकलन गरेर खाना र तरकारी जुटाउँथे। पकाउने ठाउँ ट्राफिक चोकको रोयल बिर्यानीलाई छाने। अहिले थुप्रै संस्थाहरूले सहयोग गरिरहेको बताए। तर, सहयोगमा सरकारी तथा एनजीओ, आईएनजीओको सहयोग नलिने नीतिसमेत युवाहरूले लिएको उनले बताए। ००"
बिकेन ओल,"सिरहा : गत वर्ष धनगढीमाई नगरपालिका११ का कमलकुमार सिंहले डेढ विघा जग्गामा ओल तरकारी खेती गरेका थिए। लगानी र मेहनतअनुसार उनले उब्जाएको ओल बेचेर आम्दानी पनि हात पारे। त्यसैले उत्साहित भएर यस वर्ष थप तीन बिघामा तरकारी लगाए। तर, कोरोना महामारीले यसपालि उनले सोचेअनुसार भएन। कोरोनाको कारण लकडाउन भयो। बजार बन्द भयो। सिंहले खेतमा मनग्गे ओल उब्जाए। केही टिपेर घर पनि ल्याए। मजदुर लगाएर बेच्न ठिक्क पारे। तर, बजारमा बेच्न आउँदा प्रहरीको परेशानी झेल्नुपर्ने र घरमै आक्कलझुकल आएका व्यापारीले पनि भाउ दिएनन्। सस्तोमै बेच्नुपर्यो। लगानीअनुसार आम्दानी नहुने हो कि भन्ने चिन्तामा उनी छन्। कोरोनाले मेहनत र लगानीअनुसार आम्दानी भएन। माघ महिनामा ओल तरकारी उनले लगाएका थिए। साउनमा बेच्न सुरु हुन्थ्यो तर, लकडाउनका कारण उनले बेच्न पाएका छैनन्। तरकारी खेती गर्दा मजदुर, मलखाद्य बिउमा लाखौं रुपैयाँ लाग्यो, उनले भने, तर, उब्जाएको तरकारी पनि बेच्न पाएको छैनन्। खेतमै सड्न दिनु भएन। टिपेर घरमा ल्याउँछौं। सस्तोमा बेच्छौं। लाखौंमा लगानी र हजारौंमा आम्दानी भएको उनले सुनाए। कमलकुमार पहिले एनजीओ जागिरे थिए। उनले असिस्टेन्ट सबइन्जिनियर पनि अध्ययन गरेका छन्। जागिर छोडेपछि उनी तरकारीखेतीमै सक्रिय भए। उनी पहिले उखु खेती गर्थे। उखु छोडेर उनी अब ओल खेती गर्न थालेका छन्। प्रदेश सरकारबाट उनले कृषिका लागि तीन लाख रुपैयाँ अनुदान पनि पाएका थिए। जागिरमा हुँदा पनि कृषिमै फर्किने सोच थियो, उनले भने, त्यहीअनुसार खेतीमा लागेका छौं। किसान कोरोनामा मारमा परेको छ। सरकारले राहत दिनुपर्छ। गत वर्ष १२ लाख रुपैयाँको ओल बेचेको थिएँ। खर्च कटाएर आम्दानी पनि राम्रै भयो, उनले भने, त्यही सोचेर खेती बढाएँ। बेच्न पाएको भए २० लाख कम्तीमा हुन्थ्यो। तर, कोरोनाले सबै बर्बाद पारिदियो। त्यसमाथि भारतीय बजारबाट भित्रिने ओलले यहाँका किसान झन् मारमा परेको उनले बताए। साउनमा ओल सय रुपैयाँमा बिक्री हुनुपर्ने हो तर, सस्तोमै बेच्नुपरेको छ। सोही गाउँका पुनित दास पनि ओल तरकारी गरेका छन्। उनले पनि बेच्न पाएका छैनन्। धेरथोर गाउँमै बेच्छन्। यो गाउँमा उनीहरू जस्तै दर्जनौँ व्यक्तिले ओल तरकारी खेती गर्दै आएका छन्। लकडाउनको मारमा परेर उनीहरू समस्यामा छन्। सरकारले कृषिमा आधारित किसानलाई राहत दिनुपर्ने उनीहरूको माग छ। ओल तरकारी खासगरी तराईमधेसमा लगाइने गरिएको छ। यसमा दुई प्रजाति लोकल र विकासी छन्। जसमा लोकल कोक्याउने खालको हुन्छ। विकासी भन्ने कोक्याउँदैन्। काठमाडौं वा पहाडतिर ओल त्यति नखाने भएकाले यसको बजारमा पनि नफस्टाएको कमलकुमार सिंह बताउँछन्। गृहिणी मीना विश्वकर्माका अनुसार कोक्याउने ओलमा कागती वा कागतीको पात लगाएर उसिन्नुपर्छ। तेलमा तारेर पकाएर खाँदा कोक्याउँदैन्। पहाडतिर पनि ओल तरकारी खान सुरु भए यसको खेती झन् फस्टाउने उनले बताइन्।"
पत्तै नपाई भाग्यो कोरोना भाइरस,"बुटवल : रूपन्देही सियारी गाउँपालिका१ की ९६ वर्षीया एक वृद्धा आफू कोरोना संक्रमित भएको थाहै नपाई निको भएकी छन्। ती वृद्धालाई यही भदौ ९ गते कोरोना संक्रमण पुष्टि भएको थियो। तर, परिवारका सदस्यले कोरोना लागेको छ भनेर जानकारी नै गराएनन्। कोरोनाको बारेमा जानकारी दिएर भय सिर्जना गरेको भए हजुरआमाले चिन्ता लिन सक्नुहुन्थ्यो, उनका एक नातिले भने, त्यसले अरू जटिलता थपिन सक्थ्यो। यद्यपि, ती हजुरआमा घरका सदस्यलाई भनिरहन्छिन्, मास्क लगाऊ, नत्र कोर्यो (कोरोना) हुन्छ। उनी कोरोनालाई कोर्यो भन्छिन्। कोरोना लागेपछि के हुन्छ भन्ने पत्तो छैन। न अहिले देखिएको त्रासकै बारेमा जानकारी छ। सुरुमा एक जना नातिमा कोरोना देखिएपछि ती हजुरआमासँगै बुहारी पनि संक्रमणमा परिन्। तर, कुनै लक्षण देखिएन। हजुरआमा कुनै लक्षण नै नदेखिई कोरोना संक्रमणमुक्त हुनुभयो, नातिले भने। ती वृद्धाको स्याहारसुसार बुहारीले गरिन्। बुहारी पनि कोरोना पोजिटिभ नै थिइन्। छोराले पकाएर खुवाए। हजुरआमाको दैनिकी अरू बेलाजस्तै बित्यो। कुनै लक्षण नदेखिएपछि थप औषधिको आवश्यकता देखिएन। खाजा, खाना खुवाउने नियमित प्रक्रियाजस्तै बन्यो। तातो पानी पर्याप्त खुवाइएको नातिले सुनाए। वनस्पतिको रसबाहेक अरू खुवाउनु परेन। उनले मन्दिर जाने, पूजा गर्ने, नुहाउने, खानेजस्ता नित्यकर्ममै समय बिताइन्। ८४ पूजा गर्दाको मन्दिर घरमै छ। दिउँसो त्यही मन्दिरछेउ गएर बसिन्, साँझबिहान घरभित्रै। एक नातिलाई भने ज्वरो आएको थियो। हजुरआमाले सहजै निको भएपछि परिवारका सदस्य दंग छन्। सुरुमा जेठो नातिलाई संक्रमण देखिँदा त्रास थियो। दुई दिनसम्म सय डिग्रीभन्दा बढी ज्वरो आयो। पोजिटिभ रिपोर्ट आएपछि आइसोलेसनमै बसे। पाँच जनाको परिवारमा तीन जना संक्रमित भए, अन्यलाई संक्रमण देखिएन। त्यति धेरै आत्तिइहाल्नुपर्ने अवस्था रहेनछ। तर, सतर्क हुनुपर्छ, नातिले भने। कोरोनापछि हजुरआमालाई मास्क लगाउन नातिले सिकाए। कोरोनाका विषयमा अरू जानकारी दिएनन्। हजुरआमा निको भएपछि उनीहरूको निष्कर्ष छ, कोरोनाबाट निको हुन आत्मबल चाहिँदो रहेछ। त्रासले झन् बढी जोखिम हुने उनीहरूको परिवारको अनुभव छ। हजुरआमा निको भएपछि गाउँपालिकाका जनप्रतिनिधि घरमै आएर बधाई दिए। स्वास्थ्य मापदण्डअनुसार डिस्चार्जको प्रमाणपत्र थमाए। तर दोस्रो परीक्षण सरकारीस्तरबाट नभएपछि उनीहरूले निजी क्लिनिकबाट गराए। १७ दिनमा रिपोर्ट नेगेटिभ आयो। ती हजुरआमाको शारीरिक अवस्था भने असामान्य छ। दुर्घटनामा पिठ्युको हाड भाच्चिएपछि उनी अरूकै सहारामा हिँडडुल र उठबस गर्छिन्। दुर्घटनाको केही सयमपछि उनलाई प्यारालाइसिस भएको थियो।"
कांग्रेसमा ब्युँतिँदै हिन्दूराष्ट्रको मुद्दा,"काठमाडौं : महाधिवेशन नजिकिएसँगै कांग्रेसमा हिन्दूराष्ट्रको मुद्दा पुनः उठ्न थालेको छ। संविधान जारी भएदेखि सुषुप्त रूपमा उठ्दै आएको यो विषयलाई महाधिवेशनमा एजेन्डा बनाउने केही नेताको तयारी छ। १४ औं महाधिवेशनमा सनातन हिन्दूराष्ट्रको एजेन्डालाई सशक्त रूपमा उठाउँछौं, केन्द्रीय सदस्य शंकर भण्डारीले भने, हिन्दू धर्म नेपालको राष्ट्रिय पहिचान हो। हाम्रो राष्ट्रियता हो। यसलाई स्वीकार गर्नेलाई पार्टीमा स्थापित गराउनु हाम्रो अभियान हुनेछ। संविधानमा रहेको धर्मनिरपेक्षताप्रति असन्तुष्टि जनाउँदै कांग्रेस नेता खुमबहादुर खड्काले पार्टीभित्र र बाहिर हिन्दूराष्ट्रको पक्षमा बहस चलाएका थिए। तर, उनको निधनपछि उक्त मुद्दा पार्टीमा मलिन रूपमा उठे पनि त्यसले दबाब सिर्जना गर्न सकेन। खड्कानिकट केन्द्रीय सदस्य भण्डारीलगायत नेताले हिन्दूराष्ट्रका पक्षमा आवाज उठाउँदै आएका छन्। काठमाडौंमा दुई वर्षअघि सम्पन्न महासमिति बैठकमा सहभागी १ हजार ४ सय सदस्यमध्ये करिब ७ सयले हिन्दूराष्ट्रका पक्षमा हस्ताक्षर बुझाएका थिए। त्यसलगत्तै बसेको केन्द्रीय कार्यसमिति बैठकमा नेताहरू बालकृष्ण खाँण, एनपी साउद, डा शेखर कोइरालालगायतले पनि धर्मनिरपेक्षताका ठाउँमा धार्मिक स्वतन्त्रता हुनुपर्ने माग चर्काे रूपमा उठाएका थिए। यसअघि मौसमी रूपमा कांग्रेसमा धर्मको विषयले चर्चा पाउँदै आए पनि महाधिवेशन नजिकिएसँगै शीर्ष नेता हिन्दूराष्ट्रका विषयमा बोल्न थालेका हुन्। धर्मनिरपेक्षताका विषयमा असन्तुष्टि देखिन थालेको छ। यसबारे पार्टीले ठोस निर्णय गर्नुपर्ने बेला आएको छ, बीपी जयन्तीका अवसरमा आयोजित पार्टीका शीर्ष नेता सहभागी कार्यक्रममा उपसभापति विजयकुमार गच्छदारले भने, धार्मिक स्वतन्त्रता वा हिन्दूराष्ट्र अहिले गर्न मिल्छ वा मिल्दैन तर हिन्दू बाहुल्य मुलुकमा धार्मिक स्वतन्त्रताको कुरा नेपाली कांग्रेसको मान्यतामा थियो। बीपी कोइराला, गणेशमान, किसुनजी, गिरिजाबाबुलाई सम्झिँदै कांग्रेसले यसमा पुनर्विचार गर्नुपर्ने हुन्छ। उनले हिन्दूराष्ट्रका पक्षमा निर्णय गर्न कांग्रेसले ढिलाइ गर्न नहुने बताएका थिए। महामन्त्री डा शशांक कोइरालाले हिन्दूराष्ट्रको मुद्दा बेलाबखत उठाउने गरे पनि एजेन्डाकै रूपमा भने लिएका छैनन्। तर, उनले महाधिवेशनमा हिन्दूराष्ट्रको मुद्दा एजेन्डाका रूपमा उठ्न सक्ने बताउँदै आएका छन्। कांग्रेसको केन्द्रीय तहमा हिन्दूराष्ट्रका पक्षमा खुलेर बोल्ने नेता कम भए पनि तल्लो तहमा भने संख्या ठूलो छ। पूर्वउपसभापति गोपालमान श्रेष्ठलगायत नेता पनि हिन्दू राष्ट्रका पक्षमा खुल्न थालेका छन्। महाधिवेशनमा हिन्दूराष्ट्रको मुद्दा उठे त्यसलाई कसरी सम्बोधन गर्ने भन्नेमा कांग्रेसमा छलफल भने भएको छैन। कतिपय नेताले महाधिवेशनअघि नै हिन्दूराष्ट्रका बारेमा पार्टीले स्पष्ट धारणा बनाउनुपर्ने भन्दै नेतृत्वको ध्यानाकर्षण गराउँदै आएका छन्। ८ सय महासमिति सदस्यले हिन्दूराष्ट्रका पक्षमा हस्ताक्षर बुझाइसकेका छन्। महाधिवेशनमा यो विषय झनै पेचिलो हुने निश्चित छ, एक केन्द्रीय सदस्यले भने, महाधिवेशनमा यो विषय उठ्यो भने कसरी हल गर्ने ? त्यसैले अहिले नै हामीले हिन्दूराष्ट्रका बारेमा स्पष्ट धारणा बनाउनुपर्छ। सभापति शेरबहादुर देउवा भने धर्मबारे मौन छन्। उनले न धर्म निरपेक्षताबारे बोलेका छन् न त हिन्दूराष्ट्रबारे। वरिष्ठ नेता रामचन्द्र पौडेल, उपसभापति विमलेन्द्र निधि, पूर्वमहामन्त्री कृष्णप्रसाद सिटौलालगायत नेताले भने संवैधानिक व्यवस्थालाई अंगीकार गर्नुपर्ने बताउँदै आएका छन्। कांग्रेसको नेतृत्वमा बनेको संविधानको स्वामित्व पार्टीले लिनुपर्ने उनीहरूको अडान छ। कांग्रेसभित्रका मुस्लिम र अधिकांश जनजाति नेता भने धर्म निरपेक्षताकै पक्षमा छन्। राजनीतिक विश्लेषक चन्द्रदेव (सीडी) भट्टले कांग्रेसभित्र उठेको धर्मको विषय स्वाभाविक भएको बताए। संविधानमा पनि धर्मनिरपेक्षताको विषय परिवर्तनीय भएकाले कुनै पनि राजनीतिक दलले हिन्दूराष्ट्रलाई एजेन्डा बनाउनुलाई स्वाभाविक रूपमा लिनुपर्ने उनको टिप्पणी छ। संविधानले पनि परम्परादेखि चलिआएको सनातन धर्मको कुरा उल्लेख गरेको छ। परम्परागत धर्मलाई जोगाउने आधार संविधानले दिएको छ, उनले भने, फेरि संविधानमा धर्मनिरपेक्षतालाई अपरिर्वतनीय पनि भनेको छैन। पार्टीले त्यसलाई एजेन्डाका रूपमा उठाउन सक्छ। धर्मनिरपेक्ष बनाउँदा गहन छलफल पनि भएन। धर्म लोकतन्त्रविरुद्ध नहुने उनको तर्क छ। धर्म लोकतन्त्रविरुद्ध हुँदैन। राजतन्त्र र धर्म फरक कुरा हुन्। विश्वमा निश्चित धर्मलाई अंगीकार गरेका मुलुकमा पनि लोकतान्त्रिक व्यवस्था छ, उनले भने, त्यसमा पनि हिन्दू धर्मले बहुलवादलाई विश्वास गर्छ। व्यक्ति र समाजको पहिचानसँगै मुलुकको पनि पहिचान हुन्छ। नेपालको लागि हिन्दू धर्म पहिचान पनि हो। यसबारे व्यापक छलफलको आवश्यकता देखिन्छ।"
नेकपामा झगडाको मैझारो : कुन नेताले के भने ?,"काठमाडौं : कडा शक्ति संघर्षबाट गुज्रिएको सत्तारूढ दल नेकपामा अन्ततः झगडाको मैझारो भएको छ। अध्यादेश प्रकरणसँगै चर्किएको विवाद पाँच महिनापछि शुक्रबार सहमतिमा पुगेको हो। अध्यक्षद्वय केपी शर्मा ओली र पुष्पकमल दाहालले पेस गरेको साझा प्रस्ताव स्थायी समिति बैठकले सर्वसम्मतिले पारित गरेको छ। अब प्रधानमन्त्रीसमेत रहेका ओलीले सरकार र दाहालले पार्टीको कार्यकारी अध्यक्षको भूमिका निर्वाह गर्नेछन्। ओली र दाहालबीच गत मंसिर ४ मै कार्यविभाजन भएको थियो। तर, त्यो सहमति कार्यान्वयन नभएको गुनासो दाहालले गरेपछि त्यसलाई थप प्रस्ट गरी दुई अध्यक्षले विवाद मिलाउन भागबन्डामा सहमति गरेका हुन्। प्रवक्ता नारायणकाजी श्रेष्ठले अब दैनन्दिन काममा सरकार आफैं अगाडि बढ्न सक्ने भए पनि राजनीतिक नियुक्तिलगायत महत्वपूर्ण काम पार्टी सचिवालय सदस्यको सुझाव, दुई अध्यक्षको परामर्श र सहमतिका आधारमा गर्नुपर्ने बताए। बैठकले पार्टी एकताका काम सम्पन्न गरेर महाधिवेशनमा जाने निर्णयसमेत गरेको छ। सरकारले कोभिड कहरका बेला गत वैशाखमा दल विभाजन र संवैधानिक परिषद्सम्बन्धी दुई अध्यादेश ल्याएपछि पार्टीमा विवाद चर्किएको थियो। ओली र दाहालबीचको अन्तरसंघर्षले नेकपालाई विभाजनकै मुखमा धकेलेको थियो। प्रधानमन्त्रीले वैशाख ८ मा अध्यादेश ल्याएपछि त्यसको पर्सिपल्ट २० नेताले गम्भीर असहमति जनाउँदै त्यसबारे पार्टीमा छलफल गर्न स्थायी समिति बैठक माग गरेका थिए। त्यसपछि बैठक राख्नेनराख्ने, एजेन्डा के बनाउनेनबनाउने भन्नेजस्ता विषयमा दुई अध्यक्षबीच असमझदारी बढेर पदीय जिम्मेवारीकै शक्ति संघर्ष देखिएको थियो। असार १० मा सुरु भएको स्थायी समिति बैठक कार्यसूचीभन्दा विषयान्तर हुँदै प्रधानमन्त्री र अध्यक्ष दुवै पदबाट ओलीको राजीनामा माग भएपछि बैठक बस्न नसक्ने गरी भाँडभैलो मच्चिएको थियो। ओलीले १४ असारमा मदन स्मृति दिवसका अवसरमा दिएको अभिव्यक्तिकै आधारमा १६ असारको पार्टी बैठकमा उनको राजीनामा माग भएपछि नेकपाभित्रको दृश्य फरक देखिएको थियो। त्यहीबीच ओलीले असार १८ मा संसद् अधिवेशन अन्त्य गरिदिए। त्यसपछि दुई अध्यक्षबीच झनै अविश्वास देखिएको थियो। १३ साउनमा पुग्दा भने विवादले यति उग्ररूप लियो कि ओली पक्ष बैठक रोक्ने र दाहाल र नेपाल पक्ष बैठक राखेर जानेसम्मको अवस्था निम्तियो। तर, दोस्रो तहका नेताहरूको अथक प्रयास र दुई अध्यक्षको मिलेरै जानुपर्ने चाहनाले नेकपालाई फेरि जोड्ने काम गरेको हो। त्यसपछि नेकपामा समस्या समाधान सुझाव कार्यदल गठन गरिएको थियो। कार्यदलले दिएको प्रतिवेदनलाई आत्मसात् गर्दै नेकपाले घरझगडालाई मैझारो गराएको हो। स्थायी समिति बैठक साउन १३ यता बस्न सकेको थिएन। एक महिना १३ दिनपछि शुक्रबार प्रधानमन्त्री निवास बालुवाटारमा बसेको बैठक सहमतिमा टुंगिएको नेताहरूले बताएका छन्। हामी अब महाधिवेशनमा जानुपर्छ  केपी शर्मा ओली हामी (ओलीदाहाल)ले पार्टीलाई अझ एकताबद्ध भएर जाने समझदारी जुटाएर प्रस्ताव लिएर आएका छौं। विवाद समाधान गर्न सल्लाहले कार्यदल बनायौं। कार्यदल सचिवालयबाट अनुमोदन गर्यौं। सचिवालयमा कार्यदलको प्रतिवेदनमा छलफल पनि गर्यौं। सचिवालयकै निर्णयका आधारमा हामी दुई अध्यक्षको यो प्रस्ताव बनेर आएको छ। हामी अब महाधिवेशनमा जानुपर्छ। सधैं यही अवस्थामा रहेर हुँदैन। एकताको प्रक्रिया अब टुंग्याएर अगाडी जानुपर्छ। विगतका कमजोरी नदोहोर्याउने प्रतिबद्धता जनाएर आएका छौं। म धेरै बोल्दिनँ। तपाईंहरूसँगै म धेरै बस्न भएको छैन। म तपाईंहरूसँग अनुरोध गर्छु। धेरै मान्छे भएको ठाउँमा धेरैबेर नबस्नु भन्ने सुझाव छ मलाई चिकित्सकहरूको पनि। एकछिन बसेर जान्छु। दुई अध्यक्षको प्रस्तावमा सुझाव तपाईंहरूले दिनुभएकै छ। प्रस्ताव दुई दिनअघि नै इमेल गरेर पठाइएको थियो। त्यसमाथि प्राप्त सुझाव पनि हामीले अध्ययन गर्यौं, मनन् गरेका छौं। धेरै बोल्नुपर्छ भन्ने लागेको छैन। बैठक आजै सकौं। विषय केही बोल्नै मन लाग्ने साथीहरूले पाँच मिनेटमा बोल्नु होला। अरू बैठक अध्यक्ष पुष्पकमल दाहालजीले चलाउनुहुन्छ। कोभिडका विषय र बाढीपहिरोको विषयमा सरकारले काम गरिरहेको छ। काम अझ प्रभावकारी बनाएर जाने योजनामा सरकार छ। हामी फेरि सम्हालिएका छौं पुष्पकमल दाहाल बैठक सुरुआत गर्दा पार्टीको स्थायी समिति बैठक सुरु गर्दा वातावरण छुट्टै थियो। अढाई महिना जति त्यत्तिकै हामी विवादकै घेराभित्रै रुम्ल्लिरह्यौं। यो अवधिमा धेरै उतारचढावहरू भए। यसबाट अगाडि बढेर हामी एउटा क्लाइमेक्समै पुगेर फेरि नयाँ ढंगले सहमतिका साथ अगाडि बढेर जाने गरी आएका छौं। विषयवस्तु स्थायी समितिका एजेन्डाको त्यही प्रस्तावभित्रै हालिएको छ। तपाईंहरूले पनि सुझाव दिनु भएकै छ। सुझाव कसैले दिन बाँकी छ भने दिनुहोला। आजै बैठक टुंग्यायौं। बैठक समापन गर्दा हामीले एउटा विशिष्ट चरण पार गर्यौं। सायद यस्तो हामीले नगरेको भए पनि हुन्थ्यो होला। पहिले प्रस्ताव ल्याएर छलफल स्थायी समितिमा गराएको भए हुन्थ्यो होला। दुईटै प्रस्ताव भएको भए पनि बैठक त्यस्तो हुँदैनथ्यो होला। तापनि यसले हामीलाई शिक्षा दिएको छ। अढाई महिनामा निक्कै उतारचढाव आयो। हामीलाई टेन्सन पनि भयो। पार्टी नै के हो के भन्ने अवस्थासम्म भयो। अब फुट्यो क्यारे भने जस्तो भयो। यत्रो मेहनत गरेर एकता गरिएको थियो। फुटोस् भन्नेहरू पनि थुप्रै थिए। त्यसमा हामीबीचकै अविश्वास र संकटले पनि काम गर्यो। बाह्य शक्तिहरूले पनि केही चलखेल गरे। तर हामीले पार्टी यत्रो बनाएर पनि जोगाउन नसक्ने भयौं भन्ने चरणमा पुगेर फेरि फर्केर सम्हालिएका छौं। अझै सम्हालिएर जान आवश्यक छ। प्रस्तावभित्र धेरै राम्रा र महत्वपूर्ण कुरा छन्, त्यो राम्रो र महत्वपूर्ण कुरा के हुन् भन्ने व्यवहारमा कस्तो हुन्छ हेर्नुपर्ने हुन्छ। अहिलेलाई अब हामी एकताबद्ध भएर एकताका बाँकी काम सम्पन्न गर्दै महाधिवेशन लक्षित भएर जाऔं। यसैमा पार्टीको भविष्य सुनिश्चित छ। अझ बलियो एकता र सुढृढ पार्टीको खाँचो छ। पार्टीलाई फुटको दुर्घटनाबाट बचाइएको छ। अब पार्टी एकताको रक्षा र विचारको बहस गर्दै पार्टीलाई वैचारिक रूपान्तरण गर्नुपर्छ। नेतृत्व तहमा हार्दिकता होस्  माधवकुमार नेपाल यो दुई पार्टीबीचको एकता हो। पार्टी एकता मूलत साबिक कमिटीहरू बीचको एकता हो भन्ने बुझ्नुपर्छ। अध्यक्षहरू नै पार्टीका प्रमुखहरू हुन्। तर, यसलाई दुई अध्यक्षहरूको जिम्मेवारी बाँडफाँट वा समझदारीको आधारमा मात्र भनेर व्याख्या गर्न सकिँदैन। यो समग्र पार्टी पंक्तिको एकता हो। त्यसैले निश्चित विधिमा आधारित भएर एकता गर्नुपर्छ र सोहीअनुसार जिम्मेवारी दिनुपर्छ। पार्टी विधानको धारा ४६ क अनुसार सबै तहमा र सबै व्यक्तिको हकमा एक व्यक्ति एक प्रमुख जिम्मेवारी दिन सकिन्छ एवम् नेतृत्वसमेत विकास हुन्छ। एकताको सन्देश दिने बेला साबिक कमिटीमा रहेका कसैलाई पनि अपमान नहुने गरी कमिटी निर्माण गर्नुपर्छ। अहिलेलाई पार्टी सचिवालय, स्थायी कमिटीको निर्देशन र सर्कुलर अनुरूप साबिक कमिटीका सिनियरलाई राखेर एकीकृत कमिटी निर्माण गर्नुपर्छ। अधिवेशनमा निश्चित विधि बनाएर प्रतिस्पर्धा हुने वातावरण निर्माण गरी योग्य र नयाँलाई पनि पार्टीमा जिम्मेवारी दिने कुराको सुनिश्चितता गरिनुपर्छ। पार्टी बैठक नियमित रूपमा विधानले व्यवस्था गरेअनुसार हुनुपर्छ। नेतृत्व तहका बीचमा हार्दिकता हुनुपर्छ। सम्पूर्ण पार्टी पंक्तिप्रति पूर्वाग्रहमुक्त व्यवहार गरिनुपर्छ। विगतमा पार्टी निर्माणमा सबैले योगदान दिएकोले उनीहरूको कामको प्रशंसा तथा उनीहरूप्रति सम्मानभाव राख्नुपर्छ। आपसी सम्बन्धमा गहिरो हार्दिकता हुन सकेन भने पनि न्यूनतम समझदारी निर्माण गर्नुपर्छ। कुनै पनि सहकर्मीमाथि घोचपेच खिसिट्युरी गर्ने, अपमान तथा सार्वजनिक बेइज्जती गर्नु हुँदैन। एउटालाई प्रयोग गरेर अर्काेलाई देखाइदिने वा समाप्त बनाउने काम गर्नु हुँदैन। पार्टीभित्र झांगिएको गैरसर्वहारा एवं गैरकम्युनिस्ट प्रवृत्ति र चरित्रविरुद्ध व्यापक सुदृढीकरण अभियान र वैचारिक सैद्धान्तिक प्रशिक्षण चलाउनुपर्छ। प्रतिवेदनका कतिपय विषय अस्पष्ट छन्। मूर्त छैनन्। तापनि पार्टीभित्र देखा परेको जटिल मोडमा यो प्रस्ताव आएको छ। यसलाई सकारात्मक रूपबाट लिनुपर्छ। यो प्रतिवेदनमा व्यक्त भएर आएका विषयहरू अब व्यवहारमा कसरी जान्छन्, त्यही हेर्नुपर्छ। दुई अध्यक्षको प्रस्तावले विवाद शिथिल  झलनाथ खनाल दुई अध्यक्षले ल्याएको यो प्रस्तावले पार्टीभित्रको विवादलाई शिथिलीकरण गर्ने काम गर्यो। अहिले पार्टीभित्रको अन्तरसंघर्ष वर्गसंघर्षकै प्रतिबिम्ब हो। सैद्धान्तिक वैचारिक हिसाबले अन्तरसंघर्षलाई निरूपण गर्न सकेको छैन प्रस्तावले। अन्तरसंघर्षलाई परिभाषित गर्न आवश्यक रहेको, महाधिवेशनलाई एकता र प्रगतिको महाधिवेशन बनाउन जरुरी छ। पार्टी कमिटी प्रणालीलाई नै स्थापित गर्नुपर्ने आवश्यकता देखिएको, समाजवादको कार्यदिशा र लक्ष्यलाई अझ प्रष्ट बनाएर अघि बढ्नुपर्ने देखिएको, तीनै तहमा पार्टीसरकारको सम्बन्ध व्यवस्थित गर्नुपर्ने र एमसीसीलाई तुरुन्तै टुंगो लगाउनुपर्ने मेरो मत छ। महाधिवेशन सहमतिमा गर्ने भनिएको छ। महाधिवेशन सहमतिमा पनि हुन सक्छ र असहमति पनि हुन सक्छ। त्यसैले यसलाई एकता र प्रगतिको महाधिवेशन भन्नुपर्छ। सहमति भएन भने विधानअनुसार बहुमतका आधारमा नेतृत्व चुन्नुपर्ने हुन सक्छ। यसलाई पनि खुला राख्नुपर्छ। पार्टीभित्रकौ विवादलाई दुई अध्यक्षको लडाइँ भनेर जसरी प्रचार गरियो त्यो मात्रै होइन। भित्री पार्टी संघर्षलाई परिभाषित गर्नुपर्छ, पार्टीलाई कमिटी प्रणालीमा स्थापित गर्नुपर्छ। भ्रष्टाचार पनि अहिले मौलाएको छ। पञ्चायतमा भ्रष्टाचारअनियमित, घूसखोरी रोकिएन। त्यसका विरुद्ध हामी लडेर आयौं। २०४६ सालको परिवर्तनपछि पनि कमिसनखोरी फाल्न सकिएन। अब गणतन्त्रमा दोहोरिइरहनु राम्रो कुरा होइन। कमिसनखोरी र भ्रष्टाचारलाई नियन्त्रण गर्न नयाँ कानुन अपरिहार्य छ। यसलाई हदैसम्म दण्डित गर्नुपर्छ। हामी विचारमा अस्पष्ट भयौं नारायणकाजी श्रेष्ठ विचारमा हामी अलिक अस्पष्ट भयौं। क्रान्ति सम्पन्न भयो। अब समाजवादी क्रान्ति गर्ने भन्ने हो एउटा विचार, अर्काे यतै अहिलेकै अवस्थामा बसिरहने भन्ने हो। त्यसैले समाजवादी आन्दोलन अगाडि बढ्ने या यही बस्ने भन्ने बीचकै अन्तरद्वन्द्व हो पार्टीभित्र। कम्युनिस्टहरूले समाजवादमा जानका लागि अगाडि जाने हो। त्यहाँ जाँदा विकासको नयाँ ढाँचा के हुनुपर्छ ? त्यो विषयमा हाम्रो बहस केन्द्रित गर्नुपर्छ। अहिले नै सबै पूरा गर्नुपर्छ भन्ने होइन। अहिलेको अवस्थामा पार्टी र सरकारले के गर्ने भन्ने प्रष्ट बनाएर जानुपर्छ। अन्य नेताले के भने ? नेता भीम रावलले कार्यदलमा बसेर आफूले गरेका कामको बारेमा प्रष्टीकरण दिएका थिए। एउटा विशिष्ट परिवेशमा हामीलाई सुझाव ल्याउन जिम्मा दिइएको हो। एउटा टीओआर पनि हामीलाई दिइएको थियो। त्यसअनुसार हामीले काम गरेको हो। एमसीसीका बारेमा हाम्रो प्रतिवेदन छ। प्रतिवेदन माथि नै छलफल बहस गरेर टुंगो लगाऔं भनिएकै छ। त्यही लाइनमा कुरा लेखिएको छ। सबै थरी, मान्छे थिए कार्यदलमा। असजिला थिए, सबैको सहमतिमा प्रस्ताव बनाउनुपर्ने भएकोले सबै विषय समेट्न सकिएन, उनले भने। उनी कार्यदलका एक सदस्य थिए अष्टलक्ष्मी शाक्यले नेपालले उठाएका विषयमै जोड दिएकी थिइन्। देव गुरुङले वैचारिक विषय राखेका थिए। पार्टीभित्र अन्तरसंघर्ष हुन्छन्, तर अर्काे विचार राख्नेबित्तिकै दबाउने कुरा सही भएनन्। कम्युनिस्ट पार्टीभित्र यो माक्र्सवादी दृष्टिकोण होइन, द्वन्द्ववादी नभएर अधिभूतवादी दृष्टिकोण हो। भिन्न विचारलाई निषेध गर्ने काम ठीक होइन। पद भागबन्डाको लडाइँ भन्ने बाहिर गयो यो राम्रो भएन, उनले भने। मातृका यादव र लीलामणि पोखरेलले प्रस्तावमा फरक मत राख्ने धारणा राखे। एकता संघर्ष रूपान्तरण हुनुपर्नेमा एकता संघर्ष अनि फेरि नयाँ ढंगको एकता मात्र भनेर कहाँ हुन्छ ? प्रस्ताव नै ठीक छैन। यो के बनाएको ? यति लामो लडाइँ लड्यौं, लडिसकेपछि फास्सफुस्स के के भयो जस्तो के गरेको ? किन लडेको ? कोपारकुपुर किन गरेको ? यादवले भने, प्रस्तावमा मेरो भिन्न मत हुन्छ। पोखरेलले एमसीसी सम्झौता अनुमोदान गर्न हुँदैन भनेर फरक मत रहने गरी धारणा राखेका थिए। दाहालले सबै नेताहरूले इमेलमार्फत र बैठकमा छलफलका क्रममा राखेका विषयसम्म समेटेर प्रस्तावलाई अझ समृद्ध बनाएर लैजाने भएकाले अहिले अन्य विषय नसोच्न आग्रह गरेका थिए। सदस्यहरूले उठाएका विषय सकारात्मक छन्, तिनलाई समाधान गरिन्छ। एमसीसीका बारेमा छलफल गर्ने विषय अझै बाँकी छ। सचिवालयमा छलफल गरेर स्थायी समितिमा पनि छलफल गर्छौं, पार्टीले छलफल गरेर जाने हो, यसमा तपाईंहरूले नोट अफ डिसेन्ट भन्ने कुरा गर्नु अहिले नै आवश्यक छैन, दाहालले भिन्न मत रहने अभिव्यक्तिको जवाफ दिँदै भनेका थिए। पछि प्रस्ताव सर्वसम्मत पारित गर्ने बेलामा भने यादव र पोखरेल पनि चुप नै बसेर प्रस्ताव पारित गराउन सहयोगी नै बनेका थिए। घनश्याम भुसालले पार्टी विवादको समाधान अस्थायी मात्र भएको बताएका थिए। यसै गरेर जाने हो भने यसले हाम्रो आदर्श, लक्ष्य समाजवाद सबैलाई हाइज्याक हुन्छ, भुसालले भने। बैठकमा अध्यक्षद्वयले धारणा राख्न खोज्ने नेतालाई पाँच मिनेट समय दिन खोजेका थिए। तर अष्टलक्ष्मी शाक्य, रघुजी पन्त, लीलामणि पोखरेलले २० मिनेट बोल्न पाउनुपर्नै माग गरेपछि पछि १० मिनेट बोल्न दिने गरी समय तोकिएको थियो। एमसीसी संशोधनपछि मात्रै अनुमोदन मिलेनियम च्यालेन्ज कर्पाेरेसन (एमसीसी) सँगको कम्पाक्ट सम्झौता अब संशोधन र परिमार्जन भए मात्र अनुमोदन गराउने निर्णय नेकपाले गरेको छ। २०७४ भदौ २९ गते एमसीसी परियोजनामा नेपाल र अमेरिकाबीच कम्प्याक्ट सम्झौता भएको थियो। सम्झौतालाई नेपालले संसद्बाट अनुमोदन गर्नुपर्ने पूर्वसर्त राखिएकाले नेकपाभित्रकै विवादका कारण संसद्बाट यो सम्झौता अनुमोदन हुन सकिरहेको थिएन। सरकारले भने सम्झौता अनुमोदनका लागि २०७६ असार ३० मा सदनमा दर्ता गराएको थियो। तर, त्यसयताको १४ महिनासम्म पनि सत्तारूढ दल अनिर्णित बनिदिँदा सम्झौता सदनबाट अहिलेसम्म पनि अनुमोदन हुन सकेको थिएन। एमसीसीमा पार्टीभित्रै विवाद बल्झिएपछि यस विषयमा अध्ययन गर्ने र आवश्यक सुझाव दिन नेकपाले गत माघमा बसेको केन्द्रीय समितिको बैठकबाट कार्यदल गठन गरेको थियो। कार्यदलले संशोधनबिना एमसीसी पारित गरेर जान नहुने सुझाव पार्टीलाई बुझाएको थियो। त्यसमा परराष्ट्रमन्त्री ज्ञवालीको फरक मत थियो। अब नेकपाले संशोधन र परिमार्जनबिना अनुमोदन नगर्ने औपचारिक निर्णय पार्टी स्थायी समिति बैठकबाट लिएको प्रवक्ता नारायणकाजी श्रेष्ठले बताए। तर संशोधन र परिमार्जन सम्झौताका कुन कुन विषयमा के कसरी गर्ने भन्नेमा भने अझै नेकपाले कुनै निर्णय भने लिइसकेको छैन। यसका लागि पार्टीको बैठकमा छलफल गरेर निर्णय लिइने पनि प्रवक्ता श्रेष्ठको भनाइ छ। एमसीसीलाई आवश्यकताअनुसार संशोधन र परिमार्जन गरेर अनुमोदन गर्ने निर्णय पार्टीले गरेको छ, श्रेष्ठले भने, तर के संशोधन र परिमार्जन गर्ने भन्नेमा पार्टीका वरिष्ठ नेता झलनाथ खनाल नेतृत्वको कार्यदलको अध्ययन सुझाव कार्यदलले दिएको प्रतिवेदनलाई ध्यान दिई पार्टी बैठकमा छलफल गरेर छिट्टै निष्कर्ष निकालेर प्रक्रिया अगाडि बढाइने निर्णय पार्टीको छ। चैतमा काठमाडौंमा एकता महाधिवेशन गर्ने नेकपाले आगामी चैत २५ देखि ३० गतेसम्म काठमाडौंमा पार्टीको एकता महाधिवेशन गर्ने निर्णय गरेको छ। प्रवक्ता श्रेष्ठका अनुसार त्यसका लागि आगामी कात्तिक १५ देखि १७ गतेसम्म कार्ययोजना बनाउन केन्द्रीय समिति बैठक बस्नेछ। यसअघि गत माघको केन्द्रीय समिति बैठकले पनि चैत २५ देखि ३० सम्मै पार्टी महाधिवेशन गर्ने मिति तोकेको थियो। तर, स्थान तोकिएको थिएन।"
कित्ताकाटको यथार्थ !,"काठमाडौं : सरकारले कित्ताकाट सम्पूर्ण रूपमा खुल्ला नभएको भन्दै त्यसलाई थप व्यवस्थित र कानुनबमोजिम हुने व्यवस्था गरिएको जनाएको छ। कित्ताकाट खोलिएको विषयमा सत्तापक्षबाटै विरोध भएपछि भूमि व्यवस्था, सहकारी तथा गरिबी निवारण मन्त्रालयले स्पष्टीकरण दिएको हो। प्रस्तावित भूउपयोग नियमावली जारी नहुन्जेलसम्मका लागि जग्गाको कित्ताकाटबारे गएको भदौ १८ गतेको मन्त्रिस्तरीय निर्णयबाट भूमि व्यवस्था मन्त्री पद्माकुमारी अर्यालले कृषियोग्य जग्गाको खण्डीकरणसम्बन्धी भएका पूर्वनिर्णयहरू बदर गरिएको छ। भूउपयोग नियमावली जारी भई भूउपयोग नक्सा र डाटा तयार गरी स्थानीय तहलाई हस्तान्तरण भएपछि सोहीबमोजिम हुने गरी हाललाई भूउपयोग ऐन, २०७६ र प्रचलित कानुनको परिधिमा रही जग्गाको कित्ताकाटसम्बन्धी व्यवस्था खुलाउने निर्णय गरेकी थिइन्। भूउपयोग ऐन आइनसकेको अवस्थामा तत्कालको निकास दिने हिसाबले विगतमा लागू गरिएका परिपत्रहरूलाई हाल कानुन बनिसकेको अवस्थामा पनि जारी राखिराख्न कानुनी सिद्धान्तको विपरीत हुन्छ। यही भएकाले सर्बोच्च अदालतबाट यस विषयलाई कानुन बनाई व्यवस्थित गर्न आदेश जारी भएको छ। अख्तियार दुरुपयोग अनुसन्धान आयोगको सुझावसमेतको आधारमा कित्ताकाटसम्बन्धी कार्यलाई भूउपयोग ऐन, स्थानीय सरकार सञ्चालन ऐनलगायतमा भएको व्यवस्थाअनुसार हुने गरी परिपत्र खारेज गरिएको मन्त्रालयले जानकारी दिएको छ। विगतमा गरिएका परिपत्रको आधारमा कित्ताकाटसम्बन्धी काम सञ्चालन गर्दा विभिन्न निकाय र सरोकारवालाबाट केही प्रश्न उठेको भन्दै ती परिपत्रहरूको आधारमा केही निश्चित व्यक्ति वा समूहले अवाञ्छित लाभ लिने गरेको छ। तर आम सर्वसाधारण जनताले सेवा पाउन कठिनाइ भएको, नक्कली अंशबन्डा र मिलेमतोको आधारमा विभिन्न सुशासन विरोधी कामहरूसमेत भएका गुनासाहरू आए। त्यसैले त्यस्ता गतिविधिलाई कानुन बनाएर नै नियन्त्रण गर्नुपर्ने अवस्थासमेत रहेको छ। यस्तो प्रसंगमा हाल भूउपयोग ऐनमार्फत नै यसलाई व्यवस्थित गर्ने पहल गरिएको छ। हाल लागू गरिएको भूउपयोग ऐनमा जग्गाको वर्गीकरण गरी कृषियोग्य जग्गाको अन्य प्रयोजनको लागि खण्डीकरण गर्न नपाउने व्यवस्था गरिएको छ। यसलाई कित्ताकाट खोलिएको भनेर व्याख्या गर्न नमिल्ने मन्त्रालयका सचिव टेकनारायण पाण्डेले जानकारी दिए। सर्वसाधारणको सुविधाका लागि कित्ताकाट खोलिएको मन्त्रालयका प्रवक्ता तथा सहसचिव जनकराज जोशीले बताए। सर्वसाधारणका चासो, सरोकार र सुविधाको विषयमा यो मन्त्रालय सदैव सजग र संवेदनशील रहेको छ। यसको लागि मन्त्रालयले विगत केही समययता इतिहासमै पहिलो पटक भूउपयोग नीति र भूमि नीति ल्याएको छ। यी नीतिको कार्यान्वयनका लागि भूउपयोग ऐन तर्जुमा गरी लागू गरेको छ। भूमिसम्बन्धी ऐनमा संशोधन गरी भूमिहीन सुकुमबासी र अव्यवस्थित बसोबासका समस्या सधैंका लागि समाधान गर्न भूमिसम्बन्धी समस्या समाधान आयोग गठन गरी काम सुरु गरिसकेको छ, मन्त्रालयद्वारा जारी विज्ञप्तिमा भनिएको छ। तत्कालीन भूमिसुधार तथा व्यवस्था मन्त्रालयले २०७४ साउन २६ गतेको मन्त्रिस्तरीय निर्णय (तत्कालीन मन्त्री गोपाल दहित)बाट कृषियोग्य जग्गाको खण्डीकरण नियन्त्रण गर्नेसम्बन्धी निर्देशन जारी गरेको थियो। सर्वोच्च अदालतले २०७४ फागुन २ गते मन्त्रालयबाट जारी भएको निर्देशनको विषयमा यथाशीघ्र कानुन बनाएर मात्र जमिनको वर्गीकरण गरी कृषियोग्य, औद्योगिक तथा वन क्षेत्रको जमिन निर्धारण एवं समुचित व्यवस्थापन गर्दै नागरिकको सम्पत्तिसम्बन्धी हकको सुनिश्चितता गर्ने गराउनेसमेतको निर्देशनात्मक आदेश गरेको थियो। २०७५ पुस २७ गतेका दिन भूमिको वर्गीकरण र उपयोगसम्बन्धी कानुन तर्जुमा नहुन्जेलसम्मको लागि मन्त्रालयको उक्त निर्देशनलाई पुनरावलोकन गरी कार्यान्वयनमा ल्याइएको थियो। अख्तियार दुरुपयोग अनुसन्धान आयोगले २०७७ असार ५ गते जग्गाको कित्ताकाट रोक्का गर्ने गरी मन्त्रालयबाट भएको निर्णयबाट विभिन्न समस्या सिर्जना भएको बताएको थियो। सोको निराकरणका लागि मन्त्रालयबाट जग्गाको कित्ताकाट रोक्का गरी खण्डीकरण नियन्त्रण गर्ने सम्बन्धमा भए गरेका निर्णयमा आवश्यक पुनरावलोकन गरी कित्ताकाट खुल्ला गर्नेतर्फ आवश्यक व्यवस्था मिलाउने सुझाव मन्त्रालयलाई दिएको थियो। मन्त्रालयले २०७५पुस २७ गते जारी गरेको निर्देशनको पहिलो बुँदामा भूमिको वर्गीकरण र उपयोगसम्बन्धी कानुन तर्जुमाको चरणमा छन्। हाल कृषियोग्य जमिनको गैरकृषि क्षेत्रमा रूपान्तरणले तीव्रता पाइरहेको छ। यस्तो परिस्थितिबाट खेतीयोग्य भूमिको संरक्षणमा सरकारले अविलम्ब कदम चाल्नु अपरिहार्य भएकोले सोसम्बन्धी कानुनको तर्जुमा नहुन्जेलसम्मको लागि यो निर्देशन जारी गरिएको छ भनी उल्लेख गरिएको थियो। भूउपयोग ऐन, २०७६ जारी भइसकेको छ। निर्देशन जारी गर्दा आधार लिइएको भूमिसम्बन्धी ऐनको सम्बन्धित परिच्छेद नै संशोधन भइसकेको छ। भवनका लागि जग्गाको खण्डीकरण गर्न वा प्लटिङ सम्बन्धमा स्थानीय सरकार सञ्चालन ऐन, २०७४ मा स्पष्ट व्यवस्था रहेकोले सम्बन्धित कानुनको विद्यमानता एवं अख्तियार दुरुपयोग अनुसन्धान आयोगको सुझाव र सरोकारवालाको चासोसमेतलाई विचार गर्दा मन्त्रालयले २०७५ पुस २७ मा जारी गरेको निर्देशनमाथि पुनर्विचार गर्न आवश्यक देखिएको मन्त्रालयले जानकारी दिएको छ। भूउपयोग ऐन, २०७६ जारी भएर उक्त ऐनले भूमिको वर्गीकरण गरी सोहीबमोजिम उपयोगमा ल्याउन प्रदेश तथा स्थानीय तहले स्थानीय भूउपयोग योजना स्वीकृत गरी कार्यान्वयन गर्ने व्यवस्था गरेको छ। स्थानीय सरकार सञ्चालन ऐनअनुसार कित्ताकाटको सिफारिस गर्ने अधिकार सम्बन्धित वडा समितिमा रहेको छ। सोही ऐनमा गाउँपालिका र नगरपालिकाले भूजोखिम संवेदनशीलताको आधारमा जग्गाको उपयोगसम्बन्धी मापदण्ड तोक्न सक्ने तथा गाउँपालिका र नगरपालिकाको पूर्वस्वीकृति नलिई भवनका लागि जग्गाको खण्डीकरण गर्न वा प्लटिङ गर्न नपाइने व्यवस्था गरेको छ। त्यसपछि विभिन्न सञ्चार माध्यमहरूबाट मन्त्री अर्याल, मन्त्रालय, नेपाल सरकारमाथि नै प्रहार हुने गरी अतिरञ्जित, भ्रामक समाचारहरू प्रसारण हुँदै आएका छन्। सोही सन्दर्भमा मन्त्रालयले पत्रकार सम्मेलन गरी कित्ताकाट खुलाउने उक्त निर्णयबारे प्रष्ट्याएको हो।"
सुख्खा बन्दरगाह निर्माण ठप्प,"काठमाडौं : कोभिड १९ को प्रत्यक्ष प्रभाव चोभारस्थित सुख्खा बन्दरगाह निर्माणमा पनि परेको छ। कोरोना महामारी, लकडाउन र विभिन्न समयको निषेधाज्ञाले चोभारस्थित निर्माणाधीन सुख्खा बन्दरगाहको काम ठप्प भएको हो। निर्धारित समयमा ७ महिनाको म्याद थप गर्दा पनि बन्दरगाह निर्माण कार्य सम्पन्न हुन सकेको छैन। म्याद थप गरी पछिल्लो समय यही सेप्टेम्बरमा निर्माण कार्य सम्पन्न गरिसक्नुपर्ने थियो। हालसम्म ४५ प्रतिशत मात्रै काम सम्पन्न भएको नेपाल इन्टरमोडल यातायात विकास समितिले जनाएको छ। हालसम्म कुल अनुमानित लागतको करिब ३५ प्रतिशत रकम खर्च भएको छ। गत फेब्रुअरीमा सरकारले ७ महिनाको म्याद थप गरेको थियो। २०१८ सेप्टेम्बर १८ तारिखमा निर्माणका लागि ठेक्का लागेको उक्त बन्दरगाह निर्माण कार्य गत फेबु्रअरीको पहिलो साताभित्र सम्पन्न गर्नुपर्ने थियो। निर्माणको जिम्मा नेपालको आशिष निर्माण सेवा र चीनको सैङछीले संयुक्त रूपमा लिएको थियो। तर, म्याद थप भएको दुई महिनापछि कोभिडको संक्रमण र त्यसपछि साढे तीन महिनाको लकडाउन र निषेधाज्ञाले निर्माण कार्य बिचमै रोकिएको हो, नेपाल इन्टरमोडल यातायात विकास समितिका निर्देशक युवक डंगोलले भने, यसले निर्माण सम्पन्न हुने अवधि थप ६ महिना लम्बिएको छ। डंगोलकाअनुसार कोभिडका कारण प्रत्यक्ष असर पुगेको आयोजनाको हकमा सरकारले ६ महिनाको म्याद थप्ने निर्णय गरेको छ। कोभिडका कारण यो बन्दरगाहमा पनि प्रत्यक्ष असर पुगेकाले थप ६ महिनाको म्याद थप गर्ने समितिले आन्तरिक तयारी गरिरहेको डंगोलले जानकारी दिए। समितिका अनुसार पहिलोपटक थप भएको म्यादलगत्तै वर्षात सुरु भएको थियो। जसले गर्दा धेरै दिनसम्म काम अवरुद्घ हुन पुग्यो। लगत्तै कोभिड महामारी, लकडाउन र निषेधाज्ञाले निर्माण कार्य पूर्णरूपमा ठप्प भयो। बन्दरगाह निर्माण परामर्शदाता टिम लिडर विनोद कुशवाहाका अनुसार काठमाडौं कन्टेनर फ्रेट स्टेसनमा नियमित रूपमा दुई सय जनाले काम गर्दै आएका थिए। तर, पछिल्लो अवस्थाले एक सय ७० जना कामदार घर फर्के। कामदारको चर्को अभाव, सुरक्षा तथा स्वास्थ्यसम्बन्धी मापदण्ड पालनालगायत कारण काम प्रभावित हुन पुग्योे, कुशवाहाले भने। अहिले ३० जनाको भरमा सानोतिनो काम मात्रै हुँदै आएको छ। यसवाहेक निर्माण कार्यमा प्रयोग हुने निर्माण सामग्री भारतबाट ल्याउन नसकिँदा पनि प्रभावित भएको छ। कोभिड १९ का कारण भारतका ठुल्ठूला उद्योग सञ्चालनमा आउन नसक्दा स्टिल बिल्डिङमा लाग्ने स्ट्रक्चर, साउन्ड बेरिअरलगायत आधुनिक सामग्री ल्याउन सकिएको छैन। यी सामग्री नेपाल भिœयाउन नसकिएका कारण मुख्य कामहरू प्रभावित बने। प्रधानमन्त्री केपीशर्मा ओलीले २०७५ माघमा शिलान्यास गरेको उक्त सुख्खा बन्दरगाहको निर्माण दुई चरणमा भइरहेको छ। एउटा चरणको जिम्मा इन्टरनेसनल कन्ट्र्याक्ट बिडिङ (आईसीबी) अन्तर्गत चिनियाँ कम्पनी सैङछी र दोस्रो चरणको जिम्मा नेसनल कन्ट्र्याक्ट बिडिङ (एनसीबी) ले पाएको छ। लागत खर्च समितिका अनुसार काठमाडौं सुख्खा बन्दरगाहको लागत अनुमान दुई अर्ब १८ करोड ७२ लाख भए पनि एक अर्ब ६७ करोडमा निर्माण हुने भएको छ। बन्दरगाह निर्माणका लागि विश्व बैंकले दुई अर्ब ५० करोड ५२ लाख रुपैयाँ (२२४ मिलियन यूएस डलर) बराबरको ऋण सहयोग उपलब्ध गराएको छ। यस्तो छ सुविधा र फाइदा निजगढ दुर्त मार्ग, दक्षिणमा भारतसँगको रेलमार्ग, उत्तरमा चीनको केरुङ रेलमार्ग र बाहिरी चक्रपथसँग जोडिने यो वन्दरगाह ब्यापारिक गतिविधिका लागि सामरिक महत्वका साथै निकै सस्तो हुने समितिको भनाइ छ। यो बन्दरगाहलाई दक्षिणी छिमेकी मुलुक भारतको कोलकाता, हल्दिया र विशाखापट्टनमका साथै उत्तरी छिमेकी मुलुक चीनको चार सामुद्रिक बन्दरगाह तियान्जिन, सेन्जेन, लियान्युगाङ र झ्याङजियाङसँग पनि सोझै जोड्ने सरकारको योजना छ। बन्दरगाह निर्माणपश्चात काठमाडौं केन्द्रित व्यापारीलाई सामान छुटाउन कोलकाता, वीरगन्ज, विराटनगर र भैरहवा जानुपर्ने समस्या हटेर जानेछ। यो बन्दरगाह निर्माणपश्चात ढुवानी, सीमा क्षेत्रको प्रक्रिया, जाँच पास, क्लियरेन्स र अन्य प्रक्रियामा लाग्ने समय बचत हुनुका साथै लागत खर्च घटेर उपभोग्य वस्तु सस्तो हुने सरकारको दावी छ। बन्दरगाहमा तीन सय ८० वटा २० फिटका कन्टेनर राख्ने व्यवस्था हुनेछ। यसका साथै एक हजार तीन सय वर्गमिटरमा पाँच वटा ब्लकको गोदामघर, तीन हजार ६ सय ३० वर्गमिटरको एक्जिमसहितको खुला जाँच क्षेत्र, दुई सय वर्गमिटरको जाँच्ने स्टेसन, सामान लोड अनलोड, सबारी नापतौल र नियन्त्रण कक्ष, पार्किङलगायत भौतिक पूर्वाधार निर्माण हुनेछ।"
कांग्रेसमा ब्युँतिँदै हिन्दूराष्ट्रको मुद्दा,"काठमाडौं : महाधिवेशन नजिकिएसँगै कांग्रेसमा हिन्दूराष्ट्रको मुद्दा पुनः उठ्न थालेको छ। संविधान जारी भएदेखि सुषुप्त रूपमा उठ्दै आएको यो विषयलाई महाधिवेशनमा एजेन्डा बनाउने केही नेताको तयारी छ। १४ औं महाधिवेशनमा सनातन हिन्दूराष्ट्रको एजेन्डालाई सशक्त रूपमा उठाउँछौं, केन्द्रीय सदस्य शंकर भण्डारीले भने, हिन्दू धर्म नेपालको राष्ट्रिय पहिचान हो। हाम्रो राष्ट्रियता हो। यसलाई स्वीकार गर्नेलाई पार्टीमा स्थापित गराउनु हाम्रो अभियान हुनेछ। संविधानमा रहेको धर्मनिरपेक्षताप्रति असन्तुष्टि जनाउँदै कांग्रेस नेता खुमबहादुर खड्काले पार्टीभित्र र बाहिर हिन्दूराष्ट्रको पक्षमा बहस चलाएका थिए। तर, उनको निधनपछि उक्त मुद्दा पार्टीमा मलिन रूपमा उठे पनि त्यसले दबाब सिर्जना गर्न सकेन। खड्कानिकट केन्द्रीय सदस्य भण्डारीलगायत नेताले हिन्दूराष्ट्रका पक्षमा आवाज उठाउँदै आएका छन्। काठमाडौंमा दुई वर्षअघि सम्पन्न महासमिति बैठकमा सहभागी १ हजार ४ सय सदस्यमध्ये करिब ७ सयले हिन्दूराष्ट्रका पक्षमा हस्ताक्षर बुझाएका थिए। त्यसलगत्तै बसेको केन्द्रीय कार्यसमिति बैठकमा नेताहरू बालकृष्ण खाँण, एनपी साउद, डा शेखर कोइरालालगायतले पनि धर्मनिरपेक्षताका ठाउँमा धार्मिक स्वतन्त्रता हुनुपर्ने माग चर्काे रूपमा उठाएका थिए। यसअघि मौसमी रूपमा कांग्रेसमा धर्मको विषयले चर्चा पाउँदै आए पनि महाधिवेशन नजिकिएसँगै शीर्ष नेता हिन्दूराष्ट्रका विषयमा बोल्न थालेका हुन्। धर्मनिरपेक्षताका विषयमा असन्तुष्टि देखिन थालेको छ। यसबारे पार्टीले ठोस निर्णय गर्नुपर्ने बेला आएको छ, बीपी जयन्तीका अवसरमा आयोजित पार्टीका शीर्ष नेता सहभागी कार्यक्रममा उपसभापति विजयकुमार गच्छदारले भने, धार्मिक स्वतन्त्रता वा हिन्दूराष्ट्र अहिले गर्न मिल्छ वा मिल्दैन तर हिन्दू बाहुल्य मुलुकमा धार्मिक स्वतन्त्रताको कुरा नेपाली कांग्रेसको मान्यतामा थियो। बीपी कोइराला, गणेशमान, किसुनजी, गिरिजाबाबुलाई सम्झिँदै कांग्रेसले यसमा पुनर्विचार गर्नुपर्ने हुन्छ। उनले हिन्दूराष्ट्रका पक्षमा निर्णय गर्न कांग्रेसले ढिलाइ गर्न नहुने बताएका थिए। महामन्त्री डा शशांक कोइरालाले हिन्दूराष्ट्रको मुद्दा बेलाबखत उठाउने गरे पनि एजेन्डाकै रूपमा भने लिएका छैनन्। तर, उनले महाधिवेशनमा हिन्दूराष्ट्रको मुद्दा एजेन्डाका रूपमा उठ्न सक्ने बताउँदै आएका छन्। कांग्रेसको केन्द्रीय तहमा हिन्दूराष्ट्रका पक्षमा खुलेर बोल्ने नेता कम भए पनि तल्लो तहमा भने संख्या ठूलो छ। पूर्वउपसभापति गोपालमान श्रेष्ठलगायत नेता पनि हिन्दू राष्ट्रका पक्षमा खुल्न थालेका छन्। महाधिवेशनमा हिन्दूराष्ट्रको मुद्दा उठे त्यसलाई कसरी सम्बोधन गर्ने भन्नेमा कांग्रेसमा छलफल भने भएको छैन। कतिपय नेताले महाधिवेशनअघि नै हिन्दूराष्ट्रका बारेमा पार्टीले स्पष्ट धारणा बनाउनुपर्ने भन्दै नेतृत्वको ध्यानाकर्षण गराउँदै आएका छन्। ८ सय महासमिति सदस्यले हिन्दूराष्ट्रका पक्षमा हस्ताक्षर बुझाइसकेका छन्। महाधिवेशनमा यो विषय झनै पेचिलो हुने निश्चित छ, एक केन्द्रीय सदस्यले भने, महाधिवेशनमा यो विषय उठ्यो भने कसरी हल गर्ने ? त्यसैले अहिले नै हामीले हिन्दूराष्ट्रका बारेमा स्पष्ट धारणा बनाउनुपर्छ। सभापति शेरबहादुर देउवा भने धर्मबारे मौन छन्। उनले न धर्म निरपेक्षताबारे बोलेका छन् न त हिन्दूराष्ट्रबारे। वरिष्ठ नेता रामचन्द्र पौडेल, उपसभापति विमलेन्द्र निधि, पूर्वमहामन्त्री कृष्णप्रसाद सिटौलालगायत नेताले भने संवैधानिक व्यवस्थालाई अंगीकार गर्नुपर्ने बताउँदै आएका छन्। कांग्रेसको नेतृत्वमा बनेको संविधानको स्वामित्व पार्टीले लिनुपर्ने उनीहरूको अडान छ। कांग्रेसभित्रका मुस्लिम र अधिकांश जनजाति नेता भने धर्म निरपेक्षताकै पक्षमा छन्। राजनीतिक विश्लेषक चन्द्रदेव (सीडी) भट्टले कांग्रेसभित्र उठेको धर्मको विषय स्वाभाविक भएको बताए। संविधानमा पनि धर्मनिरपेक्षताको विषय परिवर्तनीय भएकाले कुनै पनि राजनीतिक दलले हिन्दूराष्ट्रलाई एजेन्डा बनाउनुलाई स्वाभाविक रूपमा लिनुपर्ने उनको टिप्पणी छ। संविधानले पनि परम्परादेखि चलिआएको सनातन धर्मको कुरा उल्लेख गरेको छ। परम्परागत धर्मलाई जोगाउने आधार संविधानले दिएको छ, उनले भने, फेरि संविधानमा धर्मनिरपेक्षतालाई अपरिर्वतनीय पनि भनेको छैन। पार्टीले त्यसलाई एजेन्डाका रूपमा उठाउन सक्छ। धर्मनिरपेक्ष बनाउँदा गहन छलफल पनि भएन। धर्म लोकतन्त्रविरुद्ध नहुने उनको तर्क छ। धर्म लोकतन्त्रविरुद्ध हुँदैन। राजतन्त्र र धर्म फरक कुरा हुन्। विश्वमा निश्चित धर्मलाई अंगीकार गरेका मुलुकमा पनि लोकतान्त्रिक व्यवस्था छ, उनले भने, त्यसमा पनि हिन्दू धर्मले बहुलवादलाई विश्वास गर्छ। व्यक्ति र समाजको पहिचानसँगै मुलुकको पनि पहिचान हुन्छ। नेपालको लागि हिन्दू धर्म पहिचान पनि हो। यसबारे व्यापक छलफलको आवश्यकता देखिन्छ।"
नागरिकप्रति सामान्य जिम्मेवारीबोध पनि सरकारमा देखिएन : देउवा,"काठमाडौं : नेपाली कांग्रेसका सभापति शेरबहादुर देउवाले सरकार नागरिकको स्वास्थ्यप्रति संवेदनशील नभएको दाबी गरेका छन्। उनले कोरोना भाइरस (कोभिड १९) को संक्रमण बढ्दै गइरहेको बेला पनि सरकार गम्भीर नदेखिएको आरोप लगाए। सरकार अत्यन्तै गैरजिम्मेवार भइरहेको छ । कोरोना रोकथाम र नियन्त्रणमा सरकारलाई कुनै मतलव छैन । कुनै चिन्ता देखिएको छैन, उनले भने, सरकार कोरोना संकटका बेलामा पनि भ्रष्टाचारमा लिप्त छ । मानवीय संवेदना देखिएन । कांग्रेस कोभिड१९ अनुगमन समितिले प्रदेश १ का पार्टीका अगुवा नेता कार्यकर्ताका साथै जनप्रतिनिधिसँग गरेको भर्चुअल छलफलमा सभापति देउवाले पीसीआर परीक्षण बढाउन सरकारसँग आग्रह गरे । उनले भ्रष्टाचार गर्नुभन्दा अस्पताल निर्माणमा लाग्न सरकारलाई आग्रह गरे । भ्रष्टाचार गर्नुभन्दा अस्पताल बनाउनुपर्यो । जनताको ज्यान जोगाउनतर्फ सरकारको ध्यान जाओस्, उनले भने, उनीहरुलाई सरकारमा बस्ने नैतिकता पनि छैन । सभापति देउवाले पार्टीबाट निर्वाचित जनप्रतिनिधिलाई कोरोना संकटका बेलामा जनताको सेवामा काम गर्न निर्देशन दिए ।"
कित्ताकाटको यथार्थ !,"काठमाडौं : सरकारले कित्ताकाट सम्पूर्ण रूपमा खुल्ला नभएको भन्दै त्यसलाई थप व्यवस्थित र कानुनबमोजिम हुने व्यवस्था गरिएको जनाएको छ। कित्ताकाट खोलिएको विषयमा सत्तापक्षबाटै विरोध भएपछि भूमि व्यवस्था, सहकारी तथा गरिबी निवारण मन्त्रालयले स्पष्टीकरण दिएको हो। प्रस्तावित भूउपयोग नियमावली जारी नहुन्जेलसम्मका लागि जग्गाको कित्ताकाटबारे गएको भदौ १८ गतेको मन्त्रिस्तरीय निर्णयबाट भूमि व्यवस्था मन्त्री पद्माकुमारी अर्यालले कृषियोग्य जग्गाको खण्डीकरणसम्बन्धी भएका पूर्वनिर्णयहरू बदर गरिएको छ। भूउपयोग नियमावली जारी भई भूउपयोग नक्सा र डाटा तयार गरी स्थानीय तहलाई हस्तान्तरण भएपछि सोहीबमोजिम हुने गरी हाललाई भूउपयोग ऐन, २०७६ र प्रचलित कानुनको परिधिमा रही जग्गाको कित्ताकाटसम्बन्धी व्यवस्था खुलाउने निर्णय गरेकी थिइन्। भूउपयोग ऐन आइनसकेको अवस्थामा तत्कालको निकास दिने हिसाबले विगतमा लागू गरिएका परिपत्रहरूलाई हाल कानुन बनिसकेको अवस्थामा पनि जारी राखिराख्न कानुनी सिद्धान्तको विपरीत हुन्छ। यही भएकाले सर्बोच्च अदालतबाट यस विषयलाई कानुन बनाई व्यवस्थित गर्न आदेश जारी भएको छ। अख्तियार दुरुपयोग अनुसन्धान आयोगको सुझावसमेतको आधारमा कित्ताकाटसम्बन्धी कार्यलाई भूउपयोग ऐन, स्थानीय सरकार सञ्चालन ऐनलगायतमा भएको व्यवस्थाअनुसार हुने गरी परिपत्र खारेज गरिएको मन्त्रालयले जानकारी दिएको छ। विगतमा गरिएका परिपत्रको आधारमा कित्ताकाटसम्बन्धी काम सञ्चालन गर्दा विभिन्न निकाय र सरोकारवालाबाट केही प्रश्न उठेको भन्दै ती परिपत्रहरूको आधारमा केही निश्चित व्यक्ति वा समूहले अवाञ्छित लाभ लिने गरेको छ। तर आम सर्वसाधारण जनताले सेवा पाउन कठिनाइ भएको, नक्कली अंशबन्डा र मिलेमतोको आधारमा विभिन्न सुशासन विरोधी कामहरूसमेत भएका गुनासाहरू आए। त्यसैले त्यस्ता गतिविधिलाई कानुन बनाएर नै नियन्त्रण गर्नुपर्ने अवस्थासमेत रहेको छ। यस्तो प्रसंगमा हाल भूउपयोग ऐनमार्फत नै यसलाई व्यवस्थित गर्ने पहल गरिएको छ। हाल लागू गरिएको भूउपयोग ऐनमा जग्गाको वर्गीकरण गरी कृषियोग्य जग्गाको अन्य प्रयोजनको लागि खण्डीकरण गर्न नपाउने व्यवस्था गरिएको छ। यसलाई कित्ताकाट खोलिएको भनेर व्याख्या गर्न नमिल्ने मन्त्रालयका सचिव टेकनारायण पाण्डेले जानकारी दिए। सर्वसाधारणको सुविधाका लागि कित्ताकाट खोलिएको मन्त्रालयका प्रवक्ता तथा सहसचिव जनकराज जोशीले बताए। सर्वसाधारणका चासो, सरोकार र सुविधाको विषयमा यो मन्त्रालय सदैव सजग र संवेदनशील रहेको छ। यसको लागि मन्त्रालयले विगत केही समययता इतिहासमै पहिलो पटक भूउपयोग नीति र भूमि नीति ल्याएको छ। यी नीतिको कार्यान्वयनका लागि भूउपयोग ऐन तर्जुमा गरी लागू गरेको छ। भूमिसम्बन्धी ऐनमा संशोधन गरी भूमिहीन सुकुमबासी र अव्यवस्थित बसोबासका समस्या सधैंका लागि समाधान गर्न भूमिसम्बन्धी समस्या समाधान आयोग गठन गरी काम सुरु गरिसकेको छ, मन्त्रालयद्वारा जारी विज्ञप्तिमा भनिएको छ। तत्कालीन भूमिसुधार तथा व्यवस्था मन्त्रालयले २०७४ साउन २६ गतेको मन्त्रिस्तरीय निर्णय (तत्कालीन मन्त्री गोपाल दहित)बाट कृषियोग्य जग्गाको खण्डीकरण नियन्त्रण गर्नेसम्बन्धी निर्देशन जारी गरेको थियो। सर्वोच्च अदालतले २०७४ फागुन २ गते मन्त्रालयबाट जारी भएको निर्देशनको विषयमा यथाशीघ्र कानुन बनाएर मात्र जमिनको वर्गीकरण गरी कृषियोग्य, औद्योगिक तथा वन क्षेत्रको जमिन निर्धारण एवं समुचित व्यवस्थापन गर्दै नागरिकको सम्पत्तिसम्बन्धी हकको सुनिश्चितता गर्ने गराउनेसमेतको निर्देशनात्मक आदेश गरेको थियो। २०७५ पुस २७ गतेका दिन भूमिको वर्गीकरण र उपयोगसम्बन्धी कानुन तर्जुमा नहुन्जेलसम्मको लागि मन्त्रालयको उक्त निर्देशनलाई पुनरावलोकन गरी कार्यान्वयनमा ल्याइएको थियो। अख्तियार दुरुपयोग अनुसन्धान आयोगले २०७७ असार ५ गते जग्गाको कित्ताकाट रोक्का गर्ने गरी मन्त्रालयबाट भएको निर्णयबाट विभिन्न समस्या सिर्जना भएको बताएको थियो। सोको निराकरणका लागि मन्त्रालयबाट जग्गाको कित्ताकाट रोक्का गरी खण्डीकरण नियन्त्रण गर्ने सम्बन्धमा भए गरेका निर्णयमा आवश्यक पुनरावलोकन गरी कित्ताकाट खुल्ला गर्नेतर्फ आवश्यक व्यवस्था मिलाउने सुझाव मन्त्रालयलाई दिएको थियो। मन्त्रालयले २०७५पुस २७ गते जारी गरेको निर्देशनको पहिलो बुँदामा भूमिको वर्गीकरण र उपयोगसम्बन्धी कानुन तर्जुमाको चरणमा छन्। हाल कृषियोग्य जमिनको गैरकृषि क्षेत्रमा रूपान्तरणले तीव्रता पाइरहेको छ। यस्तो परिस्थितिबाट खेतीयोग्य भूमिको संरक्षणमा सरकारले अविलम्ब कदम चाल्नु अपरिहार्य भएकोले सोसम्बन्धी कानुनको तर्जुमा नहुन्जेलसम्मको लागि यो निर्देशन जारी गरिएको छ भनी उल्लेख गरिएको थियो। भूउपयोग ऐन, २०७६ जारी भइसकेको छ। निर्देशन जारी गर्दा आधार लिइएको भूमिसम्बन्धी ऐनको सम्बन्धित परिच्छेद नै संशोधन भइसकेको छ। भवनका लागि जग्गाको खण्डीकरण गर्न वा प्लटिङ सम्बन्धमा स्थानीय सरकार सञ्चालन ऐन, २०७४ मा स्पष्ट व्यवस्था रहेकोले सम्बन्धित कानुनको विद्यमानता एवं अख्तियार दुरुपयोग अनुसन्धान आयोगको सुझाव र सरोकारवालाको चासोसमेतलाई विचार गर्दा मन्त्रालयले २०७५ पुस २७ मा जारी गरेको निर्देशनमाथि पुनर्विचार गर्न आवश्यक देखिएको मन्त्रालयले जानकारी दिएको छ। भूउपयोग ऐन, २०७६ जारी भएर उक्त ऐनले भूमिको वर्गीकरण गरी सोहीबमोजिम उपयोगमा ल्याउन प्रदेश तथा स्थानीय तहले स्थानीय भूउपयोग योजना स्वीकृत गरी कार्यान्वयन गर्ने व्यवस्था गरेको छ। स्थानीय सरकार सञ्चालन ऐनअनुसार कित्ताकाटको सिफारिस गर्ने अधिकार सम्बन्धित वडा समितिमा रहेको छ। सोही ऐनमा गाउँपालिका र नगरपालिकाले भूजोखिम संवेदनशीलताको आधारमा जग्गाको उपयोगसम्बन्धी मापदण्ड तोक्न सक्ने तथा गाउँपालिका र नगरपालिकाको पूर्वस्वीकृति नलिई भवनका लागि जग्गाको खण्डीकरण गर्न वा प्लटिङ गर्न नपाइने व्यवस्था गरेको छ। त्यसपछि विभिन्न सञ्चार माध्यमहरूबाट मन्त्री अर्याल, मन्त्रालय, नेपाल सरकारमाथि नै प्रहार हुने गरी अतिरञ्जित, भ्रामक समाचारहरू प्रसारण हुँदै आएका छन्। सोही सन्दर्भमा मन्त्रालयले पत्रकार सम्मेलन गरी कित्ताकाट खुलाउने उक्त निर्णयबारे प्रष्ट्याएको हो। जग्गाको कित्ताकाट खोल्ने सरकारको निर्णय चौतर्फी विरोधपछि भूमि मन्त्रालयले भन्यो कित्ताकाट सम्पूर्ण रुपमा खुला गरेको होइन"
राप्रपाका जिल्ला अध्यक्ष लुइँटेल नेकपा प्रवेश,"ओखलढुंगा : राष्ट्रिय प्रजातन्त्र पार्टी (साविक राणा समुह) का जिल्ला अध्यक्ष जगत प्रसाद लुईटेल नेपाल कम्युनिष्ट पार्टी (नेकपा) मा प्रवेश गरेका छन्। लुइँटेल राप्रपा राणा समहुमा लामो समयदेखि जिल्ला नेतृत्वमा थिए। उनले प्रवेश कार्यक्रममा राप्रराबाट परिवर्तन र मुलुकको समृद्धि सम्भव नरहेकाले राजनितिको मूलधारमा आफँु आएको बताए। उनीसहित राप्रपाका क्षेत्रीय सदस्य देवेन्द्र खत्री र चम्पादेवीको कालिका गउँ कार्यसमति नेकपामा प्रवेश गराइएको छ। यस अघि राप्रपाको एक घटक सिंगो कमिटी नै नेपाली काँग्रेसमा प्रवेश गरेको थियो। यो सँगै राप्रपामा जिल्लामा कुनै आधिकारिक कमिटी छैन। नेकपाको चम्पादेवी गाउँ कमिटीको बैठकपछि उनलाई नेकपा प्रवेश गराइएको नेकपाका जिल्ला सचिवालय सदस्य तीर्थ सुवेदीले जानकारी दिए। लुइँटेल २०५४ सालको स्थानीय चुनावमा तत्कालीन नेकपा एमालेका तर्फबाट साविक कालिका गाविसको गाविस अध्यक्ष निर्वाचित भएका थिए। राजाको शासन कालमा उनी राप्रपा प्रवेश गरेका हुन्। उनी मूल घरमा फेरि फर्केको उचित जिम्मेवारी दिइने नेकपाका नेता सुरेश थापाले बताए। प्रवेश कार्यक्रममा नेकपाका नेताहरु खड्ग कार्की, हरि घिमिरे लगायत उपस्थित थिए। उनी प्रवेश गरेको भीडसहितको फोटो सामाजिक सञ्जालमा पोष्ट गरे पछि कोरोनाको महामारीमा पार्टी प्रवेश गराएको भनदै काँग्रेस कार्यकर्ताले चर्को आलोचना गरेका थिए। यसअघि कांग्रेसले सदस्यता वितरण तथा प्रवेश कार्यक्रम गर्दा नेकपा कार्यकर्ताहरुले कोरोना भाइरस प्रवेश गराएको भन्दै विरोध गरेका थिए। पछिल्लो समय प्रवेश कार्यक्रमले जिल्लामा चुनाव आएको झल्को दिएको छ।"
नेकपामा झगडाको मैझारो : कुन नेताले के भने ?,"काठमाडौं : कडा शक्ति संघर्षबाट गुज्रिएको सत्तारूढ दल नेकपामा अन्ततः झगडाको मैझारो भएको छ। अध्यादेश प्रकरणसँगै चर्किएको विवाद पाँच महिनापछि शुक्रबार सहमतिमा पुगेको हो। अध्यक्षद्वय केपी शर्मा ओली र पुष्पकमल दाहालले पेस गरेको साझा प्रस्ताव स्थायी समिति बैठकले सर्वसम्मतिले पारित गरेको छ। अब प्रधानमन्त्रीसमेत रहेका ओलीले सरकार र दाहालले पार्टीको कार्यकारी अध्यक्षको भूमिका निर्वाह गर्नेछन्। ओली र दाहालबीच गत मंसिर ४ मै कार्यविभाजन भएको थियो। तर, त्यो सहमति कार्यान्वयन नभएको गुनासो दाहालले गरेपछि त्यसलाई थप प्रस्ट गरी दुई अध्यक्षले विवाद मिलाउन भागबन्डामा सहमति गरेका हुन्। प्रवक्ता नारायणकाजी श्रेष्ठले अब दैनन्दिन काममा सरकार आफैं अगाडि बढ्न सक्ने भए पनि राजनीतिक नियुक्तिलगायत महत्वपूर्ण काम पार्टी सचिवालय सदस्यको सुझाव, दुई अध्यक्षको परामर्श र सहमतिका आधारमा गर्नुपर्ने बताए। बैठकले पार्टी एकताका काम सम्पन्न गरेर महाधिवेशनमा जाने निर्णयसमेत गरेको छ। सरकारले कोभिड कहरका बेला गत वैशाखमा दल विभाजन र संवैधानिक परिषद्सम्बन्धी दुई अध्यादेश ल्याएपछि पार्टीमा विवाद चर्किएको थियो। ओली र दाहालबीचको अन्तरसंघर्षले नेकपालाई विभाजनकै मुखमा धकेलेको थियो। प्रधानमन्त्रीले वैशाख ८ मा अध्यादेश ल्याएपछि त्यसको पर्सिपल्ट २० नेताले गम्भीर असहमति जनाउँदै त्यसबारे पार्टीमा छलफल गर्न स्थायी समिति बैठक माग गरेका थिए। त्यसपछि बैठक राख्नेनराख्ने, एजेन्डा के बनाउनेनबनाउने भन्नेजस्ता विषयमा दुई अध्यक्षबीच असमझदारी बढेर पदीय जिम्मेवारीकै शक्ति संघर्ष देखिएको थियो। असार १० मा सुरु भएको स्थायी समिति बैठक कार्यसूचीभन्दा विषयान्तर हुँदै प्रधानमन्त्री र अध्यक्ष दुवै पदबाट ओलीको राजीनामा माग भएपछि बैठक बस्न नसक्ने गरी भाँडभैलो मच्चिएको थियो। ओलीले १४ असारमा मदन स्मृति दिवसका अवसरमा दिएको अभिव्यक्तिकै आधारमा १६ असारको पार्टी बैठकमा उनको राजीनामा माग भएपछि नेकपाभित्रको दृश्य फरक देखिएको थियो। त्यहीबीच ओलीले असार १८ मा संसद् अधिवेशन अन्त्य गरिदिए। त्यसपछि दुई अध्यक्षबीच झनै अविश्वास देखिएको थियो। १३ साउनमा पुग्दा भने विवादले यति उग्ररूप लियो कि ओली पक्ष बैठक रोक्ने र दाहाल र नेपाल पक्ष बैठक राखेर जानेसम्मको अवस्था निम्तियो। तर, दोस्रो तहका नेताहरूको अथक प्रयास र दुई अध्यक्षको मिलेरै जानुपर्ने चाहनाले नेकपालाई फेरि जोड्ने काम गरेको हो। त्यसपछि नेकपामा समस्या समाधान सुझाव कार्यदल गठन गरिएको थियो। कार्यदलले दिएको प्रतिवेदनलाई आत्मसात् गर्दै नेकपाले घरझगडालाई मैझारो गराएको हो। स्थायी समिति बैठक साउन १३ यता बस्न सकेको थिएन। एक महिना १३ दिनपछि शुक्रबार प्रधानमन्त्री निवास बालुवाटारमा बसेको बैठक सहमतिमा टुंगिएको नेताहरूले बताएका छन्। हामी अब महाधिवेशनमा जानुपर्छ  केपी शर्मा ओली हामी (ओलीदाहाल)ले पार्टीलाई अझ एकताबद्ध भएर जाने समझदारी जुटाएर प्रस्ताव लिएर आएका छौं। विवाद समाधान गर्न सल्लाहले कार्यदल बनायौं। कार्यदल सचिवालयबाट अनुमोदन गर्यौं। सचिवालयमा कार्यदलको प्रतिवेदनमा छलफल पनि गर्यौं। सचिवालयकै निर्णयका आधारमा हामी दुई अध्यक्षको यो प्रस्ताव बनेर आएको छ। हामी अब महाधिवेशनमा जानुपर्छ। सधैं यही अवस्थामा रहेर हुँदैन। एकताको प्रक्रिया अब टुंग्याएर अगाडी जानुपर्छ। विगतका कमजोरी नदोहोर्याउने प्रतिबद्धता जनाएर आएका छौं। म धेरै बोल्दिनँ। तपाईंहरूसँगै म धेरै बस्न भएको छैन। म तपाईंहरूसँग अनुरोध गर्छु। धेरै मान्छे भएको ठाउँमा धेरैबेर नबस्नु भन्ने सुझाव छ मलाई चिकित्सकहरूको पनि। एकछिन बसेर जान्छु। दुई अध्यक्षको प्रस्तावमा सुझाव तपाईंहरूले दिनुभएकै छ। प्रस्ताव दुई दिनअघि नै इमेल गरेर पठाइएको थियो। त्यसमाथि प्राप्त सुझाव पनि हामीले अध्ययन गर्यौं, मनन् गरेका छौं। धेरै बोल्नुपर्छ भन्ने लागेको छैन। बैठक आजै सकौं। विषय केही बोल्नै मन लाग्ने साथीहरूले पाँच मिनेटमा बोल्नु होला। अरू बैठक अध्यक्ष पुष्पकमल दाहालजीले चलाउनुहुन्छ। कोभिडका विषय र बाढीपहिरोको विषयमा सरकारले काम गरिरहेको छ। काम अझ प्रभावकारी बनाएर जाने योजनामा सरकार छ। हामी फेरि सम्हालिएका छौं पुष्पकमल दाहाल बैठक सुरुआत गर्दा पार्टीको स्थायी समिति बैठक सुरु गर्दा वातावरण छुट्टै थियो। अढाई महिना जति त्यत्तिकै हामी विवादकै घेराभित्रै रुम्ल्लिरह्यौं। यो अवधिमा धेरै उतारचढावहरू भए। यसबाट अगाडि बढेर हामी एउटा क्लाइमेक्समै पुगेर फेरि नयाँ ढंगले सहमतिका साथ अगाडि बढेर जाने गरी आएका छौं। विषयवस्तु स्थायी समितिका एजेन्डाको त्यही प्रस्तावभित्रै हालिएको छ। तपाईंहरूले पनि सुझाव दिनु भएकै छ। सुझाव कसैले दिन बाँकी छ भने दिनुहोला। आजै बैठक टुंग्यायौं। बैठक समापन गर्दा हामीले एउटा विशिष्ट चरण पार गर्यौं। सायद यस्तो हामीले नगरेको भए पनि हुन्थ्यो होला। पहिले प्रस्ताव ल्याएर छलफल स्थायी समितिमा गराएको भए हुन्थ्यो होला। दुईटै प्रस्ताव भएको भए पनि बैठक त्यस्तो हुँदैनथ्यो होला। तापनि यसले हामीलाई शिक्षा दिएको छ। अढाई महिनामा निक्कै उतारचढाव आयो। हामीलाई टेन्सन पनि भयो। पार्टी नै के हो के भन्ने अवस्थासम्म भयो। अब फुट्यो क्यारे भने जस्तो भयो। यत्रो मेहनत गरेर एकता गरिएको थियो। फुटोस् भन्नेहरू पनि थुप्रै थिए। त्यसमा हामीबीचकै अविश्वास र संकटले पनि काम गर्यो। बाह्य शक्तिहरूले पनि केही चलखेल गरे। तर हामीले पार्टी यत्रो बनाएर पनि जोगाउन नसक्ने भयौं भन्ने चरणमा पुगेर फेरि फर्केर सम्हालिएका छौं। अझै सम्हालिएर जान आवश्यक छ। प्रस्तावभित्र धेरै राम्रा र महत्वपूर्ण कुरा छन्, त्यो राम्रो र महत्वपूर्ण कुरा के हुन् भन्ने व्यवहारमा कस्तो हुन्छ हेर्नुपर्ने हुन्छ। अहिलेलाई अब हामी एकताबद्ध भएर एकताका बाँकी काम सम्पन्न गर्दै महाधिवेशन लक्षित भएर जाऔं। यसैमा पार्टीको भविष्य सुनिश्चित छ। अझ बलियो एकता र सुढृढ पार्टीको खाँचो छ। पार्टीलाई फुटको दुर्घटनाबाट बचाइएको छ। अब पार्टी एकताको रक्षा र विचारको बहस गर्दै पार्टीलाई वैचारिक रूपान्तरण गर्नुपर्छ। नेतृत्व तहमा हार्दिकता होस्  माधवकुमार नेपाल यो दुई पार्टीबीचको एकता हो। पार्टी एकता मूलत साबिक कमिटीहरू बीचको एकता हो भन्ने बुझ्नुपर्छ। अध्यक्षहरू नै पार्टीका प्रमुखहरू हुन्। तर, यसलाई दुई अध्यक्षहरूको जिम्मेवारी बाँडफाँट वा समझदारीको आधारमा मात्र भनेर व्याख्या गर्न सकिँदैन। यो समग्र पार्टी पंक्तिको एकता हो। त्यसैले निश्चित विधिमा आधारित भएर एकता गर्नुपर्छ र सोहीअनुसार जिम्मेवारी दिनुपर्छ। पार्टी विधानको धारा ४६ क अनुसार सबै तहमा र सबै व्यक्तिको हकमा एक व्यक्ति एक प्रमुख जिम्मेवारी दिन सकिन्छ एवम् नेतृत्वसमेत विकास हुन्छ। एकताको सन्देश दिने बेला साबिक कमिटीमा रहेका कसैलाई पनि अपमान नहुने गरी कमिटी निर्माण गर्नुपर्छ। अहिलेलाई पार्टी सचिवालय, स्थायी कमिटीको निर्देशन र सर्कुलर अनुरूप साबिक कमिटीका सिनियरलाई राखेर एकीकृत कमिटी निर्माण गर्नुपर्छ। अधिवेशनमा निश्चित विधि बनाएर प्रतिस्पर्धा हुने वातावरण निर्माण गरी योग्य र नयाँलाई पनि पार्टीमा जिम्मेवारी दिने कुराको सुनिश्चितता गरिनुपर्छ। पार्टी बैठक नियमित रूपमा विधानले व्यवस्था गरेअनुसार हुनुपर्छ। नेतृत्व तहका बीचमा हार्दिकता हुनुपर्छ। सम्पूर्ण पार्टी पंक्तिप्रति पूर्वाग्रहमुक्त व्यवहार गरिनुपर्छ। विगतमा पार्टी निर्माणमा सबैले योगदान दिएकोले उनीहरूको कामको प्रशंसा तथा उनीहरूप्रति सम्मानभाव राख्नुपर्छ। आपसी सम्बन्धमा गहिरो हार्दिकता हुन सकेन भने पनि न्यूनतम समझदारी निर्माण गर्नुपर्छ। कुनै पनि सहकर्मीमाथि घोचपेच खिसिट्युरी गर्ने, अपमान तथा सार्वजनिक बेइज्जती गर्नु हुँदैन। एउटालाई प्रयोग गरेर अर्काेलाई देखाइदिने वा समाप्त बनाउने काम गर्नु हुँदैन। पार्टीभित्र झांगिएको गैरसर्वहारा एवं गैरकम्युनिस्ट प्रवृत्ति र चरित्रविरुद्ध व्यापक सुदृढीकरण अभियान र वैचारिक सैद्धान्तिक प्रशिक्षण चलाउनुपर्छ। प्रतिवेदनका कतिपय विषय अस्पष्ट छन्। मूर्त छैनन्। तापनि पार्टीभित्र देखा परेको जटिल मोडमा यो प्रस्ताव आएको छ। यसलाई सकारात्मक रूपबाट लिनुपर्छ। यो प्रतिवेदनमा व्यक्त भएर आएका विषयहरू अब व्यवहारमा कसरी जान्छन्, त्यही हेर्नुपर्छ। दुई अध्यक्षको प्रस्तावले विवाद शिथिल  झलनाथ खनाल दुई अध्यक्षले ल्याएको यो प्रस्तावले पार्टीभित्रको विवादलाई शिथिलीकरण गर्ने काम गर्यो। अहिले पार्टीभित्रको अन्तरसंघर्ष वर्गसंघर्षकै प्रतिबिम्ब हो। सैद्धान्तिक वैचारिक हिसाबले अन्तरसंघर्षलाई निरूपण गर्न सकेको छैन प्रस्तावले। अन्तरसंघर्षलाई परिभाषित गर्न आवश्यक रहेको, महाधिवेशनलाई एकता र प्रगतिको महाधिवेशन बनाउन जरुरी छ। पार्टी कमिटी प्रणालीलाई नै स्थापित गर्नुपर्ने आवश्यकता देखिएको, समाजवादको कार्यदिशा र लक्ष्यलाई अझ प्रष्ट बनाएर अघि बढ्नुपर्ने देखिएको, तीनै तहमा पार्टीसरकारको सम्बन्ध व्यवस्थित गर्नुपर्ने र एमसीसीलाई तुरुन्तै टुंगो लगाउनुपर्ने मेरो मत छ। महाधिवेशन सहमतिमा गर्ने भनिएको छ। महाधिवेशन सहमतिमा पनि हुन सक्छ र असहमति पनि हुन सक्छ। त्यसैले यसलाई एकता र प्रगतिको महाधिवेशन भन्नुपर्छ। सहमति भएन भने विधानअनुसार बहुमतका आधारमा नेतृत्व चुन्नुपर्ने हुन सक्छ। यसलाई पनि खुला राख्नुपर्छ। पार्टीभित्रकौ विवादलाई दुई अध्यक्षको लडाइँ भनेर जसरी प्रचार गरियो त्यो मात्रै होइन। भित्री पार्टी संघर्षलाई परिभाषित गर्नुपर्छ, पार्टीलाई कमिटी प्रणालीमा स्थापित गर्नुपर्छ। भ्रष्टाचार पनि अहिले मौलाएको छ। पञ्चायतमा भ्रष्टाचारअनियमित, घूसखोरी रोकिएन। त्यसका विरुद्ध हामी लडेर आयौं। २०४६ सालको परिवर्तनपछि पनि कमिसनखोरी फाल्न सकिएन। अब गणतन्त्रमा दोहोरिइरहनु राम्रो कुरा होइन। कमिसनखोरी र भ्रष्टाचारलाई नियन्त्रण गर्न नयाँ कानुन अपरिहार्य छ। यसलाई हदैसम्म दण्डित गर्नुपर्छ। हामी विचारमा अस्पष्ट भयौं नारायणकाजी श्रेष्ठ विचारमा हामी अलिक अस्पष्ट भयौं। क्रान्ति सम्पन्न भयो। अब समाजवादी क्रान्ति गर्ने भन्ने हो एउटा विचार, अर्काे यतै अहिलेकै अवस्थामा बसिरहने भन्ने हो। त्यसैले समाजवादी आन्दोलन अगाडि बढ्ने या यही बस्ने भन्ने बीचकै अन्तरद्वन्द्व हो पार्टीभित्र। कम्युनिस्टहरूले समाजवादमा जानका लागि अगाडि जाने हो। त्यहाँ जाँदा विकासको नयाँ ढाँचा के हुनुपर्छ ? त्यो विषयमा हाम्रो बहस केन्द्रित गर्नुपर्छ। अहिले नै सबै पूरा गर्नुपर्छ भन्ने होइन। अहिलेको अवस्थामा पार्टी र सरकारले के गर्ने भन्ने प्रष्ट बनाएर जानुपर्छ। अन्य नेताले के भने ? नेता भीम रावलले कार्यदलमा बसेर आफूले गरेका कामको बारेमा प्रष्टीकरण दिएका थिए। एउटा विशिष्ट परिवेशमा हामीलाई सुझाव ल्याउन जिम्मा दिइएको हो। एउटा टीओआर पनि हामीलाई दिइएको थियो। त्यसअनुसार हामीले काम गरेको हो। एमसीसीका बारेमा हाम्रो प्रतिवेदन छ। प्रतिवेदन माथि नै छलफल बहस गरेर टुंगो लगाऔं भनिएकै छ। त्यही लाइनमा कुरा लेखिएको छ। सबै थरी, मान्छे थिए कार्यदलमा। असजिला थिए, सबैको सहमतिमा प्रस्ताव बनाउनुपर्ने भएकोले सबै विषय समेट्न सकिएन, उनले भने। उनी कार्यदलका एक सदस्य थिए अष्टलक्ष्मी शाक्यले नेपालले उठाएका विषयमै जोड दिएकी थिइन्। देव गुरुङले वैचारिक विषय राखेका थिए। पार्टीभित्र अन्तरसंघर्ष हुन्छन्, तर अर्काे विचार राख्नेबित्तिकै दबाउने कुरा सही भएनन्। कम्युनिस्ट पार्टीभित्र यो माक्र्सवादी दृष्टिकोण होइन, द्वन्द्ववादी नभएर अधिभूतवादी दृष्टिकोण हो। भिन्न विचारलाई निषेध गर्ने काम ठीक होइन। पद भागबन्डाको लडाइँ भन्ने बाहिर गयो यो राम्रो भएन, उनले भने। मातृका यादव र लीलामणि पोखरेलले प्रस्तावमा फरक मत राख्ने धारणा राखे। एकता संघर्ष रूपान्तरण हुनुपर्नेमा एकता संघर्ष अनि फेरि नयाँ ढंगको एकता मात्र भनेर कहाँ हुन्छ ? प्रस्ताव नै ठीक छैन। यो के बनाएको ? यति लामो लडाइँ लड्यौं, लडिसकेपछि फास्सफुस्स के के भयो जस्तो के गरेको ? किन लडेको ? कोपारकुपुर किन गरेको ? यादवले भने, प्रस्तावमा मेरो भिन्न मत हुन्छ। पोखरेलले एमसीसी सम्झौता अनुमोदान गर्न हुँदैन भनेर फरक मत रहने गरी धारणा राखेका थिए। दाहालले सबै नेताहरूले इमेलमार्फत र बैठकमा छलफलका क्रममा राखेका विषयसम्म समेटेर प्रस्तावलाई अझ समृद्ध बनाएर लैजाने भएकाले अहिले अन्य विषय नसोच्न आग्रह गरेका थिए। सदस्यहरूले उठाएका विषय सकारात्मक छन्, तिनलाई समाधान गरिन्छ। एमसीसीका बारेमा छलफल गर्ने विषय अझै बाँकी छ। सचिवालयमा छलफल गरेर स्थायी समितिमा पनि छलफल गर्छौं, पार्टीले छलफल गरेर जाने हो, यसमा तपाईंहरूले नोट अफ डिसेन्ट भन्ने कुरा गर्नु अहिले नै आवश्यक छैन, दाहालले भिन्न मत रहने अभिव्यक्तिको जवाफ दिँदै भनेका थिए। पछि प्रस्ताव सर्वसम्मत पारित गर्ने बेलामा भने यादव र पोखरेल पनि चुप नै बसेर प्रस्ताव पारित गराउन सहयोगी नै बनेका थिए। घनश्याम भुसालले पार्टी विवादको समाधान अस्थायी मात्र भएको बताएका थिए। यसै गरेर जाने हो भने यसले हाम्रो आदर्श, लक्ष्य समाजवाद सबैलाई हाइज्याक हुन्छ, भुसालले भने। बैठकमा अध्यक्षद्वयले धारणा राख्न खोज्ने नेतालाई पाँच मिनेट समय दिन खोजेका थिए। तर अष्टलक्ष्मी शाक्य, रघुजी पन्त, लीलामणि पोखरेलले २० मिनेट बोल्न पाउनुपर्नै माग गरेपछि पछि १० मिनेट बोल्न दिने गरी समय तोकिएको थियो। एमसीसी संशोधनपछि मात्रै अनुमोदन मिलेनियम च्यालेन्ज कर्पाेरेसन (एमसीसी) सँगको कम्पाक्ट सम्झौता अब संशोधन र परिमार्जन भए मात्र अनुमोदन गराउने निर्णय नेकपाले गरेको छ। २०७४ भदौ २९ गते एमसीसी परियोजनामा नेपाल र अमेरिकाबीच कम्प्याक्ट सम्झौता भएको थियो। सम्झौतालाई नेपालले संसद्बाट अनुमोदन गर्नुपर्ने पूर्वसर्त राखिएकाले नेकपाभित्रकै विवादका कारण संसद्बाट यो सम्झौता अनुमोदन हुन सकिरहेको थिएन। सरकारले भने सम्झौता अनुमोदनका लागि २०७६ असार ३० मा सदनमा दर्ता गराएको थियो। तर, त्यसयताको १४ महिनासम्म पनि सत्तारूढ दल अनिर्णित बनिदिँदा सम्झौता सदनबाट अहिलेसम्म पनि अनुमोदन हुन सकेको थिएन। एमसीसीमा पार्टीभित्रै विवाद बल्झिएपछि यस विषयमा अध्ययन गर्ने र आवश्यक सुझाव दिन नेकपाले गत माघमा बसेको केन्द्रीय समितिको बैठकबाट कार्यदल गठन गरेको थियो। कार्यदलले संशोधनबिना एमसीसी पारित गरेर जान नहुने सुझाव पार्टीलाई बुझाएको थियो। त्यसमा परराष्ट्रमन्त्री ज्ञवालीको फरक मत थियो। अब नेकपाले संशोधन र परिमार्जनबिना अनुमोदन नगर्ने औपचारिक निर्णय पार्टी स्थायी समिति बैठकबाट लिएको प्रवक्ता नारायणकाजी श्रेष्ठले बताए। तर संशोधन र परिमार्जन सम्झौताका कुन कुन विषयमा के कसरी गर्ने भन्नेमा भने अझै नेकपाले कुनै निर्णय भने लिइसकेको छैन। यसका लागि पार्टीको बैठकमा छलफल गरेर निर्णय लिइने पनि प्रवक्ता श्रेष्ठको भनाइ छ। एमसीसीलाई आवश्यकताअनुसार संशोधन र परिमार्जन गरेर अनुमोदन गर्ने निर्णय पार्टीले गरेको छ, श्रेष्ठले भने, तर के संशोधन र परिमार्जन गर्ने भन्नेमा पार्टीका वरिष्ठ नेता झलनाथ खनाल नेतृत्वको कार्यदलको अध्ययन सुझाव कार्यदलले दिएको प्रतिवेदनलाई ध्यान दिई पार्टी बैठकमा छलफल गरेर छिट्टै निष्कर्ष निकालेर प्रक्रिया अगाडि बढाइने निर्णय पार्टीको छ। चैतमा काठमाडौंमा एकता महाधिवेशन गर्ने नेकपाले आगामी चैत २५ देखि ३० गतेसम्म काठमाडौंमा पार्टीको एकता महाधिवेशन गर्ने निर्णय गरेको छ। प्रवक्ता श्रेष्ठका अनुसार त्यसका लागि आगामी कात्तिक १५ देखि १७ गतेसम्म कार्ययोजना बनाउन केन्द्रीय समिति बैठक बस्नेछ। यसअघि गत माघको केन्द्रीय समिति बैठकले पनि चैत २५ देखि ३० सम्मै पार्टी महाधिवेशन गर्ने मिति तोकेको थियो। तर, स्थान तोकिएको थिएन। अझै बनेन नेकपा संसदीय बोर्ड नेकपा महाधिवेशन चैत २५ देखि ३० गतेसम्म : केन्द्रीय समिति कात्तिक १५ देखि १७ सम्म परिमार्जन गरेर एमसीसी अनुमोदन गर्ने नेकपाको निर्णय नेकपामा कार्यविभाजन : ओलीले सरकार र प्रचण्डले कार्यकारी अधिकारसहित पार्टी चलाउने"
कछुवासहित पाँच पक्राउ,"काठमाडौं : प्रहरीले काठमाडौँमा दुर्लभ वन्यजन्तु कछुवासहित पाँच जनालाई आज पक्राउ गरेको छ। पक्राउ पर्नेमा सुर्खेत भेरीगङ्गाका २५ वर्षीय सर्वराज बुढा, नुवाकोट बेलकोटगढी नगरपालिका ५ बस्ने १८ वर्षका सुरेन्द्र श्रेष्ठ र १९ वर्षका प्रमोद बास्कोटा, काभ्रेपलाञ्चोक नमोबुद्ध नगरपालिका ८ बस्ने २७ वर्षीय सन्तोष रम्तेल र रौतहटका १८ वर्षीय रुपेश तिमिल्सिना रहेका छन्। विशेष सूचनाको आधारमा काठमाडौँ महानगरापलिका १४ स्थित कलङ्कीबाट उनीहरुलाई पक्राउ गरिएको महानगरीय अपराध नियन्त्रण महाशाखाले जनाएको छ। उनीहरुलाई प्रहरी वृत्त कालिमाटी र महानगरीय अपराध महाशाखाबाट खटिएको संयुक्त टोलीले पक्राउ गरेको हो। गएराती चितवनबाट बिक्री वितरण गर्न कछुवा काठमाडौँ ल्याउँदै छ भन्ने सूचना प्रहरीमा आएको थियो। सोही सूचनाको आधारमा खोजतलास गर्ने क्रममा उनीहरुलाई पक्राउ गरिएको महाशाखाका प्रमुख प्रहरी वरिष्ठ उपरीक्षक दीपक थापाले जानकारी दिए। उनका अनुसार कछुवा रु ३५ लाखमा विक्री वितरण गर्न मोततोल भएको प्रारम्भिक अनुसन्धानमा खुलेको छ। उनीहरुको साथमा फेला परेको पहेँलो रङको कछुवाको तौल ७०० ग्रामको र लम्बाई १२ ईन्चको छ। उनीहरुमाथि महानगरीय प्रहरी वृत्त कालिमाटीले अनुसन्धान थालेको छ। रासस"
दाहसंस्कारपछि मात्रै कोरोना पुष्टि : सय बढी थिए मलामी,"पोखरा : स्तन क्यान्सर र मिर्गौला सम्बन्धी समस्या भएर उपचार गराइरहेकी एक महिलाको २ दिनअघि मृत्यु भयो। पर्यटन, राजनीति र समाजसेवा लगायत क्षेत्रका एकजना भन्दा बढी व्यक्ति उनको मलामी गए। शुक्रबार पोखरा सेती नदीमा दाहसंस्कार गरिएकी ती महिलामा कोरोना भाइरस संक्रमणसमेत रहेको शनिबार पुष्टि भयो। मृतक महिलामा कोरोना रहेको पुष्टि भएपछि उनको उपचार गराएको निजी अस्पतालका ४ स्वास्थ्यकर्मी र थुप्रै मलामीहरु अहिले क्वारेन्टाइनमा बस्न बाध्य भएका छन्। उनीहरु स्वस्फुर्त क्वारेन्टाइनमा बसेका छन्। पोखरा ५ पस्र्याङ बस्ने ४५ वर्षे महिलाको स्वास्थ्यमा समस्या भएपछि परिवारले बुधबार फिस्टेल अस्पताल लगेको थियो। सिकिस्त हुँदै जाँदा उनलाई बिहीबार आइसियूमै भर्ना गरिएको अस्पतालले जनाएको छ। गण्डकी स्वास्थ्य निर्देशनालयका स्वास्थ्य शिक्षा प्रशिक्षक नवराज शर्माले स्वाब लिइसकेको व्यक्तिको शव परिवारलाई बुझाउनु मनपरी भनेका छन्। उनले सामाजिक सञ्जाल फेसबुकमा यो घटनाबारे ७ प्रश्न उठाएका छन्। नमुना परीक्षण किन नगरिएको, स्वाब लिएपछि शव किन परिवारलाई हस्तान्तरण गरिएको र रिपोर्टका लागि एक दिन किन कुर्न नसकेको भन्ने लगायत उनका प्रश्न छन्। नमुना संकलन गरेपछि रिपोर्ट नआउन्जेल कुर्नुपर्छ भन्ने अस्पताल सञ्चालकलाई थाहा नभएको हो ?, शर्माको प्रश्न छ, कि अस्पताल प्रशासनले प्रदेश सरकारलाई अटेरी गरिएको हो ? अस्पताल प्रशासनले गरेको गल्तीले गर्दा मलामी गएका व्यक्तिमा संक्रमणको जोखिम देखियो भने त्यसको जिम्मेवारी फिस्टेल अस्पतालले लिने कि नलिने ? यो गल्तीमा प्रदेश सरकारले गर्ने सजाय स्वीकार गर्ने कि नगर्ने भन्ने उनको अर्को प्रश्न छ। स्वाब संकलन भएपछि शव व्यवस्थापन गरिहाल भनेर प्रदेश सरकारले नभनेको शर्माले अन्नपूर्णलाई बताए। ती महिलाको मृत्युसँगै कोरोनाबाट ज्यान गुमाउने गण्डकी प्रदेशमा २४ जना पुगेका छन्। शनिबार मात्रै पोखरामा ८५ वर्षे पुरुषको पश्चिमाञ्चल क्षेत्रीय अस्पतालमा ज्यान गएको छ। उनी स्याङ्जाको पुतलीबजारका बासिन्दा हुन्। क्षेत्रीय अस्पतालमा ज्यान गुमाउने उनी दसौं व्यक्ति हुन्। मृत्यु भएका १० जनामध्ये पोखराकै चाहिँ ६ जना छन्।"
जाजरकोटमा गिद्धका ४० गुँड भेटिए,"जाजरकोट : विश्वमै गिद्धको संख्या दिनप्रतिदिन घट्दै गइरहेको बेलामा जाजरकोटमा लोपोन्मुख गिद्धका ४० गुँड फेला परेका छन्। प्रकृति प्रेमी र जैविक विविधताका दृष्टीकोणले यो सुखद खबर हो। नेपाल पंक्षी संरक्षण संघका केन्द्रीय सदस्य गोविन्दबहादुर सिंहको सक्रियतामा गिद्धको वासस्थान रहेका स्थानमा एक महिना लगाएर गरिएको खोज तथा अध्ययनबाट ४० गुँड फेला परेका हुन्। उपयुक्त बासस्थान र हावापानीका कारण प्रकृतिको कुचीकारको रुपमा चिनिने गिद्धले जाजरकोटमा गुँड लगाउने गरेको छ। जिल्लाका भेरी नगरपालिका, छेडागाड नगरपालिका, कुशे गाउँपालिका र वारेकोट गाउँपालिकामा गरिएको खोजमुलक गणनाबाट सुन गिद्धको एउटा गुँड, सेतो गिद्धका तीन गुँड, हिमाली गिद्धका ३३ गुँड र हाडफोर गिद्धका तीन गुँड गरी ४० गुँड फेला परेको खोजकर्ता सिंहले जानकारी दिए। उनका अनुसार जिल्लाभर विश्वमै दुर्लभ सुन गिद्धको संख्या ४ र सेतो गिद्धको संख्या ६ रहेको छ। त्यस्तै हिमाली गिद्ध ७६, हाडफोर ८ र राजगिद्धको संख्या २ गरी जम्मा ९६ गिद्ध रहेका छन्। जाजरकोटमा यी ५ प्रकारका विस्वकै दुर्लभ गिद्धहरु पाइनुका साथै रेडपान्डा, चिरकालीज लगाएतका जन्तुहरु पनि पाइने गरेका छन्।"
भारतबाट फर्किएकालाई माहुरीका घार,सन्धिखर्क : अर्घाखाँचीको सितगंगा नगरपालिका वार्ड नं ५ जुकेनमा कोरोनाका कारण रोजगारी गुमाएर भारतबाट फर्किएका २० घर परिवारलाई आधुनिक माहुरीका घार प्रदान गरिएको छ। जनचेतना सरोकार मञ्च अर्घाखाँचीले अक्सफार्म नेपालको सहयोगमा कोरोनाका कारण भारतबाट रोजगारी गुमाएर घर फर्किएका मौषमी प्रवासी कामदार २० जनाको परिवारलाई पाँच वटाका दरले आधुनिक माहुरीका घार १ सय वटा वितरण गरेको हो। परिवार पाल्न भारतमा गएको समयमा कोरोनाले घरमा फर्किएका परिवारलाई आयआर्जनमा सहयोग पुगोस् र घरको खर्च धान्ने माध्यम बनोस् भनेर माहुरीका घार वितरण गरेको सितगंगा नगरपालिका वडा नम्वर ५ का वडा अध्यक्ष कमल पौडेलले बताए। अति विपन्न परिवार र आम्दानीको श्रोत पनि केहि नभएकोले यी परिवारलाई ५५ वटा आधुनिक माहुरीका घार अनुदानमा उपलब्ध गराएको जनचेतना सरोकार मञ्चका कार्यक्रम प्रमुख युवराज ज्ञवालीले बताए। विपन्न एवं साना किसानलाई स्वरोजगार बनाउन माहुरी पालन व्यवसायमा आवद्ध गराउन आधुनिक माहुरीका घार प्रदान गरेको संस्थाका परियोजना संयोजक ज्ञवालीको भनाइ छ। एक कार्यक्रमको आयोजना गरी वडा अध्यक्ष कमल पौडेल र संस्थाका कार्यक्रम संयोजक युवराज ज्ञवालीले माहुरीका घार वितरण गरेका हुन्। जनचेतना सरोकार मञ्च अर्घाखाँचीले अक्सफाम नेपाल संगको आर्थिक तथा प्राविधिक सहयोगमा सञ्चालित भारतमा मौषमी काम गर्ने प्रवासी परिवारहरुको आर्थिक पुनस्थापन सशक्तिकरण परियोजना अन्तरगत संस्थाको परियोजना क्षेत्र भित्र पर्ने सरोकार सामाजिक उद्यमी महिला सहकारी संस्था लिमिटेडका सदस्यको परिवारलाई घार वितरण गरिए हो।
चितवनमा करेन्ट लागेर दुई सैनिकको मृत्यु,चितवन : शनिबार चितवनमा दुई सैनिकको मृत्यु भएको छ। चितवनको शक्तिखोरमा रहेको सिंहनाथ गणमा कार्यरत दुई सैनिक जवानको करेन्ट लागेर मृत्यु भएको हो। रुखको हाँगा काट्न चढ्दा प्रयोग गरिएको भर्याङ चिप्लिएर तारमा ठोक्किन पुग्दा भर्याङ समाउने सुवेदार राजुबाबु श्रेष्ठ र सैनिक जवान साजन कुमालको मृत्यु भएको चितव प्रहरीका प्रवक्ता सूर्य थापाले जानकारी दिए। प्रवक्ता थापाका अनुसार सुवेदार श्रेष्ठको उपचारका लागि भरतपुर ल्याउँदै गर्दा बाटोमा मृत्यु भएको हो भने सैनिक जवना कुमालको उपचारको क्रममा भरतपुर अस्पतालमा मृत्यु भएको हो। दुवै जना सैनिक गोरखाका हुन्।
"१० वर्षसम्म पनि बनेन खुलालु पुल, कर्णाली प्रदेशका मुख्यमन्त्रीद्धारा स्थलगत अनुगमन","कालिकोट : तीन वर्षभित्र सक्ने गरी निर्माण थालिएको कर्णाली करिडोर जोड्ने खुलालु पुल दश वर्ष बित्न लाग्दा पनि बनेको छैन। निर्माण कम्पनी, सडक डिभिजन कार्यालयको चरम लापरवाही र यहाँको राजनीतिक नेतृत्वको उदासिन्ताका कारण कर्णाली राजकार्गको सुर्खेत जुम्ला सडकखण्ड र कर्णाली करिडोर जोड्ने खुलालु पुल दश बर्षसम्म निर्माण कार्य अलपत्र परेको हो। झण्डै १२ करोड लागतको उक्त पुल निर्माण गर्ने जिम्मा लिएको कन्काई नेपाल प्रगति जेभीले लिएको थियो। उक्त कम्पनीले २०६७ सालमा ठेक्का लिएकोमा तीन बर्षभित्र काम सम्पन्न गर्ने समय दिएको थियो। तर ठेक्का सम्झौता भएको १० वर्ष बित्न लाग्दा पुलको मुख्य पिलर हाल्ने कार्यमै सीमित छ। पुल निर्माणमा चरम लापरवाही हुँदासमेत नियामक निकायले पनि कडाईका साथ काम गराउन नसकेको र रातनीतिक नेतृत्वबाट दबाब नभएको भन्दै कालिकोटवासीहरु आक्रोशित छन्। कालिकोट जिल्लाको नरहरीनाथ गाँउपालिका वडा नं ९ स्थित खुलालु पुल निर्माण सुरु भएको ८ बर्षसम्म निर्माण व्यवसायी बेखबर थिए। निर्माण कम्पनी नै कालो सूचीमा पर्ने भएपछि गत आर्थिक बर्षमा सम्पर्कमा आएर काम सुरु गरेर करीब ५० प्रतिशत काम गरेका छन्। सुरुवातमा कन्काई जेभीबाट निर्माणको जिम्मा लिएको नेपाल प्रगति निर्माण सेवाले लाप्रबाही गरेर भागेपछि पुल निर्माण ढिलाई भएको मुख्य निर्माण व्यवसायीका प्रतिनिधि उमेश मैनालीले बताए। कन्काई र नेपाल प्रगति जेभीको सयुक्त ठेक्का भएकाले मुख्य फर्म कन्काई निर्माण सेवासमेत कालोे सुचीमा पर्ने भएपछि उक्त पुलको निर्माण काम कन्काई जेभीले गत आवबाट सुरुवात गरेको हो। सडक डिभिन कार्यालय जुम्लाले अन्तिम पटक चालु आर्थिक बर्षको जेठ महिनासम्म पुल निर्माणका लागि म्याद थप गरेको छ। १० वर्षदेखी निर्माणाधिन अवस्थामा रहेको खुलालु पुलको कर्णाली प्रदेशका मुख्यमन्त्री महेन्द्रबहादुर शाहीले शुक्रबार बेलुका स्थलगत अनुगमन गरे। उनले पुल निर्माणको प्रगतिका बारेमा जानकारी लिए। पुल निर्माणको काम म्याद थप भएको मितिभित्रै सम्पन्न गर्न निर्माण व्यवसायीलाई निर्देशन दिए। मुख्यमन्त्रीका प्रमूख स्वकिय सचिव खेमबहादुर सिंहले भने, मुख्यमन्त्रीले खुलालु पुल निर्माणको काम तोकिएकै मितिभित्रै सम्पन्न गर्न स्पस्ट निर्देशन दिनुभएको छ। समयमै खुलालु पुल निर्माण नहुँदा यहाँको सामाजिक, आर्थिक तथा समग्र विकास निर्माणको काम पनि प्रभावित भएको छ। कन्काई जेभीका प्रतिनिधि दिपक मैनालीले चालु आर्थिक बर्षको मसान्तसम्म पुल निर्माण कार्य पुरा गर्ने बताए। उनले भने, पुलको पिल्लर हाल्ने काम सकिएको छ। बेलिबृज भएकाले असोजमा स्टिल ढुवानी गरेर कात्तिकबाट जोड्न सुरु गर्ने तयारी छ। आउने असार महिनामा पुलमा गाडी गुडाउन सकिन्छ। अहिलेसम्म पुलको काम जम्मा ५० प्रतिशत काम सकिएको छ।"
कुखुराको जोडी चल्लालाई पाँच हजार !,"बागलुङ : दुई वर्षअघि रैथाने साकिनी जातको कुखुरापालन व्यवसाय थालिएको सापकोटा कृषि फार्ममा अहिले दशथरी पन्छी छन् । आठ कुखुरा र दुई चरा प्रजातिका । कुनै स्थानीय त कुनै आयातित । सबै गर्दा सङ्ख्या सात सय बढी छ ।बागलुङ नगरपालिका३ रातामाटास्थित फार्मका सञ्चालक बैकुण्ठ सापकोटाका अनुसार स्थानीय जाततर्फ साकिनी, उल्टे, घाँटीखुइले र गुजुमुजे कुखुरा छन् । आयातित प्रजातिमा कडकनाथ, बेन्टम, सिल्की र पोलिस कुखुरा छन् । यस्तै चरा प्रजातिका बट्टाइ र टर्की पनि पालिएको छ । कडकनाथ भारतीय, बेन्टम जापनीज र सिल्की चिनियाँ प्रजातिको कुखुरा भएको उहाँ बताउँछन् । 'बेन्टम, सिल्की र पोलिस बढीजसो सौखका लागि पाल्ने चलन छ', उनले भने ।सापकोटाकाले व्यावसायिक रुपमा चल्ला उत्पादन गरेर बेच्ने ध्येयले विदेशी प्रजातिका कुखुरा पाल्नुभएको हो । फार्ममा चल्ला निकाल्ने ह्याचरी पनि छ । 'मासुका लागि भन्दापनि चल्ला बेच्ने उद्देश्य हो', उनले भने 'काठमाडौँ, पोखरालगायतका ठाउँमा यी कुखुराको बढी माग छ ।' महिनादिन पुगेका पोलिस र सिल्की कुखुराको जोडीलाई पाँच हजार पर्ने उनको भनाइ छ । यस्तै दुई महिनाका जापनीज बेन्टम कुखुराको जोडीलाई रु चार हजार पर्छ । 'यी कुखुराको चल्ला नै एकदम महँगो छ, हेर्दा पनि आकर्षक हुने हुनाले सौखिन व्यक्तिले घरमा लगेर पाल्छन्', उनले भने ।स्थानीय जातका कुखुरासँगै कडकनाथ, बट्टाइ र टर्की भने मासुका लागिसमेत फार्मबाट बिक्री भइरहेको छ । भारतीय जातको कडकनाथ प्रतिकिलो दुई हजारसम्म बेचेको सापकोटाले सुनाए । कडकनाथको अण्डासमेत महँगोमा बिक्री हुन्छ । यो कुखुरा स्वाद र स्वास्थ्यका दृष्टिले उपयुक्त मानिन्छ । पछिल्लो समय बट्टाइ पनि मासु र अण्डाका लागि व्यावसायिक रुपमा पाल्न थालिएको छ । यसको मासु र अण्डालाई शक्तिबद्र्धक मानिन्छ । यसले रोग प्रतिरोधात्मक क्षमता पनि बढाउने विश्वास गरिन्छ । 'बट्टाइ रु तीन सय, चल्ला रु ५० र अण्डा रु १० मा बिक्री भइरहेको छ', सापकोटाले भने 'एक दिने टर्कीको चल्लालाई भने तीन सय ५० पर्न जान्छ, मासुका लागि बेच्दा पनि महँगो छ ।'बट्टाइ पाँच हप्तापछि मासुका लागि प्रयोग गर्न योग्य हुन्छ । दुई वर्षसम्म बाँच्ने बट्टाइले झण्डै तीन सयसम्म अण्डा दिने गर्छ । त्यसपछि भने पोथी बट्टाइलाई पनि मासुका रुपमा बेच्न सकिने उनले बताए । उनले शुरुमा काठमाडौँ र पोखराबाट चल्ला ल्याएर पन्छी पालन थाले । स्थानीय साकिनी जातको कुखुरापालनबाट छोटो अवधिमा सफलता मिलेपछि नयाँनयाँ जातका कुखुरा र पक्षीपालनमा रुची जागेको व्यवसायि सापकोटाले उल्लेख गरे । उनले फाइटर जातको कुखुरा पनि छिट्टै ल्याउन लागेको सुनाए । आफ्नै लगानीमा ह्याचरी सञ्चालनमा ल्याएपछि व्यवसाय थप विस्तार भएको उनको भनाइ छ । यसअघि अण्डा काठमाडौँको ह्याचरीमा पठाएर चल्ला ल्याउनुपर्ने उनको बाध्यता थियो । ह्याचरीमा १०५६ अण्डा राख्न मिल्छ । २१ दिनमा ह्याचरीबाट चल्ला निस्कन्छ । शुल्क तिरेर अरु कुखुरापालक किसानले पनि ह्याचरीमा चल्ला उत्पादन गर्न थालेका छन् ।ह्याचरीमा रु तीन लाख लगानी भएको उनले बताए । त्यसअघि कुखुराको खोर निर्माणमा भेटेरिनरी अस्पताल तथा पुश विज्ञ सेवा केन्द्रले रु दुई लाख ३६ हजार अनुदान दिएको थियो । व्यवसाय प्रवद्र्धनमा सापकोटालाई छोरा निशानको दरिलो साथ छ । व्यवस्थापकीय कामदेखि अण्डा र चल्लाको बजारीकरणमा उनी बुबासँगै खट्छन् । पोखरा, काठमाडौँ, रसुवालगायतका ठाउँबाट स्थानीय जातका चल्लाको माग आउने गरेको निशानले बताउनुभयो । पछिल्लो समय स्थानीय जातका कुखुरापालनतर्फ किसानको आकर्षण बढेको छ । ती कुखुराको मासु, अण्डा स्वादिष्ट र स्वस्थकर हुने हुँदा उपभोक्ताको रोजाइमा पर्ने गरेको छ । स्थानीय जातको ज्यूँदो कुखुरा प्रतिकिलो रु आठ सय, अण्डा रु १५ र एक साताको चल्ला रु एक सय २५ मा बिक्री हुन्छ । स्थानीय जातको कुखुरा हुर्कन समय लाग्ने हुँदा पाँचछ महिनापछि मात्र बेच्न योग्य हुन्छ । उन्नत जातका कुखुरालाई नियमित भ्याक्सिन, औषधि खुवाउनु नपर्ने सापकोटाको भनाइ छ । कुखुरापालनबाट मासिक रु ५० हजारसम्म मुनाफा निकाल्न सापकोटा सफल भए । लगानी बढाएर कुखुरापालन व्यवसायलाई थप व्यवस्थित र विस्तार गर्ने उनको योजना छ । कुखुरापालनसँगै सापकोटाले तीन रोपनी क्षेत्रफलमा प्राङ्गारिक तरकारी खेती गर्दै आए । रासस"
गुणस्तरहीन स्यानिटाइजर उत्पादन गर्ने पाँच उद्योगलाई कारबाही,"काठमाडौं : औषधि व्यवस्था विभागले मापदण्डविपरीत स्यानिटाइजर उत्पादन गर्ने पाँच उद्योगलाई कारबाही गरेको छ।मानव स्वास्थ्यमा गम्भीर असर पार्ने विषाक्त मिथानोल रसायन प्रयोग गरेर स्यानिटाइजर उत्पादन गरेपछि काठमाडौंका चार र भक्तपुरका एक गरी पाँच उद्योगलाई क्षतिपूर्तिसहितको जरिवाना र बन्द गर्ने तयारी गरिएको विभागले जनाएको हो। काठमाडौँको हाइजिङ सोप एन्ड केमिकलले उत्पादन गर्ने इन्सेटेन्ट ह्यान्ड सेनिटाइजर ओरिजिनल, आधार केमिकल एन्ड फुड इन्डस्ट्रीले उत्पादन गर्ने एड्भान्स ह्यान्ड स्यानिटाइजर, सर्च केम कम हर्बल प्रोडक्टले उत्पादन गर्ने इन्सटेन्ट ह्यान्ड स्यानिटाइजर रिफ्रेरिसङ जेल र सूर्यमुखी हर्बल प्रोडक्टले उत्पादन गर्ने सूर्यमुखी ह्यान्ड स्यानिटाइजर तथा भक्तपुरका नेपाल कायाकल्प उद्योगले उत्पादन गर्ने इन्सटेन्ट ह्यान्ड स्यानिटाइजर मा विषाक्त मिथानोल रहेको पाइएको विभागका महानिर्देशक नारायणप्रसाद ढकालले बताए। विभागले बजारमा बिक्रीवितरणमा रहेका विभिन्न उद्योगका ह्यान्ड स्यानीटाइजरको नमूना सङ्कलन गरी औषधि व्यवस्था विभागको प्रयोगशालमा गरिएको परीक्षणमा ती उद्योगले मापदण्डविपरीत मानव स्वास्थ्यमा गम्भीर असर पार्ने रसायन प्रयोग गरेर स्यानिटाइजर उत्पादन गरेको पाइएको हो। मापदण्डविपरीत उत्पादन गरिएका ती स्यानिटाइजर प्रयोग नगर्न विभागले सर्वसधारणलाई सूचनामार्फत आग्रह पनि गरेको छ। रासस"
२४ घण्टामा प्रदेश १ मा तीन कोरोना संक्रमितको मृत्यु,"विराटनगर : प्रदेश १ मा पछिल्लो २४ घण्टामा कोरोना भाईरस (कोभिड १९) बाट थप ३ जनाको मृत्यु भएको छ। मोरङको विराटनगरका १ पुरुष, ग्रामथानकी १ महिला र सुनसरी रामधुनीका १ पुरुषको मृत्यु भएको सामाजिक विकास मन्त्रालयले जनाएको छ। यो सँगै प्रदेश १ मा मृत्यु हुनेको संख्या ४७ पुगेको छ। प्रदेश १ मा शनिबार ७७ जना कोरोना संक्रमित थपिएका छन्। थपिनेमा मोरङमा ६२, सुनसरीमा १४ र उदयपुरमा १ जना रहेको सामाजिक विकास मन्त्रालयले जनाएको छ। मन्त्रालयका अनुसार विराटनगरमा शनिबार ४६ जनामा संक्रमण देखिएको छ। २१ महिला र २५ पुरुषको रिपोर्ट पोजेटिभ आएको छ। मोरङको बुढीगंगामा ५ महिला ५ पुरुष, कटहरीमा ४ पुरुष, ग्रामथानमा १ पुरुष र सुन्दरहरैचमा १ महिलामा कोरोना पुष्टि भएको छ र सुनसरीको इटहरीमा २ महिला ६ पुरुष, इनरुवा र धरानमा २२ पुरुष, रामधुनी र दुहवीमा ११ पुरुष र उदयपुरको बेलकामा १ पुरुषको रिपोर्ट पोजेटिभ आएको सामाजिक विकास मन्त्रालयले जनाएको छ। प्रदेश १ मा कोरोना संक्रमितको संख्या ४ हजार ६९६ पुगेको छ। प्रदेश १ मा शनिबार ३६ जना डिस्चार्ज भएका छन्। कालि सदन आईसोलेसन विराटनगरबाट २०, बैजनाथपुर आईसोलेसन विराटनगरबाट ९, मारवाडी सेवा सदन आईसोलेसनबाट ४ र कोभिड १९ आईसोलेसन केन्द्र रंगेलीबाट ३ जना डिस्चार्ज भएका हुन। प्रदेश १ मा डिस्चार्ज हुनेको संख्या २ हजार ५६ पुगेको छ। प्रदेश १ मा शनिबार १ हजार २ सय १२ जनाको पीसीआर परीक्षण भएको छ। परीक्षण गरिएका मध्ये २९ महिला र ४८ पुरुषको रिपोर्ट पोजेटिभ आएको हो। मन्त्रालयका अनुसार हाल सम्म प्रदेशमा १ लाख ६ हजार ९८६ जनाको पीसीआर परीक्षण गरिएको छ।"
तुलसीपुरमा २२ जनालाई कोरोना संक्रमण,दाङ : तुलसीपुरमा समुदाय स्तरमा एकै दिन २२ जनामा कोरोना संक्रमण पुष्टि भएको छ। समुदाय स्तरको ८९ जनाको कोरोना परीक्षण गरिएकको मा २२ जनामा कोरोना पोजिटिभ देखिएको तुलसीपुर उपमहानगरपालिकाका कोरोना फोकल पर्सन जनस्वास्थ्य निरीक्षक विमल केसीले जानकारी दिए। राप्ती स्वास्थ्य विज्ञान प्रतिष्ठान घोराहीमा गरिएको ८९ जनाको स्वाब परिक्षणका क्रममा २२ जनाको पोजिटिभ आएको कोभिड फोकल पर्सन केसीले बताए। संक्रमितहरुमा कन्ट्याक्ट ट्रेसिङ्ग गरिएका व्यक्तिहरु र स्वास्थ्यकर्मी रहेका छन। यसमा चार जना उपमहानगरका स्वास्थ्य संस्थामा कार्यरत स्वास्थ्यकर्मी र बाँकी आम नागरिक रहेका छन। पछिल्लो समय दाङमा समुदाय स्तरमा कोरोना फैलिरहेको छ।
सुरीखोला हाइड्रोपावरमा क्रेनबाट खसेर एक मजदुरको मृत्यु,"दोलखा : सुरीखोला हाइड्रोपावर लिमिटेड व्यवस्थापनको लापरबाहीले एक मजदुरको मृत्यु भएको छ। हाइड्रोपावर व्यवस्थापनले मजदुर सुरक्षाका न्युनतम शर्त लागू नगरी काम लगाउँदा दोलखाको गौरीशंकर गाउँपालिका५, गुरुम्फीस्थित सुरीखोला हाइड्रोपावरमा कार्यरत एक मजदुरको मृत्यु भएको हो। गुरुम्फीस्थित सतही विद्युत्गृहमा हाइड्रोमेकानिकल मेसिन जडान गर्नका लागि क्रेनको बकेटमा चढेर काम गर्दै गर्दा ८ मिलिमिटरको फलामे तार चुडिएर खस्दा काभ्रेका महेश केसीको मृत्यु भएको हो। पनौती नगरपालिका६ का केसी फलामे तार चुडिएर करिब ३५ फिट तल खसेको दोलखाका प्रहरी प्रवक्ता निरीक्षक रेशम बोहोराले जानकारी दिए। हाइड्रोपावरमा मजदुरको सुरक्षाको लागि काममा पठाउनु पूर्व मेसिनको अवस्थाको बारेमा पूर्व जाँच गर्नु पर्ने तर त्यसो नगरेको कारण ति मजदुरको मृत्यु भएको प्रारम्भिक अनुसन्धानले देखाएको सिंगटी प्रहरीको भनाइ छ। क्रेनमा प्रयोग गरिने फलामे तार कम्तिमा ८ मिलिमिटरको हुने भए पनि हत्तपत्त नचुँडिने तार सुरक्षा जाँच नगरी लापरवाही गर्दा मजदुरको ज्यान गएको अनुमान गरिएको छ। बकेटसहित ढलानमा खसेर टाउको तथा शरिरको विभिन्न भागमा चोट लागेर घटनास्थलमै मृत्यु भएका केसीको टाउकोमा हेल्मेट नलाइएको बताइएको छ। सुरीखोला हाइड्रोपावर साढे ६ मेगावाट क्षमताको हो।"
काठमाडौं महानगरपालिकामा पाँच हजार सङ्क्रमित,"काठमाडौं : काठमाडौँ महानगरपालिकामा कोरोना सङ्क्रमितको सङ्ख्या चार हजार ८८६ रहेको छ। हाल सङ्क्रमित भएकामध्ये एक हजार २६२ जना निको भएका छन् भने तीन हजार १६८ जना उपचाररत रहेको कामपाले जनाएको छ। कामपा जनस्वास्थ्य महाशाखा प्रमुख हरि कुँवरका अनुसार ४७१ जना अस्पतालमा उपचार गराइराखेका छन् भने एक हजार ५२४ होम आइसोलेसनमा र एक हजार २२७ जना संस्थागत आइसोलेसनमा छन्। उहाँका अनुसार हालसम्म कामपाको ३२ वटै वडामा गरी दश हजार ५२९ जनाको कन्ट्याक्ट ट्रेसिङ गरेको छ र ३१ जनाको कोरोनाकै कारण मृत्यु भएको छ। हालसम्म परीक्षणमा सबैभन्दा बढी वडा नं १५ मा ४६९ जनामा सङ्क्रमण देखिएको छ। त्यसैगरी वडा १६ मा ३६६, वडा ३ मा ३१५ जनामा सङ्क्रमण देखिएको छ। यसैगरी वडा ४, ७, ८, ९, १०, ११, १३, १४, २६, २७, २८, २९, ३१ र ३२ वडामा एक सयभन्दा बढी सङ्क्रमित रहेका छन्। सबैभन्दा बढी वडा २७ मा चार जनाको मृत्यु भएको छ। कामपाले परीक्षणको दायरा बढाउनका लागि अहिले हरेक वडामा स्वास्थ्यकर्मीसहित स्वयम्सेवक परिचालन गरेको छ। रासस"
लकडाउनमा छाक टार्न नसकेपछि आत्महत्या,"विराटनगर : मोरङको सुन्दरहरैंचा नगरपालिका१० की ३८ वर्षीया दिलमाया नेपाली अहिले भारतको नयाँ दिल्लीमा अलपत्र परेकी छन्। वैदेशिक रोजगारीमा जान खोजेकी उनी दलालको चुंगुलमा फस्दा सात महिनाअघि दिल्ली पुर्याइएकी हुन्। कोरोना कहरसँगै दिल्लीमा अलपत्र परेकी उनले अहिलेसम्म घर फर्कन पाएकी छैनन्। राम्रो कमाई हुने प्रलोभन देखाएर कुवेत लैजाने भन्दै दलालले उनलाई दिल्लीमा पुर्याएर अलपत्र पारिदिए। दिलमायाको उद्धार हुन सकेको छैन। पैसा कमाउने र परिवारलाई सुखसयलमा राख्ने सपना बोकेर विदेश हिँडेकी उनी दिल्लीबाट नेपाल आउन खोजिरहे पनि सकिरहेकी छैनन्। लगेका पैसा पनि सकिएपछि बेखर्ची बनेको र उनलाई दिल्ली पुर्याएर अलपत्र पार्ने एजेन्ट पत्ता लाग्न नसकिरहेको स्थानीय कुमार मिजारले बताए। यता सन्तानको रेखदेख गर्ने जिम्मेवारी लिएर घरमा बसेका ४७ वर्षीय श्रीमान अशोक दर्जीले पनि श्रीमतीलाई दिल्ली पुर्याएर अलपत्र परेको खवर थाहा पाए। मजदुरी गरेर परिवार धान्दै आएका उनले सल्लाहमै श्रीमतीलाई पैसो कमाउन विदेश पठाएका थिए। सुकुम्बासी बस्तीमा बसोबास गर्ने उनको आफ्नो जग्गा जमिन छैन। ज्यालामा निर्माणको काम गरेर सन्तानलाई पाल्दै आएका उनको पनि यता कोरोनाले काम खोसिदियो। दिल्लीमा श्रीमती अलपत्र परेको तनावसँगै मजदुरी रोकिएर घरमा आम्दानीको बाटो बन्द भएपछि कमाएर खुवाउन नसक्दा परिवारमा भोकमरी सुरु भयो, मिजारले भने, त्यही तनावका कारण उनले मृत्युको बाटो रोज्दा अहिले सन्तानको कन्तविजोग भएको छ। दुई छोरी र एक छोराको भोक टार्न घरमा भएको ग्यास सिलिण्डर पनि बेचेका उनले लामो समय काम नखुल्दा भोकले छोराछोरी छटपटाउन थालेसँगै भोकमरी सहन नसक्दा मृत्युको बाटो रोजे । आफ्नो र सन्तानका लागि पाँच महिनासम्म संघर्ष गरेका अशोकको शव गत मंगलबार डोरीको पासो लगाएर झुन्डिएको अवस्थामा भेटिएको थियो। त्यसअघि अशोकले दुई छोरी र एक छोराको भोक टार्न घरमा भएको ग्यास सिलिण्डर पनि बेचेको मिजारको भनाइ छ। उनका अनुसार ठेला चलाउने दर्जी त्यो बेचेर निर्माणको काममा मजदुरी गर्न थालेका थिए। तर काम लकडाउने रोकिदियो। काम नखुल्दा खुवाउन नपाएर भोकले छोराछोरी छटपटाउन थालेसँगै भोकमरी सहन नसक्दा उनले मृत्युको बाटो रोजेको स्थानीय बताउँछन्। १२ वर्षीय छोरा उनको किरियामा बसेका छन्। आमा दिल्लीमा अलपत्र परेको अवस्थामा यता बाबुले मृत्युको बाटो रोजे, मिजारले भने, अहिले १२ वर्षीय नाबालक छोरा बाबुको किरिया गरिरहेका छन्। उनका अनुसार आमा दिल्लीमा अलपत्र परेको र बाबुले मृत्युको बाटो रोज्दा १२ वर्षका छोरा, १४ र १७ वर्षीया छोरीको बिचल्ली भएको छ। २० वर्षीया छोरीको बिहे भइसकेको छ। छोरीमध्ये पनि माहिली शारीरिक रुपमा अपांगता छिन्। अशोकको आत्महत्या सुनेर घरमा पुग्दा शवलाई ओढाउने कात्रो किन्ने पैसा पनि रहेनछ, मिजारले भने, हामीले पैसा सहयोग उठाएर पोस्टमार्टमका लागि पठाउँदै शवको दाहसंस्कार गरिदियौं। अति नै विपन्न परिवारका छोराछोरीले मागेर पनि गुजारा चलाउने गरेको पाइएको उनले बताए। छोरा र छोरी अहिले बाबुको काममा छन्। मृत्यु संस्कारमा बसेका उनीहरुलाई किरिया खर्चका लागि गाउँले र केही संघ संस्थाले रकम उठाएर सहयोग गरिरहेको मिजारले बताए। पीडामा आत्महत्याको बाटो रोजेका अशोकको पारिवारिक आर्थिक अवस्था एकदमै नाजुक रहेको वडा अध्यक्ष राजेन्द्रबहादुर थापाले बताए। उता श्रीमतीलाई विदेश पठाउने भनेर दलालले दिल्लीमा अलपत्र परिदिए। यता मजदुरी गरेर कमाई खाने बाटो पनि बन्द भएपछि परिवारमा भोकमरी सुरु भयो, थापाले भने, त्यही पीडा सहन नसकेर आत्महत्याको बाटो रोजेको जस्तो छ। मृतकको किरियाका लागि केही व्यक्ति र संघ संस्थाले सहयोग गरिरहेका छन्। इलाका प्रहरी कार्यालय बेलबारीका प्रहरी निरीक्षक ऋषिराज ढकालले घटना हेर्दा आत्महत्या गरेको जस्तो देखिने बताए। डोरीमा झुन्डिएको अवस्थामा मृत फेला परेका कारण अनुसन्धान भइरहेको छ, उनले भने, पोस्टमार्टम रिपोर्ट आउन बाँकी रहेकाले घटना यकिन हुन सकिरहेको छैन।"
लागूऔषधसहित चार जना पक्राउ,"विराटनगर : मोरङका भिन्दाभिन्दै स्थानबाट प्रहरीले लागूऔषधसहित चार जना युवालाई शुक्रबारसाँझ पक्राउ गरेको छ। पक्राउ पर्नेमा एक जना भारतीय नागरिक पनि छन्। पक्राउ परेकाहरुको साथबाट लागूऔषध गाँजा र डाइजेपाम बरामद भएको छ। इलाका प्रहरी कार्यालय केराबारीको गस्तीमा रहेको टोलीले गाँजासहित तीन जनालाई पक्राउ गरेको छ। केराबारी गाउँपालिका१० गैरीगाउँबाट सुनसरीको धरान उपमहानगरपालिका१५ का १९ वर्षीय अजय तामाङ, २२ वर्षीय च्यामन राई र मोरङको लेटाङ नगरपालिका७ का १८ वर्षीय रोहन राई पक्राउ परेका हुन्। पैदल हिँडिरहेका उनीहरुको साथबाट एक किलो गाँजा बरामद भएको मोरङ प्रहरी प्रमुख एसपी सन्तोष खड्काले जानकारी दिए। त्यस्तै भारतीय नागरिक १८ वर्षीय दिपेश यादवलाई इलाका प्रहरी कार्यालय बुधनगरको टोलीले लागूऔषध डाइजेपाम ७५ एम्पुलसहित पक्राउ गरेको छ। बीआर ३८ एच ६३५९ नम्बरको मोटरसाइकलमा रहेका भारत पिप्राहा विष्णुपुरका यादवलाई नेपालभारत सीमा क्षेत्रबाट प्रहरीले पक्राउ गरेको हो। उनले मोटरसाइकलको सिटमुनी लुकाएर ल्याएको अवस्थामा लागूऔषध बरामद भएको प्रदेश १ प्रहरी कार्यालय विराटनगरले जनाएको छ। पक्राउ परेका चारै जनाविरुद्ध लागूऔषध ऐन अन्तर्गतको मुद्दा चलाउन म्याद थप गरेर अनुसन्धान थालिने प्रहरीले जनाएको छ।"
बहराइनबाट फर्किए १४६ नेपाली,"काठमाडौं : विश्वभरि फैलिएको कोभिड१९ का कारण उत्पन्न विषम परिस्थितिमा बहराइनका लागि नेपाली राजदूतावासले नेपाल फर्कन चाहने १४६ जना नेपालीलाई विमान चार्टर गरेर नेपाल ल्याएको छ। कम्पनी बन्द भएर र श्रम सम्झौता सकिएर नेपाल फर्किने इच्छुक कामदारलाई स्वदेश फर्काइएको हो। राजदूतावासले बिदामा बहराइनबाट नेपाल आएपश्चात् फैलिएको कोरोना भाइरसका कारण अन्तर्राष्ट्रिय उडान स्थगित भई नेपालमै रोकिएर पुनः रोजगारीमा बहाल हुन बहराइन जान इच्छुक १४५ जना नेपालीलाई पहिलो पटक बहराइन फर्काएको राजदूत पदम सुन्दासले जानकारी दिए। हाम्रो साथ आमाको काख अभियानको सहयोगमा उनीहरु बहराइन फर्किएका हुन्। बहराइनका लागि नेपाली राजदूतावासले गत हप्ता अन्तर्राष्ट्रिय उडान स्थगित भई नेपालमै रोकिएर पुनः रोजगारीमा बहाल हुन बहराइन जान इच्छुक २७४ नेपालीको नामावली सार्वजनिक गरेको थियो। राजदूत सुन्दासले भने 'कोरोना शुरु भएपछि सानो लगानीका होटल, रेस्टुरेन्टहरु बन्द भए, करीब एक हजार ३०० नेपालीले रोजगारी गुमाएका छन्, हामीले समस्यामा परेकालाई अप्रिल महिनामै नेपाल जान चाहनेलाई पठाएका थियौँ।' छुट्टीमा नेपाल फर्किएका ९२७ जनामध्ये १४५ पुनः रोजगारीमै बहराइन फर्किएका छन्। नेपाल फर्किन चाहने ३०० नेपालीमध्ये गत बिहीबार १४६ फर्किएका हुन्। बाँकी नेपाल फर्किन इच्छुक र नेपालबाट पुनः रोजगारीमा बहराइन फर्किन इच्छुकलाई विमान चार्टर गरेरै नेपाल ल्याउने र बहराइन जान चाहनेलाई लैजाने योजना रहेको राजदूत सुन्दासको भनाइ छ। उनले भने 'अझै धेरै नेपाल जाने तयारीमा छन्। छिट्टै पठाउँछौँ। त्यहाँ कोही पनि नेपाली भोकै भएर दुःख पाएर बस्नु परेको छैन। दूतावासको सम्पर्कमा आएकालाई उद्धार राहत तथा खानबस्नको व्यवस्था गरेका छौँ।' रासस"
गणेशमानको २३औँ स्मृतिमा रक्तदान,"काठमाडौँ : नेपाली कांग्रेसका संस्थापक नेता गणेशमान सिंहको २३औँ स्मृति दिवसमा रक्तदान गरिएको छ। शनिबार काठमाडौँको सामाखुसीमा आयोजित कार्यक्रममा ७० जनाले रक्तदान गरेको आयोजकले जनाएको छ। सो कार्यक्रम नेपाली कांग्रेस टोखा नगरपालिका१०, काठमाडौँको आयोजना तथा नेपाल तरुणदल काठमाडौँ जिल्ला सदस्य एवं प्रशिक्षण विभाग प्रमुख दिपक थापाको संयोजकत्वमा सम्पन्न भएको हो। कार्यक्रममा नेपाली कांग्रेसका काठमाडौँ जिल्ला सभापति कृष्ण सबुज बानियाँ, बागमती प्रदेशका प्रदेश संसद् जीवन डंगोल, टोखा नगरपालिका१० का इकाई सभापति तेजप्रसाद सेढाईँ लगायतको उपस्थिति रहेको थियो। त्यस्तै नेपाली काँग्रेस ताकेश्वर नगरपालिका सभापति श्रीकृष्ण थापा, नेपाल रेडक्रस काठमाडौँ जिल्ला उपसभापति कमल नकर्मीले पनि रक्तदान गर्नुभएको थियो। नेपालमा प्रजातन्त्रिक आन्दोलनको नेतृत्वदायी भूमिका खेलेका नेता सिंहलाई लौहपुरुषका रूपमा पनि चिनिन्छ।"
रामेछापमा पाँच प्रहरीसहित ६ जनामा कोरोना संक्रमण,"काठमाडौं : रामेछापका थप पाँच प्रहरीसहित ६ जनामा कोरोना भाइरस संक्रमण पुष्टि भएको छ। जिल्ला स्वास्थ्य कार्यालय रामेछापका जनस्वास्थ्य अधिकृत भुवन थापाले १ महिला र ५ पुरुषमा आज कोरोना पुष्टि भएको जानकारी दिए। थापाका अनुसार मन्थली नगरपालिका१ की ८६ वर्षीया महिला र जिल्ला प्रहरी कार्यालय रामेछापमा कार्यरत २७,२७,३४,३८,४७ वर्षीय पुरुषमा कोरोना संक्रमण देखिएको हो। यस अगाडि भदौ १९ गते तामाकोशी अस्पतालका एक महिला कर्मचारी र पाँच जना प्रहरीमा कोरोना पुष्टि भएको थियो। त्यसपछि कन्ट्रयाक ट्रेसिङको क्रममा भदौ २३ गते जिल्ला प्रहरी कार्यालय रामेछापको हिरासतथुनामा रहेका दुई जना, तीन जना प्रहरी र प्रहरीको श्रीमतीमा पनि कोरोना पुष्टि भएको थियो। रामेछापमा पाँच प्रहरी र एक स्वास्थ्यकर्मीमा कोरोना संक्रमण हिरासतमा रहेका लिखु तामाकोशी गाउँपालिकाका अध्यक्षसहित थप ६ जनामा कोरोना संक्रमण देखिएपछि भदौ २३ गते २७ जनाको स्वाब संकलन गरी पीसीआर परीक्षणका लागि पठाइएको थियो। उनीहरुमध्ये शनिबार ६ जनामा कोरोना संक्रमण देखिएका हो। योसँगै जिल्लाबाट स्वाब संकलन गरेर पीसीआर विधिबाट परीक्षण गर्दा कोरोना पोजिटिभ हुनेको संख्या ५५ पुगेको छ। थापाका अनुसार जिल्लामा सक्रिय संक्रमितमध्ये ४ जना होम आइसोलेसन, २ जना प्रहरी हिरासतमा, २ जना प्राथमिक स्वास्थ्य केन्द्र र १० जिल्ला अस्पताल रामेछापको आइसोलेसनमा उपचाररत छन्। प्रहरी हिरासतमा रहेका लिखु तामाकोशी गाउँपालिकाका अध्यक्ष गोविन्दबहादुर खड्कासहित अर्का एक जनामा कोरोना देखिएको थियो। स्वास्थ्य कार्यालय रामेछापका अनुसार शनिबारसम्म रामेछाप जिल्लामा १३२९ जनाको स्वाब संकलन गरिएको छ। जनस्वास्थ्य अधिकृत थापाका अनुसार जिल्लामा संकलन गरेर पठाइएको स्वाबमध्ये १२७४ जनाको कोरोना नेगेटिभ आएको छ।"
२४ घण्टामा काठमाडौं उपत्यकामा थपिए ४३१ कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप ४३१ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा थप ४३१ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। काठमाडौंका ३७७ , भक्तपुरका १७ र ललितपुरका ३७ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। त्यस्तै पछिल्लो २४ घण्टामा १२०१ जनामा कोरोना भाइरस (कोभिड१९) संक्रमण पुष्टि भएको छ। योसहित नेपालमा संक्रमितको संख्या ५३ हजार १२० पुगेको प्रवक्ता गौतमले जानकारी दिए। शुक्रबार १४ सय ५४ र बिहीबार मात्रै १२ सय ४६ जनामा संक्रमण देखिएको थियो। नेपालमा अहिले १५ हजार २६० कोरोनाका सक्रिय संक्रमित छन्। यस्तै मन्त्रालयका अनुसार होम आइसोलेसनमा ६ हजार १५३ जना रहेका छन् भने संस्थागत आइसोलेसनमा ९ हजार १०७ जना रहेका छन्। क्वारेन्टाइनमा ६ हजार ३५४ जना रहेका छन्। पछिल्लो २४ घण्टामा ८५२ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ३७ हजार ५२४ पुगेको छ। यो डिस्चार्ज हुनेको ७० दशमलव ६ प्रतिशत हो। यस्तै आइसीयूमा १६० जनाको उपचार भइरहेको छ भने २४ जना भेन्टिलेटरमा छन्। नेपालमा कोरोनाबाट हालसम्म ३३६ जनाको मृत्यु भएको छ। शनिबार मात्रै १४ जनाको मृत्यु भएको छ।"
धारिलो हतियार प्रहार गरी आत्महत्या,उदयपुर : उदयपुरका एक युवाले आफ्नै छातिमा धारिलो हतियार प्रयोग गरी आत्महत्या गरेका छन्। शुक्रबार राती आफ्नै घरमा बसिरहेका रौतामाई गाउँपालिका ५ आँपटारका २१ बर्षिय मणिकुमार राईले छातिमा घाँस काटने कचिया प्रहार गरी आत्महत्या गरेका हुन्। घटनाको कारण नखुले पनि पारिवारले बताए अनुसार उनी सामान्य मानसिक विरामी रहेको जिल्ला प्रहरी कार्यालयका एसपी भिमबहादुर दाहालले बताए। कचियाले छातिमा रोपेर भुईमा ढलेको देखेपछि परिवारका सदस्यले कचिया निकालका थिए। कचिया निकाले लगत्तै उपचारका लागि सदरमुकाम लैजाने तयार गर्दा उनको मृत्यु भएको एसपी दाहालले बताए। उनको शव पोष्टमार्टका लागि सदरमुकाम ल्याउने तयारी भईरहेको उनले बताए।
वैकल्पिक सिकाइ : निजी विद्यालयको शुल्क र तलब व्यवस्थापन अझै अस्पष्ट,"काठमाडौं : कोभिड१९ को महामारीका कारण विद्यालय खुल्न नसकेको स्थितिमा निजी विद्यालयमा वैकल्पिक प्रणालीको सिकाइको शुल्क र शिक्षकका तलब व्यवस्थापन जटिल मुद्दा बनेको छ। शिक्षा पत्रकार समाजले आज आयोजना गरेको वैकल्पिक प्रणालीको सिकाइ र निजी विद्यालयको नियमन विषयक भर्चुअल बहसमा यही शिक्षा, विज्ञान तथा प्रविधि मन्त्रालयले यही भदौ १९ गते जारी गरेको विद्यार्थी सहजीकरण निर्देशिका २०७७ ले केही सहज व्यवस्था गरे पनि अझै कतिपय सवाल अन्योलमा रहेको सहभागीले जनाएका छन्। निर्देशिका जारीसँगै सबै विद्यार्थीको सिकाइ सुनिश्चितता हुनुपर्ने तथा स्थानीय सामग्री र स्रोतको उचित प्रयोग गरी सिकाइलाई थप व्यवस्थित बनाउनुपर्ने आग्रह गरियो। निजी शिक्षालय (संस्थागत) विद्यालय सञ्चालकका लागि उचित सहजीरकण र त्यहाँ कार्यरत शिक्षकको सेवा सुविधाको पेशागत अधिकार संरक्षणका लागि सरकारले आवश्यक पहल गर्नुपर्ने जनाउँदै सहभागीले यसका लागि दिवा खाजा, छात्रवृत्ति, स्यानेटरी प्याड आदिका लागि विनियोजित रकम रकमान्तर गरी सूचना तथा सञ्चार प्रविधिको उपलब्धतामा खर्च गर्न पनि सुझाव दिएका थिए। वैकल्पिक प्रणालीको शुल्क मापदण्डका लागि कार्यविधि तयार गरी स्थानीय तहमा पठाइनुपर्ने र त्यस्तो मापदण्ड बनाउँदै लागत मूल्याङ्कनका आधारमा विश्लेषण गरी वैज्ञानिकरुपमा कार्यान्वयन र अनुगमन गर्नुपर्ने पनि जनाइएको छ। कार्यक्रममा राष्ट्रिय निजी तथा आवासीय विद्यालय एसोसिएसन (एन प्याब्सन) का पूर्वअध्यक्ष गीता राणाले निजी विद्यालयको आम्दानीको मुख्य स्रोत शुल्क नै भएकाले निर्देशिका जारी र निषेधाज्ञा खुकुलो भएपछि अभिभावकको आर्थिक क्षमता सबल भई शुल्क र तलबमा सहज हुने अपेक्षा व्यक्त गरे। निजी तथा आवासीय विद्यालय अर्गनाइजेसन (प्याब्सन) का पूर्वअध्यक्ष भोजबहादुर शाहले निजी विद्यालयले टेलिभिजनबाट पनि कक्षा सञ्चालन गरेको स्मरण गर्दै वैकल्पिक शिक्षालाई ग्रामीण तहसम्म प्रभावकारी बनाउन सरकारले थप सहजीकरण गर्नुपर्ने बताए। नेपाल नगरपालिका सङ्घका अध्यक्ष अशोक व्याञ्जुले शिक्षा क्षेत्रमा लगानीकर्ताका समस्या र विद्यार्थीको पहुँच वृद्धिका लागि तीनवटै तहका सरकारबीच समन्वयमा काम भइरहेको जानकारी दिए। शिक्षा तथा मानव स्रोत विकास केन्द्रका निर्देशक गेहनाथ गौतमले जोखिम कायम रहेकाले विद्यालय खोल्ने स्थिति नभएकाले वैकल्पिक प्रणालीलाई निरन्तरता दिई विद्यार्थी पठनपाठनलाई सुनिश्चितताका लागि पाठ्यक्रमलाई समायोजनको गृहकार्य भइरहेको बताए। नेपाल अभिभावक महासङ्घका अध्यक्ष सुप्रभात भण्डारीले शैक्षिक सत्रको निरन्तरताका लागि नयाँ निर्देशिका सहयोगी भए पनि अधिकांश विद्यार्थी वैकल्पिक प्रणालीमा सहभागी हुन नसकेमा यसको औचित्य नहुने भएकाले दिवा खाजा र स्यानेटरी प्याडजस्ता शीर्षकलाई रकमान्तर गर्न सुझाव दिए। संस्थागत विद्यालय शिक्षक युनियन (इस्टु) का अध्यक्ष होमकुमार थापाले करीब ६०० निजी विद्यालयका ५७ प्रतिशत शिक्षकले गत पुसदेखि नै तलब नपाइएको उल्लेख गर्दै केबल दुई प्रतिशत शिक्षकले मात्रै पूर्ण तलब पाएको विवरण प्रस्तुत गरे। प्याब्सनका सचिव मधु लोहनीले विषम स्थितिमा निजी विद्यालयलाई नियमनभन्दा सहजीकरण आवश्यक भएको दाबी गरे। हाल मुलुकभर सामुदायिक विद्यालय २७ हजार ७०६ र निजी विद्यालय छ हजार ७८७ मा गरी विद्यालय तहमा करीब ७६ लाख विद्यार्थी अध्ययनरत छन्। रासस"
फेसबुक कमेन्टको नाममा झडप : स्थिति नियन्त्रणमा लिन अश्रुग्यास प्रहार,जनकपुरधाम : सामाजिक सञ्जालमा पोष्ट भएको तस्बिरमा कमेन्ट गरेकै नामा जनकपुरधाममा दुई समूहबीच झडप भएको छ। झडप नियन्त्रणका लागि प्रहरीले अश्रुग्यास प्रहार गर्नु परेको छ। जनकपुरधाम उपमहानगरपालिका २० देवपुरा रुपैठामा शनिबार झडप नियन्त्रणका लागि प्रहरीले सात राउण्ड अश्रुग्यास प्रहार गरेको हो। मुस्लिम समुदायको दाहा मोहर्रम पर्वको लागि बनाइएको दाहाको फोटोमा समाजिक सञ्जाल फेसबुकमा कमेन्ट गरेकै नाममा दुई पक्षबीच विवाद भएको हो। सामान्य विवादको विषयले उग्ररुप लिएपछि अश्रुग्यास प्रहार गर्नु परेको जिल्ला प्रहरी कार्यालय धनुषाका प्रहरी उपरीक्षक रमेशकुमार बस्नेतले जानकारी दिए। पैठाकामा एक हिन्दु समुदायका युवाले मोहर्रमको बनाइने दाहाको फोटोलाई सामाजिक सञ्जालमा टिप्पणी गरेपछि युवाबीच विवाद भएको थियो। झडप उग्रह बन्दै गएपछि स्थिति नियन्त्रणमा लिन अश्रुग्यास प्रहार गरेको प्रहरी नायव उपरीक्षक मकेन्द्र मिश्रले जानकारी दिए। विवादको क्रममा दाहा मोहर्रमका लागि बनाइएको दाहामा आगो लगाइएपछि आक्रोशित समूहले एक किराना पसलमा समेत तोडफोड गरेका छन्। यद्यपि दाहामा आगो कसले वा किन लगाइएको त्यो विषयमा अनुसन्धान भइरहेको प्रहरीले जनाएको छ। झडलाई नियन्त्रणमा लिनका लागि नेपाल प्रहरी र सशस्त्र प्रहरी सहित ६० जनाको टोली खटाइएको छ।
कालिज फार्ममा पसेको चितुवा नियन्त्रणमा,"बेनी : हरियाली ग्रुपले सञ्चालन गरेको म्याग्दीको बेनी नगरपालिका४ सिंगास्थित कालिज फार्मभित्र पसेको चितुवालाई शुक्रबार राति नियन्त्रणमा लिइएको छ। राष्ट्रिय प्रकृति संरक्षण कोष जैविक विविधता केन्द्र चितवनबाट आएको प्राविधिक टोलीले राति ११ बजे चितुवालाई जीवितै नियन्त्रणमा लिएको हो। डार्टगनको सहायताले लठ्याउने सुइ लगाएर चितुवालाई नियन्त्रणमा लिइएको डिभिजन वन कार्यालय म्याग्दीका निमित्त प्रमुख सन्तोष खनालले जानकारी दिए। रातको समयमा नियन्त्रणमा लिएर टोलीले धेरै टाढा लिएर गएको छ, उनले भने सुरक्षित रुपमा चितुवालाई नियन्त्रण गर्न सफल भइयो। ठूलो क्षेत्रफलमा फैलिएको फार्मभित्र खुल्ला ठाउँ भएकाले नियन्त्रणमा लिन प्राविधिक टोली बोलाइएको थियो। चितुवा नियन्त्रणका लागि जैविक विविधता संरक्षण केन्द्रका पशु चिकित्सक अमिर सडौला, भेटेनरी प्राविधिक किरणराज रिजाल, वन्यजन्तु प्राविधिक दिप्रसाद चौधरी र जुनियर वन्यजन्तु प्राविधिक सुरेन्द्र चौधरीको टोली चितवनबाट आएको थियो। डिभिजन वन कार्यालयका प्रमुख खनालसहितका प्राविधिक, भेटेरेनरी अस्पताल तथा पशु सेवा विज्ञ केन्द्रका प्रमुख नारायण कुशुम, सिंगा तातोपानी प्रहरी चौकीको टोली, फार्मका कर्मचारी र स्थानीयवासीले चितुवा नियन्त्रणमा लिन सघाएका थिए। दुई देखि तीन वर्षको उक्त पोथी चितुवा १८४ सेन्टिमिटर लम्बाई, ५२ सेन्टिमिटर उचाई र ३५ केजी तौल भएको उद्धार टोलीले जनाएको छ। पशु चिकित्सक सडौलाले नेपालका सबै ठाउँमा भेटिने वन्यजन्तु नियन्त्रण र उद्धारका लागि केन्द्रको टोली खटिने गरेको बताए। चितुवा पसेको फार्मभित्र ६५ दिनका ४५० वटा कालिजका चल्ला थिए। चितुवाले पुयाएको क्षतिको विवरण शनिबार बिहान संकलन गरिने हरियाली ग्रुप प्रालिका महाप्रबन्धक शेरबहादुर केसीले बताए। धेरै कालिज मारेको अनुमान छ। मसिनो तारजालीले घेराबार गरिएको कालिज फार्ममाथि पलास्टिकको नेट राखिएको छ। चितुवा खेतबाट नेटमा हामफाल्दा नेट च्यातिएर फार्मभित्र पसेको चितुवा बाहिर निस्कन सकेको थिएन्। हरियाली ग्रुपले धौलागिरि क्षेत्रमै पहिलो पटक वनकुखुरा भनिने कालिज पालन सुरु गरेका छन्। समूहले पालेको राउननेक जातको कालिज पाल्नलाई सरकारले अनुमति दिएको छ। छ महिनाका कालिज दुई किलोका भएका छन्। पछिल्लो पटक संशोधित वन ऐनले कालिज पाल्न पाउने व्यवस्था गरेको छ।"
वडा अध्यक्षसहित परिवारका तीन जनालाई कोरोना,विराटनगर : विराटनगर महानगरपालिका५ का वडा अध्यक्ष मीनकुमार आचार्यसहित परिवारका तीन जनालाई कोरोना भाइरसको संक्रमण देखिएको छ। आचार्य शारीरिक रुपमा अपांगता भएका जनप्रतिनिधि हुन्। उनको दाहिने खुट्टामा समस्या छ। निक्कै मुस्किलले उनी हिँडडुल गर्न सक्छन्। केही समयदेखि समुदायस्तरमै फैलिएको कोरोना नियन्त्रणमा सक्रिय रहेका आचार्य संक्रमित हुने विराटनगरका दोस्रा जनप्रतिनिधि हुन्। उनीसहित परिवारका तीन जनाको रिपोर्ट शुक्रबारसाँझ पोजिटिभ आएको हो। संक्रमित हुने परिवारका सदस्यमा आचार्यका १४ र ९ वर्षका छोरा छन्। आचार्यले आफूलाई कोरोना संक्रमण देखिएको कुरा सामाजिक सञ्जालमार्फत जानकारी गराएका छन्। उनले आफूसँग सम्पर्कमा रहेकाहरुलाई तत्काल पीसीआर परीक्षण गराउन पनि आग्रह गरेका छन्। छोरालाई ज्वरो आएपछि बुधबार स्वाब संकलन गरेर पीसीआर परीक्षणका लागि दिएकोमा परिवारका तीन जनामा कोरोना देखिएको जानकारी उनले दिए। श्रीमतीको भने रिपोर्ट केही दिनअघि नेगेटिभ आएको छ। संक्रमित तीनै जनाको अवस्था सामान्य रहेकाले सबै अहिले होम आइसोलेसनमै बसिरहेको सत्तारुढ नेकपाको विराटनगर५ का अध्यक्ष सुनिल श्रेष्ठले जानकारी दिए।
देवचुली नगरपालिकामा कर्मचारीसहित ३४ जना संक्रमित,नवलपुर : पूर्वी नवलपरासीको देवचुली नगरपालिकामा एकैदिन ३४ जनामा कोरोना संक्रमण देखिएको छ। शुक्रबार साँझ आएको रिपोर्टअनुसार संक्रमण हुनेमा नगरपालिकाकाका ६ कर्मचारीसमेत रहेको नगरपालिकाका स्वास्थ्य शाखा प्रमुख रामकुमार श्रेष्ठले जानकारी दिए। जिल्लामा अहिलेसम्म संक्रमितको संख्या ६ सय ४२ पुगेको छ। जसमा संक्रिय संक्रमित २ सय २५ रहेको स्वास्थ्य कार्यालयका प्रमुख केशव चापागाईले जानकारी दिए। उनीहरु जिल्ला अस्पताल र सामुदायिक प्राकृतिक चिकित्सालयको आइसोलेसनमा छन्। जिल्लामा संक्रमणले ३ जनाको मृत्यु भएका छ।
ट्रक चालक मृत फेला,विराटनगर : भारतीय ट्रकका चालक शनिबार बिहान मृत फेला परेका छन्। मोरङको बूढीगंगा गाउँपालिका२ स्थित कुखुराको दाना उत्पादन गर्ने उद्योगका लागि मकै ढुवानी गर्ने ट्रकका चालक इन्द्रजीत मण्डल मृत फेला परेको मोरङ प्रहरी प्रमुख एसपी सन्तोष खड्काले जानकारी दिए। बीआर ११ जीए ०७६१ नम्बरको ट्रकका चालक भारतको विहार पूर्णियाका ३७ वर्षीय मण्डल मृत फेला परेको हुन्। मकैको बोरामाथि सुतेका ट्रकका चालकलाई बिहान भुइँमा खसेको अवस्थामा मृत फेला पारिएको एसपी खड्काले बताए। उनी बिहीबार राति भारतबाट कुखुराका लागि दाना उत्पादन गर्न आवश्यक पर्ने मकै लिएर आएका थिए। ट्रकमा लोड गरिएको मकै अनलोडको पर्खाइमा रहेका उनी खाना खाएर शुक्रबारराति ट्रकमाथि सुतेको र तल खसेर मृत्यु भएको अवस्थामा बिहान शव भेटिएको भन्दै उद्योगले प्रहरीलाई खबर गरेको थियो। नेपाल वेल होप एग्रिटेक प्रालि अन्तर्गतको विजय पेलेट दाना उद्योगका लागि ट्रक चालक मण्डलले भारतबाट मकै ढुवानी गर्ने गरेको पाइएको प्रहरीले जनाएको छ। प्रहरीले शव पोस्टमार्टमका लागि कोशी अस्पताल लगेर घटनाको अनुसन्धान सुरु गरिएको जानकारी दिएको छ।
हामी मजदुर कसरी बाँच्ने ?,"विराटनगर : मोरङ बुधनगरका ४० वर्षीय वीरेन्द्र मुखियाको दैनिकी सहजै चलेको थियो। बिहान ठेला तान्ने कामको कमाइले चार जनाको परिवार पाल्न समस्या थिएन। तर, चैत ११ देखि आजसम्म भने उनलाई निकै समस्या परिरहेको छ। झन् यही अवधिमा श्रीमती गुमाउनुको पीडाको त सीमा नै छैन। श्रीमतीको क्रिया गर्दा लागेको ऋणको बोझ ठेलाले नथाम्ने भएको छ। विराटनगरमा निषेधाज्ञा खुकुलो भएसँगै ठेला लिएर बजार त निस्कन्छन्, उनी। तर, काम नपाउनुको पीडा अर्कै छ। आफूहरू विराटनगरका बसिम आलमको नेतृत्वमा खटिएका युवाको समूहले खुवाउने खानाको भरमा बाँचेको उनी सुनाउँछन्। श्रीमती बितिन्। आम्दानी छैन। ठेला निकालेर मात्रै के गर्नु सामान ओसारपसार गर्ने यात्रु छैनन्, उनले भने, यी भाइहरूले खुवाएको खानाले बाँचेका छौं। सहयोगी आलमले वीरेन्द्र जस्ता धेरै जना समस्या परेकाले सहयोग गरेको बताउँछन्। उनी भन्छन्, धेरैले रोजगारी गुमाए, भोकै रात कटाउने पनि भेटिए। त्यसैले सहयोग गरेका हौं। काम गरेरै खाऊँ भने काम पाइँदैन, फेरि आफूहरू ठेला तान्नेबाहेक अरू काम नजानेकाले समस्यामा परेको वीरेन्द्रले सुनाए। विराटनगरमा ठेला तान्ने धेरै छौं, सबैको समस्या उस्तैउस्तै छ, उनी भन्छन्, प्लेन र गाडी नचल्दा ठेलामा सामान लैजाने यात्रु हुँदैनन्। यसले हामी समस्यामा परेका हौं। बजार वा पसल बिहानदेखि बेलुका ७ बजेसम्म खुल्दा अत्यावश्यक सामान किन्ने मात्रै बजार आउनाले यस्ता ठेला चलाउनेहरू काम पाएका छैनन्। अहिले उनीहरूको दिन सडक किनारमा ठेला राखेर कसैले बोलाउलाकी भनेर कुर्दै बित्ने गरेको छ। दैनिक भोका चार सयले खान्छन् खाना संघीय सरकारले गरेको सुरुआती लकडाउनसँगै विभिन्न संघसंस्था र स्थानीय तहको राहत वितरण अभियान बाक्लै चल्यो। लकडाउन सुरु हुँदा पहिलेको जोहो भएकैले पनि राहत लिए। जुन समय राहत सामग्री बाँडिहाल्ने समय थिएन। त्यसपछिका समयमा लकडाउन र निषेधाज्ञा लम्बिँदै जाँदा तह क्वारेनटाइन व्यवस्थापनमा लागेका संघसंस्था हराए। त्यसै समयमा रोजीरोटी गुमाएका मजदुरको जोहो पनि सकियो। तर, कतैबाट न त राहत आयो न त दैनिक खाना नै। रोगले भन्दा भोकले मरिने डर बोकेका मजदुर र सडकमा दैनिकी गुजार्नेहरू भोकै भएपछि खाना खुवाउने अभियान चलाएका समाजसेवी युवा बसिम आलमलको टोलीले नियमित सडकमा भेटिएकालाई खाना खुवाइरहेको छ। सबैतिर बन्द भएपछि मजदुरी गर्नेहरू सडकमा आइपुगेको अवस्थामा सडकपेटीमै बस्नेहरू र दैनिक मजदुरी गर्ने चार सयको हाराहरीमा खाना खाने गरेको आलमको भनाइ छ। सुनसरी इटहरी नगरपालिका गाडीचालक सन्तोष चौधरी दैनिक खाना खान पुग्छन्। यातायात बन्द हुँदा भोकै बस्ने समस्याको समाधान युवाहरूले नगरेको भए भोकै मरिन्थ्यो होला भन्छन्, चौधरी। उनले भने, सरकार र गाडी मालिकले गर्ने काम बसिम आलमले गरेको छन्, बिहान र बेलुुका हामी जस्ता मजदुरलाई खाना खुवाउने अभियानले नै हामी बाँचेका हौं। बसिमसँगै संक्रामक रोगको पर्वाह नगरी केही युवाहरू विराटनगरका सडकमा दिनहुँ असहायलाई खाना बाँड्दै हिँडिरहेका छन्। आलमका अनुसार उनीहरू आफैं रकम संकलन गरेर खाना र तरकारी जुटाउँथे। पकाउने ठाउँ ट्राफिक चोकको रोयल बिर्यानीलाई छाने। अहिले थुप्रै संस्थाहरूले सहयोग गरिरहेको बताए। तर, सहयोगमा सरकारी तथा एनजीओ, आईएनजीओको सहयोग नलिने नीतिसमेत युवाहरूले लिएको उनले बताए। ००"
"सीप पनि बिकेन, अब कसरी बाँच्ने ?","महोत्तरी : गौशाला १२ कान्ति बजारकी ५३ वर्षीया सावित्री मल्लिक डोमका घरमा खाने अन्नको जोहो गर्न नसकेको महिनौं भइसक्यो। कोरोना कहरका कारण बाँसका डाला, पंखा बुनेर बेच्ने पुख्र्यौली पेसा ठप्प भएकाले छाक टार्नै मुस्किल भएको छ। लकडाउन बढ्दो छ। गरिबलाई राहत बाँड्ने छाँटकाँट देखिँदैन, उनले भनिन्। सावित्री कोरोना कहरले थलिएकी एक प्रतिनिधि पात्र मात्रै हुन्। पूर्वपश्चिम राजमार्गस्थित लक्ष्मीनियाँ जंगलबाट करिब ८९ किलोमिटर जंगलको बाटो छिचोलेर दक्षिण लाग्दा उनको दैलोमा पुगिन्छ। बाँके खोला किनारस्थित पीपलको रूखमुनि रहेको फुसको घरमा उनी आफ्ना नातिनी सुस्मिता र संगीतालाई पुख्र्यौंली सीप सिकाउँदै थिइन्। नाति नितेश लेखपढ गर्दै थिए। बाँच्नलाई पनि सीप सिकाउनै पर्यो नि उनले भनिन्। सावित्रीले गरिबीको पीडा मात्र होइन छुवाछूतजस्तो सामाजिक विभेद पनि खप्नु परेको छ। उनका छोरा उमेश साउदीमा छन्। कोरोना कहरले उनी पनि काम नपाएर बसेका छन्। विदेश जाँदा महाजनसँग लिएको ऋण तिर्ने कुनै उपाय छैन। स्वदेश फर्किन हातमा रुपैयाँ पनि छैन। उमेशकी श्रीमती ससाना तीन सन्तान छाडेर अर्कैसँग हिँडेकी तीन वर्ष भइसक्यो। त्यसपछि साना नानीहरू हुर्काउने जिम्मा सावित्रीका काँधमा आइलाग्यो। उनी भन्छिन्, लकडाउनले एक सुको कमाइ छैन। नातिनातिनी हुर्काउन कठिन भइसक्यो। उनकी नातिनी सुस्मिता १० वर्षकी भइन्। संगीता र नितेश क्रमशः ९ र ५ वर्षका भए। सावित्रीले दुःख गरेर नातिनातिनालाई पढाउँदै छिन्। लकडाउनले स्कुल बन्द हुँदा उनीहरूले पढ्न पाएका छैनन्। बाँसका डाला, पंखा बेचेर गुजारा चलाउँथ्यौं। लकडाउन भएपछि बिक्नै छाड्यो। अब कसरी बाँच्ने ? उनले भनिन्। सरकारले गरिबका बारेमा सोचेको छैन। पेटभर नखाएको ६ महिना भइसक्यो। भोकै मरिएला भन्ने चिन्तामा डुबेकी सावित्रीले सरकारसँग गुनासो गरिन्। कोरोना भाइरस लाग्छ, भाग भन्दै खेदाउँछन्। सीप बेच्न पाइएको छैन।"
ललितपुरमा तीन कोरोना संक्रमितको मृत्यु,"काठमाडौं : ललितपुरका दुई अस्पतालमा तीन जना कोरोना संक्रमितको मृत्यु भएको छ । पाटन अस्पताल उपचाररत दुई जना र मेघा अस्पतालमा एक जना कोरोना संक्रमितको मृत्यु भएको स्वास्थ्य कार्यालय ललितपुरले जनाएको छ। स्वास्थ्य कार्यालयका अनुसार पाटन अस्पताल, ललितपुरमा भदौ १७ गतेदेखि उपचार गराइरहेका भक्तपुरका ७२ वर्षीय कोरोना संक्रमित पुरुषको गए राती ९:४५ बजे र भदौ १९ गतेदेखि उपचार गराइरहेका काठमाडौका ५१ वर्षीय कोरोना संक्रमित पुरुषको आज बिहान २:०० बजे मृत्यु भएको हो। यसैगरी भदौ २६ गतेदेखि मेघा अस्पताल, ललितपुरमा उपचार गराइरहेका भक्तपुरका ३८ वर्षीय कोरोना संक्रमित पुरुषको आज बिहान ७:४० बजे मृत्यु भएको स्वास्थ्य कार्यालय ललितपुरले जानकारी दिएको छ।"
गोठ भत्किएर पुर्दा दाजुभाइको मृत्यु,"रोल्पा : गएराति पर्खाल भत्किएर गोठ पुरिँदा दुई भाइको मृत्यु भएको छ। पूर्वी रोल्पाको लुंग्री गाउँपालिका१ पाङ ऐपे गाउँमा पुरिएर दुई बालकको मृत्यु भएको हो।लुंग्री गाउँपालिका अध्यक्ष दुर्गा खड्काका अनुसार गोठमा सुतिरहेका ज्ञानसिंह घर्ती मगरका दुई छोराको पुरिएर मृत्यु भएको हो। मृत्यु हुनेमा ११ वर्षका युवराज र ८ वर्षका अमर घर्ती मगर रहेको जिल्ला प्रहरी प्रमुख प्रहरी नायब उपरीक्षक नवराज सुवेदीले जानकारी दिए। ""गोठमाथिको पर्खाल भत्किएर गोठ पुरिँदा दुईजनाको मृत्यु भएको हो। गोठमै सुतेका आमा र बजैको अवस्था सामान्य छ।"" प्रनाउ सुवेदीले भने। स्थानीयका अनुसार वर्षाका कारण पर्खाल भत्किएको हो । उनीहरु खाना खाएर घर नजिकैको गोठमा सुत्न गएका थिए। मध्यरातमा गोठ पुरिएर दुई छोरा पुरिएपछि आमाले गुहार मागेकी थिइन्। गाउँलेले घटनास्थल पुगेर उद्दार गरेका थिए। गोठमा रहेका गाई भैंसीको दाम्लो खोलेर बाहिर निकालिएको थियो। घटनाको जानकारी पाएपछि इलाका प्रहरी चौकी सुलिचौर र किलाचौर प्रहरी चौकीबाट प्रहरी घटनास्थल पुगेको थियो। मुचुल्का उठाई मृतकको शव पोस्टमार्टमका लागि रोल्पा अस्पताल रेउघा ल्याइरहेको प्रहरीले जनाएको छ। घटनाको जानकारी पाएपछि लुंग्री गाउँपालिका अध्यक्ष खड्का घटनास्थल पुगेका छन्। गाउँपालिकाबाट काजकिरिया खर्चका रुपमा पीडित परिवारलाई एक मृतक बराबर २५ हजार दिइने गाउँपालिका अध्यक्ष खड्काले बताए। मृतक बालकका बुबा मजदुरीका लागि भारतमा छन्।"
स्याङ्जाका कोरोना संक्रमित वृद्धको पोखरामा मृत्यु,"काठमाडौं : स्याङ्जाका एक जना कोरोना संक्रमित वृद्धको पोखरामा मृत्यु भएको छ। पोखरा स्वास्थ्य विज्ञान प्रतिष्ठान, पश्चिमाञ्चल क्षेत्रीय अस्पतालअन्तर्गतको कोभिड१९ उपचार केन्द्रको आईसियु मा भर्ना भई उपचाररत स्याङ्जा पुतलीवजार नगरपालिका  १ का ८५ वर्षीय पुरुषको आज बिहान ६:३२ बजे उपचारको क्रममा मृत्यु भएको निर्देशक सहप्राडा अर्जुन आचार्यले जानकारी दिए। उनलाई २४ गते कोभिड१९ संक्रमण पुष्टि भएको थियो। कोरोनाले प्रतिष्ठानमा उपचारको क्रममा मृत्यु हुने उनी दशौं संक्रमित रहेको अस्पतालले विज्ञप्तिमार्फत जानकारी दिएको छ।"
