शीर्षक,विवरण
अर्थमन्त्रीको उल्टो यात्रा,"सरकारले जलविद्युत् विकासको ढाँचा भारतीय बजारमा आधारित रहेर बनायो। भारतले नेपालको बिजुली खरिद गर्ने आश्वासन पाएर वा कुनै संकेत गरेर होइन, अनुमानका भरमा। किनभने त्यहाँ बजार छ। त्यही बजार ताकेर यहाँ नीति बन्यो २०४९ सालमै। तर निर्यात होइन, अहिले पनि आयात भइरहेको छ। बिजुली निर्यात गरेर देश धनी हुने सपना पूर्ण नहुने विज्ञहरूले उल्लेख गर्दै आएका थिए। तर सरकारले सुनेन। एकमाथि अर्को गल्ती गर्दै गयो। सीमापार प्रसारण लाइन बने, पूर्णरूपमा भारतीय सर्त र स्वार्थमा। ती प्रसारण लाइनले नेपालमै केही गरेर विद्युत् ऊर्जामा आत्मनिर्भर बन्ने बाटोलाई रोकिदियो। स्वदेशमा किन उत्पादन गर्नुपर्यो, भारतबाट आइहाल्छ भन्ने मानसिकता हावी भयो। जसले गर्दा स्वदेशी उद्यम अठ्याउँदै आयात खुकुलो भइरह्यो। पहिलो प्रसारण लाइन (ढल्केबरमुजफ्फपुर, २२० केभी) निर्माणका क्रममा नेपालले गल्ती गरेको थियो। उक्त प्रसारण लाइनबाट बिजुली ल्याए पनि नल्याए पनि नेपालले कथित प्रसारण शुल्क (व्हिलिङ चार्ज) बापत वर्षको एक अर्ब नौ करोड रुपैयाँ तिर्नुपरेको छ। यो लाइन पूरा भएपछि नेपाल ढुक्क भयो अब लोडसेडिङ हुँदैन। तर यसको दीर्घकालीन प्रभाव के रह्यो भने यो लाइनबाट बिजुली आयात मात्र भयो, निर्यात नहुने। किनभने निर्यातका लागि अहिलेसम्म भारतसँग कुनै सम्झौतै हुन सकेको छैन। पहिला भारतसित सम्झौता गरेर यस्ता पूर्वाधार बनाउनुपर्नेमा, ठीक उल्टो भयो। पहिलो सीमापार प्रसारण लाइनको गल्ती बुटबलगोरखपुरमा दोहोरियो। यहाँ पनि व्यापारिक तवरबाटै सम्झौता भयो। सम्झौता केवल लाइन बनाउने मात्र भयो, निर्यातको भएन। बरु २५ वर्षसम्म नेपालले यसबाट बिजुली प्रवाह हुने ग्यारेन्टी गरिदियो। प्रसारण शुल्क ढल्केबरको भन्दा दोब्बर गरियो। यो अर्काे राष्ट्रघाती सम्झौता थियो। भारतसित यस्तोखाले सम्झौता गर्नुअघि निर्यातको पनि गर्नैपर्ने थियो। वार्तामा बसेका र हस्ताक्षर गर्ने नेपालका अधिकारीलाई के त्यस्तो दबाब आइपर्यो, जहाँ उनीहरूले राष्ट्रिय हितको पूर्ण उपेक्षा गरिदिए। नेपाली कर्मचारीतन्त्रले भारतसित गरेका सहमति र सम्झौतामा देशलाई भड्खालोमा हाल्ने कृत्य गरेको यो प्रसारण लाइन मात्र होइन, अधिकांश क्षेत्रमा नेपालको हित उपेक्षा भएको छ, जुन उचित थिएन। यो प्रसंग किन आयो भने अबका थोरै महिनामा माथिल्लो तामाकोसी (४५६ मेगावाट) बिजुली राष्ट्रिय प्रसारण लाइनमा जोडिँदैछ। कोभिड१९ ले थला पारे पनि विद्युत् प्राधिकरणका सहायक कम्पनी र नेपालका निजी क्षेत्र गरी करिब सात हजार मेगावाट बिजुली प्रणालीमा थपिँदैछन्। यता उद्योगहरू सुक्दै जान थालेका छन्। भएका उद्योग कोभिड१९ अघि नै पलायन हुन थालेका थिए। त्यसमाथि अहिलेको यो महामारीको असर अझ कति वर्षसम्म कायम रहने हो भन्ने एकिन छैन। स्वदेशमा उत्पादित बिजुलीको ४० प्रतिशत खपत उद्योगमा हुन्थ्यो भने बाँकी घरायसी र अन्य। अब कलकारखाना चल्ने अवस्थामा छैनन्, त्यसमाथि सरकारले आगामी आर्थिक वर्षका लागि ल्याएको बजेटले अनेकथरि कर थोपरेर उद्योगमा कसैलाई छिर्नै नहुने बनाइदिएको छ। गार्हस्थ्य खपत परिमाणगत रूपमा थोरै छ। त्यही भएर विद्युतीय सवारी साधन, विद्युतीय उपकरण उपयोगमा राज्यले नीति नै बनाएर यो जोखिमलाई अवसरका रूपमा रूपान्तरण गर्ने आम अपेक्षा थियो। तर अर्थमन्त्रीले गैरविद्युतीय गाडीका व्यापारीसित मिलेर विद्युतीय परिवहनलाई आउनै नदिने बनाइदिए ८० प्रतिशतसम्म कर थोपरेर। जबकि चकलेटमा कर घटाइयो, तर विद्युतीय चुल्हो (इण्डक्सन) मा कर थपियो। यसको सीधा अर्थ हो जगेडा हुने र खपत नभएका बिजुली खेरै जाओस्, उपयोग नहोस्। यस्तो नीति ल्याउनुको पछाडि विद्युत् प्राधिकरण चरम घाटामा जाओस् भन्ने ध्येय देखिन्छ। जगेडा बिजुली यथास्थितिमा खपत नभएमा त्यसबाट प्राधिकरणलाई करिब दुई खर्ब रुपैयाँ सोझै घाटा पर्ने देखिन्छ। अर्थमन्त्रीको यो अनीतिलाई साथ दियो ऊर्जा मन्त्रालयले। अन्य सामान्य अवस्थामा पनि भारतसित सहमति गर्न र कार्यान्वयन गर्न त्यति सहज थिएन र छैन। अहिले सीमा विवादले नियमित कार्य पनि प्रभावित बनेको अवस्थामा भारतमा बिजुली निर्यात अब सपना बनेको छ। तैपनि ऊर्जामन्त्री भन्न छाड्दैनन् १० वर्षमा १५ हजार मेगावाट। तसर्थ राज्यले बिजुली निर्यातको सपना होइन, यहीं खपत गर्ने परिपाटी बसाल्नुपर्छ। त्यसका लागि चाहिन्छ अहिलेको दूषित नीतिको खारेजी, जसमा सत्तापक्ष र विपक्षी एक भएर बजेट संशोधन गराउनैपर्छ।"
मछिन्द्रनाथका पुजारी महिनौंदेखि पाटीमा,"ललितपुर : लकडाउनका कारण नेपालको सबैभन्दा लामो मच्छिन्द्रनाथको जात्रा प्रभावित बनेको छ। मच्छिन्द्र बहालस्थित गुठी संस्थानको प्रांगणमा वैशाख १२ गतेदेखि दुई पुजारी पार्टीमै बसेका छन्। जात्रा निरन्तर सञ्चालनमा आएको भए सिठी नःख (जेठ १५) सम्ममा समापन भइसक्ने जात्रामा संलग्नले बताए। तर जात्रा कहिले सप्पन्न हुन्छ भन्ने थाहा नभएको उनीहरूको भनाइ छ। ५० वर्षदेखि मच्छिन्द्रनाथको जात्रा सञ्चालनमा सरिक हुँदै आएका दिलकुमार बाराही भन्छन्, चैत २७ गते भगवान्लाई स्नान गरेर २८ गतेदेखि रथ बनाउनुपर्ने थियो। तर, हालसम्म रथ बनाउने काम सुरु भएको छैन। मच्छिन्द्रनाथसँगै निकालिने मीननाथको धस्म (डोरी राखेर बान्ने लामो काठ) बनाउनै बाँकी छ। अरू बेला हो भने रथ बुङमति पुगिसक्थ्यो, बाराहीले भने, तर यो वर्ष काम सुरु हुन सकेको छैन। पचासौं वर्ष काम गर्दा जात्रा रोकिएको कहिले अनुभव नगरेकाले अन्योलमा परेको उनी बताउँछन्। २०७२ सालको भूकम्पमा रथ बिग्रिएर दोस्रोपटक बनाउनु परेको सम्झना गरे। उनले भने, साइत नमिल्दा केही दिन रथ रोकिन्थ्यो तर यसरी रथ नै बनाउन नपाएको थाहा थिएन। कोरोना महामारीका कारण जात्राको खर्च बढ्न सक्ने अनुमान गुठी संस्थान, ललितपुर शाखाले गरेको छ। शाखाका प्रमुख राजन भुजुले भने, यो वर्ष खर्च बढ्ला जस्तो छ, बजेट निकासा पनि भएको छैन। अन्य बेला कम्तिमा ५० लाख रुपैयाँ मच्छिन्द्रनाथको जात्रा चलाउन लाग्थ्यो। तर, लामो समयदेखि जात्रा रोकिएकाले खर्च बढ्ने अनुमान छ। तर, केन्द्रीय कार्यालय पनि बन्द रहेकाले केही भन्न नसकिने भुजुको भनाइ छ। जात्रा छोटोमा २४ दिन र लम्बिएको खण्डमा दसैंको फुलपातीसम्म पुग्ने गर्छ। हाल पुजारीको सुरक्षाका लागि प्रहरी खटिएका छन्। जात्रा रोकिए पनि नित्य पूजा हुँदै आएको छ। तर पार्टीमै बस्नुपर्ने भएकाले प्रहरी चौबीसै घण्टा खटिने गरेका छन्। ललितपुरका कुम्भेश्वर, तलेजु भवानी महालक्ष्मीलगायत सम्पूर्ण मन्दिर बन्द भए पनि नित्य पूजा भने हुँदै आएको भुजुले जानकारी दिए।"
"इन्भेस्टमेन्ट बैंकले इटलीमा मुद्दा जित्यो, २ अर्ब १० करोड फिर्ता पाउने","काठमाडौं : नेपाल इन्भेस्टमेन्ट बैंकले इटलीको उच्च अदालतबाट मुद्दा जितेको छ। यससँगै तनहुँ हाइड्रोपावर कम्पनीलाई यसअघि बैंक जमानतबापत भुक्तानी गरेको करिब २ अर्ब १० करोड रुपैयाँ प्राप्त गर्ने बाटो खुलेको बैंकले बताएको छ। हामीले इटलियन बैंकको विश्वासमा काम गरेको हो, त्यसैले हामीलाई अब इटलीको बैंकले पैसा दिनुपर्छ, बैंकका वरिष्ठ प्रबन्धक दीपक श्रेष्ठले भने। नेपाल इन्भेस्टमेन्ट बैंकले इटलीको बैंक इन्टेसा सानपाओलोको विश्वासमा इटलियन कम्पनी कोअपरेटिभा मुराटोरी सिमेन्टीसिटी डि रेभेन्ना (सीएमसी)लाई बैंक ग्यारेन्टी दिएको थियो। तनहँु हाइड्रोपावरको ठेक्काका लागि सीएमसीलाई ८५ करोड १४ लाख रुपैयाँ र ४७ लाख ४९ हजार युरो (कुल रु २ अर्ब १० करोड) बराबरको बैंक ग्यारेन्टी दिएको थियो। मेलम्ची खानेपानी आयोजनाको समेत ठेक्का पाएको सीएमसी भागेपछि तनहँु हाइड्रोले गत वर्षको फागुनमा इन्भेस्टमेन्ट बैंकसँग जमानत जफत गरेको थियो। इन्भेस्टमेन्ट बैंकका तर्फबाट मुद्दा लडेका अधिवक्ता गान्धी पण्डितले विदेशी बैंकको बैंक ग्यारेन्टी सरकारी ठेक्कामा मान्य नहुने हुँदा इन्भेस्टमेन्ट बैंकले इटलीको बैंकको तर्फबाट बैंक ग्यारेन्टी दिएको बताए। यो मुद्दामा जितेसँगै नेपाली बैंकले विदेशी ठेकेदारसँग काम गर्नुपरेको अप्ठ्यारोमा केही आत्मबल मिलेको बताए। यसअघि मेलम्ची खानेपानी आयोजनाको ठेकेदार चाइना रेल्वे ब्युरो१५ लाई चिनियाँ बैंकको विश्वासमा जारी गरिएको बैंक ग्यारेन्टीमा तत्कालीन बैंक अफ काठमान्डू र हिमालयन बैंकले यस्तै समस्या भोगेका थिए। इन्भेस्टमेन्ट बैंकले तत्कालै उक्त रकम तनहुँ हाइड्रोलाई तिरे पनि इटलियन काउन्टर बैंकले पैसा तिरेको थिएन। तर, ठेक्का पाएको कम्पनी सीएमसी यसबीचमा टाट पल्टेको समाचार आएपछि इन्भेस्टमेन्ट बैंकको नाफामा असर पर्ने जोखिम बढेको अनुमान सेयर बजारमा गरिएको थियो। यसअघि अदालतले एकपक्षीय सुनुवाइमार्फत इन्भेस्टमेन्ट बैंकलाई हराइदिएपछि यस्तो त्रास अझै बढेको थियो। ठेक्का पाएको कम्पनी टाट पल्टिए पनि बैंकको विश्वासमा जारी भएको जमानत रकम त्यहाँको बैंकले तिर्नुपर्ने अवस्था आएको श्रेष्ठले बताए। बैंकले पुनः बद्मासी गरेको अवस्थामा बाहेक अब यति ठूलो रकम नेपाली बैंकले प्राप्त गर्ने बाटो खुलेको छ। मंगलबार भएको सुनुवाइपछि इटालीको उच्च अदालतले तीन न्यायाधीशको पूर्ण इजलासबाट इन्भेस्टमेन्ट बैंकलाई इन्टेसाले जमानत बराबरको रकम भुक्तानी गर्न आदेश गरेको छ। बैंकका अधिरकारीहरू यति ठूलो रकम नेपाल भित्रिनुले अर्थतन्त्रलाई नै लाभ पुर्याउने बताउँछन्। पूरा रकम इन्भेस्टमेन्ट बैंकले पाएमा राष्ट्र बैंकलाई पनि विदेशी विनिमय सञ्चिति उकास्न सघाउ पुग्छ। यो पैसाले मात्रै अहिलेको अवस्थामा झन्डै एक दिनको आयात धान्न पुग्छ।"
एसईई परीक्षा रोक्ने सरकारको निर्णय,काठमाडौं : सरकारले माध्यमिक शिक्षा परीक्षा (एसईई) रोक्ने निर्णय गरेको छ। विश्वव्यापी महामारीको रुपमा फैलिएको कोरोना भाइरस (कोभिड१९) त्रासका कारण स्थगित भएको एसईई परीक्षा रोक्ने निर्णय बुधबारको मन्त्रिपरिषद् बैठकले गरेको हो। बुधबारको मन्त्रिपरिषद् बैठकले हाललाई विद्यालयको आन्तरिक मूल्याङ्कनका आधारमा ग्रेड निर्धारण गर्ने गरी एसईई परीक्षा राेक्ने निर्णय रेको हो। बालुवाटारमा मन्त्रिपरिषद् बैठक : लकडाउन सहजीकरण गर्ने विषयमा छलफल मन्त्रिपरिषद् बैठकमा एसईईको आन्तरिक मूल्याङ्कनलाई मान्यता दिने प्रस्ताव बजार खोल्ने र जोरबिजोर प्रणालीमा गाडी चल्न दिने मन्त्रिपरिषद्को निर्णय बैठकले लकडाउनको मोडालिटी परिवर्तन गर्दै कोरोनाको अवस्था सामान्य भएका ठाउँमा जोरबिजोर प्रणालीमा गाडी चल्न दिने निर्णयसमेत गरेको छ। सँगै पसल खोल्न दिने निर्णयसमेत भएको एक मन्त्रीले जानकारी दिए। सरकारले बुधबार राति ढिला सकिएको मन्त्रिपरिषद् बैठकका निर्णय बिहीबार पत्रकार सम्मेलन गरेर औपचारिक रुपमा सार्वजनिक गर्ने तयारी गरेको छ ।
सरकार असफल भएको निष्कर्षसहित कांग्रेसले प्रधानमन्त्रीलाई बुझायो १२ बुँदे पत्र,"काठमाडौं : नेपाली कांग्रेसले कोरोना संक्रमण रोकथामका लागि सरकार पूर्ण रुपमा असफल रहेको निष्कर्ष निकाल्दै प्रधानमन्त्री केपी ओलीसमक्ष १२ बुँदे ध्यानाकर्षण पत्र बुझाएको छ। कांग्रेसका वरिष्ठ नेता रामचन्द्र पौडेलसहितको टोलीले प्रधानमन्त्री ओलीलाई बुधबार भेटेर २ बुँदे ध्यानाकर्षण पत्र बुझाएको हो। नेपाली कांग्रेस केन्द्रीय कार्यसमितिको जेठ २६ गते सानेपामा बसेको बैठकले नेपालमा कोभिड १९ को महामारी, त्यसबाट उत्पन्न परिस्थिति, तत्कालिन एवं दीर्घकालिन प्रभाव र नेपाल सरकारको भूमिका र तत्काल गर्नु पर्ने कार्य बारे गहन छलफलपछि गरेको महत्वपूर्ण निर्णयका आधारमा सरकारको ध्यानाकर्षण गरिएको हो। कोरोना भाइरस रोकथाममा सरकार गम्भीर नदेखिएको उल्लेख गर्दै पत्रमा भनिएको छ, 'सरकारको यति दिनको रवैया हेर्दा यो दुःख र पीडाको घडीमा सरकार जनताको साथमा देखिएको छैन । समग्रमा नेपाल सरकार कोभिड १९ को जोखिमपूर्ण अवस्थामा जिम्मेवार, संवेदनशील, गम्भीर र सक्षम हुन सकेको छैन । प्रमुख प्रतिपक्ष र अन्य सबैको निरन्तरको साथ र सुझावका बावजुद सरकार कोरोना विरुद्धको संघर्षको सक्षम ढंगले नेतृत्व गर्न, कोभिड १९ को महामारी नियन्त्रण गर्न र देश र जनतालाई विपद्वाट सुरक्षित राख्न पूर्ण रुपले असफल भएको छ ।' प्रधानमन्त्रीलाई बुझाएको पत्रमा राष्ट्रिय विपतिको यस्तो अवस्थामा स्वास्थ्य सामग्री खरीदमा पटक पटक अनियमितता तथा भ्रष्टाचार भएको घटनाले सबै नागरिकलाई स्तब्ध बनाएको उल्लेख गर्दै भनिएको छ, ' कमीसनको कारणले सामग्री आपूर्तिमा ढिलो भएको छ । सरकारले दश अर्ब खर्च भएको भनेको तर सो अनुसार काम देखिएको छैन ।' कांग्रेसले प्रधानमन्त्रीलाई बुझाएको ध्यानकर्षणपत्र जेठ २८, २०७७ सम्माननीय प्रधानमन्त्री ज्यू नेपाल सरकार । विषय : ध्यानाकर्षण सम्बन्धमा । महोदय, नेपाली कांग्रेस केन्द्रीय कार्यसमितिको मिति २०७७ साल जेठ २६ गते पार्टी सभापति मा शेरबहादुर देउवाको सभापतित्वमा केन्द्रीय कार्यालय सानेपामा बसेको बैठकले नेपालमा कोभिड १९ को महामारी, त्यसबाट उत्पन्न परिस्थिति, तत्कालिन एवं दीर्घकालिन प्रभाव र नेपाल सरकारको भूमिका र तत्काल गर्नु पर्ने कार्य बारे गहन छलफल गरि महत्वपूर्ण निर्णयहरु गरेको छ । सोहि बैठकको निर्णय अनुसार नेपाल सरकारको ध्यानाकर्षण गर्न चाहन्छु । १ नेपालमा २०७६ साल माघ ९ गते कोभिड १९ को पहिलो संक्रमित व्यक्ति फेला परेको हो । सरकारी तथ्याङ्क अनुसार आज सम्म नेपालमा कोभिड १९ को कारण १५ (पन्ध्र) जना नेपालीको मृत्यु भैसकेको छ । देशभरिमा ४,०८५ (चार हजार पचासी) जना संक्रमित छन् । १,६५,७७५ (एक लाख पैसठ्ठी हजार सात हजार पचहत्तर) मानिस क्वारेन्टीनमा छन । कोभिड १९ कै कारणले उत्पन्न परिस्थितिमा कैयन नागरिकहरुले अन्य रोग, भोक, मानसिक तनावले जीवन गुमाइसकेका छन् । नेपाल बाहिर पनि विदेशमा विभिन्न मुलुकमा नेपाली नागरिको मृत्यु भएका र संक्रमित भएका छन । कोभिड १९ को संक्रमणबाट ज्यान गुमाउनु हुने सबै नेपाली दाजुभाइदिदिबहिनीप्रति हार्दिक श्रद्धाञ्जली व्यक्त गर्दछौ । संक्रमित सबैमा शिघ्र स्वास्थलाभको कामना गर्दछौ । २ हाम्रो पार्टीको आब्हानमा नेपाली कांग्रेसका नेता, पार्टी सदस्य, भातृ एवं शुभेच्छुक संस्थाका साथी तथा सबै शुभेच्छुकहरु देशभरिनै आआफ्ना ठाँउबाट कोभिड १९ विरुद्धको लडाईमा क्रियाशिलतापूर्वक काम गरिरहेका छन । विदेशमा पनि नेपाली जनसम्पर्क समिति र अन्य शुभेच्छुक साथीहरु जोखिम मोल्दै अहोरात्र खटिई काम गरिरहेका छन । यो कार्य निरन्तर जारी रहने छ । ३ नेपाली कांग्रेसले प्रारम्भ देखिनै कोभिड १९ को जोखिम, यसबाट उत्पन्न हुने तत्कालिन एवं दीर्घकालिन नकारात्मक प्रभाव, यस विपद्वाट उत्पन्न समस्यालाई न्यूनिकरण गर्ने र देश र जनतालाई जोगाउने उपाय बारे सुक्ष्म रुपले अध्ययन र विश्लेषण गर्दै कोभिड १९ विरुद्धको लडाईमा सरकार लगाायत सबैलाई सदैव साथ सहयोग दिने र सबै नेपाली एकताबद्ध भई यो विपद्का विरुद्धमा लड्ने हाम्रो प्रतिवद्धता रहि आएको छ । नेपाली कांग्रेसले सदासयतापूर्ण तवरले काम गर्दै सरकारलाई निरन्तर सुझाव दिई रहेको तपाईलाई स्मरण गराउन चाहन्छौ । ४ नेपाली कांग्रेसको निरन्तरको सहयोग, संचार माध्यम, नागरिक समाज र आम जनताको साथले सृजना गरेको अनुकूलताको वावजुद पनि सरकारको अकर्मण्यता, असक्षमता, असंवेदनशीलताको कारण कोरोना संक्रमण विरुद्धको लडाईमा अनपेक्षित क्षति वेहोर्न परेको छ । हाम्रो सुझावलाई मनन् गरेर समयमा उपयुक्त कदमहरु चालिएको भए यस्तो अवस्था कदाचित हुने थिएन । ५ समयमा सामग्रीको आपुर्ति गरिएन । विश्वब्यापी रुपमै भरपर्दो नदेखिएको अविश्वसनीय परिणाम आउने यापिड टेस्ट अहिलेसम्म भईरहेको छ । पिसिआर विधिवाट अत्यन्त न्यून (जम्मा ०३२ प्रतिशत मात्र) परिक्षण भएको छ । देशभरिनै क्वारेन्टाईन साह्रै अव्यवस्थित छन । क्वारेन्टीनको उचित व्यवस्थापन नभएका कारण क्वारेन्टाईनबाट नै संक्रमण फैलिरहेको छ । क्वारेन्टाईनमा नै मानिसहरुको मृत्यु भएको छ । मृत्युपछि र दाहसंस्कार गरिसकेपछि कोभिड १९ पोजिटिभ देखिने गरेका घटनाले परिक्षणको दयनीय अवस्थालाई उजागर गरेको छ । क्वारेन्टाइनमा दिनानुदिन मानिसको संख्या बढिरहेको छ तर किट र प्रयोगशालाको अभावमा परिक्षणको गति शून्य प्रायः छ । फलतः संक्रमितको एकिन संख्याको जानकारीे छैन । कतिपय स्थानमा अहिले स्वाव लिने काम पनि बन्द गरिएको छ । लामो समयसम्म स्वावलाई प्रयोगशालामा राखी ढिलो गरी परिक्षण गर्ने कामले सही परिणाम नआउने खतरा छ । सरकारले मिति २०७७।०२।२० गते कोभिड १९ बारे जारी गरेको राष्ट्रिय परिक्षण निर्देशिकामा पोजिटिभ केसहरुलाई सिमटम फ्री भएको तीन दिन र जम्मा १४ दिनको भर्ना, आईसोलेसनपछि टेष्टनै नगरि डिस्चार्ज गर्ने अत्यन्त गैर जिम्मेवार नीति लिएको छ । यो सरकारको जनताका स्वास्थ प्रतिको असंवेदनशीलताको हो । आवश्यकताको आधारमा न्यायपूर्ण ढंगले राहतको वितरण भएन । ६ सरकारले लक डाउनलाई ठिक ढगंले उपयोग गरेन । यस बीचमा सरकारले अस्पतालको क्षमता, गुणस्तर वृद्धि गर्ने तर्फ पटक्कै ध्यान दिएन । संक्रमितहरुलाई अस्पतालमा राखेर उपचार गर्न नसक्ने अवस्था सिर्जना हुँदैछ । कोभिड १९ बाहेकका मुटु, क्यान्सर, फोक्सो, मृगौला, गर्भावस्थामा रहेका महिलाहरुको, चोट पटक लाग्ने लगायतका विभिन्न विरामीहरुको स्वास्थ्य उपचारको उचित व्यवस्थापन हुन सकेको छैन । सरकारी अस्पतालहरु यसमा सक्षम देखिएका छैनन् । निजी अस्पतालहरुलाई पनि सरकारले उचित समन्वय गरी सेवा उपलब्ध गराउन सकेको छैन । ७ राष्ट्रिय विपतिको यस्तो अवस्थामा स्वास्थ्य सामग्री खरीदमा पटक पटक अनियमितता तथा भ्रष्टाचार भएको घटनाले सबै नागरिकलाई स्तब्ध बनाएको छ । कमीसनको कारणले सामग्री आपूर्तिमा ढिलो भएको छ । सरकारले दश अर्ब खर्च भएको भनेको तर सो अनुसार काम देखिएको छैन । ८ स्वास्थ्यकर्मी, सुरक्षाकर्मी, सरसफाईकर्मी र पत्रकारहरु अग्रपंक्तिमा रहेर आफ्नो कार्य सम्पादन गरिरहेका मानिसहरुको न व्यक्तिगत सुरक्षाको उचित प्रबन्ध छ न उनीहरुलाई प्रोत्साहित गर्ने कुनै नीति, योजना छ । ९ भारतबाट आएका मानिसलाई समयमा नै परिक्षण गरि सुरक्षित ढंगले घर पुयाउनु पर्दथ्यो । सरकारले दुबै देशबिच आआफ्नो देशमा प्रवन्ध गरेर राख्ने व्यवस्था भएको छ भनि भ्रामक कुरा गर्याे । विभिन्न देशमा नेपाली दिदीबहिनीदाजुभाइहरु विचल्लीमा परेका छन् । विदेशमा विविध कारणले जीवन गुमाएका नेपालीको शव ल्याउन नसक्दा परिवारजनले असिम पीडा भोगिरहेका छन् । विदेशमा समस्यामा रहेका नेपाली नागरिकको उद्धार गर्ने काम भएको छैन । १० साना ठूला हजारौं उद्योग व्यवसाय बन्द छन् । लाखौं श्रमिक र साना उद्यमी व्यवसायी वेरोजगार भएका छन् । विदेशबाट लाखौं नेपाली फर्किदै छन् । नागरिकहरुको आर्थिक अवस्था नाजुक भएको छ । उद्योग व्यवसाय तथा कृषि क्षेत्रलाई चलाएमान गर्न र नागरिकको जीवनमा आएको आर्थिक संकटलाई कम गर्न सरकार गम्भीर भएको छैन । ११ कोरोना महामारीको निवारण र नियन्त्रणको सन्दर्भमा सरकारको यति दिनको रवैया हेर्दा यो दुःख र पीडाको घडीमा सरकार जनताको साथमा देखिएको छैन । समग्रमा नेपाल सरकार कोभिड १९ को जोखिमपूर्ण अवस्थामा जिम्मेवार, संवेदनशील, गम्भीर र सक्षम हुन सकेको छैन । प्रमुख प्रतिपक्ष र अन्य सबैको निरन्तरको साथ र सुझावका बावजुद सरकार कोरोना विरुद्धको संघर्षको सक्षम ढंगले नेतृत्व गर्न, कोभिड १९ को महामारी नियन्त्रण गर्न र देश र जनतालाई विपद्वाट सुरक्षित राख्न पूर्ण रुपले असफल भएकोे छ । १२ हामी सरकारसंग कोभिड १९ को प्रकोप नियन्त्रण गरि देश र जनतालाई विपद्बाट जोगाउन तत्काल निम्न लिखित कार्य गर्न पुनः माग गर्दछौ । (क) सामग्रीको आपूर्ति : कोभिड १९ को नियन्त्रण र जनताको स्वास्थ्य सुरक्षाको लागि आवश्यक पर्ने सबै सामग्रीको तत्काल आपूर्ति गरियोस् । पिसिआर परिक्षणको दायरा विस्तारसँगै यसको क्षमता अभिवृद्धि गर्न आवश्यक किट, उपकरण, जनशक्ति र अन्य लजिस्टिक आवश्यकताको अविलम्व व्यवस्था गरियोस् । (ख) क्वारेन्टाइन व्यवस्थापनः मापदण्ड अनुसार क्वारेन्टाइनको उचित व्यवस्थापन र संचालन गरी पिउने पानी, खाना, सुरक्षित दूरी सहित बस्ने व्यवस्था, शौचालय, उमेर र स्वास्थ्य अवस्थाको अभिलेख तथा नियमित स्वास्थ्य निगरानी, आवश्यक औषधी, एम्बुलेन्स, परिक्षण तथा नियमित परामर्शको व्यवस्था गरियोस् । क्वारेन्टाइन संचालन गर्न स्थानीय सरकारलाई आवश्यक आर्थिक र प्राविधिक स्रोत तत्काल उपलब्ध गरियोस् । सरकारले राजनीतिक आस्था र आग्रहका आधारमा स्थानिय तहलाई हेरि रहेको छ । यस्ता कार्य तत्काल बन्द गरियोस् । (ग) परिक्षण : विश्वसनिय प्रविधिवाट बढी भन्दा बढी नागरिको परिक्षणको व्यवस्था गरियोस् । पिसीआर परिक्षण गर्नु पर्नेको दायरा विस्तार गरी क्वारेन्टाइनमा राखिएका सबैलाई पीसिआर विधिबाट परिक्षण गरे पश्चात मात्र घर पठाउने, मृत्यु भएका व्यक्तिको शवको अनिवार्य स्वाव परिक्षण गर्ने, आइसोलेसनमा रहेका व्यक्तिको परिक्षण गरेर मात्र डिस्चार्ज गर्ने व्यवस्था गरियोस् । (घ) अस्पतालको व्यवस्थापन : कोरोना संक्रमणको उपचारका लागि डेडिकेटेड अस्पताललाई आवश्यक उपकरण, सामग्री, औषधी, स्वास्थ्यकर्मीको सुरक्षा सामग्री, आइसोलेसन बेड र जनशक्तिको व्यवस्था अविलम्व गरियोस् । अन्य रोगका सम्बन्धमा सबै सेवा विना अवरोध पाउने सुनिश्चिता गरियोस् । लकडाउनको अवधिमा सयकडौं मानिसहरुले आत्महत्या गरेका छन् । यसले नागरिकको राज्यका प्रति चरम निराशा देखाउँछ । यस्ता समस्याको समाधानका लागि सरकारले आवश्यक कार्य गरोस् । (ङ) भ्रष्टाचार अनियमितता होईन पारदर्शिता : राष्ट्र विपतमा रहेको बेला स्वास्थ्य सामग्री खरीद जस्तो विषयमा निरन्तर भ्रष्टाचार कमीसनको जालो भइरहनु निर्लज्ताको पराकाष्ठा हो । सरकार कोभिड १९ नियन्त्रण गर्ने कार्यका लागि १० अर्ब खर्च भएको भनिरहेको छ । त्यो खर्चको सम्पूर्ण विवरण सार्वजनिक गरियोस् । हालसालै पनि स्वास्थ्य सामग्री खरीदमा अनियमितता भएको विषय सार्वजनिक भएको छ । यी सबै भ्रष्टाचार, अनियमीतता बारे छानबिन गरीे तत्काल सार्वजनिक रुपमा जानकारी गरियोस् । (च) राहत वितरण : राहत दिनु पर्ने श्रमिक, बेरोजगार, विद्यार्थी, अपांगता भएका नागरिक र एकल महिला लगायतलाई न्यायोचित ढंगले राहत वितरण गरिने व्यवस्था गरियोस् । राहतका खाद्य सामग्रीको गुणस्तर कायम गरियोस् र राहतको वितरण भनसुन र राजनीतिक आग्रहका आधारमा गरिने काम बन्द गरियोस् । (छ) विदेशवाट नागरिकको उद्धार : विदेशमा विचल्लीमा परि घर आउन चाहने नेपालीहरुलाई सुरक्षित तवरले मर्यादापूर्वक अविलम्व स्वदेश ल्याउने व्यवस्था गरियोस् । विदेशमा विविध कारणले जीवन गुमाएका नेपालीको शव ल्याउन आवश्यक काम होस् । (ज) रोजगारी : देश भित्र र बाहिर लाखौं नेपालीहरुले रोजगारी गुमाएको वर्तमान अवस्थामा देशमा व्यापक रोजगारीको सिर्जना गर्न आवश्यक छ । संसद कोष, प्रधानमन्त्री स्वरोजगार कार्यक्रम, राष्ट्रपति शिक्षा जस्ता कार्यक्रम हटाएर पालिकास्तरमा उत्पादनमुखी रोजगारीको व्यवस्था गर्न निर्देशिका सहित पालिकामा पठाईयोस् । (झ) कृषि र खाद्य सुरक्षा : अहिलेको विपद्ले खाद्य अभाव भई भोकमरीको संकट आउन सक्दछ । जीवन निर्वाहको चुनौतिबाट गुज्रिरहेको वर्तमान अवस्थामा कृषि क्षेत्रलाई प्राथमिकतामा राख्नु आजको आवश्यकता हो । बीउ विजन र रासायनिक मलको सहज उपलब्धता, कृषि उत्पादनको बजारको सुनिश्चितता र अनुदान मार्फत कृषक र कृषि क्षेत्रलाई तत्काल सहयोग पुर्याउने कार्य गरियोस् । (ञ) आर्थिक क्षेत्र : अर्थतन्त्रलाई चलायमान गर्ने तयारी तत्कालै गर्न आवश्यक छ । देशका साना, ठूलो उद्योग, व्यापार, व्यवसाय ठप्प भएका छन । औपचारिक र अनौपचारिक क्षेत्रमा कार्यरत श्रमिकहरु तथा सानोतिनो स्वःव्यवसाय गरी जिविकोपार्जन गर्ने उद्यमी र श्रमजीवीहरु ठूलो आर्थिक कठिनाईबाट गुज्रिरहेको छन । यस अवस्थामा साना, ठूलो उद्योग, व्यापार, व्यवसायको संरक्षण र तमाम श्रमिक मजदूर उद्यमीहरुको सहयोगलाई उच्च प्राथमिकतामा राखी ठोस राहत प्याकेज घोषणा गरियोस् । जय नेपाल ! रामचन्द्र पौडेल नेता, नेपाली कांग्रेस"
मन्त्रिपरिषद् बैठकमा एसईईको आन्तरिक मूल्याङ्कनलाई मान्यता दिने प्रस्ताव,"काठमाडौं : शिक्षा, विज्ञान तथा प्रविधि मन्त्रालयले कक्षा १० र ११ को माध्यमिक शिक्षा परीक्षा (एसईई) हाललाई विद्यालयको आन्तरिक मूल्याङ्कनका आधारमा ग्रेड निर्धारण र अबदेखि कक्षा १२ मा मात्रै उक्त परीक्षा लिन कानूनमा संशोधन गर्नेसहितको सिफारिस गरेको छ। मन्त्रालयले गठन गरेको सुझाव कार्यदलको प्रतिवेदनअनुसार आन्तरिक मूल्याङ्कनसहित विभिन्न तीन विकल्प दिइ बुधबार नेपाल सरकार, मन्त्रिपरिषद्मा प्रस्ताव पेश गर्ने तयार गरिएको हो। उक्त प्रस्तावबारे मन्त्रिपरिषद्को बैठकले चाँडै निर्णय गर्ने छ। शिक्षामन्त्री गिरिराजमणि पोखरेलले प्रतिनिधिसभाको मङ्गलबारको बैठकमा विनियोजन विधेयकमाथिको छलफलमा जवाफ दिने क्रममा माध्यमिक शिक्षासहित विभिन्न तहका परीक्षाका बारेमा आएका तीन विकल्पबारे गृहकार्य गरी सरकारले छिट्टै निर्णय गर्ने बताउनुभएको थियो। कोरोना रोकथाम र नियन्त्रणका लागि जारी बन्दाबन्दीका विषयमा सरकारले लिने नयाँ रणनीतिसँगै परीक्षाका विषयहरुमा निर्णय हुन लागेको हो। गत चैत ६ गते हुने कक्षा १० को एसइई परीक्षा कोरोना जोखिमका कारण गत चैत ५ गतेको कोरोना रोकथाम तथा नियन्त्रण उच्चस्तरीय समन्वय समितिको निर्णयपछि स्थगित भएको थियो। शिक्षा मन्त्रालयका प्रवक्ता एवं सुझाव कार्यदलका संयोजक दीपक शर्माले आफूहरुले आन्तरिक मूल्याङ्कन, प्रदेशगतरुपमा परीक्षा लिने वा विद्यमान कानुनलाई संशोधन गरी कक्षा १२ मा मात्रै राष्ट्रियस्तरको एसइई परीक्षा लिनेजस्ता विकल्पसहित प्रतिवेदन दिइएको जानकारी दिए। सो विकल्प र प्रस्तावबारे मन्त्रिपरिषद्ले निर्णय गरेअनुसार कार्यान्वयन गरिने बताए। सुझावमा हरेक विकल्पको सम्भावना, चुनौती र अवसरबारे समेत विवेचना गरिएको जनाइएको छ। यसअघि राष्ट्रिय परीक्षा बोर्डका अध्यक्ष डा चन्द्रमणि पौडेलको संयोजकत्वमा रहेको समितिको सुझावलाई विश्लेषण गरी शर्मा नेतृत्वको कार्यदलले पछिल्लो सुझाव दिएको हो। बोर्ड मातहतको कक्षा १० का परीक्षा नियन्त्रक तथा सुझाव कार्यदलका सदस्य रामराजा खकुरेलले कोरोना महामारीका कारण गत वर्षको एसइई परीक्षा पूर्वनिर्धारित केन्द्रहरुमा सञ्चालन गर्न सम्भव नहुने भएकाले सम्बन्धित विद्यालयले लिएको वार्षिक परीक्षाका आधारमा परीक्षा नियन्त्रण कार्यालयले ग्रेड निर्धारण गरी लब्धाङ्कपत्र दिने पहिलो विकल्प अघि सारिएको बताए। दोस्रो विकल्पमा प्रदेशगतरुपमा अलगअलग सम्बन्धित विद्यालयमा परीक्षा केन्द्र निर्धारण गरी परीक्षा लिने र तेस्रो विकल्पका रुपमा शिक्षा ऐन (२०२८) को नवौँ संशोधनको दफा ४ को व्यवस्था हटाउने रहेको जानकारी दिए। के एसइई परीक्षा अब सधैँका लागि खारेज हुन्छ त ? भन्ने राससको जिज्ञासामा नियन्त्रक खकुरेलले भने, स्थितिको मूल्याङ्कन गरी विकल्पसहित सुझाव दिएका छौँ। नेपाल सरकारले गर्ने निर्णय हामीले कार्यान्वयन गर्नेछौँ। ऐनको उक्त दफाको (ट) (१) माध्यमिक शिक्षाको कक्षा दश र माध्यमिक तहको अन्त्यमा हुने परीक्षा बोर्डबाट सञ्चालन हुनेछ तर आधारभूत तहको परीक्षा जिल्ला शिक्षा कार्यालयबाट सञ्चालन हुने उल्लेख छ। (ट) (२) मा कक्षा दशको अन्त्यमा हुने परीक्षा क्षेत्रीयस्तरमा र आधारभूत तहको अन्त्यमा हुने परीक्षा जिल्लास्तरमा सञ्चालन गरिनेछ उल्लेख छ भने (ट) (३) परीक्षा सञ्चालनसम्बन्धी अन्य व्यवस्था तोकिएबमोजिम हुने भनिएको छ। यही ट (३) को विकल्प प्रयोग गरेर तत्काल ऐन संशोधन नगेरर पनि अन्य विकल्पमा जान सकिने सुझाव पनि कार्यदलले दिएको छ। ऐन संशोधन गर्न सङ्घीय संसद्मा विधेयक पेश गर्नुपर्छ। यसको सट्टा सरकारले तयारी गरिरहेको नयाँ विद्यालय शिक्षा ऐन पेश र पारित भएमा पुरानो ऐन विस्थापन हुनेछ। गत चैत ११ गतेदेखि जारी भएको बन्दाबन्दीका कारण सबै तहका शिक्षालयको पठनपाठन र परीक्षा स्थगित छन्। यसबीचमा केही शिक्षालयले आफ्नो तरिकाले दूर तथा खुल्ला शिक्षालगायत वैकल्पिक प्रणालीबाट पढाइ सुरु गरे पनि शिक्षा, विज्ञान तथा प्रविधि मन्त्रालयले सिकाइ सहजीकरण निर्देशिका जारी गरी आउँदो असार १ देखि सबै विद्यालयमा वैकल्पिक विधिबाट सिकाइ प्रक्रिया शुरु गर्न आग्रह गरेको छ। सरकारले कोरोना जोखिमका कारण स्थगित गरिएका माध्यमिक शिक्षा परीक्षा कक्षा १० ९एसइई० र कक्षा ११, १२ का परीक्षालाई स्थिति सहज भएपछि कसरी सञ्चालन गर्ने भन्नेबारेमा अध्ययन गर्दै रहेको थियो। कक्षा १० को एसइई परीक्षाका लागि चार लाख ८२ हजार २१९ विद्यार्थीले आवेदन दिएका थिए भने एक हजार ९९५ परीक्षा केन्द्र निर्धारण गरिएको थियो। बोर्डले गत चैत ८ गतेदेखि हुने कक्षा १२ र चैत २५ गतेदेखि हुने भनिएको कक्षा ११ को परीक्षा पनि बन्दाबन्दीका कारण स्थगन गरेको थियो। विश्वविद्यालयका परीक्षा पनि स्थगन गरिएका छन्। रासस प्रकाश सिलवाल"
सदनमा आक्रामक कांग्रेस,"काठमाडौं : कोरोना भाइरस संक्रमण नियन्त्रण तथा रोकथाममा सरकार पूर्ण असफल भएको निष्कर्ष निकालेको प्रमुख प्रतिपक्षी कांग्रेसले संसद्बाट दबाब दिने रणनीति लिएको छ। लकडाउनका कारण सडकमा विरोध गर्न सम्भव नभएकाले सदनबाटै सरकारलाई कोरोना नियन्त्रणमा जवाफदेही बनाउने रणनीति कांग्रेसको छ। प्रमुख प्रतिपक्षीको भूमिकालाई लिएर आलोचना भइरहेका बेला उसले सदन अवरुद्ध गर्नेसम्मको तयारी गरेको हो। कांग्रेस सांसद गगनकुमार थापाले मंगलबार प्रतिनिधिसभा बैठकमा प्रधानमन्त्रीको अहंकार र सरकारको अकर्मण्यताका कारण मुलुकमा कोरोना संक्रमणले भयावह रूप लिएको दाबी गरे। संसद् र बाहिरबाट निरन्तर खबरदारी गर्दा पनि सरकारले नसुनेको उनको गुनासो थियो। यो अवस्था त्यसै भएको होइन। यसको दोष कसको ? कानुनले गर्दा रोकेको हो ? ढुकुटीमा पैसा नभएर रोकिएको हो ? के कांग्रेसले रोकेको हो ? अदालतले रोकेको हो ? कसले रोकेको हो? , उनले भने, यो रोकेको केवल सबैकुरा म जान्दछु भन्ने प्रधानमन्त्रीको अहंकारले रोकेको हो। सरकारको अकर्मण्यताले रोकेको हो। उनले नेपालबाहिर कोरोनाबाट १ सय २७ नेपाली र नेपालमा १४ जनाको मृत्यु भइसकेको उल्लेख गरे। लकडाउनका बीचमा आत्महत्या गरेका र अन्य कारणले ज्यान गुमाएका घटनाको जिम्मा कसले लिने भन्दै उनले प्रश्न गरे। भोकबाट मारिएका सूर्यबहादुर तामाङ, झुन्डिएर मरेका चन्द्रबहादुर परियार, औषधि खान नपाएर मरेकी गंगादेवी बोहरा वा सुत्केरी हुन नपाएर मरेकी लालकुमारी रोकायाको मृत्युको जिम्मा कसले लिन्छ ? , उनले भने, क्वारेन्टाइनमा मृत्यु भएकी सुनिता लोहारको मृत्युको जिम्मा कसले लिन्छ ? र, झुन्डिएर मर्न बाध्य भएका लीलाबल्व भण्डारी वा आत्मदाह गर्न बाध्य भएका सिद्धार्थ आउजीको मृत्युको जिम्मा कसले लिन्छ ? यी प्रतिनिधि घटना मात्रै हुन्। यस्तो धेरै देख्न बाँकी छ। उनले माघ २१ गतेदेखि सदनमा कांग्रेसले उठाएको आवाज सम्झिरहेको उल्लेख गरे। फागुन २३ गते सदनमा सार्वजनिक महत्वको प्रस्तावमाथि सम्झन्छौं। उच्चस्तरीय समन्वय समितिलाई बुझाएको प्रस्ताव सम्झन्छौं। कांग्रेसले मात्रै होइन, धेरैले सरकारलाई सुझाव दिए। सरकारलाई यो गर, यो गर भन्यौं, उनले भने, तर, सरकारले सुनेन। न कांग्रेसको सुन्यो, न अदालतको सुन्यो, न प्रेसको सुन्यो, न नागरिकको सुझाव सुन्यो। कसैको सुनेन। जसका कारण नियन्त्रणमा रहँदारहँदै पनि आज हाम्रो यो अवस्था बनेको छ। सरकारले कोरोनालाई पार लगाउन नसक्ने सोमबारको कांग्रेस केन्द्रीय कार्यसमिति बैठकको निर्णय उनले सुनाए। कांग्रेसले सरकारलाई जवाफदेही बनाउन प्रश्नसँगै उत्तर खोज्ने उनको भनाइ थियो। हाम्रो कुराको सुनुवाइ भएन र जवाफमा चित्त बुझेन भने हामी जवाफ मागेर मात्रै अब बस्दैनौं। थपक्क बोलेर थपक्क बस्ने दिन अब गए, उनले भने, अब सरकारले कांग्रेसले उठाएका विषयमा जवाफ दिएपछि मात्रै सबै कुरा सुचारु हुने ठाउँसम्म पुगिन्छ। सरकारले सोचोस्। तयारी गरोस्। कांग्रेसले सरकारलाई सुतेर बस्न दिँदैन भन्ने सरकारले बुझोस्। उनले कोरोना नियन्त्रणका लागि १० अर्ब रुपैयाँ खर्च भइसकेको सरकारको दाबीमा आशंका गरे। पूर्वस्वास्थ्यमन्त्रीसमेत रहेका थापाले खर्च विवरण सार्वज्निक गर्न माग गरे। पाँचवटा पीसीआर मेसिन र २५ हजार किट किनेर १० अर्बको हिसाबकिताब देखाउनुपर्दैन ? हामीलाई एकएक कुराको हिसाबकिताब चाहिन्छ, उनले भने, राष्ट्रिय विपत्तिको बेलामा भ्रष्टाचारमा लिप्त हुने ? निर्लज्जताको पराकाष्ठा हो। हामीलाई हिसाब चाहिन्छ। उनले क्वारेन्टाइनमा नागरिकले ज्यान गुमाउनुपरिरहेको प्रसंग निकाल्दै क्वारेन्टाइन मान्छे मार्ने कन्सन्ट्रेसन क्याम्प ? हो भन्दै प्रश्न गरे। उनले भारतबाट आउने नागरिकप्रति राज्यले गरेको विभेदप्रति असन्तुष्टि जनाए। पीसीआर परीक्षण न्यून हुनु, सुदूपश्चिममा स्वाब परीक्षण रोकिनु, हप्तांैैसम्म रिपोर्ट नआएर क्वारेन्टाइनमा छटपटाएर बस्नुपरेको, १४ दिन आइसोलेसनमा बसेर बिनापरीक्षण घर पठाउनेलगायतका निर्णयप्रति उनले आपत्ति जनाए। बरु सरकारले टेस्ट गर्नै बन्द गरिदिए हुन्छ। अनि नेपाललाई कोरोना फ्रि देश भनिदिने। परीक्षण नभएपछि संक्रमण एक जनाको पनि देखिन्न, उनको आक्रोश थियो, अब कांग्रेसलाई जवाफ चाहिन्छ। यसो गर्नलाई प्रधानमन्त्रीले भन्नुभएको हो ? स्वास्थ्यमन्त्रीले भन्नुभएको हो ? भोलि एकदुई जना निर्धाे कर्मचारीलाई सरुवा गरेर दोषबाट, अपराधबाट भाग्न पाइँदैन। उनले आरडीटीको विश्वसनीयतामाथि सर्वत्र प्रश्न उठिरहेका बेला सरकारले जबरजस्ती परीक्षण गरिरहेको भन्दै विरोध जनाए। उनले संक्रमितको संख्या वृद्धिसँगै अस्पतालको तयारी, स्वास्थ्य सामग्रीको व्यवस्थापनलगायत विषयमा सरकारसँग जवाफ मागे। सरकारका निकायहरूको स्वार्थ बाझिँदा विदेशमा अलपत्र नेपालीको उद्धारमा ढिलाइ भएको भन्दै उनले सरकारको ध्यानाकर्षण गराए। गर्भवतीदेखि खोप पाउने बालिकासम्म, दीर्घ रोगीले औषधि नपाएको उनको भनाइ थियो। कृषक, मजदुर, साना उद्योगी, ठूला उद्योगी, व्यवसायीसम्मले राहत नपाएको प्रसंग निकाल्दै उनले प्रधानमन्त्रीको गीत र कविताले राहत नपाइने भन्दै कटाक्ष गरे।"
भारतले नक्सा निकालेर किर्ते र जाली काम गरिरहेको छ,"विगत दुई वर्षदेखि अन्नपूर्ण पोस्टमा नेपालको नक्सामा लिम्पियाधुरा गायब र निशान छाप गलत भएका समाचार प्रकाशित भएपछि सरकारले लिम्पियाधुरा समेटेर नक्सा सार्वजनिक गर्यो। सन् १८१६मा सुगौली सन्धिपछि पहिलो पटक सरकार आफैंले लिम्पियाधुरासहितको नक्सा सार्वजनिक गरेको हो। सन् १८५६मा तत्कालीन ब्रिटिस सरकारले बनाइदिएका नेपालका नक्सामा लिम्पियाधुरा समेटिएको थियो। तर, पछि भारतले लिम्पियाधुरा, लिपुलेक, कालापानीको भूभाग, नक्सा अतिक्रमण गर्दै आएको छ। ०७६ कार्तिक १६मा नेपालको भूमिसमेत समेटेर नक्सा निकालेको भारतले ०७७ वैशाख २६ गते नेपाली भूभाग लिपुलेकमा सडक उद्घाटन गर्यो। यस विषयमा अन्नपूर्ण पोस्टले ०७६ कात्तिक २६मा पहिलो पटक नेपालको नक्सा प्रकाशित गरेको थियो। यो अवधिमा अन्नपूर्ण पोस्टमा एक सय भन्दा बढी नक्सा, निशान छाप विषयका समाचार प्रकाशित भए। संविधानमा रहेको निशान छाप सच्याउन संविधान संशोधनको प्रस्ताव संसदमा पुगेको छ। यसै सन्दर्भमा सीमाविद् एवं नापी विभागका पूर्व महानिर्देशक बुद्धिनारायण श्रेष्ठ र विभागका पूर्व उपमहानिर्देशक सुरेशमान श्रेष्ठ (जसको कार्यकक्षबाट यो यात्रा सुरु भएको थियो)सँग एपी वान टेलिभिजनका टीकाराम यात्रीले गरेको अन्तर्वार्ताको संक्षेप। सानो पहल, एउटा पात्रहुँदै संस्था अन्नपूर्ण पोस्ट, अन्नपूर्ण मिडिया नेटवर्क जोडियो। संविधान संशोधन गर्नुपर्ने, संशोधन गरेर अनुसूची ३ मा निशान छापलाई वास्तविक निसान छाप बनाउनु पर्ने अवस्थामा पुग्यो। सुरेन्द्रजी आउँदा अरु पत्रकार आउँदा भन्दा किन फरक लाग्यो ? सुरेशमान श्रेष्ठ : यो चर्चा भएको ०७५ भन्दा धेरै पहिला कुरो हो। संविधान बन्नु भन्दा पहिला सन् १८१६ देखिको जोड्ने हो भने भने बुद्धिनारायण श्रेष्ठ, रतन भण्डरी लगायात विभिन्न अभियन्ता, प्रशासकहरुले धेरै उजागर गर्नु भएको छ। पछिल्लो समयमा नेपालले संविधान जारी गर्ने कालमा, तयार गर्दा गर्दैको अवस्थामा आम जनताबाट सुझाव संकलन गरिएको थियो। त्यो बेलामा नापीका कर्मचारीले नेपालको सही नक्सा संविधानमा समावेश गर्नुपर्छ भन्ने सुझाव पेस गरेका थियौं, क्षेत्रफल उल्लेख गर्नु पर्छ भन्ने हाम्रो सुझावमा थियो। त्यो सुझाव पनि अरु सुझाव जस्तै सविधानमा समेटियो। पछि संविधान जारी भयो। तर, मैले ओरिजिनल कपी देख्ने कुरा भएन। मिडिया आएका आधार निसान छापमा गलत छ। प्राविधिक रुपमा गलत, राष्ट्रिय सीमा गलत छ। यो विषयमा हामीले विभिन्न ठाउँमा सुझाव पेस गयौं। यसैक्रममा ०७३ बैशाख ३ मा कान्तिपुरको मुख्य पृष्ठ होल पेस (ज्याकेट) विज्ञापन थियो। संभवत : एनएमबी बैंकको हुनुपर्छ। त्यसमा कालापानीको भूमिबाहेकको नक्सा राखेर प्रकाशन गरिएको थियो। सानो सर्कल, फेसबुक, ट्वीटरमा पस्किन्थे। साथीहरुले सकारात्मक र नकारात्मक फिडव्याक दिन्थे। पछि ०७४ असोज २ मा हुनुपर्छ, गोरखापत्रमा गलत नक्सा छापिएको थियो। म अफिस आउने वित्तिकै पत्रिका हेर्थे। मैले कपि गरेर फेसबुकमा पोष्ट गरे। संयोगले तत्कालीन महानिर्देशक गणेशप्रसाद भट्टको आँखा परेछ। उहाँले तुरन्त फोन गरेर यो के कसो हो सोध्नु भयो। यस्तो यस्तो हो भनी गोरखापत्रलाई चिठी हान्दिऊ त भन्नुभयो। मैले हान्दिनुपर्र्छ भन्ने कुरा भयो। संस्थागत रुपमा चासो त्यसपछि चलेको हो। गोरखापत्रलाई चिठी पठाइयो। नापी विभागमा तपाई नक्सा बनाउने हो ? सुरेशमान श्रेष्ठ : हो। सीमाको सबै प्राविधिक विषय त्यो महाशाखाले हेर्ने हो। म त्यही गोरखापत्रको प्रसंगमा भन्दैछु। महानिर्देशकको चासोले पछि ढाडस मिल्यो। त्यसपछि हामीपछि अग्रसर भएर काम गर्न थाल्यौ। गोरखापत्रले भुल सुधार पनि लेख्यो। फेरि उस्तै कुकुरको पुच्छर भन्ने जस्तै भयो। गलत नक्सा नै छाप्न थाल्यो। गोरखापत्र कुरा गर्दैछु, अरु पत्रिकाको कुरै नगरौं। ज्ञान नभएर हो भने ठिक थियो। तर, गलत छ है सही चाहिन्छ भने दिन्छु भन्दा गतल छाप्नु हुन्छ त्यो चाहीँ दु :खद हो। मेरो सानो र एकल प्रयास काम हुँदै गरेको अवस्थामा सुरेन्द्रजी मेरो अफिस आउनुभयो। उहाँले परिचय दिनुभयो। मैले भने,नापी विभागमा समाचार धेरै स्रोत छन्। विभागमा मुख्य चार सेक्टर छन्। कित्ता नापी, डिजिटल म्यापिङ, खगोलसम्बन्धी काम, स्थलरुप नक्साको सेक्टर छन्। कामकुरो छ्यासमिस नगर्नुहोस्। मसँग समाचार लिने हो भने मैले हेर्ने सेक्टर मलाई सोध्नुहोस्, थप अरु सेक्टर लिने हो भने म भनिदिन्छु। उहाँलाई सीमासम्बन्धी धैरे रुचि भएकाले मसँग लिने विचार गर्नुभयो। मैले एउटा कुरा स्पष्ट भनेको हो, सीमा सम्बन्धी समाचार प्रकाशन गर्ने हो भने प्रकाशन गर्नुपूर्व तपाई लेखेको समाचार मलाई देखाउनु होस्। त्यहाँ तलमाथि केही हुनु हुँदैन। सीमाको कुरा हो, तपाई जित्ने पनि होइन, मैले पनि जित्ने होइन। एउटै धारण हुनुपर्छ, कुरो सही हुनुपर्छ मैले स्पष्ट पारे। उहाँले स्वीकार गर्नुभयो। भोलिपल्ट लेखेर ड्राप्ट पठाउनुभयो र मैले केही सच्याएर उहाँलाई दिए। उहाँले जस्ताको तस्तै प्रकाशन गर्नुभयो। मलाई पनि उहाँसँग अलिकति विश्वास जाग्यो। कतिपय आउँछन्। अन्टसन्ट लेख्छन्। अप्ठ्यारो पारी लेख्ने गरेको धेरै पाउँछु, तर उहाँमा त्यो देखिएन्। त्यसपछि उहाँसँग हाम्रो सहकार्य भयो। त्यही समयमा कान्तिपुर टिभीबाट आएर एउटा मेरो सानो इन्टरभ्यु लिनुभयो। त्यहाँ विभिन्न पत्रिका आउँथे। यो विषयमा चासो दिने धेरै छन्। तर, एउटा बुँदा समातेर, एउटा विषयवस्तु समातेर, त्यसलाई महत्वपूर्ण हो भनेर मनन गरी लगातार रुपमा प्रत्येक पटक नयाँ कोणबाट समाचार लेख्ने काम चाहिं सुरेन्द्रजीले गर्नुभएकै हो। वास्तविक नक्सा जारी गर्ने सारथीमा सरकार, सम्बन्धित मन्त्रालय, नापी विभाग छदैछ। देशभित्र बाहिर बुद्धिनारायण श्रेष्ठ, रतन भण्डारी, डा जगतप्रसाद भुसाल, सूर्यनाथ उपाध्यय, डा द्वारिकानाथ ढुंगेल, भैरव रिसाल, डा नरेन्द्रराज खनाल, कोमलचन्द्र बराल, शेरबहादुर गुरुङ कृष्णसिंह साउद, जनराज जोशी, प्रकाश जोशी, तोयानाथ बराल, राजतिज्ञ रुपमा गणेशसिंह ठगुन्ना, साध्यबहादुर भण्डारी यी महत्वपूर्ण नाम हुन्, एकल प्रयासले यहाँ आइपुग्दैन नि होइन र ? बुद्धिनारायण श्रेष्ठ : मलाई सबभन्दा पहिला के भन्न मन लाग्यो भने सञ्चार माध्यमका तथ्य कुरा सुनुवाई हुँदो रहेछ। यो विषय अन्नपूर्ण पोस्टले सबभन्दा पहिला उजागर गर्यो। त्यो बहुत र व्यापक भयो। सरकारमा पुग्यो। नक्सा संशोधन गर्न सरकार बाध्य भयो। नक्सा संशोधन भइसक्यो। सञ्चारमाध्यम महत्व कत्रो ठूलो हुने रहेछ, सञ्चारकर्मी भूमिका कति हुँदो रहेछ। यदि त्यो जवाफदेही र उत्तरदायी छ भने। कतिपय सञ्चारकर्मी १२ वर्षमा सीमा, जंगे पिलरका विषय लेख्नुहुन्छ। त्यसपछि उहाँहरु अरु विषयमा लेख्न लगाइँदो रहेछ। एउटा लागिरहने, त्यही सम्बन्धमा विशेष जानकारी गरेर लेखिरहने सञ्चारकर्मी अभाव थियो। अब चाहीँ अभाव हुँदैन होला जस्तो लग्यो। अन्नपूर्ण पोस्टमा सुरेन्द्र काफ्ले लागिरहनु भएको छ। तपाईले वास्तविक चुच्चे, बुचे र थेप्चे नक्साको आयाम भन्नु भएको छ। चुच्चे भने अहिले, बुचेको कालापानीसम्म समेटिएको, कालापानी नभएको थेप्चेसमेत नभएको, त्यो भएर तपाईले प्रकाशित गरेको कुनकुन आयाम थिए, जुन सुनुवाई नभएर अन्तर्राष्ट्रिय जगतसम्म जानु भएको थियो, संक्षिप्तमा जाउँ। बुद्धिनारायण श्रेष्ठ : ०४९ सालमा अवकासपछि मैले त्यहाँ पनि सुनेको थिए। हाम्रो सिमाना लिम्पियाधुरासम्म हो भनी। चेतेन्द्रजंग हिमाली जसको हालै निधन भयो, उहाँले मलाई लिम्पियाधुरा हाम्रो सीमाना हो भन्नुभयो। हिमाली दाई जबसम्म नक्सा देख्दिन, तबसम्म तपाईको बोली मान्दिन भनी मैले उत्तर दिए। तर उहाँले नक्सा देखाउन सक्नु भएन्। म एउटा सेमिनारमा लण्डन गएको थिए। ६ दिनको सेमिनार सकिएपछि डेढ महिना त्यहाँ बसेर ब्रिटिस लाइब्रेरीमा अध्ययन गरे। त्यहाँ मैले सन् १८५६को नक्सा नक्सा भेट्टाए। अरु पनि धेरै ल्याए। त्यो बेलामा सिनासका डा रमेश ढुंगेलसँग पनि भेट भएको थियो। नेपालमा आएपछि पुस्तक लेख्नुपर्यो भन्ने लाग्यो। त्यही बेला कान्तिपुरमा लेख लेखे। मलाई के खटिकिएको थियो भने झापा जिल्लामा नापी अधिकृत भएर ०२२२३ तिर काम गरेको थिए। भद्रपुर नगरपालिकाको पूर्व मेची नदी, त्यसको ठिक पूर्वकिनारामा जंगे पिलर थियो। त्यही भएर गलगलियाको रेलवे स्टेसनहुँदै रक्सौललबाटै काठमाडौं आउँथे। त्यो अजंग, जंगे खम्बालाई मूल होइन, साक्षी खम्बो हो भनेको थाहा पाए। मूल खम्बा कहाँ भन्दा तत्यो भन्दा ३ सय मिटर पश्चिम भद्रपुर माध्यमिक विद्यालयको फुटबल ग्राउन्डमा बीचमा एउटा सानो खम्बा गाडिएको रहेको छ, त्यसलाई पो मूल खम्बा भनेको सुने। ए बा, यो अजंग, जंगे पिलरलाई मूल नभन्ने ? सानो खम्बालाई मुल खम्बा भन्ने? मलाई पचेन। जंगे खम्बाको दर्जा भनी लेख लेखे। राम्रो प्रतिक्रिया आयो। त्यसपछि उत्साहित भएर किताब लेखे। ०५३ मा नेपालको सीमा लेखे, त्यसले मदन पुरस्कार पनि पाइयो। ०५९ मा बोडर म्यानेजमेन्ट अफ नेपालेमा भन्ने किताबमा पहिलो पटक चुच्चे नक्सा हाले। ०६४ मा सिमानाको ज्ञान भनेर लेखेको छु। त्यसमा आवरण पृष्ठमा लिम्पियाधुरासहित नक्सा हाले। ०६९ सालमा सीमा संग्राम नक्सामा चुच्चु नक्साभित्र फोल्ड गरेर हाले। ०७६ मा अमेरिकामा लेखेको इन्टरनेसनल ब्राउन्डरी अफ नेपाल भन्ने पुस्तकमा चुच्चे नक्सा हालेको छु। हाल्दै आएको लगातार रुपमा हालिरहेका छु। यहाँ जस्तो सञ्चारकर्मी उजागर गर्नुभयो, त्यही राम्रो कुरा हो। संविधानको विषयमा चर्चा गर्छु। संविधान ड्राफ्ट गरेपछि त्यो हाम्रो हात पर्यो। पूर्व कर्मचारी परिषद्मा म थिए। त्यसबेलामा अध्यक्ष भरत थापा हुनुहुन्थ्यो। हामीले संविधान नक्सा हुनुपर्छ भनी प्रस्ताव गरेका थियौ। तर संविधानमा नक्सा पर्न सकेन। पूर्ण संविधान जारी भएपछि मैले सञ्चार माध्यममा नक्सा नहुनु दुर्भाग्य भनी लेख लेखे। किन भने? संविधान जारी हुनुपूर्व ७५ जिल्लो थियो र ७७ जिल्ला भयो। ५ विकास क्षेत्र १४ अञ्चल थियो। त्यो गायव भएर ७ प्रदेश भयो। भनेपछि नक्सा त हुनुपर्ने हो नि त। सकेसम्म संविधानको आवरणमा हुनुपर्ने हो। पछाडि नभएर पनि भित्र अनुसूचीमा हुनुपथ्र्यो। नेपालको झण्डा कस्तो ? भन्ने अनुसुचि १ मा पर्ने, नेपालको नक्सा कस्तो हुनुपर्छ भन्ने किन नपरेको भनी मैले लेखे। नेभेम्बर २ मा यसैलाई टेकेर भारतले नयाँ नक्सा र गलत निसान छापलाई टेकेर नयाँ नक्सा निकाल्यो। महाकाली सन्धि भन्न चाहान्छु। महाकाली रिभर इज बाउन्डरी रिभर अन मेयर स्टेचेजभनियो। मेजर स्टेचेज मा नदी हो त माइनर स्टेचेटमा जमिन पनि हुने रहेछ भनेर भारतले दार्चुला र धुर्चुला सीमाबाट उत्तरतर्फ बढाउँदै उसको गर्वाङ र हाम्रोतिर छाङग्रुबाट उत्तर लगी दुई नदीको दोभान (लिपुलेकआएको लिपुक खेला, लिम्पियाधुराबाट आएको काली नदी) भन्दा अलि उत्तर पंखागढ खोलाबाट जमिन धार नै धार पानी ढलै पानी ढलो लगेर टिंकर पुर्यायो। उसले महाकाली सन्धी टेक्यो। त्यहाँ पनि चुक भएको रहेछ। फुल स्टेचेज भन्नु मेजर स्टेचेज भनियो। महाकाली सन्धि यो त्रुटि भयो। त्यसैले महाकालीमा ६ महिनामा डीपीआर बनाउने भनेको २३ वर्ष भयो, बनेको छैन। वास्तविक क्षेत्रफल कति त अब ? १ लाख ४७ हजार १ सय ८१ वर्ग किलोमिटर बाबुबराजेदेखि पढेको त्यही हो ? सुरेशमान श्रेष्ठ : ठ्याक्कै यस या नो भन्ने विषय होइन। यो प्राविधिक विषय हो। कसरी क्षेत्रफल नापिन्छ मलाई २ मिनेट समय चाहिन्छ। नेपालमा नापी विभागमा तत्काल उपलब्ध भएका सर्भे अफ इन्डिया बनाइदिएकै आधारमा कालपानी क्षेत्र समेटर नक्सा बनाइयो। देशभरको नयाँ जिल्ला नक्सा तयार भएपछि प्राविधिक तौरतरिका छन्, क्षेत्रफल राख्ने। सामान्य गणितमा लेन्थ इन्टु ब्रेथ भनेर हुन्छ। कम्पिल्किेटेट केसमा गाह्रो हुन्छ। सम्बन्धित विज्ञले गर्नुपर्नेहुन्छ। यसलाई स्मल स्केल नाप भन्छौं। यसका आधारमा क्षेत्रफल मापन गरिन्छ। यसका आधिकारिक रुपमा दर्ज गरेको पाइन्न। नापीले एलआरएमपीको म्याप सेरिज निकाल्यो। मूलत भारतीय सिटमा आधारमा थियो। उनीहरुको स्केललाई जुम गरेर इन्लार्ज गरेर निकालिन्छ। यो गर्दा नक्साको शुद्धता बढ्छ रठूलो स्पष्ट लेखिन्छ। यो आधारमा क्षेत्रफल नापिएको दुईतीन पटक प्रकाशित नक्साको आधारमा क्षेत्रफल निकालेर गरिन्छ। नेपालको सरकारको तत्कालीन कुन निकायले यो क्षेत्रफल प्रकाशित गर्योे मलाई जानकारी भएन। सन् १९९० को दशकमा नेपालसरकार र फिनल्याण्ड सरकारको सहयोगमा १० वर्ष आर्थिक र प्राविधिक सहयोग बढी शुद्ध नक्सा तयार गरियो। यो नक्सा कागजी रुपमा प्रकाशन गरियो। ती सबैलाई २००२ मा डिजिटल रुपमा कन्र्भट गरियो। एक पटक डिजिटलाइज गरेपछि क्षेत्रफल निकाल्न सजिलो हुन्छ। कागजी रुपमा बनेको नक्सामा १ लाख ४७ हजार १ सय ८१ भयो। डिजिटल डेटाबाट क्षेत्रफल निकाल्यौ। पहिलाको भन्दा धेरै देख्दा म उत्साहित भए। क्षेत्रफल पहिलाको भन्दा फरक देखियो। फरक हुनपनि स्वाभाविक थियो। मैले मेरा अग्रजलाई भने,यस्तो रहेछ क्षेत्रफल त पहिले के कसरी निकालिएको थियो, सुधार गरेर निकाल्ने हो कि ? यो विषय उजागर गर्नु हुँदैन। नेपालको क्षेत्रफल कहाँबाट बढ्यो भन्ने हाम्रो मिचेर बढाएर भन्ने आरोप लाग्छ भनी भन्नु भयो। मैले सम्झाउन सकिन होला। त्यो माहौल बनाउन सकिन। त्यो बेलादेखि मेरो मनमा खुल्दुली लागि रहन्छ। त्यो नयाँ नक्सामा क्षेत्रफल कति ? सुरेशमान श्रेष्ठ : सही कुरा राख्नुपर्छ। सरकारलाई थाहा छैन होला। थाहा नभएको कुरा कसरी प्रकाशित गर्छ र ? सही र प्रमाणित कुरा कुनै पनि आधारमा भन्नुपर्छ। जुन नक्सा प्रकाशित गरेको छ। नेपाल सरकारले प्रकाशन गरेका लिम्पियाधुरा नक्सामा डिजिडि डेटा पनि प्रकाशन गरिरहेको छ। डिजिटल डाटा ज्ञान भएको जो कोहीले आधा मिनेटमा क्षेत्रफल निकाल्न सकिन्छ। १ लाख ४७ हजार ९ सय ५० ? सुरेशमान श्रेष्ठ : मैले नाप्दा त्यति आउँछ। अर्झै केलाएर नाप्दा अझै सरकारले प्रकाशित गरेको नक्सामा अलिकति बढी हुन हुन्छ। अझै बढ्न सक्छ। मैले नाप्दा १ लाख ४७ हजार ९ सय ५० प्लस माइनस १२ वर्ग किलोमिटर यता हुनुसक्छ। सबभन्दा पहिला भारतसँगको सीमाको हक काली नदी यकिन भयो। चीनसँग सिमाना यकिन भएको छैन, बाँकी छ। लिपुलेक र लिम्पियाुधरासम्मको सिमाना चीन र नेपाल बसेर टुङ्याउनुपर्छ। डाटै डाटा सीमा लाने प्रयास गरेको छ धेरै फरक नपर्ला। नापी विभागले प्रकाशिन गरेको चीनसँगको सीमामा केही तलमाथि छ। मैले भनेको भन्दा अलिकति फरक पर्छ १० वर्ग किलोमिटर फरक हुन हुन्छ। चीनसँगको यकिन भएपछि शुद्ध क्षेत्रफल आउँछ। १ लाख ४७ हजार ९ सय ५० भन्दा कम हुँदैन। बुद्धिनारायण श्रेष्ठ : मेरो अध्ययन अनुसार ०५७ मा नेपालका सीमा पुस्तकमा मैले स्पष्ट उल्लेख छ मिचिएको ३ सय ७२ भूभाग। नापी विभागमा प्रकाशित लिपुलेक र कालापानी राख्न ६२ वर्ग किलोमिटर हुन्छ। बाँकी ३ सय १० वर्ग किलोमटिर छुटेको हुन्छ। मेरो विचारमा १ लाख ४७ हजार ४ सय ९१ हुनुपर्छ। मैले ६ नक्साको औसत मिन लिएर बसाएको हुँ। नेपालको सिमानाको आधार पुस्तकको माथि उल्लेख गरेको छ। किन विज्ञहरु बीचमा फरक कुरा आयो ? बुद्धिनारायण श्रेष्ठ : मैले निकालेको चाहीँ माथि चुच्चे लिम्पिायधुरा भनेको छु। सरकारले फुर्के नक्सा निकालेको छ। फुर्के नक्सामा जोड्दा भनेको सुरेशमानजी भने जति पुग्छ। पुराना नक्सा दस्तावेजमा माथि परेको छ। सोझै नक्सा चोसो परेको छ। चुच्चो लिम्पियाधुरामा पुर्याए। अहिले फुर्के छ। अलिअलि यताउता हुन सक्छ। १ लाख ४७ हजार १ सय ८१ वर्गकिलोमिटर कसरी भएको थियो ? बुद्धिनारायण श्रेष्ठ : सन् १९७९ देखि ८७ सम्म क्यानाडा सरकार सहयोगमा नक्सा बनेको हो। हवाई फोटो ग्राफिक्सबाट नक्सा बनाइयो। राष्ट्रिय योजना आयोगले क्षेत्रफल टुंग्याएर नापी विभाग पठाउन भन्यो। नापी पठायो। योजना विभागमा भूमिसुधार र कृषि हेर्ने मान्छे डा चन्द्रबहादुर नेपाली हुनुहुन्थ्यो। नापी र तथ्यांक विभागलाई बोलाउनु भयो। त्यहाँ नापी र तथ्यांक विभागको फरक देखियो। चन्द्रबहादुर सरले मिन लिने भन्नुभयो। यसरी क्षेत्रफल कायम गरिएको हो। यही क्षेत्रफल प्रयोग भइरहेको थियो। त्यो भुलबस या नियतबस होइन। तथ्यांक विभाग, नापी विभाग, त्रिभुवन विश्वविद्यालयका डा मंगलसिद्धि मानन्धर सबै बसेर मिन लिएर निकालेको क्षेत्रफल हो। १ लाख ४७ हजार १ सय ८१ वर्गकिलोमिटर हो। अब नापी विभागले शुद्ध निकाल्नुपर्छ। त्यो सबै मान्नुपर्छ। लिम्पियाधुरामा पुगेपछि किन कुप्रो भयो नक्सा ? सुरेशमान श्रेष्ठ : चुचो नक्सा चलन कहाँबाट आयो भने बुद्धिनारायण श्रेष्ठ किताब हेर्दा पनि सन् १८१६ पछि आएका हुन्। नक्सा प्राविधि विज्ञता कम थियो। त्यतिखेर डिटेल प्रविधिबाट रिभर सिस्टम नक्सा बनेको थिएन। हवाई फोटो लिने जमाना थिएन। फिल्ड सर्भे गरेर नक्सा बनाइन्थ्यो। लिम्पियाधुरा काली नदी माथि टुप्पोसम्म थिएन। लामो थियो, तर एक ठाउँमा छुटेको छ। गुलल म्याप, अन्य स्रोतबाट सेटलाइट सरकारले सार्वजनिक गरेको नक्सा, सेटलाइट इमेजबाट हेर्ने सक्छौं। सेटलाइट इमेज हेरेर खोला र सीमा तय गर्न सक्छौ। नदी विज्ञानको ज्ञाता सिद्धान्त प्रतिपाद गरेका छन्। सरकारले निकालेको नक्सा सही हो ? बुद्धिनारायण श्रेष्ठ : तीन प्रकारको चर्चा गरियो। खुडे नक्सा, ०३२ मा कहाँ लिम्पिधुरा पुरयाउने भन्ने कुरामा दुविधा भयो। माथिल्लो निकायका पुग्यो। केही महिना राखेपछि अहिलेलाई थेप्चे नक्सा बनाउने भन्ने कुरा आयो। म चाहीँ योजना शाखामा थिए। नक्सा बनाउने ०३२ सालको नक्सा प्रा रामकुमार पाँडेसँग रहेछ। मैले मागेर ल्याए। खुडे रहेछ। चोसो नै पारेको छ। कालीको ठाउँका कुटीयाङदी लेखिएको छ। हामीले सन् १८१६ को काली नदी पत्ता लगाउनुपर्छ। विभिन्न परिवर्तन भएको हुन सक्छ। आजको सेटलाइट इमेजको आधारमा होइन कि २ सय वर्षको टोपोग्राफीको आधारमा कहाँ छ पत्ता लगाउनु पर्छ। फुर्के नक्सा निस्कियो भनी मेरो विरोध होइन। सरकारले वास्तविक नक्सा बनाउनुपर्छ। चुच्चे त्रिदेशीय बिन्दु हो। त्यहाँ भारतचीनको लाइन अफ कन्ट्रोल भेट्नुपर्छ। यो नयाँ नक्सामा त्यो भारत र चीनको लाइन अफ कन्ट्रोललाई भेट्छ होला। भारतले नक्सा निकालेर किर्ते, जाली काम गरिरहेको छ। यसरी भारतले जाली काम गरिरहेको छ। उसले हिन्दी र संस्कृत भाषा नक्सा जारी गरिरहेको छ। ब्रिटिसले छोडेको बेला सन् १९४७ मा बनाएको नक्सा पनि मैले भेटे। त्यो नक्साको नाम इन्ड अफ ब्रिट्रिस राज लेखेको छ, त्यो नक्सामा चुच्चो परेको छ। यो जाली नक्सा रहेछ। कृतिम नक्सा बनायो। यति बुँदा राखेर भारतसँग वार्ता गर्नुपर्छ। सुरेशमान श्रेष्ठ : चीनसँगको सिमाना यकिन हुनुपर्यो, तब मात्र यकिन क्षेत्रफल आउँछ। चीनसँगको क्षेत्रफलमा यकिन नभएसम्म शुद्ध हुँदैन। क्षेत्रफलमा विवाद गरिरहनु हुँदैन। छिटो चीनसँगको कुरा टुंग्याउनुपर्छ। चुच्चे र बुच्चे नक्सा विषयमा मलाई एउटा भन्न मन लाग्यो। भारत र नेपालले सिमा निर्धारणको स्थीर सीमा सिद्धान्त अपनाएका छौं। वार्तामा बस्दा यही सिद्धान्तका पहिल्याउने हो, यो सिद्धान्तका आधारमा तत्कालीन अवस्थामा नदी जुन ठाउँमा थियो, यही सीमा मान्नुपर्छ। बुद्धिनारायण श्रेष्ठ : नेपाल र चीनसँग सिमांकन भएर लिम्पिधुरा पुग्नुपर्यो। ०६१६१ सिमांकन भयो। टिंकरमा एक नम्बर पिलर गाडिएको छ। साढे ३ किलोमिटर उत्तरमालिपुलेक भञ्ज्याङसम्म सीमा रेखा तानिएको छ। भारतको अनुपस्थितिमा त्रिदेशीय बिन्दु निर्धारण हुन सकेन। भारत र चीनबीचको युद्ध आलो घाउ भएकाले त्रिदेशीय बिन्दु टुंगिन नसकेको हो। अब नेपालचीनबीच यो क्षेत्रमा सिमांकन हुनुपर्यो। टिंकरबाट पिलर गाड्दै सिमांकन गर्दैगर्दै पानी ढलो सिद्धान्तका आधारमा अंकन गरेर लगेर भारत र चीनको लाइन अफ कन्ट्रोल जोडिनुपर्यो। त्यसपछि मात्र क्षेत्रफलको कुरा आउँछ। सीमा र नक्साका सन्र्दभको सबै कुरा छताछुल्ल छलफल गर्दा कतै फाइदा भन्दा बेफाइदा त हुँदैन ? सुरेशमान श्रेष्ठ : नेपाल सरकार एउटा विज्ञको संयन्त्र बनाएर वार्ता जान दसी प्रमाण ठीकबेठीक केलाउने काम गर्नुपर्छ। सार्वजनिक रुपमा सबै कुरा छताछुल्ला गरेर वातावरण तनाव आउने, बिग्रिने अवस्था आउँछ जस्तो मलाई लाग्छ। बुद्धिनारायण श्रेष्ठ : वास्तविक नक्सामा सुस्ता छ। नारायण नदी वहाव सुस्ता पूर्व सीमा भन्दा पश्चिमतर्फ नै छ। म महानिर्देशक हुँदा जाइकाको सहयोगमा २१ जापानी सर्भेयर आएर हेलिकप्टरबाट हवाई सर्भे गरेर बनाएको हो। जापानी सर्भेयरले सुस्तामा द्विविधा रहेछ के गर्ने भने। मैले मातहतका तीन वटै उपमहानिर्देशक राखेर छलफल गरे। यो क्षेत्र समावेश गरेर नक्सा बनाउनुपर्छ भने निश्कर्षमा पुगियो। यही अनुसार नक्सा बनेको छ। यो नक्सा अनुसार ढोडंसोता नाला सिमाना देखाइएको छ। ढोडंसोता नाला भन्दा पश्चिम रोहुआ खोला जहाँ ठूलो कलभर्ट छ त्यहाँसम्मको भूभाग भारतले मिचेको छ। ढोडंसोता नाला र रोहुआ खोला नक्सामा परेको छ। त्यहाँपनि ठूलो भूभाग भारतले मिचेको छ। नक्सामा परेको छ। डिजिटलमा पुग्दा पनि समेटिएको छ।"
कृषिको विकास किन भएन ? पर्याप्त बलियो नभएर !,"काठमाडौं : कृषि तथा पशुपक्षी विकासमन्त्री घनश्याम भुसालले पर्याप्त रुपमा बलियो नभएर कृषि क्षेत्रको विकास नभएको सन्देश गएको बताएका छन्। उनले बुधबार आफ्नो कार्ययोजना प्रस्तुत गर्दै कृषि क्षेत्रको विकास नहुनुको कारण पर्याप्त रुपमा बलियो नभएको भन्ने सन्देश गएको बताएका हुन्। हाम्रो कृषि विकासको इतिहासको एउटा टड्कारो अनुभव के छ भने किसानलाई विकास दिनसक्ने गरी मन्त्रालयलाई बलियो बनाउन हामीले लामो समय खर्च गर्यौँ भुसालले भने कृषिको विकास किन भएन भन्ने प्रश्नको उत्तर हामी पर्याप्त बलियो नभएर भन्ने दियौँ। साधन, श्रोत र कानूनले बलियो हुँदै गए पनि किसान र कृषि बलियो हुन नसकेको उनले बताए। बलियो सामाजिक आर्थिक जीवनमा नटेकेको लोकतन्त्र सँधै खतरामा रहन्छ। नेपालको सामाजिक आर्थिक जीवनमा कृषि क्षेत्रको महत्व कूल गार्हस्थ उत्पादनमा यसको योगदान र यसमा संलग्नआश्रति जनसङ्ख्याले बताउँछ उनले भने कृषि विकासका लागि मूलतः दुईवटा समस्या छन्। एकातिर यो सबैभन्दा दुःखको, गाह्रो काम हो भने अर्कोतिर यो बचत नहुने वा असाध्यै कम बचत हुने क्षेत्र हो। बचत वा नाफाको झण्डाले अगाडिबाट डोर्याएन भने हाम्रा उदात्त भावनापूर्ण अपीलका प्रभावले यान्त्रिकीरण आफै नहुँदो रहेछ। उनले कृषिमा क्रान्तिकारी परिवर्तन गर्न कृषि कर्मबाट न्यूनतम बचत हुन्छ भन्ने प्रत्याभूति किसानलाई दिनुपर्ने बताए। उनका अनुसार कृषिमा अनुसन्धान, व्यावसायीकरण, बजारीकरण, रोगमुक्त पशुपालन, अर्गानिक कृषि, खाद्य तथा पोषण सुरक्षा र खाद्य स्वच्छतालगायत सबै अवधारणालाई बचतले अगाडिबाट तान्दै लैजानेछ। युवा बेरोजगारी र वैदेशिक श्रम बजारमा हाम्रा नौजवानहरुको दारुण कथा सुनेसुनाएका छौँ मन्त्री भुसालले भने यो नै त्यस्तो सन्देश हो, जसले सूदुर मरुभूमि, खतरनाक र अपमानपूर्ण कार्यक्षेत्रमा रगतपसिना बगाइरहेका हाम्रा नौजवान छोराछोरीलाई भविष्यप्रति आश्वस्त पार्नेछ।' काम सजिलो नभए पनि सरकारले बोक्नै पर्ने कार्यभार भएको उनको धारणा छ।"
२० सांसदको प्रश्नमा प्रधानमन्त्रीको जवाफ : अतिक्रमित भूभाग फिर्ता लिन्छौं,"काठमाडौं : प्रधानमन्त्री केपी शर्मा ओलीले नेपालका लिम्पियाधुरा, लिपुलेक र कालापानी क्षेत्र भारतले आफ्नो सेना राखेर कब्जा गरेको बताउँदै सरकारले कूटनीतिक माध्यमबाट फिर्ता लिने बताएका छन्। विनियोजन विधेयक, २०७७ अन्तर्गत प्रधानमन्त्री तथा मन्त्रिपरिषद्को कार्यालय, राष्ट्रिय योजना आयोगको सचिवालय, राष्ट्रपतिको कार्यालय एवं उपराष्ट्रपतिको कार्यालयका विभिन्न शीर्षकमाथिको छलफलमा उठेका प्रश्नको बुधबार स्पष्टीकरण दिँदै उनले अरु कतिपय सीमा क्षेत्रमा देखिएका विवाद र नेपालमा डुबान हुने गरी भारतले सिमानामा निर्माण गरेका संरचनाका सम्बन्धमा पनि वार्ता गरिने जानकारी दिए। प्रधानमन्त्री ओलीले भारतले रुचि नदेखाउँदा नेपालभारत बीचका सवालबारे अध्ययन गरी सुझाव पेश गर्न गठित प्रबुद्ध व्यक्ति समूहले बनाएको प्रतिवेदन बुझ्न ढिलाइ भएको धारणा व्यक्त गरे। स्पष्टीकरणकै सन्दर्भमा उनले सरकार वा सीमित निकायले मात्र कोरोना महामारी रोकथाम र उपचार सम्भव नहुने भएकाले सरकारले यसका लागि विशेष संरचना स्थापना गरी काम अघि बढाएको स्पष्ट पारे। सेना राज्यको एक अंग भएको र अहिलेको संकटमा राज्यका सबै अंग परिचालन गरिएका सन्दर्भमा नेपाली सेनालाई परिचालन गरिएको र यसमा गृह मन्त्रालयको भूमिका नखोसिएको स्पष्ट गरे। प्रधानमन्त्री ओलीले अहिले सेना आफूलाई चाहिने सामग्रीमा आत्मनिर्भर हुनेतर्फ उन्मुख भएकाले यसलाई व्यापारीकरण भयो भन्न नहुने समेत बताए। कतिपयले सरकारलाई विनाआधार विभिन्न व्यापारिक समूहसँग जोड्ने गरेकामा असन्तुष्टि व्यक्त गर्दै उनले त्यसमा वास्तविकता बुझेर मात्र बोल्न आग्रह गरे। एमसीसी सम्झौता अघिल्लो सरकारले गरेको बताउँदै वर्तमान सरकारले अन्य निर्णय नगरेसम्म त्यसको वैधता पालना हुने उनले स्पष्ट पारे। स्वास्थ्य सामग्री खरीद प्रक्रियामा अनियमितता भएको देखिएमा छानबिन गरी कारवाही गरिने बताउँदै उनले केही व्यक्तिले भने विरोधका लागि मात्र सधै विरोध गर्ने गरेकामा असन्तुष्टि व्यक्त गरे। राष्ट्रपतिलाई सम्मानित संस्थाका रुपमा लिनुपर्ने बताउँदै प्रधानमन्त्री ओलीले ससाना निहुँमा राष्ट्रपतिको विरोध गर्ने कामलाई आफूले गणतन्त्रविरुद्धका रुपमा लिएको धारणा व्यक्त गरे। एक फरक प्रसंगमा उनले नेपालीको खाना परिकार तथा वातावरणीय रहनसहनका कारण प्रतिरोधी क्षमता बढी भएको उल्लेख गर्दै यसले निरोग रहन मद्धत गर्ने बताए। स्पष्टीकरणका क्रममा उनले प्रधानमन्त्री र मन्त्रीले प्रतिनिधित्व गर्ने जिल्ला र क्षेत्रमा बढी बजेट विनियोजन गरियो भन्ने कुरा उचित नभएको बताउँदै आफू सिंगो देश विकासमा लागेको स्पष्ट पारे। संवैधानिक आयोगमा पदाधिकारी नियुक्तिमा ढिलाइ भएको भन्ने सम्बन्धमा प्रधानमन्त्री ओलीले सहमतिका साथ काम गर्न खोज्दा केही ढिला देखिए पनि अब सहमति हुँदै गएको र छिट्टै नियुक्ति हुने बताए। बैठकमा सांसद डा अमरेशकुमार सिंह, रङ्गमती शाही, प्रेम सुवाल, दुर्गा पौडेल, प्रकाशमान सिंह, गगनकुमार थापा, बालकृष्ण खाण, उमा रेग्मी, पार्वता डिसी चौधरी, सञ्जयकुमार गौतम, देवप्रसाद तिमिल्सिना, प्रदीप यादव, महेन्द्रकुमारी लिम्बू, राजेन्द्रप्रसाद लिङ्देन, उमाकान्त चौधरी, दिलेन्द्रप्रसाद बडू, सरिता गिरी, डा मीनेन्द्रप्रसाद रिजाल, राजेन्द्रकुमार केसी र लक्ष्मी परियारले प्रधानमन्त्रीको जवाफका सम्बन्धमा स्पष्टीकरण माग गरेका थिए।"
राष्ट्रियताका सम्बन्धमा प्रतिनिधिसभामा देखिएको एकताप्रति गर्व गर्छु : प्रधानमन्त्री,"काठमाडौं : प्रधानमन्त्री केपी शर्मा ओलीले राष्ट्रियताका सवालमा मंगलबार प्रतिनिधिसभामा देखिएको अभूतपूर्व एकताप्रति गर्व महसुस भएको बताएका छन्। विनियोजन विधेयक, २०७७ अन्तर्गत प्रधानमन्त्री तथा मन्त्रिपरिषद्को कार्यालय तथा सम्बन्धित निकायका शीर्षकमाथिको छलफलमा उठेका प्रश्नको जवाफ दिनुअघि प्रतिनिधिसभा बैठकमा उनले सभामा देखिएको असाधारण एकताले आजका राष्ट्रियता र कोभिड १९ वा यसले उत्पन्न गरेका जटिलताको सामना गर्न हौसला प्रदान गरेको धारणा राखे। सरकारले नेपालको नयाँ नक्सानुसार संविधानको अनुसूची सच्याउन प्रतिनिधिसभामा पेश गरेको संविधान संशोधन प्रस्तावप्रति मंगलबारको बैठकमा सबै दलले सहमति जनाएका थिए। प्रधानमन्त्री ओलीले भने, दलीय व्यवस्थामा यस्ता एकता कहिलेकहिले मात्र देख्न पाइन्छ तर हाम्रो संसद् यस्ता मामलामा गम्भीर छ। आवश्यक परेको बेला एकताबद्ध भएर अघि बढ्न सक्छ भन्ने यस घटनाले देखाएको छ। यसका लागि सबै सांसद र सदनलाई धन्यवाद दिँदै आभार प्रकट गर्दछु। उनले संसद भन्दा बाहिर पनि देखिएको एकताका लागि सबैलाई धन्यवाद दिँदै खुशी व्यक्त गरे। यसमा कसले जस लिने भन्दा पनि यो सबै नेपालीको साझा प्रकटीकरण भएको उल्लेख गर्दै ओलीले यसमा कसैले पनि जस पाउला भनेर र कोही जस लिनबाट छुट्ला भनेर चिन्ता लिनुनपर्ने बताए।"
"विनियोजन विधेयक, २०७७ पारित","काठमाडौं : प्रतिनिधिसभाले विनियोजन विधेयक, २०७७ लाई पारित गरेको छ । प्रतिनिधिसभाको बुधबारको बैठकमा सभामुख अग्निप्रसाद सापकोटाले उक्त विधेयक निर्णायार्थ प्रस्तुत गर्नुभएकामा सदनले बहुमतले पारित गरेको हो । यसअघि अर्थमन्त्री डा युवराज खतिवडाले बैठकमा उक्त विनियोजन विधेयक पारित गरियोस् भनी प्रस्ताव प्रस्तुत गरेका थिए । बैठकमा सभामुखले उक्त प्रस्ताव बहुमतले पारित भएको घोषणा गरेका हुन् । संवैधानिक व्यवस्थानुसार अर्थमन्त्री डा खतिवडाले यही जेठ १५ गते सङ्घीय संसद्को संयुक्त सदनमा आगामी आर्थिक वर्ष २०७७७८ को राजश्व र व्ययको वार्षिक विवरण (बजेट) प्रस्तुत गरेका थिए। सरकारले आगामी आवका लागि १४ खर्ब ७४ अर्ब ६४ करोडको बजेट प्रस्तुत गरेको थियो । उक्त बजेटमा चालुतर्फ नौ खर्ब ४८ अर्ब ९४ करोड र पूँजीगततर्फ ३ खर्ब ५२ अर्ब ९१ करोड विनियोजन गरिएको छ । बजेटमा वित्तीय व्यवस्थातर्फ रु एक खर्ब ७२ अर्ब ७९ करोड व्यवस्थापन गरिएको छ । बजेटका स्रोतमध्ये राजश्वबाट आठ खर्ब ८९ अर्ब ६२ करोड र वैदेशिक अनुदानबाट ६० अर्ब ५२ करोड सङ्कलन हुने अनुमान गरिएको छ । विनियोजन विधेयकमाथि प्रतिपक्ष दलका सदस्यले २६ खर्च कटौतीसम्बन्धी राख्नुभएको प्रस्तावलाई सभाको बहुमतले अस्वीकृत गर्यो । विनियोजन विधेयकका विभिन्न शीर्षकमाथि यही जेठ २३, २४ र २५ गते सदनमा छलफल भएको थियो भने तिनमाथि उठेका प्रश्नको सम्बन्धित मन्त्रीले जेठ २७ र २८ गते जवाफ दिनुभयो । प्रतिनिधिसभामा विनियोजन विधेयक, २०७७ अन्तर्गत प्रधानमन्त्री तथा मन्त्रिपरिषद्, राष्ट्रिय योजना आयोगको सचिवालय एवं राष्ट्रपति र उपराष्ट्रपति कार्यालयका शीर्षकमाथि उठेका प्रश्नको प्रधानमन्त्री केपी शर्मा ओलीले बुधबार जवाफ दिएका थिए ।"
सरिता गिरीले संशोधन 'तुरुन्त' फिर्ता नलिए पार्टीले कारबाही गर्ने,"काठमाडौं : समाजवादी पार्टीले सांसद सरिता गिरीलाई उनले संसदमा दर्ता गरेको संविधान संशोधन प्रस्ताव फिर्ता लिन निर्देशन दिएको छ। बुधबार पार्टी प्रमुख सचेतक उमाशंकर अरगरियाले विज्ञप्ति सार्वजनिक गर्दै संशोधन प्रस्ताव फिर्ता लिन निर्देशन दिएका हुन्। विज्ञप्तिमा गिरीले उक्त प्रस्ताव फिर्ता नलिए कारबाही गर्ने चेतावनीसमेत दिइएको छ। सांसद गिरीले नेपालको संविधान दोस्रो संशोधन विधेयक खारेज गर्न माग गर्दै बुधबार संशोधन प्रस्ताव संसदमा दर्ता गराएकी थिइन्। गिरीको उक्त प्रस्तावको चौतफी विरोध भइराखेको बेला पार्टीलेसमेत उनलाई कारबाहीको चेतावनी दिएको हो। प्रतिनिधिसभाको मंगलबारको बैठकमा संविधान संशोधन विधेयकमाथिको सैद्धान्तिक छलफल भएको थियो। संसदमा सबै एक मत भए पनि गिरीले पार्टी संसदीय दलको अनुमति बिना एकल रुपमा उक्त प्रस्ताव दर्ता गराएकी हुन्। उपरोक्त सम्बन्धमा संघीय संसदमा दर्ता भएको नेपालको संविधानको दोस्रो संशोधनमा तपाईले संसदीय दलको निर्देशन बिना मिति २०७७ २ २८ गते संशोधन हालेको हुँदा उक्त संशोधन तुरुन्त फिर्ता लिनुहुन निर्देशन गरिन्छ, विज्ञप्तिमा भनिएको छ, साथै निर्देशन पालना नगरेमा तपाईंलाई पार्टीले कारबाही गर्न बाध्य हुने व्यहोरा जानकारी गराइन्छ।"
साँझ ५ बजे मन्त्रिपरिषद् बैठक : लकडाउन मोडालिटीको प्रस्तावमाथि छलफल हुँदै,"काठमाडौं : बुधबार दिउँसो २ बजेका लागि बोलाइएको मन्त्रिपरिषद् बैठक सरेको छ। प्रतिनिधिसभा बैठकमा बजेटमाथिको छलफल लम्बिएपछि मन्त्रिपरिषद् बैठक साँझ ५ बजेका लागि सरेको एक मन्त्रीले अन्नपूर्ण अनलाइनलाई जानकारी दिए। आजको मन्त्रिपरिषद बैठकमा लकडाउनको मोडालिटीका विषयमा तयार भएको प्रस्तावमाथि छलफल हुने ति मन्त्रीको भनाइ छ। केहीबेरअघि प्रतिनिधिसभामा बोल्दै प्रधानमन्त्री केपी ओली स्वयम्ले लकडाउनको मोडालिटी परिवर्तन गर्ने विषयमा निर्णय हुने जानकारी दिएका थिए। विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण र रोकथामा लागि २०७६ चैत ११ देखि सुरु भएको लकडाउन जेठ ३२ सम्म लम्बिएको छ। लकडाउन लम्बिदै जाँदा विभिन्न क्षेत्रका व्यवसायीले विरोध सुरु गरेपछि सरकारले मोडालिटीमाथि तयार भएका विभिन्न प्रस्तावमा छलफल सुरु गरेको हो। कतिपय ठाउँमा व्यवसायिले लकडाउन उलंघन नै गर्न थालेका छन्। कोरोनाका कारण सिर्जना भएको असहज अवस्थालाई कसरी सहज बनाउने भन्ने विषयमा सरकार गम्भीर रहेको र यस विषयमा मन्त्रिपरिषद्ले चाँडै निर्णय गर्ने प्रधानमन्त्रीले प्रष्ट पारिसकेका छन्। सरकारले कोरोना भाइरस (कोभिड१९) संक्रमण रोकथाम तथा नियन्त्रण उच्चस्तरीय समन्वय समिति र क्राइसिस म्यानेजमेन्ट सेन्टर (सीसीएमसी)ले तयार पारेका लकडाउन मोडालिटीका विभिन्न चरणमाथि मन्त्रिपरिषद्ले छलफल गर्न लागेको हो। विभिन्न चरणमा लकडाउनलाई खुकुलो पार्न सकिने प्रस्ताव उच्चस्तरीय समिति र सीसीएमसीले प्रधानमन्त्री समक्ष पुर्याएको ति मन्त्रीको भनाइ छ। सरकारले असार १ गतेदेखि निजी क्षेत्रलाई सुरक्षित ढंगले सञ्चालन गर्न दिने र कृषि क्षेत्रलाई खुला गर्ने तयारी गरेको छ। सँगै आन्तरिक उडानलाई सुरक्षित ढंगले खोल्ने र निश्चित प्रतिशत यात्रु राखेर मात्र सामाजिक दूरी कायम गर्दै सञ्चालन गर्नुपर्ने प्रस्ताव नयाँ मोडालिटीमा उल्लेख छ। सकारले पहिलोपटक चैत ११ देखि १८ गतेसम्म लकडाउन गरेको थियो। त्यसपछि फेरि दोस्रोपटक एक हप्ता थपेर २५ चैतसम्मका लागि लम्ब्याइएको थियो। त्यसलाई निरन्तरता दिँदै वैशाख ३, त्यसपछि १२ दिन लकडाउनको अवधि थपेर वैशाख १५ र १० दिन थप गर्दै वैशाख २५ र त्यसपछि जेठ ५ गतेसम्म लकडाउनको अवधि थप गरेको थियो। त्यसपछि सरकारले एकै पटक १५ दिन लकडाउन थपेर जेठ २० गतेसम्म लम्बाएको थियो। कोरोना संक्रमणको जोखिम बढ्दो रहेको निष्कर्ष निकाल्दै लकडाउनलाई लम्ब्याउन उच्च स्तरीय समितिले सिफारिस गरे अनुसार सरकारले अन्तिम पटक जेठ ३२ गतेसम्म लकडाउनको समय थप गरेको हो।"
बजार खोल्ने र जोरबिजोर प्रणालीमा गाडी चल्न दिने मन्त्रिपरिषद्को निर्णय,"काठमाडौं : सरकारले बजार खोल्ने र जोरबिजोर प्रणालीमा निजी सवारी साधनलाई चल्न दिने निर्णय गरेको छ। बुधबार प्रधानमन्त्रीको सरकारी निवास बालुवाटारमा बसेको मन्त्रिपरिषद् बैठकले बैठकले लकडाउनको मोडालिटी परिवर्तन गर्दै कोरोनाको अवस्था सामान्य भएका ठाउँमा जोरबिजोर प्रणालीमा गाडी चल्न दिने निर्णयसमेत गरेको एक मन्त्रीले जानकारी दिए। त्यसैगरी सुरक्षाका मापदण्ड अपनाएर पसल खोल्न दिने निर्णयसमेत मन्त्रिपरिषद् बैठकले गरेको छ। सकारले पहिलोपटक चैत ११ देखि १८ गतेसम्म लकडाउन गरेको थियो। त्यसपछि फेरि दोस्रोपटक एक हप्ता थपेर २५ चैतसम्मका लागि लम्ब्याइएको थियो। त्यसलाई निरन्तरता दिँदै वैशाख ३, त्यसपछि १२ दिन लकडाउनको अवधि थपेर वैशाख १५ र १० दिन थप गर्दै वैशाख २५ र त्यसपछि जेठ ५ गतेसम्म लकडाउनको अवधि थप गरेको थियो। त्यसपछि सरकारले एकै पटक १५ दिन लकडाउन थपेर जेठ २० गतेसम्म लम्बाएको थियो। कोरोना संक्रमणको जोखिम बढ्दो रहेको निष्कर्ष निकाल्दै लकडाउनलाई लम्ब्याउन उच्च स्तरीय समितिले सिफारिस गरे अनुसार सरकारले अन्तिम पटक जेठ ३२ गतेसम्म लकडाउनको समय थप गरेको हो। लकडाउन लम्बिएपछि सरकारले माेडालिटी परिवर्तनको निर्णय लिएको हो ।"
प्रतिपक्षका सबै खर्च कटौती प्रस्ताव अस्वीकृत,"काठमाडौं : प्रतिनिधिसभाले विनियोजन विधेयक, २०७७ अन्तर्गत विभिन्न मन्त्रालयका शीर्षकमा प्रतिपक्ष दलका सदस्यद्वारा प्रस्तुत २६ वटै खर्च कटौतीसम्बन्धी प्रस्ताव अस्वीकृत गरेको छ।सभामुख अग्निप्रसाद सापकोटाले ती प्रस्ताव बैठकमा निर्णयार्थ प्रस्तुत गरेकामा सदनको बहुमतले अस्वीकृत गरेको हो। उक्त खर्च कटौतीसम्बन्धी प्रस्ताव नेपाली कांग्रेसका पुष्पा भुसाल, उमा रेग्मी, सञ्जयकुमार गौतम, लक्ष्मी परियार, सुजाता परियार, डा मीनेन्द्रप्रसाद रिजाल, बहादुरसिंह लामा, डिला सङ्ग्रौला, राजेन्द्रकुमार केसी र देवेन्द्रराज कँडेलले प्रस्तुत गरेका थिए। सोही दलका मीनबहादुर विश्वकर्मा, पार्वता डिसी चौधरी, पद्मनारायण चौधरी, ज्ञानेनद्रबहादुर कार्की, गगनकुमार थापा, अतहरकमाल मुसलमान, डा नारायण खड्का, दिलेन्द्रप्रसाद बडू, भीमसेनदास प्रधान, रङ्गमती शाही र प्रकाशमान सिंहले विनियोजन विधेयकका विभिन्न शीर्षकमा खर्च कटौतीसम्बन्धी प्रस्ताव राखेका थिए। राष्ट्रिय जनमोर्चाका दुर्गा पौडेल, नेपाल मजदूर किसान पार्टीका प्रेम सुवाल, समाजवादी पार्टीका प्रदीप यादव र रामबाबुकुमार यादवको खर्च कटौती प्रस्तावलाई पनि सदनले अस्वीकृत गरेको छ। यसअघि बैठकमा सभामुखले खर्च कटौतीसम्बन्धी प्रस्ताव फिर्ता लिन सम्बन्धित सदस्यलाई समय दिएकामा उनीहरुले आफूहरुले उठाएको विषयमा चित्त बुझ्दो जवाफ नआएको जनाउँदै फिर्ता नलिने जवाफ दिएका थिए।"
संसदमा प्रधानमन्त्रीको जबाफपछि गगनले सोधेका पाँच प्रश्न,"काठमाडौं : प्रतिनिधिसभाको बुधबारको बैठकमा जवाफ दिने क्रममा प्रधानमन्त्रीले १० अर्बको हिसाब अहिले नखोज्न कांग्रेसलाई आग्रह गरेपछि कांग्रेस नेता गगन थापाले प्रधानमन्त्रीलाई केही पुरक प्रश्न गरेका छन्। गगनले प्रधानमन्त्री ओलीलाई सोधेका पुरक प्रश्नहरु यस्ता छन्। भ्रष्टाचार प्रकरणका एकएक सूची राखेर (खासगरी स्वास्थ्य सामग्री) संसदमा छलफल गर्न म प्रधामन्त्रीलाई खुला आह्वान गर्छु, के तपाईँ त्यसका लागि तयार हुनुहुन्छ प्रधानमन्त्रीज्यू ? जुन अवस्थामा भारतबाट मानिसहरु ल्याइएका छन्, ती व्यक्ति हुन् कि नेपाली नागरिक हुन् ? सरकारले ५ वटा पिसिआर मेसिन किनेको छ, तर पाँच वटै किन चल्दैन ? किन यस्तो भयो ? क्वारेन्टाइनबारे आफूले बनाएको मापदण्ड पढ्नुभएको छ ?  हामीमा रोग प्रतिरोधात्मक क्षमता बढी छ भनेर कसले भन्यो ? के आधारमा हामीले यो भनिरहेका छौं ? नेपालमा मृत्यु भएकाहरुको उमेर र संख्याका आधारमा विश्वब्यापी रुपमा मृत्युहरु भएकाहरु अनुसार दाँजेर हेर्नुभएको छ ?  नेपाली नागरिकको बारेमा चिन्ता गर्ने, ति आउँदैछन् भन्ने जानकारी राख्ने, तिनको लागि क्वारेन्टाइन राख्ने सम्माननीय प्रधानमन्त्रीको सरकारको काम हो वा हामीले गरिदिनुपर्ने ? सावधानीपूर्वक सबै तयारी गरेको भए आज कसैलाई दोष दिएर बस्नुपर्थ्यो वा आज हामी एउटा पनि कोरोना संक्रमण नभएको वा कम भएकोमा न्युजिल्याण्डको प्रधानमन्त्री नाचेको जस्तो हाम्रो प्रधानमन्त्री हेर्न पाइन्थ्यो ? संसदमा गगनको प्रश्न : कोरोनाको १० अर्ब कहाँ गयो ? एकएक हिसाब चाहिन्छ (भिडियाे)"
राष्ट्रिय हितविपरित अभिव्यक्ति दिने सांसद सरिता गिरीलाई कारबाही गर्न युवा संघको अल्टिमेटम,"काठमाडौं : राष्ट्रिय युवा संघ, नेपालले संघीय संसद सदस्य तथा जनता समाजवादी पार्टीकी नेतृ सरिता गिरीलाई एकहप्ताभित्र आवश्यक कानूनी कारवाही अघि बढाउन माग गरेको छ। बुधबार प्रेस विज्ञप्ति जारी गर्दै नेपाल कम्युनिष्ट पार्टी (नेकपा) निकट युवा संगठन राष्ट्रिय युवा संघ, नेपालले संघीय संसद तथा विभिन्न सञ्चार माध्यमहरूमा राष्ट्रिय हित र सीमा सुरक्षा विपरित गिरीले अभिव्यक्ति दिएकाले कारबाही गर्न संघिय संसद सचिवालय र जनता समाजवादी पार्टीलाई आग्रह गरेको हो। नेपालको संविधानको धारा ५ बमोजिम नेपालको स्वतन्त्रता, सार्वभौमसत्ता, भौगोलिक अखण्डता, राष्ट्रिय स्वाधिनता, स्वाभिमान, नेपालीको हक हितको रक्षा, सीमानाको सुरक्षा, आर्थिक समुन्नति र समृद्धि नेपालको राष्ट्रिय हीतको आधारभूत विषय हुन् भनि संविधानले परिभाषित गरेको र धारा ४८ ले संविधानको पालना गर्ने कर्तव्य समेत तोकिदिएको तथ्य माननीय सरिता गिरीलाई स्मरण गराउन चाहान्छौं। विज्ञप्तिमा भनिएको छ, संसदको सदस्य निर्वाचित भई कार्यकाल संहाल्नु अघि संविधानको संरक्षण र पालना गर्ने सपथ खाएको सांसदले नेपालको सार्वभौम सत्ता, अखण्डता र राष्ट्रिय एकताको विरुद्धमा सार्वभौभ संसद लगायत सार्वजनिक संचार माध्यममा दिएको अभिव्यक्तिले जनप्रतिनिधिको हैसियतले नेपाली जनताको प्रतिनिधित्व गर्ने संवैधानिक र नैतिक हैसियत निज स्वयमले च्युत गर्नु भएको हाम्रो संगठनको ठहर रहेको छ। सांसद गिरीको अंसवैधानिक, राष्ट्रहित प्रतिकुल एवम देशको स्वाभिमानमाथि आँच आउने अभिव्यक्ति र राष्ट्रहित विपरितको हर्कतको राष्ट्रिय युवा संघ नेपालले भर्त्सना गरेको छ। गैर जिम्मेवार व्यक्तिलाई संसद सदस्यबाट अविलम्व फिर्ता बोलाउन जनता समाजवादी पार्टीलाई आग्रह गर्दै युवा संघले आवश्यक कानूनी कारवाही अघि नबढाए त्यसबाट उत्पन्न हुने परिस्थितिको जिम्मेवार स्वयम् सरिता गिरी र सम्बन्धित दल हुने चेतावनी दिएको छ। सांसद गिरीले एक टेलिभिजन अन्तरवार्तामा लिम्पियाधुरा नेपालको भाग हो भनेर आफूले स्विकार नगर्ने बताएकी थिइन्। उनले नेपालले भारतसँग वार्ता नगरिकन नक्सा जारी गर्न नहुने बताउँदै आएकी थिइन्। मंगलबार बसेको प्रतिनिधि सभाको बैठकमा समेत सांसद गिरीको चर्को आलोचना भएको थियो। उनको पछिल्ला अभिव्यक्तिलाई लिएर सामाजिक संजालमा समेत विरोध हुन थालेको छ। युवा संघले रुकुमको चौरजहारी तथा रुपन्देहीको गाईफार्ममा घटेका विभत्स घटनाको निष्पक्ष अनुन्धान गरी दोषीउपर कडा कारवाही गर्न माग गरेको छ। यसैगरी अछामको बयलपाटा अस्पतालको जागिरबाट निकालिएका सिदार्थ आउजीको आत्मदाह प्रकरणले अस्पतालको असंमवेदनशिलता र राज्यको उत्तरदायित्वमाथि निर्मम प्रश्न खडा गरेको विज्ञप्तिमा उल्लेख गरिएको छ। अस्पताल प्रशासनमाथि छानविन गर्न र आउजीको परिवारमा क्षतिपुर्तिको व्यावस्था गर्नसमेत माग गर्दै संगठनका तर्फबाट उनको परिवारलाई आर्थिक सहयोग प्रदान गर्ने घोषणा समेत गर्दर्छौ। संयोजक रामप्रसाद सापकोटा 'दीपशिखा' र सहसंयोजक रमेश पौडेलद्वारा जारी विज्ञप्तिमा भनिएको छ, कोरोना महामारीका कारण गुम्नसक्ने रोजगारी र विपन्न युवा तथा बेरोजगार एवं नागरिकहरुले उठाउनसक्ने यस्ता निर्मम र आत्मघाति कदमप्रति राज्य जिम्मेवार रहेर अभिभावकको नेतृत्वदायी भुमिका निभाउने दायित्वमा नचुक्न अपिल गर्दर्छौ।"
भारतले कब्जा गरेको जग्गाबारे लिखित जवाफ पेश गर्न सर्वोच्चको आदेश,"काठमाडौं : भारतले कब्जा गरेको नेपालको भूभाग फिर्ता ल्याउन माग दायर रिटमा सर्वोच्च अदालतले लिखित जवाफ पेस गर्ने आदेश दिएको छ । न्यायाधीश प्रकाशकुमार ढुंगानाको एकल इजलासले नेपाल सरकारलाई १५ दिनभित्र जवाफ पेस गर्न आदेश दिएको हो । रिट सार्वजनिक सरोकारको विषयसमेत भएकाले अग्राधिकार दिइ सुनुवाइ गर्नसमेत आदेश दिइएको । गत वैशाख २६ गते भारतले नेपालको दार्चुला जिल्लाको भूभाम कब्जा गरेर सडक उद्घाटन गरेको थियो । भारतसँग वार्ता गरी वर्षौदेखि कब्जा भूमि फिर्ता ल्याउन सरकारका नाममा परमादेश जारी गर्न मुख्य माग राखी वैशाख २९ गते अधिवक्ताहरु दीपेन्द्र अधिकारी, केशरजंग केसी र लोकेन्द्र ओलीले रिट दायर गरेका थिए । रिटमा भारतसँग वार्ता गरी भूमि फिर्ता लिन नसक्ने हो भने अरु विकल्पमा गइ कब्जा भूमि फिर्ता ल्याउन माग गरिएको छ । नेपालसँग भएका प्रमाणले लिपुलेक कालापानी र लिम्पियाधुरासम्मको भूमि नेपालकै भएको देखाउँछ तर ती भूभाग वर्षौदेखि भारतको कब्जामा छन् । सोमबार भएको सुनुवाइमा १५ जना कानुन व्यवसायीले बहस गरेका थिए ।"
प्रतिपक्षीको खर्च कटौती प्रस्ताव बहुमतले अस्वीकृत,"काठमाडौं : प्रनिधिसभाले विनियोजन विधेयक, २०७७ अन्तर्गत विभिन्न मन्त्रालयका शीर्षकमा प्रतिपक्ष दलका सदस्यद्वारा प्रस्तुत २६ वटै खर्च कटौतीसम्बन्धी प्रस्ताव अस्वीकृत गरेको छ। सभामुख अग्निप्रसाद सापकोटाले ती प्रस्ताव बैठकमा निर्णयार्थ प्रस्तुत गर्दा सदनको बहुमतले अस्वीकृत गरेको हो। खर्च कटौतीसम्बन्धी प्रस्ताव नेपाली कांग्रेसका पुष्पा भुसाल, उमा रेग्मी, सञ्जयकुमार गौतम, लक्ष्मी परियार, सुजाता परियार, डा मीनेन्द्रप्रसाद रिजाल, बहादुरसिंह लामा, डिला सङ्ग्रौला, राजेन्द्रकुमार केसी र देवेन्द्रराज कँडेलले प्रस्तुत गरेका थिए। कांग्रेसका मीनबहादुर विश्वकर्मा, पार्वता डिसी चौधरी, पद्मनारायण चौधरी, ज्ञानेनद्रबहादुर कार्की, गगनकुमार थापा, अतहरकमाल मुसलमान, डा नारायण खड्का, दिलेन्द्रप्रसाद बडू, भीमसेनदास प्रधान, रङ्गमती शाही र प्रकाशमान सिंहले विनियोजन विधेयकका विभिन्न शीर्षकमा खर्च कटौतीसम्बन्धी प्रस्ताव गरेका थिए। राष्ट्रिय जनमोर्चाका दुर्गा पौडेल, नेपाल मजदूर किसान पार्टीका प्रेम सुवाल, समाजवादी पार्टीका प्रदीप यादव र रामबाबुकुमार यादवको खर्च कटौती प्रस्तावलाई पनि सदनले अस्वीकृत गरेको छ। यसअघि बैठकमा सभामुखले खर्च कटौतीसम्बन्धी प्रस्ताव फिर्ता लिन सम्बन्धित सदस्यलाई समय दिएका थिए। उनीहरुले आफूहरुले उठाएको विषयमा चित्त बुझ्दो जवाफ नआएको जनाउँदै फिर्ता नलिने जवाफ दिएका थिए। जेठ १५ गते अर्थमन्त्री डा युवराज खतिवडाले ०७७७८ का लागि १४ खर्ब ७४ अर्ब ६४ करोड रुपैयाँको बजेट प्रस्तुत गरेका थिए। आगामी आर्थिक वर्षमा राजस्वबाट ८ खर्ब ९० अर्ब, वैदेशिक ऋण २ खर्ब ९९ अर्ब तथा विदेशी अनुदान ६० अर्ब र आन्तरिक ऋण २ खर्ब २५ अर्ब उठाइने लक्ष्य छ। कुल विनियोजनमध्ये ९ खर्ब ४८ अर्ब चालु खर्च, विकास खर्चतर्फ ३ खर्ब ५२ अर्ब रुपैयाँ तथा ऋणको साँवा ब्याज भुक्तानी तथा संस्थामा लगानीका लागि १ खर्ब ७२ करोड रुपैयाँ विनियोजन भएको छ। यस विनियोजनअनुसार चालु खर्च ६४४ प्रतिशत, २३९ प्रतिशत विकास खर्च र ११७ प्रतिशत वित्तीय व्यवस्थाका लागि छुट्याइएको छ। सरकारले ०७६७७ का लागि १५ खर्ब ३२ अर्ब रुपैयाँको बजेट घोषणा भएकोमा कोरोना भाइरस महामारीपछि सरकारको खर्चमा कमी आउने भन्दै अर्थमन्त्रीले विनियोजनको ७० प्रतिशत अर्थात् १० खर्ब ७३ अर्ब रुपैयाँ मात्र खर्च हुने संशोधित अनुमान पेस गरेका छन्। अर्थमन्त्रीले स्वास्थ्य, कृषि उद्यम, आपूर्ति शृंखला सुचारु गराउने, अर्थतन्त्र पुनरुत्थान, राहत, रोजगारी, पूर्वाधार र संघीयता कार्यान्वयनलाई लक्ष्य गरी बजेट घोषणा गरेका छन्। स्वास्थ्यको बजेट वृद्धि गरेका छन्। उनले कोरोना रोकथाम नियन्त्रण, परीक्षण बढाउन र औषधि, उपकरण तथा उपचार सामग्री अभाव हुन नदिन ६ अर्ब बजेट विनियोजन गरेका छन्। अतिरिक्त स्वास्थ्य पूर्वाधार विकासका लागि १२ अर्ब ४६ करोड रुपैयाँ र स्थानीय तहमा ५ देखि १५ शड्ढयाका २७२ अस्पताल निर्माणका लागि १४ अर्ब २७ करोड रुपैयाँ विनियोजन गरेका छन्। त्यस्तै, स्थानीय तहका स्वास्थ्य संस्थामा चिकित्सकको व्यवस्थासहित नसर्ने रोग जाँचसहित आधारभूत स्वास्थ्य सेवाका लागि ५ अर्ब १० करोड विनियोजन गरेका छन्। यसका अतिरिक्त कृषि क्षेत्रमा रासायनिक मलमा अनुदान वृद्धि, किसानलाई कृषि सामग्री, मल, बीउ खरिदका लागि किसान क्रेडिट कार्डको व्यवस्था गर्ने र उत्पादन बिक्रीपछि उक्त कर्जा रकम खर्च गर्न सकिने व्यवस्था गरेका छन्। बजेटले कोरोना प्रभावित व्यवसायलाई कर तथा ब्याजमा सहुलियत दिएको छ। पर्यटनजस्ता कोरोनाबाट अतिप्रभावित क्षेत्रलाई ५ प्रतिशत सहुलियत ब्याजदरमा कर्जा उपलब्ध गराउने गरी एक खर्ब रुपैयाँको पुनर्कर्जा कोषको व्यवस्था गरिएको छ। लघु, साना र मझौला उद्योगलाई कर सहुलियत तथा सहुलियत कर्जाले यस्ता उद्यम व्यवसायलाई पुनःस्थापनामा गरिने उल्लेख छ। प्रधानमन्त्री रोजगार कार्यक्रमबाट २ लाख रोजगारी सिर्जना गर्ने गरी बजेट वृद्धि गरी ११ अर्ब ६० करोड रुपैयाँ पुर्याइएको छ। त्यस्तै, निर्माणाधीन ठूला परियोजनालाई चाँडै सम्पन्न गर्ने गरी पर्याप्त बजेट विनियोजन गरिएको छ। मेलम्ची खानेपानी आयोजनाको काम आर्थिक वर्षको सुरुवातमै सम्पन्न गरी काठमाडौं उपत्यकामा पानी वितरण सुरु हुने उल्लेख गरिएको छ भने आयोजनाको दोस्रो चरणको आयोजना निर्माण गर्न ५ अर्ब ४६ करोड रुपैयाँ विनियोजन गरिएको छ। भौतिक पूर्वाधारतर्फ भने अघिल्लो वर्षको तुलनामा बजेट घटेको छ। चालु आर्थिक वर्षमा १ खर्ब ६३ अर्ब ५२ करोड रुपैयाँ भौतिक पूर्वाधारका लागि विनियोजन गरिएकोमा आगामी आर्थिक वर्षमा १ खर्ब ३८ अर्ब रुपैयाँ विनियोजन गरिएको छ। बजेट कार्यान्वयनबाट मानव जीवन रक्षाका अतिरिक्त आगामी आर्थिक वर्षमा ७ प्रतिशतको आर्थिक वृद्धिदर हासिल गर्ने लक्ष्य राखिएको छ।"
विपद्को समयमा पनि कसैले भ्रष्टाचार गर्छ भने कारबाही हुन्छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले राष्ट्रमाथि आपतविपद् आएको समयमा पनि कसैले भ्रष्टाचार गर्छ भने त्यो सैह्य नहुने बताएका छन्। बुधबार संसदमा विनियोजन बजेटमाथि उठेका प्रश्नको जवाफ दिने क्रममा उनले संकटको समयमा अनियमिता भयो भनेर लान्छना नलगाउन आग्रह गरे। जेमा पनि अनियमिता भयो भनेर लान्छित गर्ने खालका प्रवृत्तिहरु पनि देखिन्छन्, म त्यो प्रवृत्ति नबग्न आग्रह गर्न चाहन्छु। ओलीले भने, कहिँकतै यदि अनियमितता भएको छ भने यस सरकारले कुनै पनि अनियमितता, अपारदर्शिता, भ्रष्टाचार जस्ता कुराहरुलाई सहदैँन, त्यस्तोमा कारबाही गर्छ नै। त्यस्तामा छानवीन गर्छ, कारबाही गर्छ, कानुनको कठघरामा उभ्याउँछ र दोषी पाइएमा दण्ड गर्छ। १० अर्ब कहाँ खर्च भयो भनेर प्रश्न उठाएको स्मरण गर्दै ओलीले त्यसको आफ्नै प्रणाली भएकाले हरहिसाबको आफ्नो प्रक्रियाबाट आउने धारणा राखे। उनले केन्द्रबाट प्रदेश र स्थानीय तहमा रकम पठाएको उल्लेख गर्दै लेखापरीक्षणमा भन्दा सरकार काममा बढी केन्द्रीत भएकाले बताए। उनले दैनिक लेखापरीक्षण नहुने बताउँदे यस्तो परिस्थितिमा प्रदेश र स्थानीय तह भ्रष्टाचार गर्न पर्खेर बसेका छन् भनेर आशंका गर्नुपर्ने अवस्था नभएको स्पष्ट पारे। प्रधानमन्त्री ओलीले विपद्को समयमा स्थानीय जनप्रतिनिधीले गरेको कामको प्रशंसा गरेका छन्। उनले भने,बजेटको सिमा छ, खर्चको सिमा छ र आवश्यकता असिमित हुँदापनि जनतालाई राहत, सहुलियत वितरणमा खटिरहनु भएको छ, फिल्डमा जोखिम मोलेर काम गरिरहनु भएको छ। उनले सरकारका काम कारबाहिहरुको बार्षिक रिपोर्ट राष्ट्रपति कार्यालयमा गइसकेको र संसद्मा पनि पेश भइसकेको स्पष्ट पारे। महालेखा परीक्षककको प्रतिवेदन वार्षिक रुपमा आउँछ र त्यसमा हरेक कुराको हिसाबकिताब रुजु, बेरुजु त्यो सबै पनि आउँछ। आन्तरिक लेखा परीक्षण त्यो पनि भइरहेको हुन्छ र त्यसको पनि हिसाब आउँछ। त्यसकारण हिसाबको चिन्ता नगरौं, अहिले कोभिड१९को चिन्ता गरौं। उनले भने, अहिले हामीसँग पैसाको अभाव छ। दुरुपयोग भयो किन भन्ने म यसो भन्न सक्दिन, कहिँकतै भएकै हुन सक्दैन भनेर पनि म त्यो दाबी गर्दिन। तर भएको छ भनेर सोच्नुपर्ने स्थिति म देख्दिनँ। यदि भएको रहेछ भने कारबाहि हुन्छ।"
बालुवाटारमा मन्त्रिपरिषद् बैठक : लकडाउन सहजीकरण गर्ने विषयमा छलफल,"काठमाडौं : प्रधानमन्त्रीको सरकारी निवास बालुवाटारमा मन्त्रिपरिषद् बैठक सुरु भएको छ। प्रतिनिधिसभा बैठकमा बजेटमाथिको छलफल लम्बिएपछि बुधबार दिउँसो २ बजे बोलाइएको मन्त्रिपरिषद् बैठक साँझको लागि सरेको थियो। आजको मन्त्रिपरिषद बैठकमा लकडाउन सहजीकरणको विषयमा छलफल हुने प्रधानमन्त्रीका प्रेस सल्लाहकार सूर्य थापाले जानकारी दिए। मन्त्रिपरिषद् बैठकमा लकडाउन सहजीकरण गर्न छलफल हुँदैछ, थापाले भने। बैठकमा लकडाउनको मोडालिटीका विषयमा तयार भएको प्रस्तावमाथि छलफल हुन लागेको हो। केहीबेरअघि प्रतिनिधिसभामा बोल्दै प्रधानमन्त्री केपी ओलीले लकडाउनको मोडालिटी परिवर्तन गर्ने विषयमा निर्णय हुने जानकारी दिएका थिए। विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण र रोकथामा लागि २०७६ चैत ११ देखि सुरु भएको लकडाउन जेठ ३२ सम्म लम्बिएको छ। लकडाउन लम्बिदै जाँदा विभिन्न क्षेत्रका व्यवसायीले विरोध सुरु गरेपछि सरकारले मोडालिटीमाथि तयार भएका विभिन्न प्रस्तावमा छलफल सुरु गरेको हो। कतिपय ठाउँमा व्यवसायिले लकडाउन उलंघन नै गर्न थालेका छन्। कोरोनाका कारण सिर्जना भएको असहज अवस्थालाई कसरी सहज बनाउने भन्ने विषयमा सरकार गम्भीर रहेको र यस विषयमा मन्त्रिपरिषद्ले चाँडै निर्णय गर्ने प्रधानमन्त्रीले प्रष्ट पारिसकेका छन्। सरकारले कोरोना भाइरस संक्रमण रोकथाम तथा नियन्त्रण उच्चस्तरीय समन्वय समिति र क्राइसिस म्यानेजमेन्ट सेन्टर (सीसीएमसी)ले तयार पारेका लकडाउन मोडालिटीका विभिन्न चरणमाथि मन्त्रिपरिषद्ले छलफल गर्न लागेको हो। विभिन्न चरणमा लकडाउनलाई खुकुलो पार्न सकिने प्रस्ताव उच्चस्तरीय समिति र सीसीएमसीले प्रधानमन्त्री समक्ष पुर्याएको छ। सरकारले असार १ गतेदेखि निजी क्षेत्रलाई सुरक्षित ढंगले सञ्चालन गर्न दिने र कृषि क्षेत्रलाई खुला गर्ने तयारी गरेको छ। सँगै आन्तरिक उडानलाई सुरक्षित ढंगले खोल्ने र निश्चित प्रतिशत यात्रु राखेर मात्र सामाजिक दूरी कायम गर्दै सञ्चालन गर्नुपर्ने प्रस्ताव नयाँ मोडालिटीमा उल्लेख छ। सकारले पहिलोपटक चैत ११ देखि १८ गतेसम्म लकडाउन गरेको थियो। त्यसपछि फेरि दोस्रोपटक एक हप्ता थपेर २५ चैतसम्मका लागि लम्ब्याइएको थियो। त्यसलाई निरन्तरता दिँदै वैशाख ३, त्यसपछि १२ दिन लकडाउनको अवधि थपेर वैशाख १५ र १० दिन थप गर्दै वैशाख २५ र त्यसपछि जेठ ५ गतेसम्म लकडाउनको अवधि थप गरेको थियो। त्यसपछि सरकारले एकै पटक १५ दिन लकडाउन थपेर जेठ २० गतेसम्म लम्बाएको थियो। कोरोना संक्रमणको जोखिम बढ्दो रहेको निष्कर्ष निकाल्दै लकडाउनलाई लम्ब्याउन उच्च स्तरीय समितिले सिफारिस गरे अनुसार सरकारले अन्तिम पटक जेठ ३२ गतेसम्म लकडाउनको समय थप गरेको हो।"
"एमसीसीमा रिङिँदै नेकपा, दाहालनेपाल आक्रोशित","काठमाडौं : सत्तारुढ दल नेकपाभित्रको किचलोका कारण अमेरिकी सहयोग नियोग मिलेनियम च्यालेन्ज कर्पाेरेसन (एमसीसी)सँगको सम्झौता सदनबाट अनुमोदनको विषय थप अन्योलमा परेको छ। नेकपाले उक्त विषयमा अध्ययन गर्न बनाएको कार्यदलको प्रतिवेदन, सचिवालयदेखि स्थायी समिति र केन्द्रीय समितिसम्ममा सम्झौता परिमार्जनबिना पारित गर्न नहुने पक्षमा मत देखिएको छ। सभामुख अग्नि सापकोटाले पनि कार्यव्यवस्था परामर्श समितिमा सहमतिपछि मात्र यसलाई कार्यसूचीमा चढाउने भनी अडान लिएका छन्। यसकारण एमसीसी सम्झौता गोलचक्करमा परेको छ। नेकपाले मंगलबार सचिवालय बैठक राखेर यस विषयमा निर्णयक छलफल गर्ने भनेको थियो। तर, अन्तिम समयमा आएर बैठक स्थगन भएको छ। बालुवाटारले प्रधानमन्त्रीको दैनिक कार्यसूचीमा सचिवालय नरहेको भनी सञ्चारमाध्यममा खबर गरेपछि बैठक स्थगनको सूचना नेताहरूले पाएका थिए। एक सचिवालय सदस्यका अनुसार अध्यक्ष पुष्पकमल दाहालले पार्टी बैठक स्थगनको सूचना सञ्चारमाध्यमबाट थाहा पाएका हुन्। महासचिव विष्णु पौडेल मंगलबार बिहानै खुमलटार पुगेर दाहाललाई भेट गरे पनि बैठक स्थगनबारे कुराकानी भएको थिएन। अध्यक्ष दाहालले प्रधानमन्त्री ओलीलाई टेलिफोन गरी बैठक स्थगनका विषयमा जिज्ञासा राखेको ती सचिवालय सदस्यले अन्नपूर्ण पोस्ट्लाई बताए। त्यसपछि दाहालले सचिवालय सदस्यहरूलाई दिएको जानकारी उद्धृत गर्दै ती नेताले भने, मलाई पनि बैठक स्थगित गर्ने कुरामा केही जानकारी दिइएन। प्रधानमन्त्रीलाई सोधें, उहाँले तपार्इंसँग छलफल गर्छु भन्दाभन्दै त्यस्तैत्यस्तै भयो। बैठक बस्न सक्ने स्थिति देखिनँ मैले आज। कामले म नभ्याउने भए भनेर जवाफ दिनुभयो। बैठक नबसेपछि खुमलटारमा दाहाल, वरिष्ठ नेता माधवकुमार नेपाल र उपाध्यक्ष वामदेव गौतमबीच छलफल भएको थियो। दाहालले उक्त छलफलमा पनि प्रधानमन्त्री बैठक छल्ने दिशामै जान खोजेको ब्रिफिङ गरेका थिए। ओली र दाहालबीच आइतबार प्रधानमन्त्री निवास बालुवाटारमा छलफलपछि मंगलबारका लागि सचिवालय बैठक तय भएको थियो। ओलीले त्यही दिन उपाध्यक्ष गौतमलाई बालुवाटार बोलाएर एमसीसीमा आफूलाई सहयोग गर्न आग्रह गरेका थिए। गौतमले त्यसबारे खुमलटारको छलफलमा जानकारी दिएका थिए। उनले प्रधानमन्त्रीले आफूसँग गरेको आग्रह अन्य सचिवालय सदस्यलाई पनि सुनाएका थिए। उहाँले मलाई आइतबार बोलाउनुभयो। अन्तर्राष्ट्रिय सम्बन्ध बिगार्न नहुने र सहयोगको वातावरण निर्माणका लागि पनि एमसीसी सम्झौता अनुमोदन गराउनुपर्ने भएकाले सहयोग गर्नुहोस् भनेर आग्रह गर्नुभएको थियो, गौतमको भनाइ उद्धृत गर्दै ती नेताले भने, तपार्इंलाई खास अप्ठ्यारो परेको बेला सहयोग गरेकै हो। तर, अब एमसीसी जस्ताको तस्तै पारित गर्नेमा भने म सहयोग गर्न सक्दिनँ। कार्यदलको रिपोर्टका आधारमा छलफल गरी परिमार्जन गरेर जाऔं भनेर म फर्किएँ। गौतमलाई फकाउने र सचिवालयमा आफूअनुकूल निर्णयको वातावरण बनाउन गरेको प्रयास सफल नभएपछि ओली बैठक टार्न लागेको उनीइतर नेताको ठम्याइ छ। गौतमले साथ नदिएपछि प्रधानमन्त्रीले दुई अध्यक्षबीच पहिले छलफल गरी सहमति खोज्नुपर्ने, त्यसपछि मात्र सचिवालयमा निर्णयमा लैजानुपर्ने प्रस्ताव दाहालसँग गरेका थिए। प्रधानमन्त्रीको यही सन्देश लिएर सोमबार संसदीय दलका उपनेता सुवास नेम्बाङ खुमलटार पुगेका थिए। दाहालले भने अब सचिवालयमै छलफल हुने र त्यही निर्णय हुने बताए। प्रधानमन्त्रीले आफू अनुकूल निर्णय नहुने ठानेपछि मंगलबारको बैठक एकतर्फी स्थगन गरेको आरोप दाहालनेपालले लगाएका छन्। महासचिव पौडेलले प्रधानमन्त्रीको व्यस्तता र सदनमा मन्त्रीहरूको बजेटमाथिको जवाफलगायत कार्यसूचीका कारण मंगलबारको बैठक बस्न नसकेको जानकारी दिए। बैठक अब कहिले भन्ने टुंगो छैन। त्यसका लागि फेरि ओलीमाथि दबाब बढाउनुपर्ने निष्कर्ष दाहाल निवासमा छलफलमा रहेका नेताले निकालेका छन्। सचिवालयमा प्रधानमन्त्री ओली, उपप्रधानमन्त्री ईश्वर पोखरेल र महासचिव पौडेल एमसीसी अनुमोदन गर्नुपर्ने पक्षमा छन्। अन्य नेता सम्झौता परिमार्जन नभई अनुमोदन गर्न नहुने अडानमा छन्। ओली मंगलबार निसान सच्याउनका लागि अघि बढाइएको संविधान संशोधन विधेयकबारे सैद्धान्तिक छलफल हुँदा सदनमा पुगेका थिए। उनले साँझ ६ बजेपछि चैत ११ यता जारी लकडाउन खुकुलो बनाउने मोडालिटीका विषयमा छलफल गर्न मन्त्रिपरिषद् बैठक बोलाएका थिए। उनले उक्त बैठक पनि बुधबार दिउँसो २ बजेका लागि सारेका थिए। सचिवालय बैठकका विषयमा अरूले के कारण भन्छन्, थाहा भएन। प्रधानमन्त्रीले मन्त्रिपरिषद् बैठक बुधबार सार्नुभएको छ, प्रधानमन्त्रीका प्रेस सल्लाहकार सूर्य थापाले भने। ओलीले बुधबार बजेटमाथि उठेका प्रश्नको जवाफ सदनमा दिने, त्यसपछि मन्त्रिपरिषद् बैठक राखेका कारण दुई अध्यक्षबीच सचिवालय बैठकको नयाँ मिति बुधबार पनि तय हुने सम्भावना कम देखिएको छ।"
संविधान संशोधनमा सर्वसम्मति स्वागत योग्य : विज्ञ,"काठमाडौं : नक्सासम्बन्धी संविधान संशोधन विधेयक सर्वसम्मतिले स्वीकृत भएसँगै अब निसान छापमा लिम्पियाधुरा, कालापानी र लिपुलेक समेटिने भएको छ। गत २०७५ भदौ २१ गते पहिलो पटक अन्तपूर्ण पोस्ट्मा निसान छाप गलत भनेर समाचार प्रकाशित गरेको थियो। संसद्को यो कदमलाई विज्ञले स्वागत योग्य भनेका छन्। सीमाविद् बुद्धिनारायण श्रेष्ठले अब संविधानमा रहेको निसान छापमा लिम्पियाधुरा, लिपुलेक र कालापानी समेटिएको नक्सा समावेश सबै नेपालीको सुखी कुरा भएको बताए। उनले भने, त्यो ठूलो उपलब्धि हो। उनका अनुसार भारतले काली नदी, सुगौली सन्धि विषयमा उजागर गर्न नसक्नुले उनीहरुको प्रमाणको आधारमा कमजोर छन् भन्ने तथ्य देखिएको छ। श्रेष्ठले वार्ताबाटै यो समस्या समाधान गर्न सकिने बताए। भारत पनि वार्ताका लागि तयार भएको कुरा आइरहेको कुशल नेतृत्व र तयारीका साथ वार्तामा जानुपर्ने बताए। नापी विभागका पूर्व उपमहानिर्देशक सुरेशमान श्रेष्ठले आफूले प्रयास गरेको काममा उपलब्धि हासिल हुनु खुसीको कुरा भएको बताए। प्रयास गरेकोले खुसी लाग्नु स्वाभाविक नै हो तर यो अन्तिम होइन, उनले भने। उनीबाटै निसान छापमा कालापानी गायब भन्ने सूचना पाएर अन्नपूर्ण पोस्ट्ले पहिलो पटक समाचार प्रकाशित गरेको थियो। उनले अतिक्रमित भूमिबाट अतिक्रणकारी नहटाएसम्म पूर्ण उपलब्धि नहुने बताउँदै उनले संयम भएर वार्तामा जानु पर्ने बताए।लिम्पिायधुरा अतिक्रमणको चपेटामा पुस्तक लेखक एवं अध्येता रतन भण्डारी नेपालको सार्वभौम संसद्ले पूर्ण नक्सा अनुमोदन हुनु सकारात्मक र स्वागतयोग्य भएको बताए। नेपाली जनताको लामो संघर्षको प्रतिफलस्वरुप नेपाल सरकारले लिम्पियाधुरा पूर्वको नेपाली भूमि समेटेर नक्सा जारी गरेको बताउँदै उनले सरकारद्वारा जारी नक्सामा भारतद्वारा अतिक्रमित लिम्पियाधुरा, सुस्ता, महेशपुरलगायत ७१ बढी स्थानको सबै अतिक्रमित भूमि समेटिनुपर्ने बताए।"
नयाँ नक्सा अनुमोदनमा सिंगो संसद्,"काठमाडौं : मुलुकको नयाँ नक्साअनुसार संविधानको अनूसूची अद्यावधिक गर्न सरकारले पेस गरेको संविधान संशोधन विधेयकका पक्षमा सिंगो सदन एकमत देखिएको छ। भारतले अतिक्रमण गरेका लिम्पियाधुरा, लिपुलेक र कालापानी समेटेर नयाँ नक्सा जारी गरेपछि सरकारले संविधानमा रहेको निसान छाप सच्याउन जेठ ९ मा विधेयक दर्ता गरेको थियो। संशोधन विधेयकलाई विचार गरियोस् भन्ने प्रस्ताव मंगलबारको प्रतिनिधिसभा बैठकले सर्वसम्मत स्वीकृत गरेको छ। विधेयकमाथिको सैद्धान्तिक छलफलमा सांसदहरूले मुलुकको स्वाधीनता, राष्ट्रियता र भौगोलिक अखण्डताका पक्षमा एक भएर उभिने भन्दै समर्थन जनाए। उनीहरूले अतिक्रमित भूमि समेटेर नक्सा जारी गर्नु सरकारको ऐतिहासिक कदम भएको धारणा व्यक्त गरे। उनीहरूले भारतसँग राजनीतिक र कूटनीतिक वार्ताको तयारी गर्न ध्यानाकर्षण गराए। सैैद्धान्तिक छलफलमा ८४ जनाले भाग लिएका थिए। नेकपाका कृष्णभक्त पोखरेलले नेपालको भूभाग समेटेर नक्सा जारी गर्ने काम ऐतिहासिक भएको उल्लेख गर्दै सिंगो संसद् एक भएर संविधान संशोधनको पक्षमा उभिनुपर्ने बताए। उनले अन्तर्राष्ट्रिय कानुनविपरीत भारतले नेपाली भूमि अतिक्रमण गरेको आरोप लगाए। लिम्पियाधुरा, लिपुलेक र कालापानीबारे सांसदले नै विवादास्पद भनाइ राख्नु राष्ट्रहितविपरीत कार्य भएको उनको भनाइ थियो। उनले त्यस्तो कार्य दण्डनीय भएको बताए। कांग्रेसका प्रमुख सचेतक बालकृष्ण खाणले राष्ट्रियता, सार्वभौमसत्ता, अखण्डताका पक्षमा कांग्रेस दृढ रहेको बताए। भारतले अतिक्रमण गरेका भूभागबारे आफ्नो पार्टीले औपचारिकअनौपचारिक रूपमा आपत्ति जनाउँदै आएको उनले उल्लेख गरे। उनले लिम्पियाधुराबाट बग्ने नदी नै काली नदीको मुहान भएको दाबी गरे। संशोधन विधेयकका पक्षमा कांग्रेस केन्द्रीय कार्यसमितिले औपचारिक र संस्थागत निर्णय गरेको उनले सम्झाए। लिम्पियाधुरा, लिपुलेक र कालापानी गाँसेर भारतले नक्सा जारी गरेकोमा कांग्रेसले आपत्ति जनाउँदै आएको उनको भनाइ थियो। ती भूभाग समेटेर नक्सा जारी गर्ने र संविधानको अनुसूची अद्यावधिक गर्ने काम सकारात्मक भएको धारणा उनले व्यक्त गरे। जनता समाजवादीका राजेन्द्रप्रसाद श्रेष्ठले राट्रियता, सार्वभौमसत्ता र स्वाधीनताका पक्षमा कसैसँग पनि सम्झौता गर्न नहुने भन्दै विधेयकप्रति समर्थन जनाए। कुटी याङदी नै काली नदी भएको दाबी गर्दै उनले आन्तरिक राष्ट्रियतालाई पनि बलियो बनाउनुपर्ने बताए। नेकपाकी गंगा चौधरी सत्गौवाले नेपालका सांसदले भारतका पक्षमा बोल्नु आपत्तिजनक भएको बताइन्। जनता समाजवादीकी सरिता गिरिप्रति लक्ष्य गर्दै उनले भनिन्, नेपालको सांसदलाई नेपालको नभई भारतको चिन्ता छ। राष्ट्रहितविपरीत काम गर्नेलाई दण्डनीय बनाइनुपर्छ। भारतले सुगौली सन्धि मान्दैन भने नेपालले पनि ग्रेटर नेपालको नक्सा सार्वजनिक गर्नुपर्ने उनको भनाइ थियो। कांग्रेस सचेतक पुष्पा भुसाल गौतमले नक्सा पारितसँगै आफ्नो जमिन फिर्ता ल्याउन सरकारले राजनीतिक र कूटनीतिक वार्ता गर्नुपर्ने, त्यस कार्यमा प्रमुख विपक्षी कांग्रेसको पूर्ण सहयोग रहने बताइन्। जनता समाजवादीका लक्ष्मणलाल कर्णले राष्ट्रियताका विषयमा आफूहरूमाथि शंका नगर्न आग्रह गर्दै सुगौली सन्धिपछिका अन्य सन्धिलाई पनि ध्यान दिनुपर्ने बताए। भौगोलिक अखण्डता र सार्वभौमिकतामाथि दुई मत नरहेको उल्लेख गर्दै उनले सत्ता पक्षबाट अनर्गल प्रचार भइरहेको आरोप लगाए। कांग्रेसका गगन थापाले संविधानको अनूसूचीको नक्सा अद्यावधिक गर्न संशोधन विधेयक ल्याएकामा सरकारलाई धन्यवाद दिए। कालापानी नेपालको हो भनेर कुनै व्यक्ति बोल्नुपर्दैन, उनले भने, अब हाम्रो भूमिबाट विदेशी सेना फिर्ता पठाउन उत्तेजना र आवेश होइन, संयम र साहस चाहिएको छ। उनले भारतसँग वार्ताका लागि भइरहेको तयारीबारे प्रधानमन्त्रीले संसद्लाई जानकारी दिनुपर्ने माग गरे। भारतले कात्तिक १६ गते नयाँ नक्सा जारी गरेपछि सरकार, विपक्षी दल र संसद् बोलेको उनले उल्लेख गरे। यसका लागि कुनै एक दल वा व्यक्तिलाई मात्र देवत्वकरण गर्न नहुने उनको भनाइ थियो। उनले अस्ट्रेलिया र चीनसँग वार्ता गर्ने भारतले कोरोनापछि मात्र नेपालसँग वार्ता गर्छु भन्नु आपत्तिजनक भएको बताए। नक्साका विषयमा सिंगो देश एक ठाउँ उभिएजस्तै अतिक्रमित भूमिबाट विदेशी सेना हटाउन पनि संसद्मा दर्ता भएका संकल्प प्रस्ताव पारित गरेर सिंगो देश एक ठाउँ उभिनुपर्ने उनको भनाइ थियो। नेकपाका खगराज अधिकारीले कालापानी, लिपुलेक र लिम्पियाधुरा मात्र होइन, नेपालको एक इन्च भूभाग कसैले पनि खोस्न नसक्ने बताए। राष्ट्रिय जनमोर्चाकी दुर्गा पौडेलले गुमेको भूभाग फिर्ता ल्याउन इतिहासमा कुनै सरकारले गर्न नसकेको काम वर्तमान सरकारले गरेको बताइन्। भारतले अतिक्रमित भूमिबाट आफ्ना सेना फिर्ता नगरे अन्तर्राष्ट्रिय अदालत पनि जानुपर्ने उनको भनाइ थियो। नेमकिपाका प्रेम सुवालले काली नदीको उद्गमसम्म नेपालको भूभाग रहेकोमा कसैको पनि विमत्ति हुन नहुने बताए। भारतको दक्षिण एसियामा शत्रुतापूर्ण व्यवहार रहेकाले सरकारको ध्यान दिनुपर्ने उनको भनाइ थियो। कांग्रेसका डा मीनेन्द्र रिजालले भूमि फिर्ता गर्ने बेलामा पनि संविधानको अनुसूची सच्याउने बेलाकै जस्तो दृढ निश्चयी र त्यही इच्छाशक्ति सरकारमा राखिराख्न सुझाव दिए। हामी सबै इतिहास निर्माण गर्ने पक्षमा छौं, उनले भने, यस कार्यमा कसैलाई देवत्वकरण र कसैलाई गाली गर्नु जरुरी छैन। सबैलाई एकताबद्ध गरेर सरकार अघि बढोस्। नेकपाकी शान्ता चौधरीले सरकारले नयाँ नक्सा जारी गरेर इतिहास रचेको बताइन्। उनले नेपाली जनताको रगत र पसिनाको कर खाएर राष्ट्रियतामाथि धावा नबोल्न आग्रह गरिन्। म नेपाली भूमिलाई भारतीय देख्ने दोषी चश्मा फुकाल्न आग्रह गर्छु, उनले भनिन्। नेकपाकै गजेन्द्र महतले चीनले पनि नेपाली भूभाग रक्षाका लागि बोल्नुपर्ने बताए। नेकपाकै अमनलाल मोदीले राष्ट्रिय स्वाधीनताका पक्षमा सरकारले ऐतिहासिक काम गरेको बताए। उनले भूगोल सानो भए पनि स्वाधीनता र राष्ट्रियता कसैको पनि सानो नहुने स्पष्ट पारे। देशको स्वाधीनताका लागि १८ वर्ष पुगेका सबैलाई सैन्य तालिम दिनुपर्ने उनको भनाइ थियो। नेकपाकी विमला विकले नेपाली जनताको कर र पसिनाको कमाइ खाएर देशविरुद्ध बोल्न नपाइने बताइन्। नेकपाकै रामकुमारी झाँक्रीले अब कालापानी, लिम्पियाधुरा र लिपुलेकमा राजनीतिक र प्रशासनिक उपस्थिति पुर्याउन सरकारको ध्यानाकर्षण गरिन्। भारतीय सेनाका चार रेजिमेन्टमा नेपाली युवाले सेवा गरिरहेको उल्लेख गर्दै उनले नेपालीले अरू देशको सेवा गर्ने काम बन्द गराउनुपर्ने धारणा व्यक्त गरिन्। नेकपाबाटै गणेश ठगुन्नाले कालापानी, लिपुलेक र लिम्पियाधुरा क्षेत्रमा भारतले ३ सय ३७ वर्ग किलोमिटर मिचेको उल्लेख गरे। नेपाली भूमिमा नेपालको स्वामित्व कायम हुने अवस्था सिर्जना भएको उनको भनाइ थियो। कांग्रेसका प्रदीप गिरिले महाकाली सन्धि गर्दा गल्ती भएको भनेर प्रधानमन्त्री केपी ओलीले सच्चिनुपर्ने बताए। कुनै समय ओलीजी र म संसद्को यस्तै मञ्चमा महाकाली सन्धिको पक्षमा बोलेका थियौं, उनले भने, सायद मैले र ओलीले गल्ती गरेका थियौं। सच्याउनुहोस्। उनले लिम्पियाधुरा, लिपुलेक र कालापानीको जमिन नेपालको हो भनेर प्रश्न गर्नु नपर्ने बताए। यो त तेरी आमा तेरी हो भन्ने जस्तो हो, उनले भने। प्रधानमन्त्री ओली उखानटुक्का गर्न सिपालु रहेको उल्लेख गर्दै उनले भारतसँग वार्ताका लागि स्यालको सिकार गर्न बाघको सिकारको तयारी गर्नुपर्ने भन्ने उखानलाई प्रधानमन्त्रीले आत्मसात् गर्नुपर्ने बताए। नेकपाका महेश बस्नेतले नेपाली भूमिकै विषयमा नेपालका केही सांसदले घृणा (हेट) अभिव्यक्ति दिएको भन्दै आपत्ति जनाए। नेकपाकी सरिताकुमारी गिरिले भारतसँग रोटी र बेटीको सम्बन्ध भए पनि राष्ट्रियता र भौगोलिक अखण्डता भिन्न भएको बताइन्। नेकपाकै विजय सुब्बाले जनता समाजवादीकी सांसद सरिता गिरीको अभिव्यक्तिप्रति आपत्ति जनाए। जसलाई यो देश मन नपर्ने, उसले यो देशको नेतृत्व गर्ने ? देशप्रति जिम्मेवारी हुँदैन ? उनले भने। विधेयकमाथिको सैद्धान्तिक छलफल समाप्त भएसँगै विधेयकमाथि सांसदहरूलाई संशोधन राख्ने समय खुला गरिएको छ। प्रतिनिधिसभा नियमावलीअनुसार विधेयकमाथि संशोधन राख्न ७२ घण्टाको समय दिइएको छ। त्यसपछि विधेयकलाई पारित गर्ने प्रक्रियामा लगिनेछ। प्रतिनिधिसभाबाट पारित भएपछि यो विधेयक राष्ट्रियसभामा पठाइनेछ। त्यहाँबाट पारित भए लालमोहरका लागि राष्ट्रपतिसमक्ष विधेयक पठाइनेछ।"
भूमी फिर्ता माग गर्दै दायर रिटमा लिखित जवाफ पेस गर्न सर्वोच्चको आदेश,"काठमाडौं : भारतले कब्जा गरेको नेपाली भूमि फिर्ताको माग गर्दै दायर रिटमा सर्वोच्च अदालतले लिखित जवाफ पेश गर्न आदेश दिएको छ। न्यायाधीश प्रकाशकुमार ढुंगानाको एकल इजलासले सरकारलाई १५ दिनभित्र लिखित जवाफ पेस गर्न आदेश दिएको हो। आदेशमा सार्वजनिक सरोकारको विषयसमेत भएकाले अग्राधिकार दिइ सुनुवाइ गर्न भनिएको छ। सोमबार बहस र सुनुवाइ भएको रिटको बुधबार आदेश आएको हो । वैशाख २९ गते अधिवक्ता दीपेन्द्र अधिकारी, केशरजंग केसी र लोकेन्द्र ओलीले भारतले वर्षौदेखि कब्जा गरेको भूमि फिर्ता ल्याउन सरकारका नाममा परमादेश जारी गर्न माग गर्दै सर्वोच्च अदालतमा रिट दायर गरेका थिए। दायर रिटमा भारतसँग वार्ता गरी भूमि फिर्ता लिन नसक्ने हो भने अरु विकल्पमा गएर भूमि फिर्ता ल्याउनसमेत माग गरिएको छ। नेपालसँग प्राप्त प्रमाणले लिपुलेक, कालापानी र लिम्पियाधुरासम्मको भूमि नेपालकै भएको देखिन्छ। तर, भारतले ती भूभाग वर्षौदेखि भारतले कब्जामा राखेको छ। सरकाले लिपुलेक, कालापानी र लिम्पियाधुरा समेटेर नेपालको नक्सा सार्वजनिक गरिसकेको छ। संविधान संशोधन गरेर निशान छाप भित्र समेटिएको नेपालको नक्सासमेत सच्याउने निर्णय सरकारले गरेको छ। सोही अनुसार प्रतिनिधिसभामा मंगलबार मात्र संविधान संशोधन विधेयकमाथि सैद्धान्तिक छलफल भएको छ।"
पाल्पाको एउटै क्वारेन्टाइनमा १२ जनामा कोरोना संक्रमण,तानसेन : पाल्पामा बुधबा थप १२ जनामा कोरोना संक्रमण पुष्टि भएको छ । योसँगै पाल्पामा कोरोना संक्रमितको संख्या २२ पुगेको छ । बुधबार माथागढी गाउँपालिका ८ बहादुरपुरको क्वारेन्टाइनमा रहेका ११ जना पुरुष र १ जना महिलामा कोरोना संक्रमण पुष्टि भएको स्वास्थ्य कार्यालय पाल्पाका निमित्त प्रमुख विश्वनाथ न्यौपानेले बताए । केही दिन पहिले सोही क्वारेनटाइनमा रहेका १९ वर्षीय पुरुषमा कोरोना संक्रमण देखिएको थियो । उनको कन्ट्रयाक ट्रेसिङको आधारमा २२ जनाको स्वाब परीक्षण गरिएकोमा १२ जनामा संक्रमण पुष्टि भएको गाउँपालिकाका अध्यक्ष सन्तोष कुमार थापाले बताए । उनीहरुको प्रदेश जनस्वाथ्य प्रयोगशाला भैरहवामा स्वाब परीक्षण गरिएको थियो । संक्रमित १२ जनालाई तानसेनको आइसोलेसनमा ल्याउने तयारी भइरहेको गाउँपालिकाका अध्यक्ष थापाले बताए । पाल्पामा यसअघि १० जनामा कोरोना संक्रमण भएकोमा १ जनाको मृत्यु भएको र ७ जना तानसेन र २ जना रामपुरको आइसोलेसनमा उपचाररत छन्। पछिल्लो समयमा २ हजार २ सय बढी नागरिक भारतबाट पाल्पा भित्रिएका छन । पाल्पामा हालसम्म ३ सय ५० भन्दा बढीको पीसीआरका लागि स्वाब संकलन भएको छ भने स्थानीय तहले आरडीटी परीक्षण गरिरहेका छन् । क्वारेन्टाइमा बसेका १४ दिन अवधि पुगेका व्यक्तिले आफूहरुको पीसीआर परीक्षण गर्नुपर्ने वा घर पठाउन सम्बन्धित गाउँपालिकालाई आग्रह गरेका छन् । संक्रमित सबैको स्वास्थ्य अवस्था सामान्य रहेको जिल्ला स्वास्थ्य कार्यालयले जनाएको छ ।
"'कोरोनाले मरिँदैन, मर्नलाई काल आउनुपर्छ'","राजविराज :भारतबाट स्वदेश फर्किदा ट्रकको भिडमार्फत कोरोना संक्रमण सरेको हुनुपर्छ।राजविराजस्थित आइसोलेसन सेन्टरबाट बुधबार डिस्चार्ज हुँदै गरेका तीन युवकले अनुमान लगाए। रोजगारीका लागि भारत गएका उनीहरु फरकफरक ठाउँबाट आएका हुन्। बलान बिहुल गाउँपालिका४ बेल्हीका ३५ वर्षीय अमरनाथ मण्डल हरियाणाबाट, डाकनेश्वरी नगरपालिका४ पट्टी प्रवाहाका २२ वर्षीय रामकुमार मुखिया मुम्बई र डाकनेश्वरी८ भुतहीका ३५ वर्षीय जसोलाल राम दिल्लीबाट आएको बताउँछन्। भारतमा रोजगारी बन्द भएपछि लुकिछिपी आएका मण्डललाई भारतीय एसएसबीले सहजै नेपाल भित्रिन दिए। रातको समयमा नेपालका प्रहरीले पत्तै नपाएपछि घर पुगेको तर भोलीपल्टै क्वारेन्टाइनमा आएर बसेको सुनाए। नेपालसम्म आइ पुग्न उनीहरुले ट्रक साहरा लिए। त्यति बेलासम्म भारतमा कोरोना फैलिँदो थियो। फरकफरक ट्रकमा आएका उनीहरुका अनुसार ट्रकमा क्षमता भन्दा बढी नै मानिसहरु थिए। राम त नोयडासम्म पैदल नै आए। त्यसपछि अन्य उपाय नभएपछि भिडले भरिएको ट्रकमा उभिएर आएको उनले बताए। मण्डल श्रीमतीसहित तथा मुखिया र राम साथीहरुसँग आएका हुन्। उनीहरुको रिपोर्ट पोजिटिभ आए पनि सँगै आएका साथी र श्रीमतीको रिपोर्ट नेगेटिभ आएको कुराले उनीहरु आश्चर्यमा परेका छन्। सप्तरीको पहिलो संक्रमित डाकनेश्वरी नगरपालिका७ हटेलका नसिम पनि चितवनबाट वैशाख ९ गते सँगै आएका १२ जना साथी र परिवारका सदस्यहरुको रिपोर्ट नेगेटिभ आउँदा आश्चर्यमा परेका थिए। मजदुरी गर्ने मण्डलले आफ्नै तर्क लगाएरुखमा फलेका आँप पनि कुनै पाक्छ, कुनै कुहिन्छ, त्यस्तै भएको होला। साइकृष्ण मेडिकल कलेज एण्ड हस्पिटलको आइसोलेसनमा राखिएका तीनै जना कोरोना संक्रमणलाई पराजित गरी डिस्चार्ज हुँदै गर्दा मुखियाले भने 'कोरोना लाग्नु भन्दा अगाडि डर लागे पनि संक्रमण देखिएपछि डराउनु र लुकाउनु हुँदैन।' सुरुमा निकै अत्तालिएका थिए २२ वर्षीय मुखिया पनि। ठूला देशहरुमा हजारौ, लाखौं मानिसले ज्यान गुमाइरहेको सुनेका मुखियालाई पनि सुरुमा नयाँ रोग कोरोनाबारेमा फैलिएको आंतकले निकै डर लागेको थियो। कोरोना संक्रमण भएको खबरपछि आफू आत्तिए पनि हौसला दिने घरपरिवारलाई उनले धन्यवाद दिए। आफ्ना मानिस भनेको आफ्नै हुन्छ घरपरिवारले निकै सम्झाएको उनले बताए। आइसोलेसनमा ल्याएपछि त चिकित्सक, स्वास्थ्यकर्मी, नर्सहरुले हरेक क्षण हौसला दिएपछि डर पुरै भागेको उनले सुनाए। रोग लागेपछि अरुलाई सर्न नदिनु र रोगसँग लडनु महत्वपूर्ण कुरा हो भन्दै उनले आत्मबल बलियो भए कोरोनालाई पछार्न सकिने अनुभव सुनाए। सबैभन्दा राम्रो रोग नलाग्ने सबै उपाय अपनाउनु श्रेयष्कर भएको उनको भनाई छ। कोरोना लाग्ने वित्तिकै मरिन्छ भन्ने भ्रम हटाउन पनि उनले आग्रह गरे। कोरोनाको लक्षण देखियो भने सरकारले तोकेको अस्पतालमा चेकजाँच गराउनु पर्ने भन्दै उनले सतर्कता अपनाउन सबैसँग आग्रह गरे। कोरोनाले मरिदैन, मर्नलाई काल आउनुपर्छ, त्यसैले कोरोना लुकाउन हुँदैन, अस्पताल चैं जानुपर्छ उनले थपे।"
कोरोना नेगेटिभ आयो भनेर घर गएकाको रिपोर्ट पोजिटिभ आएपछि,"गोरखा : कोरोना नेगेटिभ भएको भन्दै घर पुगेकी एक महिलाको रिपोर्ट पोजिटिभ आएपछि स्थानीयबासी त्रसित भएका छन्। भीमसेन थापा गाउँपालिका ६ अश्राङको जनशक्ति आधारभूत विद्यालय मोहोरियाको क्वारेण्टाइनमा बसेकी एक महिला रिपोर्ट नेगेटिभ आएको भन्दै बुधबार दिउँसो घर पुगेकी थिइन्। तर साँझतिर रिपोर्ट पोजिटिभ आएको भन्दै स्वास्थ्य शाखाले पुन क्वारेण्टाइन फर्काएपछि गाउँले त्रसित भएको वडा अध्यक्ष भीमबहादुर थापाले जानकारी दिए। नन्द भाउजू एउटै क्वारेण्टाइनमा बसेका थिए। दुवै जनाको कोरोनो नेगेटिभ आयो भनेर हिजो खबर आयो, वडा अध्यक्ष थापाले भने, अनि आज तीन बजेतिर दुवै जना घर पुगे। करिब करिब दुईघण्टा घरमा बसे। सबै जना सराबर छुतछात भयो। तर आज साँझ फेरि एकजनाको पोजिटिभ आयो भनेर खबर आयो। अहिले गाउँमा पूरै त्रास छाएको छ। बरबाद भयो। उनलाई साँझ पाँचबजेतिर फेरि क्वारेण्टाइनमा फर्काइएको उनले बताए। मंगलबार भीमसेन थापा गाउँपालिकाको ११ जनाको रिपोर्ट नेगेटिभ आएको बारे स्वास्थ्य शाखाले उनीहरुलाई जानकारी दिएको थियो। तर बुधबार उनीमध्ये चार जनाको रिपोर्ट पोजेटिभ देखिएको छ। वडा नम्बर १ मसेलको एक जना, वडा नम्बर ५ बगुवाको एकजना र वडा नम्बर ६ अश्राङको दुई जनाको रिपोर्ट पोजेटिभ आएको हो। रिपोर्ट नेगेटिभ आएपनि बाँकी तीनजना भनेर क्वारेण्टाइनबाट ननिस्केका गाउँपालिकाले जनाएको छ। जिल्ला स्वास्थ्य कार्यालयबाट हामीलाई आइडी पासवर्ड पठायो। हामीले त्यही आधारमा भन्यौँ। तर बुधबार फेरि फरक आएछ, स्वास्थ्य शाखा प्रमुख भेषराज खनालले भने, कहाँ कसरी त्रुटी भयो, मलाई थाहा भएन। स्वास्थ्य कार्यालय गोरखाले भने मंगलबार सातजनाको मात्र कोरोना रिपोर्ट नेगेटिभ आएको जनाएको छ। हामीले त सात जनाको मात्र नेगेटिभ भनेका थियौँ, उहाँहरुले कसरी ११ जनाकै नेगेटिभ भन्नु भयो हामीलाई थाह भएन, कार्यालय प्रमुख विद्या तामाङले भनिन्। वडा नं ६ झिँगटेका अर्का एक युवा पनि रिपोर्ट नेगेटिभ आएको जानकारी पाएपछि मंगलबारै घर गएका थिए । भारतमा पढेर फर्केका उनी २४ घण्टासम्म घर परिवारसँग घुलमिल भएका थिए । तर बुधबार रिपोर्ट पोजिटिभ आएपछि गाउँलेहरु त्रसित भएका गाउँपालिकाका अध्यक्ष ईश्वर पाण्डेले बताए ।"
साहुलाई गलत कुरा लगाएपछि मदिरामा गाँजा मिसाएर हत्या,"बुटवल : रुपन्देहीको तिलोत्तमा नगरपालिका१० मैनिहवामा पाँच व्यक्तिको हत्याअघि नशालु वस्तु खुवाइएको खुलेको छ। प्रहरी अनुसन्धान र अभियुक्तको बयानले नशालु वस्तु खुवाएर लठ्ठपारी हत्या गरेको खुलेको हो। गंगादेवी गाई फर्ममा त्यही काम गर्ने तीन जना र गाउँका दुई युवाको सोमबार राति हत्या भएको थियो। मृतकमध्ये दुई श्रीमानश्रीमती हुन्। फर्ममै काम गर्ने सुर्खेत लेकबेसी नगरपालिका घर भएका ३१ वर्षीया झसेन्द्रबहादुर सिंजालीले हत्या गरेको प्रहरीले जनाएको थियो। उनले मंगलबार नै हत्याको स्वीकार गरेका थिए। तर उनी आफै नशामा लठ्ठ भएका कारण प्रहरीले थप सोधपुछ गर्न सकेको थिएन। सिंजालीले आफ्नो गाली बेइज्यती गरेको रिसइबीमै हत्या गरेको स्वीकारेका छन्। हत्याअघि फर्ममा रहेका ८ जनामध्ये पाँच जनालाई मदिरामा गाँजा मिसाएर खुवाएको उनले बताए। गाँजा मिसिएको मदिरा खाएपछि लठ्ठिएका उनीहरुलाई फरुवाले हानेर हत्या गरेको बयानमा बताएको प्रहरीले जनाएको छ। प्रहरीले घटनास्थलबाट मदिराका बोतल बरामद गरेको थियो। आफूविरुद्ध पशु गमन गरेको भन्ने आरोप लगाएकोमा सिंजाली रुष्ट थिए। मुसहर दम्पत्तीसहित अन्यले पैसा ठग्ने गरेको भन्दै साहुसँग गलत कुरा लगाएको बयान सिंजालीले दिएका छन्। अनुसन्धानमा खटिएका वरिष्ठ प्रहरी उपरीक्षक राजकुमार वैदवारले दुई महिनादेखि श्रीमती हराएको तनावसहितका तीन कारणले हत्या गरेको बताए। 'आफै तनावमा रहेको र रिसइबी साध्न हत्या गरेको देखिएको छ' उनले भने। गाईफर्ममा दुई वर्षदेखि काम गर्दै आएका रुपन्देही सैनामैना नगरपालिका५ दरखासीका ४० वर्षीया माधव मुसहर र उनकी श्रमीती ३७ वर्षीया जानकी मुसहरको मृत्यु भएको छ। फर्ममै काम गर्ने १६ वर्षीया रमेश भनिने पोखराज मुसहर, तिलोत्तमाकै दुई युवा १५ वर्षीया करण थारु र १६ वर्षीया आशिष चौधरीको हत्या भएको हो। करण र आशिष साथी पोखराजसँगै बस्न आएका थिए। सिंजालीले मुसहर दम्पत्तीसहित तीन युवा लक्षित गरेर हत्या योजना बुनेका थिए। मदिरा खाएर सुतेका उनीहरुमाथी शुरुमा लठ्ठी प्रहार गरेको उनले बयान दिएका छन्। लठ्ठी प्रहारबाट अचेत भएपछि फरुवाको बिँडले हानेर हत्या गरेको प्रहरीले जनाएको छ। प्रहरीले बुधबार पत्रकार सम्मेलन गरी अभियुक्तलाई सार्वजनिक गरेको छ।"
"अछाममा कोरोना नियन्त्रणमा ४ करोड २३ लाख खर्च, कुन पालिकाले कति खर्चिए ?","अछाम : स्थानीय तहहरुले कोरोना भाइरस रोकथाम, नियन्त्रण तथा राहत वितरणमा ४ करोड २३ लाख ४ हजार रकम खर्च गरेका छन्। अछामका दश स्थानीय तहले कोरोना रोकथाम, नियन्त्रण, राहत वितरण, क्वारेन्टाइन व्यवस्थापन, स्वास्थ सामाग्री खरिदमा हालसम्म उक्त रकम खर्च भएको जनाएका छन्। सबै भन्दा बढी साँफेबगर नगरपालिकाले ६९ लाख खर्च गरेको छ। सबैभन्दा कम १४ लाख खर्च गरेको छ। साँफेबगर नगरपालिका प्रमुख कुलबहादुर कुँवरका अनुसार राहत वितरण, क्वारेन्टाइन व्यवस्थापन, स्वास्थ समाग्री खरिद, बयलपाटा अस्पतालमा आइसोलेसन कक्ष निमार्णमा ६९ लाख रकम खर्च भएको छ। सबै भन्दा कम रकम खर्च गरेको चौरपाटीले राहत भने वितरण गरेन। कम्तिमा ४ महिना खान पुग्ने खाद्यान्न स्थानीयहरुसँग भएकाले राहत वितरण नगरिएको गाउँपालिकाले जनाएको छ। पालिकाका स्वास्थ शाखा प्रमुख धनबहादुर थापाले भने क्वारेन्टाइन व्यवस्थापनमा १ लाख र स्वास्थ सामाग्री खरिदमा १३ लाख खर्च भएको छ। यसैगरी पञ्चदेवल बिनायक नगरपालिकाकाले ६३ लाख खर्च गरेको नगरपालिका विपद् व्यवस्थापन शाखा प्रमुख भरत अधिकारीले जानकारी दिए। उनले भने क्वारेन्टाइन व्यवस्थापनमा २२ लाख ३० हजार ८ सय खर्च भयो। ९ वटै वडामा राहत वितरणमा २० लाख ३२ हजार ५ सय ४४, स्वास्थ सामाग्री खरिद ७ लाख १२ हजार ८ सय, कर्मचारी जोखिम भत्तामा ५ लाख ६२ हजार ५ सय ५९ रुपैया र अन्य गरी ६३ लाख खर्च भएको छ। खर्च अझै बढ्छ। धेरैको बिल भरपाई आउनै बाँकी छ।' तुर्माखाद गाउँपालिकाले ५१, लाख ५२ हजार ५ सय खर्च गरेको प्रमुख प्रशासकिय अधिकृत बासुदेब भण्डारीले जानकारी दिए। गाउँपालिकाले स्वास्थ्य तथा सर्जिकल सामाग्री र मास्क खरिद ११ लाख ९७ हजार ६ सय ८२, क्वारेन्टाइन स्थापना तथा सञ्चालन खर्च ५ लाख ६३ हजार ८ सय ८७, राहत वितरण २४ लाख १८ हजार, आवागमन नियमन र स्वयंसेवक परिचालन १ लाख ११ हजार ५ सय, उद्धार खर्च (गाडी भाडा) ४ लाख ९० हजार ९ सय, स्वास्थ्यकर्मीहरुको कट्टा गरिएको तलब शोधभर्ना १ लाख ६९ हजार २ सय ९१, सावुन वितरण १ लाख ६९ हजार १ सय ९१ र प्रचार प्रसार खर्च ३२ हजार खर्च गरेको छ। मेल्लेख गाउँपालिकाले २९ लाख ८५ हजार रकम खर्च गरेको छ। पालिकाले ४ सय १७ जनालाई गरेको राहत वितरणमा ६ लाख ८५ हजार औषधीबाहेक स्वास्थ्य सामाग्री खरिदमा १५ लाख, क्वारेन्टाइन व्यवस्थापनमा ८ लाख रकम खर्च भएको निमित्त प्रमुख प्रशासकिय अधिकृत हिक्मतबहादुर बुढाले जानकारी दिए। ढकारी गाउँपालिकाले ५० लाख, बान्नीगढी जयगढ गाउँपालिकाले ४० लाख, कमलबजार नगरपालिकाले ३६ लाख, रामारोशन गाउँपालिकाले २१ लाख र मंगलसेन नगरपालिकाले ४८ लाख ६७ हजार खर्च गरेका छन्। स्वास्थ लगायतका अन्य सामाग्रीहरु जिल्ला बाहिरबाट ल्याएको र वडामा बनाईएका क्वारेन्टाइनका केहि बिल भरपाई आउन बाँकी रहेकाले खर्चको रकम अझै बढ्न सक्ने ढकारी गाउँपालिका लेखा अधिकृत राजेन्द्र भाटले बताए।"
टीकापुरमा थप पाँचजनामा कोरोना पुष्टि,"टीकापुर : कैलालीको टीकापुर नगरपालिकाका थप पाँच जनामा कोरोना पुष्टि भएको छ । टीकापुर नगरपालिका १ मा रहेको कर्णाली माविको क्वारेन्टाइनमा रहेका पाँचजना पुरुषमा कोरोना पुष्टि भएको हो । टीकापुर नगरपालिकाका स्वास्थ्य शाखा प्रमुख बलबहादुर रावलले दिएको जानकारी अनुसार १ का २३, २५ र २६ वर्षका पुरुष तथा ५ का १९ र ३५ वर्षका पुरुषमा कोरोना पुष्टि भएको हो । उनीहरुको सेती प्रादेशिक अस्पतालको ल्याबमा कोरोना परीक्षण गरिएको थियो । यसअघि सोही क्वारेन्टाइनमा बसेका एउटै परिवारका तीनजनासहित चारजनामा कोरोना पुष्टि भएको थियो । कोरोना पुष्टि हुनेमा १८ वर्षीया गर्भवती महिला समेत रहेकी थिइन् । योसँगै टीकापुर नगरपालिकामा कोरोना पोजिटिभको संख्या १३ पुगेको छ । मंगलबार वडा नं ३ स्थित हिमालय मावि घियाको क्वारेन्टाइनमा राखिएका वडा नं १ का ४०, वडा नं ३ का २३ र २४ वर्ष र वडा नं ४ का ३६ वर्षका पुरुषमा कोरोना पुष्टि भएको थियो । उनीहरुलाई आइसोलेसनको अभावमा क्वारेन्टाइनमै राखिएको रावलले बताए ।कोरोना संक्रमित पुष्टि भएका सबै भारतका विभिन्न ठाउँबाट आएका हुन् । टीकापुर नगरपालिकाले १९ वटा विद्यालयमा भारतलगायत बाहिरबाट आएका २ सय २६ महिला १०८३ पुरुप गरी १ हजार ३ सय ९ जनालाई क्वारेन्टाइनमा राखिएको छ।"
गोरखाका थप चार जनामा कोरोना पुष्टि : संक्रमितको संख्या १४ पुग्यो,"गोरखा : गोरखाका थप चारजनामा कोरोना संक्रमण पुष्टि भएको छ। शुक्रराज ट्रपिकल अस्पताल टेकुमा बुधबार सार्वजनिक गरिएको कोरोना परीक्षणको रिपोर्टमा एक महिला र तीन पुरुषमा कोरोना पोजिटिभ देखिएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। उनीहरु चारै जना भीमसेन थापा गाउँपालिका ६ अश्राङका विभिन्न क्वारेण्टाइनका रहेको स्वास्थ्य कार्यालय गोरखाले जनाएको छ। एकजना २८ वर्षकी महिला चितवनको भरतपुरबाट आई क्वारेण्टाइनमा बसेको र अरु तीनजना भारतबाट आई क्वारेण्टाइनमा बसेको गाउँपालिकाका स्वास्थ्य शाखाका प्रमुख भेषराज खनालले जानकारी दिए। बुधबार गोरखाबाट २३ जनाको पीसीआर संकलन बुधबार गोरखाका चार गाउँपालिकाबाट २३ जनाको स्वाब संकलन भएको छ। भीमसेन थापा गाउँपालिकाका ११ जना, सहिद लखन गाउँपालिकाका पाँच, गण्डकी गाउँपालिकाका पाँच र धार्चे गाउँपालिकाका दुई जनाको स्वाब संकलन गरिएको गाउँपालिकाले जानकारी दिएका छन्। सहिद लखन गाउँपालिकाको मनकामना मावि क्वारेण्टाइनका पाँच जनाको स्वाब संकलन गरिएको गाउँपालिकाको स्वास्थ्य शाखा प्रमुख वीरेन्द्र श्रेष्ठले जानकारी दिए। त्यस्तै भीमसेन थापा गाउँपालिकाको सिद्धकाली मावि क्वारेण्टाइनका दुईजना, लक्ष्मीज्योति आधारभूत विद्यालयका चारजना, चण्डेश्वरी आधारभूत विद्यालयका एकजना, नवजागृति मावि क्वारेण्टाइनका एकजना, धनवासेका एकजना र जनशक्ति आधारभूत विद्यालयका दुई जनाको स्वाब संकलन गरेको स्वास्थ्य शाखा प्रमुख भेषराज खनालले जानकारी दिए। त्यस्तै गण्डकी गाउँपालिकाको तोमनडाँडा आधारभूत विद्यालयका दुईजना, जनजागृति आधारभूत विद्यालय बुटारका तीनजना र धार्चे गाउँपालिकाको माछाखोला क्वारेण्टाइनका दुई जनाको स्वाब संकलन गरी प्रदेश जनस्वास्थ्य प्रयोगशाला पोखरा पठाइएको स्वास्थ्य कार्यालय गोरखाले जनाएको छ।"
"सुदूरपश्चिममा कोरोनासँगै कालाजार, डेंगु र औलोको जोखिम बढ्यो","धनगढी : मुलुक कोरोना भाइरस जोखिम नियन्त्रण र व्यवस्थापन गर्न लागिपरेको समयमा सुदूरपश्चिम प्रदेशमा कोरोना संक्रमणसँगै लामखुट्टेको टोकाइबाट लाग्ने रोगको जोखिम पनि बढ्दै गएको छ । गर्मी सुरु भएसँगै लामखुट्टे देखा पर्न थालेका छन् । गर्मीसँगै सक्रिय रहेको वर्षातका कारण लामखुट्टे तथा अन्य किराबाट विभिन्न रोगहरू देखा पर्न थाल्ने गर्दछन् । औलो, कालाजार, झाडा पखाला, डेगीलगायत रोगहरूको जोखिम रहने गर्छ । सुदूरपश्चिम प्रदेश स्वास्थ्य निर्देशनालयले दिएको जानकारी अनुसार प्रदेशमा फागनुदेखि नै कालाजार, डेगु र औलो रोगका संक्रमित फेला पर्ने गरेको यसअअघिको तथ्यांकले देखाएको छ । निर्देशनालयका अनुसार यस वर्ष पुसयता प्रदेशमा कडा खालको औंलो संक्रमित ३ जना र सामान्य खालको १७ जना फेला परेको छ । यस्तै, प्रदेशमा कालाजारका बिरामी गएको पुसमा १८ जनामा फेला परेको जनाइएको छ । डेगुका १३ जना बिरामीहरु फेला परेको निर्देशनालय दिएको तथ्यांकमा उल्लेख छ । बढ्दो जलवायु परिवर्तन, वर्षाको समय, शहरीकरण, औद्योगिकीकरण आदिका कारणले इडिस लामखुट्टे एवम् डेंगु ज्वरोको जोखिम बढ्दै गएको स्वास्थ्य निर्देशनालयका निर्देशक डाक्टर गुणराज अवस्थीले बताए । 'गर्मीयाम सुरु भएदेखि तराईका जिल्लामा औलो, डेगु रोगको जोखिममा पर्छन्,' उनले भने, 'यस वर्ष कोरोना महामारीले गर्दा कुनै अभियान पनि सञ्चालन गर्न नपाउँदा संक्रमणको जोखिम बढेको छ ।' स्वास्थ्य निर्देशनालय डोटीले अहिले क्वारेन्टाइनमा आरडीटीसँगै औंलो परीक्षण गर्ने काम मात्र अघि बढाउन मातहातका निकायमा निर्देशन दिएको जनाएको छ । स्थानीय तहले भने लामखुट्टेबाट सर्ने रोग नियन्त्रणका लागि कार्यक्रम अघि नबढाएको जनाइएको छन् । लामखुट्टेको टोकाइबाट बच्नुनै डेंगु, औंलो, कालाजार रोगबाट बच्ने सबैभन्दा प्रभावकारी उपाय भएको स्वास्थ्यकर्मी बताउँछन । विगतमा गर्मी सुरु भएसँगै स्थानीय तह र स्वास्थ्य कार्यालयले लामखुट्टेका फुल, लार्भा, प्युपा र वयष्कलाई खोजीखोजी नष्ट गर्ने अभियान संचालन गर्थे तर, अहिले सबै कोरोनाको जोखिम नियन्त्रणमै छन् । लामखुट्टेबाट सर्ने रोगबाट जोगिन निवास वरीपरी समयसमयमाहप्तामा एक पटक) निरीक्षण गरी पानी भरिएका खाल्टामा माटोले पुर्ने वा मट्टितेल, डिजेल, पेट्रोल, मोबिल हालिदिनेमा कम गर्न सकिन्ने स्वास्थ्यकर्मीको सल्लाह छ । घर वरपर फुटेका सीसा, बोतल, खुला फालिएका टायर, ट्युव, गमला तुरुन्त हटाउने, कुलर, पानी भरिएका खुला टंकी, बाल्टीलाई छोपेर राख्ने, पाँच दिनभन्दा बढी एउटै भाँडोमा पानी नराख्ने, घरबाट निस्कँदा पूरा शरीर ढाक्ने लुगा लगाउने, लामखुट्टेको टोकाईबाट बँनमल्हम (रिप्लेण्ट) लगाउने, दिउँसो वा राती सुत्दा झुलभित्र सुत्ने, सम्भव भएसम्म घरका झ्याल ढोकामा जाली लगाउनु लामखुट्टेबाट बच्ने उत्तम रहने स्वास्थ्यकर्मीको सल्लाह छ ।"
मकैबालीमा फेदकटुवा र फौजी किराको प्रकोप,"बैतडी : बैतडीका विभिन्न स्थानमा लगाएको मकैबालीमा फेदकटुवा किराको प्रकोप देखिएको छ । सो किराले उम्रन लागेको मकै सखाप पारेको किसानले बताएका छन् । उम्रन लागेको मकै किराले खाएर नष्ट गरेको किसानले बताएका छन् । जिल्लाभरि फेदकटुवा किराको प्रकोप देखिएको कृषि ज्ञान केन्द्र बैतडीका निमित्त प्रमुख कर्णबहादुर चन्दले बताए । उनले भने, यो वर्ष मकैबालीमा फेदकटुवा किराको प्रकोप देखिएको छ । यसले गर्दा किसान समस्यामा परेका छन् । नगरपालिकाका विभिन्न क्षेत्रमा किसानले लगाएको मकैबाली फेदकटुवा किराले सखाप पारेको पाटन नगरपालिकाका कृषि शाखा प्रमुख महेश अवस्थीले बताए । उनले भने, पाटनका अधिकांश क्षेत्रमा फेद कटुवा किराले सखाप पारेको छ । धेरै ठाउँमा किसानले दोश्रो पटक मकै छरेका छन् ।यस्तै जिल्लाको पुर्चौंडी नगरपालिका, दशरथचन्द नगरपालिका, दोगडाकेदार गाउँपालिका, पाटन नगरपालिका लगायतका क्षेत्रमा पनि मकैबालीमा फेदकटुवा किराको प्रकोप देखिएको छ । यो किरा रातीको समयमा सक्रिय हुने गरेको छ । किराले मकैबाली नष्ट गर्दा भोकमरीको चिन्ता बढेको किसान बीरबहादुर टेरले बताए । यस्तै जिल्लाको डिलाशैनी गाउँपालिकाको गोकुलेश्वर क्षेत्रमा मकैबालीमा फौंजी किराको प्रकोप देखिएको छ । मकै भित्र्याएर रोपाइँ गर्ने ठाउँका किसानले चैत महिनामै मकै छरेका थिए । फौंजीकिराले मकैबाली सखाप पारेको छ । मकैका बोट राम्रोसँग हुर्कन नपाउँदै पात र गाबो किराले खाइसकेको छ ।स्थानीय हरिश नाथले भने, फौंजीकिराले मकैबाली नष्ट हुँदा हामी चिन्तित भएका छौं । मकै भित्र्याएर रोपाइँ गर्ने गरेका थियौं । तर यो वर्ष मकैबाली फौंजी किराले नष्ट गरेको छ । जिल्लाको डिलाशैनी गाउँपालिकाको गोकुलेश्वर लगायतका ठाउँमा मकैमा फौंजीकिराको प्रकोप देखिएको कृषि ज्ञान केन्द्र बैतडीका निमित्त प्रमुख कर्णबहादुर चन्दले जानकारी दिए । अहिले गोकुलेश्वर क्षेत्रमा मकैबालीमा फौंजी किराको प्रकोप देखिएको उनले बताए । उनले भने, हामीले अनुगमन गर्दा पनि गोकुलेश्वर क्षेत्रमा फौंजीकिराको प्रकोप देखिएको छ । फौंजीकिराको प्रकोप देखिएका ठाउँमा विषादी छर्कन पनि हामीले सुझाव दिएका छौं । तर किराले धेरैजसो बाली नष्ट गरीसकेको छ । मुख्य खाद्यबालीको रुपमा रहेको मकैमा विभिन्न किराको प्रकोप देखिंदा मकैबाली नष्ट हुँदै गएको छ । बैतडीमा १४ हजार ५ सय हेक्टर जमिनमा मकै खेती हुँदै आएको छ । फेदकटुवा किरा र फौंजीकिराको प्रकोप नियन्त्रणका लागि विषादीको प्रयोग गनुपर्ने कृषि प्राविधिक बताउँछन् । मालाथिन लगायतका विषादीको प्रयोग गरेमा केही मात्रामा किराको प्रकोप हट्ने पाटन नगरपालिका कृषि शाखा प्रमुख महेश अवस्थीले बताए ।"
डाक्टर नै चोरीमा संलग्न : दुई पक्राउ,ललितपुर : पाटन अस्पतालको आईसीयू वार्डमा रहेको अल्ट्रासाउन्ड मेसिन चोरीमा सम्लग्न रहेको आरोपमा दुई जना चिकित्सक पक्राउ परेका छन्। २० लाख रुपैयाँ भन्दा धेरै मूल्य पर्ने पोर्टेबल अल्ट्रासाउन्ड मेसिन चोरीको अभियोगमा उनीहरु पक्राउ परेका हुन्। उनीहरुले जेठ २ गते बिहान साढे आठ बजे उक्त मेसिन चोरेका थिए। महानगरीय प्रहरी परिसर ललितपुरका अनुसार मेसिन मर्मत गर्न कम्पनीबाट आएको हौं भनेर झुक्याएका थिए। अस्पतालमा कार्यरत स्वास्थकर्मी व्यस्त भएको मौका छोपी मेसिन चोरी गरेका थिए। अनुसन्धानको क्रममा सर्लाही घर भइ काठमाडौं बस्ने ३६ वर्षका डा प्रविण मिश्र र महोत्तरीका २० वर्षीय रमेश कुमार शर्माको संलग्नता देखिएको ललितपुर परिसरका प्रवक्ता एवम् प्रहरी उपरीक्षक तुलबहादुर कार्कीले जानकारी दिए। चोरी भएको सामानसहित पक्राउ गरिएका उनीहरुलाई थप अनुसन्धानका लागी पाँच दिन हिरासत पठाइएको प्रहरीले जनाएको छ।
किसानलाई धान रोप्ने चटारो,"बुटवल : लुम्बिनी सांस्कृतिक नगरपालिका भगलपुरका किसान सुब्बा यादवलाई व्याडमा राखेको बिउ काढ्न भ्याइनभ्याइ छ । छेवैको खेत ट्याक्टरले जोतेर हिल्याइसक्यो । रोपारा तयार भएर बसेका छन् । उनीहरुलाई बीउ पुर्याउन यादवसहितका चार पुरुषले बिउ काढिरहेका छन् । देशभर कोरोना महामारीले दैनिकीमा प्रभाव पारे पनि रुपन्देहीको दक्षिणीतर्फका किसान यतिबेला धान राप्ने चटारोमा छन् । आकाशे पानीको भर पर्नु नपर्ने खेतमा धमाधम रोपाइँ भइरहेको छ । लुम्बिनी सांस्कृतिक नगरपालिका भगलपुरका हरेक किसान खेतमा व्यस्त छन् । कोही आली मिलाउँदै त कोही ब्याड गोड्दै छन् । गाउँको छेवैमा रहेको रहेको लुम्बिनी बौद्ध विश्वविद्यालयको छात्रावासमा क्वारेन्टाइन छ । दैनिक जसो क्वारेन्टाइनमा बसेका कोरोना पुष्टि भइरहे पनि उनीहरुलाई चासो छैन । कहाँ के भयो भन्ने सुन्ने फुर्सद नै छैन', सुब्बा यादवले भने,समयमा धान रोप्न नपाए फल्दैन, ब्याड नछिप्पिंदै रोपाइँ भ्याउनु छ । कोरोनाबारे थोरबहुत जानकारी भए पनि उनले खेती किसानीमै जोड दिएका छन् । यो वर्ष ब्याड राख्ने समयमा आकाशे वर्षा भएका कारण किसानलाई सजिलो भयो । तर रोपाइँका लागि भने अझै पर्याप्त पानी परेको छैन । रुपन्देहीका अन्न भन्डार मानिने दक्षिणी क्षेत्रमा जमिनमुनिको पानी तानेरै रोपाइँ गरिन्छ । समुदायस्तरमा त्यस्ता पम्प खरिद गरिएको हुन्छ । त्यही पम्पबाट आउने पानीलाई पाइपले खेतसम्म पुर्याएर रोपाइँ गरिन्छ । त्यसैले एउटा गाउँमा एक दिनमा एकाध जग्गाधनीको खेतमा मात्रै रोपाइँ हुन्छ । पम्पबाट पानी तान्नुपर्ने भएकाले सबैले एकैपटक रोपाइँ गर्न सक्दैनन्', गाउँका मेलमिलापकर्तासमेत रहेका ओमप्रकाश यादव भन्छन,पालैपालो गरेर भ्याउनु छ । बुद्ध जम्नस्थल लुम्बिनी आसपासमा रहेको फाटमा नहर सिचाइँ हुँदैन । धान मात्रै होइन, अन्य खेती पनि पम्पकै भरमा हुन्छ । रुपन्देहीमा रहेको ८२ हजार ६ सय २२ हेक्टर जमिनमध्ये ३७ हजार ६ सय हेक्टरमा मात्रै सिचाइँ सुविधा छ । सिचाइँ गर्न मिल्ने जमिन ५८ हजारभन्दा बढी हेक्टर रहे पनि उपलब्ध छैन । खेती हुने उर्वर क्षेत्रमै सिचाइँको अभाव छ । भगलपुरमा चैते धान पनि रोपिन्छ । चैतमा रोपिएको धानले बाला हाल्दै छ । असारे धान रोप्ने चटारो छ । धान रोप्ने बेला मल नपाएर किसान हैरान छन् । डिएपी र युरिया मल मिसाएर खेतमा छर्नुपर्ने उनीहरु बताउँछन् । मल बेच्नेले दुईचार दिनमा आउँछ भन्दै फर्काउँछन, अझै चाहिए जति मल पाइएको छैन', किसान सुब्बा यादवले भने, 'भारतबाट कक्रहवा हुँदै साइकलमा भित्रिने मलसमेत रोकिएको छ । पारि(भारत)बाट मल आएको भए किसानलाई समस्या हुने थिएन । अहिले सबै किसान सरकारले नै किनेको मलबाट खेती गर्दैछन् ।' मलको बिक्री वितरण गर्ने कृषि सामग्री कम्पनी भैरहवाका अनुसार डिएपी मल आइसकेको छैन । जसकारण गोदममै अभाव छ । युरिया मलको टेण्डरसमेत नखुलेकाले बजार पाउने सम्भावना नै रहेन । कम्पनीको भैरहवा केन्द्र प्रमुख अजयकुमार श्रीवास्तवका अनुसार भारतको कलकत्तामा मल रोकिएका कारण किसानले पाउन सकेका छैनन् । साल्ट ट्रेडिङ र कृषि सामग्री कम्पनीले आयातका लागि खरिद गरेको ३६ हजार मेक्ट्रिकटन मल भारतकै बन्दरगाहा क्षेत्रमा छ । यो युरिया र डिएपी हो । जुन बेला मल चाहिने हो त्यही बेला नपाएर पनि किसान हैरान छ । धेरै किसानले गोबर मल हालेर रोपाइँ गर्ने र युरिया उपलब्ध भएपछि मात्रै राख्ने गरेका छन् ।"
जुनार जोगाउन बोटमा रातो रिवन,"सिन्धुली : जुनारको फल जोगाउन बोटमा रातो रिवन बाँधिएको छ। जुनारको बगैँचालाई फल कुहाउने औंसा किराबाट जोगाउँन प्रोटिन वेट छिट्नुपर्ने भएपछि त्यस्ता बोटमा रातो रंगको रिवन बाँधिएको हो। प्रधानमन्त्री कृषि आधुनिकिकरण परियोजना कार्यान्वयन इकाई जुनार सुपरजोनले आफ्नो पकेट क्षेत्रका जुनार बगैँचामा रिवन बाँधिएको कार्यालयले जनायो। कमलामाई नगरपालिका३ जलकन्या, सुनकोसी गाउँपालिका ७ मझुवा, गोलन्जोर गाउँपालिकाको रतनचुरा, भुवनेश्वरी, तिनकन्या, वितिजोर, नाकाझोली क्षेत्रका एक हजार ३ सय ४५ हेक्टर क्षेत्रमा लगाइएको जुनार बगैँचामा औंसा किराको प्रकोप छ। त्यस्ता बगैँचामा फैलिएको औंसा किरा नियन्त्रणका लागि जुनार सुपरजोनले प्रोटिन वेट छिट्न थालेपछि जुनारको बोटमा रिवन बाँधिएको जुनार सुपरजोन परियोजनाका प्रमुख देवराज अधिकारीले बताए।यस्तो प्रोटिन बेट छिट्ने जुनारको बोट पहिचान गरी प्राविधिकहरुले रातो रिबन बाँधेर छुट्याएका हुन्, उनले भने। प्रोटिन ब्रेट छिट्नका लागि किसानहरुको १२ लाख ५० हजार र सुपरजोन परियोजनाले १२ लाख ५० हजार थपगरी २५ लाख रुपैयाँ लगानी गरिएको छ। अधिकारीका अनुसार सुपरजोन कार्यक्षेत्रका कृषकहरुको जुनारमा ३५ जना स्प्रेकर्ताहरु परिचालन गरेर १२ हप्तासम्म छिटिन्छ। जुनारको फल कुहाउने औंसा किराको पोथि झिँगालाई फुल पार्नका लागि प्रोटिनको आवश्यकता पर्ने र यो सिजनमा किराले प्रोटिनकै खोजीगर्ने भएपछि प्रोटिन बेट जुनारमा स्प्रे गर्दा जुनारको बोटमा आउने झिँगा मार्न सहज हुने बताईन्छ। यो सस्तो र भरपर्दो प्रविधि हो। यस्तो स्प्रे गरिएको ठाउँमा किराहरु झुम्मिएर आउँछन र मर्ने गर्दछ। जिल्लामा दुई हजार किसानहरु जुनार सुपरजोन परियोजनामा सुचिकृत छन्। गत आवमा जिल्लामा ८ हजार ८ सय ८१ मेक्ट्रीकटन जुनार उत्पादन भएको थियो।"
एम्बुलेन्समा गाजा र ट्यांकरमा मदिराको तस्करी,"वीरगन्ज : वीरगन्जमा प्रहरीले बिरामी ओसार्ने एम्बुलेन्सबाट बुधबार ५६ केजी गाजा बरामद गरेको छ । प्रहरीले एम्बुलेन्समा गाजा ओसार्ने चालकसहित ३ जनालाई पक्राउ पनि गरेको छ । बाराको सिमरास्थित अल्पाइन मेडिकल कलेज तथा शिक्षण अस्पतालको ना ४ च ८५९९ नम्बरको एम्बुलेन्ससबाट १० वटा पोकामा रहेको ५६ केजी गाजा बरामद भएको हो । पक्राउ पर्नेमा एम्बुलेन्सका चालक सर्लाहीको लालबन्दी नगरपालिका १५ का २३ वर्षीय जितबहादुर वाईवा, त्यही ठाउँका २२ वर्षीय दिलबहादुर वाईवा र पर्साको बहुदरमाई नगरपालिका ५ भौराटारका ३२ वर्षीय हरि शंकर महतो रहेका छन् । बिरामी पुरयाएर हेटौंडाबाट फर्किएको एम्बुलेन्स, सिमरास्थित मेडिकल कलेजमा नगइ वीरगन्ज आएको अवस्थामा प्रहरीले रोकेर चेक गर्दा गाजा बरामद भएको हो । पर्साको भौराटार जाँदै गरेको एम्बुलेन्स, बुधबार बिहान ३ बजे तिर वीरगन्ज २७ रामपुरटोलमा रोकेर चेक गर्दा एम्बुलेन्समा बिरामी राख्ने सिट मुनि लुकाएर राखिएको १० वटा पोकामा रहेको ५६ केजी गाजा बरामद भएको पर्साकी प्रहरी उपरिक्षक गंगा पन्तले बताइन् । प्रहरीका अनुसार, पक्राउ परेका चालक वाइवाले हेटौंडामा बिरामी पुरयाएर फर्कने क्रममा बाटोमा गाजा एम्बुलेन्समा हालेको बयान दिएका छन् । गाजासहित पक्राउ परेका तीनै जनालाई प्रहरी हिरासतमा राखेर थप अनुसन्धान भइरहेको प्रहरी उपरिक्षक पन्तले बताइन् । इन्धन ओसार्ने ट्यांकरबाट रक्सी बरामद यस्तै इन्धन ओसार्ने ट्यांकरमा मदिरा राखेर भारत तस्करी गर्ने दुई जनालाई प्रहरीले पक्राउ गरेको छ। भारतको रक्सौलस्थित इन्डियन आयल कर्पोरेसनको डिप्पोमा इन्धन भर्न जाँदै गरेको ना २ ख ७३७५ नम्बरको ट्यांकर प्रहरीले बुधबार बिहान वीरगन्जको रजतजयन्ती चोकमा रोकेर चेकजाँच गरेको थियो । चेकजाँच गर्दा ट्यांकरबाट १३३ बोत्तल शिलबन्दी मदिरा बरामद भएको हो । टयांकरबाट सिग्नेचर क्वार्टर ३३ बोत्तल, ८८४८ भोड्का क्वार्टर २८ बोत्तल, नेपाल आइस क्यान बियर २४ बोत्तल र गोल्डेन ओक क्वार्टर ४८ बोत्तल बरामद भएको प्रहरी उपरीक्षक पन्तले जानकारी दिइन्। टयांकरमा मदिरा तस्करी गर्ने कार्यमा संलग्न ट्यांकरका चालक हेटौँडा उपमहानगरपालिका १६ निवासी सन्दिप थिङ र सहचालक पदमबहादुर बुढाथोकीलाई प्रहरीले नियन्त्रणमा लिएको छ । भारतको बिहार राज्यमा ४ वर्षदेखि मदिराको उत्पादन, ओसारपसार, बिक्रीवितरण र सेवनमा प्रतिबन्ध लगइएको छ । त्यही कारण नेपालका सीमावर्ती शहर र बजारबाट मदिरा भारतमा तस्करी हुँदै आएको छ । नेपालबाट तस्करी गरेर बिहारमा पुरयाइएको मदिरा त्यहा दोब्बर तेब्बर मूल्यमा बिक्री हुने गरेको छ ।"
आइसोलेसनका २ जनालाई पोखरा पठाइयो,स्याङ्जा : भीरकोटस्थित कालिका सामुदायिक अस्पतालको आइसोलेसनमा रहेका २ जनालाई बुधबार पश्चिमाञ्चल क्षेत्रीय अस्पताल पोखरा पठाइएको छ। वालिङ नगरपालिका१३ का ३२ वर्षीय एक पुरुष र उनका ५४ वर्षीय बुवा पोखरा गएको अस्पतालका प्रशासकिय अधिकृत छायादत्त रेग्मीले बताए। श्वास प्रश्वासमा केही समस्या भएको छोराले जनाएपछि उनलाई पोखरा पठाइएको डा सुशिल मरासीनीले जानकारी दिए। छोरा जाने भएपछि बुवा पनिसँगै गएको बताइएको छ। बिगत एक सातादेखि सोही अस्पतालको आइसोलेसनमा रहेका ती पुरुषको स्वास्थ्य अवस्था सामान्य रहेको जनाइएको छ। कालिका अस्पतालको आइसोलेसनमा अहिले १ महिलासहित २८ जना उपचाररत छन्। जिल्लामा ३८ जना संक्रमित मध्ये एक जनाको मृत्यु भएको छ भने ३ जना कोरोना जितेर घर फर्केका छन्। बाँकी ३ जना जिल्ला अस्पतालको आइसोलेसनमा उपचाररत छन्।
"कर्णालीमा थप ३७ जनामा कोरोना संक्रमण, संक्रमितको संख्या ७ सय नाघ्यो","दैलेख : कर्णाली प्रदेशका कोरोना संक्रमितको संख्या ७ सय नाघेको छ । पछिल्लो २४ घण्टामा ३७ जनामा संक्रमण पुष्टि भएसँगै संक्रमितको संख्या ७ सय ८ पुगेको हो । कर्णाली प्रदेश सामाजिक विकास मन्त्रालयअन्तर्गतको स्वास्थ्य सेवा महाशाखाका प्रमुख डा लक्ष्मीनारायण तिवारीका अनुसार प्रदेश अस्पताल सुर्खेतको पशुपंक्षी रोग अन्वेषण प्रयोगशालामा गरिएको परीक्षणमा दैलेखका २५ जना, सुर्खेतमा ९ जना र जाजरकोटका ३ जनामा कोरोना पुष्टि भएको हो । दैलेखको एउटै गाउँपालिकामा एकै दिन २५ जनामा संक्रमण देखिएको हो । जिल्लाको डुङ्गेश्वर गाउँपालिका वडा नम्बर १ का एक, २ मा चार, ३ मा एक, ४ मा १३ र ५ मा छ जनामा संक्रमण पुष्टि भएको हो । योसँगै दैलेखमा कोरोना संक्रमितको संख्या तीन सय ८६ पुगेको छ । यस्तै सुर्खेतको बराहताल गाउँपालिकाका४ का एक जना, गुर्भाकोट नगरपालिका वडा नम्बर १२ का दुई जना, १४ का पाँच जना, सिम्ता गाउँपालिका३ का एक जनामा कोरोना पुष्टि भएको छ । जाजरकोटको छेडागाड नगरपालिका१२ का दुई जना र शिवालय गाउँपालिका १ का एक जनामा संक्रमण देखिएको हो । कर्णाली स्वास्थ्य विज्ञान प्रतिष्ठान जुम्लाको आइसोलेसनमा रहेका १८ जना कोरोना संक्रमित निको घर फर्किएको स्वास्थ्य सेवा महाशाखा प्रमुख डा लक्ष्मिनारायण तिवारीले बताए । यो सँगै कर्णाली प्रदेशका २९ जनाले कोरोना जितेर घर फर्किएका छन् । कोरोना संक्रमण पुष्टि भएका मध्ये ३ जनाको मृत्यु भएको डा तिवारीले जनाए । दैलेखमा कोरोना संक्रमितको संख्या ३८६ पुग्यो एकैदिन २५ जनामा कोरोना संक्रमण पुष्टि भएसँगै दैलेखमा कोरोना संक्रमितको संख्या ३ सय ८६ पुगेको छ । बुधबार डुङ्गेश्वर गाउँपालिकाका २५ जनामा कोरोना संक्रमण देखिएको हो । योसहित संक्रमितको संख्या तीन सय ८६ पुगेको हो । संक्रमितमध्ये नारायणका १९४, दुल्लुका ३९, चामुण्डाविन्द्रासैनीका १ र आठबीस नगरपालिकाका २ जना छन् । यस्तै डुङ्गेश्वरका २८, महाबुका एक सय ८, भैरबीका २, गुराँसका २ र नौमूले गाउँपालिकाका १० जना छन् । तीमध्ये चारजना निको भएर घर फर्किएका छन् भने एकजनाको मृत्यु भएको छ।"
सर्पले टोकेका व्यक्तिमा कोरोना देखिएपछि,"सुर्खेत : सर्पले टोक्दा अस्पताल भर्ना गरिएका एकजना पुरुषलाई कोरोना देखिएपछि सुर्खेतस्थित कर्णाली प्रदेश अस्पतालमा तनाव सृजना भएको छ । जिल्लाको बराहताल गाउँपालिका४ को भेरी माध्यमिक विद्यालयको क्वारन्टाइनमा बसेका ५० वर्षीय पुरुषलाई सर्पले टोकेपछि मंगलबार राती अस्पताल भर्ना गरिएको थियो । तर बिरामीलाई अस्पतालसम्म पुर्याउने उनका आफन्तले क्वारेन्टाइनमा बसेको कुनै जानकारी दिएका थिएनन् । मंगलबार राती नै बिरामीको पीसीआर परीक्षण गर्दा कोरोना देखिएपछि अस्पतालको आकस्मिक कक्ष 'सिल' गरिएको छ । अस्पताल भर्ना भएका बिरामीलाई कोरोना भाइरस संक्रमण पुष्टि भएपछि आकस्मिक कक्ष सिल गरिएको अस्पतालका कोरोना फोकल पर्सन डाक्टर केएन पौडेलले जानकारी दिए ।उनका अनुसार बिरामीको उपचारमा खटिएका पाँचजना स्वास्थ्यकर्मीलाई पनि आइसोलेसनमा राखिएको छ । प्रदेश अस्पतालका निर्देशक डाक्टर डम्बर खड्काले फेशबुकमा पोष्ट गर्दै भनेका छन्, 'भेरी मावी तरंगा ४ को क्वारेन्टाइनमा बसेका ५० वर्षीय पुरुषलाई अस्पताल ल्याउनेले पनि जानकारी नगराउँदा पीसीआर रिपोर्ट पोजिटिभ आयो।' त्यहाँ काम गर्ने स्वास्थ्यकर्मीले पनि सूचना नदिँदा प्रदेश अस्पताल इमर्जेन्सीमा ४ जना भन्दाबढी डाक्टर र स्वास्थ्यकर्मी तनावमा रहनुपर्यो। सबैबाट यस्तै व्यवहार भएमा अस्पतालले दिइरहेका सबै सेवा बन्द हुनसक्छन् । त्यसैले सबैबाट सहि कुराको जानकारी दिइ सहयोग गर्नुहुन अनुरोध गर्दछौं।' कर्णाली प्रदेश सामाजिक विकास मन्त्रालयका स्वास्थ्यशाखा प्रमुख डा लक्ष्मीनारायण तिवारीले बिरामीको सम्पर्कमा आएका सबैको कोरोना परीक्षण हुने बताए । यता बराहताल गाउँपालिका अध्यक्ष तेजबहादुर बस्नेतले क्वारेन्टाइन व्यवस्थित भएपनि कसरी सर्प आएछ ? '"
स्याङ्जाका ३ जनाले जिते कोरोना भाइरस संक्रमण,"स्याङजा : स्याङ्जाका कोरोना संक्रमित ३ जना डिस्चार्ज भएका छन्। कोरोना भाइरस संक्रमण जितेका उनीहरुलाई जिल्ला अस्पताल स्याङजाबाट बुधबार डिस्चार्ज गरी घर पुर्याइएको छ। कोरोना जित्नेमा वालिङ नगरपालिका १३ का २१ वर्षीय र गल्याङ नगरपालिका ६ का २७ र ७ का ४० वर्षीय पुरुष रहेका छन्। उनीहरुलाई अस्पतालले २ हप्ता होम क्वारेन्टाइनमा बस्नेगरी विदाइ गरी एम्बुलेन्सबाट घर पठाएको हो । जिल्ला अस्पतालको आइसोलेसनमा राखिएका ६ जनामध्ये ३ जनाको पीसीआर परीक्षण रिपोर्ट नेगेटिभ आएको अस्पलातका कोरोना फोकल पर्सन डाक्टर अन्जु अर्याल जानकारी दिइन्। दोस्रो पटक गरिएको पीसीआर परीक्षणमा ३ जनाको नेगेटिभ आएको हो भने ३ जनाको पोजेटिभ । अस्पतालको आइशोलेशनमा अब २०, २६ र २९ बर्षे पुरुष उपचाररत छन । उनीहरुको २४ दिनमा फेरी पीसीआर परीक्षण गरिने अस्पतालले जनाएको छ । जेठ २२ गते अस्पतालमले संक्रमित ६ जना र उपचारमा संलग्न ३ स्वास्थ्यकर्मीको पीसीआर परीक्षणका लागि पोखरा पठाएको थियो । जसमा संक्रमित मध्ये ३ जना र स्वास्थ्यकर्मीं ३ जनाको कोरोना रिपोर्ट नेगेटिभ आएको अस्पतालका प्रमुख डा सुशिल मरासीनीले बताए । जेठ ११ गते उनीहरु लगायत ५४ जनाको समूह स्याङजा आएका थिए । विभिन्न साधन प्रयोग गर्दै सुनौलीसम्म आएका उनीहरु सुनौलीबाट भने आ आफ्ना स्थानीय तहमा आइपुगेका हुन् । उनीहरुलाई पुतलीबजार नगरप्रमुख सीमा क्षेत्री, प्रमुख जिल्ला अधिकारी गंगाबहादुर क्षेत्री, अस्पताल व्यवस्थापन समितिका अध्यक्ष लोकराज शर्मा, अस्पतालका मेसु डा सुशिल मरासीनी लगायतले विदाइ गरेका छन् । बुधवार कोरोना मुक्त भएका वालिङका पुरुष जेठ १३ मा र गल्याङका पुरुषको १८ गते गरिएको पीसीआर परीक्षणमा कोरोना संक्रमित भएको पुष्टि भएको थियो । अब जिल्ला अस्पतालको आइसोलेसनमा ३ जना पुरुष उपचाररत छन भने कालिका सामुदासिक अस्पतालको आइसोलेसनमा एक महिलासहित ३१ जना उपचारत छन् । स्याङ्जाका कोरोना संक्रमण देखिएक ६० वर्षीय एक पुरुषको निधन भइसकेको छ । हाल जिल्लामा संक्रमितको संख्या अब ३४ छ ।"
बावुले गरे छोराको हत्या,बुटवल : रुपन्देहीमा फेरि एक किशोरको हत्या भएको छ । गाईफर्मममा ५ जनाको सामूहिक हत्या भएको २४ घण्टा नपुग्दै अर्को विभत्स हत्या भएको हो । रुपन्देहीको कन्चन गाउँपालिका १ कुचेरामा १७ वर्षीय सुदिप कुमाललाई आफ्नै बावुले हत्या गरेको प्रहरीले जनाएको छ । मंगलबार राती घरमा सुतिरहेका छोरालाई आफ्नै बावु रिमबहादुर कुमालले बन्चरो प्रहार गरी हत्या गरेको रुपन्देहीका प्रहरी प्रमुख एसपी हेमकुमार थापाले जानकारी दिए । घटना राती करिब एक बजेको हो ।बन्चरो प्रहार गरी गम्भीर घाइते भएका उनको उपचारका लागि बुटवल लैजाँदै गर्दा मृत्यु भएको प्रहरीले जनाएको छ । बावु रिनबहादुर कुमाललाई पक्राउ गरी अनुसन्धान सुरु गरिएको एसपी थापाले बताए ।
सरकारविरुद्ध न्युरोडमा व्यापारीको प्रदर्शन (फोटोफिचर),"काठमाडौं : न्युरोडका व्यापारीहरु सडक प्रदर्शनमा उत्रिएका छन्। सरकारले लकडाउन खुकुलो पारी सुरक्षित तवरले पसलव्यवसाय सञ्चालन गर्न दिनुपर्ने माग राख्दै व्यवसायी प्रदर्शनमा उत्रेका हुन् । बुधबार न्युरोड, रञ्जना गल्ली, धर्मपथलगायतका ठाउँमा विभिन्न नारा लेखेका प्लेकार्ड बोकेर उनीहरू प्रदर्शनमा उत्रिए। मंगलबार पनि व्यापारीहरुले पसल खोल्दा प्रहरीले बन्द गरिदिएको थियो। बुधबार बिहानैदेखि उनीहरुले पसल खालेका थिए । तर प्रहरीले खोल्न नदिएपछि प्रदर्शनमा उत्रिएका हुन् । कोरोना भाइरस (कोभिड१९) संक्रमण नियन्त्रण गर्न सरकारले चैत ११ गतेदेखि लागू गरेको लकडाउनको प्रभाव सबै क्षेत्रमा परेको छ। सरकारले पछिल्लो पटक यही जेठ ३२ गतेसम्म लकडाउन लम्ब्याए पनि व्यवसायीले विस्तारै पसल खोल्न थालेका छन् ।"
प्यूठानमा थप ६ कोरोना संक्रमित थपिए,"प्यूठान : पछिल्लो एक साताभित्र प्यूठानमा कोरोना संक्रमित थपिने क्रम बढ्दै गएको छ। मंगलबार थप ६ जनामा संक्रमण पुष्टि भएको हो। पछिल्लो पटक थपिएकामध्ये ५ जना माण्डवी गाउँपालिका५ रम्दी र एक जना ऐरावती गाउँपालिका वडा नम्वर १ का हुन्। माण्डवीका ५ जनाको प्रादेशिक जनस्वास्थ्य प्रयोगशाला भैरहवामा गरिएको परिक्षण अनुसार संक्रमण पुष्टि भएको माण्डवी गाउँपालिका अध्यक्ष श्रीधर रोकाले जानकारी दिए। पाँचै जना भारतबाट आएर क्वारेन्टाइनमा बसेका थिए। संक्रमण हुनेको संख्या जिल्लामा १८ पुगेको छ। यसअघि माण्डवी गाउँपालिकामै २ जना, प्यूठान नगरपालिकामा ८ जना, स्वर्गद्धारी नगरपालिका र सरुमारानी गाउँपालिकामा एकएक जनालाई कोरोना लागेको पुष्टि भएको छ। संक्रमित दिनहुँ थपिदै गएपनि उनीहरुलाई आइसोलेसनमा राखेर उपचार गर्नका लागि जिल्लामा संक्रियता देखाइएको छैन्। प्यूठानबाट पठाएका ३ सय ४५ जनाको पिसिआर रिपोर्ट अझै आउन बाँकी रहेको स्वास्थ्य कार्यालय प्यूठानका प्रमुख विशाल सुवेदीले जानकारी दिए। संक्रमितहरु पुष्टि हुने क्रम बढेसँगै स्वाब संकलनको दायरा पनि बढ्दै जाने उनले बताए।"
म्याग्दीमा रोपाईं सुरु : ट्याक्टर र मिनिटिलर हलो प्रयोग,"बेनी : फैलिदो कोरोना भाइरसको जोखिमका बीच हिमाली जिल्ला म्याग्दीका कृषकहरुले वर्षेबाली धान र कोदो रोपाई सुरु गरेका छन्। बुधबार ७८ दिन पुगेको लकडाउनले कृषकको दिनचर्यामा असर पारेको छैन्। माथिल्लो र सिचाईं सुबिधा भएका ठाउँमा कृषकहरुले खेतमा धान रोपाई सुरु गरेका छन्। धवलागिरी, मालिका, मंगला, रघुगंगा, अन्नपूर्ण गाउपालिका र बेनी नगरपालिको माथिल्लो क्षेत्रमा धान र कोदो रोपाई सुरु भएको हो। नियमित वर्षा र पानीको सुविधा भएपछि रोपाई गर्न थालेको मंगला गाउँपालिका५ छिसवाङका कृषक छेमबहादुर पुनले बताए। कोरोनाको डर भएपनि भौतिक दुरी र स्वास्थ्य सतर्कता अपनाएर रोपाईं गर्न थालेका छौ, उनले भने छिमेकमा अर्मपर्म गरेर रोपाईं गरेका छौं। पानी परिरहेकाले सजिलो भएको छ। छिसवाङ, पिपलबोट, खोप्टी, पिपलबोट, सेराफाँट म्याग्दीमा धेरै धान खेती हुने ठाउँ हो। गहुँ छरेको र हिउदे बाली नलगाएको खेतमा जेठको अन्तिम साताबाट रोपाई गर्छन्। जेठमा ढिला पाक्ने जातको धान रोप्छन्। मकै लगाएको खेतमा भने असारको अन्तिमतिर रोपाईं हुन्छ। कृषि ज्ञान केन्द्र म्याग्दीको अभिलेख अनुसार जिल्लाभर तीन हजार ८९२ हेक्टर क्षेत्रफलमा धान खेती हुन्छ। गौरीया, जेठो बुडो, जर्नेली, पहेँले, मार्सी, ताकमारे, भट्टे, छमरुङ, माछापुच्छ्रे, अन्नपूर्ण ३, खुमल ४, खुमल १०, लुम्ले २ लगायतका उन्नत जातका धान खेती हुने गर्छ। वार्षिक चार हजार मेट्रिक्टन धान उत्पादन हुने तथ्याङ्क छ। उच्च पहाडी क्षेत्रमा भिरालो जमिन र सिचाई आवश्यक नपर्ने घैया जातको धान खेति हुन्छ। विगतका वर्षमा मजदुरको अभावका कारण खेतीबाली लगाउन र भित्र्याउन समस्या हुने गरेको थियो। अध्ययन, रोजगारी र व्यापार ब्यवसायका लागि सहरी क्षेत्रमा गएकाहरु लकडाउनपछि गाउँ फर्किएका छन्। परिवारका सबै सदस्य घरमै भएकाले खेतीबाली लगाउन सजिलो भएको मंगला५ पिपलबोटका डिलबहादुर विकले बताए। कोरोनाले गर्दा यसपाली खेतीबाली लगाउन खेताला खोज्न परेको छैन, उनले भने काम गर्ने मान्छे घरमै छन्। पछिल्लो समय कृषि औजार र उपकरणको प्रयोगप्रति कृषकको आकर्षण बढेको छ। हल गोरुको विकल्पमा मिनिटिलर हलो, ट्याक्टरको प्रयोग गर्न थालेका छन्। ठूला गह्रा भएका र फाँटका खेतमा बाँझो जोत्नेदेखि रोपाई गर्न ट्याक्टर र मिनिटिलर प्रयोग गरेका छन्। गोरुले एक दिनमा जोत्ने खेत ट्याक्टर र मिनिटिलरले एकै घण्टामा सक्ने हुँदा काम छिटो हुने छिसवाङका कृषक हेमबहादुर पुनले बताए। लकडाउनको फुर्सदलाई सदुपयोग गरेर कतिपय कृषकहरुले वर्षौदेखि बाँझिएको खेतबारीमा झाडी फाडेर खाद्यान्न, दलहन र फलफुल खेती सुरु गरेका छन्। सिचाई सुविधाको विस्तार, गुणस्तरीय मल, विउको उपलब्धता, कृषकमा ब्यवसायिक भावनाको विकासका साथै यान्त्रिकरणको आवश्यकता रहेको कृषकहरु बताउँछन्।"
"प्रहरीको गाडीले दुर्घटना गरायो, पीडितलाई नै ५० हजार तिराइयो","विराटनगर : विराटनगर महानगरपालिका३ दूधफारमनजिक प्रहरीकै गाडीका कारण भएको दुर्घटनामा पीडित युवालाई पैसा तिराएर प्रहरीले अर्को बद्मासी गरेको छ । जिल्ला प्रहरी कार्यालय मोरङको अपराध अनुसन्धान शाखामा कार्यरत प्रहरी निरीक्षक मिलन थापाले चलाएको बा २ झ ४४०७ नम्बरको गाडीका कारण शनिबार साँझ दुर्घटना भएको थियो । थापाले चलाएको गाडी विराटनगर १२ बस्ने २२ वर्षीय महेन्द्र राईले चलाएको को ३३ प १५५० नम्बरको मोटरसाइकलमा ठोक्किएर दुर्घटना भएको थियो। थापाले गाडी एक्कासी ट्रन गराउँदा उत्तरबाट आइरहेको मोटरसाइकलमा ठोक्किएर दुर्घटना भएको प्रत्यक्षदर्शीको भनाइ छ । त्यतिबेलै प्रहरीले राईलाई पक्राउ गरेर रातभर हिरासतमा राख्यो । दुर्घटना गराएर गाडीमा क्षति पुयाएको भन्दै पीडित राईलाई भोलिपल्ट ५० हजार रुपैयाँ तिर्ने कागज गराएर छाडेको पाइएको छ । आफ्नै गल्तीले दुर्घटना भएको भए पनि स्वास्थ्य परीक्षणका क्रममा मोटरसाइकल चालकले मादक पदार्थ सेवन गरेको खुलेपछि प्रहरीले उनलाई हिरासतमा राखेर बार्गेनिङ थालेको स्रोतको भनाइ छ । तर प्रहरीको गाडीका चालक रहेका इन्सपेक्टर थापाको भनेस्वास्थ्य परीक्षण भएन । सवारी साधन एकआपसमा ठोक्किएर भएको दुर्घटनामा मापसे गरेनगरेको र चालकको स्वास्थ्य अवस्था ठीक भएनभएको विषयमा दुवै साधनका चालकको स्वास्थ्य परीक्षण गराइन्छ । तर मोटरसाइकल चालकको मात्रै स्वास्थ्य परीक्षण गरेर इन्सपेक्टर थापालाई भने उन्मुक्ति दिएको देखिन्छ। दुहवीतिरबाट आउँदै गर्दा दूधफारम नजिक आइपुगेपछि एउटा सेतो गाडी एक्कासी मोडिएर आइपुग्यो, मोटरसाइकल चालक राईले भने, लेन मिच्दै गाडी मेरै लेनमा आइपुगेपछि जोगाउन खोज्दाखोज्दै सम्भव नै भएन । गाडी मोटरसाइकलमा आएर ठोक्किए पनि प्रहरीको गाडीलाई मोटरसाइकलले हानेको भन्दै पक्राउ गरिएको उनले बताए। आफूले मापसे गरेका बेला गाडी चलाएर गल्ती गरेको स्वीकार गर्दागर्दै प्रहरीले भने आफ्नो गल्ती र कमजोरीलाई लुकाएको उनको भनाइ छ । लेन मिचेर प्रहरीको गाडीले गराएको दुर्घटनामा आफूलाई मात्रै एकलौटी पेल्ने काम भएको र प्रहरीका चालकलाई उन्मुक्ती मिलेकोमा आश्चर्य लागेको उनको गुनासो छ । मलाई रातभर थुनेर ५० हजार रुपैयाँ नतिरेमा मुद्दा चलाउँछौं भन्दै प्रहरीले धम्क्याए, उनले भने, म हिरासतमै रहेका बेला भोलिपल्ट अभिभावक र आफन्त आएर पैसा तिर्ने कागजमा हस्ताक्षर गरिदिएपछि मात्रै मलाई छाडियो । राईले आफ्ना कुरा राख्न नदिइकन एकलौटी रुपमा पेलेर दुर्घटनाको दोषी देखाउने काम गरेको गुनासो पनि गरे। रातभर थुनेकाले आफूमाथि प्रहरीले अरु थप कारबाही गर्न सक्ने भयका कारण अभिभावक र आफन्त प्रहरीले भने जति पैसा दिन तयार भएको राईको भनाइ छ । बाहिर निस्किएर पनि आफूलाई बोल्न नदिएको र केही बोलेमा मुद्दा चलाउने भनेर धम्क्याउने काम भएको उनको गुनासो छ। सुरुमा ९० हजार मागिए पनि तिर्न नसक्ने बताएपछि कागज गर्दै असार १ गतेसम्ममा ५० हजार बुझाउने सर्तमा आफूलाई छाडिएको जानकारी दिए । खोटाङ घर भएका राई विराटनगरमा डेरा बस्छन् । लकडाउनले खान नै नपाउने अवस्था छ यति धेरै पैसा कहाँबाट ल्याएर तिर्नु राईले भने। सवारी साधन अपुग भएपछि लकडाउन अवधि भरका लागि खानेपानी सरसफाई डिभिजन कार्यालयको उक्त गाडी जिल्ला प्रशासन कार्यालय मोरङले प्रहरीलाई उपलब्ध गराएको थियो । तर त्यस दिनको ड्युटी अफिसर समेत रहेका इन्सपेक्टर थापाले बिना जानकारी व्यक्तिगत प्रयोजनका लागि लिएर गएको गाडी दुर्घटनामा परेपछि भने ड्युटीका क्रममा घटना भएको भन्ने देखाइएको छ। त्यतिबेला गाडीमा लेखापाल प्रहरी नायब निरीक्षक राधाकृष्ण दाहालसमेत रहेको बताइए पनि दाहाल नभएको र इन्सपेक्टर थापा मात्रै रहेको भन्ने बनाइएको छ । इन्सपेक्टर थापाले मोटरसाइकल चालक युवा रहेको र मुद्दा चलाउँदा भविष्य विग्रने भएपछि दुर्घटनाबाट क्षति पुगेको गाडी बनाउने पैसा दिने भएकाले घटनालाई सहज बनाएर लगिएको बताए। पैसा लिनै पर्ने भयो ः एसपी अधिकारी मोरङ प्रहरी प्रमुख एसपी विश्व अधिकारीले दुर्घटनाबाट क्षति पुगेको गाडी बनाउनका लागि मोटरसाइकल चालकसँग पैसा लिनै पर्ने अवस्था आएको बताए। दुर्घटनाबाट सरकारी सवारीमा क्षति पुगेकाले गाडी बनाउन लाग्ने आधा पैसा इन्सपेक्टर आफैँले बेहोर्नु पर्ने छ, उनले भने, आधा मोटरसाइकल चालकसँग नलिए कहाँको पैसाले गाडी बनाउनु ? उनले तत्काल हेर्दा मापसे गरेको चालकले चलाएको मोटरसाइकलले सरकारी गाडीमा ठक्कर दिएको देखिने बताए । दुर्घटनामा कसको गल्ती थियो भन्ने कुराको थप छानबिन भइरहेकाले दोषी देखिनेमाथि भने कारबाही हुने अधिकारीले बताए। उनले ड्युटीका क्रममा दुर्घटना भएकाले इन्सपेक्टरको स्वास्थ्य परीक्षण गराउन आवश्यक नभएको बताए । भने, मापसे गरेकाले यो दुर्घटनामा मोटरसाइकल चालककै गल्ती छ । त्यही भएर उसले गाडी बनाउने पैसा तिर्नुपर्छ भन्ने कुराबाट कुनै पनि हालतमा पछि हट्न सकिँदैन । माथिल्लो निकायमा थिएन जानकारी कुनै घटना हुँदा माथिल्लो निकायमा जानकारी गराउनु पर्ने भए पनि मोरङ प्रहरीले यस विषयमा प्रदेश १ प्रहरी कार्यालय र प्रहरी प्रधान कार्यालयमा समेत जानकारी नगराएको पाइएको छ । दुवै निकायले जिप्रका मोरङलाई घटनाको जानकारी नगराएको विषयमा मौखिक स्पष्टिकरण सोधिसकेका छन्। घटना भएको भोलिपल्ट प्रदेश १ प्रहरी प्रमुख डीआईजी ईश्वरबाबु कार्कीले यस बारेमा आफूलाई कुनै जानकारी नभएको बताएका थिए । नेपाल प्रहरीका केन्द्रीय प्रवक्ता डीआईजी निरजबहादुर शाहीले घटनालाई गोप्य राख्न खोजिएको विषयमा प्रहरी प्रधान कार्यालयको ध्यानआकर्षण भइसकेकाले प्रहरी भए पनि गल्ती गर्नेलाई उन्मुक्ती नमिल्ने बताए । छानबिन समितिमाथि नै शंका दुर्घटनाको छानबिन मोरङ प्रहरी प्रवक्ता डीएसपी मानबहादुर राईको नेतृत्वमा तीन सदस्यीय आन्तरिक छानबिन समिति मंगलबार गठन गरिएको छ । घटनाको सत्यतथ्य र वास्तविकता पत्ता लगाउँदै एक साता भित्रमा प्रतिवेदन बुझाउने गरी समितिलाई समय दिइएको छ । तर एउटै कार्यालयमा कार्यरत प्रहरी अधिकारीबाट छानबिन भएर घटनाको वास्तविकता बाहिर आउने कुरामा मोटरसाइकल चालकका आफन्तले शंका व्यक्त गरेका छन्। यो घटनाको सत्यतथ्य लुकाउन मोरङ प्रहरीले निक्कै प्रयत्न गरिरहेको छ । मोटरसाइकल चालकलाई लगेर थुन्नु र पैसा तिराउनुले यसको पुष्टि हुन्छ, एक आफन्तले भने, यति हुँदा हुँदै पनि त्यही कार्यालय भित्रबाट गठन भएको छानबिन समितिको निश्पक्षतामा प्रश्न खडा भएको छ । हामीलाई कुनै विश्वास नभएको यो समिति गठन बेकार हो । उनले यो घटनाबाट बर्दी र बन्दुकका आडमा जे गर्दा पनि हुन्छ भन्ने प्रहरीले देखाउन खोजेको बताए। घटनाका प्रत्यक्षदर्शी र मोटरसाइकल चालक राईले समेत इन्सपेक्टर थापाले मापसे गरे जस्तो देखिएको बताएका छन् । तर थापाले भने आफूले मापसे नगरेको बताउँदै आएका छन् । प्रदेश १ प्रहरी कार्यालय विराटनगरका प्रवक्ता डीएसपी सुमनकुमार तिमल्सिनाले घटनाका बारेमा मोरङले आन्तरिक छानबिन थालेको बताउँदै प्रदेश प्रहरी कार्यालयबाट पनि आफ्नै हिसाबले छानबिन गर्ने काम भइरहेको जानकारी दिए।"
दार्चुलाका पहिलो कोरोना संक्रमित डिस्चार्ज,दार्चुला : कोरोना भाइरस (कोभिड१९) संक्रमण देखिएका महाकाली नगरपालिका ६ का २१ वर्षीय युवक निको भएर घर फर्किएका छन् । भारतको उत्तर प्रदेश्बाट मजदुरी गरी फर्किएका ती युवकमा कोरोना संक्रमण देखिएपछि जिल्ला अस्पताल दार्चुलाको आइसोलेसनमा भर्ना गरिएको थियो । महाकाली नगरपालिकाको महेन्द्र नमूना मावि खलंगाको क्वारेन्टाइनमा रहेको बेला ती युवकमा कोरोना देखिएको हो । जेठ १५ गते थ्रोट स्वाब परीक्षणको क्रममा कोरोना पोजिटिभ देखिएपछि जिल्ला अस्पतालको आइसोलेसनमा भर्ना गरिएका युवाको जेठ १७ र जेठ २३ गते गरिएको दोस्रो र तेस्रो पीसीआर रिपोर्ट नेगेटिभ आएपछि मंगलबार डिस्चार्ज गरिएको जिल्ला अस्पताल दार्चुलाका डाक्टर गजेन्द्र दुवालले बताए । मंगलबार मात्रै महाकाली नगरपालिका ८ का २४ वर्षीय पुरुषमा कोरोना पोजिटिभ देखिएपछि आइसोलेसनमा भर्ना गरिएको जिल्ला अस्पताल दार्चुलाले जनाएको छ।
मालिकार्जुनमा पहिरोले दुई घरमा क्षति,"दार्चुला : जिल्लाको मालिकार्जुन गाउँपालिका ३ मा पहिरो जाँदा दुई घरमा क्षति पुगेको छ । मंगलबार राती भएको अबिरल वर्षाका कारण भंगालोले बाढीको रुप लिँदा मालिकार्जुन गाउँपालिका ३ प्रेमनगर क्षेत्रका नानाराम टमटा र कृष्ण सिंह धामीको घरमा आशिंक क्षति पुगेको छ भने मालिकार्जुन गाउँपालिका २ न्वालपानीमा पनि प्रसूति गृहको टिनको छानो उडाएर पूर्णरुपमा क्षति पुगाएको सोही ठाउका स्थानीय शेरसिंह रावतले बताए । मालिकार्जुन गाउँपालिका बाढीको उच्च जोखिममा रहेको छ ।२ वर्षअघि पहिरोमै पुरिएर एकजनाको ज्यान समेत गएको थियो । जेठ महिनामै पहिरो जान थालेपछि मालिकार्जुनबासी त्रसित बनेको मालिकार्जुन गाउँपालिकाका अध्यक्ष नरेन्द्र धामीले बताए। मंगलबार राती क्षति भएका घर र प्रसूति गृहको क्षतिको विवरणबारे अवलोकन गर्न गाउँपालिका अध्यक्ष नरेन्द्र सिंह धामी, वडाध्यक्ष रुद्रेसिंह धामी, मालिकार्जुन प्रहरी चौकीका असई तेज खड्कालगायतको टोली घट्नास्थल पुगेको छ । गाउँपालिका अध्यक्ष नरेन्द्र सिंह धामीले क्षतिको एकिन गरी क्षतिपूर्ति उपलब्ध गराउन पहल गर्ने आश्वासन दिएका छन्।"
"बजार सुनसान, गाउँमा खेतीको तामझाम","भोजपुर : भोजपुर नगरपालिका बोखिमकी प्रतिमा राई र उनको परिवार गत चैत अन्तिमतिरै गाउँ फर्के । लकडाउनले बजार ठप्प भएपछि होटल बन्द गरेर गाउँ फर्केका हुन् । व्यापार चौपट बनेपछि गाउँ फर्केर आफ्नो पाखोबारी खनजोत गरे । उनीहरु यतिबेला बर्खे खेती लगाउन व्यस्त छन् । पसल बन्द गरेर बजार बस्नुभन्दा गाउँमा खेती लगाउँदा समयको उत्तम सदुपयोग भएको उनी सुनाउँछिन् । लकडाउन खुल्ने कुनै छाँटकाँट छैन, बजार पुरै बन्द, होटल पनि बन्द, अनि के गर्दै बस्नु, प्रतिमाले भनिन्, बरु गाउँमै मेलापात गर्यो, पाखोबारीमा बाली लगायो, काम पनि माम पनि हुने, गाउँ नै उत्तम विकल्प बनेको छ। कोभिड १९ को सावधानी अपनाउँदै सरकारले लगाएको लकडाउनका कारण शहर, बजार सुनसान बनेका छन् । बजारका मानिसहरु धमाधम गाउँ फर्किएपछि शहरबजारको तुलनामा गाउँ निकै चहलपहल देखिन्छ । खेतीको सिजन पनि सुरु भएकाले अधिकांश सदरमुकाम र बजारबासीहरु गाउँ फर्किएकाले गाउँमा खेती र जमघटको निकै तामझाम बढेको छ । बजारमा व्यापारव्यवसाय गर्ने कुनै सिप नचलेपछि गाउँ नै अन्तिम विकल्प बनेको छ । रोगभन्दा पनि दुई छाकको जोहो गर्न खेतीतर्फ उनीहरु उत्साहित देखिन्छन् । शहर, बजारभन्दा गाउँ नै सुरक्षित भएको भन्दै सर्वसाधरण घर फर्केको भोजपुर नगरपालिका ४, सिद्देश्वरका तारा चौहानले बताइन् । भनिन्, लकडाउनमा किनेर मात्रै कतिदिन सक्नु, गाउँमा धेरै काम पनि छ, मेलापातको काम र परिवार, छरछिमकेमा राम्रो भलाकुसारी हुन्छ। सदरमुकाम बसोबास गर्ने करिब ३ हजार संख्याका सर्वसाधरणहरु गाउँ फर्केका छन् । सदरमुकाममा भाडामा बस्नेहरु व्यापारी, कर्मचारी, विद्यार्थी, गृहिणी सबै गाउँ हिँडेपछि केहि स्थानीयबाहेक बस्ती खाली जस्तै छ । लकडाउनले बजारमा पहिले जस्तो मान्छे भेटिंदैनन्, भाडा गरेर बस्नेहरु सबै गाउँ हिँडिसके, हामी पनि घरमा ताला लगाएर गाउँ जाने सोच छ, स्थानीय दालामु शेर्पाले सुनाइन् । घरमा बस्ने कोहि नभएपछि लकडाउन नसिद्दिएसम्म गाउँतिर बरालिने विकल्प बनेको उनले बताइन् । सम्भाव्य सक्रमणबाट जोगिनकै लागि शहरमा विभिन्न सेवा, पेशा र व्यवसाय गर्दै आएका गाउँ फर्किएपछि बजार सुनसान बनेको स्थानीय चरण श्रेष्ठको भनाइ छ । लकडाउनका कारण व्यापारव्यवसाय पनि धराशायी बनेको छ । खाद्यान्न किराना र केहि हार्डवेयरका पसलबाहेक सबैजसो व्यवासाय ठप्प छ । विगतका तुलनामा ६० प्रतिशतसम्म व्यापार घटेको सुनाउँदै सल्मा उदासले सामान किन्न आउने ग्राहकमा कोरोनाको मनोवैज्ञानिक त्रास पाइएको बताइन् । उपभोग्य समान नियमित आपूर्ति भए पनि बढ्दो मनोवैज्ञानिक त्रासले आवश्यकताभन्दा बढी सामान खरिद गरेर राखिदिने क्रमले मागअनुसारको आपूर्तिमा असहज भएको उनले बताइन् । भनिन्, मनोवैज्ञानिक त्राससँगै ग्राहकले दैनिक उपभोग्य खाना पकाउने ग्यास, दाल, चामल, चिनी, नून जस्ता चिजबिज आवश्यकताभन्दा बढी नै किनेर लैजाने गरेका छन्।"
डाँका मुद्दाका आरोपी छ वर्षपछि पक्राउ,राजविराज : लकडाउनका बेला घर आएको मौका छोपी प्रहरीले ६ वर्षदेखि फरार रहेका डाँका मुद्दाका एक अभियुक्तलाई पक्राउ गरेको छ । पक्राउ पर्नेमा सप्तरीको सुरूङगा नगरपालिका ८ का ३२ वर्षीय अनिलकुमार राम रहेको जिल्ला प्रहरी कार्यालय सप्तरीका डिएसपी तिलक भारतीले बताए । गोसाई चौधरीको जाहेरीमा सप्तरी जिल्ला अदालतले २०७१ असार १७ गते रामलाई डाँका मुद्दामा तीन वर्ष कैद सजायको फैसला गरेको थियो । इलाका प्रहरी कार्यालय कडोरबोना सप्तरीबाट खटिएको प्रहरी निरीक्षक रामराजा केशरीसहितको प्रहरी टोलीले रामलाई घरबाटै पक्राउ गरेको हो । लकडाउनका बेला काठमाडौंबाट घर आएको सूचना पाएपछि एक सातादेखि उनको घर वरिपरी सादा पोशाकमा प्रहरी परिचालित गरेको थियो । घरबाट निक्लिए लगत्तै डाँका मुद्दाका फरार अभियुक्तलाई ६ वर्षपछि पक्राउ गरिएको प्रहरी निरीक्षक केशरीले बताए । सप्तरी जिल्ला अदालतको आदेशमा रामलाई राजविराजस्थित कारागारमा कैदका लागि पठाइएको छ ।
रोल्पामा थप एकजनामा कोरोना पुष्टि,रोल्पा : रोल्पामा एक महिलामा कोरोना संक्रमण पुष्टि भएको छ। पुर्वी रोल्पाको सुनिलस्मृति गाउँपालिका८ की २५ वर्षीया महिलामा कोरोना संक्रमण पुष्टि भएको हो। भेरी अञ्चल अस्पताल नेपालगञ्जमा गरिएको स्वाब परीक्षणमा महिलामा कोराना संक्रमण देखिएको जिल्ला जनस्वास्थ्य कार्यालयका प्रमुख अनिल केसीले जानकारी दिए। भारतबाट फर्किएकी उनी क्वारेन्टाइनमै छन्। सुनिल स्मृति गाउँपालिकाको वडा नम्बर ८ का विभिन्न क्वारेन्टाइनमा रहेका १ सय ६७ जनाको स्वाब परीक्षणका लागि पठाईएको भएपनि सबैको रिपोर्ट आएको छैन्। सुनिलस्मृति गाउँपालिकाका५ मा २ र वडा नम्बर ६ मा १ सहित तीन पुरुषमा यस अघि नै कोरोना संक्रमण पुष्टि भएको थियो। बुधबार १ महिलामा संक्रमण देखिएसँगै सुनिलस्मृति गाउँपालिकामा ४ जनामा कोरोना संक्रमण देखिएको छ। जेठ २५ गते गरिएको स्वाब परीक्षणबाट तीन पुरुषमा कोरोना संक्रमण देखिएको थियो। उनीहरुको स्वास्थ्य अवस्था सामान्य रहेको जनाइएको छ। विषयगत स्वास्थ्य शाखाकी प्रमुख सावित्रा थापाका अनुसार सुनिल स्मृति गाउँपालिकाबाट मात्र २ सय ७६ जनाको स्वाव परीक्षणका लागि पठाइएको छ।
"कर्णाली दुर्घटना अपडेट : ३१ को जीवितै उद्धार, २ को मृत्यु, ६ जना वेपत्ता",सुर्खेत : कालिकोटमा भएको टिप्पर दुर्घटनामा दुई जनाको मृत्यु भएको छ । यस्तै ६ जना वेपत्ता भएका छन् । बुधबार बिहान भारतबाट आएकाहरुलाई क्वारेन्टाइनतर्फ लैजाँदै गर्दा ना ८ ख ५१३३ नम्बरको टिप्पर लालीघाटको भीरबाट कर्णाली नदीमा खसेको थियो । कर्णाली प्रदेश प्रहरी कार्यालयका अनुसार ३९ जना यात्रु बोकेर टिप्पर रास्कोटतर्फ जाँदै थियो । दुर्घटनामा नदीमा बगेका ३१ जनालाई जीवितै उद्धार गरिएको आन्तरिक मामिला तथा कानुन मन्त्रालयले जनाएको छ । यस्तै दुई जनाको शव भेटिएको र बाँकी ६ वेपत्ता भएको र खोजी भइरहेको बताइएको छ मन्त्रालयले जनाएको छ । । यस्तै घाइतेको उद्धारका लागि नेपाली सेनाको हेलिकप्टर पठाउने तयारी भइरहेको आन्तरिक मामिला तथा कानुन मन्त्री नरेश भण्डारीले जानकारी दिए । उद्धार गरिएका मध्ये चार जना गम्भीर घाइते छन् । यसैबीच मुख्यमन्त्री महेन्द्रबहादुर शाहीले दुर्घटनाप्रति दुख व्यक्त गरेका छन् । आफ्नो निर्वाचन क्षेत्रमा भएको दुर्घटनाले दुखिदु तुल्याएको भन्दै मुख्यमन्त्री शाहीले घाइतेको उपचार र वेपत्ताको खोजीका लागि सबै संयन्त्र परिचालन गरिएको जानकारी दिएका छन् ।
दार्चुलामा नि:शुल्क स्वास्थ्य सेवा दिँदै डा केसी,"दार्चुला : डा गोविन्द केसी दार्चुलाका दुर्गम गाउँपालिकाका स्वास्थ्य चौकीमा पुगेर जनतालाई नि:शुल्क स्वास्थ्य सेवा प्रदान गरिरहेका छन्।व्याँस गाउँपालिका र मार्मा गाउँपालिकामा सेवा दिएका डा केसी अपिहिमाल गाउँपालिका पुगेका छन्।अपिहिमाल गाउँपालिकाको खण्डेश्वरी स्वास्थ्यचौकीमा जनतालाई दुई दिन नि:ल्क स्वास्थ्य सेवा प्रदान गर्ने कार्यक्रम रहेको डा केसीले बताए । दार्चुला जिल्लाको अवस्था हेर्दा निकै दयनीय छ । विगत ३ दशकदेखि दार्चुलामा नबौं तहको डाक्टरको दरबन्दी खालिछ । अहिलेसम्म कसैले चासो देखाएका छैनन् । सामान्य बिरामी हुँदा बिरामीले भारतको पिथौरागढ, धनगढी ,नेपागन्ज,काठमाडौ धाउनुपर्ने बाध्यता कायमै रहेका बेला डा गोबिन्द केसीले सेवा प्रदान गर्दा दार्चुलेली निकै खुसी भएका छन्। गाउँमा डाक्टर पुगेर निशुल्क स्वास्थ्य सेवा पाएपछि दुर्गम गाउँका स्थानीय खुसी भएका छन् । डाकेसी शनिबार मार्मा गाउँपालिका पुगेका थिए।आइतबार र सोमबार स्वास्थ्य सेवा प्रदान गरेका केसी मंगलबार दुर्गम गाउँपालिका अपिहिमाल उक्लिएका थिए। अपिहिमालको खण्डेश्वरी स्वास्थ्यचौकीमा दुई दिन निशुल्क स्वास्थ्य सेवा प्रदान गर्ने डाक्टर गोविन्द केसीले बताए। घण्टौं पैदल हिँडेर दुर्गम क्षेत्रमा पुगेका डाक्टर गोविन्द केसीलाई दार्चुलाका सबैभन्दा विकट मानिने व्याँस, अपिहिमाल, मार्मा गाउँपालिकाका साथै जिल्ला अस्पताल दार्चुला र गोकुलेश्वर अस्पतालमा समेत उनले स्वास्थ्य सेवा प्रदान गरेका छन्।"
जुम्लामा १८ जनाले आठ दिनमै जिते कोरोना,"सुर्खेत : कर्णाली स्वास्थ्य विज्ञान प्रतिष्ठान जुम्लाको आइसोलेसनमा रहेका १८ जना कोरोना संक्रमित घर फर्किएका छन् । उनीहरु कोरोना संक्रमण पृष्टि भएको आठ दिनमै निको भएपछि मंगलबार राती घर फर्किएका हुन् । आठ दिनमै कोरोना जीतेर घर फर्किनेमा भारतबाट फर्केका स्थानीयदेखि स्वास्थ्यकर्मी र सुरक्षाकर्मी समेत रहेका छन् । यही जेठ १९ गते प्रतिष्ठानले सार्वजनिक गरेको पीसीआर परीक्षण रिपोर्ट अनुसार उनीहरुलाई कोरोना संक्रमण भएको पृष्टि भएको थियो । भारतबाट फर्केर जुम्लास्थित कर्णाली प्राविधिक शिक्षालयमा क्वारेन्टाइन बसेका नागरिक, स्वास्थ्यकर्मी र सुरक्षाकर्मीको सबैको आरडीटी र पीसीआर परीक्षण गर्दा दुबै रिपोर्ट पोजिटिभ देखिएपछि उनीहरुलाई कर्णाली स्वास्थ्य विज्ञान प्रतिष्ठानको आइसोलेसनमा राखिएको थियो । आइसोलेसनमा उपचारका क्रममा चाँडै निको भएपछि १८ जनाकै पुन पीसीआर परीक्षण रिपोर्ट नेगेटिभ देखिएको छ । कोरोना जीतेर घर फर्कनेमा जुम्ला सिंजा गाउँपालिकाका ६ जना, हिमा गाउँपालिकाका चारजना, जुम्लामा कार्यरत पाँचजना सुरक्षाकर्मी र तीनजना स्वास्थ्यकर्मी रहेका छन् । कोरोना जीतेर घर फर्किएकालाई प्रमुख जिल्ला अधिकारी भूपेन्द्र थापा, प्रतिष्ठानका रजिष्ट्रार विश्वराज काफ्ले, प्रहरी नायव उपरीक्षक लालबहादुर धामी लगायत सरोकारवाला निकायको टोलीले खादा र मालासहित विदाइ गरेका हुन् । 'उनीहरुलाई कोरोना संक्रमण कहिले भएको हो । थाहा भएन । तर छोटो समयमा नै कोरोना जीतेर घर फर्किनु खुसीको कुरा हो,' प्रतिष्ठानका रजिष्ट्रार काफ्लेले भने, 'व्यक्तिमा कोरोना संक्रमण भएको लामो समय, इम्युनिटी पावर र उपचारमा राम्रो ख्याल राखेका कारण उनीहरुले छिट्टै कोरोना जीतेको हुनसक्छ।' उनका अनुसार कोरोना जीतेर फर्किएकालाई घरमा पनि सावधानी अपनाउन सुझाइएको छ । हाल प्रतिष्ठानको आइसोलेसन कक्षमा थप आठजना कोरोना संक्रमितलाई राखिएको छ । उनीहरु पनि केही दिनमै कोरोना जीतेर घर फर्किने तयारीमा रहेको काफ्लेले बताए । प्रमुख जिल्ला अधिकारी भूपेन्द्र थापाले घर फर्किएका सबैलाई बधाइ दिँदै स्वास्थ्यकर्मी र सुरक्षाकर्मीलाई इतिहासले नायक बनाउने हौसला दिए । कोरोना जितेर फर्किएका एक व्यक्तिले सावधानी अपनाए सजिलै कोरोना जित्न सकिने बताए । प्रतिष्ठानका विशेषज्ञ डाधिरज गुरुङले कोरोना जीतेर घर फर्किए पनि केही हुन्न भन्दै खेलवाड नगर्न र थप सचेत रहन सुझाब दिएका छन् ।"
दुई हप्ता वितिसक्दा पनि कोरोना रिपोर्ट आएन,"दार्चुला : दार्चुलाबाट संकलन गरी धनगढी पठाइएका थ्रोट स्याबको नमूना रिपोर्ट दुई साता वितिसक्दा पनि आएको छैन । जेठ १७ गते जिल्लाका ९ वटै स्थानीय तहका क्वारेन्टाइनमा रहेका व्यक्तिको थ्रोट स्वाब परीक्षणको लागि धनगढी पठाइएको थियो । कुल २२७ जनाको स्वाब पठाइएकोमा आइतबारसम्म ६ जना महिलासहित ७३ जनाको रिपोर्ट मात्रै आएको छ ।अझै १४८ जनाको रिपोर्ट आउन बाँकी रहेको स्वास्थ्य कार्यालय दार्चुलाका खोप सुपरभाइजर विरेन्द्रप्रसाद भट्टले बताए । रिपोर्ट आउन ढिलाइ हुँदा लामो समयदेखि क्वारेन्टाइनमा बसेकाहरु समस्यामा छन् । थ्रोट स्याब संकलन गरिएका महाकाली नगरपालिकामा ४८ जना मध्ये आइतबारसम्म २ जना महिलासहित ४२ जनाको रिपोट नेगेटिभ आएको छ । यस्तै शैल्यशिखर नगरपालिकामा ४७ जनाको परीक्षण गरिएकोमा आइतबार ४ जना महिलासहित २६ जनाको रिपोर्ट नेगेटिभ आएको छ । अपि हिमाल गाउँपालिकामा ५ जनाको स्वाब संकलन गरीएकोमा पाँचैजनाको रिपोर्ट नेगेटिभ आएको स्वास्थ्य कार्यालय दार्चुलाका जनस्वास्थ्य अधिकृत जयराज भट्टले बताए।उनले भने जेठ १७ गते महाकाली नगरपालिकामा ४८ जना, नौगाड गाउँपालिकामा ३२ जना, मालिकार्जुन गाउँपालिकामा १८ जना, लेकम गाउँपालिमामा ३५ जना, शैल्यशिखर नगरपालिकामा ४७ जना, व्यास गाउँपालिकामा १२ जना, दुहुँ गाउँपालिकामा २५ जना, अपि हिमाल गाउँपालिकामा ५ जना तथा मार्मा गाउँपालिकामा ५ जनाको नमूना संकलन गरिएको थियो । यस्तै जेठ ८ गते जिल्लाका ६ वटा स्थानीय तहबाट १०३ जनाको स्याब संकलन गरिएकोमा आइतबारसम्म ९० जनाको रिपोर्ट आएको छ भने अझै १३ जनाको रिपोर्ट आउन बाँकी रहेको स्वास्थ्य कार्यालय दार्चुलाले जनाएको छ।"
भारतले कब्जा गरेको जग्गाबारे लिखित जवाफ पेश गर्न सर्वोच्चको आदेश,"काठमाडौं : भारतले कब्जा गरेको नेपालको भूभाग फिर्ता ल्याउन माग दायर रिटमा सर्वोच्च अदालतले लिखित जवाफ पेस गर्ने आदेश दिएको छ । न्यायाधीश प्रकाशकुमार ढुंगानाको एकल इजलासले नेपाल सरकारलाई १५ दिनभित्र जवाफ पेस गर्न आदेश दिएको हो । रिट सार्वजनिक सरोकारको विषयसमेत भएकाले अग्राधिकार दिइ सुनुवाइ गर्नसमेत आदेश दिइएको । गत वैशाख २६ गते भारतले नेपालको दार्चुला जिल्लाको भूभाम कब्जा गरेर सडक उद्घाटन गरेको थियो । भारतसँग वार्ता गरी वर्षौदेखि कब्जा भूमि फिर्ता ल्याउन सरकारका नाममा परमादेश जारी गर्न मुख्य माग राखी वैशाख २९ गते अधिवक्ताहरु दीपेन्द्र अधिकारी, केशरजंग केसी र लोकेन्द्र ओलीले रिट दायर गरेका थिए । रिटमा भारतसँग वार्ता गरी भूमि फिर्ता लिन नसक्ने हो भने अरु विकल्पमा गइ कब्जा भूमि फिर्ता ल्याउन माग गरिएको छ । नेपालसँग भएका प्रमाणले लिपुलेक कालापानी र लिम्पियाधुरासम्मको भूमि नेपालकै भएको देखाउँछ तर ती भूभाग वर्षौदेखि भारतको कब्जामा छन् । सोमबार भएको सुनुवाइमा १५ जना कानुन व्यवसायीले बहस गरेका थिए ।"
गाउँपालिकाको क्वारेन्टाइनमा बसेका एकजनाको मृत्यु,सन्धिखर्क : अर्घाखाँची मालारानी गाउँपालिकाको क्वारेन्टाइनमा बसेका एकजना पुरुषको मृत्यु भएको छ।बुटवलबाट उपचार गरी फर्किदै गर्दा उनको मृत्यु भएको जिल्ला स्वास्थ्य कार्यलयका जन स्वास्थ्य निरीक्षक गणेशराज पौडेलले बताए। मालारानी गाउँपालिका वडा नम्बर ४ ब्याडापाटाको सार्वजनिक आधारभूत विद्यालयमा रहेको क्वारेन्टाइनमा बसेका ५७ वर्षीय यमप्रसाद खनालको उपचार गरी फर्किर्दै गर्दा बाटोमै मृत्यु भएको हो। भारतबाट आएका उनी क्वारेन्टाइनमा बस्दै आएका थिए । घाँटीको सल्यक्रिया समेत गरेका उनलाई श्वासप्रश्वासमा समस्या आएपछि उपचारका लागि मंगलबार जिल्ला अस्पताल सन्धिखर्क आएका थिए । सन्धिखर्कमा सामान्य उपचारपछि थप उपचारका लागि लुम्बिनी प्रादेशिक अस्पताल बुटबल रिफर गरिएको थियो । लुम्बिनी प्रादेशिक अस्पतालमा उपचारपछि घर फर्किँदै गरेका उनको गोरुसिंगे सन्धिखर्क सडकको कोन्द्रे खोलामा मृत्यु भएको स्थानीय गोकुल रिजालले बताए । उनको स्वाब परीक्षणका लागि पठाइएको तर रिपोर्ट भने आइनसकेको जिल्ला स्वास्थ्य कार्यलयले जनाएको छ ।
आइसोलेसन अभावमा सप्तरीका चार संक्रमित क्वारेन्टाइनमै,"राजविराज : आइसोलेसन वेड अभावमा सप्तरीको छिन्नमस्ता गाउँपालिकाका संक्रमित एक महिलासहित चारजनालाई क्वारेन्टाइनमै राखिएको छ । मंगलबार संक्रमित पुष्टि भएका चारजनालाई आइसोलेसन बेड नहुँदा छिन्नमस्ता गाउँपालिका२ स्थित राप्रावि रम्पुराको क्वारेन्टाइनमा नै राखिएको स्वास्थ्य कार्यलय सप्तरीका निमित्त प्रमुख दुनियालाल यादवले बताए । यादवका अनुसार एक सय ३ वेड रहेको राजविराजस्थित साइकृष्णा कलेज एण्ड मेडिकल हस्पिटलको आइसोलेसन सेन्टर भरिएकाले उनीहरुलाई तत्काल क्वारेन्टाइनमै होल्डिङ्ग गर्न लगाइएको छ । वीपी कोइराला स्वास्थ्य विज्ञान प्रतिष्ठानमा गरिएको परीक्षणअनुसार छिन्नमस्ता गाउँपालिका ५, ६ र ७ नम्बर वडाका चार जनामा कोरोना पोजिटिभ देखिएको छ । संक्रमित हुनेमा २३ वर्षीया महिला तथा २२, २६ र ४३ वर्षीय पुरुष रहेको बरिष्ठ मलेरिया इन्स्पेक्टर नारायणप्रसाद राउत बरैले बताए । छिन्नमस्ता गाउँपालिका वडा नम्बर ३ का वडा अध्यक्ष दिपेन्द्रकुमार यादवका अनुसार छिन्नमस्ता गाउँपालिका५ लोखरमका २२ वर्षीय पुरुष मुक्बइबाट, छिन्नमस्ता गाउँपालिका६ कुपहीका २६ वर्षीय पुरुष र २३ वर्षीया महिला हरियाणाबाट जेठ ६ गते आएका हुन् । यस्तै छिन्नमस्ता गाउँपालिका ७ हाटीका ४३ वर्षीय पुरुष हरियाणाबाट जेठ ४ गते आएका हुन् । यो समेत छिन्नमस्ता गाउँपालिकामा ९ जना संक्रमित भएका छन् भने जिल्लामा संक्रमितको सङ्ख्या १ सय ६ पुगेको छ । सप्तरी जिल्लामा हालसम्म बलान बिहुल गाउँपालिकामा २७ जना, बोदेबसाईन नगरपालिकामा २० जना, राजगढ गाउँपालिकामा १३ जना, डाक्नेश्वरी नगरपालिकार र राजविराज नगरपालिकामा १२१२ जना, हनुमाननगर कंकालिनी नगरपालिकामा ६ र कञ्चनरुप नगरपालिकामा २ जना संक्रमित भएका छन् । खडक, सुरुङ्गा र शम्भुनाथ नगरपालिका तथा विष्णुपुर र तिरहुत गाउँपालिकाका ११ जना कोरोना संक्रमित पुष्टि भएको छ । जसमध्ये पहिलो संक्रमित १ जना डिस्चार्ज भएका छन्।"
बालिकालाई बलात्कार गर्ने युवक थुनामा,विराटनगर : बालिकालाई बलात्कार गर्ने एक युवकलाई जिल्ला अदालत मोरङले पुर्पक्षका लागि थुनामा राख्न आदेश दिएको छ। विराटनगर महानगरपालिका४ इक्राहीका २४ वर्षीय वीरेन भनिने वीरेन्द्रकुमार गडेरी (पाल) लाई न्यायाधी किशोर घिमिरेको इजलासले मंगलबार साँझ थुनामा राखेर मुद्दाको पुर्पक्ष गर्न आदेश दिएको हो। तत्काल प्राप्त प्रमाणका आधारमा निर्दोष हुन् भन्न सक्ने अवस्था नभएकाले आरोपितलाई थुनामा राखेर मुद्दाको पुर्पक्ष गर्दै बाँकी अनुसन्धान अघि बढाउन आदेश भएको अदालतका सूचना अधिकारी युवराज पौडेलले जानकारी दिए। प्रहरीकाअनुसार गडेरीले मर्निङ वाक निस्किएकी विराटनगर५ की १४ वर्षीया बालिकालाई जेठ ३ गते बलात्कार गरेका थिए। घर नजिकै हिँडिरहेको अवस्थामा सडकबाटै अपहरण शैलीमा उठाएर सय मिटर जति पर पुर्याएर बालिकालाई बलात्कार गरेको अनुसन्धानबाट खुलेको मोरङ प्रहरीका प्रवक्ता डीएसपी मानबहादुर राईले बताए। बलात्कार गरेर भाग्दै गरेको अवस्थामा स्थानीय बासिन्दाले नियन्त्रणमा लिएर उनलाई प्रहरीको जिम्मा लगाएका थिए। घटना भएको दिन दुई जना बालिका बिहान मर्निङ वाकमा निस्किएका थिए। त्यही बेला बाटोमा भेट्टाएका गडेरीले एक जनालाई भने उठाउँदै काँधमा हालेर लगेपछि अलि पर पुर्याएर बलात्कार गरेको डीएसपी राईको भनाइ छ। सँगै हिँडिरहेकी साथीलाई उठाएर लगेपछि आत्तिएकी अर्की बालिका चिच्याउँदै घरतिर गएर अभिभावक र छिमेकीलाई घटनाका बारेमा सुनाएकी थिइन्। प्रहरीले गडेरी विरुद्ध जबरजस्ती करणी मुद्दा चलाएको थियो। बालिका बलात्कार गर्ने गडेरीका आफन्तले त्यतिबेला घटनास्थल मुचुल्का उठाउन प्रहरीलाई अवरोधको प्रयाससमेत गरेका थिए।
धनुषामा गोली हानेर युवकको हत्या,"जनकपुरधाम : धनुषामा एक युवकको गोली हानी हत्या गरिएको छ। धनुषाको सबैला नगरपालिका ७ नवटोली टोलका २५ वर्षीय अरुण कुमार मण्डलको गोली लागेर मृत्यु भएको ईलाका प्रहरी कार्यालय सबैलाले जनाएको छ। मृत युवकको घरभन्दा सय मिटर पर पोखरीको डिलमा कञ्चटमा गोली प्रहार भएको जिल्ला प्रहरी कार्यालय धनुषाका प्रहरी नायव उपरीक्षक रामेश्वर कार्कीले जानकारी दिए। उनले भने, गोली हानिएको भनी प्रहरीको प्रारम्भिक अनुसन्धान छ, थप विवरण पोष्टमार्टमपछि मात्र भन्न सकिन्छ । बुधबार बिहान करिब साढे ५ बजेको समयमा घर नजिकै पोखरीको डिलमा स्थानीय जयकिशोर मण्डलका छोराको शव भेटेपछि स्थानीयले ईलाका प्रहरी कार्यालय सबैलामा जानकारी गराएका थिए। प्रहरीको टोली पुगेर शवको मुचुकल्कासहित पोष्टमार्टमका लागि जनकपुरधामस्थित प्रादेशिक अस्पताल पठाइएको जिल्ला प्रहरी कार्यालय धनुषाले जनाएको छ।"
अर्घाखाँचीमा ४ हजार ३ सय ४८ जना क्वारेन्टाइनमा,"सन्धिखर्क : अर्घाखाँचीमा भारतबाट आएका ४ हजार तीन सय ४८ जना क्वारेन्टाइनमा रहेका छन् । भारतबाट आएका ४ हजार ३ सय ४२ जना क्वारेन्टाइनमा रहेको जिल्ला प्रशासन कार्यालयका सहायक प्रमुख जिल्ला अधिकारी विनोद खनालले जानकारी दिए । जसमध्ये २ सय ४२ जना डिस्चार्ज भएर घर फर्किएका छन् । भारतमा रोजगारी गर्दै आएका अर्घाखाँचीवासी, रोजगारी गुम्दै गएपछि जिल्ला फर्कने क्रम बढिरहेको छ । हालसम्म सन्धिखर्क नगरपालिकामा ५ सय ५१, शितगंगा नगरपालिकामा १ हजार १ सय ३५, भुमिकास्थान नगरपालिकामा १ हजार ४८, पाणिनी गाउँपालिकामा ४ सय २५, छत्रदेव गाउँपालिकामा ३ सय ९२, र मालारानी गाउँपालिकामा ५ सय ५४ जना क्वारेन्टाईनमा रहेको जिल्ला प्रशासन कार्यालयको तथ्यांकमा उल्लेख छ । हालसम्म भूमिकास्थान नगरपालिकाबाट ९२ जना, छत्रदेव गाउँपालिकाबाट ७४ जना, मालारानी गाउँपालिकाबाट ४४ जना र पाणिनी गाउँपालिकाबाट ३२ जना डिस्चार्ज भएको प्रमुख जिल्ला अधिकारी विजयराज पौडेलले जानकारी दिए । अर्घाखाँचीका ६ स्थानीय तहका दुई सय ३८ क्वारेन्टाइनस्थलमा पाँच हजार दुई बेड तयार रहेका छन्।"
बारामा थप आठजनामा कोरोना पुष्टि,"कलैया : बारामा बुधबार थप आठजनामा कोरोना पोजिटिभ पुष्टि भएको छ । सिम्रौनगढ नगरपालिकास्थित कंकालिनी माध्यमिक विधालयको क्वारेन्टाइनमा रहेका ८ जनाको पीसीआर रिपोर्ट पोजिटिभ देखिएको हो । संक्रमित हुनेमा सिम्रौनगढ ६ का २३, २७ र २८ वर्षीय, वडा नम्बर ५ का २७ र ३५ वर्षीय, वडा नम्बर ७ का १९ वर्षीय, वडा नम्बर २ का ४० वर्षीय पुरुष र एक १२ वर्षीय बालकमा कोरोना पुष्टि भएको प्रमुख जिल्ला अधिकारी रुद्रप्रसाद पण्डितले जानकारी दिए । संक्रमितलाई कलैयास्थित अस्पतालमा ल्याउन लागिएको प्रजिअ पण्डितले बताए । योसँगै बारामा संक्रमितको संख्या ९२ पुगेको छ ।संक्रमितमध्ये एकजनाको मृत्यु भएको छ भने ५१ जना उपचारपछि घर फर्किएका छन् । करैयामाई गाउँपालिकाका एक वृद्धको मृत्युपछि कोरोना पुष्टि भएको थियो ।"
प्रहरी हिरासतमा झुण्डिएको अवस्थामा मृत फेला,जनकपुरधाम : धनुषामा एक युवक प्रहरी हिरासतभित्रै शौचालयको भेन्टिलेटरमा झुण्डिएको अवस्थामा फेला परेका छन्। धनुषाको सबैला नगरपालिका १२ बस्ने २४ वर्षीय शम्भु सदा मुसहर प्रहरी हिरासतमा झुण्डिएको अवस्थामा मृत फेला परेका हुन्। इलाका प्रहरी कार्यालय सबैला धनुषाको हिरासतमा रहेका मुसहर प्रहरी कार्यालयको शौचालयभित्र झुण्डिएको अवस्थामा मृत भेटिएपछि स्थानीयले छानबिनको माग गर्दै प्रहरीको गाडीमा तोडफोड गरेका छन्। घटना शंकास्पद रहेको भन्दै बाटो अवरुद्ध गरेर प्रदर्शन गर्ने क्रममा इलाका प्रहरी कार्यालय सबैलाको भ्यानमा तोडफोड भएको हो। स्थानीयहरुले बरकुर्वा सडक अवरुद्ध गरी छानबिनको माग गर्दै प्रदर्शन गरेका थिए। स्थितिलाई नियन्त्रणमा लिन गएको इलाका प्रहरी कार्यालय यदुकूहाको प्रहरी भ्यानमा प्रदर्शनकारीले ढुङ्गामुढा प्रहार गर्दा प्रहरीको भ्यानमा क्षति पुगेको प्रहरी नायब उपरीक्षक रामेश्वर कार्कीले जानकारी दिए। भीड नियन्त्रणका लागि प्रहरीले केही राउण्ड आश्रुग्याससमेत प्रहार गरेको इलाका प्रहरी कार्यालय सबैलाले जनाएको छ। प्रहरी हिरासतमा मृत्यु भएका युवकको रहस्यमय मृत्यु भएकोले घटना छानबिन गर्न स्थानीय माग गरेका छन्। मृत भेटिएका मुसहर सवारी ज्यान मुद्दाका प्रतिवादी थिए।
मछिन्द्रनाथका पुजारी महिनौंदेखि पाटीमा,"ललितपुर : लकडाउनका कारण नेपालको सबैभन्दा लामो मच्छिन्द्रनाथको जात्रा प्रभावित बनेको छ। मच्छिन्द्र बहालस्थित गुठी संस्थानको प्रांगणमा वैशाख १२ गतेदेखि दुई पुजारी पार्टीमै बसेका छन्। जात्रा निरन्तर सञ्चालनमा आएको भए सिठी नःख (जेठ १५) सम्ममा समापन भइसक्ने जात्रामा संलग्नले बताए। तर जात्रा कहिले सप्पन्न हुन्छ भन्ने थाहा नभएको उनीहरूको भनाइ छ। ५० वर्षदेखि मच्छिन्द्रनाथको जात्रा सञ्चालनमा सरिक हुँदै आएका दिलकुमार बाराही भन्छन्, चैत २७ गते भगवान्लाई स्नान गरेर २८ गतेदेखि रथ बनाउनुपर्ने थियो। तर, हालसम्म रथ बनाउने काम सुरु भएको छैन। मच्छिन्द्रनाथसँगै निकालिने मीननाथको धस्म (डोरी राखेर बान्ने लामो काठ) बनाउनै बाँकी छ। अरू बेला हो भने रथ बुङमति पुगिसक्थ्यो, बाराहीले भने, तर यो वर्ष काम सुरु हुन सकेको छैन। पचासौं वर्ष काम गर्दा जात्रा रोकिएको कहिले अनुभव नगरेकाले अन्योलमा परेको उनी बताउँछन्। २०७२ सालको भूकम्पमा रथ बिग्रिएर दोस्रोपटक बनाउनु परेको सम्झना गरे। उनले भने, साइत नमिल्दा केही दिन रथ रोकिन्थ्यो तर यसरी रथ नै बनाउन नपाएको थाहा थिएन। कोरोना महामारीका कारण जात्राको खर्च बढ्न सक्ने अनुमान गुठी संस्थान, ललितपुर शाखाले गरेको छ। शाखाका प्रमुख राजन भुजुले भने, यो वर्ष खर्च बढ्ला जस्तो छ, बजेट निकासा पनि भएको छैन। अन्य बेला कम्तिमा ५० लाख रुपैयाँ मच्छिन्द्रनाथको जात्रा चलाउन लाग्थ्यो। तर, लामो समयदेखि जात्रा रोकिएकाले खर्च बढ्ने अनुमान छ। तर, केन्द्रीय कार्यालय पनि बन्द रहेकाले केही भन्न नसकिने भुजुको भनाइ छ। जात्रा छोटोमा २४ दिन र लम्बिएको खण्डमा दसैंको फुलपातीसम्म पुग्ने गर्छ। हाल पुजारीको सुरक्षाका लागि प्रहरी खटिएका छन्। जात्रा रोकिए पनि नित्य पूजा हुँदै आएको छ। तर पार्टीमै बस्नुपर्ने भएकाले प्रहरी चौबीसै घण्टा खटिने गरेका छन्। ललितपुरका कुम्भेश्वर, तलेजु भवानी महालक्ष्मीलगायत सम्पूर्ण मन्दिर बन्द भए पनि नित्य पूजा भने हुँदै आएको भुजुले जानकारी दिए।"
म्याग्दीमा पहिरोले पुरिएर दुई जनाको मृत्यु,"बेनी : म्याग्दीको रघुगंगा गाउँपालिका६ पाखापानीको रायखोरमा गएराति पहिरोमा पुरिएर दुई जनाको मृत्यु भएको छ। गोठ माथिबाट आएको पहिरोले पुरिएर रायखोरकी ५० वर्षीया हमाया शेरपुञ्जा र उनकी ४ वर्षीया नातिनी सिम्रन छन्त्यालको मृत्यु भएको जिल्ला प्रहरी कार्यालय म्याग्दीका प्रहरी निरीक्षक ध्रुबप्रसाद शर्माले जानकारी दिए। राति ११ बजेतिर उनीहरु सुतिरहेको गोठ लेदोसहितको पहिरोले पुरिएको थियो। पाखापानी प्रहरी चौकीका प्रहरी सहायक निरीक्षक ढकबहादुर हमालको नेतृत्वमा गएको प्रहरी र स्थानीयबासीले हमाया र सिम्रनलाई मृत फेला पारेका थिए। घटनास्थलमा रहेका हमालका अनुसार मामाघर आएकी सिम्रन हजुरआमा हमायासँग गोठमा गएकी थिइन्। पहिरोले पुरिएर ढुङ्गा, माटोले बनेको जस्ताको छानो भएको कच्ची गोठमा रहेका अन्नपात, भाडावर्तन लगायत सबै नष्ट भएको छ। पशु चौपायको भने क्षति भएको छैन्। थप उद्दार र अनुसन्धानका लागि बुधबार बिहान प्रहरी निरीक्षक शर्माको नेतृत्वको टोली घटनास्थल गएको छ।"
लकडाउनले खोसियो रोजीरोटी,"सुर्खेत : कर्णालीमा भोकमरीको खतरा बढेको छ। यहाँ सामान्य अवस्थामासमेत खाद्यान्न संकट हुन्छ। यो वर्ष कोरोना महामारीले थप भोकमरीको संकट निम्त्याउने संकेत देखा परेको छ। आन्तरिक उत्पादनले नथेग्ने कर्णालीमा कोरोनाका कारण अधिकांश परिवारलाई छाक टार्न थप समस्या भएको हो। लकडाउन थपिँदै गएको र ज्याला मजदुरी गर्ने अवस्था नहुँदा विपन्न परिवार बढी समस्यामा छन्। छाक टार्ने उपाय खोज्न भारत छिरे पनि गाउँ फिर्ता भएपछि अधिकांश परिवारलाई खाद्यान्न जोहो गर्न थप कठिन भएको हो। बर्सेनि खाद्यसंकट बेहोर्दै आएका कर्णालीबासीलाई यस पटक थप भोकमरी बढ्ने चिन्ताले पिरोलेको छ। सामान्य अवस्थामा कर्णालीमा वार्षिक २३ हजार चार सय २० मेट्रिक टन खाद्यान्न अपुग हुन्छ। डोल्पा, हुम्ला, मुगु, कालिकोट, जुम्ला र जाजरकोटमा स्थानीय उत्पादनले वर्षमा ६ महिना पनि खान पुग्दैन। बाँकी जिल्ला पनि निर्यात गर्न सक्ने अवस्थामा छैनन्। यस्तो अवस्थामा यहाँका अधिकांश नागरिकले भारतमा मजदुरी गरेर छाक टार्दै आएका थिए। रोजगारी गुमेको, गाउँमा उत्पादन नहुने र खाने मुख थपिएका कारण अब कर्णालीमा भोकमरी निम्तिने आँकलन गर्न थालिएको छ। लकडाउनको सुरुवातमा स्थानीय तहले केही राहत बाँडे। तर, पछिल्लो सयम विपन्न परिवारले राहत पाएका छैनन्। दैलेखको नारायण नगरपालिकास्थित नमुना वादीबस्तीका स्थानीयलाई छाक टार्न हम्मेहम्मे परेको छ। बस्तीका सबैजसो परिवार ज्यालामजदुरीमा आश्रित छन्। लकडाउनले काम गर्न पाएका छैनौं, स्थानीय रामकुमारी वादीले भनिन्, खेती गर्नलाई जग्गा छैन, यस्तो बेला काम खोज्न कहाँ जाने ? हामी भोकै मर्नुपर्ने अवस्था आयो। सुर्खेतमा २०७१ साउनमा आएको बाढीले विस्थापित भएका परिवारको अवस्था पनि उस्तै छ। विस्थापित शिविरमा बस्दै आएकाले ज्यालामजदुरी गरेर छाक टार्दै आए पनि रोकिएको छ। विस्थापित पूर्णसिंह सिंजापतिले भने, बाढीले बगाएपछि खेती गर्ने जग्गा छैन, कालापहाड गएर परिवार पाल्दै आएको थिएँ। यसपाली कोरोनाले गाउँ फर्किएँ, अब सातजनाको परिवार कसरी पाल्ने ? लकडाउनका कारण गिट्टी पनि बिक्री नहुने उनले सुनाए। यस्तै, उत्पादन कम हुने पहाडी र हिमाली जिल्लामा पनि भोकमरीको चिन्ता बढेको छ। सधैं खाद्यसंकट हुने जाजरकोटबासीलाई यसपालि कसरी छाक टार्ने भन्ने पिरलो थप बल्झिएको छ। भेरी नगरपालिकास्थित कल्यानपुरका देवबहादुर कार्कीले भने, घरमा भएको अन्न सकियो, मजदुरीबाट कमाएको पैसा पनि बचत छैन। अब कसरी केटाकेटी पाल्ने ? भोकमरीको चपेटामा सबैभन्दा बढी दैनिक मजदुरी गर्ने परिवार, विस्थापित, विपन्न र राउटे समुदाय पर्ने देखिन्छ। लकडाउनका कारण यार्सा संकलन गर्न नपाएका हिमाली जिल्लाका बासिन्दा पनि आम्दानी गुमेकाले वर्षभरी छाक टार्न समस्या हुने बताउँछन्। जुम्ला कनकासुन्दरीका जयबहादुर बुढाले भने, गाउँमा उत्पादन छैन, कमाउनलाई जाने ठाउँ पनि छैन। रोगलेभन्दा भोकले ज्यान जाला जस्तो छ, सरकारले राहत नदिए गाउँमा भोकमरी मान्छे मर्ने अवस्था छ। खाद्यान्न किन्दै प्रदेश सरकार दुर्गमका बासिन्दालाई उत्पादन बढाउनेतर्फ उत्प्रेरित गर्नुको साटो सरकारले अनुदानमा खाद्यान्न उपलब्ध गराउँदै आएका कारण पनि कर्णाली खाद्यान्नमा आत्मनिर्भर छैन। प्रदेशको भूमि व्यवस्था, कृषि तथा सहकारी मन्त्रालयकाअनुसार यहाँका आधाभन्दा बढी जनसंख्यालाई स्थानीय उत्पादनले तीन महिनाभन्दा बढी खान पुग्दैन। यसपटक रोजगारीका लागि बाहिर गएका पनि भित्रिएका छन्। आन्तरिक उत्पादन कमजोर छ। उत्पादन भएको बालीमा पनि रोगकिरा र असिनाले नष्ट गरेको छ। यसकारण पनि कोरोना महामारीसँगै यसपाली कर्णालीमा भोकमरी बढ्ने अनुमान प्रदेश सरकारले गरेको छ। यसकारण भोकमरी टार्न प्रदेश सरकारले खाद्यान्न खरिद गर्ने निर्णय गरेको छ। तत्काल २५ हजार क्वीन्टल चामल, १२ हजार क्वीन्टल गहुँ र तीन हजार क्वीन्टल दाल खरिद गर्न लागिएको मुख्यमन्त्री महेन्द्रबहादुर शाहीले बताए। खरिद गरिएको खाद्यान्न सबै जिल्लामा स्टोर गरिने उनको भनाइ छ। यस्तै, आगामी आर्थिक वर्षदेखि खाद्यान्नका लागि काम कार्यक्रम सञ्चालन गरेर भोकमरी टार्ने योजना प्रदेश सरकारको छ।"
इलामको करफोक क्वारेन्टाइन 'सिल',इलाम : इलामको सूर्योदय नगरपालिका १२ को करफोक माध्यमिक विद्यालयको क्वारेन्टाइनमा राखिएका भारतबाट आएका युवामा कोरोना पुष्टि भएपछि क्वारेन्टाइन स्थल 'सिल' गरिएको छ । सूर्योदय नगरपालिकाका कोभिड१९ फोकल पर्सन विपुल अधिकारीले करफोकको क्वारेन्टाइन 'सिल' गरेको जानकारी दिए । अब आउनेलाई सूनपाकै कन्यामस्थित कृष्णश्रम माध्यमिक विद्यालयमा राख्ने व्यवस्था मिलाएको उनले जानकारी दिए । करफोकमा ४८ जना भारतबाट आएका नागरिक क्वारेन्टाइनमा राखिएको सूर्योदय नगरपालिकाका स्वास्थ उपसमिति संयोजक पेमा उगेन लामाले जानकारी दिए । इलामको सूर्योदय नगरपालिकाका २६ वर्षीय युवाको स्वाब यही जेठ २२ गते परीक्षणका लागि पठाइएको थियो । भारतको चेन्नाईबाट आएका सूर्योदय नगरपालिकाका ती युवामा संक्रमण पुष्टि भएको हो । कोसी अञ्चल अस्पतालमा मंगलबार पीसीआर परीक्षण गर्दा उनको रिपोर्ट पोजिटिभ देखिएको जिल्ला प्रशासन कार्यालय इलामका सूचना अधिकारी सफल पोर्तेलले जानकारी दिए । उनलाई उपचारको लागि पूर्वाञ्चल विश्वविद्यालय गोठगाउँमा रहेको अस्पतालमा पठाइएको स्वास्थ्य कार्यालय इलामका प्रमुख बृजकुमार दासले जानकारी दिए । सूर्योदय कोरोना पुष्टि भएका ती युवा भारतको चेन्नइबाट झापाको काकडभिट्टाहुँदै जेठ १८ गते नेपाल प्रवेश गरेका थिए । इलाममा हालसम्म ४ सय १० जनाको पीसीआर परीक्षण गराइसकेको छ । जसमध्ये एकजनाको रिपोर्ट पोजिटिभ आएको हो ।आरडीटी परीक्षण भने ९ सय ६० जनाको भइसकेको सूचना अधिकारी पोर्तेलले जानकारी दिए । इलामको पशुपतिनगर नाकाहुँदै जेठ ११ गते देखि हालसम्म २ सय ६३ जना नेपाल भित्रिएका छन् ।
करिब ५० यात्रु बोकेर क्वारेन्टाइन हिँडेको टिपर कर्णालीमा खस्यो,कालिकोट : कालिकोटमा यात्रु बोकेको टिप्पर कर्णाली नदीमा खसेको छ । भारतबाट आएकाहरुलाई क्वारेन्टाइनतर्फ लैजाँदै गरेको टिप्पर बुधवार बिहान कर्णालीमा खसेको हो । दुर्घटनामा करिब ३० जना वेपत्ता भएको प्रहरीले जनाएको छ । स्थानीयले केहीको जिवितै उद्धार गरेका छन् । कर्णाली करिडोर अन्तर्गत लालीघाटको भीरबाट टिप्पर नदीमा खसेको स्थानीय दिलबहादुर शाहीले जानकारी दिए । उनका अनुसार टिप्परले जिल्लाको रास्कोट नगरपालिकाले निर्माण गरेको क्वारेन्टाइनमा भारतबाट आएकाहरुलाई लैजाँदै थियो । दुर्घटनापछि प्रहरीको टोली घटनास्थलर्फ जाँदै गरेको जिल्ला प्रहरी कार्यालयले जनाएको छ । स्थानीयले कर्णालीमा बग्दै गरेका केहीलाई जिवितै उद्धार गरेका छन् । रास्कोट जानका लागि साना गाडी मात्र उपलब्ध भएको र भारतबाट आएकाहरुको संख्या धैरै भएपछि टिप्परमा राखेर लगिदैं थियो । क्षमताभन्दा धेरै यात्रु भएका कारण टिप्पर दुर्घटना भएको प्रहरीको अनुमान छ । यद्यपी घटनाको थप विवरण आउन बाँकी छ ।
कोरोना महामारी : अपांगता भएका व्यक्तिको स्थिति दयनीय,"काठमाडौं : अरूको सहारामा हिँड्नुपर्छ। १ मिटर दूरी कायम गर्नुपर्छ। बिरामी हुँदा अस्पताल, चामल किन्न पसल र भएको पैसा झिक्न बैंकसम्म पुग्न सक्ने ल्याकत पनि छैन, नेपाल नेत्रहीन संघका पूर्वअध्यक्ष नरबहादुर लिम्बू कोरोना लकडाउनको कहर यसरी सुनाउँदै गए। लिम्बूका अनुसार सामग्री बेचेर खाने, गीत गाएर पेट पाल्ने र सामान्य पेशा गरेर रोजगारी चलाउने दृष्टीविहीनको अवस्था अत्यन्त नाजुक भएको छ। राजधानीको ठमेल, पाटन र बौद्धमा मसाज सेन्टर खोलेर विदेशी पर्यटकलाई सेवा पुर्याउँदै झण्डै २० जनालाई रोजगारी दिँदै आएका कपिलवस्तुका दृष्टिविहीन चिरञ्जीवी पौडेलको व्यवसाय कोरोनाकै कारण चौपट छ। पौडेल जस्तै स्वरोजगार चलाउँदै आएका थुप्रै अपांगता भएका व्यक्तिले दुई महिनाको बीचमा पेशा रोजगारी गुमाउनु परेको छ। हिँड्न दृष्टिविहीनलाई जतिबेला पनि इलेक्ट्रिक इक्विपमेन्टको सहारा नभै हुँदैन। अहिले चाहेर पनि किन्न सक्ने अबस्था छैन। एकातिर निकै महँगो छ, अर्कातर्फ बजारमा पुग्ने हैसियत छैन। दृष्टिविहीन विवाहित जोडी अझै चर्को समस्यामा जेलिएका छन्। उनीहरूलाई एकातिर हातमुख जोड्न, दैनिकी गुजारा चलाउन हम्मे छ, अर्कातर्फ यो बेला बालबच्चा कसरी हुर्काउने, सम्हाल्ने भन्ने पीर छ, लिम्बू भन्छन्। उनका अनुसार पैसा हुनेले पनि दूरी कायम गर्नुपर्ने समस्याले बैंकसम्म पुग्न सकेका छैनन्। उपायविहीन छौं। भोकभोकै पर्ने अवस्था छ। भगवान् सम्झिँदै बसेका छौं, उनले भने। राष्ट्रिय तथ्यांक विभागको २०६८ सालको जनगणनाअनुसार नेपालमा १९४ प्रतिशत अपांगता भएका व्यक्ति छन्। राष्ट्रिय अपांग महासंघको रेकर्ड अनुसार झण्डै ४० लाखको संख्यामा विभिन्न खालका अपांगता भएका व्यक्ति छन्। यस्ता व्यक्तिलाई सरकारले रातो र निलो परिचयपत्र दिएको छ। रातो परिचयपत्रबाहक व्यक्ति अत्यन्त नाजुक स्थितिका मानिन्छन्। निलोवाला ह्वीलचेयर या सहारामा सामान्य हिँडडुल गर्न सक्छन्। महासंघका अध्यक्ष मित्रलाल शर्माले दृष्टिविहीनलाई खान बस्न, ह्वीलचेयरमा हिँड्ने अवस्थाकालाई दिसा पिसाब तर्काउन, बौद्धिक अपांगता, दुवै हात खुट्टा नचल्ने, काप्ने, मनोसामाजिक समस्या हुनेको अवस्था झन् कारुणिक रहेको बताए। सुस्त श्रवण बिरामी हुँदा दोभाषेबिना चिकित्सकलाई कुरा बुझाउन नसकिने अर्को समस्या छ। कोरोनाबाहेकका बिरामी हुँदा पनि निकै सकस छ। यसैमा पनि गृह मन्त्रालयको पास चाहिने हुँदा उनीहरू पहुँचबाहिर छन्। वडा कार्यालयले दिने पाँच केजी चामल थाप्न पनि जान सक्ने हैसियतमा छैनन्। संविधानको धारा ४७ को सामाजिक सुरक्षाको हक कागजको खोस्टो भएको छ। दाल, चामलको कुरा मात्र मात्र होइन अस्पताल कसरी पुग्ने, औषधि कसरी खाने, कोठाभाडा कसरी तिर्ने, जीवन कसरी निर्वाह गर्ने भन्ने ठूलो चिन्ता छ, शर्माले भने। शर्माका अनुसार हेमोफेलिया (रगत नजम्ने) समस्याका ७० जना यस्ता व्यक्ति झन् जटिल अवस्थामा छन्। यसको सुई एक डोजकै ३२ हजार रुपैयाँ पर्छ। बजारमा औषधिको समेत अभाव हुँदा यस्ता बिरामीको अवस्था नाजुक छ। ह्वीलचेयरमा बैंकसम्म पुगे पनि एक तल्लाभन्दा माथि एटीएम हुँदा अर्को कठिनाई छ। यतिबेला मासिक १६ सय रुपैयाँ दिइँदै आएको अपांगता भत्तासमेत कटौती गरिएको छ।"
