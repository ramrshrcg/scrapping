शीर्षक,विवरण
गणतन्त्रको जग !,"विधिवत् रूपमा राजतन्त्र समाप्त पारी मुलुक लोकतान्त्रिक गणतन्त्रात्मक युगमा प्रवेश गरेको ऐतिहासिक दिन हो आज। २०६५ जेठ १५, संविधानसभामा भारी मतबाट गणतन्त्र कार्यान्वयनसम्बन्धी प्रस्ताव पारित भएको दिन। संविधानसभाको आदेश पालना गरी चौध दिनपछि श्रीपेच र राजदण्ड सरकारलाई बुझाउँदै ज्ञानेन्द्र शाहले नारायणहिटी दरबार छाडेका थिए। कुनै बेला शक्तिसम्पन्न, कुनै बेला थपनामात्र, कुनै समय निरंकुश र कतिपय समय संवैधानिक रूपमा झन्डै साढे दुई सय वर्ष नेपालमा राजतन्त्र रह्यो। गणतन्त्र घोषणापछि राजतन्त्र इतिहास बनेको छ। त्यसो त २०६३ वैशाखमा लोकतन्त्र बहालीसँगै राजतन्त्र अस्तित्वमा मात्र सीमित थियो। नागरिक आन्दोलनकै उपज हो, जनताकै छोराछोरी राष्ट्रपति बन्ने ऐतिहासिक अवसर प्राप्त हुनु। मुलुकमा गणतन्त्र घोषणा नभएको भए कुनै न कुनै रूपमा राजतन्त्र रहन्थ्यो। त्यसले अनेकन षड्यन्त्र गरी लोकतन्त्रमाथि तरबार चलाउँथ्यो। लोकतन्त्र दरिलो जगमा उभिन नसक्दा पटकपटक निरंकुश शासन सामना गर्नुपरेको इतिहास हाम्रासामु थिए। अरू देशमा राजतन्त्र अन्त्य गरिँदा रक्तपात र विध्वंशका अनेकन घटनाले इतिहासका पाना भरिए। कतै राजा भागे त कतै मारिए। त्यो दिन हामीकहाँ पनि त्रास थियो, राजतन्त्र फाल्ने निर्णय लिइरहँदा कतै सेना र सुरक्षा संयन्त्रले संसद् भवन घेर्ने त होइनन् ? किनभने नेपाली सेना र दरबारको लामो समयसम्म नसानसा जोडिएको थियो। संसदीय पद्घतिबाट भएको गणतन्त्र घोषणाप्रति उनीहरूले सहजै बफादारी प्रदर्शन गरे। अर्कातिर शाही शासकहरूबाट फाइदा लिनेको सूची पनि अथाह थियो। ती पात्रहरू मात्रै सडकमा उत्रिएको खण्डमा पनि बितण्डा मच्चिन सक्छ भन्ने अड्कलबाजी पनि उत्तिकै थियो। त्यो दिन त्यसखाले कुनै दृश्य मञ्चन भएन। बिनाझमेला संसदीय विधिबाट सहजै राजतन्त्र अन्त्य भयो। शान्तिपूर्ण र विधिवत् तवरमा राजतन्त्र बिदा गरी नेपालले फरक इतिहास रच्यो। तत्कालीन राजा ज्ञानेन्द्रको छोटो शासनकालमै निरंकुश चाहना पूर्ति गर्न राज्य आतंक मच्चाइयो। नागरिकका आमबोली दमित गरियो। अर्थात, क्लाइमेक्स निम्ति निरंकुश शाही चरित्र र भूमिका काफी रह्यो। लोकतन्त्र, संसदीय र दलीय पद्घतिविरुद्घका निरंकुश क्रियाकलापबाट आमनागरिक आजित भएका थिए। त्यहीकारण आमनागरिकको चाहना निरंकुश राजतन्त्र अन्त्य हुनुपर्छ भन्ने थियो। गणतन्त्र घोषणासँगै देशभर दीपावली गरी स्वागत भयो। त्यो दृश्य मूल्यांकन गर्दै शासकीय वृत्त आसीन पात्रहरूले बुझ्नुपर्छ कि अनेक किसिमका डरत्रासबाट नागरिकका भावना दमित गर्न सकिँदैन। त्यस्ता क्रियाकलापले कुनै बेला भयानक विग्रहको रूप लिनेछ, शासकीय दम्भविरुद्घ जनमत उठ्नेछ र दम्भस्वार्थले भरिपूर्ण शासकहरूको विनास गर्नेछ। संघीय गणतन्त्र बलियो तुल्याउने हो भने दल, नेता र आममानिसको लोकतन्त्र राजनीतिक जीवन पद्घति बन्नुपर्छ। एक राजा फाल्नुको अर्थ थुमथुममा राजा जन्माउनु र नेतापिच्छे बिलासी दरबार सिर्जना गर्नु होइन। शाही शासक अन्त्य गर्नुको उद्देश्य त्यस्ता प्रवृत्ति, मनोवृत्ति र क्रियाकलाप फरक शैलीमा निरन्तरता दिनु पनि होइन। राजनीतिकर्मी क्षणिक, पदीय र धनको स्वार्थभन्दा माथि उठ्नुपर्छ, राजनेता बन्ने लक्ष्यमा हिँड्नुपर्छ। केवल निहित स्वार्थ पूरा गर्न र हरेक किसिमका विकृतिविसंगतिसँग अंकमाल गरेको खण्डमा जस्तासुकै कठोर र डरलाग्दा शासकलाई पन्छाउने छन्, गणतन्त्रको सन्देश पनि त्यही हो। आन्दोलनसँगै आमनागरिकले देखेको सपना भनेको लोकतन्त्रको दरिलो जग, स्वच्छइमानदार शासक, आर्थिक सम्पन्नता र आधारभूत आवश्यकताको पूर्ति, रोजगारीको सुरक्षा र व्यवसायको अधिकार हो। संविधानले सुनिश्चित गरेका हकअधिकार सहज ढंगले प्रयोग गर्न पाउने भूमि सिर्जना भएमा मात्र गणतन्त्र संस्थागत हुन्छ। गणतन्त्रको जरा बलियोसँग स्थापित गर्न शासकीय शैली र राजनीति दुवै परिस्कृत हुनैपर्छ। यतिखेरसम्मका दृश्य हेर्ने हो भने गणतन्त्र र लोकतन्त्र बलियो पार्नेतिर नेतृत्व वर्गको रुचि देखिन्न। सत्तालाई दोहन गर्ने औजार मात्र बनाइयो भने लोकतान्त्रिक गणतन्त्र बलियोसँग स्थापित हुन सक्दैन। अर्कातिर राजतन्त्र हुँदा त्यसबाट फाइदा लिएका दक्षिणपन्थी तत्तव र प्रवृत्ति अझै मौकाको खोजीमा छन्। तिनीहरू पनि अनेकन दाउ, षड्यन्त्रका प्रपञ्चमा छन्। तिनलाई मसला दिने काम लोकतन्त्रका निम्ति लडेका दल र पात्रहरूबाट हुनुहुन्न। राजनीति अझ जिम्मेवार, अनुशासित, जनउत्तरदायी र जवाफदेही भएमा मात्र गणतन्त्रले सार्थकता पाउनेछ।"
कोरोनाले मृत्यु हुनेको संख्या पाँच पुग्यो : १८७ निको,काठमाडौं : कोरोना संक्रमणबाट नेपालमा थप एक जनाको मृत्यु भएको छ। ललितपुर महानगरपालिका२२ बुङमतीका एक पुरुषको मृत्युपछि कोरोना भाइरस (कोभिड१९) संक्रमण पुष्टि भएको हो। स्वास्थ्य तथा जनसंख्या मन्त्रालयका प्रवक्ता डा विकास देवकोटाका अनुसार ५६ वर्षीय पुरुषको बुधबार ललितपुरको किस्ट अस्पतालमा मृत्यु भएको हो। अस्पतालका निर्देशक डा सुरज बज्राचार्यले उनको निधन भएको बुधबार नै पुष्टि गरेका थिए। मृत्युपछि आएको पीसीआर रिपोर्टको नतिजा पोजिटिभ देखिएको थियो। यसअघि नेपालमा चार जनाको कोरोना संक्रमणबाट मृत्यु भइसकेको छ। जेठ ११ गते पाटन अस्पताल पुगेका ती पुरुषलाई त्यहाँ आईसीयू नभएको भन्दै ग्वार्कोस्थित किस्ट अस्पतालमा रिफर गरिएको थियो। जेठ ११ गते अस्पतालको आईसीयूमा राखिएका उनलाई १२ गते भेन्टिलेटरमा सारिएको थियो। १२ गते भेन्टिलेटरमा राखेपछि थ्रोट स्वाब परीक्षणका लागि पठाइएको थियो। स्वाब परीक्षणको पीसीआर रिपोर्ट मृत्युपछि पोजिटिभ आएको किस्ट अस्पतालका निर्देशक बज्राचार्य बताए। आजमात्र नेपालमा १५६ जनामा कोरोना संक्रमण पुष्टि भएभएसँगै संक्रमितको संख्या एक हजार ४२ पुगेको छ।
थप १५६ जनामा कोरोना पुष्टि : संक्रमितको संख्या हजार नाघ्यो,"काठमाडौं : बिहीबार थप एक सय ५६ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा विकास देवकोटाका अनुसार योसहित नेपालमा संक्रमितको संख्या एक हजार ४२ पुगेको हो। विभिन्न प्रयोगशालामा गरिएको परीक्षणमा एकै दिन यति ठूलो संख्यामा कोरोना पोजिटिभ देखिएको हो। मन्त्रालयका प्रवक्ता देवकोटाका अनुसार अहिलेसम्म पीसीआर विधिबाट ६० हजार ६ सय ९६ र आरडीटी विधिबाट एक लाख दुई हजार ३४ जनाको नमुना परीक्षण गरिएको छ। पछिल्लो २४ घण्टामा पीसीआर दुई हजार चार सय १९ र आरडीटी विधिबाट एक हजार सात सय ४७ नमुना परीक्षण गरिएको छ। अहिलेसम्म कुल १८७ जनाले कोरोना जितेका छन्। जसमध्ये १४४ पुरुष र ४३ महिला छन्। प्रवक्ता देवकोटाका अनुसार अहिले क्वरेन्टाइनमा ८६ हजार ५७ जना छन् भने आठ सय ५० जनाको आइसोलेसनमा उपचार भइराखेको छ। आजमात्र नेपालमा १५६ जनामा कोरोना संक्रमण पुष्टि भएभएसँगै संक्रमितको संख्या एक हजार ४२ पुगेको छ । प्रदेश १ मा निको भइ घर फर्किएका ३० जना छन् । त्यस्तै प्रदेश २ मा १०१, प्रदेश ३ मा ११, गण्डकी प्रदेशमा २, प्रदेश ५ मा ३८ र सुदूरपश्चिममा ५ जना निको भएर घर फर्किएका छन् । देशभर ८५९ जना आइसोलेसनमा उपचाररत छन् । प्रदेश १ मा ९९ जना, प्रदेश २ मा ३१३ जना, बागमती प्रदेशमा ३१ जना, गण्डकी प्रदेशमा १५ जना, प्रदेश ५ मा ३२९ जना, कर्णाली प्रदेशमा ४७ र सुदूरपश्चिम प्रदेशमा १६ जना आइसोलेसनमा उपचाररत रहेका प्रवक्ता देवकोटाले बताएका छन् ।"
स्रोत संकटबीच बजेटको आकार बढ्ने,"काठमाडौं : कोरोना भाइरसका कारण ठूलो बजेटका लागि स्रोत सुकिरहेका बेला अर्थमन्त्रीले चालु वर्षको भन्दा आकार बढाएर बजेट प्रस्तुत गर्ने भएका छन्। दुवै सदनको संयुक्त बैठकमा अर्थमन्त्री युवराज खतिवडाले ४ बजे बजेट प्रस्तुत गर्ने समयतालिका तय भएको छ। कारोनाको महामारीबीच बजेट ल्याउन लागेका अर्थमन्त्रीले ठूलो बजेट ल्याए पनि कार्यान्वयन भने चुनौतीपूर्ण छ, राष्ट्रिय योजना आयोगका पूर्वउपाध्यक्ष डा शंकर शर्मा भन्छन्, अर्कोतर्फ उनले अनुमान गरेका स्रोतको उपलब्धता पनि अनिश्चित छ। बजेट निर्माणमा संलग्न अधिकारीका अनुसार अर्थ मन्त्रालयमा स्रोतको यकिन गर्न कठिन रहेकाले कत्रो बजेट निर्माण गर्ने भन्ने विषयमा छलफल हुँदा अर्थमन्त्रीले नै चालु वर्षको भन्दा बजेट बढाउनुपर्ने धारणा व्यक्त गरेका थिए। अर्थमन्त्रीलाई स्रोतमा निकै दबाब रहेकाले अनुमानयोग्य र विश्वसनीय हिसाबले स्रोत निर्धारण गरी १३ खर्बदेखि १४ खर्बको बीचमा बजेट ल्याउन सार्वजनिक वृत्तबाट सुझाव दिइएको थियो। प्रमुख प्रतिपक्षी कांग्रेसले १३ खर्ब ५० अर्बदेखि १४ खर्बसम्मको बजेट ल्याउन सकिने उल्लेख गरेको थियो। अर्थमन्त्री खतिवडाको यो तेस्रो बजेट हो। पहिलो बजेट ०७५७६ मा उनले १३ खर्ब १५ अर्ब रुपैयाँको बजेट प्रस्तुत गरेका थिए। जसमध्ये ११ खर्ब १० अर्ब खर्च भएको छ। त्यस्तै, ०७६७७ मा उनले १५ खर्ब ३२ अर्ब ९८ करोडको बजेट प्रस्तुत गरेकामा मध्यावधि समीक्षाबाट अर्थमन्त्रीले नै १३ खर्ब ८५ अर्ब रुपैयाँ खर्च हुने अनुमान गरेका थिए। समीक्षाभन्दा पनि खर्चको अवस्था निकै कमजोर हुने देखिन्छ। आगामी आर्थिक वर्षमा अनिश्चितताबीच बजेट आउन लागेकाले अर्थमन्त्रीलाई स्वास्थ्य सेवाको सशक्तीकरण र विस्तारका साथै राहत र कोराना प्रभावित उद्यम तथा व्यवसायको पुनरुत्थानका अतिरिक्त निर्माणको अन्तिम चरणमा पुगेका ठूला पूर्वाधार सम्पन्न गर्ने, निर्माणाधीन राष्ट्रिय गौरव र ठूला आयोजनालाई तीव्रता दिने गरी विकास खर्च विनियोजन गरेर कार्यान्वयनयोग्य, छरितो र विश्वसनीय बजेट ल्याउन सुझाव दिइएको भए पनि अर्थमन्त्रीले परम्परालाई निरन्तरता दिन लागेका हुन्। आगामी वर्षको बजेटलाई स्रोतको उपलब्धता बजेट निर्माणमा सहभागी अधिकारीहरूका अनुसार सरकारले चालु आर्थिक वर्षमा संघीय साढे आठ सय अर्ब राजस्व संकलन हुने र त्यसमा २० प्रतिशत राजस्व वृद्धिको लक्ष्य राखिने भएको छ। यसमध्ये आन्तरिक अन्तःशुल्क र मूल्य अभिवृद्धिकरको ३० प्रतिशत संघ र प्रदेशको विभाज्य कोषमा जानेछ। संघीय सरकारसँग ९ खर्ब राजस्वका अतिरिक्त, २ खर्ब ५० अर्ब रुपैयाँ आन्तरिक ऋण तथा २ खर्ब ५० अर्बकै हाराहारीमा विदेशी ऋण तथा ५० अर्ब रुपैयाँ बराबरको अनुदान परिचालन हुनेछ। एसियाली विकास बैंक र विश्व बैंकले नेपाललाई प्रतिबद्धताअनुसार ५०५० करोड अमेरिकी डलर अर्थात् कुल १२० अर्ब रुपैयाँ र एक्जिम बैंक, आपेक फन्ड तथा साउदी फन्डका अतिरिक्त एसियाली पूर्वाधार लगानी बैंकसँग पनि ऋण सहायता जुटाउन पहल गर्ने अर्थ मन्त्रालयले जनाएको छ। यसका अतिरिक्त अर्थमन्त्रीले चालु आर्थिक वर्षमा १ खर्ब रुपैयाँ बचत हुने अपेक्षा गरेका छन्। स्रोतको आवश्यकताअनुसार उनले नेपाल राष्ट्र बैंकबाट ५१ अर्ब रुपैयाँ हाराहारीमा ओभर ड्राफ्ट (अधिविकर्ष) परिचालन गर्न सक्छन्। यस आधारमा अर्थमन्त्रीले १६ खर्ब रुपैयाँको बजेट प्रस्तुत गर्न सक्ने बुझिएको छ। प्राथमिकता आगामी आर्थिक वर्षमा पहिलो प्राथमिकता स्वास्थ्य सेवाको पूर्वाधार सशक्तीकरण र स्वास्थ्य सेवाको विस्तारलाई दिइने भएको छ। अहिले बजेटको ५ प्रतिशत हाराहारीमा स्वास्थ्यको बजेट रहेकामा त्यसलाई कम्तीमा ८ प्रतिशत हाराहारीमा पुर्याइने भएको छ। बजेटले गरिब र विपन्नलाई कामका आधारमा राहत दिने, कृषि तथा कृषि प्रशोधन र साना मझौला उद्योगका साथै स्टार्ट अपहरूबाट स्वरोजगारलाई प्राथमिकतामा राखेका छन्। पुनर्कर्जा कोषलाई १०० अर्बको पुर्याउन उनले आवश्यक बजेट विनियोजन गर्ने भएका छन्। सहुलियतपूर्ण कर्जा कार्यक्रमको क्षेत्र विस्तार गर्ने बताइएको छ। प्रधानमन्त्री रोजगार कार्यक्रम र प्रधानमन्त्री कृषि आधुनिकीकरणको बजेट वृद्धि हुनेछ। यसका साथै अर्थमन्त्रीले सीपयुक्त जनशक्ति विकासलाई रोजगारी सिर्जना गर्ने कार्यक्रमअन्तर्गत समावेश गरेका छन्। ठूला पूर्वाधारका लागि पर्याप्त बजेट विनियोजन गरी सम्पन्न हुने चरणमा रहेका आयोजना फागुनसम्म निर्माण सम्पन्न गर्नेमा उनले जोड दिएका छन्। बजेटका प्राथमिकता० स्वास्थ्य सेवाको पूर्वाधार सशक्तीकरण र विस्तार० ५ प्रतिशतबाट बढाएर कम्तीमा ८ प्रतिशत पुर्याइने ० गरिब र विपन्नलाई कामका आधारमा राहत ० कृषि तथा कृषि प्रशोधन उद्योगमा जोड ० स्वरोजगारलाई प्राथमिकतामा ० पुनर्कर्जा कोषलाई १०० अर्बको पुर्याउन ० सहुलियतपूर्ण कर्जा कार्यक्रमको क्षेत्र विस्तार ० प्रधानमन्त्री रोजगार कार्यक्रम र प्रधानमन्त्री कृषि आधुनिकीकरणको बजेट वृद्धि"
संविधान संशोधन प्रस्तावमा सरकार किन पछि हट्यो,"काठमाडौं : प्रमुख विपक्षी कांग्रेसले केन्द्रीय समितिको बैठकसम्म पर्खिन समय माग गरेपछि संविधान संशोधन विधेयक बुधबार संसद्मा प्रस्तुत हुन सकेन। सरकारले जारी गरेको मुलुकको नयाँ नक्सा, सीमाको रक्षा, राष्ट्रियता र सार्वभौमिकताका विषयमा सिंगो मुुलुक एक ठाउँ रहेको सन्देश दिन दलहरूले संविधान संशोधन विधेयक संसद्बाट सर्वसम्मत पारित गर्ने प्रतिबद्धता जनाएका छन्। प्रधानमन्त्री केपी ओलीले मंगलबार बोलाएको सर्वदलीय बैठकमा संशोधन विधेयकप्रति सबै दल एकमत भएका थिए। प्रमुख विपक्षी कांग्रेसले आफ्नो केन्द्रीय समितिको बैठकबाट संशोधन विधेयक पारितकोे निर्णय गर्ने र त्यसबेलासम्म पर्खिदिन सत्ता पक्षसँग आग्रह गरेको थियो। सरकारले पेस गरेको संशोधन विधेयकप्रति सकारात्मक देखिएका जनता समाजवादी पार्टीका नेताले भने आफ्ना माग पनि समेटेर संशोधन विधेयक पारित गर्न सरकारसँग आग्रह गरेका थिए। मुलुकको नयाँ नक्साअनुसार निसान छाप परिवर्तन गर्न सरकारले शुक्रबार संसद्मा संशोधन विधेयक दर्ता गरेको थियो। विधेयक दर्ता भएको ५ दिनपछि संसदीय प्रक्रियामा अघि बढ्ने संसद् नियमावलीको व्यवस्थाअनुसार संसद् सचिवालयले उक्त विधेयक बुधबारको प्रतिनिधिसभामा अघि बढाउन कार्यसूची तयार पारेको थियो। तर, दलहरूको आग्रहमा अन्तिम समयमा विधेयक रोकिएको सचिवालयले जनाएको छ। सत्तापक्ष प्रतिपक्ष, सबै राजनीतिक दल सीमा अतिक्रमणको विरोधमा छन् र यो संशोधन विधेयक सर्वसम्मत पारित गर्ने हिजोको सर्वदलीय बैठकको निष्कर्ष हो, नेकपा संसदीय दलका उपनेता सुवास नेम्बाङले अन्नपूर्णसँग भने, कांग्रेसको केन्द्रीय समितिको बैठकसम्म पर्खिने कुरा सर्वदलीय बैठकमै भएको हो। कांग्रेसको बैठकलगत्तै विधेयक अघि बढ्छ। कांग्रेस प्रमुख सचेतक बालकृष्ण खाँणले बुधबारको प्रतिनिधिसभा बैठकको कार्यसूचीबारे कुनै छलफल नभएको र संशोधन विधेयकको एजेन्डा हटाइएकोबारे आफ्नो दललाई जानकारी नभएको बताए। संशोधन विधेयकमा सरकार, प्रतिपक्ष र अन्य दल एक ठाउँ उभिने अवस्था रहेको भन्दै खाँणले संशोधन विधेयक अघि नबढ्नुमा विपक्षी दललाई आरोपित गर्न खोज्नु भने निन्दनीय भएको बताए। भारतले अतिक्रमण गरेका लिम्पियाधुरा, लिपुलेक र कालापानी समेटेर सरकारले नयाँ नक्सा जारी गरेपछि त्यसअनुसारको निसान छाप परिवर्तन गर्न संशोधन विधेयक दर्ता गरेको थियो। प्रधानमन्त्री ओलीले मुलुकको राष्ट्रियता र सार्र्वभौमिकतासँग जोडिएको विषयको संशोधन विधेयकलाई सर्वसम्मतिका साथ फास्ट ट्र्याकबाट पारित गर्न मंगलबार सर्वदलीय बैठकमा प्रस्ताव गरेका थिए। विधेयकप्रति सकारात्मक देखिएको प्रमुख विपक्षी कांग्रेसले पार्टीको केन्द्रीय समितिको बैठकसम्म पर्खिन समय मागेको थियो। उता, मधेस केन्द्रित जनता समाजवादी पार्टीले आफूहरूले विगतमा राख्दै आएका विषयलाई पनि समेटेर प्याकेजमा संशोधनको गर्नुपर्ने धारणा व्यक्त गरेका थिए। तर, प्रधानमन्त्री ओलीले तत्काल अन्य विषयमा संशोधन हुन नसक्ने जानकारी सर्वदलीय बैठकमा गराइसकेका छन्। कांग्रेस नेता गगन थापाले केन्द्रीय समितिको बैठक बिहीबार नै बोलाएर संविधान संशोधन विधेयकको पक्षमा निर्णय गर्न पार्टी नेतृत्वसँग माग गरेका छन्। परिवर्तित नक्सालाई संविधानको अंग बनाउन प्रस्तुत संशोधनको पक्षमा उभिने पार्टी नेतृत्वको निष्कर्षको स्वामित्व लिने औपचारिकताका लागि मात्र केन्द्रीय समिति बैठक चाहिएको हो, थापाले भने, भोलि नै बैठक बोलाई यो औपचारिकता पूरा गरौँ र फास्ट ट्र्याकबाट संविधान संशोधन पारित गराँै। भारतले गरेको सीमा अतिक्रमणविरुद्ध सर्वदलीय बैठकमा सबै दलले विरोध जनाएका थिए। आफ्नो भूभागलाई संविधानअनुकूल बनाउने गरी आएको संशोधन विधेयकप्रति सर्वदलीय बैठकमा कांग्रेस सभापति शेरबहादुर देउवाले समर्थन जनाए पनि सल्लाह नगरी सरकारले एकलौटी विधेयक ल्याएको भन्दै असन्तुष्टि जनाएका थिए। समग्रमा दलहरू एक ठाउँ उभिएका छन, नेम्बाङले भने, कांग्रेसको बैठक बिहान बसे, दिउँसो अघि बढ्छ, दिउँसो बसे भोलिपल्ट संशोधन विधेयक संसद्को प्रक्रियामा जान्छ। सरकारले ल्याएको संशोधन विधेयकप्रति सकारात्मक जनता समाजवादीका नेता आफ्ना माग पनि समेटेर संशोधन गर्नुपर्ने अडानमा छन्। संविधान जारी हुँदैदेखि हामीले उठाउँदै आएका माग पनि समेटेर संविधान संशोधन गराँै भन्ने हाम्रो भनाइ हो, जनता समाजवादीका सांसद लक्ष्मणलाल कर्णले भने। संसद्मा एक सिट मात्र रहेको राप्रपाले पनि संविधान संशोधन विधेयकको पक्षमा मतदान गर्ने निर्णय गरेको छ। एकसिटे अन्य दल पनि संशोधन विधेयकको पक्षमा उभिएका छन्।"
दुई संक्रमितको उपचार गर्दा १ करोड ५३ लाख भत्ता !,"पोखरा : बेल्जियमबाट चैत ४ गते नेपाल आएकी बागलुङकी अंशु सापकोटालाई कोरोना भाइरस पुष्टि भएपछि धौलागिरि अस्पताल भर्ना गरिएको थियो। उनी २८ दिन अस्पताल बसेर निको भई १२ वैशाखमा घर फर्किइन्। अस्पताल बसिरहेको १२ दिनपछि चैत २७ गते गण्डकी प्रदेशका मुख्यमन्त्री पृथ्वीसुब्बाले अंशुलाई फोन गरी हालचाल सोधेडक्टर दिनमा कतिपटक आउनुहुन्छ तपाईंलाई हेर्न ? अंशुले भनिन्, आउनु भएको छैन। मुख्यमन्त्रीले फेरि दोहोर्याए, कोठामा आएको छैन ? अंशुले उत्तर दिइन्, आउनु भएको छैन। फोनबाट कुरा हुन्छ। मुख्यमन्त्रीले नआत्तिकन बस्न, आफूसँग दिनदिनै डक्टरसँग कुराकानी भइरहेको र राम्रो उपचार गर्न भनेको बताए। उक्त अस्पतालले १ करोड ५३ लाख रुपैयाँ माग गरी प्रदेशको सामाजिक विकास मन्त्रालयमा ११ जेठमा पत्राचार गरेको छ। २ जनाकै उपचारको खर्च भनी त्यतिका धेरै रकम माग गरेको बारे बुधबार गण्डकी प्रदेश सभामा सांसद विनोद केसीले प्रश्न उठाए। उनले संसदमा भने, दुईजनालाई निको बनाउन यत्रो खर्च आएको छ, भोलि हजारौं लाखौं संक्रमित हुँदा हामीले व्यवभार धान्न सक्छौं त ? कोरोना भाइरस रोग कोभिड १९ को उपचारमा खटिने चिकित्सक, स्वास्थ्यकर्मी, कर्मचारी लगायतलाई प्रोत्साहन भत्ता दिने कार्यविधि नेपाल सरकारले बनाएको छ। त्यस्तै कार्यविधि गण्डकी प्रदेश सरकारले पनि बनाएको छ। त्यसै कार्यविधिलाई आधार बनाएर त्यस्तो खर्च विवरण आएको गण्डकी प्रदेशको सामाजिक विकास मन्त्रालयले पनि पुष्टि गरेको छ। संक्रमणको शंका लागि आइसोलेसनमा राखिएका वा संक्रमण पुष्टि भई उपचारमा रहेका बिरामीको उपचारमा प्रत्यक्ष संलग्न जनशक्ति तथा संक्रमणको शंकास्पद तथा पुष्टि भएका बिरामीको नमुना संकलन गर्ने जनशक्तिलाई नेपाल सरकारले तोकेको सुरु तलब स्केलको शतप्रतिशत भत्ता दिने नेपाल सरकारको कार्यविधिमा उल्लेख छ। उपचारमा अप्रत्यक्ष संलग्न र इमेजिङ सेवा प्रदायक जनशक्तिलाई तलबको ७५ प्रतिशत र बिरामीको ओसारपसार तथा नमुना ओसारपसार गर्नेलाई ५० प्रतिशत दिने उल्लेख छ। प्रदेशले केन्द्रबाट दिने भत्तामा २५ प्रतिशत थप्ने भनेको छ। अस्पतालले १ करोड ५३ लाख रुपैयाँ माग गरी प्रदेशको सामाजिक विकास मन्त्रालयमा ११ जेठमा पत्राचार गरेको छ। २ जनाकै उपचारको खर्च भनी त्यतिका धेरै रकम माग गरेको बारे बुधबार गण्डकी प्रदेश सभामा सांसद विनोद केसीले प्रश्न उठाए, दुईजनालाई निको बनाउन यत्रो खर्च आएको छ, भोलि हजारौं लाखौं संक्रमित हुँदा हामीले व्यवभार धान्न सक्छौं त ? सामाजिक विकास मन्त्रालयका अनुसार ११३, २५ र ३१ गरी १६९ जनालाई भत्ता उपलब्ध गराउन धौलागिरी अस्पतालले विवरण पेस गरेको हो। मन्त्रालयका एक अधिकारी भन्छन्, जो काममा खटिएको छ, उसलाई पो भत्ता दिने भनेको हो, सबैको नाम पठाएजस्तो छ। निरीक्षणमा जाँदा नदेखिएकाहरुको पनि नाम थपेर पठाएका होलान्। प्रदेश सरकारले सामाजिक विकासमन्त्री नरदेवी पुनको संयोजकत्वमा कोरोना कोष सञ्चालक समिति गठन गरेको छ। त्यसमा प्रदेश सरकारले १५ करोड रुपैयाँ राखेको थियो। स्वेच्छिक सहयोग ३ करोड ३१ रुपैयाँ थपिएको छ। मन्त्रालयका एक उच्च अधिकारीले कार्यविधिअनुसारमात्रै प्रोत्साहन भत्ता दिइने अन्नपूर्णलाई बताए। अहिले कोरोनाका अरु बिरामीको पनि उपचार गरिरहनुपरेको छ, कुनै चिकित्सक, स्वास्थ्यकर्मी र कर्मचारीलाई पनि अहिले निरुत्साहित नगरौं, आफ्नो नाम उल्लेख नगर्न अनुरोधसहित उनले भने, तर हामी कार्यविधिले भनेको भन्दाबाहेक दिँदैनौं। पाउनुपर्नेले पाउँछ, नपाउनुपर्ने कसैले पाउँदैन। धौलागिरी अस्पतालले डेढ करोड रुपैयाँको खर्च विवरण पेस गरिसकेपछि सामाजिक विकास मन्त्रालयले बागलुङका सहायक प्रमुख जिल्ला अधिकारी, जिल्ला जनस्वास्थ्य प्रमुखको टिमलाई उक्त विवरणमाथि छानबिन गर्न भनेको छ। को साँच्चीकै फ्रन्टमा खटिएको थियो, को थिएन भनेर बुझेर उहाँहरुले प्रतिवेदन बुझाउनुहुन्छ अनि भेरिफाई भएपछिमात्रै भुक्तानी दिइनेछ, मन्त्रालयका ती अधिकारीले भने, माग्नुभयो भन्दैमा त्यत्तिकै दिइन्न। प्रदेशको कार्यविधिमा झुठा विवरण पेस गरे कारबाही हुनेसमेत उल्लेख गरेको उनले सुनाए। धौलागिरि अस्पतालका अध्यक्ष केबी रानाले त्यस्तो खर्चपर्चको विवरणबारे अस्पतालका मेडिकल सुपरिन्टेन्डेन्ट (मेसु) लाई थाहा हुने जानकारी दिए। मेसु शैलेन्द्र बी पोखरेलले भने फोन उठाएनन्। धौलागिरि अस्पताललाई आइसोलेसनका लागि संघ सरकारले १ करोड रुपैयाँ उपलब्ध गराएको थियो। त्यसपछि गण्डकी प्रदेश सरकारले ६० लाख रुपैयाँ पनि दिएको थियो। त्यो रकम कोरोना रोकथाम कोषबाट प्रदेशले दिएको हो। असारसम्मका लागि ५ जना नर्स करारमा भर्ना गरी मासिक २८ हजार २ सय रुपैयाँ उपलब्ध गराउन प्रदेशले अर्काे ४ लाख २३ हजार रुपैयाँ पनि धौलागिरि अस्पताललाई दिएको थियो। पछिल्लो समय कोरोना भाइरस रोग कोभिड १९ संक्रमित पुष्टि भएका ६ जना अहिले धौलागिरि अस्पतालमा उपचाररत छन्। तनाम खोला र बडिगाड गाउँपालिकाका उनीहरु बुधबार अस्पताल भर्ना भएका हुन्। खर्च भयो साढे ६ करोड प्रदेशले स्थापना गरेको कोरोना रोकथाम राहत कोषबाट अहिलेसम्म ६ करोड ५८ लाख रुपैयाँ खर्च भइसकेको छ। उक्त कोषमा प्रदेश सरकारले १५ करोड रुपैयाँ राखेको थियो। स्वेच्छिक सहयोग ३ करोड ३१ लाख रुपैयाँ जुटेको थियो। सामाजिक विकास मन्त्री नरदेवी पुनको संयोजकत्वमा उक्त कोष सञ्चालक भइरहेको छ। समितिमा मन्त्रालयका सचिव, महाशाखा प्रमुख लगायत अरु मन्त्रालयका अधिकारी पनि सदस्य छन्। समितिका एक सदस्यका अनुसार प्रदेश आपूर्ति केन्द्रलाई कोषबाट ५ करोड ७ लाख रुपैयाँ उपलब्ध गराइएको छ। यो शीर्षकको खर्च सबैभन्दा ठूलो हो। कोषबाट बागलुङको धौलागिरि अस्पतालमा आइसियु बनाउन ६० लाख र कर्मचारी राख्न ४ लाख रुपैयाँ २३ हजार रुपैयाँ उपलब्ध भएको छ। पोखरा स्वास्थ्य विज्ञान प्रतिष्ठानलाई आन्तरिक व्यवस्थापनका लागि ५० लाख रुपैयाँ दिइएको छ। प्रदेश स्वास्थ्य निर्देशनालयले कोषबाट ३ लाख ७८ हजार रुपैयाँ पाएको छ। यी मुख्य शीर्षकबाहेकमा पनि खर्च भएको छ।"
बजेट भाषण गर्नुअघि अर्थमन्त्रीको मुस्कान (फोटो फिचर),काठमाडौं : अर्थमन्त्री डा युवराज खतिवडाले आर्थिक वर्ष २०७७र७८ को बजेट प्रस्तुत गरिरहेका छन् । बजेट प्रस्तुत गर्नुअघि ब्रिफकेस बोकेर संघीय संसद् भवन अगाडि पुग्दा मुख्य आकर्षण अर्थमन्त्री खतिवडा बने । ब्रिफकेससहित संसद भवन प्रवेश गर्दा अन्नपूर्णका लागि विकास कार्कीले कैद गरेका तस्बिर :
राष्ट्रियताको मुद्दामा नियतको राजनीति नगर्न सरकारलाई कांग्रेसको चेतावनी,"काठमाडौं : प्रमुख प्रतिपक्षी दल नेपाली कांग्रेसले राष्ट्रियताको मुद्दामा नियतको राजनीतिक नगर्न सरकारलाई चेतावनी दिएको छ। कांग्रेसकै कारण बुधबारको प्रतिनिधिसभा बैठकको कार्यसूचीबाट संविधान संशोधन विधेयक हटाइएको चर्चा सुरु भएपछि कांग्रेसले पत्रकार सम्मेलन गरेर बिहीबार यस्तो चेतावनी दिएको हो। पत्रकार सम्मेलनपछि सार्वजनिक वक्तव्यमा कांग्रेस प्रवक्ता विश्वप्रकाश शर्माले गलत प्रचारका लागि सहभागी नहुन सरकार र नेकपाका नेतालाई चेतावनी दिएका हुन्। कम्युनिष्ट सरकारका केही मन्त्री र एक मुख्यमन्त्रीलाई नेपाली कांग्रेसको सहायक प्रवक्ता नबन्न हामी चेतावनी दिन चाहन्छौं, प्रवक्ता शर्माले भनेका छन्। प्रवक्ता शर्माले सार्वजनिक गरेको विज्ञप्तिमा कालापानीबाट भारतीय सैनिक फिर्ता हुनुनपर्ने विषय पार्टीले विगतदेखि उठाएकाले कांग्रेसले राष्ट्रियताको विषयमा केन्द्रीय समितिबाट निर्णय गर्न चाहँदा संसदको प्रक्रियामा असर पर्ने कुनै कारण नभएको उल्लेख गरेको छ। कालापानी, लिपुलेक र लिम्पियाधुरा लगायतको भूगोल नेपालको भूभाग हुन् अतः कालापानीबाट भारतीय सैनिक फिर्ता हुनुपर्छ र नेपालको निर्वाध हक ती भूभागमा कायम हुनुपर्छ भनेर नेपाली कांग्रेसले विगत देखिनै प्रष्ट धारणा राख्दै आएको छ, प्रवक्ता शर्माले भनेका छन्, महत्वपूर्ण राष्ट्रिय बिषयमा साझा स्वामित्वबोध साथ नेपाली कांग्रेसले केन्द्रीय समितिबाटै निर्णय गर्न चाहँदा त्यसले संसदको प्रक्रियालाई असर पर्नु पर्ने कुनै कारण थिएन। शर्माले नेपाली कांग्रेसले समय मागेको झुठको अभिव्यक्ति र अर्कातर्फ कांग्रेसको अनुरोधमा संशोधन प्रस्तावलाई कार्यसूचीबाट हटाइएको गोयबल्स शैलीको प्रोपोगन्डाप्रति आपत्तिसमेत जनाएका छन्। पत्रकार सम्मेलनमा वितरित प्रेस वक्तव्य कोरोनामा असफल सरकारलाई राष्ट्रियताको मुद्दामा नियतको राजनीति नगर्न चेतावनी साथ परिपक्व र जिम्मेवार पहलकदमी गर्न आग्रह ! (१) कोरोनाको विश्वब्यापी महामारी संग संघर्ष गरिरहंदा नेपाल देशले राष्ट्रियताको मुद्दामा पनि गम्भीरता र एकता राख्ने अनि एक्यवद्ध ढंगले समाधानको पहल र सामथ्र्य प्रस्तुत गर्नुपर्ने दायित्व क्रममा छौं हामी । प्रमुख प्रतिपक्षी दलका रूपमा नेपाली कांग्रेस यी दुवै प्रश्नमा संयम र जिम्मेवारी साथ कार्य गरिरहेको छ । तर नेपाल सरकारको भूमिका दुवै बिषयमा गम्भीर प्रश्नको घेरामा देखिनु दुःखद छ । (२) बितेको डेढ साताको अवधिमा सरकारको कमजोर तयारीका कारण कोरोनाको संक्रमण तीब्र विस्तार भएको छ भने अर्कातर्फ सिमा सम्बन्धि प्रश्नमा अनुचित राजनैतिक प्रोपोगन्डाको बाटोमा सत्ता पक्ष संलग्न रहनु दुःखद छ । (३) कालापानी, लिपुलेक र लिम्पियाधुरा लगायतको भूगोल नेपालको भूभाग हुन् अतः कालापानीबाट भारतीय सैनिक फिर्ता हुनुपर्छ र नेपालको निर्वाध हक ती भूभागमा कायम हुनुपर्छ भनेर नेपाली कांग्रेसले विगत देखिनै प्रष्ट धारणा राख्दै आएको छ । ती भूभागलाई समेटेर सरकारले सार्वजनिक गरेको नक्साका पक्षमा नेपाली कांग्रेस रहेको जानकारी सर्वदलीय बैठक मार्फत दिई सकिएको छ । यसबारे पार्टीले केन्द्रीय समितिको बैठकबाटै संस्थागत निर्णय गर्ने सार्वजनिक उद्घोष अनुरुप केन्द्रीय समितिको बैठक १७ जेठको अपरान्ह १ः०० बजेलाई बोलाइएको यस बीचमा प्रेस नोट मार्फत सार्वजनिक गरिसकिएको छ । (४) महत्वपूर्ण राष्ट्रिय बिषयमा साझा स्वामित्वबोध साथ नेपाली कांग्रेसले केन्द्रीय समितिबाटै निर्णय गर्न चाहंदा त्यसले संसदको प्रक्रियालाई असर पर्नु पर्ने कुनै कारण थिएन । तर एकातर्फ नेपाली कांग्रेसले समय मागेको झुठको अभिव्यक्ति र अर्कातर्फ कांग्रेसको अनुरोधमा संशोधन प्रस्तावलाई कार्यसूचीबाट हटाइएको गोयबल्स शैलिको प्रोपोगन्डा प्रति हाम्रो गम्भीर आपत्ति छ । यस्तो गतिविधिमा सामेल कम्युनिष्ट सरकारका केही मन्त्री र एक मुख्य मन्त्रीलाई नेपाली कांग्रेसको सहायक प्रवक्ता नबन्न हामी चेतावनी दिन चाहन्छौं । आजको राष्ट्रिय एकताको भावनालाई दलहरूको संस्थागत निर्णय एवं आपसी एकता र विश्वासको भावनाले मजबुत तुल्याउन सकिन्छ र राष्ट्रिय एकताको बलमा नै सिमा सम्बन्धि प्रश्नको हल गर्न हाम्रो कुटनैतिक र राजनैतिक पहलकदमिलाई सबल बनाउन सकिन्छ भन्ने नेपाली कांग्रेसको प्रष्ट धारणा रहेकोे छ । कोरोनाबाट सिंगो मुलुक प्रताडित भएको समयमा सांसद विकास कोष खारेज गरेर कोरोना कोषमा रकम बढाउन नेपाली कांग्रेस केन्द्रीय समितिको बैठकले वैशाख १७ मा गरेको निर्णय सार्वजनिक रुपले सरकारलाई आज पुनःस्मरण गराउन चाहन्छौं । जय नेपाल ! विश्वप्रकाश शर्मा प्रवक्ता एवं प्रमुख सूचना, संचार तथा प्रचार विभाग"
संसदमा बजेट पेस गर्दै अर्थमन्त्री (लाइभ),काठमाडौं : अर्थमन्त्री डा युवराज खतिवडाले आर्थिक वर्ष २०७७७८ को बजेट भाषण गर्दैछन् । विश्वव्यापी महामारीको रुपमा फैलिएको कोरोना भाइरसका कारण ठूलो बजेटका लागि स्रोत सुकिरहेका बेला अर्थमन्त्रीले चालु वर्षको भन्दा आकार बढाएर बजेट प्रस्तुत गर्दैछन् । दुवै सदनको संयुक्त बैठकमा अर्थमन्त्री खतिवडाले बिहीबार दिउँसो ४ बजे बजेट प्रस्तुत गर्न लागेका हुन् ।
उपत्यकामा तीन सय शैय्याको सरुवारोग अस्पताल,"काठमाडौं : सरकारले काठमाडौं उपत्यकामा तीन सय शैय्याको सरुवारोग अस्पताल बनाउने भएको छ। आर्थिक वर्ष २०७७७८ को बजेट प्रस्तुत गर्दै अर्थमन्त्री डा युवराज खतिवडाले यस्तो घोषणा गरेका हुन्। उपत्यकामा तीन सय शैय्याको सरुवारोग अस्पताल बनाइने छ, बजेट प्रस्तुत गर्दै मन्त्री खतिवडाले भने, सबै प्रदेशमा दुई सय शैय्याको अस्पताल बनाइने छ। स्वास्थ्य सेवामा खटिका स्वास्थ्यकर्मीलाई उत्प्रेरित गर्न प्रोत्साहन भत्ता दिने घोषणासमेत अर्थमन्त्री खतिवडाले गरेका छन्। उनले स्वास्थ्यकर्मीलाई पाँच लाखको निशुल्क स्वास्थ्य बिमा गरिने बताए। हरेक प्रदेश राजधानीमा सरुवारोग अस्पताल बनाउने घोषणा गर्दै सरकारले प्रत्येक स्थानीय तहमा १५ बेडसम्मको अस्पताल निर्माणका लागि बजेट विनियोजन भएको बताएको छ। सरकारले यो वर्ष सबै रोगसँग लडेर जनजीवन सहज बनाउने उद्देश्य लिएको छ। मन्त्री खतिवडाले कोरोना भाइरसलगायत संक्रामक रोग र अरु रोगसँग लड्दै जनजीवन सामान्य अवस्थामा पुर्याउने उद्देश्य रहेको बताएका हुन्। उनले स्वजास्थ्य जोखिमबाट सुरक्षित राख्न स्वास्थ्य क्षेत्रको दायर विस्तार गर्ने, जनशक्ति विस्तार गर्ने, संक्रमण रोकथाम नियन्त्रणका लागि चालिएको कदम बढाउने उद्देश्य सरकारको रहेको प्रष्ट पारेका हुन्।"
प्रदेश २ ले माग्यो संघीय सरकारसँग विशेष आर्थिक प्याकेज,"जनकपुरधाम : प्रदेश २ का मुख्यमन्त्री लालबाबु राउतले संघीय सरकारसँग विशेष आर्थिक प्याकेज उपलब्ध गराउन माँग गरेका छन्। मुख्यमन्त्री राउतले प्रधानमन्त्री केपी शर्मा ओलीलाई पत्र लेखेर कोरोनाविरुद्धको लडाईका लागि विशेष प्याकेज उपलब्ध गराउन मांग गरेका हुन्। भारतसँगको खुला सिमाना र भारतमा रोजगारी गर्दै आएका नागरिकहरुको स्वदेश फिर्ता हुनुले प्रदेशमा कोरोना संक्रमण बढ्ने खतरा रहेको पत्रमा उल्लेखित छ। संक्रमण रोक्न हालको व्यवस्थापन अपुग देखिएकोले थप व्यवस्थापनका लागि विशेष प्याकेज उपलब्ध गराउन मुख्यमन्त्री राउतले माग गरेका छन्। लकडाउनका कारण दैनिक जीवनयापनमा समस्या भोगी रहेका नागरिकहरुलाई प्रदेश सरकारले स्थानीय तहको समन्वयमा दुई चरणको राहत वितरण गरेपनि लकडाउन थपिदै जाँदा राहत अपुग भएको बताइएको छ। प्रदेशको भौगोलिक अवस्था, जनसांख्यीक बनौट, मानव विकास सूचकांक र सामाजिक विकासको अवस्थासमेतका आधारमा प्रदेश सरकारले मात्र खाद्यान्न सहितको राहत उपलब्ध गराउनु चुनौतीपूर्ण रहेकोले संघीय सरकारबाट ठोस कार्यक्रम ल्याउन आग्रह गरिएको छ। कोरोना परीक्षणका लागि प्रदेश सरकारले तीन स्थानमा रियल टाइम पीसीआर सञ्चालन गनेपनि भिटिएम किटको अभावमा अपेक्षित परीक्षण गर्न नसकिएकोले संघ सरकारलाई यथासिघ्र किट, आवश्यक उपकरण, दक्ष जनशक्ति र स्वास्थ्य सामग्री उपलब्ध गराउन समेत माग गरिएको छ। यसका साथै वैदेशिक रोजगारीमा रहेका प्रदेशका करिब १० लाख युवा स्वदेश फिर्ता हुन सक्ने सम्भावनालाई हेर्दै प्रदेशमा युवा रोजगार कार्यक्रम, कृषि केन्द्रित विशेष योजनाका लागि विशेष आर्थिक प्याकेज उपलब्ध गराउन पनि आग्रह गरिएको छ ।"
जनअपेक्षा अनुसारको सुशासन र विकास आवश्यक : प्रचण्ड,काठमाडौं : नेकपाका अध्यक्ष एवं पूर्व प्रधानमन्त्री पुष्पकमल दाहाल 'प्रचण्ड' ले गणतन्त्र प्राप्तिका लागि लडेका सबै शक्ति एकतावद्ध भई जनअपेक्षा अनुसार सुशासन र विकासमा समर्पित हुनु आजको राष्ट्रिय आवश्यकता भएको बताएका छन। १३ औं गणतन्त्र दिवसका अवसरमा बिहीबार शुभकामना सन्देश दिँदै उनले गणतन्त्रात्मक शासन व्यवस्थाले देशका सम्पूर्ण उत्पीडित समुदायको अधिकारसहित राज्य सत्तामा समावेशी र समानुपातिक प्रतिनिधित्व सुनिश्चित गरेको बताए। संघीय लोकतान्त्रिक गणतन्त्रले नेपालमा सयौं वर्षदेखि चल्दै आएको राजतन्त्रात्मक प्रणालीमा सामान्य मात्रात्मक सुधार नभएर गुणात्मक परिर्वतनको प्रतिनिधित्व गरेको दाहालको धारणा छ। गणतन्त्र दिवसमा प्रधानमन्त्रीको सन्देश : इतिहासको गतिलाई पछाडि फर्काउन कसैले सक्दैन (भिडियो पूर्णपाठ) राष्ट्रको सर्वाङ्गीण विकासमा अग्रसर हौं : राष्ट्रपति गणतन्त्र दिवसको अवसरमा स्वदेश तथा विदेशमा रहेका सम्पूर्ण नेपालीमा शुभकामना व्यक्त गर्दै उनले संस्थागत विकासमा जोड दिन आवश्यक रहेको बताए। गणतन्त्र प्राप्तिका लागि जनयुद्ध र विभिन्न जनआन्दोलनमा आफ्नो प्राणको उत्सर्ग गर्ने शहीदप्रति श्रद्धाञ्जलि ब्यक्त गर्दै दाहालले बेपत्ता योद्धा र घाइते योद्धाको त्याग र समर्पणप्रति उच्च सम्मान प्रकट गरेका छन्। विश्वव्यापी महामारीका रुपमा फैलिएको कोरोना भाइरस (कोभिड १९) को रोकथाम र उपचारका लागि अग्रमोर्चामा खटिनेहरुको प्रशंसा गर्दै उनले यस सबैको सुस्वास्थ्य र प्रगतिको कामना गरेका छन्।
"फरार सांसद खातुन संसदमा उपस्थित, प्रहरीले सुइँकै पाएन","विराटनगर : लामो समयदेखि फरार रहेकी प्रदेश १ की सांसद गुलेफुन खातुन बुधबारबाट सुरु भएको संसद बैठकमा उपस्थित भएको पाइएको छ। फौजदारी कसुरमा अदालतले दोषी ठहर गर्दै कैद सजाय र जरिवानाको फैसला सुनाए पनि उनले प्रदेश १ को प्रदेश सभा सदस्य बन्ने अवसर पाएकी थिइन्। अदालतले दोषी ठहर गरे पनि पक्राउ नपरेको र जेल सजाय भुक्तान गर्नुपर्ने व्यक्ति संसदमा आसिन रहेको भन्दै चौतर्फी विरोध भएपछि २०७६ पुसदेखि उनी फरार बनेकी थिइन्। यस अघिका २२ वटा संसद बैठकमा अनुउपस्थित रहेकी खातुनले बुधबारबाट सुरु भएको प्रदेशसभाको बजेट अधिवेशनमा भने अचानक उपस्थित भएर सबैलाई आश्चर्यमा पारिदिएको स्रोतले बतायो। तर ३ बजेबाट सुरु भएको बैठकमा उनी पूरै समय बसिनन्। हाजिर गर्दै उपस्थिति जनाएपछि १५ मिनेट जति संसदमा बसेर उनी बाहिरिएकी थिइन्। खातुनलाई फरार सूचीमा राखेर खोजी गर्ने काम भइरहेको जनाएको प्रहरीले उनी संसदमा उपस्थित हुँदा र बाहिरिँदासम्म कुनै सुइँको पाउन सकेन। संसद भवनमा २४ घण्टा नै प्रहरीको सुरक्षा हुन्छ। संसदमा उपस्थित भएको थाहा नभएकै कारण पक्राउ गर्न नसकिएको जनाएको प्रहरीले साँझबाट भने उनको खोजी थालेको थियो। उनी तत्कालिन नेकपा एमालेबाट समानुपातिक सांसद बनेकी थिइन्। सत्तारुढ नेकपाकी सांसद भएकै कारण अदालतले दोषी ठहर गरेपनि खातुनलाई पक्राउ गरेर सजाय भुक्तानका लागि कारागार लैजानु पर्ने प्रक्रियाबाट प्रहरी पछि हटेको हुन सक्ने स्रोतको दाबी छ। मोरङको धनपालथान गाउँपालिका६ कदमाहाकी उनले २०७४ माघ ७ गते प्रदेश १ को प्रदेशसभा सदस्यको शपथ लिएकी थिइन्। सांसद बन्नुभन्दा आठ महिना अघिनै अदालतले फौजदारी कसुरमा दोषी ठहर गरेपनि तत्कालिन एमालेले संविधानको उल्लंघन गर्दै नैतिक पतन देखिने फौजदारी कसुरमा दोषी ठहर व्यक्तिलाई समानुपातिक सांसद बनाएको हो। जिल्ला अदालत मोरङले उनीविरुद्ध सरकारी छाप र दस्तखत किर्ते मुद्दामा ०७४ वैशाख ३१ मा दोषी ठहर गर्दै एक वर्ष कैद र ५० रुपैयाँ जरिवानाको फैसला गरेको थियो। जिल्लाको फैसला सदर गर्दै उच्च अदालत विराटनगरले पनि २०७६ पुस ६ गते एक वर्ष कैद र १४ हजार पाँच सय ८३ रुपैयाँ जरिवानाको फैसला सुनाएपछि भने उनी फरार बनेकी थिइन्। उनी यस अघिको राष्ट्रियसभा निर्वाचनमा पनि अनुपस्थित रहिन्। मोरङ प्रहरीका प्रवक्ता डीएसपी मानबहादुर राईले खातुनलाई फरार प्रतिवादीको सूचीमा राखेर खोजी गर्ने काम भइरहेको दाबी गरे। लामो समयदेखि फरार रहेकी खातुन बुधबारको संसदमा उपस्थित भएको भन्ने जानकारी नपाएका कारण पक्राउ गर्न नसकिएको हो, उनले भने, पक्राउ गर्नका लागि प्रहरीलाई केही प्राविधिक कठिनाई पनि थियो। तर दोषी ठहर भइसकेपछि पक्राउ गरेर फैसला कार्यान्वयनमा सघाउनु प्रहरीको दायित्व भएकाले कैद सजाय भुक्तानबाट कोही कसैलाई उन्मुक्ती नदिने हिसाबले अदालतसँग समन्वय गरेर काम अघि बढाइएको राईको भनाइ छ। प्रदेश १ संसद सचिवालयका सचिव गोपाल पराजुलीले यस अघि २२ वटा संसद बैठकमा अनउपस्थित रहे पनि बुधबारबाट सुरु भएको बजेट अधिवेशनमा खातुन उपस्थित भएको पुष्टि गरे। खातुनलाई दोषी ठहर गरेको कुनै आधिकारिक जानकारी अदालतबाट नआएको र सम्बन्धित दलले पनि प्रमाणित नगरेका कारण उनको सांसद पद यथावत रहेको पराजुलीको भनाइ छ। अदालतमा सांसद भनेर मुद्दा परेको हैन होला। त्यही भएर संसदमा अदालतले अहिलेसम्म फैसलाका बारेमा कुनै जानकारी नदिएको हुन सक्छ, उनले भने, कुनै फौजदारी कसुरमा दोषी ठहर भए नभएको बारेमा संसदलाई कुनै जानकारी नभएकाले पद रहिरहन्छ। अदालतबाट आधिकारिक कुनै पत्र नआएसम्म खातुनलाई निलम्बन गर्न सक्ने कानुनी आधार संसदमा छैन। पराजुलीले यस अघिका बैठकमा भने सभामुखलाई लिखित जानकारी गराएरै खातुन बिदामा बसेको जानकारी दिए। कोरोना भाइरस परीक्षणका लागि यस अघि सांसदको स्वाब परीक्षण गरिएको थियो। त्यस क्रममा खातुनले पनि स्वाब परीक्षण गराएको सचिव पराजुलीको भनाइ छ। फरार रहेका बेला उनका विषयमा यस अघि प्रमुख प्रतिपक्षी दल कांग्रेसले संसदमा कुरा उठाएको थियो। तर अहिले संसदमा उपस्थित हुँदा पनि प्रतिपक्षी यस विषयमा मौन देखिएको स्रोतले बतायो। के हो घटना ? मोरङको तत्कालीन कदमाहा गाविस२ मा ससुरा स्वर्गीय शेख धाइका मियाँको नाममा रहेको मोहीयानी हक हस्तान्तरणका लागि मधुसूदनराज पाण्डेको कित्ता नम्बर १०६, २५५ र सीता जोशी पाण्डेको कित्ता नम्बर ११० भएको तीन बिघा १० कट्ठा जग्गा नामसारी गर्न उनले सरकारी छाप र दस्तखत किर्ते गरेर गाविसको सिफारिस कागज बनाएकी थिइन्। ससुराको ०६३ माघ २४ मा र सासू खैरुन खातुनको ०६५ मंसिर १२ मा मृत्यु भएको थियो। धाइकाका जेठा छोरा शेख दिलबार मियाँ र कान्छा शेख शिलबार मियाँ हुन्। ससुराको मृत्युपछि मोहीयानी जग्गा जेठाजु दिलबारलाई नदिइ आफ्नो एकलौटी बनाउन खातुनले पति शिलबार र अन्य दुई कर्मचारी प्रयोग गर्दै गाविसको लेटर प्याड, छाप र बिदामा रहेका सचिवको हस्ताक्षर किर्ते गरेकी थिइन्। ०७१ माघ २१ र ०७१ चैत ४ गते अलगअलग मितिमा किर्ते सिफारिस बनाएर जग्गा आफ्नो नाममा नामसारी गर्न उनले भूमिसुधार कार्यालयमा निवेदन दिएकी थिइन्। मोहीयानी एकलौटी बनाउन गरिएको किर्तेमा खातुन, उनका पति शिलबर, गाविसका खरिदार विजयकुमार कामत र पियन दीपचन्द्रकुमार मण्डलको संलग्नता देखिएको थियो। हस्ताक्षर र छाप किर्ते गरेको खुलेपछि ०७३ जेठ २६ गते उनीहरूविरुद्ध गाविसले जाहेरी दिएको थियो। प्रहरीले पतिसहित खातुनलाई ०७३ असार ४ मा पक्राउ गरेर २५ दिन हिरासतमा राखी अनुसन्धान गरेको थियो। जिल्ला अदालतले उनीहरूलाई असार २९ गते जनही १० हजार धरौटीमा छाड्न आदेश दियो। फरार दुई कर्मचारी कामत र मण्डल असार ३१ गते आफैं उपस्थित भएपछि अदालतले उनीहरूलाई १५ हजार रुपैयाँ धरौटीमा छाड्न आदेश दियो। अदालतले २०७४ वैशाख ३१ गते खातुन र उनका पतिलाई जनही एक वर्ष कैद र ५० रुपैयाँ जरिवानाको फैसला सुनायो। सरकारी कर्मचारी भएकाले कामत र मण्डललाई जनही दुई वर्ष थप गर्दै तीनतीन वर्ष कैदको फैसला सुनाएको थियो। त्यतिबेला पनि कारागार पठाउनुपर्ने उनीहरूलाई प्रहरीले पक्राउ गरेन। खातुनले ०७४ भदौ १९ गते मुलुकी फौजदारी कार्यविधि संहिताको दफा ७३ अनुसार उच्च अदालत विराटनगरमा निवेदन दिइन्। उच्चले गत पुस ६ गते शेख शिलबरलाई सफाइ दियो। खातुनसहित तीनजनाको हकमा कैदतर्फ जिल्लाकै फैसलालाई सदर गर्दै उच्चले जनही १४ हजार पाँच सय ८३ रुपैयाँ जरिवानाको फैसला सुनायो। धरौटीबापतको १० हजार फिर्ता नलिएकाले अब खातुनले चार हजार पाँच सय ८३ रुपैयाँ जरिवाना बुझाउनुपर्ने हुन्छ। अनुसन्धानका क्रममा प्रहरी हिरासतमा २५ दिन बिताइसकेकाले खातुनले ११ महिना पाँच दिन जेलमा बस्नु पर्ने उच्च अदालतले जनाएको छ। प्रदेश सांसद खातुन कीर्ते काण्डमा दोषी"
राष्ट्रको सर्वाङ्गीण विकासमा अग्रसर हौं : राष्ट्रपति,"काठमाडौं : राष्ट्रपति विद्यादेवी भण्डारीले १३ औं गणतन्त्र दिवसको अवसरमा स्वदेशविदेशमा रहेका नेपालीलाई हार्दिक बधाइ दिँदै सुख, शान्ति र समृद्धिको कामना गरेकी छन। गणतन्त्रलाई थप सुदृढ तुल्याउन उनले सबैमा आवहन गरेकी छन्। गणतन्त्र स्थापनार्थ भएका आन्दोलनमा होमिएका राजनीतिक दल, नेता, कार्यकर्ता र आम जनताको योगदानको उच्च प्रशंसा गर्दै शुभकामना सन्देशमार्फत भण्डारीले भनेकी छन्, यो ऐतिहासिक दिवसले सबै नेपालीलाई समृद्ध नेपाल, सुखी नेपाली को साझा राष्ट्रिय संकल्प हासिल गर्न थप ऊर्जा प्रदान गरोस। अपार जनसहभागितामा ऐतिहासिक जनआन्दोलनबाट स्थापित जननिर्वािचत पहिलो संविधानसभाको पहिलो बैठकले २०६५ जेठ १५ गते नेपालमा गणतन्त्र घोषणा गरेको स्मरण गर्दै उनले यस वर्ष कोरोना भाइरसको विश्वव्यापी महामारीबाट उत्पन्न विषम परिस्थितिले गणतन्त्र दिवस मनाउन असहज भएको उनको भनाइ छ । यस ऐतिहासिक दिवसले सम्पूर्ण नेपालीहरुलाई संघीय लोकतान्त्रिक गणतन्त्रात्मक शासन व्यवस्थाको माध्यमद्वारा यहाँ उपलब्ध प्राकृतिक सम्पदाको दिगो उपयोग गर्दै सामाजिक, आर्थिक र सांस्कृतिक रुपले सभ्य र समुन्नत समाज निर्माणमा एकजुट हुन प्रेरणाको विश्वास लिएको छु, राष्ट्रपतिको सन्देशमा उल्लेख छ। सदाकाल स्वाधिन राष्ट्रका रुपमा रहेको नेपालको भौगोलिक अखण्डता कायम गर्ने तथा राष्ट्रियता सुदृढीकरण गर्न अतुलनीय योगदान पुर्याउने पूर्वजहरुको योगदानलाई उनले स्मरण गरेकी छिन्। पूर्वजको स्वाभिमान, वीरता र आदर्शबाट अनुप्रेरित भई राष्ट्रको सर्वाङ्गीण विकासमा अग्रसर हुन उनले सबैलाई आग्रह गरेकी छन्। निकै लामो संक्रमणकाल पश्चात् राजनीतिक स्थिरता र दिगो शान्ति कायम भएको वर्तमान परिवेसमा नेपालको संविधानले परिकल्पना गरेको समाजवाद उन्मुख आर्थिक प्रणाली र सामाजिक न्यायसहितको आर्थिक समृद्धि हासिल गर्ने अभियानमा आआफ्नो क्षेत्रबाट योगदान पुर्याउन सम्पूर्ण राजनीतिक दलहरु तथा आमजनतामा उनले आह्वान गरेकी छन। राष्ट्रपति भण्डारीले कोरोना भाइरसको संक्रमणमा परी स्वदेश तथा विदेशमा अमूल्य जीवन गुमाउने र गणतन्त्र स्थापनमा अहुति दिने ज्ञात अज्ञात शहीदप्रति श्रद्धाञ्जली अर्पण गर्दै सोकसन्तप्त परिवारजनमा समवेदना प्रकट गरेकी छन। उनले संक्रमित बिरामीहरुको स्वास्थ्यलाभको कामनासमेत गरेकी छिन्।"
गणतन्त्र दिवस विशेष : जनचाहना अनुसार उपलब्धी देखिएन,"मुलुकमा गणतन्त्र स्थापना भएको १३ बर्ष पुरा भएको छ। तर, राजनीतिले अझै संस्थागत आकार लिन सकेको छैन। अझै मुलुक राजनीतिक अस्थिरतातर्फ उन्मुख छ। समग्र मुलुकको विकास र जनताको आर्थिकस्तर उकास्ने भन्दा नेताहरु आफ्नै स्वार्थमा केन्द्रीत भएको अनुभूत जनताले गरिरहेका छन। गणतन्त्र प्राप्तिका लागि लडेका सबै शक्ति एकतावद्ध भएर जनअपेक्षा अनुसार सुशासन र विकासमा समर्पित हुनु राष्ट्रिय आवश्यकता देखिएको छ। जनचाहना अनुरुपको संविधान र त्यसमा आधारित निर्वाचनसमेत भएर मुलुकमा बलियो सरकार बनेको दुई वर्ष बितिसकेको छ। मुलुकको समग्र आर्थिक विकास र गणतन्त्रको संस्थागत सुदृढिकरणका लागि आगामी दिनमा गर्नुपर्ने कार्यका बारेमा ०६२६३ को आन्दोलनमा सहभागिसमेत रहेकाहरुसँग गरिएको कुराकानीको सारसंक्षेप : राष्ट्रको सर्वाङ्गीण विकासमा अग्रसर हौं : राष्ट्रपति भण्डारी विद्यादेवी भण्डारी, राष्ट्रपति राष्ट्रपति विद्यादेवी भण्डारीले १३ औं गणतन्त्र दिवसको अवसरमा स्वदेशविदेशमा रहेका नेपालीलाई हार्दिक बधाइ दिँदै सुख, शान्ति र समृद्धिको कामना गरेकी छन। गणतन्त्रलाई थप सुदृढ तुल्याउन उनले सबैमा आवहन गरेकी छन्। गणतन्त्र स्थापनार्थ भएका आन्दोलनमा होमिएका राजनीतिक दल, नेता, कार्यकर्ता र आम जनताको योगदानको उच्च प्रशंसा गर्दै शुभकामना सन्देशमार्फत भण्डारीले भनेकी छन्, यो ऐतिहासिक दिवसले सबै नेपालीलाई समृद्ध नेपाल, सुखी नेपाली को साझा राष्ट्रिय संकल्प हासिल गर्न थप ऊर्जा प्रदान गरोस। अपार जनसहभागितामा ऐतिहासिक जनआन्दोलनबाट स्थापित जननिर्वािचत पहिलो संविधानसभाको पहिलो बैठकले २०६५ जेठ १५ गते नेपालमा गणतन्त्र घोषणा गरेको स्मरण गर्दै उनले यस वर्ष कोरोना भाइरसको विश्वव्यापी महामारीबाट उत्पन्न विषम परिस्थितिले गणतन्त्र दिवस मनाउन असहज भएको उनको भनाइ छ । यस ऐतिहासिक दिवसले सम्पूर्ण नेपालीहरुलाई संघीय लोकतान्त्रिक गणतन्त्रात्मक शासन व्यवस्थाको माध्यमद्वारा यहाँ उपलब्ध प्राकृतिक सम्पदाको दिगो उपयोग गर्दै सामाजिक, आर्थिक र सांस्कृतिक रुपले सभ्य र समुन्नत समाज निर्माणमा एकजुट हुन प्रेरणाको विश्वास लिएको छु, राष्ट्रपतिको सन्देशमा उल्लेख छ। सदाकाल स्वाधिन राष्ट्रका रुपमा रहेको नेपालको भौगोलिक अखण्डता कायम गर्ने तथा राष्ट्रियता सुदृढीकरण गर्न अतुलनीय योगदान पुर्याउने पूर्वजहरुको योगदानलाई उनले स्मरण गरेकी छिन्। पूर्वजको स्वाभिमान, वीरता र आदर्शबाट अनुप्रेरित भई राष्ट्रको सर्वाङ्गीण विकासमा अग्रसर हुन उनले सबैलाई आग्रह गरेकी छन्। निकै लामो संक्रमणकाल पश्चात् राजनीतिक स्थिरता र दिगो शान्ति कायम भएको वर्तमान परिवेसमा नेपालको संविधानले परिकल्पना गरेको समाजवाद उन्मुख आर्थिक प्रणाली र सामाजिक न्यायसहितको आर्थिक समृद्धि हासिल गर्ने अभियानमा आआफ्नो क्षेत्रबाट योगदान पुर्याउन सम्पूर्ण राजनीतिक दलहरु तथा आमजनतामा उनले आह्वान गरेकी छन। राष्ट्रपति भण्डारीले कोरोना भाइरसको संक्रमणमा परी स्वदेश तथा विदेशमा अमूल्य जीवन गुमाउने र गणतन्त्र स्थापनमा अहुति दिने ज्ञात अज्ञात शहीदप्रति श्रद्धाञ्जली अर्पण गर्दै सोकसन्तप्त परिवारजनमा समवेदना प्रकट गरेकी छन। उनले संक्रमित बिरामीहरुको स्वास्थ्यलाभको कामनासमेत गरेकी छिन्।  जनअपेक्षा अनुसारको सुशासन र विकास आवश्यक : प्रचण्ड पुष्पकमल दाहाल प्रचण्ड, अध्यक्ष नेपाल कम्युनिस्ट पार्टी (नेकपा) नेकपाका अध्यक्ष एवं पूर्व प्रधानमन्त्री पुष्पकमल दाहाल 'प्रचण्ड' ले गणतन्त्र प्राप्तिका लागि लडेका सबै शक्ति एकतावद्ध भई जनअपेक्षा अनुसार सुशासन र विकासमा समर्पित हुनु आजको राष्ट्रिय आवश्यकता भएको बताएका छन। १३ औं गणतन्त्र दिवसका अवसरमा बिहीबार शुभकामना सन्देश दिँदै उनले गणतन्त्रात्मक शासन व्यवस्थाले देशका सम्पूर्ण उत्पीडित समुदायको अधिकारसहित राज्य सत्तामा समावेशी र समानुपातिक प्रतिनिधित्व सुनिश्चित गरेको बताए। संघीय लोकतान्त्रिक गणतन्त्रले नेपालमा सयौं वर्षदेखि चल्दै आएको राजतन्त्रात्मक प्रणालीमा सामान्य मात्रात्मक सुधार नभएर गुणात्मक परिर्वतनको प्रतिनिधित्व गरेको दाहालको धारणा छ। गणतन्त्र दिवसको अवसरमा स्वदेश तथा विदेशमा रहेका सम्पूर्ण नेपालीमा शुभकामना व्यक्त गर्दै उनले संस्थागत विकासमा जोड दिन आवश्यक रहेको बताए। गणतन्त्र प्राप्तिका लागि जनयुद्ध र विभिन्न जनआन्दोलनमा आफ्नो प्राणको उत्सर्ग गर्ने शहीदप्रति श्रद्धाञ्जलि ब्यक्त गर्दै दाहालले बेपत्ता योद्धा र घाइते योद्धाको त्याग र समर्पणप्रति उच्च सम्मान प्रकट गरेका छन्। विश्वव्यापी महामारीका रुपमा फैलिएको कोरोना भाइरस (कोभिड १९) को रोकथाम र उपचारका लागि अग्रमोर्चामा खटिनेहरुको प्रशंसा गर्दै उनले यस सबैको सुस्वास्थ्य र प्रगतिको कामना गरेका छन्।  जनताले चाहेको उपलब्धी हासिल भएन रेणु यादव : नेता, जनता समाजवादी पार्टी धेरै किसिमका धेरैवटा आन्दोलनपछि हामीले नेपालमा गणतन्त्र ल्यायौँ। तर, हामीले कागजमा मात्र गणतन्त्र ल्याउन सक्यौँ। पहिले पनि लोकतान्त्रिक गणतन्त्र पूर्णरुपमा व्यवहारमा लागु हुन सकेको छैन। देशका सबै नागरिकले गणतन्त्र आएको महसुस गर्नुपर्थ्यो। तर, नागरिकहरुले गणतन्त्रको महसुस गर्न सकेका छैनन्। गणतन्त्र आएपछि देशमा जुन किसिमले स्थिरता आउनुपर्ने थियो त्यो आउन सकेन। देशले जति फड्को मार्नुपर्ने थियो त्यो मार्न सकेन। गणतन्त्र आएपछि केही राम्रा काम नभएका होइनन्। तर, जनताले जति आशा गरेका थिए त्यस अनुसारको उपलब्धी उनीहरुले महसुस गर्न सकेनन्। रोजगारीदेखि आर्थिक विकासको विषयमा देश जसरी अगाडि बढ्नुपर्ने थियो त्यसरी अगाडि बढ्न सकेको देखिएन। हामी पुरानौ ढाँचामा अगाडि बढिरहेका छौ। हाम्रो सरकार पनि पुरानौ ढंगले अगाडि बढिरहेको छ।  गणतन्त्रमा पनि संघर्ष जारी छ एकवाल मियाँ : नेता, जनता समाजवादी पार्टी देशमा संघीय लोकतान्त्रिक गणतन्त्र आएपछि धेरै कामहरु भएका छन्। जसमध्ये नेपालको संविधान बन्नुलाई महत्वपूर्ण काम मान्न सकिन्छ। तर, यो संविधानले मधेशी, जनजाति, दलित, पीछडावर्गलाई सम्बोधन गर्न सकेको छैन। विभिन्न सामुदायका अधिकारलाई यो संविधानले संकुचन गरेको छ। गणतन्त्रपछिको कालखण्ड सरसर्ती हेर्ने हो भने ठूलावडाका लागि मात्र गणतन्त्र आएको देखिन्छ। आम नागरिकले अझै अधिकारको संघर्ष गर्नुपर्ने भएको छ। हामीले गणतन्त्र आउनुअघि पनि अधिकारको संघर्ष गरिरहेका थियौँ। अहिले पनि त्यो संघर्ष गरिरहेका छौँ। संघर्षको स्वरुप भने परिवर्तन भएको छ। हामीले त्यतिबेला सडकबाट संघर्ष थालेका थियौँ। अहिले त्यो संघर्ष सदनमा आइपुगेको छ। यो सबै गणतन्त्रकै कारण संभव भएको हो। मधेश जनजाति पीछडीएका वर्गले विभिन्न ठाउँमा अधिकार त पाएका छन्। तर, त्यो पूर्ण छैन। हामीले राज्यका विभिन्न ठाउँमा अधिकारका लागि लडिरहेका छौ आगामी दिनमा पनि संघर्ष जारी रहनेछ।  राजनीतिककर्मी रुपान्तरण भएनन् रामकुमारी झाँक्री, सांसद नेकपा एउटा व्यवस्थालाई अर्को व्यवस्थाले प्रतिस्थापन गर्ने कुरा उपलब्धीमूलक हो। सवाल गणतन्त्र स्थापनापछि यसले सामाजिक, आर्थिक रुपान्तरणको हो। यसका लागि समय लाग्छ। आजको भोली नै यो संभव हुँदैन। राजतन्त्र विस्थापन गरेर गणतन्त्र घोषणा हुनु सुखद विषय हो। गणतन्त्र घोषणा भएको १३ वर्ष भएको छ। अब गणतन्त्रको संस्थागत विकाससँगै नागरिकको जीवन रुपान्तरणका लागि राजनीतिज्ञले पनि आफूलाई सोही अनुसार रुपान्तरण गर्नु आवश्यक छ। एउटा व्यवस्थाका लागि योग्य मानिएका पात्रहरु अर्काे व्यवस्थाका लागि त्यत्तिकै योग्य नहुन सक्छन् भन्ने उदाहरण बनेको छ। व्यवस्था हामीले बदल्यौं तर तिनै पात्र र प्रवृत्तिहरु अहिले पनि पुरानै छन्। ०६२६३ सालमा म्याजिक चप्पल लगाएर सडकमा आउनेहरुका पनि सपना थिए, उनीहरुको धेरै ठूला सपना थिएनन्। सामान्य जीवन शैलीमा सुखका साथ बाँच्न पाउने थिए। तर व्यवस्था सञ्चालकहरुको पनि राज्य संयन्त्र कब्जामा लिने र राज्यको ढुकुटी दोहोन गर्ने भयो। यसले गर्दा ती श्रमजीवी वर्गका सपनाहरु उस्तै छन्। यति बेला कोरोना भाइरसका कारण विश्व लकडाउनमा छ। श्रमजीवीहरु सयौं किलोमिटर लामो पैदल यात्रा पार गर्दै आफ्ना घर फर्किरहेका छन्। तिनीहरुको मुहारमा पहिलाकै जस्तो चिन्ता छ। म आज पनि तिनै श्रमिकका अनुहार सम्झिरहेको छु जो आन्दोलनमा व्यवस्था परिवर्तनपछि आफ्ना जीवन शैलीमा पनि सुधारको सपना देखेका थिए। राज्य, सत्ता र राजनीतिक दलहरुको प्राथमिकतामा ती श्रमजीवी वर्ग पर्न सकेका छ्रैनन्। यो दुर्भाग्यपूर्ण हो। अब सरकारले आफ्नो कामको गति बढाउनुपर्छ। पछाडि फर्किने सुविधा राजनीतिक दलहरुलाई छैन। जसको जीवन बदलिनुपर्ने थियो, उनीहरुलाई लक्षित गरेर राज्य संयन्त्रले काम गर्नुपर्ने थियो। तर, यसमा राज्य चुकेको छ। हिजो पञ्चायती व्यवस्थामा राज्य स्रोतमाथि दोहोन गर्ने विचौलियाका नाती पुस्ता अहिले गणतन्त्रमा पनि दोहोन गरिरहेको छ। कम्युनिष्ट पार्टी सत्तामा छ। सुविधाजनक बहुमत सरकारलाई छ। यो ऐतिहासिक जिम्मेवारी र अवसर नेकपाको सरकारलाई छ। अब तिनै यती, ओम्नीहरुलाई नै बोकेर हिँड्ने हो वा गरिब विपन्न नागरिकका हितमा काम गर्ने त्यो सरकारको हातमा छ।  अझै गणतन्त्र संस्थागत हुन सकेन डा डीला संग्रौंला, केन्द्रीय सदस्य नेपाली कांग्रेस गणतन्त्र आएको पनि एक दशक पुरा भइसकेको छ। यो सानो समय होइन। गणतन्त्र त ल्यायौं तर, हामीले संस्थागत विकास गर्न सकेनौं। नागरिकले गणतन्त्र व्यवस्थाको अनुभूति गर्न पाएका छैनन्। हिजो तत्कालीन नेकपा माओवादीले सुरु गरेका युद्धमा हजारौंले ज्यान गुमाए, सयौं वेपत्ता छन्। धेरै अंगभंग भए। दोस्रो जनआन्दोलनमा पनि दर्जनौंले ज्यान गुमाए। उत्तिकै अंगभंग भए। त्यसपछि विभिन्न समयमा परिवर्तनका नाममा आन्दोलन भए। आखिर जनताले के पाए भन्ने प्रश्न हाम्रा लागि अहम हो। आज पनि लाखौंको संख्यामा युवाहरु रोजगारीको खोजीमा विदेशिएका छन्। देशभर गरिबी उस्तै छ। अभाव उस्तै छ। नागरिकका समस्या पुरानै छन्। यसले गर्दा गणतन्त्रमाथि प्रश्न उठेका छन्। तर, यसको विकल्प गणतन्त्र नै हो। राजाको ठाउँमा जनताका छोराछोरी राष्ट्रपनि बन्ने व्यवस्था आयो। तर राष्ट्रपतिको शैली पुरानै राजकीय नै छ, उहाँ सबैको प्रतिनिधि हुनेभन्दा दलको प्रतिनिधिका रुपमा व्यवहार गरिरहनु भएको छ। यस्ता कारणले पनि व्यवस्थाप्रति जनतामा वितृष्णा उब्जिएको हो। त्यसैले हामीले गणतन्त्रलाई संस्थागत गर्दै जनताका पक्षमा काम गर्ने योजना बनाउँदै कार्यान्वयनमा जानुपर्छ। तीन तहको सरकार बनेको छ। संविधानमा जनतलाई शक्तिशाली बनाइएको छ। यी विषयहरु अब कार्यान्वयनमा जानुपर्छ। संविधानमा उल्लेखित भएर मात्र हुँदैन। जनताले साँच्चिकै अनुभूति हुने गरी हामीले काम गर्नुपर्छ। सरकार सञ्चालक र राजनीतिक दलहरु सबै सच्चिनुपर्छ। सबैले परिवर्तन हुने महसुस गर्ने गरी काम गर्नुपर्छ। हामीले संक्रमणका नाममा लामो समय बिताइसकेका छौं। अब समृद्धि गफमा होइन, व्यवहारमा झल्किनुपर्छ। शासक मोटाउँदै जाने र जनता दुब्लाउँदै जाने हो भने भोलीका दिन थप चूनौतिपूर्ण हुन सक्छन्। तसतर्फ दलहरु र सरकार सञ्चालकहरुले सोच्नुपर्छ।  पुरानै प्रवृत्तिका कारण जनतामा निराशा देखिएको हो रामप्रसाद सापकोटा दीपशिखा, संयोजक राष्ट्रिय युवा संगठन गणतन्त्रप्रति आज पनि मेरो उत्तिकै आस्था र विश्वास छ। हामीले यसको सैद्धान्तिक विषयमा विचलन हुनुहुँदैन। तर, यसको व्यवहारिक पक्ष हेर्दा प्रश्नहरु बग्रेल्ती उठेका छन्। गणतन्त्रले व्यवस्था परिवर्तन र नीति परिवर्तन गर्यो। तर, मानिसको सोच, चिन्तन र प्रवृत्ति परिवर्तन गर्न सकेन। अहिलेको गणतन्त्रको मुख्य खतरा भनेकै हामीभित्र हुर्केको प्रवृत्ति हो। राजाको ठाउँमा जनताको छोरा राजा भएर अर्थ भएन। राजा फ्याकिसकेपछि जनताको छोराका रुपमा काम गर्नुपर्ने हो। व्यक्ति फ्याक्ने तर प्रवृत्ति उही राख्ने प्रवृत्तिका कारण गणतन्त्रमाथि प्रश्न उठेको छ। मुख्यत राजनीतिक दलहरुले जनताबाट उठेका प्रश्नहरुको नजरअन्दाज गर्नुहुँदैन। सबैले कार्यशैली र प्रवृत्ति सुधारका लागि खवरदारीको जरुरी छ तर, गणतन्त्रमा प्रश्न उठाउने बेला होइन। गणतन्त्र स्थापनादेखि आजका दिनसम्म केही पनि भएन भन्ने होइन। हामीले नीतिगत रुपमा ठूलो परिवर्तन गर्यौं। राज्यका संरचनाहरु परिवर्तन भए। तर, व्यवहारिक रुपमा गणतन्त्रको अनुभूति जुन अपेक्षामा हुनुपर्ने हो त्यो नभएकै हो। आममान्छेले द्रूतगतिमा व्यवहारिक परिवर्तन खोजेका थिए, हामीकहाँ त्यस्तो नभई क्रमिक रुपमा हुनथाल्यो। त्यसकै असन्तुष्टि अहिले देखिएको हो। व्यवस्था परिवर्तन झ्वाट्टै भयो। तर, त्यसको गतिमा प्रवृत्ति परिवर्तन निकै सुस्त भयो। हाम्रो पुरानै प्रवृत्तिका कारण जनतामा निराशा देखिएको हो। अहिलेको समयमा राष्ट्रपतिप्रधानमन्त्रीले सडकमा मोटरसाइकलमा हिँड्दा कुनै थ्रेट छैन तर, हामी हिजो राजाकै शैलीमा कारगेट लिएर हिडिरहेका छौं। हिजो राजाको कार्यशैली र अहिलेका राज्य सञ्चालकको कार्यशैलीमा फरक नपाउँदा पनि निराशा देखिएको हो। अहिले गणतन्त्रमा देखिएका प्रश्नहरुका अवयव फरक छन्। गणतन्त्रमै प्रश्न उठेको होइन।  जनता निरश छन् गुरु घिमिरे, केन्द्रीय सदस्य नेपाली कांग्रेस ०६२६३ को ऐतिहासिक जनआन्दोनले नेपालमा युगान्तकारी परिवर्तन ल्यायो। र नेपाललाई नयाँ युगमा प्रवेश गरायो। राजासहितको राज्य प्रणालीबाट हामी संघीय लोकतान्त्रिक गणतान्त्रिक व्यवस्थामा प्रवेश गर्यौं। संसारमा यो भन्दा अर्काे उत्तम प्रणाली छैन। मोटरगाडी बिग्रियो भने बयलगाडामा चढ्नुपर्छ भन्ने होइन, हामी मोटरगाडी बनाएरै त्यसमा चढ्ने हो। लोकतन्त्र आफैंमा खराब व्यवस्था होइन। यसका सञ्चालकको भूमिका कारण जनतामा निराशा छाएको हो। यो निराशा बढ्दै गएको छ। अहिलेको शासन व्यवस्था सञ्चालन गर्नेको भूमिका सही हुने वित्तिकै प्रश्न उठ्दैन। यसलाई उत्तम बनाउन पनि दलहरुकै भूमिका महत्वपूर्ण हो। हामीले शासन व्यवस्था बदल्यौं तर, हाम्रो शासकीय सोच र चिन्तन पुरानै भयो। जनअपेक्षा अनुसार काम नभएकै हो। आन्दोलनमा उर्लिएको जनसागर र त्योसँगै उदाएका सपनाहरुलाई सम्बोधन गर्ने गरी सरकारले काम गर्नुपर्छ। यसको विकल्प हामीसँग छैन। नागरिक सचेतना र दलभित्रका नेता कार्यकर्तामा जागरण आउन जरुरी छ। पार्टी र सरकार जसरी सञ्चालन भइरहेका छन् त्यसमा व्यापक परिवर्तनको खाँचो छ। समकालीन राजनीतिक दलका नेतृत्वले एउटा अभिभारा पुरा गरेको छ, त्यसलाई सम्मान गर्नुपर्छ तर त्यसले अहिलेको जनअपेक्षालाई सम्बोधन गर्ने गरी काम गर्न सक्दैन। उनीहरुमा त्यो क्षमता, दक्षता देखिएन। मुलुकलाई कसरी अगाडि बढाउने भन्ने स्पष्ट दृष्टिकोण अहिलेका शासन सञ्चालक र अन्य दलका नेतृत्वसँग छैन। न स्पष्ट कार्ययोजना छ न दृष्टिकोण। अब हामीले समकालीन नेतृत्वहरुलाई सम्मान गर्दै मुलुक र दलको नेतृत्व नयाँ योग्यले पाउने गरी पार्टीभित्र सबैले अभियान सञ्चानल गर्नुपर्छ।  गणतन्त्रको विकल्प छैन जितजंग बस्नेत, अध्यक्ष नेपाल तरुण दल ठूलो संघर्ष र बलिदानपछि मुलुकमा गणतन्त्र आयो। यो ऐतिहासिक परिवर्तन हो नेपाल र नेपाली जनताका लागि। जनआन्दोलनमा जुन सपना र आकांक्षा जनताले बोकेका थिए, त्यो गतिमा राज्यले काम गर्न नसक्दा पछिल्ला समय निरन्तर नागरिक तहमा असन्तुष्टि देखिन थालेका छन्। यो स्वभाविक हो। संविधानले व्यवस्था गरेका नागरिक अधिकार कार्यान्वयन हुने वित्तिकै अहिले देखिएका धेरै असन्तुष्टि कम हुन्छन्। हामीसँग गणतन्त्रको विकल्पमा अरु कुनै उत्कृष्ट व्यवस्था छैन। सत्ता सञ्चालकले आफ्नो सोचमा परिवर्तन ल्याउनु जरुरी छ। जनताले जुन गतिमा काम होस् भन्ने अपेक्षा गरिरहेका छन्, त्यो अनुसार सरकारले काम गर्न सकेको छैन। नागरिकमा अत्यन्तै महत्वाकांक्षा बढेको छ। नागरिकको महत्वाकांक्षालाई सम्बोधन गर्ने गरी दल र शासन सञ्चालकहरुले आफूलाई परिवर्तन गर्न जरुरी छ। हामी हिजो आन्दोलनमा जाँदै गर्दा देशको समृद्धिको जुन सपना देखेका थियौं, जनताको जीवनशैलीमा जुन परिवर्तनको अपेक्षा गरेका थियौं त्यो अनुसार काम नहुँदा निराशा आउनु स्वभाविक हो। अब दलहरु सच्चिनुपर्छ। १३ वर्ष बितिसकेको छ, गणतन्त्र स्थापनाको। यो छोटो समय होइन, मुलुक परिवर्तनका लागि। हाम्रै आँखा अगाडि धेरै देशहरु समृद्ध बनेका उदाहरण धेरै छन्। तर हामी किन अझै पछाडि भन्ने प्रश्न जायज हो। भ्रष्टाचार, अनियमिता, राज्य सञ्चालनमा नातागोता, पहुँचक, प्रभाव उस्तै छ। यी सबैमा सुधार गरेर हामी अगाडि बढ्नुको विकल्प छैन। प्रस्तुती : खगेन्द्र भण्डारीआकाश क्षेत्री"
दशगजामा बाँधजस्तै भारतीय सडक,"बुटवल : भारतले सीमा क्षेत्रमा बाँध जस्तै ६ फुट उचाइको सडक निर्माण गरेपछि नेपाली भुभाग डुवानमा पर्ने खतरा बढेको छ। अन्तर्राष्ट्रिय मान्यतालाई लत्याउँदै भारतले दशगजा क्षेत्रमा सडक निर्माण गरिरहेको हो। प्रदेश ५ का ५ वटै जिल्लाका सीमामा यो सडक बनिरहेको छ। नवलपरासी र रूपन्देहीमा सीमाको २०३० मिटरमै सडक बनेको हो। रूपन्देहीको रोहिणी गाउँपालिका५ र ६ सँग सीमा जोडिएको दशगजा क्षेत्रमा अहिले भारतले सडक निर्माण गरिरहेको छ। चार लेनको पूर्वपश्चिम सडकले नेपाली भूभाग डुवानमा पर्ने भएको हो। भारतले गत मंसिरबाट सडक निर्माण थालेको हो। नवलपरासीको सीमाबाट सुरु भएको सडक प्रदेश ५ का ५ वटै सीमा जिल्ला हुँदै बर्दियासम्म पुर्याइँदै। बाँधकै स्वरूपमा सडक निर्माण भइरहेपछि स्थानीयले सरकारको ध्यानाकर्षण गराएका छन्। रूपन्देही क्षेत्र नम्बर१ का सांसद कृष्णप्रसाद न्यौपानेले बुधबार प्रदेशसभाको बैठकमा भारतीय सडकले हजारौं विगाहा जमिन डुवानमा पर्ने बताए। अग्लो सडक बाँध जस्तै छ, पानीको निकास कोही खोलिएको छैन, यसले हजारौं विगाहा नेपाली भूमि डुवानमा पर्नेछ, उनले संदनमा भने। भारतले सीमा क्षेत्रको आठसय मिटर टाढा यसअघि नै सडक बनाएर सञ्चालनमा ल्याएको छ। अहिले दशगजादेखि २० देखि ५० मिटरको दूरीमा चार लेनको सडक निर्माण गरेको हो। रोहिणी गाउँपालिका५ का अध्यक्ष घनश्याम सिंहले भारतीय सडकले गाउँ पूरै डुवानमा पर्ने बताए। यो सडक निर्माण नरोक्ने हो भने गाउँ पुरै डुवानमा पर्छ, उनले भने, नेपालीको वस्ती र खेती नै उठिवास हुन्छ। भारतले विभिन्न स्थानमा बनाएका बाँधका कारण नवलपरासी, रुपन्देही, कपिलवस्तुका कैयौं भूमि जलमग्न हुने गरेका छन्। ती समस्या समाधान नहुँदै भारतले फेरि पूर्वाधार निर्माणलाई यथावत राखेको हो। अहिले बनेको कतै दुई र कतै चार लेनको सडकमा कुनै पनि स्थानमा पानी निकास नराखिएको स्थानीय बताउँछन्। नेपालतर्फ जमेको पानी भारत जाने निकास नै नभएपछि डुबान निश्चित रहेको उनीहरूको भनाइ छ। अन्तर्राष्ट्रिय कानून अनुसार प्राकृतिक रूपमा वहने पानीलाई रोक्न पाइँदैन। भारतले प्रधानमन्त्री सडक परियोजनाअन्तर्गत यो सडक निर्माण गरिरहेको हो। मंसिरबाट निर्माण सुरु भएको सडक सुरक्षामा भारतले सुरक्षा निकाय खटाएको छ। रोहिणी गाउँपालिकाका स्थानीय सञ्जय गुप्ताले लकडाउनमा केही समय निर्माण रोकिएपछि फेरि सडक बनाउन थालिएको बताए। उनले महलीसागरखुर्दलोटन बाँधजस्तै सडक निर्माण गरेको बताए। खुर्दलोटन बाँधका कारण नेपालीले धेरै सास्ती पाएका थिए। सीमामा सडक निर्माणको विषयमा सरकार जानकार छ। रुपन्देहीका प्रमुख जिल्ला अधिकारी महादेव पन्थले गृह र परराष्ट्र मन्त्रालयमा सडक निर्माणको विषयमा जानकारी पठाइएको बताए। बाँध अवलोकन गरेका प्रतिनिधि सभाका सांसद छविलाल विश्वकर्माले समस्या समाधानका लागि कुटनीतिक पहल थालिने बताउँछन्। उनले स्थानीयलाई कुनै पनि समस्या हुन नदिइने बताए। सीमा क्षेत्रका बासिन्दाले सडकको बीचबीचमा पानीको निकास राखिनुपर्ने बताएका छन्। कल्र्भट र ह्युम पाइप अनिवार्य हुनुपर्ने उनीहरूको माग छ। नवलपरासीदेखि रूपन्देहीसम्मको कुनै पनि क्षेत्रमा अहिलेसम्म पानी निकास राखिएको छैन। कपिलवस्तुमा सीमाभन्दा आधा किलोमिटर टाढा सडक बन्दैछ। बर्दियामा भने सीमा नजिकै रहेको छ। भारतले दशगजामा सडक निर्माणमा लिनुपर्ने सहमति बिनानै सडक बनाएको हो। सीमाबासीले डुवान हुने भएपछि सडक भत्काउने हिम्मत गर्न सरकारलाई आग्रह गरेका छन्।"
कांग्रेसको नेतृत्वमा गणतन्त्र स्थापना भएको देउवाको दाबी,"काठमाडौं : नेपाली कांग्रेसका सभापति शेरबहादुर देउवाले कांग्रेसको नेतृत्वमा सङ्घीय लोकतान्त्रिक गणतन्त्रात्मक मुलुकका रूपमा स्थापित भएको दाबी गरेका छन्। गणतन्त्र दिवसको अवसरमा शुभकामना व्यक्त गर्दै उनले लोकतन्त्रको स्थापना र पुनःस्थापनाका लागि भएका जनआन्दोलनमा आफ्नो जीवन उत्सर्ग गर्नुहुने वीर शहीदप्रति उच्च सम्मान एवं श्रद्धाञ्जलि अर्पण गरेका छन्। शुभकामना सन्देशमार्फत नेपाली जनताको अभूतपूर्व त्याग र बलिदानबाट ऐतिहासिक जनआन्दोलन २०६२६३ को सफलतापश्चात सङ्घीय लोकतान्त्रिक गणतन्त्रात्मक मुलुकका रूपमा स्थापित भएको उल्लेख गरे। उनले भने, 'नेपालको संविधानको संरक्षण र संघीय लोकतान्त्रिक गणतन्त्रात्मक शासन व्यवस्थाको संस्थागत स्थायित्व कायम गरी मुलुकलाई आर्थिक समृद्धिको मार्गमा अग्रसर गराउँदै लोकतान्त्रिक संस्कार, संस्कृति, मूल्य र मान्यतामा आधारित समतामूलक समाजको निर्माण गर्न यो गणतन्त्र दिवसले हामी सबैलाई प्रेरणा प्रदान गर्नेछ भन्ने मैले विश्वास लिएको छु।' गणतन्त्र दिवसमा प्रधानमन्त्रीको सन्देश : इतिहासको गतिलाई पछाडि फर्काउन कसैले सक्दैन (भिडियो पूर्णपाठ) राष्ट्रको सर्वाङ्गीण विकासमा अग्रसर हौं : राष्ट्रपति दशगजामा बाँधजस्तै भारतीय सडक जनअपेक्षा अनुसारको सुशासन र विकास आवश्यक : प्रचण्ड विश्वव्यापी रूपमा फैलिरहेको कोरोना भाइरसको महामारीका कारण देश अहिले कठिन र संवेदनशील परिस्थितिको सामना गरिरहेको बताउँदै सभापति देउवाले उच्च सतर्कता र दृढ मनोबलका साथ यो महामारीको सामना गर्न सबैलाई आग्रह गरेका छन्। देउवाले लिम्पियाधुरा, कालापानी र लिपुलेक नेपालको भूभाग भएको र संसद्मा दर्ता भएको संविधान संशोधन प्रस्ताव सकारात्मक भएको र केन्द्रीय समितिको बैठकबाट यसबारे संस्थागत निर्णय गर्ने अवगत गराएका छन्।"
संविधान संशोधनबारे छलफल गर्न कांग्रेसले बोलायो केन्द्रीय कार्यसमितिको बैठक,"काठमाडौं : संसदमा दर्ता भएको संविधान संशोधन प्रस्तावको विषयमा छलफल गर्न नेपाली कांग्रेसको केन्द्रीय कार्यसमितिको बैठक बोलाएको छ। शनिबार दिउँसो १ बजे पार्टीको केन्द्रीय कार्यालय, बीपी स्मृति भवन, ललितपुरमा बैठक बस्ने कांग्रेसका मुख्य सचिव कृष्णप्रसाद पौडेलले जानकारी दिए। उनका अनुसार बैठकमा केन्द्रीय कार्यसमितिका पदाधिकारी, केन्द्रीय सदस्यहरु तथा आमन्त्रित केन्द्रीय सदस्यहरुलाई बोलाइएको छ। मुलुकको नयाँ नक्साअनुसारको निसान छाप बनाउन सरकारले संविधान संशोधन विधेयक शुक्रबार संसद्मा दर्ता गरेको छ। भारतले अतिक्रमण गरेका लिपुलेक, कालापानी र लिम्पियाधुरा समेटेर नयाँ नक्सा सार्वजनिक गरिएपछि संविधानको अनुसूची (३) मा रहेको निसान छापभित्र रहेको मुलुकको पुरानो नक्सा परिवर्तन गर्नुपर्ने अवस्था आएको हो। निसान छापमा रहेको नक्सामा लिम्पियाधुरा, कालापानी र लिपुलेक क्षेत्र समेटिएको छैन। विधेयक राष्ट्रिय एकतासाथ पारितका लागि पहल गर्ने उद्देश्यले प्रधानमन्त्री केपी शर्मा ओलीले मंगलबार बालुवाटारमा सर्वदलीय बैठक बोलाएर संविधान संशोधन प्रस्ताव पारित गर्न आग्रह गरेका थिए। तर बैठकमा त्यस अगाडि कांग्रेसले आफनो पार्टीको केन्द्रीय समितिको बैठक बसेर निर्णय लिने भन्दै समय माग गरेको थियो। संसदमा सरकारले दर्ता गराएको संविधान संसोधन विधेयकको पक्षमा आफनो दलको समर्थन रहेको र अखण्डताका पक्षमा सरकारसँगै प्रतिपक्षी दल रहेको भन्दै सभापति शेरबहादुर देउवाले यस विषयमा औपचारिक निर्णयका लागि पार्टी बैठकमा छलफल गर्न बाँकी रहेको बताएका हुन्। देउवाले पार्टी बैठक बसेर निर्णय लिने बताएपछि प्रधानमन्त्री ओलीले सरकार कोभिड १९ को महामारीका कारण संसद बैठक लम्वाउने पक्षमा नरहेको र छिटै पार्टी बैठक बसेर निर्णयमा पुग्न कांग्रेसलाई आग्रह गरेका थिए। प्रमुख विपक्षी कांग्रेसले केन्द्रीय समितिको बैठकसम्म पर्खिन समय माग गरेपछि संविधान संशोधन विधेयक बुधबार बिहान कार्यसूचीमा रहेपनि दिउँसो संसद्को कार्यसूचीबाट हटाइएको थियो। विधेयक दर्ता भएको ५ दिनपछि संसदीय प्रक्रियामा अघि बढ्ने संसद् नियमावलीको व्यवस्थाअनुसार संसद् सचिवालयले उक्त विधेयक बुधबारको प्रतिनिधिसभामा अघि बढाउन कार्यसूची तयार पारेको थियो। उता, मधेस केन्द्रित जनता समाजवादी पार्टीले आफूहरूले विगतमा राख्दै आएका विषयलाई पनि समेटेर प्याकेजमा संशोधनको गर्नुपर्ने धारणा व्यक्त गरेका थिए। तर, प्रधानमन्त्री ओलीले तत्काल अन्य विषयमा संशोधन हुन नसक्ने जानकारी सर्वदलीय बैठकमा गराइसकेका छन्। कांग्रेस नेता गगन थापाले केन्द्रीय समितिको बैठक बिहीबार नै बोलाएर संविधान संशोधन विधेयकको पक्षमा निर्णय गर्न पार्टी नेतृत्वसँग माग गरेका छन्। शीर्ष दलका नेतासहित यस अगाडि बसेको कांग्रेस पदाधिकारी बैठकले संविधान संशोधनको विषय औपचारिक रूपमा पार्टीको केन्द्रीय समिति बैठकले निर्णय गरेको थियो। संविधान संशोधन प्रस्ताव द्रुतगतिमा पारित गरौँ : गगन थापा सर्वदलीय बैठकमा कांग्रेसका तीन धारणा कार्यसमिति बैठक बोलाउन देउवालाई गगनको दबाब संविधान संशोधन प्रस्तावमा हामी ब्याक भएका छैनौँ : कांग्रेस"
गणतन्त्र दिवसमा प्रधानमन्त्रीको सन्देश : इतिहासको गतिलाई पछाडि फर्काउन कसैले सक्दैन (भिडियो पूर्णपाठ),"काठमाडौं : प्रधानमन्त्री केपी शर्मा ओलीले जुनसुकै शासन प्रणालीलाई पनि संस्थागत हुन निश्चित समय लाग्ने बताएका छन्। बाह्रौँ गणतन्त्र दिवसको अवसरमा शुभकामना सन्देश दिदै उनले गणतन्त्रमाथि प्रश्न उठाउने र पुरानो व्यवस्थातिर फर्कन खोज्ने प्रतिगामी चेष्टाहरु अनुचित हुने धारणा राखे। 'जुनसुकै शासन प्रणालीलाई पनि संस्थागत हुन, सुदृढ बन्न र त्यसले परिणाम दिन निश्चित समय लाग्छ नै।, उनले भने, 'प्रणाली विकासका क्रममा साना तिना कमीहरु देखा पर्न पनि सक्छन्। तर कुनै पनि कोणबाट गणतन्त्रमाथि प्रश्न उठाउने र पुरानो व्यवस्थातिर फर्कन खोज्ने प्रतिगामी चेष्टाहरु अवश्य नै अनुचित हुन्। इतिहासको गतिलाई पछाडि फर्काउन अब कसैले पनि सक्दैन।' ओलीले गणतन्त्र स्थापनाका १२ वर्षमध्ये अधिकांश समय शान्ति प्रक्रियालाई निष्कर्षमा पुर्याउन, नयाँ संविधान निर्माण गर्न र सङ्क्रमणकालको अन्त्य गर्न केन्द्रित गर्नु परेको उल्लेख गरेका छन्। उनले गणतन्त्रलाई संस्थागत गर्न अधिकांश समय व्यतीत भएको यस अवधिमा पनि मुलुकले महत्वपूर्ण उपलव्धि हासिल गरेको स्मरण गरेका छन्। 'जनताको चेतनाले ठूलो फड्को मारेको छ। वर्षौँदेखि मूर्च्छित विकास र समृद्धिका सपनाहरुले साकार रुप लिन थालेका छन्। आफ्नो देश आफै बनाउन सकिन्छ भन्ने आत्मविश्वासमा अभूतपूर्व वृद्धि भएको छ। राष्ट्रिय एकता सुदृढ भएको छ।' उनले भने, 'आफ्नो निर्णय आफै गर्ने र आफ्नो विकासको बाटो स्वतन्त्र ढङ्गले चयन गर्ने राष्ट्रको सार्वभौम अभ्यासले नयाँ उचाइ लिएको छ। विश्व रङ्गमञ्चमा एउटा सार्वभौम, स्वतन्त्र, लोकतान्त्रिक, शान्तिप्रिय र विकासको नयाँ यात्रा अगाडि बढाइरहेको मुलुकको रुपमा नेपालको छवि बलियो बन्दै गएको छ।' ओलीले जनताको सेवा र विकास निर्माणका लागि सङ्घीय संरचनाका तीनै तहबीच समन्वय कायम गर्दै अगाडि बढ्ने काम भएको स्मरण गरेका छन्। उनले आफ्नो जिन्दगी उत्सर्ग गरेर हामीलाई गणतन्त्रको उज्यालो प्रदान गर्नुहुने प्रातःस्मरणीय सहिदहरुप्रति भावपूर्ण श्रद्धाञ्जली अर्पण गरेका छन्। उनले भने, 'गणतन्त्र प्राप्तिको यस कष्टसाध्य र लामो आन्दोलनमा सहभागी सबै न्यायप्रेमी जनसमुदायमा हार्दिक अभिनन्दन अर्पण गर्न चाहन्छु।' प्रधानमन्त्री केपी शर्मा ओलीले गणतन्त्र दिवसका अवसरमा दिएको शुभकामना सन्देशको पूर्णपाठ आदरणीय दिदीबहिनी तथा दाजुभाइहरु ! आज बाह्रौँ गणतन्त्र दिवस। सर्वप्रथम यस दिवसको सुखद उपलक्ष्यमा म यहाँहरु सबैमा हार्दिक शुभकामना व्यक्त गर्दछु। यस अवसरमा जन्मसिद्ध श्रेष्ठताको सामन्तवादी प्रणालीमाथि आधारित र जबर्जस्ती थोपरिएको राजतन्त्रको अन्त्य गरेर गणतन्त्र स्थापनाको सपना देख्नुहुने र तिनै सपनाद्वारा हामीलाई आन्दोलनमा मार्गदर्शन गर्नुहुने अग्रजहरुप्रति हार्दिक सम्मान व्यक्त गर्दछु। आफ्नो जिन्दगी उत्सर्ग गरेर हामीलाई गणतन्त्रको उज्यालो प्रदान गर्नुहुने प्रातःस्मरणीय सहिदहरुप्रति भावपूर्ण श्रद्धाञ्जली अर्पण गर्दछु। गणतन्त्र प्राप्तिको यस कष्टसाध्य र लामो आन्दोलनमा सहभागी सबै न्यायप्रेमी जनसमुदायमा हार्दिक अभिनन्दन अर्पण गर्न चाहन्छु। जनता साँचो अर्थ सार्वभौम बनेको यो दिन नेपालको राजनीतिक इतिहासको महत्वपूर्ण र अविस्मरणीय दिन हो। गणतन्त्र दिवस जनताले सफलता प्राप्त गरेको र जनता विजयी भएको महान उत्सव हो। यस उत्सवमा म यहाँहरु सबैलाई पुनः हार्दिक वधाइ ज्ञापन गर्दछु। मानव सभ्यताको विकास क्रममा सामाजिक प्रबन्ध र राज्यहरूको उत्पत्ति गणराज्यहरुबाटै भएको थियो। लोकतान्त्रिक विधिबाट निर्वाचित हुने गणनायकहरुबाट गणराज्यहरुको व्यवस्थापन हुने र हरेक महत्वपूर्ण निर्णयहरु जनताको अभिमतबाट निर्णित हुने यस्तो व्यवस्थाबाटै नेपाली सभ्यताको पनि आरम्भ भएको थियो। तसर्थ, गणराज्य नेपाली समाजको मौलिक प्रणाली होे। तर समयक्रममा यो प्रणाली भत्कियो। सामन्तवादको थालनीसँगै जन्मसिद्ध श्रेष्ठताका आधारमा शासकहरु स्थापित हुने, उनीहरुको वंश परम्पराका आधारमा शासन व्यवस्था सञ्चालन हुने र उनीहरुको हुकुम नै कानुन हुने चरम अलोकतान्त्रिक प्रणालीहरु स्थापित र विकसित हुँदै गए। झण्डै दुई हजार वर्षसम्म चलेको यस्तो सामन्ती प्रणालीलाई अन्त्य गरेर हामीले इतिहासको एउटा महत्वपूर्ण कडीलाई जोडेका छौँ। र, विकास गरेका छौं। आदरणीय दिदीबहिनी तथा दाजुभाइहरु ! आज बाह्रौँ गणतन्त्र दिवस। सर्वप्रथम यस दिवसको सुखद उपलक्ष्यमा म यहाँहरु सबैमा हार्दिक शुभकामना व्यक्त गर्दछु। यस अवसरमा जन्मसिद्ध श्रेष्ठताको सामन्तवादी प्रणालीमाथि आधारित र जबर्जस्ती थोपरिएको राजतन्त्रको अन्त्य गरेर गणतन्त्र स्थापनाको सपना देख्नुहुने र तिनै सपनाद्वारा हामीलाई आन्दोलनमा मार्गदर्शन गर्नुहुने अग्रजहरुप्रति हार्दिक सम्मान व्यक्त गर्दछु। आफ्नो जिन्दगी उत्सर्ग गरेर हामीलाई गणतन्त्रको उज्यालो प्रदान गर्नुहुने प्रातःस्मरणीय सहिदहरुप्रति भावपूर्ण श्रद्धाञ्जली अर्पण गर्दछु। गणतन्त्र प्राप्तिको यस कष्टसाध्य र लामो आन्दोलनमा सहभागी सबै न्यायप्रेमी जनसमुदायमा हार्दिक अभिनन्दन अर्पण गर्न चाहन्छु। जनता साँचो अर्थ सार्वभौम बनेको यो दिन नेपालको राजनीतिक इतिहासको महत्वपूर्ण र अविस्मरणीय दिन हो। गणतन्त्र दिवस जनताले सफलता प्राप्त गरेको र जनता विजयी भएको महान उत्सव हो। यस उत्सवमा म यहाँहरु सबैलाई पुनः हार्दिक वधाइ ज्ञापन गर्दछु। मानव सभ्यताको विकास क्रममा सामाजिक प्रबन्ध र राज्यहरूको उत्पत्ति गणराज्यहरुबाटै भएको थियो। लोकतान्त्रिक विधिबाट निर्वाचित हुने गणनायकहरुबाट गणराज्यहरुको व्यवस्थापन हुने र हरेक महत्वपूर्ण निर्णयहरु जनताको अभिमतबाट निर्णित हुने यस्तो व्यवस्थाबाटै नेपाली सभ्यताको पनि आरम्भ भएको थियो। तसर्थ, गणराज्य नेपाली समाजको मौलिक प्रणाली होे। तर समयक्रममा यो प्रणाली भत्कियो। सामन्तवादको थालनीसँगै जन्मसिद्ध श्रेष्ठताका आधारमा शासकहरु स्थापित हुने, उनीहरुको वंश परम्पराका आधारमा शासन व्यवस्था सञ्चालन हुने र उनीहरुको हुकुम नै कानुन हुने चरम अलोकतान्त्रिक प्रणालीहरु स्थापित र विकसित हुँदै गए। झण्डै दुई हजार वर्षसम्म चलेको यस्तो सामन्ती प्रणालीलाई अन्त्य गरेर हामीले इतिहासको एउटा महत्वपूर्ण कडीलाई जोडेका छौँ। र, विकास गरेका छौं। नेपालमा कुनै पनि स्वरुपको अनिर्वाचित सत्ता अन्त्य भएको छ। आज जनताले निर्वाचित गरेका प्रतिनिधिहरुद्वारा प्रतिपादन गरिएको संविधानद्वारा मुलुकको शासन व्यवस्था सञ्चालित छ। संविधानमा जनताका अधिकार एवं सर्वोत्तम हित र आकाङ्क्षाहरु प्रतिविम्बित भएका छन्। हाम्रा सम्पूर्ण साधनस्रोतहरू र प्रयासहरु ती आकाङ्क्षालाई मूर्त रुप दिन केन्द्रित छन्। सशस्त्र द्वन्द्वको शृङ्खला अन्त्य भएर मुलुकमा दिगो शान्ति कायम भएको छ। राजनीतिक अस्थिरता र सङ्क्रमणको पीडादायी कालखण्ड अब इतिहास बनेको छ। गणतन्त्र स्थापनासँगै हामीले हासिल गरेका यी उपलव्धिहरु गौरवपूर्ण र दूरगामी महत्वका छन्। तर यिनै उपलव्धिमा मात्र आत्ममुग्ध भएर बस्न मिल्दैन। गणतन्त्र लोकतान्त्रिक आन्दोलनको सर्वोच्च उपलब्धि हो। यस युगान्तकारी राजनीतिक परिवर्तनलाई सामाजिक जीवनका समग्र आयामसँग जोडेर समुन्नत प्रणाली विकास गर्न सकेमा मात्रै यो दिगो बन्न सक्छ। लोकतान्त्रिक गणतन्त्रलाई सबल तुल्याउन हामीले सामाजिक न्याय, सुशासन र समृद्धिका तीनवटै आयामलाई समुचित सन्तुलनका साथ अगाडि बढाइरहेका छौँ। गणतन्त्र गणहरुमार्फत अर्थात् जनताहरूमार्फत जनताको तन्त्र हो। जनतालाई केन्द्रबिन्दुमा राखेर, जनताको इच्छामा र जनताका लागि सञ्चालित हुने शासन व्यवस्था हो। संविधान र कानुनमा उल्लेखित अधिकारको प्रयोग गर्न सक्नेगरी जनता सक्षम नहुँदासम्म गणतन्त्रले सार्थक रुप लिन सक्दैन। यसका लागि उत्पादनका साधनमा जनताको पहुँच आवश्यक छ। यसका लागि उत्पादनको न्यायोचित वितरण र न्यायपूर्ण प्रबन्ध जरुरी छ। शिक्षा, स्वास्थ्य जस्ता आधारभूत विषयमा जनताको पहुँच आवश्यक छ। श्रम गर्न सक्नेका लागि रोजगारीको प्रबन्ध र श्रम गर्न नसक्नेका लागि फराकिलो सामाजिक सुरक्षाको जरुरी छ। यसका लागि अधिकार, अवसर, सुरक्षा र सम्मानमा सबैलाई समान व्यवहार गरिने कुरा सुनिश्चित हुन जरुरी छ। हाम्रा सम्पूर्ण प्रयासहरु यी कामहरु मार्फत् गणतन्त्रलाई जनताको जीवनसँग जोड्ने विषयमा केन्द्रित छन्। यसैलाई हामीले परिपूर्ण लोकतन्त्र भनेका छौँ। गणतन्त्र शासन प्रणाली मात्रै होइन। यो त नयाँ सभ्यता, संस्कृति र सामाजिक जीवन पद्धति पनि हो। गणतन्त्र सामाजिक न्याय र समानतामा आधारित समृद्धि सहितको प्रणाली हो, त्यसैले यहाँ महिला, दलित, पछाडि परेका कुनै पनि समुदायमाथिका कुनै पनि विभेदहरू ग्राह्य र सह्य हुन सक्दैनन्। गणतन्त्रमा जाति, वर्ण, धर्म वा अरु कुनै पनि आधारमा कसैमाथि पनि असमानता, भेदभाव र छुवाछुतको व्यवहार स्वीकार्य हुन सक्दैन। गणतन्त्र उन्नत लोकतान्त्रिक संस्कार भएको शासन प्रणाली हो। यहाँ विचारहरुबीच स्वस्थ बहस, मान्यताहरुबीच मर्यादित छलफल र असहमतिहरुको निर्वाध अभिव्यक्तिको प्रत्याभूति हुन्छ। तर घृणा, विद्वेष र विभाजन ग्राह्य हुन सक्दैन। गणतन्त्र विगतका अन्य कुनै पनि प्रणालीभन्दा शासन व्यवस्थाका हिसाबले मात्रै नभएर आचरण र व्यवहारले पनि उन्नत र परिस्कृत प्रणाली हो र हुनु पर्दछ। गणतन्त्रमा आफ्ना विचारहरु निर्वाध ढङ्गले अभिव्यक्त गर्न पाउने स्वतन्त्रता हुन्छ, तर आफ्ना विचार या स्वार्थका लागि हिंसा र आतङ्क तथा डर र त्रासको प्रयोग स्वीकार्य हुन सक्दैन। अधिकार र कत्र्तव्यको न्यायोचित सन्तुलनले नै गणतन्त्रलाई सफल र सार्थक तुल्याउँछ। सरकारको प्रयास गणतन्त्रलाई हरेक हिसाबले परिपूर्ण बनाउने कुरामा केन्द्रित छ। १२ वर्ष आफैमा धेरै लामो अवधि होइन। गणतन्त्र स्थापनाका १२ वर्षमध्ये अधिकांश समय हामीले शान्ति प्रक्रियालाई निष्कर्षमा पुर्याउन, नयाँ संविधान निर्माण गर्न र सङ्क्रमणकालको अन्त्य गर्न केन्द्रित गर्नु परेको थियो। गणतन्त्रलाई संस्थागत गर्न अधिकांश समय व्यतीत भएको यस अवधिमा पनि मुलुकले महत्वपूर्ण उपलव्धि हासिल गरेको छ। जनताको चेतनाले ठूलो फड्को मारेको छ। वर्षौँदेखि मूच्र्छित विकास र समृद्धिका सपनाहरुले साकार रुप लिन थालेका छन्। आफ्नो देश आफै बनाउन सकिन्छ भन्ने आत्मविश्वासमा अभूतपूर्व वृद्धि भएको छ। राष्ट्रिय एकता सुदृढ भएको छ। आफ्नो निर्णय आफै गर्ने र आफ्नो विकासको बाटो स्वतन्त्र ढङ्गले चयन गर्ने राष्ट्रको सार्वभौम अभ्यासले नयाँ उचाइ लिएको छ। विश्व रङ्गमञ्चमा एउटा सार्वभौम, स्वतन्त्र, लोकतान्त्रिक, शान्तिप्रिय र विकासको नयाँ यात्रा अगाडि बढाइरहेको मुलुकको रुपमा नेपालको छवि बलियो बन्दै गएको छ। लामो सङ्क्रमणको अन्त्यसँगै आर्थिक क्षेत्रमा पनि नेपालले उल्लेखनीय उपलब्धि हासिल गरेको छ। यसअघि लगातार औसत ७ प्रतिशतभन्दा बढीको आर्थिक वृद्धिदर हासिल हुनु, निरपेक्ष गरिबीमा निरन्तर कमी आउनु र सुशासन, शान्ति, व्यवसायिक वातावरणजस्ता महत्वपूर्ण विश्व सूचकहरुमा उल्लेख्य सुधार आउनुले हामी सही दिशातिर अगाडि बढिरहेको स्पष्ट हुन्छ नै। कोरोना महामारी सुरु हुनु पूर्वका सूचकहरु अत्यन्त उत्साहवर्द्धक छन्।जनताको सेवा र विकास निर्माणका लागि सङ्घीय संरचनाका तीनै तहबीच समन्वय कायम गर्दै अगाडि बढ्ने काम भएको छ। गणतन्त्र स्थापनाको छोटो समयका उपलब्धिबाट हामी विश्वस्त भएका छौँ विगतका अलोकतान्त्रिक शासन प्रणालीहरुका कारण क्षति हुन गएको, सुस्ताएको हाम्रो विकास यात्रा, ओझेलमा परेका समृद्धिका आकाङ्क्षाहरु र कमजोर बन्न पुगेको राष्ट्रिय स्वाभिमानलाई छोटो समयमै पुनस्र्थापित गर्न र नयाँ ऊर्जा भर्न सक्नेछौँ। लोकतान्त्रिक गणतन्त्रको माध्यमबाट विश्व मानचित्रमा नेपाललाई एउटा विकसित राष्ट्रको नयाँ पहिचान दिन सक्ने छौँ। जुनसुकै शासन प्रणालीलाई पनि संस्थागत हुन, सुदृढ बन्न र त्यसले परिणाम दिन निश्चित समय लाग्छ नै। प्रणाली विकासका क्रममा साना तिना कमीहरु देखा पर्न पनि सक्छन्। तर कुनै पनि कोणबाट गणतन्त्रमाथि प्रश्न उठाउने र पुरानो व्यवस्थातिर फर्कन खोज्ने प्रतिगामी चेष्टाहरु अवश्य नै अनुचित हुन्। इतिहासको गतिलाई पछाडि फर्काउन अब कसैले पनि सक्दैन। हामी अपूर्णताबाट पूर्णतातिर र नयाँपनबाट परिपक्वतातिर अगाडि बढिरहेका छौं। दाजुभाइ दिदीबहिनीहरु ! आज सिङ्गो मानव समुदाय कोरोना महामारी विरुद्धको कठिन सङ्घर्षमा जुटेको छ। हाम्रो पुस्ताले भोग्नु परेको सर्वाधिक ठूलो यस चुनौतीले हाम्रा प्राथमिकताहरु मात्रै होइन, हाम्रो कार्यपद्धति र जीवनशैलीलाई नै प्रभावित गरेको छ। हामी नेपालीहरु पनि कोरोना महामारीका विरुद्धको कठिन सङ्घर्षमा केन्द्रित छौँ। गणतन्त्र दिवसको यस सन्दर्भमा म यहाँहरु सबैमा कोरोना सङ्क्रमणबाट सुरक्षित रहन सक्नुहोस् र यसबीचमा जसलाई सङ्क्रमण भएको छ, उहाँहरु छिट्टै निको भएर सामान्य जीवनमा फर्कन सक्नुहोस् भन्ने शुभकामना व्यक्त गर्न चाहन्छु। गणतन्त्र प्राप्तिको लामो र कष्टसाध्य सङ्घर्षको अनुभवमाथि आधारित भएर भन्न चाहन्छु, यस चुनौतिलाई पनि हामीले परास्त गरिछाड्ने छौँ। भनिन्छ नि, रात जतिसुकै लामो भए पनि बिहानी अवश्यंभावी छ। यस्तो बेलामा हाम्रो सिंगो देश, हामी सबै दाजुभाइदिदीबहिनीहरू एकजुट भएर कोरोना विरुद्ध लड्न जरुरी छ। र, गणतन्त्रलाई वास्तविक अर्थमा संस्थागत गर्न एकताबद्ध प्रयासहरूलाई अगाडि बढाउन जरुरी छ। यसका निम्ति म सबैमा हार्दिक आह्वान र अनुरोध गर्दछु। धन्यवाद। राष्ट्रको सर्वाङ्गीण विकासमा अग्रसर हौं : राष्ट्रपति"
विदेशमा अलपत्र नेपाली ल्याउन बजेट विनियोजन,"काठमाडौं : सरकारले विदेशमा अलपत्र नेपाली फर्काउन आवश्यक बजेट विनियोजन गरेको छ । अर्थमन्त्री डा युवराज खतिवडाले बिहीबार सङ्घीय संसद्को संयुक्त बैठकमा आगामी आर्थिक वर्ष २०७७०७८ को बजेट प्रस्तुत गर्दै विदेशमा गम्भीर स्वास्थ्य जोखिममा परेका, रोजगारी गुमाएका, प्रवेशाज्ञाको म्याद समाप्त भएका तथा अन्य कारणले अलपत्र नेपालीलाई स्वदेश फर्काउने कार्यका लागि बजेट विनियोजन गरिएको जानकारी दिएका हुन् । कोरोना महामारीले विश्वव्यापी प्रभाव पारेसँगै थुप्रै नेपाली विदेशी भूमिमा अलपत्र छन् । केहीले कोरोना भाइरसकै कारण रोजगारीसमेत गुमाएका छन् । अनौपचारिक तथ्याङ्कानुसार भारत, खाडी र मलेसियाबाट मात्र करीब छ लाख नेपाली रोजगारी गुमाएर स्वदेश फर्कँदै छन् ।"
कुन जिल्लामा कति कोरोना संक्रमित ? (सूचीसहित),काठमाडौं : कोरोना भाइरस (कोभिड१९) संक्रमणको दर बढ्दो छ। बिहीबारसम्म नेपालमा संक्रमितको संख्याले हजार नाघेको छ। स्वास्थ्य तथा जनसंख्या मन्त्रालयका अनुसार अहिलेसम्म कोरोना संक्रमण ५१ जिल्लामा फैलिएको छ। बिहिबार एकैदिन अहिलेसम्मकै सबैभन्दा बढी १५६ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा विकास देवकोटाले जानकारी दिए। नेपालमा कुल संक्रमितको संख्या १०४२ पुग्दा पाँच जनाको मृत्यु भइसकेको छ। अहिलेसम्म १८७ जना निको भएर घर फर्किएका छन्। जसमध्ये ९४० जना पुरूष र १०२ जना महिला रहेका छन्।
कर्मचारीको भत्ता कटौती : रिक्त दरबन्दी रोक्का,"काठमाडौं : सरकारले प्रशासनिक खर्च कटौती गर्ने भएको छ। विश्वव्यापी महामारीको रुपमा फैलिएको कोरोना भाइरस (कोभिड१९) रोकथाम र नियन्त्रणका लागि प्रशासनिक खर्च कटौती गरेको हो। सरकारले कार्यालय सञ्चालन, इन्धन, मर्मत, वैदेशिक भ्रमण, सवारी साधन खरिद र मर्मत लगायत खर्चमा बजेट कटौती गरेको हो। बिहीबार संघीय संसदको संयुक्त बैठकमा आर्थिक वर्ष २०७७ ७८ को बजेट प्रस्तुत गर्दै यस्तो जानकारी गराएका हुन्। उनले कोरोनाको उपचार र रोकथाममा खटिने चिकित्सक, स्वास्थ्यकर्मी बाहेकका राष्ट्रसेवकलाई दिइने प्रोत्साहन, जोखिम, अतिरिक्त समय भत्ता, खाना, खाना भत्ता खारेज हुने बताएका छन्। त्यसैगरी सरकारले अत्यावश्यक सेवा दिने कार्यालयबाहेकका सबै रिक्त दरबन्दीमा नयाँ नियुक्तिसमेत रोक्का गरेको छ।"
यी हुन् बजेटमा परेका प्रदेश ५ का योजना,"बुटवल : संघीय सरकारले आर्थिक वर्ष ०७७०७८ को बजेट पेश गरेको छ । अर्थमन्त्री डा युवराज खतिवडाले स्वास्थ्य, रोजागरी र कृषिमा जोड दिइएको बजेट संसदमा प्रस्तुत गरेका हुन् । बजेटमा प्रदेश ५ का केही नयाँ र अधिकांश पुरानै योजनाहरु समावेश भएका छन् । प्रदेश राजधानीमा २५० आइसीयु बेडसहितको अस्पताल बनाउने गरी बजेट बिनियोजन भएको छ । प्रदेश राजधानीमै ५० बेडका महामारी अस्पताल बनाउन बजेट बिनियोजन गरिएको छ । सबै प्रदेश राजधानीमा उच्चस्तरीय स्वास्थ्य प्रयोगशाला निर्माण गरिने अर्थमन्त्रीले डा युवराज खतिवडाले प्रस्तुत गरेको बजेटमा उल्लेख छ । वृहत दाङ सिचाईं, भेरी बबई, रानीजमरा बर्दिया सिचाईं आयोजनालाई अघि बढाउने योजना छ । राप्तीमा जनताको तटबन्ध कार्यक्रम निरन्तरता दिइएको छ । नवलपरासीको धौवादीको फलामखानीमा जाने सडक निर्माण गरिने भएको छ । त्यस्तै नेपालगञ्ज र भैरहवाको सीमा क्षेत्रमा एकीकृत जाच चौकी निर्माण गरिने भएको छ । बुटवल मेडिकल कलेजको पूर्वाधार विकासका लागि बजेट छुट्याइएको छ । यो योजना चालु आर्थिक वर्षदेखि शुरु भएको हो । बृह्त्तर लुम्बिनी गुरुयोजना, रामग्राम गुरुयोजना कार्यान्वयनमा ल्याइने भएको छ । यी दुवै गुरुयोजना हालै बनाइएको हो । लुम्बिनीको ५ हजार क्षमताको ध्यान सभाहल निर्माण पूरा गर्न बजेट बिनियोजन भएको छ । तिलौराकोटलाई विश्वसम्पदा सूचिमा समावेश गर्ने प्रक्रिया अघि बढाइने अर्थमन्त्री खतिवडाले बताए । नौमुरे जलबिधुतको लगानी ढाचा निर्माण गरी प्रक्रिया अगाडी बढाइने छ । बुटवलगोरखपुर प्रशारण लाइन निर्माण गर्न बजेट बिनियोजन भएको छ । रुकुम पूर्वको सदरमुकाम पूर्वाधार निर्माणका लागि रकम बिनियोजन गरिएको खतिवडाले जानकारी गराए । बर्दिया, दाङमा बाढी पहिरोमा घरबार गुमाएकालाई सुरक्षित आवास कार्यक्रमलाई बजेट छुट्याइएको छ। बुटवलको अन्र्तराष्ट्रिय सम्मेलन केन्द्र र प्रदर्शनी केन्द्रको निर्माणलाई निरन्तरता दिइएको छ । घोराहीमुसिकोट, पोखरारिडी सडक निर्माणका लागि बजेट बिनियोजन गरिएको छ । सिद्धार्थ राजमार्गसहितका तीन सडकलाई स्तरोन्नती गर्न ५ अर्ब बिनियोजन भएको छ । बुटवलकोहलपुरसहितका क्षेत्रमा विद्युतीय रेलमार्ग निर्माण र अध्ययनका लागि आठ अर्ब बढी रकम बिनियोजन गरिएको खतिवडाले बताए । गौतमबुद्ध अन्र्तराष्ट्रिय विमानस्थल सञ्चालन र टर्मिनल भवन निर्माणमा बजेट राखिएको छ । नेपालगञ्ज विमानस्थलमा टर्मिनल भवन निर्माण र दाङको नारायणपुर बिमानस्थल स्तरोन्नतीमा बजेट छुटयाइएको छ । बाँकेमा निर्माणाधिन कारागार आगामी वर्ष सकिने भएको छ ।"
कोरोना संक्रमणबाट मृत्यु भएकाको अन्त्येष्टि विद्युतीय शवदाह गृहमा,"काठमाडौं : नेपालमा कोरोना भाइरस (कोभिड१९) को संक्रमणबाट मृत्यु भएका ललितपुर महानगरपालिका२२ बुङ्मतीका ५६ वर्षीय पुरुषको अन्त्येष्टि गरिएको छ। बिहीबार साँझ पशुपतिस्थित विद्युतीय शवदाह गृहमा अन्त्यष्टि गरिएको हो। अन्त्येष्टि गर्ने जिम्मा राजदल गणलगायत नेपाली सेनालाई दिइएको थियो। जिल्ला प्रशासन कार्यालय ललितपुरका सहायक प्रमुख जिल्ला अधिकारी खिमराज भुसाललेका अनुसार अन्त्येष्टिको जिम्मा सेनालाई दिइएको हो। सेनाको विशेष टोलीले बिहीबार साँझ मृतकको शव व्यवस्थापन गरेको हो। मृतक व्यक्तिको सम्पर्कका आएका आफन्त, परिवारलगायत छिमेकीको कोरोना परीक्षण र कन्ट्याक्ट टेसिङ गर्ने जिम्मा जिल्ला जनस्वास्थ्य कार्यालय ललितपुरलाई दिइएको छ।"
रुपन्देही र कपिलवस्तुमा १६ जनामा कोरोना पुष्टि,भैरहवा : रुपन्देही र कपिलवस्तु जिल्लाको विभिन्न क्वारेन्टाइनमा रहेका १६ जनामा कोरोना संक्रमण पुष्टि भएको छ । बिहिवार भैरहवामा रहेको प्रदेश जनस्वास्थ्य प्रयोगशालामा गरिएको परिक्षणमा दुई जिल्लाका १६ जना संक्रमण पुष्टि भएको स्वास्थ्य कार्यालय रुपन्देहीका प्रमुख डा। राजेन्द्र गिरीले पुष्टि गरे । उनका अनुसार रुपन्देहीको सैनामैना नगरपालिका २७ वर्षीय एक जना पुरुष र कपिलवस्तुको विभिन्न स्थानका १५ जनामा संक्रमण पुष्टि भएको हो । रोजगारीका लागि १६ जना भारतबाट आएका व्यक्तिहरु हुन् । हाल सबै क्वारेन्टाइनमा छन् । सबै ट्राभल टेसिङ गर्ने कार्य भइरहेको उनले बताए ।
"पाल्पामा किट अभाव, भारतबाट आएकाहरुको कोरोना जाँच रोकियो","तानसेन : पाल्पामा कोरोना परीक्षण किट अभाव भएको छ । परीक्षण किट हुँदा सीमा नाकाबाट पाल्पा प्रवेश गरेको सयौं नागरिक परीक्षण नगरी गाउँगाउँका क्वारेन्टाइनमा पुगेका छन्। केही दिनमा सीमानाकाबाट आएका पाल्पालीको दिनहुँ तानसेनमा परीक्षणका लागि स्वाब संकलन तथा आरडीटीहुँदै आएको थियो । केन्द्र सरकार र प्रदेश सरकारले पठाएका परीक्षण किट सकिएपछि पाल्पामा कोरोना संक्रमणको त्रास बढेको छ । प्रदेश र केन्द्र सरकारले पठाएका परीक्षण किट एक हप्तामै सकिएपछि भारतबाट आएका पाल्पालीको परीक्षणबिना क्वारेन्टाइनमा पठाइएको हो । पाल्पामा आपतकालीन परीक्षणका लागि मात्र किट भएको जिल्ला स्वास्थ्य कार्यालय पाल्पाले जनाएको छ । सिमानाकाबाट सजिलै तानसेन आएर परीक्षण गरेर गाउँ जाँदा ढुक्क हुन्थ्यो, गाउँ तथा परिवारलाई राम्रो हुन्थ्यो आफ्नो मन पनि ढुक्क हुन्थ्यो, पीर मानी मानी गाउँ जानुपरेको रैनादेवी छहरा गाउँपालिका ३ का डम्बर थापाले बताए । केही दिनसम्म सिमानाकाबाट आएका नागरिकको नियमितरुपमा परीक्षण गरिएको थियो।किट अभाव भएकाले केन्द्र तथा प्रदेश सरकारलाई जानकारी गराएका छौं आएपछि पालिकाको क्वारेन्टाइनमा पुगेर स्वाब संकलन गरिने जिल्ला स्वास्थ्य कार्यालय पाल्पाका निमित्त प्रमुख विश्वनाथ न्यौपानेले बताए। जिल्ला कोरोना रोकथाम तथा नियन्त्रण उच्च स्तरीय समितिले किट अभावमा नियमित स्वाब संकलन र आरडीटी परीक्षण रोकिएको जनाएको छ । अबका दिनमा कोरोना संक्रमणका लक्षण बाहेक साधारण व्यक्तिको स्वाब परीक्षण नगरिने प्रमुख जिल्ल अधिकारी यादव सुवेदीले बताए । प्रदेश सरकारबाट ३ वटा अवस्थामा मात्र स्वाब परीक्षण गरिने प्रजिअ सुवेदीले बताए । अस्पतालमा आएका बिरामीको लक्षणको आधारमा, संक्रमित व्यक्तिको नेगेटिभ नआउँदासम्म र संक्रमितको कन्ट्रयाक ट्रेसिङ्गका व्यक्तिको मात्र स्वाब परीक्षण गर्न प्रदेश सरकारबाट निर्देशन आएको प्रजिअ सुवेदीले बताए । हाल जिल्लामा परीक्षण किट अभाव भएकाले मन्त्रालय, विभाग तथा प्रदेश सरकारसँग किट माग गरिरहेको भएपनि देशभरी नै अभावको कारण जिल्ला आउन ढिलाई भएको प्रमुख जिल्ला अधिकारी यादव सुवेदीले बताए । केहि दिनयता ६६४ जना सिमानाकाबाट पाल्पा आएकोमा २ सय जनाको मात्र स्वाब संकलन गरिएको र ४६४ जनाको परीक्षण बाँकी रहेको छ । पाल्पामा हालसम्म २६८ जनामा पीसीआर र ६ सय बढीमा आरडीटी परीक्षण भएको छ ।"
सीमा सुरक्षाका लागि थप ३९ बीओपी स्थापना गरिने,काठमाडौं : सरकारले सीमा सुरक्षाका लागि थप ३९ बोर्डर आउट पोस्ट (बीओपी) स्थापना गर्ने भएको छ। बिहीबार संघीय संसदको संयुक्त बैठकमा बजेट भाषण गर्दै अर्थमन्त्री डा युवराज खतिवडाले यस्तो घोषणा गरेका हुन्। अन्तर्राष्ट्रिय सीमा सुरक्षा गर्न सीमा क्षेत्रमा रहेका सशस्त्र प्रहरीका बीओपी विस्तार गर्ने घोषणा सरकारले गरेको हो। त्यसका लागि प्रहरीको क्षमता बनाउने घोषणासमेत सरकारले गरेको छ। अनुसन्धान विभागको क्षमता विस्तार गरिने छ। सरकारले सेनालाई बंकरबाट ब्यारेकमा ल्याउन आवास बनाइने छ।सँगै सरकारले राष्ट्रिय प्रतिरक्षा विश्वविद्यालयका लागि रकम विनियोजनसमेत गरेको छ।
औद्योगिक क्षेत्र र औद्योगिक ग्रामलाई दुई अर्ब ६४ करोड,"काठमाडौं : औद्योगिक क्षेत्र र औद्योगिक ग्राम निर्माणका लागि सरकारले दुई अर्ब ६४ करोड रकम विनियोजन गरेको छ । सातै प्रदेशमा औद्योगिक क्षेत्र स्थापना गर्न र एक सय ३० स्थानीय तहमा औद्योगिक ग्राम बनाउनका लागि दुई अर्ब ६४ करोड बजेट विनियोजन गरिएको अर्थमन्त्री डा युवराज खतिवडाले बताए । सरकारले विशेष आर्थिक क्षेत्र 'सेज' स्थापना पनि प्राथमिकता राखेको छ । धौवादी फलाम खानी स्थापना गरी आउँदो आर्थिक वर्षमा फलाम उत्खनन् गर्ने खतिवडाले बताए । पेट्रोलियम पदार्थ उत्खनन्, सुन, तामा खानी उत्खनन्को व्यवसायिक अध्ययन गर्न सरकारले बजेट विनियोजन गरेको छ । रुग्ण र बन्द रहेका सार्वजनिक संस्थान सञ्चालन गर्न सरकारले बजेट विनियोजन गरेको छ । निजी क्षेत्रको साझेदारीमा त्यस्ता रुग्ण उद्योग स्थापना गर्न सरकारले बजेट विनियोजन गरेको हो।"
"रुकुम घटना : थप एकजनाको शव भेटियो, मृतकको संख्या पाँच पुग्यो","जाजरकोट : गत शनिबार पश्चिम रुकुमको चौरजहारी ८ सोतीमा भएको घटनामा बेपत्ता भएका थप एकजना मृत अवस्थामा फेला परेका छन् । भेरी नगरपालिका ४ खलंगाका १९ वर्षीय सञ्जु विकको शव घटनास्थलदेखि करिब ४० किलोमिटर जिल्लाको छेडागाड नगरपालिका १३ कालाभिर नजिक भेरी नदीको खोचमा फेला परेको जिल्ला प्रहरी प्रमुख डिएस्पी किशोर श्रेष्ठले बताए । स्थानीयले सञ्जुको शव नदीमा फेला पारेको र मुचुल्काका लागि प्रहरी घटनास्थलतर्फ गएको डीएसपी श्रेष्ठले बताए । लोकेन्द्रको शव स्थानीयले फेला पारेका हुन् । यो सँगै मृतकको संख्या पाँच पुगेको छ । भेरी नगरपालिका वडा नम्बर ११ का गोविन्द शाही भने अझै बेपत्ता छन् । भेरी नगरपालिका ४ का नवराज विक र गणेश बुढा, भेरी नगरपालिका ११ का लोकेन्द्र सुनार र चौरजहारीका टीकाराम सुनारको शव यसअघि नै फेला परिसकेको थियो । केटी भगाउन भनेर १० जेठमा जाजरकोटबाट गएका नवराज सहितका १९ जनामाथि सोतीका स्थानीयले आक्रमण गरेका थिए । मल्ल थरकी युवतीले बोलाएपछि उनलाई लिन जाँदा युवतीको घर नपुग्दै आक्रमण भएको थियो । घेराबन्दी गरेर आक्रमण गरेका गाउँलेले कुटपिट गर्नुका साथै कतिपयलाई नदीमा होमिन बाध्य बनाएका थिए । पीडितपक्षले वडाध्यक्ष डम्बरबहादुर मल्लसहित २० जना विरुद्ध किटानी जाहेरी दिएका छन् । प्रहरी १२ जनालाई पक्राउ गरेर अनुसन्धान थालिएको र अन्यको खोजी भइरहेको जनाएको छ । रुकुम घटना : २० विरुद्ध किटानी जाहेरी रुकुम घटना : भेरीमा बेपत्ताको खोजी गर्दै गोताखोर रुकुम घटना : हिउँ पग्लिएर नदी धमिलो भएकाले गोताखोरलाई बेपत्ता खोज्न कठिन रुकुम घटना : बेपत्ता खोज्न बिहानैदेखि गोताखोर भेरीमा रुकुम घटना : नदीमा पानीको बहाव बढेपछि बेपत्ता खोज्न सकस"
रुकुम घटना : पूर्वसांसद शाहको मृतकका परिवारलाई आर्थिक सहयोग,जाजरकोट : गत शनिबार पश्चिम रुकुमको चौरजहारी ८ सोती गाउँमा भएको घटनामा मृत्यु भएका नवराजसहितका चार परिवारलाई नेपाली कांग्रेसका नेता एवम पूर्व सांसद राजीवविक्रम शाहले २५ हजारले दरले राहत सहयोग हुन्। नेता शाहले उक्त घटना भएको छैटौं दिनमा मृतक युवालाई उनीहरुको अन्तिम दाहसस्कार भइरहेकै स्थानमा बिहीबार बिहान आफ्ना प्रतिनिधि पठाएर रकम सहयोग गरेका हुन् । नेता शाहको उक्त नगद राहत सहयोगलाई नेपाली कांग्रेस जाजरकोटका नेता वेदराज सिंहले भेरी नगरपालिका वडा नम्बर १ कालेगाउँस्थित भेरी नदीको घाटमा मृतक नवराज विकक बुवा मोहनलाल विक र गणेश बुढाका बुवा पदमबहादुर बुढालाई हस्तान्तरण गरे । यस्तै सोही घटनामा नवराजसँगै हत्या गरिएका भेरी नगरपालिका वडा नम्बर ११का लोकेन्द्र सुनार र चौरजहारी नगरपालिका वडा नम्बर १ नाखिराका टीकाराम सुनारका पीडित परिवारलाई पनि २५ हजारकै दरले रकम आएको र सो रकम आफूले बिहीबार या शुक्रबार पीडितकै घरमा गएर हस्तान्तरण गरिदिने नेपाल विद्यार्थी संघका अध्यक्ष ललित बस्नेतले बताए । नवराज र गणेशको बिहीबार दाहसंस्कार गरिएको छ । घटनाबाट असाहय पीडा भोगिरहेका पीडित परिवारलाई थोरै मात्रामा भएपनि किरिया खर्चमा राहत पुगोस भन्ने उद्देश्यले आफूले उक्त सहयोग गरेको नेता शाहले बताए । उनले घटनाका कोही पनि दोषीलाई उम्किन नदिने गरी सबैले पहल गर्नुपर्ने बताए । सोतीको घटना जघन्य अपराध भएकोले दोषीलाई हदैसम्मको सजाय दिएर पीडितलाई उचित न्याय दिलाउन सबैले आफ्नो आफ्नो क्षेत्रबाट सहयोग गर्नुपर्ने बताए । पूर्वसांसद शाहको नगद सहयोग हस्तान्तरण गर्दै नेता सिंहले पीडितलाई राज्यकातर्फबाट उचित न्याय दिलाउनका लागि कांग्रेस जस्तोसुकै भूमिका निर्वाह गर्न तयार रहेको बताए । उनले घटना अक्षम्य रहेको भन्दै जाजरकोटका होनहार युवा गुमाउनुको पीडामा सबैले भावनात्मक एकता र सहकार्य मार्फत दोषीलाई सजाया दिलाउन लाग्नु पर्ने बताए । जाजरकोटका अमुल्य सम्पतिको रुपमा रहेका युवाहरुको बरबर ढंगले भएको हत्याका दोषीलाई कारबाही गराउने बेला सबै नेता पार्टी र व्यक्तिले कुनै पनि आग्रह पूर्वाग्रह राख्न नहुने नेता सिंहको भनाइ छ ।
भीरमौरीको महमा शिकारीको निशाना (फोटो फिचर),"बेंसीसहर : कहाली लाग्दो बडेमाको भीर । हेर्दै टोपी खस्ने छङ्गाछुर ठाडो भीरको कापाहरुमा लहरै रहेका भीरमौरीका गोलाहरु । विश्वभर फैलिएको कोभिड१९ संक्रमण र जारी लकडाउनबीच पनि लमजुङका विभिन्न ठाउँमा स्थानीयले भीरमह शिकार गरिरहेका छन् । जेठ महिना महशिकारका लागि उपर्युक्त समय हो । यही मौका नचुकाउन स्थानीय पहरामा रहेका भीर मौरीको शिकार गरिरहेका छन् । मह शिकार गर्नुपूर्व भीरमौरी रहेको पहराको सिरानमा बनदेवताको पूजा गर्ने गाउँले परम्परा छ । पूजाको काम सकिएपछि मध्यान्हतिर लुठासहितको डोरी, टाँगा र डालो लिएर महशिकारी जंगलको पहरातिर लाग्छन् । मौरी रहेको भीरको किनारमा एक समुहले चिसो र काँचो स्याउला बालेर धुँवाको मुस्लो निकाल्छन् । अनि भीरका चट्टानमा रहेका झण्डै ४ दर्जन गोलाका लाखौं भीरमौरी गोलै छोडेर भुन्भुनाउन थाल्छन् । आफ्नो टाउकै वरिपरि अरिङ्गाल जत्रा मौरी भुन्भुनाउँदा पनि न शिकारी आत्तिन्छन् न त सहयोग गर्न पुगेका गाउँले नै । त्यत्रो छङ्गाछुर भीरमा लुठा (भर्याङ) गाँसेको सय हातको डोरी मौरीको गोलामै ठोस्सिने गरी झुण्डाइन्छ अनि त्यसैमा अडिएर शिकार खेल्न थाल्छन् महशिकारी । उनीहरुलाई केही मौरीले घेर्नुका साथै चिल्न पनि थाल्छन् । भुँइमा बस्ने र शिकार गरेको हेर्नेको मुटु काँपे पनि शिकारी भने कत्ति विचलित नभइ मौरीको चाकामाथि टाँगाको निसाना लगाइराख्छन् । भीरको सिरानमा रुखमा वा खम्बा गाडेर डोरी बाँधिन्छ । दुईवटा डोरीमा लुठा (बावियोको डोरीमा काठको डण्डी बाँधेर बनाइएको भर्याङ) गाँसिन्छ र डोरी झारिन्छ । डोरीको भर्याङमा सिरान, बीच र पुछारमा गरी ३ जना महशिकारी रहन्छन् । काँचो स्याउलाको धुँवाले अत्तालिएर मौरी भाग्न थालेपछि डोरीको भर्याङको पुछारमा रहने शिकारीले डोरीमा झुण्डाइएको डालोलाई निगालोको टाँगाले मौरीको चाका नजिक लैजान्छन् र बीचमा रहेका शिकारीले चाकालाई धारिलो टाँगाले काट्न थाल्छन् । शिरानमा रहेका अर्का शिकारीले डालोमा झरेको चाका तानेर लैजाने गर्छन् । तीन खण्डमा रहने मौरीको चाकामा सिरानमा मह, बीचमा मौरीको दिशा र पुछारमा बच्चा रहने मर्स्याङ्दी गाउँपालिका२ का अध्यक्ष एवं महशिकारी शंकर गुरुङले बताए । गुरुङका अनुसार पहिला बच्चा र दिशा भएको भाग दाविलोले घोचेर माथि लगिन्छ अनि बल्ल मह काड्न सुरु हुन्छ । अनकन्टारको भीरमा डोरीको भर्याङमा हल्लिरहेका महशिकारीलाई फेदमा बसेका अन्य सहयोगीले इसारा गर्ने गर्दछन् । इसाराका लागि डोरी हल्लाउने र कोइतेवकोइतेव (घोचघोच), तोचनतोचन (माथी लैजाउ) भन्ने गर्छन् । शिकारीहरु पनि सोही अनुसार काम गर्ने गर्छन् । यस प्रकारको महशिकार लमजुङको कहाली लाग्दो भीर पहराहरुमा गरिन्छ । लमजुङको घनपोखरा, सिउरुङ, ताघ्रिङ, भुजुङ, दूधपोखरी, बन्सार, ढोडेनी लगायतका स्थानमा हरेकसाल भीरमौरीको शिकार गरिन्छ । हनीहन्टिङअथार्त महशिकार आजभोलि पर्यटकका लागि नौलो र आकर्षणको विषय बन्दै गएको छ । महशिकार गर्ने प्रचलन धेरै पुरानो रहे पनि पर्यटक आकर्षकका लागि हनिहन्टिङ फेस्टिवलका रुपमा पहिलोपटक २०६३ सालमा लमजुङको ताघ्रिङ स्थित काप्रेभिरमा गरिएको थियो । त्यसपछि धेरै गाउँहरुमा पर्यटक आकर्षणका रुपमा महशिकार हुने गरेको थियो । आङै सिरीङ्ग हुने भीरमा निडर महशिकारीले मह काडेको अत्यन्तै रमणीय दृश्य कहिल्यै नदेखेकाका लागि अविस्मरणीय र रोचकको विषय हुने गर्छ । तर, विश्वभर फैलिएको कोरना संक्रममण र जारी लकडाउनका कारण यसवर्ष पर्यटकविनै गाउँलेले महशिकार गरिरहेका छन् ।"
सबै स्थानीय तहमा महिला उद्यमशिलता केन्द्र,"काठमाडौं : सबै स्थानीय तहमा महिला उद्यमशीलता केन्द्र बनाइने भएको छ।असहज परिस्थितिका कारण बढी जोखिममा रहेका महिला बालबालिका, जेष्ठ नागरिक तथा अपांगता भएका व्यक्तिलाई थप सुरक्षा तथा संरक्षण प्रदान गर्न उल्लेख रुपमा बजेट विनियोजित गरिएको अर्थमन्त्री डा युवराज खतिवडाले बताए। आर्थिक वर्ष २०७७७८ को बजेट भाषणका क्रममा उनले महिलाको सामाजिक आर्थिक अधिकार हाँसिल हुनेगरी महिला उत्थान कार्यक्रम हुने बताए। राष्ट्रपति महिला उत्थान कार्यम्रमअन्तर्गत मुलुकभरका विपन्न र बंचितमा परेका महिलाको सीप तथा उद्यमशीलता विकास गरी रोजगारीका अवसर प्रदान गरिनेछ। यस्तै स्वास्थ्य जोखिममा परेका दुर्गमका भर्गवती र सुत्केरी महिलाको हवाई उदार गर्ने कार्यलाई निरन्तरता दिइने। सबै स्थानीय तहमा महिला उद्धमशीलता सहजीकरण केन्द्र स्थापना गरिनेछ। महिलाविरुद्ध हुने सबै प्रकारका सामाजिक भेदभाव तथा हिंसा शोषण अन्त्य गरिनेछ। सामाजिक कुप्रथा,अन्याय विभेद हटाउन स्थानीय सरकार, गैरसकारी तथा सामुदायिक क्षेत्रको समेतको सहभागीतामा सामाजिक जागरण तथा सचेतना अभियान संचालन गरिनेछ। लैंगिक उत्तरदायी बजेट प्रणालीलाई प्रदेश र स्थानीय तहको बजेट प्रणालीमा समावेश गरिनेछ।"
काला पहाडबाट फर्किएका मजदुर ठगिए,"कालिकोट : विश्वभरी महामारीका रुपमा फैलिएको कोरोना भाइरसको संक्रमण दिनप्रति दिन बढिरहेका बेला काला पहाडबाट फर्किएका मजदुरबीच बाटोमा ठगिएका छन् । गाउँमा रोजगारी नपाएपछि परिवार पाल्नकै लागि भारत गएका मजदुर कोरोनाको त्रासपछि गाउँ फर्किँदा बीच बाटोमा ठगिएका हुन् । भारत जाँदा चार महिना अगाडि जिल्लाको शुभकालिका गाउँपालिका र नरहरीनाथ गाउँपालिकाको सिमाना जिते बजारबाट महेन्द्रनगरसम्म गाडीमा ९ सय भाडा तिरेर गएका मानिस फर्किँदा प्रतिव्यक्ति २ हजार ४ सय भाडा तिरेका छन् । बिहीबारसम्म जिल्लाका विभिन्न स्थानीय तहका १ हजार ४ सय मानिस भारतबाट फर्किएका छन् । उनीहरु सबैले महेन्द्रनगरबाट जितेसम्मको भाडा २ हजार ४ सयका दरले तिरेका छन् । जितेबजारबाट स्थानीय तहसम्म लिनका लागि स्थानीय सरकारले थप भाडा तिरेका छन् । परिवारको एक सरो कपडा फेर्न र जीवीका चलाउन काला पहाड गएका मजदुरलाई यातायात भाडामा मार परेको छ । जिल्लाको पचालझरना गाउँपालिका ७ का जंगबिर ऐडीले भने, 'बढीमा एक हजार भाडा तिर्नुपर्ने बाटोमा २ हजार ४ सय तिरेर घर फर्कियौँ । महेन्द्रनगरमा गाडी चड्दै गर्दा भाडाको कुरा उठायौं। गाडीवालाले प्रतिव्यक्ति २ हजार ४ सय दिनुपर्छ भने । हामी एउटै गाडीमा ४५ जना कोचिएर बसेका थियौँ । भाडा बढी भयो भनेर प्रहरीलाई भन्यौँ । तर प्रहरीले पनि लकडाउनका वेला गाडी नै नपाइने अवस्था रहेको भन्दै मागेजति भाडा तिर्नु भनेर जवाफ दिए ।' उनले भने, 'परिवारका सबै जनाको शरीरमा एकसरो कपडा फेर्न र खान नपुग्ने महिनामा चामल किनेर परिवारको छाक टार्न प्रदेश गएका हौं। महामारी बढ्दै गएपछि भारत सरकारले नेपालीलाई घर पठाउन थाल्यो । हामीले पनि घर सम्झिएर फर्कियौँ । रिजर्व गाडीमा दुवै तिरको भाडा लिदा पनि १ हजार ८ सय लिनुपथ्र्यो । दोहोरो ट्रिपको भन्दा पनि ६ सय बढी भाडा लगियो। हामी ठगियौँ । ' यस्तै अर्का स्थानीय बिर्ख संज्यालले प्रहरी प्रशासनकै निगरानीमा संचालित गाडीले भाडामा आफूहरुलाई ठगी गरेको बताए । उनले भने, 'पहिले सामान्य अवस्थामा सस्तो भाडामा यात्रा गरियो । अहिले विपद्का बेला प्रहरी प्रशासनले निगरानी गरि छुटाएका गाडीमा ठगियौँ । जति भाडा हो त्यति लिनुपथ्र्यो ।' महेन्द्रनगरदेखी जितेबजारसम्मको भाडा दरमा तीन गुणा बढी भाडा लगियो । हामीहरुले यसबारे प्रहरीकहाँ गुनासो व्यक्त गरेपनि सुनुवाइ भएन् । यस्तै तिलागुफा नगरपालिका ५ का वडा अध्यक्ष टिकाराम न्यौपानेले दैलेखको राकमसम्म २ हजार २ सय तिरेर आएका स्थानीय नागरिकलाई नगरपालिकाको केन्द्र गाल्जेसम्म प्रतिव्यक्ति १ हजार २ सय थप भाडा मागियो। गाडीवालासँग बार्गिनिङ गरेर एक हजार थप भाडा तिर्नु पर्यो । उनले भने,' प्रहरी प्रशासनले यस विषयमा चासो दिएन् । भाडामा आम नागरिक मारमा परेका छन् ।"
स्याङजाका २ कैदीबन्दी छुटे,स्याङ्जा : स्याङजा कारागारमा रहेका २ जना कैदीबन्दी रिहा भएका छन्। कारागार शाखामा रहेका खडानन्दी सुवेदी र डीलबहादुर थापाले ५० प्रतिशत कैद मिनाहा पाएर बिहीबार कारागारबाट छुटेका हुन् । तेह्रौं गणतन्त्र दिवसको अवसर पारेर सरकारले ५० प्रतिशत कैद सजाए मिनाह गरेको कारागार शाखा प्रमुख चुडामणी भण्डारीले जानकारी दिए । फेदिखोला गाउँपालिकाका सुवेदी जुवाताससम्बन्धी मुद्धामा र चापाकोट नगरपालिकाका डीलबहादुर थापा कर्तव्य ज्यान मुद्धा सम्बन्धमा ५० प्रतिशत सजाए माफ पाएर छुटेका हुन्। सुवेदी झण्डैं १० महिना र थापा ५ वर्ष कैद सजाए भोगिसकेका छन् । नेपालमा गणतन्त्र स्थापना भएको १३ वर्षमा प्रवेश गरेको छ ।सो अवसरमा बिहीबार १३ औँ गणतन्त्र दिवस मनाइँदैछ । पहिलो संविधानसभाको पहिलो बैठकले २०६५ जेठ १५ गते राजतन्त्र अन्त्य गरी नेपालमा गणतन्त्र घोषणा गरेको थियो । सोही दिनको सम्झनामा यो दिवस मनाउने गरिन्छ ।
मासिक १० युनिटसम्म खपत गर्ने उपभोक्तालाई निःशुल्क विद्युत्,"काठमाडौं : घरायसी साना उपभोक्तालाई विद्युत महशुलमा छुटको व्यवस्था गरेको छ।आर्थिक वर्ष २०७७७८ को बजेट भाषणका क्रममा अर्थमन्त्री डा युवराज खतिवडाले मासिक १० युनिटसम्म खपत गर्ने उपभोक्तालाई निशुल्क व्यवस्था गरेको बताए। 'मासिक १० युनिटसम्म खपत गर्नेलाई निशुल्क, १५० युनिटसम्म खपत गर्नेलाई २५ प्रतिशत र २५० युनिटसम्म खपत गर्नेलाई १५ प्रतिशत महशुल छुट दिइनेछ, 'उनले भने। खानेपानी र सिचाइ उपभोक्ता समितिले तिर्नुपर्ने विधुत शुल्क मिनाह र विद्युत महशुलमा सहुलियतको व्यवस्था गरेको छ। यस्तै कोभिड १९ का कारण प्रभावित उत्पादनमुलक उद्योगले लकडाउनअवधिभर विद्युतको डिमान्ड शुल्क छुट दिने र माग कम हुने समयमा विद्युतको खपतमा ५० प्रतिशत छुट दिने प्रबन्ध मिलाइएको छ।"
गंगालालमा बाल मुटु रोग उपचार सुविधा हुने,"काठमाडौं : सहिद गंगालाल राष्ट्रिय हृदय रोग केन्द्रमा बाल मुटुरोग उपचार सुविधा हुने भएको छ। आर्थिक वर्ष २०७७७८ को बजेट प्रस्तुत गर्दै अर्थमन्त्री डा युवराज खतिवडाले यस्तो घोषणा गरेका हुन्। उनले सहिद गंगालाल राष्ट्रिय हृदय रोग केन्द्रमा बाल मुटुरोग उपचार सुविधा सुरु गर्न तथा थप उपकरण खरिद गर्न बजेट छुट्याएको बताए। 'स्वास्थ्य संस्थाका भवन निर्माण गर्न बजेट व्यवस्था गरेको छ, उनले भने,' साथै कान्तिबाल अस्पतालमा थप आइसीयुसहितको पूर्वाधार निर्माण गरिने र उच्च शिक्षा अध्ययन गर्न उत्कृष्ट केन्द्रको रुपमा विकास गरिनेछ।' यस्तै अर्थमन्त्री खतिवडाले निरोगी नेपाल निर्माण अभियान अघि बढाउन स्वस्थ र सन्तुलित आहार, शारीरिक व्यायाम सरसफाइसहितको स्वस्थ जीवनशैली अबलम्बन गर्न प्रोत्साहित गरिने बताए। आयुर्वेदलगायतका वैकल्पिक उपचार पद्धितको प्रवर्द्धन गर्दै रोग प्रतिरोधात्मक क्षमता बढाउन तथा मानसिक स्वास्थ्य सम्वर्द्धन गर्न स्थानीय एवं सामुदायिक संघसंस्थाको सहभागीमा आरोग्य केन्द्र, व्यायामशाला र योग केन्द्र संचालन गरिनेमा जोड दिए। मुलुकभरका ५२ हजार महिला स्वास्थ्य स्वयंमसेवीका परिवारलाई उपलब्ध गराउँदै आएको निशुल्क स्वास्थ्य बिमालाई निरन्तरा दिँदै यातायात खर्चलाई दोब्बर गरिएको छ। यस्तै मन्त्री खतिवडाले स्थानीय तह ,गैहसरकारी संस्था तथा सामुदायिक क्षेत्रको सहयोगमा महिला स्वास्थ्य स्वयमसेवीकालाई परिचालन गरी सरसफाइ र स्वास्थ्य सचेतना र स्वास्थ्य बिमाको अभियान चलाउने व्यवस्था गरेको बताए।"
गाउँपालिकाको गोदामको चामल व्यापारीलाई बेचेको भन्दै स्थानीयको विरोध,"धादिङ : दक्षिणी धादिङको बेनिघाट रोराङ गाउँपालिकाले लकडाउनको बेला खरिद गरेर राखेको चामल व्यापारीलाई बेच्न लागेको भन्दै स्थानीयले विरोध जनाएका छन् । गत मंगलबार पनि चामल लिन आएको ट्रकमा स्थानीयले लोड गर्न दिएका थिएनन् भने बिहीबार दिउँसो पनि चामल लिन ट्रक आएपछि स्थानीयले घेरा हालेर विरोध गरेका हुन् । गाउँपालिकाले बेनिघाट रोराङ गाउँपालिकाको ५ मा रहेको चन्द्रोदय माविको भवनमा चामल गोदाम गरेर राखेको थियो । ट्रकमा लोड भइसकेको ५०६० बोरा चामल स्थानीय आफैले अनलोड गरेर गोदाम बनाइएको विद्यालयमा ताला लगाइदिएका छन् । तर गाउँपालिकाले भने व्यापार गरेको नभइ लकडाउन लम्बिँदै जाँदा पालिकालाई आवश्यक पर्न सक्छ भनेर व्यापारीसँग साझेदारीमा स्टक राखिएको चामल व्यापारीलाई फिर्ता गर्न लागेको जनाएको छ । गाउँपालिकाले लकडाउन सुरु भएको दोस्रो हप्तादेखि नै चामल खरिद गरि राहतस्वरुप वितरण गर्दै आएको थियो । लकडाउन लम्बिँदै जाँदा भविष्यमा आइपर्ने सम्भावित संकटको लागि चामल खरिद गर्ने र गाउँपालिकालाई आवश्यक नभएको खण्डमा व्यापारीले नै बेच्ने सम्झौता व्यवसायीसँग भएको र अहिले तत्कालको लागि चामल आवश्यक नभएकाले व्यापारीलाई नै फिर्ता गर्न लागिएको गाउँपालिकाका सूचना अधिकारी परशुराम घिमिरेले जानकारी दिए । उनले भने, 'लकडाउन लम्बिँदै जाँदा चामलको संकट हुन सक्ला, हाम्रो पालिकामा अधिकांश मजदुर र सिमान्तकृत जाती बस्छन्, हाहाकार नै भयो भने काम लाग्न सक्छ भनेर व्यवसायीलाई केही पेस्की रकम दिएर खरिद गरिएको हो।' पालिकालाई आवश्यक नहुँदा उसैले विक्री वितरण गर्ने सम्झौता थियो । त्यहीअनुरुप चामल गाउँपालिकाले गोदाम गरेको हो, अहिले चामलको अभाव पनि छैन, गोदाममा राखिराख्दा सड्ने सम्भावना भएकाले व्यापारीलाई बेच्नु भनेका हौँ,' उनले भने।' गाउँपालिकाले बेनिघाटकै स्थानीय व्यापारिक फर्म जयश्री जय गणेशमार्फत सम्भावित संकटको लागि भनेर चामल गोदाम गरेको घिमिरेले बताए । लकडाउनको वीचमा गाउँपालिकाले २ हजार ८ र ९२ घरधुरीको लागि खाद्यान्न राहत वितरण गरेको थियो । लकडाउनले खुकुलो बन्दै गएकाले अब चामलको आवश्यक नपर्ने र सड्न सक्ने भएकाले व्यवसायीले बिक्रीका लागि अनुमति दिएको गाउँपालिकाले जनाएको छ । गाउँपालिकाका अध्यक्ष हरि डल्लाकोटीले भने, 'गाउँपालिकालाई आवश्यक परेको बेलामा व्यापारीले सुपथ मुल्यमा बेच्ने, आवश्यक नभए गाउँपालिकाले दिएको पैसा फिर्ता गर्ने र चामल लैजाने सम्झौता अनुरुप हामीले २० लाख पेश्की दिएका थियौँ । त्यही अनुसार चामल खरिद गरेर वितरण पनि गर्यौँ । बाँकी रहेको चामल सड्न सक्ने भएकाले फिर्ता गरेका हौँ । यसमा नाफा घाटाको कुनै कारोवार गाउँपालिकाले गरेको छैन ।' स्थानीयले भने गाउँपालिकाले खरिद गरेको चामल व्यापारीले बेच्न लागेको भन्दै आपत्ति जनाएका हुन् । नाम उल्लेख नगर्ने सर्तमा एक स्थानीयले भने, 'पहिले गाउँपालिकाको पैसामा सस्तोमा चामल किनेर राखियो, अहिले जताततै चामलको अभाव भएपछि व्यापारीसँग मिलेर महङगोमा बेच्न खोजियो, गाउँपालिकाले कुनै एउटा व्यवसायीसँग मिलेर व्यापार गर्न पाइन्छ ? लकडाउन लम्बिँदै छ, आफूलाई आवश्यक पर्दा के गर्ने कहाँबाट ल्याउने ?' गाउँपालिकाको गोदाममा हाल ३० केजीको २७सय ७७ बोरा चामल रहेको छ । लकडाउनको बीचमा करिब ६० लाख बराबरको खाद्यान्न खरिद गरेर वितरण गरिसकेको सूचना अधिकारी घिमिरेले जानकारी दिए ।"
भारतको क्वारेन्टाइनबाट हराएका २८ नेपाली भारतीय जेलमा,"इटहरी : भारतको जेलमा रहेका सुनसरीवासीलाई ल्याउने प्रक्रिया सुरु गरिएको छ । सुनसरीको कोशी गाउँपालिका ३, ४ र ८ नं वडाका १७ जना नेपालीहरुसँगै जम्मा २८ जना नेपाली भारतको जेलमा रहेको गाउँपालिकाले जनाएको छ । गत फागुन ५ गते सप्तरीमा इजतेमा सकेर ४ महिनाको लागि जमातको सिलसिलामा भारतको उत्तर प्रदेश स्थित बागपथ जिल्ला बलोनी गएको बेलामा जेलमा हालिएको पीडितका परिवारले जानकारी दिएका छन् । उनीहरु एक सातादेखि नेपालस्थित आफ्ना परिवारसँग सम्पर्कविहीन अवस्थामा छन् । लकडाउन सुरु भएपछि ३९ दिन क्वारेन्टाइनमा राखेपछि लकडाउन उल्लंघन गरेको आरोपमा खेखडा जेलमा राखिएको छ, पीडित परिवारले जिल्ला प्रशासन कार्यालयलाई दिएको निवेदनमा उल्लेख छ, सँगै राखिएका भारतीय नागरिकलाई घर फर्काइयो र हाम्रा नातेदारलाई राज्यबाट पहल नभएकोले जेलमा अभियोग लगाइ राखियो । थुनामा परेका १७ जनाको परिवारका सदस्यहरुले हस्ताक्षर गरेको निवेदनमा उद्धार गरी फिर्ता ल्याउन माग गरिएको छ । गाउँपालिकाका अध्यक्ष अयुव अन्सारीलेसमेत बेलैमा आफूले पहल गर्दा पनि नेपालमा कसैले नसुनेपछि उनीहरु जेल परेको बताए । उनले उद्धार गरेर नेपाल ल्याइदिन अनुरोध गरेका छन् । उनीहरु भारतमा रहँदासम्म मसँग पनि निरन्तर सम्पर्क थियो, तर ८ गतेदेखि सम्पर्क टुट्यो, उनले भने । सम्पर्क टुटेपछि शंका लागेर त्यसपछि त्यहाँको डिएम र एसपीसँग कुरा गरेको बताए । एसपीले नेपाल गइसकेको भने, तर उनीहरुसँग सम्पर्क भने हुन सकेको थिएन, उनले भने, त्यसको दुई दिनपछि भ्वाइस क्लिप आएपछि उनीहरु जेलमा रहेको थाहा पाएँ । घर पठाउँछु भने पनि जेलमा राखिएपछि उनीहरुका नेपालस्थित आफन्तहरु तनावमा छन् । उक्त जेलमा कोसी गाउँपालिकाका १७, भोक्राहा नगरसिंह गाउँपालिकाका १ जना र सप्तरीका १० जना गरेर २८ जना नेपाली रहेको अन्सारीले जानकारी दिए । यता जिल्ला प्रशासन कार्यालय सुनसरीले गाउँपालिकाको सिफारिस र पीडित परिवारको निवेदन परराष्ट्र मन्त्रालय पठाइसकिएको जानकारी दिएको छ । मन्त्रालयले यस विषयमा आवश्यक पहल गर्छ, प्रमुख जिल्ला अधिकारी राजेश पौडेलले भने । पीडित परिवार तथा कोशी गाउँपालिकाले प्रशासनलाई दिएका निवेदन ।"
सुरक्षाकर्मीले लगाउने पोषाक र जुत्ता स्वदेशमै उत्पादन हुने,"काठमाडौं : सरकारले सुरक्षाकर्मीले लगाउने पोषाक र जुत्ता स्वदेशमै उत्पादन गर्ने भएको छ। बिहीबार आर्थिक वर्ष २०७७७८ को बजेट प्रस्तुत गर्दै अर्थमन्त्री डा युवराज खतिवडाले यस्तो घोषणा गरेका हुन्। राज्यको सुरक्षामा खतिएका सुरक्षाकर्मीले लगाउन पोषक र जुत्ता स्वदेशमै उत्पादनको व्यवस्था मिलाइने, अर्थमन्त्री खतिवडाले भने। सँगै मन्त्री खतिवडाले कोरोना भाइरसको संक्रमण नियन्त्रण भए लगत्तै आवश्यक स्वास्थ्य सुरक्षा कायम गरी सहज सञ्चालमा ल्याइने छ। स्वदेशी उद्योगलाई कर प्रणालीमा प्रोत्साहन गरिने उनको भनाइ छ। एक प्रेदश एक पर्यटकीय गन्तव्यको स्थापना गरिने छ। त्यसका लागि सरकारले एक अर्ब २६ करोड रकम विनियोजन गरेको छ।"
कोरोना नियन्त्रणमा ६ अर्ब बजेट : स्वास्थ्यमा ९० अर्ब ६९ करोड,"काठमाडौं : अर्थमन्त्री डा युवराज खतिवडाले संघिय संसदको संयुक्त बैठकमा आर्थिक वर्ष २०७७०७८को बार्षिक बजेट प्रस्तुत गर्दै स्वास्थ्य क्षेत्रमा उच्च प्राथमिकता दिँदै सबैभन्दा बढी बजेट विनियोजन गरेका छन। उनले स्वास्थ्य क्षेत्रमा ९० अर्ब ६९ करोड बजेट विनियोजन गरेका हुन्। कोरोना भाइरसले निम्त्याएको नयाँ परिस्थितिले सिर्जना गरेको नयाँ चुनौती सामना गर्नेमा आगामी आर्थिक वर्षको बजेट केन्द्रीत भएको छ। कोरोना नियन्त्रणमा ६ अर्ब बजेट विनियोजन गरिएको छ। आगामी वर्षको बजेट विगतका आर्थिक वर्षहरुमा विनियोजन गरिने स्वास्थ्य क्षेत्रमा बजेट भन्दा झण्डै २२ अर्ब बढी रहेको छ। आर्थिक वर्ष २०७६०७७ मा ६८ अर्ब ७८ करोड विनियोजन गरिएको थियो। त्यस्तै आर्थिक वर्ष २०७५०७६ सालमा स्वास्थ्य क्षेत्रमा ५६ अर्ब ४१ करोड ९७ लाख विनियोजन गरिएको थियो। स्वास्थ्यमा ९० अर्ब ६९ करोड बजेट गत आर्थिक वर्षको भन्दा २२ अर्ब बढी स्वास्थ्य पुर्वाधारका लागि १२ अर्ब ४६ करोड स्वास्थ्य बजेटका विशेषता संक्रामक रोग र विपतबाट नागरिकको जीवन रक्षा गर्ने बजेटको मुख्य उदेश्य रहेको छ। अर्थमन्त्री डा खतिवडाले कोरोनाबाट नागरिकको जीवन रक्षा गर्ने र अर्थतन्त्रलाई गतिशील बनाउने गहन जिम्मेवारी भएको बताएका छन्। उच्च जोखिमयुक्त क्षेत्रमा कोरोना परिक्षणको दायरा बढाउने, औषधी उपचारको ब्यवस्था गर्न क्वारेन्टाइनको ब्यवस्था तथा मुलुकभर भरपर्दो उपचार सेवा व्यवस्था गर्न छ अर्ब बजेट छुट्याइएको छ। कोरोना लगायत सबै प्रकारका स्वास्थ्य जोखिमबाट नागरिकलाई सुरक्षित राख्न र गुणस्तरीय स्वास्थ्य सेवा सर्वसुलभ बनाउन स्वास्थ्य सेवाको दायरा विस्तार गरिने भएको छ। स्वास्थ्य पुर्वाधारर निर्माण, स्तरोन्नति र स्वास्थ्य जनशक्ति विकासमा जोड दिइएको छ। स्वास्थ्य पुर्वाधार विकासका लागि १२ अर्ब ४६ करोड विनियोजन गरिएको छ। कोरोना महामारीमा खटिएका चिकित्सक तथा स्वास्थ्यकर्मीका लागि प्रोत्साहन भत्ताको व्यवस्था गरिएको छ। कोरोना लगायत अन्य संक्रामक रोग विरुद्ध कार्यरत सबै स्वास्थ्यकर्मीको लागि ५ लाख बराबरको निःशुल्क स्वास्थ्य विमा गर्न बजेट विनियोजन गरिएको छ। काठमाडौं उपत्यकामा ३ सय शैयासम्मको छुट्टै सरुवा रोग अस्पताल निर्माण, काठमाडौं उपत्यका र प्रदेशमा रहेका सरकारी अस्पतालमा थप २ सय ५० शैयाका आइसीयु बेड अस्पताल स्थापना गरिने छ। सातवटै प्रदेशका राजधानीमा ५० शैयाको सरुवा रोग अस्पताल निर्माण गरिने भएको छ। पोखरा र कर्णाली स्वास्थ्य विज्ञान प्रतिष्ठान तथा कोशि, नारायणि, भरतपुर,भेरी र डडेलधुरा अस्पतालको स्तरोन्नति गरि विशेषज्ञ अस्पतालको रुपमा विकास गर्दै लगिने भएको छ। गुणस्तरीय स्वास्थ्य सेवामा पहुँच सुनिश्चित गर्न लागि स्थानीय स्तरमा आधारभुत अस्पताल निर्माण गरिने भएको छ। सबै स्थानीय तहमा ५ देखि १५ शैयासम्मका आधारभुत अस्पताल निर्माण गर्न आगामी वर्ष थप२ सय ७२ अस्पताल स्थाना गर्न १४ अर्ब २७ करोड विनियोजन गरिएको छ। एक चिकित्सक, एक स्वास्थ्य संस्थाको व्यवस्थाको शुरुवात गरिने भएको छ। स्थानीय तहका स्वास्थ्यसंस्थामा चिकित्सकको व्यवस्था गरि नसर्ने रोगको जाँच सहितको व्यवस्थाको लागि ५ अर्ब १० करोड बजेट विनियोजन गरिएको छ। तीन वर्ष भित्र सबै नागरिकमा स्वास्थ्य विमा गर्ने गरिने छ। स्वास्थ्य विमा कार्यक्रममा ७ अर्ब ५० करोड विनियोजन गरिएको छ।"
भिटिएम अभावले भारतबाट आएका २६७ जनाको परीक्षण हुन सकेन,"जाजरकोट : जाजरकोटमा भिटिएम नहुँदा कोरोनाको पीसीआर परीक्षण हुन सकेको छैन । जिल्लामा हालै भारतबाट आएका दुई सय ६७ जनालाई सदरमुकामस्थित भेरी ज्ञानोदय क्याम्पस र त्रिभुवन माविमा बनाइएका क्वारेन्टाइनमा राखिएको छ । तर स्वाब संकलनका लागि भिटिएम नहुँदा भारतबाट आएकाहरुको परीक्षण हुन सकेको छैन । सरकारले भिटिएम नपठाउँदा उनीहरुको स्वाब संकलन हुन नसकेको हो । भिटिएममा संकास्पदको स्वाब संकलन गरी कोरोनाको पीसीआर परीक्षणका लागि सुर्खेत पठाउने गरिएको छ । तर किट अभावमा परीक्षण हुनै नसकेको स्वास्थ्यकर्मीको भनाई छ । गत ३ चैत्र देखि क्वारेन्टाइनमा बसेका जुनीचाँदे गाउँपालिकाका दिनेश मगरले अहिलेसम्म परीक्षण हुन नसकेको बताए । दुई हप्ता क्वारेन्टाइनमा बस्ने भनिए पनि १३ दिन हुँदासम्म परीक्षण हुन नसकेको बताए । करिब पाँच सय जनाको आरडीटी र ७४ जनाको पीसीआर परीक्षण गरिएकोमा सबैको रिपोर्ट नेगेटिभ आएको छ । तर लकडाउनकै अवधीमा भारतबाट मात्र पाँच हजार मानिस जिल्लामा भित्रिएका छन् । भारतबाट आएकाको पीसीआर परीक्षण नहुँदा स्थानीय त्रसित बनेका छन् । १४ दिन पुगेपछि लक्षण नदेखिए परीक्षणबिनै पनि घर पठाउन सकिने स्वास्थ्य सेवा कार्यालयका प्रमुख डा सुनिल पुनले बताए । उनले भने, 'किट अभावमा परीक्षणविनै घर पठाउनुपर्ने बाध्यता आइपरेको छ । माग गरेका छौं, आइपुगेको छैन । आउने वित्तिकै परीक्षण गरेर घर पठाउँछौ ।' बारेकोटले आफैले भिटिएम खरीद गरेर परीक्षण थाल्यो संघीय र प्रदेश सरकारले कोरोना परीक्षणका लागि किट नपठाएपछि जाजरकोटको बारेकोट गाउँपालिकाले आफैले पहिलो चरणमा पाँच सय भिटिएम खरीद गरेर स्वाब संकलन थालेको छ । भारतबाट आएकाको पीसीआर परीक्षणका लागि स्वाब संकलन गर्ने भिटिएम खरीद गरेको गाउँपालिका अध्यक्ष महेन्द्र शाहले बताए । उनले प्रदेश अस्पताल र जिल्ला अस्पताल सँग समन्वय गरेर बिहीबारदेखि स्वाब संकलन थालिएको बताए । अपुग भए पुन झिकाएर परीक्षण गराउने उनको भनाई छ । बारेकोटले आफैले भिटिएम खरीद गरेर परीक्षण थालेपछि जिल्लाका अन्य पालिकाले पनि किट खरीद गर्न थालेका छन् । कुशे र भेरीले पाँच पाँच सय भिटिएम झिकाइसकेको बताए।"
'ट्राभल हिष्ट्री ' नै नभएका सोलुका युवकमा देखियो कोरोना,"विराटनगर : कोरोना भाइरस (कोभिड १९) संक्रमण फैलावटको हिसाबले प्रदेश १ सरकारले सामान्यको सूचीमा राखेको सुलुखुम्बु जिल्लाकै एक नागरिकमा कोरोना संक्रमण पुष्टि भएको छ । सोलुखुम्बुको सोलुदुधकुण्ड नगरपालिकाका २७ वर्षका एक पुरुषमा बिहीबार कोरोना संक्रमण पुष्टि भएको हो । नगरपालिकाका मेयर नाम्गेल जाङ्बु शेर्पाका अनुसार लकडाउनदेखि घरबाहिर नहिँडेका ती युवकमा नै कोरोना संक्रमण पुष्टि भएको जानकारी दिए । 'उनको ट्राभल हिस्ट्री छैन, लकडाउन अघिदेखि नै घरमै बसेका ती युवक ज्वरो आएपछि स्वास्थ्य संस्था गएका थिए,' मेयर शेर्पाले भने, 'सोही समयमा स्वाब लिएर परीक्षणका लागि विराटनगर पठाएका थियौँ,रिपोर्ट पोजिटिभ आयो ।' ट्राभल हिस्ट्रनै नभएका ती युवकमा कारोना पोजिटिभ आएपछि परीक्षणमा नै शंका लागेको मेयर शेर्पा बताउँछन् । 'यस्तो नहुनुपर्ने हो तर, रिपोर्ट पोजिटिभ आयो, 'मेयर शेर्पाले भने, 'उनको पुनः स्वाब परीक्षण गर्ने गरी युवकलाई नै विराटनगर पठाएका छौँ।' संक्रमित युवकसँगै परीक्षणका लागि पठाएको दुईजनाको रिपोर्ट भने नेगेटिभ आएको छ । हाल संक्रमण देखिएको ती युवकमा कोरोना भाइरस (कोभिड १९) को सामान्य लक्षण देखिएको मेयर शेर्पाले टेलिफोनमार्फत अन्नपूर्णलाई बताए। सोलुका २७ वर्षीय युवकसँगै प्रदेश १ मा कोरोना संक्रमितको संख्या १ सय ५ पुगेको छ भने संक्रमण फैलिएको जिल्लाको संख्या ८ पुगेको छ । यसअघि उदयपुर, झापा, मोरङ, सुनसरी, भोजपुर, धनकुटा र खोटाङमा कोरोना संक्रमित भेटिएका थिए । पछिल्लो तथ्यांकअनुसार सोलुखुम्बु बाहेक उदयपुरमा ३३, झापामा ५४, धनकुटामा ७, मोरङमा ५, सुनसरीमा ३, भोजपुर र खोटाङका ११ जनामा संक्रमित छन् । उदयपुरमा पछिलल्लो समय कोरोना संक्रमित थपिएका छैनन् । प्रदेश १ सरकारले कोरोना भाइरस संक्रमण फैलावटका हिसाबले प्रदेशका जिल्लालाई तीन भागमा वर्गिकरण गरेको छ । हिमाली जिल्ला सोलुखुम्बु र ताप्लेजुङ जिल्लालाई सामान्यको सूचिमा राखेको छ । यस्तै तराईका झापा, मोरङ सुनसरी र उदयपुर बाहेक ८ जिल्लालाई जोखिम र बाँकी चारलाई अतिजोखिमको सूचिमा राखेर सोही अनुसार स्वाब संकलन र लकडाउनमा कडाई गर्दै आएको मुख्यमन्त्री शेरधन राईले जानकारी दिए।"
भारतबाट दार्चुला आएका एक पुरुषमा कोरोना संक्रमण,दार्चुला : दार्चुलामा पहिलो पटक भारतबाट फर्किएका एकजनामा कोरोना संक्रमण पुष्टि भएको छ।भारतबाट आएर महाकाली नगरपालिकाको क्वारेन्टाइनमा बसेका एकजना पुरुषमा कोरोना संक्रमण पुष्टि भएको छ । भारतबाट गत बिहीबार दार्चुला आएका १ सय ३ जनाको थ्रोट स्वाबको नमुना संकलन गरी धनगढीस्थित प्रयोगशाला पठाइएको थियो । जसमध्ये महाकाली नगरपालिकाको क्वारेन्टाइनमा बसेका १ जनामा पीसीआर रिपोर्ट पोजिटिभ आएको हो । अरुको रिपोर्ट आउने क्रममा रहेको छ । दार्चुलाको महाकाली नगरपालिका वडा नम्बर ५ का २१ वर्षीय युवक भारतबाट आएका थिए।कैलालीका दुईजना त्रिनगर र खक्रौला तथा दार्चुलाका संक्रमित दार्चुला सदरमुकाम खलंगा नाकाबाट गत बिहीबार स्वदेश फर्किएका थिए। दार्चुलाका युवकमा पीसीआर रिपोर्ट पोजिटिभ आएपछि जिल्ला अस्पताल दार्चुलाको आइसोलेसनमा सारिएको जिल्ला अस्पताल दार्चुलाका डाक्टर गजेन्द्र दुवालले बताए ।
झापामा थपिए २५ कोरोना भाइरस संक्रमित,"झापा : थप २५ कोरोना संक्रमित देखिएसँगै जिल्लामा संक्रमित हुनेको संख्या ७९ पुगेको छ । संक्रमण देखिएका सबै लक डाउनका बीच भारतबाट आएका हुन्। बिहीबार कोशीअञ्चल अस्पताल बिराटनगरमा गरिएको परीक्षणमा देखिएका २५ संक्रमित सबैजना कचनकवल गाउँपालिका कै भएको स्वास्थ्य मन्त्रालयले पुष्टि गरेको हो। कचनकवल गाउँपालिकाका ६ वटा क्वारेन्टाइनमा हाल ३ सय ७८ जना छन् । उनीहरु पनि भारतबाटै आएका हुन् । गाउँपालिका प्रमुख अञ्जार आलमले आउने क्रम जारी रहेको र अब गाउँपालिकाले मात्र थेग्न नसक्ने बताए। आलमले भने, 'आउनलाई रोक्न भन्दा पनि आएकालाई सीमाबाटै सिधै क्वारेन्टाइनमा लगेर राख्नेतिर ध्यान दिएका छौँ । त्यसो गर्दा समाजमा सर्ने डर हुँदैन।' जिल्ला स्वास्थ्य कार्यालय झापाका कार्यक्रम संयोजक जिवन चम्लागाईका अनुसार क्वारेन्टाइनमा बसेका सबैको स्वास्थ्य अवस्था भने सामान्य रहेको छ । संक्रमित देखिनेहरुमा पनि त्यस्तो केही लक्षण देखिँदैन । यसअघि कचनकवल गाउँपालिकामा भारतबाट आएर क्वारेन्टाइनमा बसेका ४८ जनामा कोरोना संक्रमण देखिएको थियो । हाल संक्रमित कोभिड अस्पताल विराटनगर र धरानमा उपचाररत छन् । क्वारेन्टाइनमा बसेका हालसम्मको तथ्यांकमा पनि मुम्बईबाटै आउनेमा बढी संक्रमण देखिएको गाउँपालिकाका प्रशासकिय अधिकृत दुर्गाप्रसाद पौडेलले जानकारी दिए।"
सिमेन्ट उत्पादक संघले भन्यो  सहजरुपमा सिमेन्ट पुग्ने स्थिति छैन,"भैरहवा : पश्चिमाञ्चल सिमेन्ट उत्पादक संघ प्रदेश नम्बर पाँचले लकडाउनका कारण सिमेन्टको कच्चा पादर्थ क्लिङकर उत्पादन गर्ने चुनढुंगा ढुवानी गर्न नसकिँदा राष्ट्रिय गौरवका आयोजना प्रभावित हुन सक्ने बताएको छ । संघले एक विज्ञप्ति जारी गर्दै वर्षायाम सुरु भइसकेको अवस्थामा चुनढुंगालगायतका कच्चा पदार्थ उद्योगमा भित्र्याउन सम्भावना कम हुँदै गएकाले सिमेन्ट उत्पादनमा कमी आउने र २५ मूल्यवृद्धि हुने जनाएको छ । 'कच्च पदार्थको अभावमा क्लिङकर र उत्पादन हुन सक्दैन, जारी विज्ञप्तीमा भनिएको छ, 'यस्तो अवस्थामा देशको राष्ट्रिय गौरव आयोजना, विकास निर्माणकार्यमा लागि अति आवश्यक पर्ने सिमेन्ट सुलभ र सहज रुपमा पुग्न सक्ने स्थिति छैन ।' साथै संघले अब भारतबाट क्लिङकर आयात गर्नुपर्ने अवस्था आएकाले विगतभन्दा २५ प्रतिशत सिमेन्टको मूल्य वृद्धि हुने जनाएको छ । विगतमा नेपालबाट क्लिङकर ढुवानी हुँदा प्रति टन क्लिङकर करिब ८ हजार मूल्य पर्न जान्थ्यो भने अब भारतबाट आयात गर्दा प्रति टन ११ हजार रुपैयाँ भन्दा बढी पर्ने बताइएको छ । भैरहवा क्षेत्रको लुम्बिनी करिडोरमा मात्र दजर्न बढी सिमेन्ट उद्योगहरु छन् ।"
