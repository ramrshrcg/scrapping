शीर्षक,विवरण
सडक दुर्घटनामा सजगता,"तथ्यांक फरकफरक होला तर व्यक्तिको ज्यानै जानेगरी सडक दुर्घटना नहने मलक विश्वमा पाउन सकिँदैन। यो समस्या न्यूनीकरण गर्न हरेक मुलुकमा फरकफरक नियमकानुन रहे पनि नियन्त्रण हुन सकेको छैन। अझ नेपालजस्तो अल्पविकसित मुलुकमा त झन् यो निकै परको विषय बनेको छ। अधिकांश दुर्घटना अन्जानमै हुन्छन्, तर सवारी साधनमा ठोक्किएर वा लडेर सामान्य घाइते भएका व्यक्तिलाई उपचार गरेर बचाउनुको सट्टा प्राण नै लिन खोज्ने गलत प्रवृत्ति चालकमा मौलाएको छ। मानवीयताको हद नै पार गरेर चालक तथा सवारी धनीबाट हुने गरेका यस्ता अपराधकर्मका कारण धेरैले अकालमा मृत्युवरण गर्नुपरेको छ। पछिल्ला दिनमा एकपछि अर्कोगरी भइरहेका यस्ता घटनाले मानिसमा स्वार्थी प्रवृत्ति झाँगिरहेको स्पष्ट हुन्छ। कमजोर कानुनको फाइदा उठाउँदै हुने गरेका यस्ता घटना न्यूनीकरण गर्न कानुनी संरचनामा परिवर्तन गरेर कडा कारबाहीको प्रावधान राखिनुपर्छ। सँगसँगै जनचेतना अभियान पनि सञ्चालन गरिनुपर्छ। धादिंङको सल्यानटारमा आइतबार सडक खन्ने क्रममा भएको दुर्घटनामा डोजर चालकबाट कल्पना पनि गर्न नसकिने अपराध भयो। बाटो खन्ने क्रममा घाँस काटेर घर फर्कदै गरेकी स्थानीय सरस्वती कुमाललाई डोजरले ठक्कर दियो। त्यतिबेला चालक र डोजर धनीबाहेक त्यहाँ सरस्वतीलाई देख्ने कोही थिएन। ठक्करबाट सरस्वतीको तत्काल निधन भयो वा भएन कसैलाई थाहा छैन, तर अपराधबाट उम्किन चालकले तत्कालै सरस्वतीलाई सडक नजिकै छेउमा खाल्डो खनेर पुरिदिए। दुर्घटनास्थल भन्दा अलि परको बसमा रहेका यात्रुले डोजरले मान्छे पुरिरहेको देखेपछि स्थानीयलाई खबर गरेका थिए। घटनास्थलमा स्थानीय पुग्दा डोजर धनी र चालक भागिसकेका थिए। तत्कालै खाल्डोबाट उतार्दा सरस्वतीको डोको, घाँस र चपल सबै पुरिएको अवस्थामा भेटिएको थियो। यो घटनाबाट के स्पष्ट हुन्छ भने चालकहरू आफू बच्न यात्रु वा आफैले दुर्घटना गराएका व्यक्तिको ज्यान लिन पनि पछि पर्दैनन् । डोजरको ठक्करबाट घाइते भएकी सरस्वतीले बेलैमा उपचार पाएकी भए बाँच्न सक्थिन होला, तर चालकको ब्रह्मले त्यो देखेन। उपचार खर्च बेहोर्नुपर्ने वा अन्य झन्झटमा फस्ने सोंचाइका कारण अधिकांश दुर्घटनामा सकेसम्म चालक भाग्ने कोसिस गर्छन्, भाग्न सकेनन् भने घाइतेलाई ब्याक गरेर भए पनि मार्न पछि पर्दैनन्। औषधिउपचार खर्च बेहोर्नुभन्दा घाइतेलाई मार्दा फाइदा हुनेगरी बनाइएको विद्यमान कानुनी संरचनामा परिर्वतन नहुँदासम्म यस्ता दुर्घटना न्यूनीकरण गर्न सकिँदैन। नेपालमा विशेषतः सडकको कमजोर संरचना, प्रयोगकर्तामा पर्याप्त सावधानीको अभाव, पुरानो सवारी साधनलगायतका कारणले बढी दुर्घटना निम्तिने गरेका छन्। हो, सबै दुर्घटनामा चालक मात्रै दोषी हुन्छन् भन्ने छैन, कहिलेकाहीं सडक प्रयोगकर्ताको कमजोरीका कारण पनि यस्ता दुर्घटना निम्तिन सक्छन्। तर, व्यक्तिको निधन नै भइसकेपछि चालक वा सवारी धनीलाई चोख्याउने काम गर्नुहुँदैन। सल्यानटारको घटनामा पनि चाकललाई कडा कानुनी कारबाही हुनुपर्छ। डोजरको ठक्करपछि घाइते भएकी सरस्वतीलाई खाल्डो खनेर पुर्न कसैले प्रेरित गरेको रहेछ भने यसबारेमा पनि वास्तविक अध्ययन हुनुपर्छ। सबै प्रकारका दोषीलाई कारबाहीको दायरामा ल्याउनुपर्छ। दुर्घटना पूर्ण रोकथाम त गर्न सकिन्न तर न्यूनीकरण गर्नेतर्फ छलफल हुनुपर्छ। सरस्वतीको हत्यारा चालकलाई यस्तो कारबाही हुनुपर्छ, जुन कारबाहीबाट अन्य चालकले पनि सबक सिकुन्। दोषीलाई कारबाहीसँगै पीडित परिवारलाई उचित क्षतिपूर्ति दिनुपर्छ। तर, घटना भएपछि आवेगमा सवारी साधन जलाउने, ढुंगामुडा गर्नेलगायतका क्रियाकलाप बन्द हुनुपर्छ। सरकारले पनि सडक सुरक्षालाई नागरिकको सुरक्षासँग जोडेर विशेष योजना बनाउनुपर्छ।"
"तत्काल सरकारमा नजाऔं : पौडेल, देउवाले भने, पाएको जिम्मेवारीबाट भाग्न मिल्दैन","चितवन : सरकारमा जाने कि नजाने भनेर कांग्रेसमा दुई धार देखिएको छ। पार्टी सभापति शेरबहादुर देउवा र वरिष्ठ नेता रामचन्द्र पौडेलले एकै मञ्चबाट फरकफरक धारणा अभिव्यक्त गरेका छन्। सभापति देउवा सरकारको नेतृत्व गर्नुपर्ने अवस्थामा त्यसबाट भाग्न नहुने पक्षमा देखिए। प्रतिपक्षमै रहेर अगाडि बढ्नुपर्ने पक्षमा देखिए वरिष्ठ नेता पौडेल। देउवाले आफूले प्रधानमन्त्री पद नखोजेको तर काँधमा आएको जिम्मेवारीबाट पछि नहट्ने बताए। देउवाले आफू प्रधानमन्त्री हुने कुरामा चिन्ता नगर्न पौडेललाई आग्रह गरे। चिन्ता नगरे हुन्छ रामचन्द्रजी तपार्इंले, म प्रधानमन्त्री भए पार्टीकै बन्ने त हो। अरू पार्टीभन्दा आफ्नै पार्टीको भए तपाईंलाई पनि फाइदा होला, खुसी हुनुहोला भन्ने लाग्छ। तपाईंले शेरबहादुर हुँदै नहोस् भन्ने चाहनुहुन्न होलाजस्तो लाग्छ। अरू हुने शेरबहादुर हुनै हुन्न भन्ने होइन होला, देउवाले हाँस्दै भने, सानो चित्त नगर्नुस् रामचन्द्रजी, विशाल हृदय राख्नुहोस्, चित्तै सानो छ, रामचन्द्रजीको भन्ने विश्वास भो। त्यस्तो नगर्नुस्। उनले राजनीतिक भाषा बोल्न चितवन नआएको तर पौडेलले बोलेपछि बोल्नुपरेको बताए। राजनीतिक कुरा केही भन्नु छैन। रामचन्द्रजी बोलिहाल्नुभयो के गर्ने समस्या परिहाल्यो, उनले पूर्वसांसद एकनाथ रानाभाटको श्रद्धाञ्जली सभामा भने, कांग्रेस पदउन्मुख पनि छैन, काँधमा आएको जिम्मेवारीबाट भाग्नेवाला पनि छैन। प्रधानमन्त्री पाउँ पनि भनेको छैन है रामचन्द्रजी। परि आयो भने भाग्नेवाला पनि छैन। त्यसकारण पार्टीलाई फाइदै होला। राम्रो कुरा त्यही हो। वरिष्ठ नेता पौडेलले प्रतिनिधिसभा पुनःस्थापनाले एउटा संकट टरे पनि विकृतिबाट लोकतन्त्रलाई बचाउन तत्काल सरकारमा जान नहुने बताए। हैसियतभन्दा बढी आकांक्षा राख्न नहुने पौडेलको भनाइ थियो। पौडेलले कांग्रेस सानो संख्यामा भए पनि भूमिका ठूलो रहेकाले लोकतन्त्र रक्षाका लागि अगाडि बढ्नुपर्ने बताए। आफ्नो हैसियतभन्दा बढी आकांक्षा राख्नु विकृति हो, पौडेलले भने, कांग्रेस सानो संख्यामा छ। तर, भूमिका ठूलो छ। प्रतिपक्षीको भूमिका सही तरिकाले निर्वाह गर्न सकियो भने मात्र लोकतन्त्रको रक्षा गर्न सकिन्छ। उनले कांग्रेस प्रतिपक्षीको भूमिकाबाट डगमगाउनु नहुनेमा जोड दिए। पुनःस्थापनाले एउटा संकट टर्यो तर विकृतिबाट लोकतन्त्रलाई बचाउनुपर्छ। लोकतन्त्र सुरक्षित छैन। लोकतन्त्रमाथि देशीविदेशी शक्तिबाट षड्यन्त्र भएको छ, उनले भने, जनताले भरोसा गर्ने पार्टी कांग्रेस हो। हामी प्रतिपक्षी भूमिकाबाट डगमगाउनु हुँदैन। शोक सभामा कांग्रेस महामन्त्री डा शशांक कोइराला राजनीतिक विषयमा प्रवेश गरेनन्। भरतपुर विमानस्थलमा बिहान पत्रकारसँग कुराकानीमा भने महामन्त्री डा कोइरालाले निर्वाचन गराउने गरी कांग्रेस सरकारमा जानुपर्ने बताएका थिए। कांग्रेस सरकारमा नगई पनि नेकपा विभाजन हुन्छ भने सरकारमा जानुको अर्थ नहुने उनको भनाइ थियो। नेकपालाई टुटाउने हो भने कांग्रेस सरकारमा जानुपर्छ। त्यसभन्दा पहिले नै टुट्छ भने सरकारमा गएर केही उपलब्धि हुँदैन, उनले भने।"
सरकार  विप्लव वार्ता : फास्ट ट्र्याकमा टुंग्याउने तयारी,"काठमाडौं : सरकार र नेत्रविक्रम चन्द विप्लव नेतृत्वको नेपाल कम्युनिस्ट पार्टीबीच बुधबार दुई चरणमा वार्ता भएको छ। दुई वर्षदेखि प्रतिबन्धित विप्लव समूहको वार्ता टोलीलाई प्रधानमन्त्रीको सरकारी निवास बालुवाटारमा निम्त्याएर सरकारले वार्ता गरेको हो। सरकारी वार्ता टोलीसँग बुधबार बिहान र साँझ गरी दुई चरण बस्दा पनि विप्लवका प्रतिनिधि सार्वजनिक भएका छैनन्। विप्लवको वार्ता टोलीका सदस्य मध्यस्थकर्ता नेपबहादुर कुँवरसँगै बालुवाटार पुगेका थिए। दुवै पक्षका वार्ता टोलीले संयुक्त रूपमा पत्रकार सम्मेलन गर्ने समझदारी दोस्रो चरणको वार्ताका क्रममा जुटेको जनाइएको छ। तर, कहिले गर्ने भन्ने विषयमा मोडालिटी तयार पारेपछि मात्र समय तय गरिने भएको छ। सकभर फास्ट ट्र्याक विधिबाटै वार्तालाई परिणाममुखी बनाउने गरी छलफल केन्द्रित रहेको वार्ता टोलीका एक सदस्यले बताए। दुवै पक्षबीच विषय केन्द्रित रही समान धारणानजिक पुगेको सरकारी वार्ता टोलीका सदस्य एवं प्रधानमन्त्रीका परराष्ट्र मामिला सल्लाहकार डा राजन भट्टराईले बताए। सरकारी वार्ता टोलीका संयोजक गृहमन्त्री रामबहादुर थापाले पनि वार्ता सकारात्मक दिशातर्फ उन्मुख रहेको जनाएका छन्। गृहमन्त्री थापाले वार्तापछि सामाजिक सन्जालमार्फ त्यस्तो प्रतिक्रिया दिएका हुन्। मेरो नेतृत्वमा रहेको नेपाल सरकारको वार्ता टोली र विप्लव नेतृत्वको नेकपाको प्रकाण्डको नेतृत्वमा रहेको वार्ता टोलीबीच भएको वार्ता सकारात्मक दिशातर्फ उन्मुख छ, गृहमन्त्री थापाले भनेका छन्, धेरै सैद्धान्तिक र प्राविधिक विषय सहमतिनजिक छ, केही विषयमा छलफल जारी छ। छिट्टै सुखद परिणाम आउने अपेक्षा छ। वार्तामा विप्लव पक्षसँग रहेको हतियार बुझाउनेदेखि वैधानिक आन्दोलनमा आउने विषयमा हस्ताक्षर गर्नुपर्नेसम्मका धारणा सरकारी टोलीले राखेको स्रोतले बताएको छ। विप्लवका प्रतिनिधिले भने प्रतिबन्ध फुकुवा र बन्दी नेता, कार्यकर्ता रिहाइमा जोड दिएको थियो। त्यस्तो कुनै बाहिर आएजस्तो छलफल छैन, सकारात्मक ढंगले नै विषय केन्द्रित छलफल छ, विप्लवको वार्ता टोलीका सदस्य उदयबहादुर चलाउने दीपकले अन्नपूर्ण पोस्ट्सँग भने, अझै एकदुई चरण छलफलपछि मात्र केही धारणा बन्ला। अहिले सकारात्मक ढंगले छलफल अगाडि बढेको छ। बिहीबार पनि सरकार र विप्लवको पार्टीबीच वार्ता हुने भएको छ।"
सरकारले गर्यो विप्लवसँग तीन बुँदे सहमति : प्रधानमन्त्री र विप्लवले एउटै मञ्चबाट सम्बोधन गर्ने,"काठमाडौं : सरकार र नेत्रविक्रम चन्द्र विप्लव समूहबीच तीन बुँदे सहमति भएको छ । सरकारी र विप्लव समूहको वार्ता टोलीबीच चरणचरणमा भएका छलफलपछि तीन बुँदे सहमति भएको हो । वार्तामा सरकारले विप्लवमाथिको प्रतिबन्ध हटाउने, सम्पूर्ण बन्दीको रिहाइ र मुद्दा खारेजी लगायत विषय रहेका छन् । तीन बुँदे सहमतिमा विप्लव समूहले आफ्ना सम्पूर्ण राजनीतिक विषयको समाधान संवादबाट गर्ने, राजनीतिक क्रियाकलाप शान्तिपूर्ण रुपमा सञ्चालन गर्ने सहमति भएको छ । वार्तासँगै शुक्रबार दिउँसो २ बजे विशेष कार्यक्रम गरेर सहमति सार्वजनिक गर्ने र उक्त कार्यक्रमलाई प्रधानमन्त्री केपी ओली र नेपाल कम्युनिस्ट पार्टीको तर्फबाट महासचिव विप्लवले सम्बोधन गर्नेसमेत सहमति भएको छ । मंगलबार सरकारले गृहमन्त्री रामबहादुर थापा बादल नेतृत्वमा प्रधानमन्त्रीका परराष्ट्र मामिला सल्लाहकार डा राजन भट्टराई सदस्य रहेको वार्ता समिति बनाएको थियो । सरकारले वार्ता समिति बनाएको एक घण्टामै विप्लवलेसमेत खड्गबहादुर विश्वकर्मा प्रकाण्ड संयोजक रहेको वार्ता समिति गठन गरेको थियो । विप्लव समूहको वार्ता समिति सदस्यमा उदयबहादुर चलाउने दीपक रहेका छन् । वार्ता समिति बनेको भोलिपल्ट बुधबार चरणचरणमा भएका वार्तामा भएको सहमति बिहीबार सार्वजनिक भएको हो । सरकारी वार्ता टोलीका संयोजक बादल र विप्लव समूहको वार्ता टोलीका संयोजक प्रकाण्डले हस्ताक्षर संयुक्त विज्ञप्ति सार्वजनिक गर्दै तीन बुँदे सहमति भएको जानकारी गराइएको हो ।"
"कांग्रेस सरकारमा जान तयार, प्रचण्डमाधव र जसपासँग सकारात्मक संवाद","काठमाडौं : सरकारमा सहभागी हुने विषयमा तत्काल निर्णय नलिने निष्कर्षमा पुगेको नेपाली कांग्रेस सरकारमा जान तयार देखिएको छ। आफ्नो सहभागिता र सक्रियताबिना नयाँ सरकार बन्न नसक्ने र संक्रमण झन् लम्बिने विश्लेषण गर्दै कांग्रेस सरकारमा जान तयार देखिएको हो। कांग्रेस नेतृत्वले नेकपाको प्रचण्ड माधव पक्षसँग निरन्तर वार्ता गरिरहेको छ भने यो समीकरणमा जनता समाजवादी पार्टी (जसपा) पनि सकारात्मक देखिएको छ। अविश्वास प्रस्तावबाट ओलीलाई हटाएर देउवाको नेतृत्वको नयाँ सरकार बनाउने सम्बन्धमा कांग्रेस, प्रचण्ड माधव पक्ष र जसपाबीच एक खालको समझदारी बन्दै गरेको कांग्रेसका एक नेताले बताए। ति नेताले भने, 'छिटै यसले ठोस् आकार लिनेछ। अधिवेशन बस्नुअघि नै सबै कुरा स्पस्ट हुन्छ।' बुधबार चितवनमा आयोजित कार्यक्रममा कांग्रेस सभापति शेरबहादुर देउवाले सरकारको नेतृत्व गर्ने अवसर आएमा कांग्रेस जिम्मेवारीबाट नभाग्ने बताउँदै सरकारमा जान तयार रहेको स्पष्ट सन्देश दिएका थिए। त्यसैगरी महामन्त्री शशांक कोइरालाले पनि प्रचण्ड माधव पक्षसँग सहकार्य गरेर कांग्रेसले सरकार बनाउनुपर्ने बताएका थिए। ओलीसँगको निकटताका कारण सरकारमा जान हुँदैन भनेर अडान लिइरहेका रामचन्द्र पौडेल पक्ष पनि प्रचण्ड माधव पक्षसँग सहकार्य गर्नेमा सकारात्मक देखिएको छ । पौडेलले बिहीबार आयोजित एक कार्यक्रममा प्रचण्ड माधव पक्षसँग सहकार्य गर्नुपर्ने धारणा राखेका छन्। यो बीचमा देउवा र पौडेल बसेर पटकपटक यसबारेमा छलफल गरेका छन् । सरकारको नेतृत्व छोड्नु हुँदैन भन्ने निष्कर्षमा दुवै नेता पुगेका छन् । यही विषयमा छलफल गर्न देउवाले बूढानीलकण्ठमा बिहीबार अपरान्ह पदाधिकारी बैठक बोलाएका छन्। सत्ता समीकरणको विषयमा कसरी अगाडि बढ्ने भन्ने विषयमा शुक्रबार बस्ने कांग्रेस संसदीय दलको बैठकमा छलफल हुँदैछ । फागुन ११ गते सर्वोच्चले संसद् पुनर्स्थापनाको फैसला सुनाएको भोलिपल्ट नै नेकपाका पुष्पकमल दाहाल 'प्रचण्ड' र माधवकुमार नेपाल बूढानीलकण्ठ पुगेर कांग्रेस सभापति देउवासँग नयाँ सरकारका लागि सहकार्यका लागि प्रस्ताव पनि राखेका थिए। तर देउवाले नेकपाको आधिकारिताको विवाद टुंगो लागेपछि मात्र कांग्रेसले आफ्नो निर्णय लिने जवाफ दिएका थिए। त्यो भेटमा देउवाकै नेतृत्वमा सरकार निर्माण गर्ने कुरा स्पस्ट रुपमा भनिएको थिएन र मिलेर नयाँ सरकार बनाउँ मात्र भनिएकोले देउवाले स्पस्ट जवाफ दिएका थिएनन्। तर संसद्मा पहिले विचाराधिन अविश्वास प्रस्तावमा वैकल्पिक प्रधानमन्त्रीका रुपमा प्रचण्डको नाम उल्लेख गरिएकोले पनि देउवा टिम पर्ख र हेर रणनीतिमा थियो। यो बीचमा प्रचण्ड माधव पक्षले संसदमा पहिले दर्ता भएको अविश्वास प्रस्ताव अघि नबढाउने र नयाँ ढंगले अघि बढ्ने निर्णय गरेपछि कांग्रेससँगको संवाद सकारात्मक बन्दै गएको हो। प्रचण्ड माधव पक्षका नेताले हरेक दिनजसो कांग्रेस र जसपाका नेताहरूसँग विभिन्न तहमा संवाद जारी राखेका छन्। कांग्रेस नेता मिनेन्द्र रिजालले कांग्रेसले सरकारको नेतृत्व गर्नुपर्ने अवस्था र अवसरका बारेमा आन्तरिक रुपमा छलफल भइरहेको र सहकार्यका लागि दलहरूसँग संवाद पनि भइरहेको अन्नपूर्ण अनलाइनसँग बताए। उनले भने, 'संवाद सकारात्मक रुपमा अघि बढेको छ। छिटै हामी पनि निष्कर्षमा पुग्छौं।' नेकपा विवादको आधिकारिता टुंगो लाग्ने लक्षण नदेखेपपछि कांग्रेस आफै अग्रसर भएको हो। नेकपा विवादको आधिकारिता विवाद निर्वाचन आयोगमा अल्झिएको छ। नेकपा आधिकारिताको विवाद न निर्वाचन आयोले टुंगो लगाउने अवस्था छ न त पार्टी फुटाएर अलग्गै दल निर्माण गर्ने कानुनी अनुकुलतामा प्रचण्डमाधव छन् । २ सय ७५ सदस्यीय प्रतिनिधिसभामा प्रधानमन्त्री बन्न १ सय ३८ सांसदको समर्थन चाहिन्छ। यतिबेला नेकपाका १७२ सांसद मध्ये आधा आधाको हाराहारीमा विभाजित छन्। प्रचण्डनेपल समूहतिर ८७ र ओली समूहतिर ८३ जना दाबी गरिएको छ र केही तटस्थ छन् । निर्णायक विन्दुमा १० जना यताउती हुन्छन् र बलियो समूह जता उतै जान्छन्। ओली र प्रचण्डनेपाल दुवैलाई १ सय ३८ सांसद पुर्याउन ६३ सांसद रहेको काँग्रेसकै साथ अनिवार्य जस्तै देखिएको छ।प्रतिनिधिसभामा ३४ सांसद रहेको जसपा पनि सत्ता समीकरणको निर्णायक भूमिकमा छ।"
संख्या बढ्यो बढेनन् पर्यटक,"कोभिडले थलिएको पर्यटन क्षेत्र ब्युँत्याउन विदेशीको संख्याभन्दा नेपाल घुम्न आउने पर्यटकको संख्याले बढी महŒव राख्ने काठमाडौं : अंग्रेजी वर्ष २०२१ को फेबु्रअरी महिनामा ९ हजार १ सय ४६ जना विदेशी नेपाल भित्रिएको नेपाल पर्यटन बोर्डको तथ्यांक छ। जनवरीमा ८ हजार ८ सय ७४ विदेशी नेपाल आएका छन्। पछिल्लो २ महिनामा १८ हजार २० जना नेपाल भित्रिएको बोर्डको पछिल्लो तथ्यांकले देखाउँछ। कोभिड१९ अघि २०२० को फेबु्रअरी महिनामा मात्रै ७३ हजार ८ सय ७१ पर्यटक नेपाल भित्रिएका थिए। अघिल्लो वर्षसँग चालू वर्षको अंक जुधाउँदा करिब ८७६ प्रतिशतले पर्यटक आवागमन घटेको छ। बोर्डले अध्यागमन विभागलाई उद्घृत गर्दै उक्त तथ्यांक सार्वजनिक गरेको हो। तर, सबै विदेशी घुम्नका लागि मात्रै नेपाल भित्रिएका भने छैनन्। भित्रिएका विदेशीमा नेपालस्थित विदेशी निकायमा कार्यरत कर्मचारी, विदेशमा रहेका नेपाली र केही पर्वतारोहणका लागि नेपाल आएका छन्। नेपाल आएकामध्ये घुम्नका लागि मात्रै कति आए भन्नेमा नेपाल पर्यटन बोर्ड नै स्पष्ट नभएको प्रवक्ता मणिराज लामिछाने बताउँछन्। नेपाल आउने विदेशीको संख्या क्रमशः सुधार हुँदै गएको देखिन्छ। तर, तीमध्ये घुम्नका लागि कति आए भन्ने तथ्यांक भने छैन, लामिछाने बताउँछन्। किनभने सरकारले अहिलेसम्म पर्वतारोहण र पदयात्राबाहेक अन्य विदेशी पर्यटकका लागि अनअराइभल भिसा खुलाइसकेको छैन। कोभिड संक्रमण रोकथामका लागि सरकारले मार्चबाट नै लकडाउन गरेको थियो। बन्द गरेको करिब आठ महिनापछि गत नोभेम्बरबाट मात्रै पर्वतारोहणका लागि विदेशी पर्यटक भित्र्याउन अनुमति दिएको थियो। नोभेम्बरयता जाडो मौसमका लागि पर्वतारोहण र पदयात्राका लागि अनुमति पाएका पर्यटकको संख्या करिब डेढ सय रहेको छ। पर्यटन विभाग र नेपाल पर्वतारोहण संघले पर्वतारोहणका लागि अनुमति दिँदै आएको छ। आरोहणको अनुमति पाएका कुल पर्यटक संख्यामा सबै विदेशी मात्रै भने छैनन्। समीक्षा महिनामा सार्क मुलुकबाट नेपाल भित्रिने संख्यामा ७६ प्रतिशतले कमी आएको छ भने छिमेकी मुलुक भारतबाट मात्रै करिब ६८ प्रतिशतले गिरावट आएको छ। भारतको एयरबल कार्यक्रमअन्तर्गत ४ हजार ७ सय ६३ भारतीय नेपाल भित्रिएका छन्। स्थलगत नाकाबाट कति भारतीय नागरिक नेपाल आए भन्ने बोर्डसँग तथ्यांक छैन। यस्तै अर्को छिमेकी मुलुक चीनबाट ७०३ विदेशी नेपाल आएका छन्। अघिल्लो वर्षको तुलनामा करिब ७७ प्रतिशतभन्दा बढीले चिनियाँ पर्यटकको नेपाल आवागमन संख्या घटेको छ। नेपालको पर्यटक बजारमा मुख्य हिस्सा साझेदार गर्दै आएको युरोपेली देशबाट पनि नेपाल भित्रिनेको संख्यामा अघिल्लो वर्षको तुलनामा करिब ९२ प्रतिशतले कमी आएको छ। बोर्डको तथ्यांक अनुसार सन् २०२० को नोभेम्बरदेखि हालसम्म २४ हजार २ सय २१ विदेशी नेपाल आएका छन्। कोभिडले थलिएको पर्यटन क्षेत्र ब्यँुत्याउन विदेशीको संख्याभन्दा पनि नेपाल घुम्नका लागि आउने पर्यटकको संख्याले बढी महŒव राख्ने हुन्छ। कोभिडका कारण सरकारले अपनाएको स्वास्थ्य सुरक्षा मापदण्डका कारण नेपाल घुम्न पर्यटकमैत्री नभएको पर्यटन व्यवसायीले गुनासो गर्दै आएका छन्। गत सेप्टेम्बरबाट उड्डयनलगायत होटल तथा रेस्टुरेन्टजस्ता पर्यटन व्यवसाय सुचारु भएको भए पनि अहिले आन्तरिक पर्यटनको मात्र भरथेग देखिन्छ। साना होटल तथा रेस्टुराँ खुले पनि विदेशी पर्यटक लक्षित तारे होटल पुनः सञ्चालनमा आउन सकिरहेका छैनन्। विदेशी पर्यटकबिना मुलुकको पर्यटन क्षेत्रले गति लिन नसक्ने भन्दै नेपाल पर्वतारोहण संघ, होटल एसोसिएसन अफ नेपाल (हान), ट्रेकिङ एजेन्सिज एसोसिएसन अफ नेपाल (टान), नेपाल एसोसिएसन अफ टुर एन्ड ट्राभल एजेन्ट्स (नाट्टा) लगायत पर्यटन संस्थाले पर्यटन मन्त्रालय, पर्यटन विभाग, तथा बोर्डलाई ध्यानाकर्षण गराउँदै आएका छन्। उनीहरूले विशेषगरी होटल क्वारेन्टिनको व्यवस्था हटाउन र अनअराइभल भिसा खुला गर्न माग गर्दै आएका छन्। व्यवसायीको मागअनुसार नै कोभिडको स्वास्थ्यसम्बन्धी मापदण्ड परिमार्जन गर्ने भनिएको भए पनि काम नभएको बोर्ड प्रवक्ता लामिछानेको भनाइ छ।"
"मन्त्री र सांसदको सुझाव, हामीले खोप लगायौं, तपाईंहरू नछुट्नुहोला","काठमाडौं : महामारीको रूप लिएको कोरोना भाइरस संक्रमण कायमै छ। पछिल्लो २४ घण्टामा ८७ जनालाई संक्रमण पुष्टि भएको छ। दक्षिण एसियामा कोरोना खोप लगाउने दोस्रो मुलुक नेपालमा पनि मन्त्री र सांसदले खोप लगाएका छन्। सर्वसाधारणका लागि सरकारले घरदैलोमा फागुन २३ गतेदेखि खोप अभियान सञ्चालन गरेको छ। सांसद र मन्त्रीको प्रतिक्रिया सतर्कता पनि अपनाउनु पर्छ संसद् अधिवेशनको आह्वान भएको बेला ठ्याक्क खोप लगाउन पाइयो। पहिलो चरणको खोप लगाएको ८ देखि १२ सातापछि दोस्रो डोज खोप लगाउनुपर्छ। खोप लगाउन पैसा तिर्नु पर्दैन। खोप लगाएपछि ढुक्क हुनु हुँदैन। सतर्कता पनि अपनाउनुपर्छ। मास्क लगाउनुहोस्। भौतिक दूरी कायम गर्नुहोस्। साबुनपानीले हात धुनु होस्। संक्रमणको जोखिममा रहेका ज्येष्ठ नागरिकलगायत सबैले निःशुल्क खोप लगाउनु होस। खोप लगाएको छु भनेर हेलचेक्र्याईं नगर्नुहोस् । माधवकुमार नेपाल, सांसद, नेकपा थप खोप खरिद गर्ने प्रक्रिया सहजतापूर्वक नै खोप लगाएँ। छलफल गर्दा सबैलाई खोप उपलब्धताको चिन्ता रहेको पाएँ । खोप अभियान जारिरहन्छ कि रहँदैन भन्ने जिज्ञासा छ। खोपप्रतिको धारणा सकारात्मक पाएँ। जिल्लामा पनि उत्साह छाएको छ। सम्बन्धित मुलुकको सहयोग बेगर खोप प्राप्त गर्न कठिन छ। थप ५० हजार डोज खोप खरिद गर्ने प्रक्रिया पनि अघि बढेको छ। प्रदेश सरकारको भूमिका पनि महŒवपूर्ण छ। आपसमा समन्वय भइरहेको छ। सरकार के को लागि हो ? जनताको जीवनसँग जोडिएको विषयमा पनि सरकारले काम गर्दैन भने त्यस्तो सरकारको के काम भयो र ? खोप लगाए पनि मास्क लगाउने, भौतिक दूरी कायम राख्ने र साबुनपानीले हात धुने तथा सेनिटाइजर प्रयोग गर्नुपर्छ। हृदयेश त्रिपाठी मन्त्री, स्वास्थ्य तथा जनसंख्या खोप सबैले लगाउनुपर्छ कोरोनाविरुद्धको खोप लगाउने मुलुकमा नेपाल दक्षिण एसियामा दोस्रो हो। कोरोना संक्रमणबाट सुरक्षा प्रदान गर्न खोप सबैले लगाउनु पर्छ। खोपप्रति अविश्वास गर्न आवश्यक छैन। विभिन्न अध्ययन अनुसन्धानपछि खोपको आविष्कार भएको छ। प्राथमिकताका आधारमा पहिला र दोस्रो खोप लगाउन हार्दिक अनुरोध गर्न चाहन्छु। ईश्वर पोखरेल, उपप्रधानमन्त्री। खोप अभियानमा सहभागी बनौं खोप लगाउन पोखराबाट काठमाडौं आएँ। सरकारले खोपको खरिद र उपलब्धतामा गरेको कार्य सराह्रनीय छ। सबैजना खोप अभियानमा सहभागी भइदिनुहोस्। अग्रपंक्तिमा कार्य गर्नेले लगाइसकेका छन्। अब ज्येष्ठ नागरिकलगायत सर्वसाधारणलाई पनि खोप लगाउने अभियान सुरु हुन लागेको छ। सबैजना खोप अभियानमा उत्साहजनक ढंगले सहभागिता जनाउनु होला। प्रेमप्रसाद तुलाचन, सांसद नेकपा खोप लगाउन पाउँदा खुसी मेरो भिनाजुलाई कोभिड संक्रमण हुँदा एक महिना अस्पताल बस्नु पयो। मेरो बहिनी, ज्वाईंलाई पनि संक्रमण भयो। कोरोना संक्रमण हुँदा बहिनीको सासूआमालाई गुमाउन पुग्यौं। खोप कहिले आउला भन्ने लागेको थियो। आपसमा भेटघाट गर्न पनि डर थियो। खोप लगाउन पाउँदा खुसी लागेको छ। खोप लगाउँदा संक्रमणविरुद्धको रोग प्रतिरोधात्मक शक्तिले बढ्छ। सबै जनताले खोप लगाउनु पर्छ। डिला संग्रौला, सांसद, नेपाली कांग्रेस भाइरसविरुद्ध लड्ने सामथ्र्य खोप उत्पादन गर्ने वैज्ञानिकलाई धन्यवाद दिन चाहन्छु। खोप आयात गरेर निःशुल्क लगाउन पाएकोमा नेपाल सरकारलाई पनि धन्यवाद। कोरोना भाइरसविरुद्धको खोपको उपयोगले नकारात्मक असर परेको छैन। कोरोना भाइरसविरुद्ध लड्ने सामथ्र्य खोपले प्रदान गर्छ। खोप लगाउने अभियानमा सहभागी बनौं। खोप लगाएर जीवन रक्षा गर्न सबैलाई हार्दिक आग्रह गर्दछु। खगराज अधिकारी, सांसद, नेकपा त्रसित नबनौंसरकारले विभिन्न उमेरका व्यक्तिलाई खोप लगाउने अभियान अघि सारेको छ। परिवारका सदस्यले घरमा रहनु भएका वृद्धवृद्धालाई खोप केन्द्रमा लगेर खोप लगाउन लैजानु हुन अनुरोध गर्न चाहन्छु। खोप लगाएपछि सामान्य ज्वरो पनि आउन सक्छ। ज्वरो आउनु भनेको खोपले काम गरेको हो भन्ने कुरा स्वास्थ्यकर्मीले बुझाउनु भएको छ। ज्वरो आउँछ भनेर त्रसित नहुनोस्। गंगा चौधरी, सांसद नेकपा खोप लगाउने क्रम संसारभर कोरोनाविरुद्धको खोप लगाएँ। खोपको बारेमा विभिन्न अफवाह पनि सुनिएको छ। अफवाहको पछि नलाग्नुहोस्। कोरोना भाइरसविरुद्धको खोप लगाउनुहोस। खोप लगाउँदा आफूलाई मात्र होइन अरूलाई संक्रमण सार्ने डर हुँदैन। खोप लगाए पनि भौतिक दूरी कायम राख्ने र साबुनपानीले हात धुन छोड्नु हुँदैन। संसारभरि खोप लगाउने क्रम छ। नेपालमा पनि ज्येष्ठ नागरिकदेखि सबै उमेरसमूहका व्यक्तिले सुरक्षित हुनका पनि खोप लगाउन अनुरोध गर्दछु । निःशुल्क दिइरहेको खोप लगाएर कोरोना संक्रमण रोक्नको सहयोग गर्न अपिल गर्दछु। प्रकाशमान सिंह, सांसद,नेपाली कांग्रेस"
इन्धनमा करको बोझ,"काठमाडौं : पेट्रोलियम पदार्थमा करको बोझका कारण उपभोक्ता चर्को मूल्य तिर्न बाध्य भएका छन्। इन्धनको मूल्यकै हाराहारी विभिन्न शीर्षकमा सरकारले राजस्व लिने गरेको छ। तर, त्यसरी उठाइने राजस्वको सदुपयोग भने भएको देखिँदैन। यस्ता करको दर घटाउन सकिए उपभोक्ताले सस्तोमा इन्धन खरिद गर्न पाउने नेपाल आयल निगम स्रोत बताउँछ। विभिन्न प्रकारका राजस्वका कारण उपभोक्ता महँगो मूल्य तिरेर इन्धन प्रयोग गर्न बाध्य छन्, स्रोतले भन्यो, विभिन्न शीर्षक तोकेर उठाइने यस्ता कर र राजस्व त्यही शीर्षकअन्तर्गत प्रयोग पनि भएको छैन। आयल कर्पोरेसन (आईओसी)बाट इन्धन खरिद गरी कारोबार गर्दै आएको छ। आईओसीले अन्तर्राष्ट्रिय मूल्य घटबढका आधारमा निगमलाई महिनाको १ तारिख र १६ तारिखमा नयाँ मूल्यसूची पठाउने गर्छ। त्यही मूल्यका आधारमा निगमले नयाँ मूल्य निर्धारण गरी उपभोक्ताको हकमा खुद्रा मूल्य तोक्ने गर्छ। आईओसीले फागुन १७ मा पठाएको मूल्य सूचीअनुसार पेट्रोलको परल खरिद मूल्य ५८ रुपैयाँ १७ पैसा परेको छ। यो मूल्यमा विभिन्न शीर्षकमा करबापत ५५ रुपैयाँ २३ पैसा जोडेर उपभोक्तासँग सरकारले रकम असुल गरेको छ। पेट्रोलको परल मूल्यमा ढुवानी भाडा ४ रुपैयाँ ६७ पैसा, सरकारी राजस्व तथा मूल्य अभिवृद्धि कर (भ्याट) ५५ रुपैयाँ २३ पैसा, डिलरलाई कमिसन ४ रुपैयाँ ५७ पैसा, निगमको सम्पूर्ण खर्च १ रुपैयाँ ७८ पैसा गरी प्रतिलिटर पेट्रोलको मूल्य १ सय २४ रुपैयाँ ४२ पैसा पर्न आउँछ। मूल्य समायोजनपश्चात् पनि निगमले प्रतिलिटर ८ रुपैयाँ ४२ पैसा घाटा खाएर उपभोक्ता बिक्री मूल्य १ सय १६ रुपैयाँ तोकेको छ। डिजेल ५९ रुपैयाँ २१ पैसा प्रतिलिटर खरिद गरिएको छ। त्यसमा विभिन्न शीर्षकमा राजस्व र मूल्य अभिवृद्धि कर ३७ रुपैयाँ ९० पैसा, निगमको खर्च १ रुपैयाँ ४३ पैसा, ढुवानी भाडा ३ रुपैयाँ ५२ पैसा र डिलर कमिसन ३ रुपैयाँ ५० गरी प्रतिलिटर १ सय ५ रुपैयाँ ५६ पैसा पर्न आउँछ। मूल्य समायोजनपश्चात् निगमले प्रतिलिटर ६ रुपैयाँ ५६ पैसा घाटा खाएर ९९ रुपैयाँ उपभोक्ता मूल्य तोकेको छ। मूल्य समायोजनपश्चात् पनि निगम पेट्रोल, डिजेल र खाना पकाउने ग्यास बिक्री गर्दा अझै १५ दिनमा १ अर्ब ३२ करोड घाटामा छ। अर्थविद् केशव आचार्यका अनुसार पेट्रोल विलासिता वस्तुतर्फ परे पनि डिजेल अत्यावश्यकमा पर्छ। डिजेलको मूल्य बढ्नासाथ बजारमा चौतर्फी असर गर्छ। डिजेलको मूल्य वृद्धि हुँदा उपभोक्तासँग जोडिने हरेक वस्तुको मूल्य पनि बढ्ने हुनाले सरकारले त्यसबाट उठाउँदै आएका करको दर घटाउनुपर्ने सुझाव उनले दिए। डिजेलको मूल्य बढ्दा ढुवानी साधनको भाडा दर वृद्धि हुनुका साथै उद्योग, कलकारखानाको उत्पादन लागत खर्च पनि बढ्छ। सार्वजनिक यातायातको भाडा पनि वृद्धि हुन्छ, अर्थविद् आचार्यले भने, त्यही भएर उपभोक्तालाई राहत दिन डिजेलबाट उठाइने राजस्व दर घटाएर विलासिता वस्तुतर्फ पर्ने पेट्रोलको मूल्य भने बढाउनुपर्छ। आचार्यले मूल्य समायोजन गर्दा भारततर्फ हुने इन्धनको चोरीतस्करी नहोस् भनी सचेत हुन पनि आवश्यक रहेको बताए। हामीकहाँ इन्धनको राजनीति बडो गजबको छ, उनले भने, अन्तर्राष्ट्रिय मूल्यअनुसार मूल्य थपेर करसहित बिक्री गर्दा निकै महँगिएर आमउपभोक्तालाई असर गर्छ। कम मूल्य तोक्दा भारतभन्दा सस्तो भएर भारततर्फ ठूलो परिमाणमा चोरी तस्करी हुने डर छ। यसलाई मिलाउन निकै कठिन रहेको आचार्यले जानकारी दिए। निगमका कार्यकारी निर्देशक सुरेन्द्रकुमार पौडेलले अन्तर्राष्ट्रिय अभ्यास हेरेर करबारे निर्णय गरिएको बताए। हामै्र मुलुकमा मात्रै होइन, भारतमा पनि ठूलो परिमाणमा कर लगाइएको छ। भारतमा केन्द्र सरकार र प्रदेश सरकारले छुट्टाछुट्टै कर लगाएका छन्, निर्देशक पौडेलले भने, हामीकहाँ मूल्य समायोजन भए पनि भारतबाट निकै सस्तो छ। उठाइएको कर सरकारकै खातामा जम्मा हुने हुँदा उक्त रकम निगमले चलाउन नमिल्ने पौडेलले बताए। उनका अनुसार अन्तर्राष्ट्रिय मूल्यका आधारमा भारतमा मूल्य समायोजन दैनिक भए पनि नेपालमा भने १५१५ दिनमा मात्रै हुन्छ। भारतमा पछिल्लो डेढ महिना अवधिमा पेट्रोलियम पदार्थको मूल्य २४ पटक वृद्धि भएको छ। मूल्य समायोजनपश्चात् पनि भारतभन्दा नेपालमा पेट्रोल प्रतिलिटर ३५ रुपैयाँ ९३ पैसा र डिजेल ४२ रुपैयाँ ७ पैसा सस्तो छ। कुन शीर्षकमा कति कर ?सरकारले पेट्रोलबाट भन्सार शुल्कतर्फ २५ रुपैयाँ २० पैसा, भन्सार सेवा शुल्कतर्फ ३ पैसा, सडक सम्भार शुल्कतर्फ ४ रुपैयाँ, पूर्वाधार विकास कर (बूढीगण्डकी)तर्फ १० रुपैयाँ, मूल्य स्थिरीकरण कोषतर्फ १ रुपैयाँ १४ पैसा, वातावरण शुल्कतर्फ १ रुपैयाँ ५० पैसा र मूल्य अभिवृद्धि करतर्फ १३ रुपैयाँ १२ पैसा गरी ५४ रुपैयाँ ९८ पैसा राजस्व असुल गर्दै आएको छ। डिजेलबाट भन्सार शुल्कतर्फ १२ रुपैयाँ, भन्सार सेवा शुल्कतर्फ ३ पैसा, सडक सम्भार शुल्कतर्फ २ रुपैयाँ, पूर्वाधार विकास करतर्फ १० रुपैयाँ, मूल्य स्थिरीकरण कोषतर्फ ९७ पैसा, वातावरण शुल्कतर्फ १ रुपैयाँ ५० पैसा र मूल्य अभिवृद्धि करतर्फ १३ रुपैयाँ १२ गरी कुल ३७ रुपैयाँ ६५ पैसा राजस्व सरकारले असुल्दै आएको छ। सरकारले चालु बजेटबाट डिजेल र पेट्रोलमा लगाउँदै आएको पूर्वाधार कर वृद्धि गरी प्रतिलिटर १० रुपैयाँ र भन्सार शुल्क पनि १० रुपैयाँ पुर्याएको हो। सरकारले गत आर्थिक वर्षमा शीर्षकगत भन्सार शुल्कबापत १५ अर्ब २९ करोड, सडक मर्मत शुल्कबापत ४ अर्ब ९९ करोड, वातावरण खर्चबापत २ अर्ब ९४ करोड, मूल्य अभिवृद्धि करबापत २५ अर्ब १ करोड, पूर्वाधार विकास करबापत १३ अर्ब ९८ करोड, आयकरबापत ५ अर्ब ५० करोड गरी कुल ६७ अर्ब ७१ करोड राजस्व इन्धनबाट उठाएको थियो। भारतमा कति पर्छ ?भारतको दिल्लीमा पेट्रोलको परल खरिद मूल्य भारु ३३७२ छ। केन्द्र सरकारले एक्साइज ड्युटी शुल्क र दिल्ली प्रादेशिक सरकारले छुट्टै मूल्य अभिवृद्धि कर असुल्छन्। भारतमा स्वाभाविक रूपमा लाग्ने ढुवानी भाडा २८ पैसा, डिलर (बिक्रेता) को कमिसन ३ रुपैयाँ ६८ पैसा, दिल्ली सरकारको भ्याट प्रतिलिटर २० रुपैयाँ ६१ पैसा र केन्द्र सरकारको एक्साइज ड्युटी खर्च प्रतिलिटर ३२ रुपैयाँ ९० पैसा असुल गर्छ। यसरी दिल्लीमा पेट्रोल प्रतिलिटर भारु ९१५७ पैसामा बिक्री हुन्छ। मुम्बईमा ९७ रुपैयाँ ५७ पैसा, भोपालमा ९९ रुपैयाँ २१ पैसा र पटनामा ९३ रुपैयाँ ४८ पैसा प्रतिलिटर पेट्रोलको मूल्य तोकिएको छ। अतिरिक्त रकमका कारण भारतका उपभोक्ता पनि महँगो मूल्यमा पेट्रोल खरिद गर्न बाध्य छन्। भारतमा पेट्रोलियम पदार्थमा धेरै कर असुल भए पनि त्यहाँको सरकारले नागरिकलाई विभिन्न प्रकारका प्याकेज ल्याएर राहत दिँदै आएको छ। भारततर्फ तस्करी पछिल्लो मूल्य समायोजनपश्चात् नेपालमा पेट्रोलको मूल्य प्रतिलिटर १ सय १६ रुपैयाँ र डिजेलको मूल्य ९९ रुपैयाँ पुगेको छ। भारतभन्दा नेपालमा पेट्रोल ३५ रुपैयाँ ९३ पैसा र डिजेल ४२ रुपैयाँ ७ पैसा सस्तो छ। इन्धनको मूल्य सस्तो हुँदा सीमा क्षेत्रस्थित पम्पहरुबाट हजारौं लिटर इन्धन भारततर्फ जर्किन, ठूलो ग्यालेन, ड्रम र सबारी साधनमा भरेर तस्करी भइरहेको छ। नेपालबाट भारततर्फ इन्धन तस्करी भइरहेको विषयमा हालै भारतीय सञ्चारमाध्यमले समाचार प्रकाशनप्रसारण गरेका थिऐ। ती समाचारअनुसार नेपालसँग सीमा जोडिएका भारतको बिहार, उत्तर प्रदेशलगायत क्षेत्रमा इन्धनको तस्करी हुन्छ।"
नेकपा फुटका नायक,"फागुनको पहिलो साता पुष्पकमल दाहाल प्रचण्ड ले गृहजिल्ला चितवन पुगेर भनेका थिए, संसद् पुनर्स्थापना भए प्रधानमन्त्री बन्ने लोभ छैन। फागुन ११ मा संसद् पुनर्स्थापना भयो। त्यसलगत्तै उनले नयाँ प्रधानमन्त्रीको खोजीको सुरुवात गरे। प्रधानमन्त्री बनिदिनका लागि प्रचण्डनेपालले नेपाली कांग्रेसका नेता शेरबहादुर देउवासँग प्रस्ताव गरे। देउवाले प्रस्ताव अस्वीकृत गरेपछि तत्काल नयाँ सरकार बनिहाल्ने सम्भावना देखिँदैन। प्रचण्डले कानुनतः औपचारिक रूपमा नयाँ पार्टी गठन गरेका छैनन्। उनले मिलेर सरकारमा जान जसपासँग पनि प्रस्ताव गरेका थिए। त्यतिबेला जसपाले प्रचण्डलाई सोधेको थियो, तपाईंको पार्टीको नाम के हो ? विनापार्टीका नेता प्रचण्डसँग सरकार गठनका लागि सांसद संख्या पनि पुग्दैन। स्पष्ट रूपमा भन्दा त्यति ठूलो दलको नेता रहेका प्रचण्डलाई यतिबेला प्रधानमन्त्री बनिदिने व्यक्ति खोजिहिँड्नुपर्ने अवस्था आउनु दुःखदायी छ। सर्वोच्च अदालतको फैसलालाई सामान्य भन्ने प्रधानमन्त्री केपी शर्मा ओली प्रचण्डनेपालको अल्पमत देखेपछि उनको चुरीफुरी घटेको छैन। आइतबार झापाको दमकमा पुगेर उनले प्रचण्डनेपाललाई चेतावनी दिए, संसद् मुद्दा जितेर ल्याएको हो भने मलाई हटाएर देखाउनुस्। प्रधानमन्त्री ओली जुन शक्ति देखाइरहेका छन्, त्यो उनको घमन्ड मात्र हो। उनले पुस ५ अघिको नेकपाको शक्ति गुमाइसकेका छन्। ओली र प्रचण्ड यसअघि झन्डै दुईतिहाइ मत ल्याएको नेकपाका अध्यक्षद्वय थिए। नेकपासँग जुन शक्ति थियो, त्यसले मुलुक र जनताका पक्षमा जे काम गर्न पनि सक्थ्यो। उनीहरू दुईजनाको घमन्डले नेकपा क्षतिग्रस्त भइसकेको छ। यसले जनता र प्रतिपक्षलाई कत्ति पनि प्रभाव पार्दैन, बरु उनीहरू दुईजना शक्तिहीन हुन पुगेका छन्। नारायणहिटीको शक्तिशाली राजा हुन खोज्दा सदाका लागि नागर्जुन दरबारमा थन्किनुपरेको पूर्वराजा ज्ञानेन्द्रको नियति ओली र प्रचण्डले पनि अब भोग्दै जानेछन्। यी दुईजनाको घमन्डले नै नेकपा क्षतिग्रस्त भएको हो। त्यसले जनता र प्रतिपक्षलाई कुनै हानि पुर्याएन, बरु उनीहरूलाई नै शक्तिहीन बनायो। नेपाली कम्युनिस्टहरू जुटेर होइन, फुटेर रमाउन मन पराउँछन् भन्ने विगतका पटकपटकको फुट परम्पराले पनि स्पष्ट पार्छ। ओली र प्रचण्डले पनि त्यही परम्परालाई निरन्तरता दिए। छिमेकी शक्तिराष्ट्रहरूले मिलाए मिल्ने र फुटाए फुट्ने अद्भुत परम्परालाई यसपटक कम्युनिस्ट नेताहरूले पनि अक्षरशः पालना गरे। नेपालमा कम्युनिस्ट पार्टीले यति धेरै जनमत पाएको यो नै पहिलोपटक थियो। नेपाली कम्युनिस्ट आन्दोलनका लागि यो दुर्लभ ऐतिहासिक उपलब्धि पनि थियो। नेपालका राजनीतिक दलहरूलाई यस्तो उपलब्धि बिरलै प्राप्त हुन्छ। यसअघि नेपाली कांग्रेसलाई २०१५ सालमा दुईतिहाइ मत प्राप्त भएको थियो। त्यस्तो उपलब्धि त्यसयता कांग्रेसले पनि प्राप्त गर्न सकेको छैन। लाग्छ यस्ता उपलब्धि एक युगमा एकपटक आउँछ। पर्दा लागिसकेको छैन। समय बाँकी नै छ। दुर्घटनाग्रस्त नेकपालाई जीवन्त तुल्याउने तागत कसले निकाल्न सक्ला र ? प्रजातन्त्र स्थापनापश्चात् नेपालमा बहुमतको सरकार २०१५ साल, २०४७, २०५४ र २०७४ सालमा गठन भए। यसमध्ये तीनपटक कांगे्रस र एकपटक कम्युनिस्टहरूले सरकार गठन गरे। कांग्रेसले कुनै पनि कार्यकाल पूर्णरूपमा सञ्चालन गर्न सकेन। कम्युनिस्टहरूले पनि सकेनन् अर्थात् ओली नेतृत्वको सरकारले पनि पूर्ण कार्यकाल काम गर्न पाएन। ओली नेतृत्वको सरकारले पूर्ण कार्यकाल काम गर्न सकेको भए यसको सफलताको सन्देश विश्वभर जान्थ्यो र विश्वका कम्युनिस्टहरूलाई नैतिक बल प्राप्त हुन्थ्यो। यसको जस ओली र प्रचण्डले पनि पाउँथे। यति मात्र होइन, यो विजयले ओली र प्रचण्डप्रति नेपाली जनताको दृष्टिकोण आम रूपमा बदलिन्थ्यो। प्रचण्ड आफ्नो खेमाका नेता थिए नै, पूर्वएमालेहरूका पनि नेता हुन्थे। ओलीले उनलाई सहयात्रीका रूपमा लिन्थे। आगामी महाधिवेशनमा पाँच वर्षका लागि पार्टी अध्यक्षता गर्ने सुअवसर पाउँथे। जनादेशको अनादर र सत्ता र पदको लोभ गर्दा प्रचण्डले त्यो अवसर सदाका लागि गुमाए। प्रचण्डले राजनीतिक यात्राका क्रममा धेरै सहयात्री पनि गुमाए। ती सहयात्रीहरूलाई जिताएका भए प्रधानमन्त्री बनिदिनुस् भनेर देउवाकहाँ पुग्नुपर्ने थिएन। उनले आफूले मात्र जितिरहे। नेकपामा एकता भएपछि पनि जित्न खोजे। जित्नका लागि हरप्रयास गरे। अन्ततः ओलीसँग हार खाएर सडकमा निस्किए। जबकि पार्टीभित्र फरक विचार राख्ने ओलीलाई जिताइदिएका भए प्रचण्डको हार हुँदैनथ्यो। ओलीलाई अग्रगामी सहयात्रीका रूपमा पनि उनले लिन सकेनन्। ओली र प्रचण्डलाई स्पष्ट होस् जनताको जनादेश सत्ता र पदभन्दा ठूलो कहिल्यै हुँदैन। जनादेशले पटकपटक राजनीतिक व्यवस्था बदलिएका छन्। जनादेशको साथले नै सात साल, छयालीस साल र ६२६३ को जनआन्दोलन सम्भव भएका थिए। नेकपा शक्ति र नेकपा नेतृत्वको सरकार पनि जनताको जनादेशबाट निर्माण भएको हो, ओली र प्रचण्डको शक्तिले मात्र होइन। नेकपालाई त्यति ठूलो उपलब्धि जनताले दिलाएका थिए। उनीहरूलाई पनि पटकपटक जिताइदिएका थिए। यो जनादेशलाई पाँच वर्षसम्म रचनात्मक रूपमा सम्बोधन गर्न सकेका भए नेपाली कम्युनिस्ट आन्दोलनका लागि सम्झनालायक घटना बन्ने थियो। ओली र प्रचण्डले पनि कहिल्यै हार्दैनथे। नेपाली कम्युनिस्ट आन्दोलनलाई जिताउँदा जस्तो आनन्द ओली र प्रचण्डलाई कहिल्यै आउँछ होला र ? ओली र प्रचण्डलाई नेपाली जनतालाई जिताउने अधिकार मात्र छ तर अनादर गर्ने अधिकार छैन। उनीहरूलाई प्राप्त भएको पछिल्लो परिणाम जनादेशको अनादर गरेकाले नै हो। तर जसले एकपटक नेपाली जनताको मन जित्न सक्छन्, नेपाली जनताले उसैलाई सदैव जिताउनेछन्। हाम्रा नेताहरूले यस्तो मौका पटकपटक चुकाउँदै आइरहेका छन्। यसपटक ओली र प्रचण्ड पनि चुके। नेपाली कम्युनिस्ट आन्दोलनलाई दुर्घटनाग्रस्त अवस्थामा पुर्याएको दोषभागी यी दुई नेता नै हुनेछन्। राजनीतिका अधिकांश पार्टीहरू राष्ट्रको समुन्नतिका निम्ति कहिल्यै फुटेका छैनन्। जति फुटेका छन्, सत्ता स्वार्थ र अहंकार तथा घमण्डले फुटेका छन्। नेकपाको फुटमा पनि यिनै पक्ष निहित छन्। नेकपा पार्टी एकता राष्ट्रको समृद्धिका लागि थियो भने पक्कै पनि फुट्दैनथे। उनीहरू यति ठूलो उद्देश्य बोकेका दूरदर्शी नेता थिए भने यतिबेला नेकपाले दुर्घटनाग्रस्त अवस्था भोग्नु पर्दैनथ्यो। उनीहरूको घमण्ड र अहंकारले नेकपा अस्तित्व समाप्त भइसकेको छ। यति मात्र होइन, मुलुकको समृद्धि र जनताको समुन्नति गर्ने सुअवसर पनि गुमिसकेको छ। उनीहरूले अहंकार र लोभको भारी बोकिरहेका छन्। त्यो भारी नबिसाएसम्म ओली र प्रचण्डहरूका कारण भोलिका दिन पनि नेकपाहरूले जनादेश र मुलुक समृद्धि गर्ने सुअवसर पटकपटक गुमाइरहनुपर्नेछ। जनताले खोजेको शान्ति र विकास र रोजगार मात्र हो। यति तीन चिज दिँदा जनताका मनमनमा बस्न सकिन्छ भने त्योभन्दा ठूलो उपलब्धि के हुन्छ र ? त्यतिबेला अहिलेसम्म गरेका संघर्ष र नेतृत्वको सान्दर्भिकता पनि ठहरिन्थ्यो। नेपालका तीन ठूला नदी कोशी, गण्डकी र कर्णालीहरू ठूलासाना हजारौं नदी मिसिएर युगौंदेखि हिमालयमुन्तिरका डाँडाकाँडा, पाखापखेरा, टार, फाँट हुँदै निरन्तर बगिरहेका छन् र हरियाली पारिरहेछन् भन्ने पाठ नेकपाको नेतृत्वमा पुगेका ती दुई सहयात्रीले कहिल्यै सिकेनन्। विश्व चर्चित राइट दाजुभाइको लामो सहयात्रामा जहाज आविष्कार भई आकाशमा उड्यो। आज उनीहरूले विकास गरेको प्रविधि विस्तार गरेर मान्छे चन्द्रमा पुगिसक्यो। हाम्रै उदाहरण हेर्ने हो भने हास्य कलाकार हरिवंश आचार्य र मदनकुष्ण श्रेष्ठको लामो सहयात्राले नेपाली कला क्षेत्र निकै माथि उठ्यो। दुई भाइ मिलेर जाँदा असम्भव काम पनि पूरा गर्न सकिन्छ भन्ने ताजा उदाहरण हो यो। ओली र प्रचण्डको होस्टे र हैंसेमा पनि नेपाली कम्युनिस्ट आन्दोलनको उचाइ तथा नेपाल र नेपालीको उन्नति अग्लिनेमा दुईमत थिएन।"
नागरिकता र हस्ताक्षर लिएर निर्वाचन आयोग जाँदै प्रचण्डनेपाल समूह,"काठमाडौं : नेपाल कम्युनिस्ट पार्टी (नेकपा) प्रचण्ड नेपाल समूह फेरि निर्वाचन आयोग जाने भएको छ। नेकपा विवादबारे कुनै निर्णय नगरिएपछि यो समूह आयोग जान लागेको हो। यो समूहले बुधबार मात्रै केन्द्रीय सदस्यहरुको हस्ताक्षर संकलन गरेको थियो । हस्ताक्षर पत्र, नागरिकताको प्रतिलिपि र पार्टी परिचयपत्र लिएर यो समूह आयोग जान लागेको हो। यो समूहले गत २० माघमा बहुमत केन्द्रीय सदस्यको हस्ताक्षरसहित आधिकारिकताको दावी पेश गरे पनि निर्वाचन आयोगले कुनै निर्णय गरेको छैन । आइतबार दिउँसो प्रतिनिधिसभा बस्दैछ । तर, निर्वाचन आयोगले अहिलेसम्म नेकपा विवादमा टुंगो नलगाएपछि आफ्नो पार्टी आधिकारिक पार्टी भएको र तत्काल निर्णय गर्न दबाब दिनका लागि प्रचण्ड नेपाल समूह आयोग जान लागेको हो। प्रधानमन्त्री केपी ओलीले प्रतिनिधिसभा विघटन गरेपछि नेकपा दुई खेमामा विभाजित भएको छ । एक समूहको नेतृत्व प्रधानमन्त्री ओलीले लिएका छन् भने अर्को समूहको पुष्पकमल दाहाल प्रचण्ड र माधव कुमार नेपालले गरेका छन्। तर, आयोगले भने ५ पुसभन्दा पछाडि गरिएको दाबीलाई मान्यता नदिने निर्णय गरेको छ।"
विप्लवसँग ऐतिहासिक सहमति र सम्झौता भयो : गृहमन्त्री बादल,"काठमाडौं : गृहमन्त्री रामबहादुर थापा बादलले सरकार र नेत्रविक्रम चन्द्र विप्लव नेतृत्वको नेकपाबीच ऐतिहासिक सहमति र सम्झौता भएको दाबी गरेका छन्। सरकारी र विप्लव समूहको वार्ता टोलीबीच तीन बुँदे सहमति भएपश्चात फेसबुकमार्फत उनले यस्तो बताएका हुन्। उनले नेपाल सरकारको वार्ता टोली र विप्लव नेतृत्वको नेकपाको प्रकाण्डको नेतृत्वमा रहेको वार्ता टोलीबीच हिजो र आज भएको वार्ता सफल भई सकारात्मक परिणाम आउन सफल भएको दाबी गरे। थापाले सरकारले आफुले गर्ने कार्य तदारुकताका साथ गर्ने र विप्लवको तर्फबाटपनि पूरा हुने धारणा राखेका छन्। वार्तामा सरकारले विप्लवमाथिको प्रतिबन्ध हटाउने, सम्पूर्ण बन्दीको रिहाइ र मुद्दा खारेजी लगायत विषय रहेका छन्। तीन बुँदे सहमतिमा विप्लव समूहले आफ्ना सम्पूर्ण राजनीतिक विषयको समाधान संवादबाट गर्ने, राजनीतिक क्रियाकलाप शान्तिपूर्ण रुपमा सञ्चालन गर्ने सहमति भएको छ। वार्तासँगै शुक्रबार दिउँसो २ बजे विशेष कार्यक्रम गरेर सहमति सार्वजनिक गर्ने र उक्त कार्यक्रमलाई प्रधानमन्त्री केपी शर्मा ओली र नेपाल कम्युनिस्ट पार्टीको तर्फबाट महासचिव विप्लवले सम्बोधन गर्नेसमेत सहमति भएको छ। मंगलबार सरकारले गृहमन्त्री रामबहादुर थापा बादल नेतृत्वमा प्रधानमन्त्रीका परराष्ट्र मामिला सल्लाहकार डा राजन भट्टराई सदस्य रहेको वार्ता समिति बनाएको थियो। सरकारले वार्ता समिति बनाएको एक घण्टामै विप्लवलेसमेत खड्गबहादुर विश्वकर्मा प्रकाण्ड संयोजकत्वमा उदयबहादुर चलाउने दीपकसदस्य रहेको वार्ता समिति गठन गरेको थियो।"
ओलीले गरेका निर्णयलाई मान्यता नदिनु भन्दै प्रचण्डले संसद् सचिवालयमा पठाए पत्र (पूर्णपाठ),"काठमाडौं : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्डले दलको नाममा प्रधानमन्त्री केपी ओलीले गरेका कामलाई मान्यता नदिनु भन्दै संघीय संसद् सचिवालयमा पठाएको पत्र सार्वजनिक भएको छ। संघीय संसद सचिवालयलाई सम्बोधन गर्दै प्रचण्डले फागुन १७ गते पठाएको पत्र सार्वजनिक भएको हो। प्रचण्डले ओलीलाई पार्टीको साधारण सदस्यबाट हटाएको जानकारी गराउँदै यस्तो पत्र लेखेका हुन्। प्रचण्डले माघ १९ गते आफ्नो अध्यक्षतामा बसेको बहुमत केन्द्रीय कमिटीका सदस्यको बैठकले अर्का अध्यक्ष केपी ओलीले गम्भीर रुपमा पार्टी अनुशासन उल्लंघन गरेको भन्दै पार्टी सदस्यबाट हटाउने निर्णय गरेको दाबी गर्दै यस्तो पत्र पठाएका हुन्। प्रचण्डले लेखेको चार बुँदे पत्रमा पार्टी विधानकै आधारमा निर्णय भएको भन्दै ओलीले गरेका पत्रचारको कारबाही प्रक्रिया अगाडि नबढाउन सचिवालयलाई अनुरोध गरेका हुन्। असंवैधानिक रुपमा प्रधानमन्त्री केपी शर्मा ओलीले गर्नुभएको प्रतिनिधिसभा विघटनको निर्णयलाई सम्मानित सर्वोच्च अदालतले असंवैधानिक ठहर गर्दै प्रतिनिधिसभा पुनस्र्थापित भइसकेको अवस्थामा माथिका प्रकरणहरुमा उल्लेखित वस्तुतथ्यको विपरित नेपाल कम्युनिस्ट पार्टी (नेकपा) तथा यसको संघीय संसदीय दलको नाममा प्रधानमन्त्री केपी ओली वा अरु कसैले गरेका व ागर्ने पत्राचार वा कुनैपनि कामकारबाही अनाधिकृत भई मान्य नहुने कुराको जानकारी गराउँछु, पत्रको अन्तिम बुँदामा प्रचण्डले लेखेका छन्।"
सरकारले गर्यो विप्लवसँग तीन बुँदे सहमति : प्रधानमन्त्री र विप्लवले एउटै मञ्चबाट सम्बोधन गर्ने,"काठमाडौं : सरकार र नेत्रविक्रम चन्द्र विप्लव समूहबीच तीन बुँदे सहमति भएको छ । सरकारी र विप्लव समूहको वार्ता टोलीबीच चरणचरणमा भएका छलफलपछि तीन बुँदे सहमति भएको हो । वार्तामा सरकारले विप्लवमाथिको प्रतिबन्ध हटाउने, सम्पूर्ण बन्दीको रिहाइ र मुद्दा खारेजी लगायत विषय रहेका छन् । तीन बुँदे सहमतिमा विप्लव समूहले आफ्ना सम्पूर्ण राजनीतिक विषयको समाधान संवादबाट गर्ने, राजनीतिक क्रियाकलाप शान्तिपूर्ण रुपमा सञ्चालन गर्ने सहमति भएको छ । वार्तासँगै शुक्रबार दिउँसो २ बजे विशेष कार्यक्रम गरेर सहमति सार्वजनिक गर्ने र उक्त कार्यक्रमलाई प्रधानमन्त्री केपी ओली र नेपाल कम्युनिस्ट पार्टीको तर्फबाट महासचिव विप्लवले सम्बोधन गर्नेसमेत सहमति भएको छ । मंगलबार सरकारले गृहमन्त्री रामबहादुर थापा बादल नेतृत्वमा प्रधानमन्त्रीका परराष्ट्र मामिला सल्लाहकार डा राजन भट्टराई सदस्य रहेको वार्ता समिति बनाएको थियो । सरकारले वार्ता समिति बनाएको एक घण्टामै विप्लवलेसमेत खड्गबहादुर विश्वकर्मा प्रकाण्ड संयोजक रहेको वार्ता समिति गठन गरेको थियो । विप्लव समूहको वार्ता समिति सदस्यमा उदयबहादुर चलाउने दीपक रहेका छन् । वार्ता समिति बनेको भोलिपल्ट बुधबार चरणचरणमा भएका वार्तामा भएको सहमति बिहीबार सार्वजनिक भएको हो । सरकारी वार्ता टोलीका संयोजक बादल र विप्लव समूहको वार्ता टोलीका संयोजक प्रकाण्डले हस्ताक्षर संयुक्त विज्ञप्ति सार्वजनिक गर्दै तीन बुँदे सहमति भएको जानकारी गराइएको हो ।"
नेकपा विवाद : छिटो निर्णय दिन माग गर्दै प्रचण्डनेपाल समूहका नेता निर्वाचन आयोगमा,"काठमाडौं : नेपाल कम्युनिस्ट पार्टी (नेकपा) विवाद समाधानका लागि प्रचण्डनेपाल समूहले निर्वाचन आयोगलाई दबाब दिएको छ। बिहीबार आयोग कार्यालयमै पुगेर पार्टी केन्द्रीय कमिटी बैठकको निर्णय बुझाउँदै नेकपा नेताले छिटो निर्णय लिन आग्रह गरेका छन्। पार्टीको आधिकारिकता दाबी गर्दै आएको प्रचण्डनेपाल समूहको बुधबार पेरिसडाँडामा बसेको केन्द्रीय कमिटी बैठकले विवाद तत्काल समाधान गर्न आयोगलाई आग्रह गर्ने निर्णय गरेको थियो। सोही निर्णय लिएर बिहीबार प्रचण्डनेपाल समूहका नेता लीलामणि पोखरेल, राजेन्द्र पाण्डेलगायत नेता आयोग कार्यालय पुगेका हुन्। बुधबारको केन्द्रीय कमिटी बैठकले गरेको निर्णय लिएर नेताहरु आयोग कार्यालय जानु भएको हो, नेकपा केन्द्रीय सदस्य ठाकुर गैरेले भने, उहाँहरुले पार्टी विवादको विषयमा भएका निर्णय बुझाउँदै तत्काल आधिकारिकताको निर्णय दिने विषयमा ध्यानाकर्षण गराउनुहुनेछ। पुस ५ गते प्रधानमन्त्री केपी ओलीले प्रतिनिधिसभा विघटन गरेपछि नेकपा दुई समूहमा विभाजित भएको छ। एउटा समूहको नेतृत्व प्रधानमन्त्री ओलीले गरेका छन् भने अर्को समूहको नेतृत्व पुष्पकमल दाहाल प्रचण्ड र माधवकुमार नेपालले गरेका छन्। फागुन ११ गते सर्वोच्च अदालतले प्रतिनिधिसभा पुनस्र्थापनाको निर्णय सुनाएपछि सत्ताको खेल सुरु भएको छ। प्रमुख प्रतिपक्षी दल नेपाली कांग्रेससँग सहकार्य गरेर सरकार गठनको कसरत गरिरहेका प्रचण्डनेपाल समूहलाई कांग्रेस सभापति शेरबहादुर देउवाले पहिला पार्टीको आधिकारिकता टुंगो लगाउन आग्रह गरिसकेका छन्। कांग्रेससँगको सहकार्यका लागि पार्टीको आधिकारिकता आवश्यक पर्ने भएपछि प्रचण्ड नेपाल समूहले आयोगलाई दबाब दिँदै आएको छ।"
कांग्रेस र जसपासँग मिलेर सरकार बनाउन तयार छौँ: माधव नेपाल,"काठमाडौँ: नेकपा दाहालनेपाल समूहका अध्यक्ष माधवकुमार नेपालले आफूहरु कांग्रेस र जनता समाजवादी पार्टीसँग सहकार्य गरेर नयाँ सरकार निर्माण गर्न तयार रहेको बताएका छन् । आफ्नो र पुष्पकमल दाहाल प्रचण्डका कारण कुनै असहज परिस्थिति नआउने पनि नेता नेपालले बताए । यस्तै प्रतिगमन विरुद्धमा सबै दलहरु एकताबद्ध भएर अगाडि बढ्नुको विकल्प नभएको उनले बताए । प्रतिगमनविरुद्ध संघर्षका लागि नेपालले कांग्रेस, जसपा लगायत पार्टीलाई पनि आह्वान गरेका छन् । 'बैठक बसौं, खुल्ला रुपमा छलफल गर्न तयार छौं । हामी सबै विकल्पमा खुला छौं नेता नेपालले बताए । बिहीबार काठमाडौँमा आयोजित एक कार्यक्रमलाई सम्बोधन गर्दै नेता नेपालले यस्तो बताएका हुन् । कार्यक्रममा कांग्रेसका युवा नेता प्रदीप पौडेलले ओली समूह बाहेकका पार्टी तथा शक्तिहरु मिलेर चुनावी सरकार बनाउनुपर्ने सुझाव दिएका छन् । पहिले संसद पुर्नवहाली हुनुपर्छ भन्ने शक्तिहरु मिलेर केपी ओलीलाई प्रधानमन्त्रीबाट हटाउनुपर्ने र त्यसपछि समस्याको समाधान निकाल्नुपर्ने उनको तर्क थियो ।"
ओलीलाई हटाउनु कांग्रेसको बटमलाइन : गगन थापा,"मलंगवा : प्रधानमन्त्री केपी शर्मा ओलीलाई पदबाट हटाउनु नै नेपाली कांग्रेसको बटमलाइन भएको नेपाली कांग्रेसका केन्द्रिय सदस्य गगन थापाले बताएका छन्। सर्लाहीको मलंगवामा बिहीबार आयोजित पत्रकार सम्मेलनमा थापाले ओलीको निरन्तरता स्वीकार्य नभएको बताएका छन्। प्रधानमन्त्री ओलीले निर्वाचन आयोगलाई प्रयोग गरेर संसदलाई बन्धक बनाउने काम गरेका छन्। प्रधानमन्त्रीबाट हटाइएन भने स्वेच्छाचारित बढ्दै जाने र देशलाई फेरि अहिलेकै अवस्थामा ल्याउने उनको दावी थियो। संसदबाट अविश्वासको प्रस्ताव ल्याएर चाँडोभन्दा चाँडो पदबाट हटाउनु नै कांग्रेसको प्राथमिकता रहेको थापाले बताए। 'पुष ५ गते संसद विघटन गरेर ओलीले अदालतलाई आफ्नो अनुकुल बनाउन खोजेका थिए। अदालतलाई आफ्नो अनुकुल बनाउन नसकेपछि अहिले सम्पूर्ण शक्ति निर्वाचन आयोग मार्फत परिचालन गरिएको छ', उनले भने, 'निर्वाचन आयोगले पनि ओलीको सेवामा लागेको छ। प्रधानमन्त्रीले संसदलाई बन्धक बनाउने जुन खेलमा लागेका छन्, त्यसलाई बल पुर्याउने काम निर्वाचन आयोगले गरेको हो।' निर्वाचन आयोगले देशलाई निकास दिन नसकेको नेपाल कम्युनिष्ट पार्टी फुट्न उनले बताए। त्यसैको कारणले ओलीमा आफू बहुमतको प्रधानमन्त्री हुँ भन्ने दम्भ रहेको उनको आरोप छ। आयोग कै कारण प्रधानमन्त्री ओलीलाई अंकुश लगाउन नसकेको थापाले बताए। यसरी नै आयोगले छोड्दै गयो भने संसद बैठकको केही दिनमै फेरि संसद भंग हुन्छ, थापाले भने, त्यसपछि फेरि ओलीले देशमा अहिले कै अवस्था सृजना गर्ने छन्।' प्रचण्ड र माधव नेपालले ल्याएको प्रस्तावलाई मदत गर्नेतिर नलागी कांग्रेस आफैँले अविश्वासको प्रस्ताव ल्याएर प्रधानमन्त्रीलाई पदबाट हटाउनुपर्ने उनले बताए। मधेशको सवालमा पार्टी गम्भीर भएर लाग्नु पर्ने थापाले बताए। 'कांग्रेसको उर्वर भूमी रहेको मधेशमा फेरि कांग्रेसलाई ल्याउनका लागि पार्टीले एकपटक गम्भीर सोच्नु पर्ने अवस्था आएको छ। बिगतमा हाम्रो पार्टीका धेरै नेता कार्याकर्ता मधेशोादी पार्टीमा गए। अहिले उहाँहरु आउँदै हुनुहुन्छ', उनले भने, 'विगतमा किन गए र अहिले फेरि किन आउँदै छन्। त्यसबारे पार्टीले गहन छलफल गर्नुपर्छ। जुन कांग्रेसले मधेशलाई सधैं आफ्नो ठान्यो त्यही मधेश आज रिसाएको छ। यसको समिक्षा गर्नु पर्ने दिन आएको छ।' टिका लागएर पार्टी प्रवेश गराएर मात्र नहुने उनले बताए। संविधान संशोधन गरेर हुन्छ कि के गरेर हुन्छ मधेशको माग पूरा गराउन पार्टीले कम्मर कस्नु पर्ने उनको भनाइ छ। अर्को प्रसंगमा थापाले जनता समाजवादी पार्टी नेपाल जस्ता क्षेत्रीय पार्टीले मधेशको समस्या सामाधान नहुने तर्क गरे। उनले भने, 'मधेशको मुद्दालाई काठमाडौंमा सधैं उठान गर्ने मधेशवादी दलले कहिले सामाधान लिएर आएनन्। बरु समस्याबाट शक्ति आर्जन गर्छन् । सामाधान दिन सक्दैनन्। कांग्रेस एउटा मात्र ताकत हो जसले मधेशको समस्या हल गर्न सक्छ।'"
केपी ओलीलाई मधेशमा पस्न नदिएपनि पानी चाहिँ नरोक्नुहोला : प्रधानमन्त्री ओली,"काठमाडौं : प्रधानमन्त्री केपी ओलीले आफू मधेश विरोध नभएको बताएका छन्। राष्ट्रिय गौरबको आयोजना सुनकोशी मरिण डाइभर्सनको शिलान्यास गर्न बिहीबार सिन्धुली पुगेका प्रधानमन्त्री ओलीले आफूलाई मधेश पस्न रोकेपनि आयोजनाको पानी नरोक्न आग्रह गरे। 'केपी ओली भनेको मधेश विरोधी हो। यसलाई मधेशमा पस्न दिनु हुँदैन भन्थे। केपी ओली नपसे पनि पानी पसाइदिन्छ । खेत भिजाइदिन्छ। केपी ओलीलाई पस्न नदिएपनि तर तपाईहरुका सुख्खा खेतलाई चिसा बनाइदिन्छ केपी ओली,'उनले भने। उनले मुख्यमन्त्रीमार्फत तराई मधेशमा सुनकोशी मरिन डाइभर्सन बहुउद्देश्यीय आयोजनाको पानी नरोक्न आग्रह गरे। उनले भने,' मुख्यमन्त्रीमार्फत खबर पठाउन चाहन्छु केपी ओलीलाई पस्न नदिए पनि पानी चाहिँ नरोक्नुहोला।' सरकारले आर्थिक वर्ष २०७६०७७ को बजेटमा सुनकोशीमरिण डाइभर्सन आयोजनालाई पनि राष्ट्रिय गौरवको आयोजना घोषणा गरेको थियो। आयोजना अघि बढाउन २ अर्ब ५ करोड रुपैयाँ विनियोजन गरिएको थियो।"
पौडेलको समर्थन प्रचण्डनेपाल समूहलाई,"चितवन : सत्ता समिकरणमा कांग्रेसको सहकार्य कुन पक्षतिर भन्ने विषयले चर्चा पाइरहेको बेला नेपाली कांग्रेसका वरिष्ठ नेता रामचन्द्र पौडेलले भने नेकपाको प्रचण्डनेपाल समूहप्रति लचिलो देखिएका छन् । प्रधानमन्त्री केपी शर्मा ओली संसद विघटन गरेर संसदीय प्रणालीको विरुद्ध लागेको भन्दै त्यस बाहेकका पक्षसँग सहकार्यमा सकारात्मक रहेको नेता पौडेलले बताएका छन् । नेपाल प्रेस युनियन चितवनले बिहीबार भरतपुरमा गरेको पत्रकार सम्मेलनमा बोल्दै बरिष्ठ नेता पौडेलले कुन दलसँग मिलेर जाने भन्ने निर्णय पार्टीभित्रको छलफलपछि हुने बताए । संविधानमा देखिएको संकटबाट मुलुकलाई निकाश दिन ओली समूहबाहेकका दलसँगको सहकार्य गर्ने विषयमा छलफल गर्न सकिने उनको भनाइ छ । उनले ओलीपक्षसँग सहकार्य गर्न नहुने तर्क गरेका छन् । ' केपी ओलीले देशलाई जुन जोखिममा पार्नुभयो, व्यवस्था र संविधानलाई जुन जोखिममा पार्नुभयो यत्रो जोखिममा पार्ने व्यक्तिलाई अहिले कांग्रेसले सपोर्ट गर्नु कांग्रेसलाई नैतिकताले दिँदैन, 'उनले भने,' यतिखेरको राजनीतिमा दोषी अभियुक्त केपी ओली नै हुन् । ओलीबाहेकसँग समझदारी गरेर अहिलेको संकटलाई निराकरण गर्नुपर्छ पार लगाउनुपर्छ।' प्रचण्ड नेपाल समूहलाई प्रधानमन्त्री मानेर कांग्रेस सरकारमा जान तयार हो त भन्ने प्रश्नमा पौडेलले भने, 'त्यसमा पोजेटिभली छलफल हुन्छ। कांग्रेस सरकारमा किन जाने भन्ने औचित्य पुष्टि गरे मात्रै त्यसमा विचार गर्न सकिने उनले बताए । प्रतिपक्षीको भूमिकामा रहनुपर्ने अडानमा रहेका पौडेल सत्ता साझेदारीमा हैसियत स्पष्ट गरे मात्रै जान मिल्ने धारणा राखेका छन् । पौडेलले नेतृत्व अरुलाई दिएर पनि अघि बढ्न सकिने धारणा राखेका छन् । बुधबार पूर्वी चितवनको रत्ननगरमा आयोजित पार्टीको शोक सभामा पौडेलसँगै रहेका सभापति शेरबहादुर देउवाले आफू प्रधानमन्त्री बन्ने कुराले चिन्ता नगर्न भनेका थिए । अन्य दलसँग सहकार्य गर्ने भन्ने विषयमा छलफलका लागि आज हुने भनिएको पार्टीको पदाधीकारी बैठकमा आफूले केन्द्रीय समितिको बैठकको प्रस्ताव गर्न लागेको नेता पौडेलले जनाकारी दिए । 'अरुलाई सहयोग गरेर पनि संकट पार लगाउन सक्छ । कांग्रेसले आफै मात्र हुनुपर्छ भनेर सोच्यो भने कांग्रेस फेरि भूमिकाबिहीन हुनसक्छ अरुको खेलौना बन्न सक्छ, 'उनले भने, 'त्यसकारण आफ्नो हैसियतमा रहेर सरकार चलाउन सघाउ पुर्याइदियो भने भने कांग्रेसको भूमिका महत्वपूर्ण हुन्छ। ' स्थानीय निकायको निर्वाचनमा सहकार्य गरेका तत्कालिन एकीकृत नेकपा माओवादीका अध्यक्ष पुष्प कमल दाहालले धोका दिएको भन्ने प्रसङ्गमा राजनीतिमा धोका भन्ने नहुने उनले धारण राखे । 'राजनीतिमा त्यसरी चल्दैन, कसले कसलाई धोका दियो भन्नेमा, पौडेलले भने, ' जुनसुकै कम्युनिस्ट भएपनि हाम्रो अलग विचार र दर्शन हो ।'वरिष्ठ नेता पौडेलले विवादमा निर्वाचन आयोगले मुख हेरेर बसेको आरोप लगाए । 'संवैधानिक आयोगले आफ्नो निर्णय जे हो त्यो समयमा दिनुपर्छ,' उनले भने । ओली सरकारले गरेका संवैधानिक नियुक्ती असंवैधानिक भएकाले सबै हट्नुपर्ने उनले बताए । पौडेल आफू प्रधानमन्त्री र राष्ट्रपति पदको आकांक्षी नभएको बताए । ' लोकतन्त्रका लागि लडाइ अझै बाँकी छ, म निरन्तर लड्छु,' उनले भने, 'राष्ट्रपति भएर लक्जरीयस पदमा रहेर म थन्किन चाहन्न।'"
"कांग्रेस सरकारमा जान तयार, प्रचण्डमाधव र जसपासँग सकारात्मक संवाद","काठमाडौं : सरकारमा सहभागी हुने विषयमा तत्काल निर्णय नलिने निष्कर्षमा पुगेको नेपाली कांग्रेस सरकारमा जान तयार देखिएको छ। आफ्नो सहभागिता र सक्रियताबिना नयाँ सरकार बन्न नसक्ने र संक्रमण झन् लम्बिने विश्लेषण गर्दै कांग्रेस सरकारमा जान तयार देखिएको हो। कांग्रेस नेतृत्वले नेकपाको प्रचण्ड माधव पक्षसँग निरन्तर वार्ता गरिरहेको छ भने यो समीकरणमा जनता समाजवादी पार्टी (जसपा) पनि सकारात्मक देखिएको छ। अविश्वास प्रस्तावबाट ओलीलाई हटाएर देउवाको नेतृत्वको नयाँ सरकार बनाउने सम्बन्धमा कांग्रेस, प्रचण्ड माधव पक्ष र जसपाबीच एक खालको समझदारी बन्दै गरेको कांग्रेसका एक नेताले बताए। ति नेताले भने, 'छिटै यसले ठोस् आकार लिनेछ। अधिवेशन बस्नुअघि नै सबै कुरा स्पस्ट हुन्छ।' बुधबार चितवनमा आयोजित कार्यक्रममा कांग्रेस सभापति शेरबहादुर देउवाले सरकारको नेतृत्व गर्ने अवसर आएमा कांग्रेस जिम्मेवारीबाट नभाग्ने बताउँदै सरकारमा जान तयार रहेको स्पष्ट सन्देश दिएका थिए। त्यसैगरी महामन्त्री शशांक कोइरालाले पनि प्रचण्ड माधव पक्षसँग सहकार्य गरेर कांग्रेसले सरकार बनाउनुपर्ने बताएका थिए। ओलीसँगको निकटताका कारण सरकारमा जान हुँदैन भनेर अडान लिइरहेका रामचन्द्र पौडेल पक्ष पनि प्रचण्ड माधव पक्षसँग सहकार्य गर्नेमा सकारात्मक देखिएको छ । पौडेलले बिहीबार आयोजित एक कार्यक्रममा प्रचण्ड माधव पक्षसँग सहकार्य गर्नुपर्ने धारणा राखेका छन्। यो बीचमा देउवा र पौडेल बसेर पटकपटक यसबारेमा छलफल गरेका छन् । सरकारको नेतृत्व छोड्नु हुँदैन भन्ने निष्कर्षमा दुवै नेता पुगेका छन् । यही विषयमा छलफल गर्न देउवाले बूढानीलकण्ठमा बिहीबार अपरान्ह पदाधिकारी बैठक बोलाएका छन्। सत्ता समीकरणको विषयमा कसरी अगाडि बढ्ने भन्ने विषयमा शुक्रबार बस्ने कांग्रेस संसदीय दलको बैठकमा छलफल हुँदैछ । फागुन ११ गते सर्वोच्चले संसद् पुनर्स्थापनाको फैसला सुनाएको भोलिपल्ट नै नेकपाका पुष्पकमल दाहाल 'प्रचण्ड' र माधवकुमार नेपाल बूढानीलकण्ठ पुगेर कांग्रेस सभापति देउवासँग नयाँ सरकारका लागि सहकार्यका लागि प्रस्ताव पनि राखेका थिए। तर देउवाले नेकपाको आधिकारिताको विवाद टुंगो लागेपछि मात्र कांग्रेसले आफ्नो निर्णय लिने जवाफ दिएका थिए। त्यो भेटमा देउवाकै नेतृत्वमा सरकार निर्माण गर्ने कुरा स्पस्ट रुपमा भनिएको थिएन र मिलेर नयाँ सरकार बनाउँ मात्र भनिएकोले देउवाले स्पस्ट जवाफ दिएका थिएनन्। तर संसद्मा पहिले विचाराधिन अविश्वास प्रस्तावमा वैकल्पिक प्रधानमन्त्रीका रुपमा प्रचण्डको नाम उल्लेख गरिएकोले पनि देउवा टिम पर्ख र हेर रणनीतिमा थियो। यो बीचमा प्रचण्ड माधव पक्षले संसदमा पहिले दर्ता भएको अविश्वास प्रस्ताव अघि नबढाउने र नयाँ ढंगले अघि बढ्ने निर्णय गरेपछि कांग्रेससँगको संवाद सकारात्मक बन्दै गएको हो। प्रचण्ड माधव पक्षका नेताले हरेक दिनजसो कांग्रेस र जसपाका नेताहरूसँग विभिन्न तहमा संवाद जारी राखेका छन्। कांग्रेस नेता मिनेन्द्र रिजालले कांग्रेसले सरकारको नेतृत्व गर्नुपर्ने अवस्था र अवसरका बारेमा आन्तरिक रुपमा छलफल भइरहेको र सहकार्यका लागि दलहरूसँग संवाद पनि भइरहेको अन्नपूर्ण अनलाइनसँग बताए। उनले भने, 'संवाद सकारात्मक रुपमा अघि बढेको छ। छिटै हामी पनि निष्कर्षमा पुग्छौं।' नेकपा विवादको आधिकारिता टुंगो लाग्ने लक्षण नदेखेपपछि कांग्रेस आफै अग्रसर भएको हो। नेकपा विवादको आधिकारिता विवाद निर्वाचन आयोगमा अल्झिएको छ। नेकपा आधिकारिताको विवाद न निर्वाचन आयोले टुंगो लगाउने अवस्था छ न त पार्टी फुटाएर अलग्गै दल निर्माण गर्ने कानुनी अनुकुलतामा प्रचण्डमाधव छन् । २ सय ७५ सदस्यीय प्रतिनिधिसभामा प्रधानमन्त्री बन्न १ सय ३८ सांसदको समर्थन चाहिन्छ। यतिबेला नेकपाका १७२ सांसद मध्ये आधा आधाको हाराहारीमा विभाजित छन्। प्रचण्डनेपल समूहतिर ८७ र ओली समूहतिर ८३ जना दाबी गरिएको छ र केही तटस्थ छन् । निर्णायक विन्दुमा १० जना यताउती हुन्छन् र बलियो समूह जता उतै जान्छन्। ओली र प्रचण्डनेपाल दुवैलाई १ सय ३८ सांसद पुर्याउन ६३ सांसद रहेको काँग्रेसकै साथ अनिवार्य जस्तै देखिएको छ।प्रतिनिधिसभामा ३४ सांसद रहेको जसपा पनि सत्ता समीकरणको निर्णायक भूमिकमा छ।"
माधव नेपालले कम्युनिस्ट आन्दोलन सिध्याउँदैछन् : महासचिव पौडेल,"बुटवल : नेकपा महासचिव तथा अर्थमन्त्री विष्णु पौडेलले कम्युनिस्ट आन्दोलनलाई सिध्याउन माधव नेपालहरु उद्यत भएको आरोप लगाएका छन्। मदन भण्डारीको दासढुंगा घटनापछि बलियो कम्युनिस्ट पार्टीको नेतृत्वमा आएका माधव नेपालले तत्कालीन एमालेलाई कमजोर बनाएको उनले बताए। माधव नेपालले कमजोर पारेको एमाले केपी ओलीको नेतृत्वमा बलियो भएको जिकिर गर्दै उनले अहिले फेरि नेपाल कम्युनिस्ट आन्दोलन बिर्सजन गर्न लागेको बताए। बुटवलमा बिहीबार बिहान पत्रकारहरुसँग संक्षिप्त कुराकानीका क्रममा महासचिव पौडेलले माधव नेपालले कम्युनिस्ट पार्टी बलियो भएको देख्नै नसक्ने बताए। पहिलो शक्ति रहेको पार्टी ०६४ मा तेस्रो बन्यो, यसको देन माधव नेपाल नै हुनु, उनले भने, केपी ओलीले नेतृत्व लिएपछि बलियो बनेको पार्टीलाई अहिले फेरि उनीहरु कमजोर बनाउँदैछन्। अब चौथो, पाँचौं बनाएर बिसर्जन गर्ने योजनामा छन्। पौडेलले माधव नेपालले बलियो पार्टीको नेतृत्व गर्न नसक्ने जिकिर गरे। उहाँमा चुनाव हारेकाले मात्रै प्रधानमन्त्री बन्नुपर्छ भन्ने सोच छ, जितेकाले नेतृत्व लिएको देख्न सक्नुहुन्न', पौडेलले भने। महासचिव पौडेलले अहिले पार्टी फुटाउने अभियानमा पनि माधव नेपाल नै बढी सक्रिय भएको बताए। प्रचण्ड त खुट्टा कमाइरहेका थिए, मैले (माधव नेपाल) गर्दा उनी सहमत भए भन्दै उहाँले खुसी व्यक्त गर्नुभएको छ', पौडेलले भने। तर कम्युनिस्ट आन्दोलन कमजोर बनाएर मुलुक नबन्ने उनको भनाइ छ।पौडेलले प्रतिनिधिसभामा ओली पक्षको बहुमत सांसद रहेको दावी गर्दै यही सरकार निरन्तर रहने बताए। उनले ओली सरकारलाई हटाउने सबै शक्तिहरु पराजित हुने बताए। उनले भने, प्रचण्डनेपालले अँध्यारो कोठामा बसेर कांग्रेस र जनता समाजवादी पार्टी प्रधानमन्त्रीको अफर गर्दैछन्। त्यो सम्भव छैन। नेकपाका अधिकांश सांसद पार्टी विभाजनको पक्षमा छैनन्। नेकपामा सरकारलाई गिराएर अन्य पार्टीको मतियार बन्न नेकपाका सांसद लाग्छन् जस्तो मलाई लाग्दैन। कम्युनिस्ट इतरको सरकार बनाउन साथ देलान् जस्ता लाग्दैन। पौडेलले थपे, जनताले केपी ओली नेतृत्वको पार्टीलाई नै नेकपाको वागडोर सम्हाल्न दिनेछन्। राजनीतिक दलकै अन्तिम अधिकार जनता हुन्।"
सीमा समस्या पहिलो पटक एजेण्डा बनेको छ : परराष्ट्रमन्त्री ज्ञवाली,"काठमाडौं : लिम्पियाधुरा, लिपुलेक र कालापानी लगायतका सीमा समस्याको विषय वार्ताको टेबलमा प्रवेश गरिसकेको सरकारका एक मन्त्रीले बताएका छन्। परराष्ट्रमन्त्री प्रदीप ज्ञवालीले सीमा समस्या समाधानको लागि भारतसँग वार्ता टेवुलमा प्रवेश गरेको बताएका हुन्। सुगौली सन्धिको सम्झना आयोजित कार्यक्रममा ज्ञवालीले भारतमा भएको नेपाल भारत संयुक्त आयोगको वार्तामा आफूले सीमासम्बन्धी विषयलाई एजेण्डा बनाएको बताए। सीमा सम्बन्धी विषय पहिलो पटक एजेण्डा बनेको छ, उनले भने, बुद्ध नम्बर ११ मा संस्थागतरुपमा नै यो विषय समेटिएको छ। उनले वार्ताबाटै सीमासम्बन्धी समस्या समाधान हुने बताए। सार्वोभौमिक समानताको आधारमा यो समस्या समाधान गरिने बताए। उनले इतिहासमा अधुरो छोडिएको विषय समाधान अवसर अहिलेको सरकारले प्राप्त गरेको बताए। यो विषय इतिहासले अधुरो छोडिएिको विषय हो, अहिले समस्या समाधानको अवसर मिलेको छ, उनले भने। उनले एक इन्च पनि अरुको भूभाग नचाहिने र एक इन्च पनि नछोड्ने अडान राखेका छन्। उनले वार्तामार्फत शान्तिपूर्ण ढंगबाट समाधान गरिने बताए। उनले यो सीमा सम्बन्धी समस्या समाधान गर्ने प्रतिवद्धता पनि जनाए। उनले नेपाल भारत सीमाका पाँच आयाम रहेको बताएको बताए। नेपाल चीनको सीमा विषय तीन विषय रहेको उनले स्पष्ट पारे। मन्त्री ज्ञवालीले भने, त्रिदेशीय बिन्दुको निक्यौल गर्नु सकेका छैनौँ, भारतसँग सीमा विवाद टुंगिएपछि त्रिदेशीय बिन्दु निक्यौल हुन्छ। उनले नेपालको अडानको कारण समगरमाथाको उचाई विषय पनि टुंगिएको बताए। दोलखाको लामाबगर माथिको कार्लाङ पारीको टिप्पा विषयमा छिटै टुंगिने उनले दाबी गरे। ज्ञवालीले चीनसँग सीमा सम्बन्धी सामान्य विवाद नरहेको बताए। उनले नेपालको इतिहासमा सुगौली सन्धि कालो धब्बा भएको बताए। सुगौली सन्धिको कारण ४० प्रतिशत भूभाग गुमाउनु परेको बताउँदै मन्त्री ज्ञवालीले भने, सुगौली सन्धि कालो धब्बा हो, तर पनि यो यर्थाथ हो, हाम्रा शासकले कुन अवस्था सन्धि गरे, यसले इतिहासलाई अर्को दिसमा मोडिदियो। उनले इतिहासमा जे भएपनि सार्वोभौमिकता, भौतिक अखण्डताको रक्षाको लागि नै सरकारको दायित्व रहेको स्पष्ट पारे। उनले सरकारले सीमा रक्षा उच्च प्राथमिकतामा रहेको बताए। सीमाविद बुद्धिनारायण श्रेष्ठले भारतसँग वार्ताबाटै सीमा सम्बन्धी समस्या समाधान गर्नु पर्ने बताए। रणनीतिकरुपमा भारतलाई वार्तामा ल्याउनु पर्ने उनको सुझाव छ। पूर्वमुख्य सचिव डा विमलप्रसाद कोइराला, नापी विभागका पूर्व महानिर्देशक तोयानाथ बरालले वार्ताबाट सीमा समस्या समाधान गर्नु पर्ने बताए।"
विप्लव समूहमाथिको प्रतिबन्ध फुकुवा गर्ने सरकारको निर्णय,"काठमाडौं : सरकारले नेत्रविक्रम चन्द विप्लव समूहमाथि लागेको प्रतिबन्ध फुकुवा गर्ने निर्णय गरेको छ । बिहीबार साँझ बसेको मन्त्रिपरिषद् बैठकले विप्लव समूहमाथि लगाएको प्रतिबन्ध फुकुवा गरेको हो । सहमतिमा सरकारले विप्लवमाथिको प्रतिबन्ध हटाउने, सम्पूर्ण बन्दीको रिहाइ र मुद्दा खारेजी गर्ने भएको छ भने विप्लव समूहले आफ्ना सम्पूर्ण राजनीतिक विषयको समाधान संवादबाट गर्ने, राजनीतिक क्रियाकलाप शान्तिपूर्ण रुपमा सञ्चालन गर्ने सहमति भएको छ । मंगलबार सरकारले गृहमन्त्री रामबहादुर थापा बादल नेतृत्वमा प्रधानमन्त्रीका परराष्ट्र मामिला सल्लाहकार डा राजन भट्टराई सदस्य रहेको वार्ता समिति बनाएको थियो । सरकारले वार्ता समिति बनाएको एक घण्टामै विप्लवलेसमेत खड्गबहादुर विश्वकर्मा प्रकाण्ड संयोजक रहेको वार्ता समिति गठन गरेको थियो । विप्लव समूहको वार्ता समिति सदस्यमा उदयबहादुर चलाउने दीपक रहेका छन् ।"
आफ्नो नेतृत्वमा मात्रै कांग्रेस सरकारमा जान्छ : डा महत,"चितवन : नेपाली कांग्रेसका सहमहामन्त्री डा प्रकाशशरण महतले नेत्रविक्रम चन्द समूह हतियार छाडेर शान्तिपूर्ण बाटोमा आउनु सकारात्मक भएको बताएका छन् । उनले सरकार र सो पार्टीबीच भएको सहमति सकारात्मक भएको टिप्पणी गरे। उनले भने, 'मूलधार र शान्तिको बाटोमा आउनु त ठीकै हो । सहमतिमा के कुरा छन् भन्ने चाहिँ हामीलाई थाहा छैन ।' नेपाल कम्युनिस्ट पार्टी(नेकपा) विधिवत् रुपमा एकै भएकाले अहिले नै कांग्रेसले धारणा बनाउने बेला नभएको डा महतको भनाइ थियो । रासस"
बुढानिलकण्ठमा देउवाले बोलाए पदाधिकारी बैठक,"काठमाडौं : नेपाली कांग्रेसको पदाधिकारी बैठक बिहीबार दिउँसो बस्ने भएको छ। नेपाली कांग्रेसका सभापति शेरबहादुर देउवाले बुढानिलकण्ठमा पदाधिकारी बैठक बोलाएका हुन्। बैठकमा फागुन २३ गते प्रतिनिधि सभा बैठक बोलाइएकाले समसामयिक राजनीतिक घटनाक्रम, संसद् र संसदीय दलमा के एजेण्डा लिएर जाने भन्ने विषयमा छलफल केन्द्रित हुने बुढानिलकण्ठ स्रोतले जनाएको छ। संसदमा पार्टीले निर्वाह गर्ने भूमिकाबारे छलफल गर्न शुक्रबार कांग्रेस संसदीय दलको बैठक बोलाइएको छ। बुधबार कांग्रेसले जुनसुकै बेला उपलब्ध हुनुपर्ने भन्दै सांसदहरूलाई काठमाडौंमै रहन निर्देशन दिएको थियो। कांग्रेस संसदीय दलका मुख्य सचेतक बालकृष्ण खाँडले अनौपचारिक रुपमै काठमाडौं बाहिर नजान र नगइ हुने अवस्था भए परामर्श गर्न सांसदहरुलाई खबर गरेका हुन्। सरकारमा जाने कि नजाने भनेर कांग्रेसमा दुई धार देखिएको छ। पार्टी सभापति शेरबहादुर देउवा र वरिष्ठ नेता रामचन्द्र पौडेलले एकै मञ्चबाट फरकफरक धारणा अभिव्यक्त गरेका छन्। सभापति देउवा सरकारको नेतृत्व गर्नुपर्ने अवस्थामा त्यसबाट भाग्न नहुने पक्षमा देखिएका छन् भने प्रतिपक्षमै रहेर अगाडि बढ्नुपर्ने पक्षमा देखिएका छन् वरिष्ठ नेता पौडेल। बुधबार चितवनमा देउवाले आफू प्रधानमन्त्री हुने कुरामा चिन्ता नगर्न पौडेललाई आग्रह गरे। चिन्ता नगरे हुन्छ रामचन्द्रजी तपाईंले, म प्रधानमन्त्री भए पार्टीकै बन्ने त हो। अरू पार्टीभन्दा आफ्नै पार्टीको भए तपाईंलाई पनि फाइदा होला, खुसी हुनुहोला भन्ने लाग्छ। तपाईंले शेरबहादुर हुँदै नहोस् भन्ने चाहनुहुन्न होलाजस्तो लाग्छ। अरू हुने शेरबहादुर हुनै हुन्न भन्ने होइन होला, देउवाले हाँस्दै भने, सानो चित्त नगर्नुस् रामचन्द्रजी, विशाल हृदय राख्नुहोस्, चित्तै सानो छ, रामचन्द्रजीको भन्ने विश्वास भो। त्यस्तो नगर्नुस्। पौडेलले कांग्रेस सानो संख्यामा भए पनि भूमिका ठूलो रहेकाले लोकतन्त्र रक्षाका लागि अगाडि बढ्नुपर्ने बताए। आफ्नो हैसियतभन्दा बढी आकांक्षा राख्नु विकृति हो, पौडेलले भने, कांग्रेस सानो संख्यामा छ। तर, भूमिका ठूलो छ। प्रतिपक्षीको भूमिका सही तरिकाले निर्वाह गर्न सकियो भने मात्र लोकतन्त्रको रक्षा गर्न सकिन्छ। डा शशांक कोइरालाले निर्वाचन गराउने गरी कांग्रेस सरकारमा जानुपर्ने बताएका छन्। कांग्रेस सरकारमा नगई पनि नेकपा विभाजन हुन्छ भने सरकारमा जानुको अर्थ नहुने उनको भनाइ थियो। उनले भने, नेकपालाई टुटाउने हो भने कांग्रेस सरकारमा जानुपर्छ। त्यसभन्दा पहिले नै टुट्छ भने सरकारमा गएर केही उपलब्धि हुँदैन।"
शान्तिपूर्ण राजनीतिबाट समाधान खोज्ने नेकपाको प्रतिबद्धता सकरात्मक : कमल थापा,"काठमाडौं : राष्ट्रिय प्रजातन्त्र पार्टी (राप्रपा) अध्यक्ष कमल थापाले नेपाल सरकार र नेकपा विप्लव समूहकाबीचको सहमति सकारात्मक भएको रहेको प्रतिक्रिया जनाएका छन् । तीनबुँदे सहमति सार्वजनिक भएलगत्तै उनले ट्वीटमार्फत स्वागत गरेका हुन्। संवाद र शान्तिपूर्ण राजनीतिक माध्यमबाट समस्याको समाधान खोज्ने नेकपाको प्रतिबद्धता स्वागतयोग्य रहेको थापाको भनाई छ। उनले भनेका छन्, नेपाल सरकार र नेकपा विप्लव समूहका बीचमा भएको सहमति सकारात्मक छ । संवाद र शान्तिपूर्ण राजनीतिक माध्यमबाट समस्याको समाधान खोज्ने नेकपाको प्रतिबद्धता स्वागतयोग्य छ । सरकारले नेकपा विप्लव समूह आपराधिक संगठन भएको ठहर गर्दै दुई वर्ष अगाडि प्रतिबन्ध लगाएको थियो । उक्त समयमा मन्त्रिपरिषद्को बैठकका निर्णय सार्वजनिक गर्दै पत्रकार सम्मेलनमा सरकारका प्रवक्ता एवं सञ्चार प्रविधि तथा सूचना मन्त्री गोकुल बाँस्कोटाले भनेका थिए, विप्लव समूह भनेर चिनिने नेपाल कम्युनिस्ट पार्टी नामको समूहद्वारा सञ्चालन गरिने गतिविधिमा प्रत्यक्ष वा अप्रत्यक्ष संलग्न हुने या सहयोग पुर्याउने व्यक्ति, संस्था वा समूहलाई आपराधिक तथा विध्वंशकारी समूह घोषणा गरी प्रचलित कानुनबमोजिम कारबाही गरिने निर्णय गरिएको छ। त्यसैगरी अवैध हातहतियार तथा खरखजानाको नियन्त्रण गर्न सूचना जारी गर्ने निर्णय गरिएको छ। वार्तामा सरकारले विप्लवमाथिको प्रतिबन्ध हटाउने, सम्पूर्ण बन्दीको रिहाइ र मुद्दा खारेजी लगायत विषय रहेका छन्। तीन बुँदे सहमतिमा विप्लव समूहले आफ्ना सम्पूर्ण राजनीतिक विषयको समाधान संवादबाट गर्ने, राजनीतिक क्रियाकलाप शान्तिपूर्ण रुपमा सञ्चालन गर्ने सहमति भएको छ। नेपाल सरकारको र विप्लवको वार्ताटोलीबीच बुधबार दुई चरण र बिहीबार बिहानको छलफलपश्चात सहमति भएको हो। वार्तासँगै शुक्रबार दिउँसो २ बजे विशेष कार्यक्रम गरेर सहमति सार्वजनिक गर्ने र उक्त कार्यक्रमलाई प्रधानमन्त्री केपी शर्मा ओली र नेपाल कम्युनिस्ट पार्टीको तर्फबाट महासचिव विप्लवले सम्बोधन गर्नेसमेत सहमति भएको छ। मंगलबार सरकारले गृहमन्त्री रामबहादुर थापा बादल नेतृत्वमा प्रधानमन्त्रीका परराष्ट्र मामिला सल्लाहकार डा राजन भट्टराई सदस्य रहेको वार्ता समिति बनाएको थियो। सरकारले वार्ता समिति बनाएको एक घण्टामै विप्लवलेसमेत खड्गबहादुर विश्वकर्मा प्रकाण्ड संयोजकत्वमा उदयबहादुर चलाउने दीपकसदस्य रहेको वार्ता समिति गठन गरेको थियो।"
चौरपाटी गाउँपालिकाले ३ वर्षमा गरेका १०१ काम,"अछाम : अछामको चौरपाटी गाउँपालिकाले ३ वर्षको अवधिमा गरेका मुख्य मुख्य कामहरु सार्बजनिक गरेको छ । गाउँपालिकाले जनप्रतिनिधि आइसकेपछि ३ वर्षको अवधिमा गरेका कामको श्वेतपत्र जारी गरेको छ । मुख्य उपलब्धिको रुपमा गाउँपालिकाले गरेका काम श्वेतपत्र उल्लेख गरी पत्रकार सम्मेलनमार्फत सार्वजनिक गरेको हो। जनप्रतिनिधिको नेतृत्वमा दिगो विकास, सुशासन, सामाजिक रुपान्तरणका क्षेत्रमा भएका थुप्रै काम मध्ये १०१ कामलाई सुचिवद्ध गर्दै गाउँपालिकाले श्वेतपत्रमार्फत चौरपाटी गाउँपालिकाका अध्यक्ष हर्कबहादुर साउदले सार्वजनिक गरे । गाउँपालिकाले पूर्वाधार विकास, सामाजिक विकास, आर्थिक विकास र संस्थागत विकास तथा सेवा प्रवाह बारेमा गरेका काम समावेश गरेको छ । पत्रकार सम्मेलनमा पालिका भित्रका सबै वडामा सडक सन्जाल विस्तार, विधुत लाइन विस्तार, विधुत विस्तार नभएको टोलमा ४ सय ९५ घरधुरीमा सौर्य उर्जा वितरण, ५ हजार बढि रिचार्ज पोखरी निर्माण, जिल्लामै पहिलो साक्षर गाउँपालिका घोषणा, सुदुरपश्चिम भरी ढिके नुन प्रतिबन्ध गर्ने पहिलो पालिका, चप्पल उधोग स्थापना, कोदो सँरक्षणका लागि फलेको कोदोसँग चामल सटहि गरि कोदो बजारिकरण गरि कैलालीका विभिन्न शहर पठाएको, स्वरोजगार मेला आयोजना गरि बेरोजगार युवाहरूको तथ्याक संकलन गरि १ सय ६९ जनालाई स्वरोजगार बनाइएको लगायतका कामको सूची अध्यक्ष साउँदले प्रस्तुत गरेका हुन् । त्यसैगरी श्वतपत्रमा गाउँपालिकामा ३ वटा खेलमैदान निमार्ण,गाउँपालिकाको भवन निमार्णका लागी निशुल्क जग्गा दानगरी भवन निमार्ण कार्य जारी,पालिकामा १५ ऐन र ३५ कार्यविधि नियमावली निमार्ण,स्मार्ट पालिका एप्स निमार्णलगायतका अन्य गरी १०१ कार्य समावेश गरिएको छ । सम्मेलनमा पत्रकारले सामाजिक बिकास भन्दा भौतिक विकासलाई बढि प्राथमिकता दिएको भन्ने विषयमा राखेको प्रश्नमा अध्यक्ष साउदले आगामी दिनमा सुझावलाई ग्रहण गर्दै अझै जनताको पक्षमा काम गर्ने बताए । पत्रकार सम्मेलनमा गाउँपालिका उपाध्यक्ष माया कुँवरले न्यायिक समितिमार्फत भएका कार्यसम्पादन तथा कर्मचारी सयन्त्र मार्फत भएका कामको बारेमा निमित्त प्रमुख प्रशासकीय अधिकृत धनबहादुर थापाले जानकारी गराएका थिए ।"
बिहीबार सर्वोच्च अदालत बन्द : नेकपा कसको भन्ने फैसला कहिले ?,"काठमाडौं : सर्वोच्च अदालतले नेपाल कम्युनिस्ट पार्टी (नेकपा) विवादको निर्णय बिहीबार नआउने भएको छ। नेकपा नाम जुधाएको भन्दै ऋषिराम कट्टेलले सर्वोच्चमा दायर गरेको रिटमाथि सुनुवाइ गर्दै सर्वोच्च अदालतले आज निर्णय सुनाउने भएको थियो। तर मंगलबार साँझ पूर्वप्रधानन्यायाधीश सुरेन्द्रप्रसाद सिंहको निधनको शोकमा प्रधानन्यायाधीश चोलेन्द्रशमशेर राणा र सर्वोच्चका न्यायाधीश संलग्न सर्वोच्चको बुधबार बसेको फुलकोर्ट बैठकले शोक मनाउन बिहीबार मुलुकभरका सबै अदालत तथा न्यायाधीकरण बन्द गर्ने निर्णय गरेको छ। पुस ५ गते प्रधानमन्त्री केपी ओलीले प्रतिनिधिसभा विघटन गरेपछि पुष्पकमल दाहाल प्रचण्ड र माधवकुमार नेपालले नेकपामा आफूहरु आधिकारिक भएको दाबी गर्दै आएका छन्। प्रधानमन्त्री ओलीलाई पार्टी अध्यक्षबाट कारबाही गरेको यो समूहले आधिकारिकता दाबी गर्दै निर्वाचन आयोगमा निवेदनसमेत दिएको छ। यता ओलीले भने नक्कलीहरुले मात्र आधिकारिकता दाबी गर्ने भन्दै आफ्नो समूह नै आधिकारिक भएको बताउँदै आएका छन्। फागुन २३ गते प्रतिनिधि सभा बैठक सरकारले बोलाएको छ। बैठकअघि फैसला आउने आस गरिएको भएपनि बिहीबार बिदा भएपछि थप समय लाग्ने भएको छ। अदालतले अब यो मुद्दाको फैसला मिति २३ गते अगाडि वा पछाडि कहिले तोकिन्छ शुक्रबार मात्र थाहा हुनेछ। कट्टेलले नेकपा नाममा दाबी गर्दै सर्वोच्चमा दायर गरेको रिटमाथि न्यायाधीशद्वय वमकुमार श्रेष्ठ र कुमार रेग्मीको इजलासमा सुनुवाइ भएको हो। सुनुवाइ सकिएपछि २० गते निर्णय सुनाउने तय थियो। सत्तारुढ नेकपाभित्र पार्टीको आधिकारिकता विषयमा विवाद चर्किएका बेला कट्टेलले २०७५ मंसिर २१ गते दायर गरेको रिटमाथि सुनुवाइ भएको हो। यसअघि यो रिटमाथि पेसी चढे पनि सर्दै आएको थियो। नाम विवाद किनारा लागे सत्तारुढ नेकपाको विवादसमेत किनारा लाग्ने आँकलन गरिएको छ। नेकपाको विवादमा निर्णय दिन आयोगलाई दबाबयता पाँच पूर्वप्रमुख निर्वाचन आयुक्तले सत्तारुढ नेकपाको विवादमा यथाशीघ्र निर्णय दिन निर्वाचन आयोगलाई आग्रह गरेका छन्। आयोग अनिर्णयको बन्दी रहँदा त्यसले मुलुकको राजनीतिक प्रक्रिया तथा आयोगको साखमा असर गर्न सक्ने भन्दै उनीहरूले बुधबार प्रेस विज्ञप्तिमार्फत चिन्ता व्यक्त गरेका छन्। विज्ञप्ति जारी गर्नेमा सूर्यप्रसाद श्रेष्ठ, भोजराज पोखरेल, नीलकण्ठ उप्रेती, डा अयोधिप्रसाद यादव र दोलखबहादुर गुरुङ छन्।"
"तत्काल सरकारमा नजाऔं : पौडेल, देउवाले भने, पाएको जिम्मेवारीबाट भाग्न मिल्दैन","चितवन : सरकारमा जाने कि नजाने भनेर कांग्रेसमा दुई धार देखिएको छ। पार्टी सभापति शेरबहादुर देउवा र वरिष्ठ नेता रामचन्द्र पौडेलले एकै मञ्चबाट फरकफरक धारणा अभिव्यक्त गरेका छन्। सभापति देउवा सरकारको नेतृत्व गर्नुपर्ने अवस्थामा त्यसबाट भाग्न नहुने पक्षमा देखिए। प्रतिपक्षमै रहेर अगाडि बढ्नुपर्ने पक्षमा देखिए वरिष्ठ नेता पौडेल। देउवाले आफूले प्रधानमन्त्री पद नखोजेको तर काँधमा आएको जिम्मेवारीबाट पछि नहट्ने बताए। देउवाले आफू प्रधानमन्त्री हुने कुरामा चिन्ता नगर्न पौडेललाई आग्रह गरे। चिन्ता नगरे हुन्छ रामचन्द्रजी तपार्इंले, म प्रधानमन्त्री भए पार्टीकै बन्ने त हो। अरू पार्टीभन्दा आफ्नै पार्टीको भए तपाईंलाई पनि फाइदा होला, खुसी हुनुहोला भन्ने लाग्छ। तपाईंले शेरबहादुर हुँदै नहोस् भन्ने चाहनुहुन्न होलाजस्तो लाग्छ। अरू हुने शेरबहादुर हुनै हुन्न भन्ने होइन होला, देउवाले हाँस्दै भने, सानो चित्त नगर्नुस् रामचन्द्रजी, विशाल हृदय राख्नुहोस्, चित्तै सानो छ, रामचन्द्रजीको भन्ने विश्वास भो। त्यस्तो नगर्नुस्। उनले राजनीतिक भाषा बोल्न चितवन नआएको तर पौडेलले बोलेपछि बोल्नुपरेको बताए। राजनीतिक कुरा केही भन्नु छैन। रामचन्द्रजी बोलिहाल्नुभयो के गर्ने समस्या परिहाल्यो, उनले पूर्वसांसद एकनाथ रानाभाटको श्रद्धाञ्जली सभामा भने, कांग्रेस पदउन्मुख पनि छैन, काँधमा आएको जिम्मेवारीबाट भाग्नेवाला पनि छैन। प्रधानमन्त्री पाउँ पनि भनेको छैन है रामचन्द्रजी। परि आयो भने भाग्नेवाला पनि छैन। त्यसकारण पार्टीलाई फाइदै होला। राम्रो कुरा त्यही हो। वरिष्ठ नेता पौडेलले प्रतिनिधिसभा पुनःस्थापनाले एउटा संकट टरे पनि विकृतिबाट लोकतन्त्रलाई बचाउन तत्काल सरकारमा जान नहुने बताए। हैसियतभन्दा बढी आकांक्षा राख्न नहुने पौडेलको भनाइ थियो। पौडेलले कांग्रेस सानो संख्यामा भए पनि भूमिका ठूलो रहेकाले लोकतन्त्र रक्षाका लागि अगाडि बढ्नुपर्ने बताए। आफ्नो हैसियतभन्दा बढी आकांक्षा राख्नु विकृति हो, पौडेलले भने, कांग्रेस सानो संख्यामा छ। तर, भूमिका ठूलो छ। प्रतिपक्षीको भूमिका सही तरिकाले निर्वाह गर्न सकियो भने मात्र लोकतन्त्रको रक्षा गर्न सकिन्छ। उनले कांग्रेस प्रतिपक्षीको भूमिकाबाट डगमगाउनु नहुनेमा जोड दिए। पुनःस्थापनाले एउटा संकट टर्यो तर विकृतिबाट लोकतन्त्रलाई बचाउनुपर्छ। लोकतन्त्र सुरक्षित छैन। लोकतन्त्रमाथि देशीविदेशी शक्तिबाट षड्यन्त्र भएको छ, उनले भने, जनताले भरोसा गर्ने पार्टी कांग्रेस हो। हामी प्रतिपक्षी भूमिकाबाट डगमगाउनु हुँदैन। शोक सभामा कांग्रेस महामन्त्री डा शशांक कोइराला राजनीतिक विषयमा प्रवेश गरेनन्। भरतपुर विमानस्थलमा बिहान पत्रकारसँग कुराकानीमा भने महामन्त्री डा कोइरालाले निर्वाचन गराउने गरी कांग्रेस सरकारमा जानुपर्ने बताएका थिए। कांग्रेस सरकारमा नगई पनि नेकपा विभाजन हुन्छ भने सरकारमा जानुको अर्थ नहुने उनको भनाइ थियो। नेकपालाई टुटाउने हो भने कांग्रेस सरकारमा जानुपर्छ। त्यसभन्दा पहिले नै टुट्छ भने सरकारमा गएर केही उपलब्धि हुँदैन, उनले भने।"
सरकार  विप्लव वार्ता : फास्ट ट्र्याकमा टुंग्याउने तयारी,"काठमाडौं : सरकार र नेत्रविक्रम चन्द विप्लव नेतृत्वको नेपाल कम्युनिस्ट पार्टीबीच बुधबार दुई चरणमा वार्ता भएको छ। दुई वर्षदेखि प्रतिबन्धित विप्लव समूहको वार्ता टोलीलाई प्रधानमन्त्रीको सरकारी निवास बालुवाटारमा निम्त्याएर सरकारले वार्ता गरेको हो। सरकारी वार्ता टोलीसँग बुधबार बिहान र साँझ गरी दुई चरण बस्दा पनि विप्लवका प्रतिनिधि सार्वजनिक भएका छैनन्। विप्लवको वार्ता टोलीका सदस्य मध्यस्थकर्ता नेपबहादुर कुँवरसँगै बालुवाटार पुगेका थिए। दुवै पक्षका वार्ता टोलीले संयुक्त रूपमा पत्रकार सम्मेलन गर्ने समझदारी दोस्रो चरणको वार्ताका क्रममा जुटेको जनाइएको छ। तर, कहिले गर्ने भन्ने विषयमा मोडालिटी तयार पारेपछि मात्र समय तय गरिने भएको छ। सकभर फास्ट ट्र्याक विधिबाटै वार्तालाई परिणाममुखी बनाउने गरी छलफल केन्द्रित रहेको वार्ता टोलीका एक सदस्यले बताए। दुवै पक्षबीच विषय केन्द्रित रही समान धारणानजिक पुगेको सरकारी वार्ता टोलीका सदस्य एवं प्रधानमन्त्रीका परराष्ट्र मामिला सल्लाहकार डा राजन भट्टराईले बताए। सरकारी वार्ता टोलीका संयोजक गृहमन्त्री रामबहादुर थापाले पनि वार्ता सकारात्मक दिशातर्फ उन्मुख रहेको जनाएका छन्। गृहमन्त्री थापाले वार्तापछि सामाजिक सन्जालमार्फ त्यस्तो प्रतिक्रिया दिएका हुन्। मेरो नेतृत्वमा रहेको नेपाल सरकारको वार्ता टोली र विप्लव नेतृत्वको नेकपाको प्रकाण्डको नेतृत्वमा रहेको वार्ता टोलीबीच भएको वार्ता सकारात्मक दिशातर्फ उन्मुख छ, गृहमन्त्री थापाले भनेका छन्, धेरै सैद्धान्तिक र प्राविधिक विषय सहमतिनजिक छ, केही विषयमा छलफल जारी छ। छिट्टै सुखद परिणाम आउने अपेक्षा छ। वार्तामा विप्लव पक्षसँग रहेको हतियार बुझाउनेदेखि वैधानिक आन्दोलनमा आउने विषयमा हस्ताक्षर गर्नुपर्नेसम्मका धारणा सरकारी टोलीले राखेको स्रोतले बताएको छ। विप्लवका प्रतिनिधिले भने प्रतिबन्ध फुकुवा र बन्दी नेता, कार्यकर्ता रिहाइमा जोड दिएको थियो। त्यस्तो कुनै बाहिर आएजस्तो छलफल छैन, सकारात्मक ढंगले नै विषय केन्द्रित छलफल छ, विप्लवको वार्ता टोलीका सदस्य उदयबहादुर चलाउने दीपकले अन्नपूर्ण पोस्ट्सँग भने, अझै एकदुई चरण छलफलपछि मात्र केही धारणा बन्ला। अहिले सकारात्मक ढंगले छलफल अगाडि बढेको छ। बिहीबार पनि सरकार र विप्लवको पार्टीबीच वार्ता हुने भएको छ।"
२० वर्षीया युवती १६ दिनदेखि बेपत्ता,धरान : सुनसरीको धरान उपमहानगरपालिका८ की २० वर्षीया कविता श्रेष्ठ बेपत्ता भएकी छन् । फागुन ४ गते दिउँसो साथीको घर जान्छु भनेर घरबाट निस्किएकी उनी अहिलेसम्म नफर्किएको भन्दै परिवारले खोजी गरिदिन आग्रह गरेका छन् । स्थानीय सहिद स्मृति माध्यामिक विद्यालयको कक्षा ९ मा अध्ययनरत कविता बेपत्ता भएपछि विद्यालय परिवारसमेत पीडामा छन्। सरस्वती पुजाको दिन विद्यालय आएर घर फर्किएकी उनी भोलीपल्टदेखि विद्यालय नआएको प्रध्यानध्यापक रामबहादुर विष्टले बताए । धेरै समयसम्म घर नफर्किएपछि इलाका प्रहरी कार्यालय धरानमासमेत निवेदन दिएको कविताकी ठुलीआमा मैया श्रेष्ठले बताइन्। उनले कविताको अवस्था हालसम्म पत्ता नलागेकाले कसैले अपहरण गरी बेपत्ता बनाएको हुनसक्ने आशंका गरेकी छन्। विद्यालयमै अध्ययनरत साथीसँग धरान १५ को महादेव चोक र बगरकोटमा देखिएकी उनी अहिलेसम्म कहाँ गइन भनेर एकिन हुन सकेको छैन् । परिवारले उनका साथीलाई समेत अनुसन्धानको दायरामा ल्याएर कविताको खोजी गरिदिन प्रहरी समक्ष अनुरोध गरेको छ । इलाका प्रहरी कार्यालय धरानका डीएसपी ज्ञानेन्द्र बस्नेतले कविताको खोजीका लागि प्रहरी परिचालन गरेको बताए ।
मुख्यमन्त्री राई राहत लिएर पुगे ताप्लेजुङ,"विराटनगर : ताप्लेजुङको मेरिङदेन ३ दोभानका आगलागी पीडितलाई प्रदेश सरकारले राहत सामग्री उपलब्ध गराएको छ। बिहीबार आगलागी बस्तीमा पुगेर प्रदेश १ का मुख्यमन्त्री शेरधन राईले राहत सामग्री उपलब्ध गराउनुका साथै पीडितलाई थप राहत प्याकेजसमेत घोषणा गरेका छन्। आगलागी पीडित परिवारलाई प्रदेश सरकारले प्रति परिवार ५० हजार नगद उपलब्ध गराउने मुख्यमन्त्री राईले दोभान बस्तीमा पुगेर बताए। त्यस्तै डेराभाडामा बस्दै आएका परिवारलाई प्रति परिवार ३० हजार नगद उपलब्ध गराउने मुख्यमन्त्री राईले जानकारी दिए। आगलागी पीडितहरुको अवस्था बुझ्न घटनास्थल पुगेका मुख्यमन्त्री राईले पीडितको माग अनुसार ग्यास सिलिन्डर, चुह्लो र प्रेसर कुकरसमेत उपलब्ध गराउने जानकारी दिए। मुख्यमन्त्री राईले संघीय सरकारसँग समन्वय गरेर पीडित परिवारलाई थप सहयोग गर्न प्रदेश सरकार लागि परेको बताए। प्रदेश सरकारका तर्फबाट पीडित परिवारलाई तत्कालका लागि १८ सय किलो चामल, २ सय ५० किलो दाल, नुन, तेल लगायतका खाद्यान्न र म्याट्रेस लगायतका सामग्री मुख्यमन्त्री राईले पिडित परिवारलाई हस्तान्तरण गरेका छन्। आगलागीमा परी घाइते भएका मेरिङदेन३ दोभानका भोला पौडेललाई मुख्यमन्त्री राईको टोलीले थप उपचारका लागि काठमाडौं पठाएको छ। मुख्यमन्त्री राईका साथमा आन्तरिक मामिला तथा कानुनमन्त्री हिक्मतकुमार कार्की, प्रदेशसभा सभा सदस्य टंक आङबुहाङ, प्रताप प्रकाश हाङगाम लगायत आगलागी बस्ती बिहीबार पुगेका हुन्।"
वाग्मती नदीको सतह बढ्न सक्ने : सजग रहन अपील,"काठमाडौं : मेलम्ची खानेपानी विकास समितिले सुरुङ परीक्षणका क्रममा वाग्मतीमा नदीमा पानीको सतह घटबढ हुनसक्ने जनाउँदै सजग रहन स्थानीयवासीलाई अपील गरेको छ। यही फागुन १० गतेदेखि सुरुङ परीक्षणका लागि पानी पठाइएकामा छिट्टै सुन्दरीजल आइपुग्ने र पानीको केही परिमाण सिधैँ वाग्मतीमा जाने समितिले जनाएको छ। पानीको परिमाण एकै पटक बढ्न सक्ने भएकाले सजग रहन भनिएको समितिका सूचना अधिकारी राजेन्द्रप्रसाद पन्तले बताए। उनले भने, 'एक दुई दिनभित्रै सुन्दरीजलसम्म पानी आइपुग्ने भएकाले सजग रहन सुन्दरीजलदेखि बल्खुसम्म नै माइकिङ हुनेछ।' झण्डै दुई दशक पहिले निर्माण सुरु भएको आयोजनाका मुख्य पूर्वाधारका रुपमा रहेको सुरुङको निर्माण गत वर्ष सकिएको थियो। निर्माण सकिएसँगै समितिले गत वर्ष असारमा सुरुङ परीक्षण गरेको थियो। सो परीक्षणका क्रममा ढोका खुल्दा दुर्घटना भएको थियो। मानवीय क्षतिसमेत भएको दुर्घटनापछि समितिले त्यहाँ रहेको त्रुटि सच्याएर पुनः परीक्षण गरेको हो। परीक्षण सकिएर सुरुङमा ठूला समस्या नभएको पाइएमा आगामी महिनाभित्रै काठमाडौँ उपत्यकाको पानी वितरण गर्ने प्रणालीमा पानी पठाइनेछ। राष्ट्रिय गौरबको सो आयोजना लामो प्रतिक्षापछि सम्पन्न भएकाले पनि यसले उपत्यकावासीमा आशा जगाएको छ। पानी नियमित वितरण सुरु भएपछि उपत्यकाको खानेपानीको समस्या समाधान हुने विश्वास गरिएको छ। सुरुङ, हेडवर्क र दुई पानी प्रशोधन केन्द्र निर्माण आयोजनाले गरेको हो। पानी वितरणका लागि आवश्यक संरचनाको निर्माण आयोजना कार्यन्वयन निर्देशनालयले गरेको छ भने वितरणको काम काठमाडौँ उपत्यका खानेपानी लिमिटेडले गर्नेछ।"
"२४ घन्टामा थप १०७ जनामा कोरोना संक्रमण, ७८ डिस्चार्ज",काठमाडौं : पछिल्लो २४ घण्टामा थप १०७ जनामा कोरोना भाइरस (कोभिड१९) संक्रमण देखिएको छ। ३७ महिला र ७० पुरुष संक्रमित भएको स्वास्थ्य तथा जनसंख्या मन्त्रालयले जनाएको छ। ५५ सय ३६ स्वाब नमूना परीक्षण गराउँदा १०७ जनामा कोरोना संक्रमण देखिएको हो। यो सहित कोरोना संक्रमितको संख्या २ लाख ७४ हजार ४८८ पुगेको छ। यस्तै बिहीबार थप ७८ जना डिस्चार्ज भएका छन्। योसहित हालसम्म कोरोना जित्नेको संख्या २ लाख ७० हजार ६८६ पुगेको स्वास्थ्य मन्त्रालयले जनाएको छ। मन्त्रालयका अनुसार निको हुनेको दर ९८६ प्रतिशत हो। देशभर सक्रिय संक्रमितको संख्या भने ७९५ रहेको छ। अहिलेसम्म कोरोनाबाट मृत्यु हुनेको संख्या ३ हजार १० पुगेको मन्त्रालयले जनाएको छ। बिहीबार कोरोनाबाट कसैको पनि मृत्यु भएको छैन। यस्तै अहिले ५७ जना क्वारेन्टिन र ७९५ जना आइसोलेसनमा रहेको मन्त्रालयले जनाएको छ।
"अपराधिक घटना परिवार र आफन्तबाटै, मदिरा मुख्य कारण","बैतडी : केही आपराधिक घटना परिवार र आफन्तबाटै हुने गरेको छ । जिल्ला प्रहरी कार्यालयले पाटन र मैलौली नगरपालिकामा आयोजित छुट्टैछुट्टै कार्यक्रममा 'नागरिक सुनुवाई' कार्यक्रममा प्रहरीले यस्तो जानकारी दिएको हो । प्रहरी नायब उपरीक्षक नारायणप्रसाद अधिकारीले नागरिकका गुनासो सुन्ने र शान्तिसुरक्षा कायम गर्न थप के कुरा गर्नुपर्छ भनेर कार्याक्रम आयोजना गरिएको जानकारी दिए। उनले भने, 'हामीले आयोजना गरेको कार्यक्रममा उपस्थित व्यक्तिले नै परिवार र आफन्तबाटै जोगिन गाह्रो भएको बताउँदै आएका छन् ।' जिल्ला प्रहरी कार्यालयका अनुसार यही फागुन १८ गते मात्रै जिल्लाको पञ्चेश्वर गाउँपालिका ५ का राजबहादुर चन्दले आफ्ना तीन महिने छोराको हत्या गर्नुका साथै बुबाआमा, श्रीमती र भाइलाई कुटपिटको गरेको घटना भएको थियो । यसका साथै गत माघ अन्तिम सातातिर जिल्लाको पुर्चौडी नगरपालिकामा बुबाले आफ्नी छोरीलाई गोली हानी हत्याको घटना र गत माघ २१ गते दोगडाकेदार गाउँपालिका ७ चडेपानीकी १७ वर्षीया भागरथी भट्टको बलात्कारपछि हत्याको घटनामा भाइ नातापर्ने दिनेश भट्टको संलग्नताको आरोप लागेको छ । ती केही आपराधिक घटना परिवार र आफन्तबाटै भएको जनाइएको छ । प्रनाउ अधिकारीले भने,'घरपरिवारबाटै हिंसा र आपराधिक घटना हुन थालेपछि प्रहरीलाई सुरक्षा चुनौती बढेको छ ।' मदिरा मुख्य कारण बैतडीका भएका आपराधिक घटना हुनुमा मदिरा सेवन मुख्य कारण देखिएको छ । नागरिक सुनुवाइ कार्यक्रममा सहभागी प्रमुख जिल्ला अधिकारी मोहनराज जोशीले मदिरा सेवन गरेकै कारण हिंसा र आपराधिक घटना बढी हुनेगरेका छन् । उनले भने, 'नब्बेप्रतिशत आपराधिक घटना मदिरा सेवनका कारण हुने देखिएका छन्।' दैनिक उपभोग्य तथा खाद्यान्न पाइने पसलमासमेत मदिरा बिक्री हुने गरेको स्थानीयवासीले गुनासो गरेका थिए । मदिरा बिक्रीवितरण तथा सेवन रोकथाम तथा नियन्त्रण गर्नका लागि स्थानीय तहको महत्वपूर्ण भूमिका हुने प्रहरीको जोड छ । चेतनाको कमीका कारणले पनि आपराधिक घटना बढिरहेका प्रहरीले जनाएको छ । चेतना अभावको कमीले पनि आपराधिक घटना हुने गरेका प्रहरी उनले बताए। उनले भने, 'चेतनाको अभावले यस्ता घटना बढेका देखिन्छन् ।' अन्य सहभागीले युवापीढिका लागि मनोपरामर्श जस्ता कार्यक्रम सञ्चालन गर्नुपर्ने, टोलटोलमा हुने गरेका जुवातास र अवैध मदिरा विक्री वितरण तथा सेवनलाई न्यूनीकरण गर्नुपर्ने सुझाव दिए। जिल्लाका सबै स्थानीय तहमा प्रहरी नागरिक सुनुवाइ गर्ने कार्यक्रम रहेको छ । हालसम्म पाटन र मेलौली नगरपालिकामा सम्पन्न भइसकेको छ । बाँकी रहेका अन्य स्थानीय तहमा पनि केही दिनमै निरन्तर रुपमा कार्यक्रम सञ्चालन गरिने प्रहरीले जनाएको छ । रासस"
विद्यालयलाई बालमैत्री बनाउन १५ लाख सहयोग,"सुर्खेत : जिल्लाका सामुदायिक विद्यालयलार्य बालमैत्री बनाउने अभियान थालिएको छ । सुरक्षित विद्यालय निर्माण गर्दै बालबालिकाको सिकाइ दर बढाउन यो अभियान थालिएको हो । यसका लागि विद्यालयमा आवश्यक पूर्वाधार विकास गरिएको छ । बालमैत्री विद्यालय बनाउन जिल्लाका १२ वटा विद्यालयलाई १५ लाख रुपैयाँ वरावरको सहयोग प्रदान गरिएको छ । भिएसओ नेपालको सहयोगमा आसमान नेपालले जिल्लाका पाँच वटा पालीकामा रहेका विभिन्न १२ वटा विद्यालयलाई आर्थिक सहयोग उपलब्ध गराएको हो । उक्त रकमबाट विद्यालयहरुले भौतिक सुधार गरेका छन् । विद्यालयहरुसँग सम्झौता गरेर काम अगाडि बढाइएको भिएसओ नेपालका राष्ट्रिय स्यंमसेवक जेसन तामाङले जानकारी दिए । सहयोग रकमबाट सम्बन्धित विद्यालयहरुमा शौचालयको मर्मत तथा पुनर्निर्माण, सुरक्षित खानेपानीको धारा निर्माण, छात्राहरु महिनावारी हुँदा आराम गर्ने कक्ष निर्माण, स्यानेटरी प्याड डिस्पोज निर्माण, वालवालीकामैत्री कक्षा कोठाको मर्मत तथा व्यवस्थापन लगायतका काम गरिएका छन् । यसबाट विद्यालयमा अध्ययन गर्ने छात्रछात्राले विद्यालयमा रहँदा सुरक्षित रुपमा सिकाइ गर्न सक्ने अपेक्षा गरिएको छ । भेरी माध्यमिक विद्यालय रानीघाटका प्रधानाध्यापक रन्तवहादुर वुढाले सहयोग रकमबाट सुरक्षित शौचालय निर्माण गरिएको र यसले विद्यार्थीलाई सहज भएको बताए । सुरक्षित सिकाइ परियोजनाले सहयोग गरेपछि शौचालय प्रयोगमा ल्याइएको उनको भनाइ छ । विद्यालयसँग स्रोत नहुँदा लामो समयसम्म समस्या भोग्नु परेको उनले सुनाए । सहयोग रकम पाएपछि अन्य विद्यालयले पनि सुरक्षित सिकाइका लागि काम गरेका हुन् । हाल सुरक्षित सिकाइ परियोजनाले विद्यालयमा मर्मत संहारका कार्यसहित अभिभावक सचेतना, वालवालिकाहरुका लागि सुरक्षित विद्यालय निर्माणका लागि आत्मरक्षा तालिम, वालविवाह सम्वन्धी सचेतना लगायतका कार्य गर्दै आएको सोही परियोजनाका अधिकृत जानकी घर्तीले बताइन् । सामुदायिक विद्यालयमा बालबालिकाहरुले शौचालय मर्मत जीर्ण बनेको, पानी नहुनु, शौचालय सफाइ नहुनु, विद्यालयमा खानेपानीको समस्या भएको बारम्बार गुनासो गरेपछि त्यसको समाधानका लागि परियोजनाले सहयोग उपलब्ध गराएको हो । हाल शौचालय मर्मत र विद्यालयमा खानेपानी उपलब्ध भएपछि परियोजना संचालन भएका विद्यालयका पाँच हजारभन्दा धेरै विद्यार्थी लाभान्वित भएका छन् । साथै परियोजनाले अब महिनावारीको बेलामा छात्राहरुलाई समस्या नहोस् भन्नका लागि ६ लाख वरावरको सुरक्षित आरामकक्ष निर्माणको योजना रहेको जनाएको छ । जनक मावि गमखोलाका छात्रा ताजगी हामालले विद्यालयमा खानेपानीको धारा निर्माण भएपछि आफुहरुलाई सहज भएको बताइन् ।"
सीमा क्षेत्रमा प्रहरी र तस्कर समूहबीच भिडन्त : एक भारतीयको मृत्यु,"धनगढी : कञ्चनपुर बेलौरी नगरपालिका वडा नम्बर ७ स्थित नेपालभारतको सीमा क्षेत्र कालीपुल नजिक नेपाल प्रहरी र भारतीय तस्करको समूहबीच भिडन्त हुँदा एकजना भारतीय तस्करको मृत्यु भएको छ। नक्कली मुद्रा छाप्ने मेसिन सहितका सामग्री नेपाल भित्र्याइरहेको भन्ने सूचनाको आधारमा चेकजाँच गर्न खटिएको नेपाल प्रहरीको टोली र भारतीय तस्करबीच बिहीबार साँझ गोली हानाहान हुँदा भारतको पिलिभित बस्ने ३२ वर्षीय गोविन्द सिंहको मृत्यु भएको जिल्ला प्रहरी कार्यालय कञ्चनपुरका प्रहरी प्रवक्ता एवं प्रहरी नायव उपरीक्षक अमरबहादुर थापा क्षेत्रीले जानकारी दिए। सादा पोशाकमा खटिएको नेपाल प्रहरीको टोलीले तस्करबाट नक्कली मुद्रा छाप्न प्रयोग गरिने मेसिन सहितको झोला नियन्त्रणमा लिने क्रममा भारतीय तस्करको समूहले गोली र धारिलो हतियार प्रहार गर्दा एकजना नेपाल प्रहरीका जवानसमेत घाइते भएको इलाका प्रहरी कार्यालय बेलौरीका प्रहरी निरीक्षक कमलकुमार खड्काले जानकारी दिए। त्यसक्रममा जवाफी फाइरिङ गर्दा घाइते भएका भारतीय तस्कर गोविन्द सिंहको बेलौरीस्थित ईशान मेमोरियल अस्पतालमा पुर्याउँदा मृत्यु भएको हो। मृतकको शव श्रीपुर प्राथमिक स्वास्थ्य केन्द्र बेलौरीमा राखिएको छ। तस्कर समूहमा रहेका अन्य ३ जना फरार रहेको प्रहरीले जनाएको छ। तस्कररुको समूहबाट बरामद गरेको झोलामा नक्कली मुद्रा छाप्ने मेसिन, सादा कागज, कागज काट्न प्रयोग हुने कटर, सलाई, सेलटेप, रुलर, पाउडर र लागुऔषध खैरो हिरोइन जस्तो देखिने धुलो पद्दार्थ समेत फेला परेको छ। घटनाबारे थप अनुसन्धान भइरहेको कञ्चनपुर प्रहरीले जनाएको छ।"
भक्तपुरमा गुठी संस्थानको भवन बन्ने बाटो खुल्यो,"भक्तपुर : भक्तपुरमा गुठी संस्थान शाखा कार्यालय भक्तपुरको भवन बन्ने बाटो खुलेको छ । भक्तपुर नगरपालिकाले भक्तपुर दरबार क्षेत्रमा गुठीलाई पुरानै शैलीमा भवन बनाउन दिने निर्णय गरेको हो । पुरातत्व विभागले ३५ फिटसम्मको भवन बनाउन स्वीकृति दिए पनि भक्तपुर नपाले नक्सापास रोकेको थियो । भक्तपुर नपाले पुरानै शैलीमा भवन पुनर्निर्माण गर्न दिने निर्णय दिएसँगै गुठी भवन बन्ने बाटो खुलेको हो । विसं १८९० र १९९० सालको भूकम्पले भत्काउनुअघि उक्त भवन ३५ फिटभन्दा अग्लो रहेको थियो । गुठी संस्थान रहेको उक्त भवनको छानामा गुम्बज शैलीको दिगुतलेजु मन्दिर रहेको संस्कृतिकर्मी विनोदराज शर्मा बताउँछन् । उनले उक्त मन्दिरको सीधै मुनि भूईतलामा दक्षिणामूर्तिको समेत मन्दिर रहेको बताए । जुन भवन भत्काइएपछि दक्षिणामूर्तिको ढुंगे मूर्ति सामुन्ने रहेको सिलु महादेव (फसी देगः) मन्दिरमा राखिएको थियो । हाल उक्त मूर्ति भक्तपुर दरबार क्षेत्रस्थित राष्ट्रिय कला संग्रहालयमा सुरक्षित रहेको संग्रहालय प्रमुख अरुणा नकर्मीले जानकारी दिइन् । पुरातत्व विभागअन्तर्गत भक्तपुरमा रहेको स्मारक संरक्षण तथा दरबार हेरचाह कार्यालयकी प्रमुखसमेत रहेकी नकर्मीले विभागमा गुठी संस्थानले पुरानै भवनको पुनर्निर्माणको सट्टा नयाँ भवन निर्माण गर्ने भनी नक्सा पेस गरेको बताइन् । स्मारकले निर्माण सामग्री भण्डारण गर्दै आएको भक्तपुर गुठीको भक्तपुर दरबार क्षेत्रस्थित जग्गा।तस्बिर : ईश्वरकाजी खाइजू गुठी संस्थानले नयाँ निर्माण भनेर नक्सा पेस गरेपछि पुरातत्व विभागले ३५ फिटभन्दा अग्लो नबनाउन भनेको हो, उनले भनिन्, सम्पदा क्षेत्रमा ३५ फिटभन्दा अग्लो घर तथा भवन बनाउन पाइँदैन । तर गुठी बसेको पुरानो भवन सम्पदा नै हो । त्यसैले सम्पदा पुनर्निर्माण गर्न उचाइको हदबन्दी लाग्दैन । प्राचीन स्मारक संरक्षण ऐन २०१३ अनुसार सम्पदा क्षेत्रमा ३५ फिटभन्दा अग्लो घर तथा भवन बनाउन पाइँदैन । तर मठमन्दिरलगायत सम्पदा पुनर्निर्माण गर्न उक्त ऐन आकर्षित हुँदैन । गुठी भवन पुनर्निर्माण गर्ने सम्बन्धमा भक्तपुर नपामा बुधबार भएको बैठकमा सहभागी प्रमुख नकर्मीले गुठी भवन सम्पदा नै भएकाले पुरानै शैलीमा बनाउनुपर्नेमा जोड दिइन् । पुरानै शैलीको नक्सा बनाएर पुरातत्व विभागमा स्पष्टताका साथ प्रस्तुत गर्नुपर्नेमा जोड दिँदै उनले उक्त नक्सा पास प्रक्रिया अगाडि बढाउन आफूले सहयोग गर्ने वचन दिइन् । बैठकमा भक्तपुर नपाका प्रमुख सुनिल प्रजापतिले प्राप्त ऐतिहासिक प्रमाण र तथ्यको आधारमा गुठी संस्थान कार्यालयको भवन पुरानै शैलीमा पुनर्निर्माण हुनुपर्नेमा जोड दिए । बेलायती कलाकार वल्डफिल्डले १९१० सालमा स्थलगत भ्रमणपछि कोरेको एक चित्रमा भक्तपुर दरबार क्षेत्रस्थित फसी देगः, दक्षिणामूर्ति र भक्तपुरको दिगु तलेजु रहेको गुठीको भवन स्पष्ट देखिन्छ । उक्त चित्रको आधारमा पनि गुठी संस्थान बसेको भवन मल्लकालीन रहेको पुष्टि हुन्छ । पुरातत्व विभागले पुरानो साबिक भवनभन्दा एकतला कम ३५ फिटको मात्रै नक्सा स्वीकृत गरेपछि नगरपालिकाले त्यसलाई अस्वीकार गर्दै आएको उनको भनाइ थियो । प्रमुख प्रजापतिले साविकबमोजिम नक्सा परिमार्जन गर्न नगरपालिकाले पटकपटक पुरातत्व विभागमा फिर्ता पठाउँदा पनि सुनुवाइ नभएको गुनासो गरे । पुरातत्व विभागले नक्सा सच्याउन नमानेपछि सरोकारवालाहरुसँग बैठक बसी उक्त भवन पुरानै शैलीमा बनाउन सबैको सहमति लिइएको प्रमुख प्रजापतिले जानकारी दिए । गुठी संस्थान भक्तपुर शाखाका प्रमुख आनन्दप्रसाद कर्माचार्यले पनि भवन पुरानै शैलीमा बनाउने सहमति भएको स्पष्ट पारे । उनले आफू भक्तपुर आउनुअघि नै भवनको नक्सा डिजाइन गरी भक्तपुर नपा र पुरातत्व विभागमा पेश गरिएको बताए । म भक्तपुर आउनुअघि नै भवनको नक्सा डिजाइन भक्तपुर नपा र पुरातत्व विभागमा पेस गरिएको थियो, उनले भने, विभागले पास गरे पनि भक्तपुर नपाबाट सम्पदा क्षेत्रको भवन पुरानै शैलीमा बन्नुपर्ने भन्दै नयाँ नक्सा बनाउन भन्दै आएको थियो ।कर्माचार्यअघि भक्तपुर गुठीको प्रमुख रहेका हरिप्रसाद सुवेदीले उक्त नक्सा तयार गरी विभाग र नपामा पेस गरिएको थियो । अहिले भक्तपुर नपाले भनेजस्तै पुरानै शैलीमा गुठी भवन बनाउने बाटो खुलेको कर्माचार्यले सुनाए ।पुरानै शैलीमा गुठी भवन भन्ने बाटो खुलेको छ, उनले भने, पुरानै शैलीअनुसार नक्सा तयार गर्छौं । नक्सापास भएपछि बजेट व्यवस्था गरी भवन निर्माण प्रक्रिया अघि बढाउँछौं । भक्तपुर दरबार क्षेत्रस्थित ८ आना ३ पैसा क्षेत्रफलमा गुठीको मल्लकालीन भवन रहेको थियो । भवनको छानामा दिगु तलेजुको गुम्बज शैलीको मन्दिर र भूईतलामा दक्षिणामूर्तिको मन्दिर रहेको उक्त भवनलाई १८९० र १९९० सालको भूकम्पले क्षति पुर्याएको संस्कृतिकर्मी शर्माले जानकारी दिए । भूकम्पले क्षति पुयाए पनि बाँकी भवनलाई मर्मत सम्भार गरेर प्रयोगमा ल्याइएको देखिन्छ । उक्त भवनमा शाह तथा राणाकालमा छेंभडेल अड्डा राखिएको अर्का संस्कृतिकर्मी ओमप्रसाद धौभडेलले जनानकारी दिए ।२००७ सालपछि नेपालमा प्रजातन्त्र आएलगत्तै उक्त भवनमा तहसीलदार कार्यालय राखिएको थियो, उनले भने, पञ्चायतकालमा आएर उक्त भवनमा गुठी संस्थानको भक्तपुर शाखा कार्यालय राखिएको थियो । विसं २०४५ सालको भूकम्पले उक्त भवनमा थप क्षति पुर्याएपछि २०४८ सालमा उक्त भवनबाट गुठी कार्यालय निजी भवनमा भाडामा बस्न पुगेको थियो । विस २०४८ सालमा कार्यालय हटेपछि भवन पुनर्निर्माण गर्न भनी जगैसम्म भवन भत्काइएको गुठी संस्थान भक्तपुरले जनाएको छ । गुठीले भवन नबनाउँदा उक्त खाली जग्गामा अहिले स्मारक संरक्षण तथा दरबार हेरचाह कार्यालयले अस्थायी संरचना बनाएर सम्पदा पुनर्निर्माणका लागि आवश्यक निर्माण सामग्री भण्डारण गर्दै आएको छ ।"
गोंगबु हत्या काण्ड : मुडभरीलाई आजीवन जेल,"काठमाडौं : गोंगबुमा एक पुरुषलाई आफ्नो कोठामा डाकेर क्रूरतापूर्वक हत्या गरेको अभियोगमा मुद्दा चलाइएकी चितवनकी कल्पना मुडभरी पौडेललाई आजीवन कारावासको फैसला भएको छ । काठमाडौं जिल्ला अदालतका न्यायाधीश राजेन्द्र अधिकारीको इजलासले बुधबार उक्त ठहर गरेको हो । टोखा नगरपालिका१० गोंगबु स्वर्गद्वारी टोलमा साउन २५ गते दाङका कृष्णबहादुर बोहराको हत्या अभियोगमा ३७ वर्षीया मुडभरी र उनकी छोरीविरुद्ध कर्तव्य ज्यान मुद्दा दायर भएको थियो । अदालतले मुडभरीकी नाबालिका छोरीलाई भने निर्दोष ठहर गरेको छ । जिल्ला सरकारी वकिलको कार्यालयले प्रहरी अनुसन्धानअनुरूप मुलुकी अपराध संहिता २०७४ कोे दफा १७७ (२) बमोजिम जघन्य अपराध रहेको दाबीसहित मुडभरीलाई आजीवन कारावासको मागसहित मुद्दा दायर भएको थियो । उनकी छोरीलाई भने हत्या प्रकरणमा मतियारको आरोप थियो । मुडभरीलाई अदालतले यसअघि पुर्पक्षका लागि थुनामा राख्न आदेश दिएको थियो । उनीविरुद्ध बोहरालाई पाहुनाका रूपमा कोठामा डाकी दहीमा विषादी मिसाएर खुवाएको, बेहोस भएपछि गुप्तांगमा ह्याम्मर प्रहार गरेको, शरीरका अंग खुकुरीले काटेको तथा लगेजमा पोको पारेर सडकमा फालेर फरार भएको प्रहरीको दाबी थियो । गोंगबुमा बीभत्स हत्या गोंगबु हत्या प्रकरण : चितवनबाट एक महिला पक्राउ गोंगबु हत्या प्रकरण : फेसबुकबाट अश्लील तस्बिर सार्वजनिक गरेपछि हत्या गोंगबु हत्या : यसरी पर्दाफास भयो रहस्य गोंगबु हत्या प्रकरण : फेसबुकको प्रेम, हत्यासम्म गोंगबु हत्या काण्ड : कल्पनालाई पुर्पक्षका लागि थुनामा पठाउन आदेश"
"पश्चिमी वायुको प्रभाव, हल्का वर्षाको सम्भावना",काठमाडौं : पश्चिमी वायुको प्रभावले बिहीबार देशको पहाडी भागमा आंशिकदेखि सामान्य बदली रही केही स्थानमा हल्का वर्षा हुने भएको छ । पश्चिमी वायुको आंशिक प्रभावले देशको पहाडी भागमा आंशिकदेखि सामान्य बदली रही पहाडी भूभागको एकदुई स्थानमा हल्का वर्षाको सम्भावना रहेको मौसमविद् राजु प्रधानाङले जानकारी दिए। उनका अनुसार उक्त प्रणालीको प्रभाव शनिबारसम्म रहने छ । हाल देशको प्रदेश नं १ र गण्डकी प्रदेशका पहाडी भागमा आंशिकदेखि सामान्य बदली रहेको छ भने बाँकी प्रदेशका पहाडी भागमा आंशिक बदली रहेको छ । दिउँसो देशको पहाडी भागमा आंशिकदेखि सामान्य बदली रहनुका साथै पहाडी भागको एकदुई स्थानमा हल्का वर्षाको सम्भावना रहेको बताइएको छ । शुक्रबार देशको पहाडी भागमा आंशिकदेखि सामान्य बदली रही बाँकी भागमा मौसम सामान्यतया सफा रहने छ । मौसम पूर्वानुमान महाशाखाको पछिल्लो विवरण अनुसार आज काठमाडौँ उपत्यकाको न्यूनतम तापक्रम आठ दशमलव शून्य डिग्री र अधिकतम तापक्रम २४ दशमलव ९ डिग्री सेल्सियस रहेको छ । त्यस्तै आज सबै भन्दा कम जुम्लाको न्यूनतम तापक्रम शून्य दशमलव एक डिग्री सेल्सियस रहेको छ ।
पूर्वप्रधानन्यायाधीश सिंहको निधन,"काठमाडौं : पूर्वप्रधानन्यायाधीश सुरेन्द्रप्रसाद सिंहको ९० वर्षको उमेरमा मंगलबार साँझ निधन भएको छ। सिंहको निधनको शोकमा बुधबार सर्वोच्च अदालतमा मुद्दाको सुनुवाइ स्थगन गरिएको थियो। प्रधानन्यायाधीश चोलेन्द्रशमशेर राणा र सर्वोच्चका न्यायाधीश संलग्न सर्वोच्चको बुधबार बसेको फुलकोर्ट बैठकले सिंहको निधनमा शोक मनाउन बिहीबार मुलुकभरका सबै अदालत तथा न्यायाधीकरण बन्द गर्ने निर्णय गरेको छ। सर्वोच्चले बुधबार प्रेस विज्ञप्ति जारी गर्दै सिंहको निधनले सच्चा राष्ट्रप्रेमी र न्यायिक व्यक्तित्व गुमाएको जनाएको छ। यस्तै सिंह संविधान, कानुन र न्यायका मर्मज्ञ, आदर्श व्यक्ति रहेको, उनको योगदान भावी पुस्ताका लागि सदैव प्रेरणादायी र मार्गदर्शक रहने विज्ञप्तिमा जनाइएको छ। सर्वोच्चले दिवंगत आत्माको चिरशान्तिको कामना गर्दै शोकाकुल परिवारजनमा समवेदना व्यक्त गरेको छ। सिंह २०५२ असोज १० देखि २०५३ फागुन ३ गतेसम्म प्रधानन्यायाधीश बनेका थिए। झन्डै चार दशक न्याय सेवामा रहेका सिंह १७ महिना प्रधानन्यायाधीश बनेका थिए।"
बागमती सफाइ पशुपति क्षेत्र केन्द्रित,"काठमाडौं : महाशिवरात्रिमा पशुपति क्षेत्रमा आउने भक्तजनलाई स्वच्छ वातावरण दिने उद्देश्यले फागुन २२ र २९ गतेको बागमती सफाइ महाअभियान पशुपति क्षेत्रमा केन्द्रित हुने भएको छ। बागमती सफाइ महाअभियानको बुधबारको बैठकले महाशिवरात्रिअघि र पछिका दुई शनिबार क्रमशः ४०८ औँ र ४०९ औँ हप्ताका कार्यक्रम पशुपति क्षेत्र केन्द्रित गरी गर्ने निर्णय गरेको हो। महाशिवरात्रिमा पशुपतिनाथ मन्दिरमा देश विदेशबाट लाखौँ भक्तजन आउने पर्वअघि र पछिका दुवै शनिबारको सफाइ महाअभियान पशुपति क्षेत्र केन्द्रित गरी गर्न लागिएको सफाइ अभियानकर्मी किशोरसिंह शाहीले जानकारी दिए। दुवै कार्यक्रम पशुपति क्षेत्रको सूर्यघाटबाट आर्यघाटको बाँधसम्म सफाइ गर्ने गरी तय गरिएको छ। बैठकमा नेपाल सरकारका पूर्वमुख्यसचिव लीलामणि पौडेललगायत अभियानकर्मीको सहभागिता थियो। अधिकार सम्पन्न बागमती सभ्यता एकीकृत विकास समितिलाई महाशिवरात्रिमा भक्तजनलाई स्नान गर्न स्वच्छ पानी व्यवस्था गरिदिन अनुरोध गर्ने निर्णय पनि बैठकले गरेको उनले सुनाए। विसं २०७० जेठ ५ गतेदेखि शुरु भएको वाग्मती सफाइ महाअभियान सात वर्षदेखि निरन्तर जारी छ। जाडो, गर्मी, चाडपर्व, भूकम्प, नाकाबन्दी, कोरोना भाइरसको महामारीलगायत प्रतिकूल अवस्थामा पनि अभियानकर्मीले सहजै वाग्मती सफाइ गर्दै आएका छन्। बागमती सफाइ महाअभियान शुरु भएपछि उपत्यकामा यसका सहायक नदीसहित चक्रपथ विभिन्न खण्ड, महत्वपूर्ण सांस्कृतिकस्थलमा पनि सफाइ अभियान शुरु भएको छ। बागमतीको पनि गुह्येश्वरीमाथिको खण्ड, तिलगङ्गा, सुन्दरीघाटलगायत स्थानमा पनि छुट्टाछुट्टै सफाइ अभियान चलिरहेको छ। बागमती नदी किनारका विभिन्न पुरातात्विक, धार्मिक, सांस्कृतिक र पौराणिक दृष्टिले महत्वपूर्णस्थलमा विशेष मेला, पर्व, जात्रा परेका बेला सफाइ महाअभियान त्यहीँ केन्द्रित हुने गरेको छ। यसैले महाशिवरात्रिअघि र पछिका सफाइ महाअभियान पशुपति क्षेत्र केन्द्रित गर्न लागिएको हो।"
ताप्लेजुङ आगलागी : पुनःस्थापनाको चिन्ता,"ताप्लेजुङ : दोभान बजारमा मंगलबार भएको आगलागीमा राजेन्द्र पौडेलका सात घर जले। चार घरमा गोदाम र तीन घरमा पसल थिए। सबै खरानी भए। उनलाई कसरी घर बनाउने र व्यवसाय सुरु गर्ने भन्ने चिन्ता छ। हामी परिवार सबै मिलेर व्यावसाय सञ्चालन गरिहेका थियौं, पौडेलले भने, हालसम्म दुःख गरेर, एक पेट खाएर जोडेको सम्पत्तिका नाममा यत्ति नै थियो, सकियो। राज्यले कम्तीमा बस्ने टहरो बनाउने रकम र सहुलियत ऋण मात्रै भए पनि ठूलो सहयोग पुग्ने पौडेल बताउँछन्। मिक्वाखोला, मेरिङ्देन, मैवाखोला, आठराई त्रिवेणी र फुङलिङ नगरपालिकाको तल्लो क्षेत्रको किनमेलको केन्द्रको रूपमा रहेको दोभानका व्यवसायीको अवस्था पौडेलको जस्तै छ। आगलागीमा ५० घर जल्दा ६२ परिवार विस्थापित भएका छन्। क्षतिको विवरण बुधबार बेलुकासम्ममा आइसकेको छैन। आगोमा करोडौं मूल्यबराबरको खाद्यान्न र अलैंची नष्ट भएको दोभान उद्योग वाणिज्य संघका सदस्य गंगाराम गुरागाईंले बताए। यकिन त पालिकाले विवरण निकालेपछि मात्रै भन्न सकिन्छ, उनले भने, चार स्थानीय तहका लागि कम्तीमा चार महिना पुग्ने खाद्यान्न र व्यवसायीले बिक्रीका लागि भेला गरेको सयौं मन अलैंची जल्यो। आगोबाट बचेको भागमा ससाना किराना पसल मात्रै छन्। ठूला व्यवसायीका खाद्यान्न, हार्डवेयर र लत्ताकपडाका होलसेल पसलमा क्षति पुगेको छ। अब स्थानीयले किनमेलका लागि सदरमुकाम फुङलिङ नै पुग्नुपर्ने स्थानीय नवीन गुरागाईं बताउँछन्। पीडितलाई अहिले स्थानीय र आफन्तकोमा व्यवस्थापन गरिएको गाउँपालिकाले जनाएको छ। धेरै पीडितहरूलाई बजारकै बचेका घरमा राखेका छौं, केही आफन्तकोमा बस्नु भएको छ, मेरिङ्देन गाउँपालिकाका प्रमुख गणेश चोङ्वाङ भन्छन्, तत्कालका लागि पालिकाले प्रतिपरिवार १५ हजार रुपैयाँ प्रदान गरेको छ। जिल्ला विपद् व्यवस्थापन समितिले प्रतिपरिवार १५ हजार रुपैयाँ प्रदान गर्ने निर्णय गरेको छ। क्षतिको विवरण आएपछि थप निर्णय गर्ने प्रमुख जिल्ला अधिकारी उमेश पाण्डे बताए। मेरिङ्देन गाउँपालिकाका प्रमुख प्रशासकीय अधिकृत डम्बर आङ्देम्बे नेतृत्वको समितिले क्षतिको विवरण संकलन गरिरहेको छ। गृहमन्त्रीलाई ज्ञापनपत्र अग्नि पीडितलाई दीर्घकालीन पुनःस्थापनाका लागि सहयोग उपलब्ध गराउन माग गर्दै गृहमन्त्री रामबहादुर थापा समक्ष बुधबार ज्ञापनपत्र बुझाइएको छ। काठमाडौंमा रहेका प्रतिनिधिसभा सदस्य योगेश भट्टराईको नेतृत्वको टोलीले ज्ञापनपत्र बुझाउँदै दीर्घकालीन पुनःस्थापनाका लागि भूकम्प पीडित सरह सहयोग गर्न माग गरेको छ। भट्टराईको संयोजकत्वमा दोभान बजार अग्निपीडित राहत तथा सहयोग समिति गठन गरिएको छ। पीडितलाई तत्काल राहत, आगलागीबाट हुने जोखिम र क्षति न्यूनीकरण गर्न दमकल तथा पानीट्यांकीको व्यवस्थापन र व्यवस्थित सहरी विकास आयोजना व्यवस्था गर्न माग गरिएको भट्टराईले जानकारी दिए। ज्ञापनपत्र बुझ्दै मन्त्री थापाले अग्निपीडितका लागि राहतको काम सुरु भइसकेको उल्लेख गर्दै आवासका लागि भूकम्प पीडित सरह रकम उपलब्ध गराउने प्रतिबद्धता जनाए। गृह मन्त्रालयले तत्काल प्रतिपरिवार १५ हजार रुपैयाँको दरले राहत रकम र कार्यविधि सच्याएर आवास निर्माणको लागि पाँच लाख रुपैयाँ उपलब्ध गराउने उनले टोलीलाई अवगत गराए। अग्नि पीडितका लागि ताप्लेजुङको प्रदेशसभा ख का सांसद टंक आङवुहाङले तीन लाख रुपैयाँ दिने बताएका छन्। दोभान बजारमा आगलागी : ४० घर जलेर नष्ट ताप्लेजुङको दोभान बजारमा भीषण आगलागी : ४७ घर जले, ७९ परिवार विस्थापित योगेश भट्टराईको संयोजकत्वमा आगलागी पीडित सहयोग समिति ताप्लेजुङमा फेरि ठूलो आगलागी"
दोभान बजारको आगलागीले ४० करोड क्षति,"ताप्लेजुङ : ताप्लेजुङको दोभान बजारमा भएको आगलागीका कारण करिब रु ४० करोड बराबरको क्षति भएको छ। क्षतिको आधिकारिक विवरण सङ्कलनका लागि मेरिङ्देन गाउँपालिकाका प्रमुख प्रशासकीय अधिकृत डम्बर आङ्देम्बेको संयोजकत्वमा गठित कार्यदलले रु ३९ करोड ८७ लाख ७४ हजार २९ बराबरको क्षति भएको विवरण तयार गरेको हो। आगलागीले पूर्णरूपमा घरसहित त्यहाँ रहेका पसल, अलैँची गोदाम, अन्य संरचनासमेत जलेर नष्ट हुँदा ठूलो परिमाणमा क्षति भएको हो। सबैभन्दा बढी नेपाल टेलिकमको टावरसहितका संरचना जल्दा रु एक करोड बराबरको क्षति भएको आङ्देम्बेले बताए। आगलागीले ठूलो परिमाणमा क्षति पुगेकाले क्षतिको विवरण तयार गर्न निकै समय लागेको थियो। आगलागीपछि क्षतिको विवरणमा जुटेको कार्यदलले गएको मध्यरातमा मात्र क्षतिको विवरण तयार गरेको थियो। मङ्गलबार भएको आगलागीबाट ४९ घर जलेर नष्ट भएका थिए। यसैबीच आगलागी क्षेत्रको अवलोकन र राहत वितरणका लागि प्रदेश १ का मुख्यमन्त्रीसहितको टोली आउने कार्यक्रम स्थगित भएको छ। यसअघि अहिले बिहान आउने कार्यक्रम तय भए पनि विराटनगरबाट स्थलमार्ग हुँदै पठाइएको राहत सामग्री आगलागी क्षेत्रमा पुगिनसकेकाले बिहान हुने अवलोकन तथा राहत वितरण कार्यक्रम स्थगित भएको मूख्यमन्त्री राईका प्रमुख स्वकीय सचिव नवराज राईले जानकारी दिए। उनका अनुसार राहत सामग्री आगलागी क्षेत्रमा पुगेपछि मात्रै मुख्यमन्त्रीको टोली आउने कार्यक्रम रहेको छ।"
