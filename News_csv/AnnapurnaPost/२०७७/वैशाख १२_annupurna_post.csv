शीर्षक,विवरण
लोकतन्त्रको अपमान,"दलीय व्यवस्थामा पार्टी जुट्नु या फुट्नु अनौठो होइन। तर हामीकहाँ आफैं फुट्ने भन्दा अरूले फुटाउने खेल हुन्छ। सत्तारुढ दलले अरूलाई फुटाएर आफू बलियो बन्ने खेल पनि नयाँ होइन। सत्तासँग शक्ति मात्र नभई भ्रष्टाचारबाट आर्जित पैसाको उन्मादी पनि हुन्छ। तिनीहरू त्यो अवैध धन पोख्ने ठाउँ खोजिरहेका हुन्छन्। लोकतन्त्र दिवसकै वरिपरि संवैधानिक मान्यताविपरीत अध्यादेश जारी गरी विपक्षी दलको विभाजनलाई सहज बनाउनु त्यसैको परिणति हो। २०५४ ताका एमाले विभाजनमा कांग्रेसको लगानी रहेको आरोपअभियोग खुब लाग्यो। सँगै एमालेले आफूलाई बलियो बनाउन नेपाल मजदुर किसान पार्टीका सांसद चोरेको अभियोग पनि लाग्यो। विभाजनकै खेलमा एमाले, कांग्रेस, राष्ट्रिय प्रजातन्त्र पार्टी र अरू साना दलहरू पनि परे। अरूले फुट्न उत्पे्रेरित गर्नेदेखि दलीय शीर्ष नेताकै दम्भ र अहंकारमा विभाजित हुन पुगेका छन्। त्यसअतिरिक्त सत्तामा पुग्ने र कमाउने एकमात्र ध्याउन्न का जनप्रतिनिधि र नेताहरूको दल त्याग पनि कुनै अनौठो विषय थिएन। सांसदहरू दल फेर्थे, मन्त्री बन्थे। संसदमा अविश्वास प्रस्ताव दर्ता भइसकेपछि सांसद अपहरण मा परेका अनगिन्ती प्रकरण आए। खासमा ती सांसद अपहरणमा परेका हुँदैनथे। उनीहरू आकर्षक प्रस्तावमा लोभिँदै अपहरण को नाटक मञ्चनभित्र पर्थे। नाटक सकिएपछि अपहृत पात्र मन्त्रीको झन्डा हल्लाउन पुग्थे या बेचिएबापत प्राप्त अनुचित रकमबाट बिलासी जीवनमा उक्लथे। संसदीय अभ्यासमा बग्रेल्ती त्यस्ता दृश्य कैद हुन पुगे। हाम्रो संसदीय अभिलेखमा सांसद अपहरणमा परेको र खरिद भएको नाराभाषण सुरक्षित छन्। २०५१ देखि २०५५ सम्मको त्रिशंकु संसद्कालमा प्रजातन्त्रलाई खिया लगाउन यस्ता अनगिन्ती विरुप दृश्य कारक भए। जसले प्रजातन्त्रकै हुर्मत काट्यो। त्यहीखाले दृश्य लोकतन्त्रकालमा पनि प्रदर्शन नभएको होइन। हो, उतिबेला दल बहुमतमा हुँदैनथे। सत्तारुढ दलले आफूलाई बलियो बनाउने रणनीतिसहित लोभलालचमा पार्टी फुटाउँथे। सांसद खरिद गर्थे। उनीहरूले आवश्यकताको सिद्घान्त दर्साउँथे। फुट र खरिदपछि सरकार स्थिर हुन्छ कि भन्ने अपेक्षामा आममानिस त्यसलाई पचाउँथे। त्यस किसिमको क्रियाकलापबाट मन छियाछिया पारेका नागरिकले दृश्य बदल्न चाहे। संविधानसभा निर्मित संविधानसँगैको उल्लासमा पहिलो निर्वाचनमै मतदाताले स्थिर सरकारका निम्ति मत दिए, त्यो पनि सामान्य बहुमत होइन, दुईतिहाइकै। सरकार दुईतिहाइकै भए पनि नेताहरूको मतिप्रवृत्ति किञ्चित फेरिँदो रहेनछ। तिनलाई पार्टी फुटाउने र खरिदको विकृतमोहले छाडेको रहेनछ। त्यसनिम्ति संवैधानिक परिधि, मर्यादा पनि अर्थहीन हुुँदो रहेछ। नत्र दुईतिहाइको शक्तिशाली सरकारले कुनै पार्टी फुटाउने षड्यन्त्रमूलक शैलीमा राजनीतिक दलसम्बन्धी अध्यादेश जारी गर्ने थिएन। सरकारले जुन नियोजित चालअनुरूप अध्यादेश जारी गरेको थियो, परिणाम चाहिँ उल्टो भयो। सरकारी षड्यन्त्रको ठीक विपरीत दिशामा समाजवादी पार्टी र राष्ट्रिय जनता पार्टी उभिए र तिनीहरूबीच एकता हुन पुग्यो। तिनका सांसदहरू चोर्ने सरकारी प्रयत्न असफल ठहरियो। अर्थात् सरकारी षडयन्त्रले मूर्तरूप लिन पाएन। तिनले एकीकरणलाई वैधता दिन निर्वाचनमा दल दर्तासमेत गराउँदै नयाँ पार्टी जन्माएका छन्, जनता समाजवादी पार्टी नेपाल। छिन्नभिन्न दल एकीकृत हुँदा दलीय पद्धतिलाई बलियो बनाउनेछ। यसलाई सकारात्मक मान्नुपर्छ। अब अरूका निम्ति सोभ्याएको अध्यादेशको तीर आफैंतिर फर्कन सक्ने सम्भावना छ। सत्तारुढ पार्टीभित्रको अन्तरकलहले त्यो अध्यादेश आफ्नै हकमा प्रयोग हुन सक्ने संकेत देखिएपछि फिर्ता हुने सम्भावना बढेको छ। मुलुक यतिबेला कोरोना महाव्याधिको संकटबाट गुज्रिरहेका बेला त्यस्तो नाटक मञ्चनले कस्तो सन्देश प्रभावित हुन्छ भन्ने सामान्य हेक्का पनि सत्ताले राखेको पाइएन। यतिबेला त सरकारको अर्जुनदृष्टि जनस्वास्थ्य संकट समाधान र अर्थतन्त्रको पुनस्र्थापनामा हुनुपथ्र्याे। जनता संकट र महामारीको सामना गरिरहेका बेला सरकारले घिनलाग्दो राजनीतिक खेल सुरु गर्नु र त्यसैमा अल्झनु लोकतन्त्रको अपमान हो। दुर्भाग्य, सत्तारुढ दल नै घृणित खेलमा उत्रियो। इतिहासमा यो क्षण कलंकको रूपमा स्थापित हुनेछ। सरकारले अध्यादेश फिर्ता मात्र होइन कि अब आइन्दा यस्तो कुकर्म गर्ने छैन भनी माफी माग्नुपर्छ।"
८१ वर्षीया वृद्धा ११ दिनमा डिस्चार्ज,"काठमाडौं : बेलायतबाट फर्किएको २६ दिनमा ८१ वर्षीया वृद्धासहित परिवारका तीन जनामा कोरोना देखिएको थियो। पछि पीसीआर परीक्षणले आमाछोरामा संक्रमण पुष्टि गर्यो, बुहारीमा देखाएन। तिनै वृद्धा र उनका ५८ वर्षीय छोरा बिहीबार ११ दिनमा कोरोनालाई परास्त गरेर घर फर्किएका छन्। बुहारी बिहीबार सासूआमाको मुख हेर्न पाटन स्वास्थ्य विज्ञान प्रतिष्ठान पुगेकी थिइन्। उनले कोरोना संक्रमणबाट पार पाएकी आमाको मुख हेरिन्। आमा र श्रीमान्लाई लिएर पेप्सिकोलास्थित सनसिटी अपार्टमेन्ट पुग्दा उनले खुसीको आँसु चुहाइन्। वृद्धा आमा अपार्टमेन्टमा फर्किन पाउँदा खुसीले गदगद थिइन्। वैशाख १ गतेर्यापिड डायग्नोस्टिक टेस्ट (आरडीटी) गर्दा तीनै जनामा कोरोना पोजिटिभ देखिएको थियो। उनीहरूलाई तत्काल पाटन अस्पतालको आइसोलेसनमा भर्ना गरियो। एउटै कोठामा बसेका कारण आमाछोरा दुवैले शय्याबाटै एकअर्काको मुख हेरे। बुहारीले भने मध्याह्न मात्र हेर्न पाएकी थिइन्। उनीहरूको नाक तथा घाँटीको खकार (स्वाब) नमुना निकालियो। वैशाख २ गते रियल टाइम पोलिमरेज चेन रियाक्सन (पीसीआर) विधिबाट स्वास्थ्य जाँच गरिएको थियो। राष्ट्रिय जनस्वास्थ्य प्रयोगशालामा गरिएको पीसीआर परीक्षणमा आमाछोरामा मात्र भाइरस पोजिटिभ भेटिएको थियो। आइसोलेसनमै रहेकी बुहारी डिस्चार्ज भइन्। उनीहरू कतार एयरवेजको उडानमार्फत चैत ५ गते बेलायतबाट स्वदेश आएका थिए। कोरोना संक्रमणका बारेमा सचेत थियौं, बुहारीले भनिन्, सेल्फ क्वारेन्टाइनमा बसेका थियौं। अफवाह बढी फैलियो। तस्बिर छाप्न र व्यक्तिगत विवरण दिन अस्वीकार यो परिवारले व्यक्तिगत विवरणसहित तस्बिर प्रकाशन गर्न अनिच्छा व्यक्त गरेको छ। कोही व्यक्ति पनि बिरामी हुन चाहँदैन। लक्षण पनि थिएन। दुर्भाग्यवश संक्रमण हुन पुगेछ। भगवान्को कृपाले बाँचेर पनि आइयो, उनले भनिन्, केही अनलाइन मिडियाले जे पायो त्यही लेखे। अफवाह फैलाए। यसले गर्दा डिस्चार्जपछि पनि सार्वजनिक हुन अप्ठेरो महसुस भइरहेको छ। उनले झन्डै १० मिनेट अन्नपूर्णसित कुराकानी गरिन्। त्यस क्रममा उनले भनिन्, अहिले खुसीको माहोलमा पनि तस्बिर र नाम सार्वजनिक गर्न मन दोधार भइरहेको छ। कोरोना संक्रमितबारे अफवाहले धेरैलाई तनाव दिएको छ। समाजको दृष्टिकोण पनि सकारात्मक हुन नसकेको डिस्चार्ज भएकाहरूको भनाइ छ। त्यो उमेरकी ज्येष्ठ आमासमेत कोरोनालाई जितेर फर्किनुभएको छ। हामी खुसी छौं, कागेश्वरी मनोहरा नगरपालिकाका मेयर कृष्णहरि थापाले भने, कोरोना भाइरस संक्रमण हुँदैमा मरिने रहेन छ। नेपालका संक्रमितमध्ये सबैभन्दा ज्येष्ठ महिला बिहीबार डिस्चार्ज भएकी हुन्। यी वृद्धासँगै कोरोनालाई जित्नेको संख्या नौ जना पुगेको स्वास्थ्य तथा जनसंख्या मन्त्रालयका प्रवक्ता डा विकास देवकोटाले बताए। संक्रमितको संख्या ४८ पुगेको छ। आफन्त लिन आएनन् धादिङका एक युवाले पनि कोरोना भाइरसलाई जितेका छन्। शुक्रराज ट्रपिकल तथा सरुवा रोग अस्पतालले उनलाई बुधबार डिस्चार्ज गरेको थियो। स्वास्थ्य मन्त्रालयका प्रवक्ता डा विकास देवकोटाले बुधबारको नियमित पत्रकार सम्मेलनमा केही बेरमा डिस्चार्ज हुने जानकारी दिएका थिए। अस्पतालका निर्देशक डा सागरकुमार राजभण्डारीका अनुसार डिस्चार्ज गरे पनि होटलमा बस्न कोठा उपलब्ध भएन। आफन्तलाई खबर गरे पनि लिन आएनन्। डिस्चार्ज गरिसकेका छौं। सन्देश पनि राम्रो जान्छ भनेर कन्भिन्स गरें, उनले भने। जिल्ला अस्पताल र स्थानीय तहमा लिन आउन खबर गरेको उनले सुनाए। धादिङ अस्पतालका महेन्द्र धमलाले बिहीबार लिएर गएका थिए। वरिष्ठ मनोचिकित्सक डा कपिलदेव उपाध्यायले महामारीको डर र गलत प्रचारबाजीले समाजमा नकारात्मक धारणा बस्ने बताए। गलत प्रचारबाजीले सामाजिक विचलन ल्याउने खतरा छ, उनले भने, कोरोना विजेतालाई परिवार र समाजले ससम्मान स्वागत गर्नुपर्छ। उपेक्षा गर्नुहुँदैन।"
ओलीको 'इगो' ले निम्त्याएको 'ब्याक फायर',"काठमाडौं : सिंहदरवारबाट बालुवाटार पुग्न जम्मा १५ मिनेट। यति सम्म पनि गोप्य राख्न नसक्ने ? तपाईहरुले गरेको निर्णय लागु हुँदैन, ल जानुहोस, झण्डै दुई साता अघि प्रधानमन्त्री केपी ओलीले मन्त्रीहरुलाई बालुवाटारमा ठाडै हपारे। उपप्रधान एवं रक्षामन्त्री ईश्वर पोखरेलसहित मन्त्रीहरु बिफ्रिङसमेत गर्न नपाई बालुवाटारबाट रित्तै फर्किए। यो घटना हो चैत २७ गतेको। मन्त्रिपरिषदमा छलफल गर्नु अघि नै सञ्चारमाध्यममा विषयहरु सार्वजनिक गर्ने गरेको भन्दै मन्त्रीसँग रुष्ट प्रधानमन्त्री ओलीले पछि सुरक्षा निकायका प्रमुखसँग कुराकानी गरेर काठमाडौंबाट बाहिर जान चाहने मजदुरलाई यातायातमार्फत घर पठाउन आफैले निर्देशन दिएका थिए।मजदुर र कामदारका समस्याप्रति आफैं चासो देखाएका प्रधानमन्त्री ओलीले ईगोकै कारण मन्त्रीहरुले गरेको सहमति ठाडै अस्वीकार गरेको मन्त्रिपरिषद्कै एक सदस्य बताउँछन्। विपक्षी र आलोचकप्रति अनुदार देखिएका प्रधानमन्त्री ओलीले दल विभाजनलाई खुकुलो पार्ने र संवैधानिक परिषद्मा प्रतिपक्षको भूमिकालाई निषेध गर्ने सम्बन्धी दुई विवादित अध्यादेश ल्याउँदा पनि पार्टीभित्र र सरकारका सहयात्रीसँग पनि परामर्श गरेनन्। मन्त्रिपरिषद् बैठकमा अचानक ठाडो प्रस्ताव पेस गर्दा मन्त्रीहरू नै अचम्मित भएका थिए। राजनीति र निर्णय प्रक्रियामा चमत्कार शैली अपनाउन खोज्ने ओलीको पछिल्लो निर्णय भने आफ्नै लागि प्रत्युत्पादक देखिएको छ। ओली र प्रचण्डको आँट र निडरताकै परिणाम स्वरुप पार्टी एकता भयो। तर त्यसपछिका विभिन्न समयमा ओली एक्लैले चमत्कार देखाउन खोजे। पार्टीभित्र सन्तुलन बिग्रन खोज्दा कहिले कसलाई च्यापेर र कहिले कसलाई हुत्याएर हुन्छ, ओलीले पार्टी र सरकारको साँचो आफ्नै हातमा राखिराखे। ओलीलाई नजिकबाट चिन्ने नेताहरु भन्छन, 'निर्णय प्रक्रियामा उहाँले जति आँट देखाउन खोज्नुहुन्छ, त्यति नै हठ पनि छ उहाँमा।' हठी स्वभावले कहिलेकाही ओली आफ्नै कदमका कारण पटपटक पछुताउनु परेको छ। अध्यादेश जारी सम्बन्धी पछिल्लो निर्णयले पुष्टि गरेको छ। सिंगो मुलुकले संकट सामना गरिरहेका बेला ओलीबाट भएको सत्ताको यो सस्तो खेलका कारण सरकारको छविमा धक्का लागेको छ भने पार्टीको समेत बद्नामी भएको छ। नागरिकस्तरबाट चर्को आलोचना खेप्नु परेको छ। यतिबेला ओलीलाई पार्टीभित्रको संगठित दबाब र बाहिरको निरन्तर आलोचना सामना गर्न सकस भइरहेको छ। किनभने यसलाई ढाकछोप गर्ने वा बचाउन गर्ने तर्क र कारण छैन। 'ब्याक गियर'मा जानु बाहेक ओलीसँग अर्को विकल्प छैन। ओलीले युद्धस्तरमा तत्कालीन माओवादीसँग पार्टी एकताको निर्णय गरेका थिए। राष्ट्रिय तथा अन्तर्राष्ट्रिय समुदायलाई समेत चकित पार्ने गरि गोप्य तरिकाले पार्टी एकताको काम सम्पन्न गर्न ओली र दाहालले निकै मेहनत गरेका थिए। जबकी पार्टी घोषणाको एक साता अघि मात्र भारतीय दूतवासमा आयोजित कार्यक्रममा भारतीय तत्कालीन विदेशमन्त्री सुष्मा स्वराजले तत्कालीन माओवादी अध्यक्ष प्रचण्ड र कांग्रेस सभापति शेरबहादुर देउवाबीचको सहकार्यको उच्च प्रशंसा गर्दै दुई दलबीचको सहकार्य पाँच वर्षसम्म लैजान सुझाव र सहयोगको आश्वासन दिएकी थिइन्। तर भित्रभित्रै दुई ठूला कम्युनिस्ट पार्टीबीच एकताको पहलबारे त्यतिबेला कहिंकतै चुइक्कसम्म बहस थिएन। ओली र प्रचण्डको आँट र निडरताकै परिणाम स्वरुप पार्टी एकता भयो। तर त्यसपछिका विभिन्न समयमा ओली एक्लैले चमत्कार देखाउन खोजे। पार्टीभित्र सन्तुलन बिग्रन खोज्दा कहिले कसलाई च्यापेर र कहिले कसलाई हुत्याएर हुन्छ, ओलीले पार्टी र सरकारको साँचो आफ्नै हातमा राखिराखे। ओलीको राजनीतिक दल सम्बन्धी अध्यादेश जारी गरेर अर्को चमत्कार देखाउन खोजेको दाबी गर्थे, उनी निकट नेताहरु। तर, आफनो घरमा कलह चर्काएर अर्काको घरमा पनि आगो झोस्न खोज्ने ओलीको दाउ यसपालि पनि मिस फायर भएको टिप्पणी उनका आलोचकले गर्न थालेका छन्। प्रधानमन्त्री ओलीले नै मधेस केन्द्रित दल फुटाउन अध्यादेश जारी गरिएको प्रष्टिकरण दिइरहँदा उनीहरु एकजुट भए। सत्ता र शक्तिको आडमा मधेस केन्द्रित दलभित्र खेल्न खोजेको ओलीको कार्डसमेत एक्सपायर भएको छ। यसले मधेसमा नेकपाको प्रभावलाई कमजोर बनाउने खतरा छ। प्रधानमन्त्री ओलीले नै मधेस केन्द्रित दल फुटाउन अध्यादेश जारी गरिएको प्रष्टिकरण दिइरहँदा उनीहरु एकजुट भए। सत्ता र शक्तिको आडमा मधेस केन्द्रित दलभित्र खेल्न खोजेको ओलीको कार्डसमेत एक्सपायर भएको छ। यसले मधेसमा नेकपाको प्रभावलाई कमजोर बनाउने खतरा छ। प्रधानमन्त्री ओलीले पार्टी, नेता र मन्त्रीसँग पनि छलफल नगरी एक्कासी मन्त्रिपरिषदबाट अध्यादेश पारित गराएका थिए। आफ्नै पार्टीका मन्त्रीले चासो राख्दा, त्यो अरु पार्टी नै तोडन, ल्याइएको हो भनेर हाकाहाकी जवाफ दिएका थिए।आफ्नै पार्टीका नेताले छलफलको माग गर्दा हतारहतार राष्ट्रपतिबाट अध्यादेश जारी गर्न लगाएर सचिवालय बैठकलाई समेत पंगु बनाउने काम भएको थियो। पार्टीभित्र शंका, आशंका र षडयन्त्रका गन्ध फैलाएको अध्यादेशको बचाउ गर्ने आधार अब प्रधानमन्त्री ओलीसँग छैन। उल्टै अर्काको पार्टी फुटाउन सत्ता र शक्तिको दुरुपयोग गरेको गम्भीर आरोप लाग्यो, बालुवाटारमाथि। दुई तिहाइको केन्द्र सरकार र ६ वटा प्रदेश सरकारसहित अधिकांस स्थानीय तहको नेतृत्व लिएको पार्टीले राजनीतिक जोडघटाउमा खासै फरक नपर्ने अवस्थामा अरु दललाई फुटाउन खुलेआम किन प्रयत्न गर्यो भन्ने प्रश्न तेर्सिएका छन्। २०५१ को त्रिशंकु संसदमा सरकार गिराउन र बनाउन भएका फोहरी खेल र त्यसमा कांग्रेसले खेलेको भूमिकालाई समेत बिर्साउने गरी नागरिकस्तरमा नेकपा र सरकारको आलोचना भएको छ। उपाध्यक्ष वामदेव गौतमलाई राष्ट्रियसभामा लैजाने कि नलैजाने भन्ने विवादले उग्रता लिइरहेका बेला ओलीले घर मिलाउन भन्दा पराईको घर भत्काएर खरानी दल्न खोजेको आरोप आलोचकको छ। पार्टी एकतामा जस्तो कहिंकतै छलफल नगरी नजिता दिन खोजिए पनि त्यो र यो घटनाको सन्दर्भ, पात्र र परिणाम फरक हो भन्ने हेक्का राखिनुपथ्र्याे। आफ्नो घर बलियो बनाउन अभिभावकले लिने निर्णयमा परिवारका सदस्य खुसी हुनु स्वभाविक हो। तर परिवारभित्र लडाईं चलिरहेका बेला अर्काको घरमा ठाडै हमला गर्छू भन्नु मुर्खता मात्र हुन्छ। पार्टीभित्र शंका, आशंका र षडयन्त्रका गन्ध फैलाएको अध्यादेशको बचाउ गर्ने आधार अब प्रधानमन्त्री ओलीसँग छैन। उल्टै अर्काको पार्टी फुटाउन सत्ता र शक्तिको दुरुपयोग गरेको गम्भीर आरोप लाग्यो, बालुवाटारमाथि। २०५१ को त्रिशंकु संसदमा सरकार गिराउन र बनाउन भएका फोहरी खेल र त्यसमा कांग्रेसले खेलेको भूमिकालाई समेत बिर्साउने गरी नागरिकस्तरमा नेकपा र सरकारको आलोचना भएको छ। अरु नै दललाई लक्षित गरेर अध्यादेश ल्याएको ओलीको अभिव्यक्ति सार्वजनिक भएपछि अन्य नेताहरु अझै विश्वस्त हुन सकेका छैनन। उपाध्यक्ष गौतमलाई राष्ट्रियसभामा लैजान पार्टीको सचिवालयले गरेको निर्णय लागु गर्ने कि नगर्ने भन्ने बहसले तिब्रता लिइरहेका बेला ओलीले आकस्मिक रुपमा फागुन १९ मा सचिवालयको बैठकमा झुक्याए जस्तै यसपटक पनि झुक्याइएका कारण नेताहरु यसपटक पनि निश्चिन्त छैनन। त्यतिबेला भैंसेपाटी गठबन्धनका नेता तयारीसाथ बैठकमा उपस्थित थिए। तर ओलीले दोस्रोपटक मिर्गौला प्रत्यारोपण गर्न आफू भोलिपल्ट नै अस्पताल भर्ना हुन लागेको जानकारी बैठकमा गराए। राजनीतिक रुपमा रस्साकस्सी गर्छु भन्ने नेताबाट सुवास्थ्य र दीर्घायुको कामना ग्रहण गरे। ओलीले यसपटक पनि अध्यादेशबारे छलफल गर्न सचिवालय बैठक बोलाए, तर छलफल प्रारम्भ हुनासाथ राष्ट्रपतिबाट प्रमाणित भएको खबर पठाएर बैठकलाई निष्प्रभावी बनाइएको थियो। ओली अल्पमतमै हुन त ?पार्टीको आन्तरिक समिकरण परिवर्तन पछि प्रधानमन्त्री ओली सचिवालयमा समेत अल्पमतमा छन्। अग्नि सापकोटालाई सभामुख बनाउने र उपाध्यक्ष वामदेव गौतमलाई राष्ट्रियसभामा पठाउने लगायतका केही निर्णय ओलीको इच्छा विपरित सचिवालयबाट भएका थिए। निवर्तमान सञ्चारमन्त्री गोकुल बाँस्कोटाको अडियो काण्ड सार्वजनिक गर्नेदेखि वामदेवलाई राष्ट्रियसभामा पठाउने निर्णय गराएर सरकार र पार्टीलाई अस्थिर बनाउन भूमिका खेलेको भन्दै ओली र उनी निकट नेताहरु अर्का अध्यक्ष प्रचण्डसँग रुष्ट छन्। पछिल्ला दिनमा ओली निकट नेता प्रचण्डविरुद्ध र प्रचण्ड निकट नेता ओलीपक्ष र सरकारविरुद्ध सार्वजनिक अभिव्यक्ति दिइरहेका छन्। वामदेवलाई राष्ट्रियसभामा लैजाने सचिवालयको निर्णय लागु नगरे प्रधानमन्त्री ओलीविरुद्ध अविश्वासको प्रस्तावसम्मको हल्ला फैलिएपछि ओली पक्षधर नेताहरु अर्का अध्यक्ष प्रचण्डसँग झन चिढिएका थिए। ओलीले भावनात्मक रुपमा एक नभए (पार्टी विभाजित गर्न र गराउन) का लागि दल त्यागको क्षेप्यास्त्र हानेको नेता बताउँछन। सचिवालयका ९ मध्ये ६ नेताको बिहीबार साँझ भैंसेपार्टीमा भएको छलफलले समेत ओलीलाई अध्यादेश फिर्ता गर्ने दबाब बढेको छ। केन्द्रीय कमिटिमा ओली, अर्का अध्यक्ष प्रचण्ड र वरिष्ठ नेता नेपाल आफैंमा अल्पमतमा छन्। दुई नेता जता ढल्किन्छन, त्यतै बहुमत पुग्ने अवस्था छ। तर संसदीय दलमा भने आफ्नो बहुमत रहेको ओली पक्षको दाबी छ। सचिवालयका ९ मध्ये ६ नेताको बिहीबार साँझ भैंसेपार्टीमा भएको छलफलले समेत ओलीलाई अध्यादेश फिर्ता गर्ने दबाब बढेको छ। केन्द्रीय कमिटिमा ओली, अर्का अध्यक्ष प्रचण्ड र वरिष्ठ नेता नेपाल आफैंमा अल्पमतमा छन्। दुई नेता जता ढल्किन्छन, त्यतै बहुमत पुग्ने अवस्था छ। सर्वदलीय संयन्त्र सरकार ढाल्ने अस्त्र ? लकडाउनबीच अर्का अध्यक्ष प्रचण्डले सर्वदलीय संयन्त्र गठनको प्रस्ताव गरे। ओली पक्षले त्यसलाई सरकार असफल भएको सन्देश दिन रचिएको षयडन्त्र भनेर व्याख्या गरयो। विश्वका शक्तिशाली देशसमेत आच्छुआच्छु भएका बेला बिरामी प्रधानमन्त्रीले रातदिन नभनी कोरोना नियन्त्रणमा गरेको प्रयासलाई धन्यवाद दिनुको साटो सर्वदलीय संयन्त्रको कुरा उठनु स्वभाविक हो र ? ओली निकट एक नेताले भने, अघिपछि त गरे गरे, यस्तो महाविपत्तिका बेला पनि पार्टीकै नेताहरुले सरकारलाई साथ नदिने त ? प्रधानमन्त्री ओलीले सर्वदलीय संयन्त्रको माग ठाडै अस्वीकार गरेपछि अर्का अध्यक्ष दाहालले सरकार परिवर्तनको षडयन्त्र रचेको र त्यसलाई चिर्न प्रधानमन्त्रीले राजनीतिक दल सम्बन्धी अध्यादेश जारी गरेको ओली निकट नेता बताउँछन्। पार्टीभित्र र बाहिर जो जो उकुसमुकुसमा परेका छन, उनिहरुका लागि प्रजातान्त्रिक बाटो खोलिएको हो, अध्यादेश जारी भएपछि ओली निकट एक उच्च नेताले भनेका थिए। दाहालसँग दूरी बढदै गएपछि ओली पक्षले वरिष्ठ नेता माधव नेपालको साथ र समर्थनका लागि प्रयास गरिरहेका छ। तर नेपाल पक्षले दुई अध्यक्ष र एक प्रधानमन्त्री गरेर तीन पदमा तीन मुख्य नेताको जिम्मेवारी बाँडफाँट हुनुपर्ने राखेको स्रोतको दाबी छ। राजनीतिक, सांगठनानिक र प्राविधिक रुपमा नेकपा एक भएपनि भावनात्मक रुपमा एकता हुन नसकेको नेता नै स्वीकार गर्छन्। सभामुख चयन, एमसीसी, चिनियाँ राजदूत फिर्ता हुंदै अध्यादेश जारीसम्मका घटनाक्रमले नेकपाभित्र खाडल बढदै गएको छ। आन्तरिक रुपमा सुदृढ नभई सुन्निएको नेकपा जुनसुकै बेला पनि दुर्घटनामा पर्ने जिम्मेवार नेता नै स्वीकार गर्छन्। प्रधानमन्त्री ओलीकै भनाइ अनुसार, पार्टी न कानुनले एकता हुन्छन्, न कानुनका कारण विभाजन हुन्छन्। अध्यादेशको त्रास भन्दा नेकपाभित्रको द्वन्द्व र अविश्वास खतरनाक देखिन्छ।"
दिनभर आँखा टोलाए,"देवघाट : चाउरी परेका गाला, डाँडामाथिको घाम जस्तै बनेका ती आमाहरूको अनुहार मलिनो थियो। कोही भेट्न आउँछ कि भनेर बाहिर बसिरहेका थिए। उनीहरूका आँखा जतिखेर पनि बाटोतीर टोलाइरहे। दिनभर उनीहरूको आशा मरेन। घरबारविहीन भएर वृद्धा श्रमका बसेका आमाहरूको अनुहारमा कत्ति पनि चमक थिएन। मातातिर्थ औंशीका दिन बिहीबार उनीहरूको लागि सारै खल्लो बन्यो। आफ्नै सन्तान नभए पनि आ श्रममा आउने सहयोगीलाई सन्तान ठान्ने गर्थे। उनीहरूसँगै रमाउँथे। यसपटक त्यस्तो केही भएन। कोही नआउँदा नरमाइलो मान्दै थिए। ८७ वर्षीय महादेवी छत्कुलीलाई माता तिर्थ औंशी आए जस्तो लागेन। उनका लागि खाना भन्दा पनि भेटघाट ठूलो थियो। मुख हेर्ने दिन आको जस्तो लागेको पनि लागेको छैन, पहिला कत्ति मान्छे आउँथे अहिले एउटा पनि छैन, महादेवीले भनिन्, खानभन्दा पनि कोही नआउँदा मन आत्तिएको छ, बाटो हेदैमा ठिक्क भयो आज। अघिल्ला वर्षहरूमा नाचगान गर्ने, भजन कथा सुनाएर रमाइलो गराउँथे। त्यसैमा रमाएर वृद्धाहरू आफ्नो पीडा भुलाउँथे। वृद्धा श्रमको माहोल सुनसान भएपछि निराश पनि भए। कोरोना संक्रमणको जोखिमले लकडाउन भएको बुझेका छन्। तर, मन बुझाउन सकेनन्। वृद्धा श्रममा पुग्नै सबै उनीहरूका लागि सन्तान हुन्। २२ वर्षदेखि बस्दै आएकी ८७ वर्षीय नर्वदा ढकाललाई यसपटकको जस्तो खिन्न कहिल्यै भएन। पहिला कति आउँथे आज सुनसान छ, ढकालले भनिन्, दाताहरू आएर अबेरसम्म बसेर रमाइलो गर्थे, अहिलेको जस्तो नरमाइलो कहिल्यै भएको थिएन। कोही सन्तान नभएर त कोही भएर पनि दुःख पाएकाहरू छन्। आफन्त भएका केहीलाई भने उनीहरूको चिन्ता थियो। कोरोना स्ांक्रमणको डर पनि थियो। कुशे औंशी र माता तिर्थ औंशीमा बढी आउने गर्छन्। आफ्ना सन्तान नभए पनि यहाँ आउनेहरूसँग आमाहरू रमाउनुहुन्छ, आ श्रमकी व्यवस्थापक देवु अधिकारीले भनिन्, कोही नआउँदा न्यास्रो लागेको हो। देवघाट समाज कल्याण वृद्धाआ श्रममा ३६ जना छन। ती मध्ये २० जना महिलाहरू छन्।"
"मध्यरातमा जुरेको एकता, यसरी टर्यो फुट","काठमाडौं : जनता समाजवादी पार्टी नेपालले निर्वाचन आयोगमा दल दर्ताको निवेदन दिएको छ। राष्ट्रिय जनता पार्टी (राजपा) र समाजवादी मिलेर बनेको एकीकृत पार्टीले शुक्रबार बिहान ११ बजे आयोगमा दल दर्ताको निवेदन दिएको हो। दल दर्ताको निवेदनमा तत्कालीन समाजवादीका अध्यक्ष उपेन्द्र यादव र तत्कालीन राजपाका अध्यक्ष मण्डल संयोजक शरत्सिंह भण्डारीले हस्ताक्षर गरेका छन्। आयोग समक्ष एकीकृत नयाँ पार्टीले एकताको घोषणापत्र बुझाए पनि अन्य कागजात भने लकडाउनपछि मात्र पेस गर्ने बताएको छ। समाजवादी पार्टी र राजपाको एकता भएर जनता समाजवादी पार्टी बनेको जानकारी हामीले निर्वाचन आयोगलाई दिएका छौं। पार्टीका अन्य कागजात पछि बुझाउँछौं भनेका छौं, यादवले भने, एकताको धेरै काम बाँकी छ, लकडाउनपछि टुंग्याउँछौं। गत मंसिरमा दुवै पार्टीबीच एकता प्रक्रिया अन्तिममा पुगेर बरियतामा कुरा नमिल्दा प्रक्रिया भाँडिएको थियो। एकीकृत पार्टीको पहिलो बरियतामा महन्थ ठाकुर, दोस्रोमा डाबाबुराम भट्टराई रहने गरी सहमति भएको थियो। बरियताको तेस्रो स्थानमा कुन नेता राख्ने भन्नेमा कुरा नमिल्दा प्रक्रिया भाँडिएको थियो। यादवले आफूलाई तेस्रो बरियतामा राख्नुपर्ने अडान राखेका थिए। गत सोमबार मन्त्रिपरिषद्ले पार्टी केन्द्रीय समिति वा संसदीय दलमध्ये एउटामा ४० प्रतिशत मत पुर्याए दल विभाजन गर्न सकिने प्रावधान राखेर अध्यादेश ल्याएपछि राजपा र समाजवादी पार्टी विभाजित हुनेमा सशंकित थिए। समाजवादी पार्टी उपाध्यक्ष रेणु यादव तथा राजपामा पनि अनिल झाको नेतृत्व पार्टी फुट्न लागेको चर्चा चुलिएको थियो। पार्टी फुट्न लागेको सूचना पाइरहेको दुबै पार्टीका नेताले अध्यायादेश आएलगत्तै एकता प्रक्रियाको वार्ता फेरि सूचारु गरेको थियो। समाजवादीका यादव र राजपाका महतोबीच मंगलबार भएको फेनवार्ताले बिहीबार बेलुकी भेटवार्ता तय गरेको थियो।बुधबार प्रतिपक्षी दलको बैठकपछि दुबै पार्टीका शीर्ष नेता भैसेपाटीस्थित निर्जला राउतको घरमा जम्मा भएका थिए। बेलुका ८ बजेबाट सुरु भएको एकता वार्ता सबै भागवण्डापछि मिलाउने सर्तमा १० बजे टुंगियो। दुबै पक्षलाई एकताको घोषणा पत्र बनाउन करिब एक घण्टा समय लाग्यो। ११ बजे एकताको घोषणापत्र सार्वजनिक भयो। संवैधानिक परिषद्मा प्रतिपक्षलाई लत्याउने र पार्टी फुटाउने किसिमका अध्यादेश रातारात ल्याएपछि हामीले फेरि सोचविचार र छलफल थाल्यौं, आफ्नो कुर्सीलाई बचाउनका लागि राजपा र समाजवादीलाई फुटाउन थालेको कुरा थाहा पाएपछि हामी एकता प्रक्रिया टुंग्याउनुपर्छ भनेर लाग्यौं, नेता महतोले भने, लामो समयदेखि राजपा र समाजवादीबीच एकीकरणको लागि छलफल चलिरहेको थियो। यो मुलुकमा एउटा बलियो विकल्प दिने प्रक्रिया आरम्भ गरौं भनेर राजपा र समाजवादी एकता गरेका छौं। यसरी टर्यो फुट एकीकृत पार्टी गठनको जानकारी निर्वाचन आयोगमा दर्ता भएसँगै समाजवादी र राजपा विभाजनबाट जोगिएका छन्। समाजवादीकी उपाध्यक्ष रेणु यादव नेतृत्वमा असन्तुष्ट समूहले शुक्रबारसम्म छुट्टै पार्टी गठन गर्ने तयारी गरेको थियो। असन्तुष्ट समूहमा यादवसहित मो ईश्तियाक राई, प्रदीप यादव, उमाशंकर अरगरिया, कलुदेवी विश्वकर्मा, सुरेन्द्र यादव र रेणुका गुरुङ छन्। तर, एक सांसद उपत्यका बाहिर भएका कारण असन्तुष्ट समूहले समयमै नयाँ पार्टी गठन गर्न सकेन। यही समयमा समाजवादीले राजपासँग एकता गर्यो। बुधबार राजपा र समाजवादीबीच एकता प्रक्रिया फेरि सुरु भएको सूचना पाएपछि असन्तुष्ट समूहले सरकारको सहयोगमा उपत्यका बाहिर रहेका सांसद सुरेन्द्र यादवलाई तत्काल उपत्यका भित्र्याउने तत्परता देखायो। फलस्वरुप हवाइ यात्रा ठप्प भएको बेला सांसद यादवलाई प्रहरी पहरामा राजधानी झिकाइयो। असन्तुष्ट समूहको योजना बिहीबार निर्वाचन आयोग गएर नयाँ दल दर्ता गर्ने थियो। तर, बुधबार राति नै राजपा र समाजवादीको एकता घोषण भयो। एकता घोषणपछि यादवलगायतका असन्तुष्ट सांसदहरू पछि हटे। बिहीबार बिहानै सांसद यादव मेरियट होटलबाट निस्किए र पार्टी एकताको स्वागत गरे। त्यसपछि सबै असन्तुष्ट नेताले एकपछि अर्को गर्दै पार्टी एकताको स्वागत गरे। असन्तुष्ट समूहको नेतृत्वकर्ता समाजवादीकी उपाध्यक्ष यादव भने आफूहरूले पार्टी विभाजन गर्न नखोजेको दाबी गर्छिन्। पार्टीभित्र असन्तुष्टी छ, तर फुटाउने खालको निर्णय भएको छैन। पार्टीका नेताहरू आआफ्नै खालले असन्तुष्ट हुनुहुन्छ यो स्वभाविक हो, उनले भनिन्, यही समयमा अध्यादेश आयो। पार्टी फुट्छ कि भनेर साथीहरू डराए, त्यस्तो केही छैन। संसद्लाई एकताको जानकारी समाजवादी पार्टी र राजपाबीच भएको एकीकरणबारे संघीय संसद् सचिवालयलाई जानकारी गराइएको छ। पार्टीका संसदीय दलका नेताहरूले बिहीबार संसद् सचिवालयलाई जानकारी गराएका हुन्। संसद् सचिवालयका महासचिवलाई पार्टी एकताको बारेमा संसदीय दलका नेताहरूले पत्र बुझाएका थिए। वैशाख १० गते राष्ट्रिय जनता पार्टी नेपाल र समाजवादी पार्टीबीच एकता भएको सहमतिपत्र संलग्न गरी पठाइएको जानकारीसहितको व्यहोराको पत्रमा उल्लेख गरिएको छ। राजपा नेपालको तर्फबाट अध्यक्षमण्डलका सदस्य शरत्सिंह भण्डारी, राजेन्द्र महतो, महासचिव केशव झा र समाजवादी पार्टीको तर्फबाट डाशिवजी यादव संसद् सचिवालय पुगेका थिए। उनीहरूले प्रतिनिधिसभाका सभामुख अग्नीप्रसाद सापकोटालाई पनि भेटेर एकताका बारेमा मौखिक जानकारी गराएका छन्।"
चार दिनमै अध्यादेश फिर्ता गर्न किन वाध्य भयो सरकार ?,"काठमाडौं : सरकारले ४ दिनअघि ल्याएका दुवै विवादितअध्यादेश फिर्ता गर्न वाध्य भएको छ । शुक्रबार बसेको मन्त्रिपरिषद् बैठकले अध्यादेश फिर्ताका लागि राष्ट्रिपति समक्ष सिफारिस गरेको हो। मन्त्रिपरिषद्को सिफरिसपछि राष्ट्रपतिले संविधानको धारा १४४ को उपधारा २(ख) अनुसार अध्यादेश फिर्ता गर्नेछिन् । ओलीले वैशाख ८ गते मन्त्रिपरिषद् बैठकमा एक्कासी दल विभाजनलाई खुकुलो पार्ने र संवैधानिक परिषद्को बैठकमा प्रतिपक्षी दलको उपस्थितिबिनै निर्णय लिन मिल्ने अध्यादेश पेस गरेका थिए। यसलाई हतारहतारमा राष्ट्रिपतिबाट कहाँ पेस गरेर जारी गराइएको थियो। भैंसेपाटी बैठकको २४ घण्टे अल्टिमेटम : शुक्रबार अध्यादेश फिर्ता नलिए शनिबार स्थायी कमिटी यसको चौतर्फी आलोचना भएपछि उनी यो फिर्ता लिएका हुन् । बिहीबार साँझ भैंसेपाटीमा बसेको नेकपा सचिवालयका ६ नेताहरुको बैठकले ओलीलाई अध्यादेश फिर्ता लिन २४ घण्टे अल्टिमेटम दिएको थियो। कुन दिन के ? वैशाख ८ मन्त्रिपरिषद् बैठक : राजनीतिक दलसम्बन्धी ऐन र संवैधानिक परिषद्सम्बन्धी ऐन संशोधन गर्न अध्यादेश ल्याउने निर्णय। नेकपा सचिवालयको आकस्मिक बैठक : अध्यादेश ल्याएपछि नेकपाभित्र तरंग। दाहालको मागपछि सचिवालय बैठक बालुवाटारमा बसेको। अध्यादेश जारी : नेकपा सचिवालय बैठक चल्दै गर्दा राष्ट्रपतिबाट अध्यादेश जारी। पार्टीहरूमा तरंग : नेकपामा मात्र होइन, समाजवादीराजपा भयभीत। कांग्रेसलगायत विपक्षी दलहरूद्वारा विरोध। वैशाख ९ नेकपाका तीन नेताका तीन वक्तव्य : नेकपा पार्टी स्थापना दिवसका अवसरमा प्रधानमन्त्री केपी ओली, पुष्पकमल दाहाल र माधवकुमार नेपालको अलगअलग वक्तव्य जारी। नेकपा नेताहरूबीच आन्तरिक छलफल : प्रधानमन्त्री ओली, अध्यक्ष दाहाल र वरिष्ठ नेता नेपाल आआफ्ना समूहका नेताहरूसँग आन्तरिक परामर्शमा। पार्टी स्थायी समिति बैठक बोलाउन लिखित माग गर्नेतिर दाहालनेपालनिकट नेताहरूको तयारी। वैशाख १० दाहालनेपाल भेट : दाहाल र नेपालबीच ललितपुर बालकुमारीस्थित कृष्णलाल महर्जन निवासमा गोप्य भेट। स्थायी समिति बैठकका लागि नेताहरूलाई हस्ताक्षर संकलन गरी बुझाउन निर्देशन। बालुवाटारमा सांसदहरूसँग छलफल : प्रधानमन्त्री ओलीद्वारा संघीय संसद्का सांसदहरूसँग प्रदेशगत रुपमा अध्यादेशको बचाउमा सम्बोधन। छलफलमा बोलाइएका दाहालले बोल्ने आज मेरो केही कुरा छैन भन्दै बोल्न चाहेनन्। थापा समूहसँग दाहालको छलफल : ओलीतिर ढल्किएका भनिएका गृहमन्त्री रामबहादुर थापा समूहसँग खुमलटार निवासमा दाहालको छलफल। एकसाथ मिलेरै जाने सहमति। स्थायी समिति सदस्यहरूद्वारा बैठक माग : अध्यादेशले पार्टी विभाजन गर्ने भन्दै दाहाल र नेपालनिकट २० स्थायी समिति सदस्यद्वारा लिखित रूपमा स्थायी समिति र त्यसपछि केन्द्रीय समिति बैठक माग। राजपासमाजवादी एकता : पदीय विवाद हल गर्न नसकेको मधेसकेन्द्रित दल राजपा र समाजवादीबबीच पार्टी एकता घोषणा। अध्यादेशपछि मिल्न बाध्य बनाएको निष्कर्षसहित रातारात पार्टी एकता। वैशाख ११ समाजवादीका असन्तुष्ट सांसदको पार्टी विभाजन प्रयास असफल : समाजवादीकी नेतृ रेणु यादवको नेतृत्वमा सात सांसद जम्मा गराई पार्टी विभाजन गर्ने प्रयास असफल। पूर्वस्वास्थ्य राज्यमन्त्री सुरेन्द्र यादवलाई पूर्वआईजीपी सर्वेन्द्र खनाल, नेकपा सांसदहरू महेश बस्नेत र किसन श्रेष्ठले जनकपुरबाट उठाएर काठमाडौं ल्याई नक्सालस्थित होटल मेरियाटमा राखेको खुलासा। बिहानै उनी त्यहाँबाट उम्केर डा बाबुराम भट्टराईको सम्पर्कमा। दाहालनेपाल भेट : प्रधानमन्त्री ओलीसँग छलफल गर्ने विषय र पार्टी बैठकका विषयमा कोटेश्वरमा दाहालनेपाल भेटवार्ता। प्रधानमन्त्री नेपाल भेट : दाहालसँग भेटपछि वरिष्ठ नेता नेपाल प्रधानमन्त्रीलाई भेट्न बालुवाटारमा। अध्यादेश फिर्ता लिन र स्थायी समिति बैठक बोलाउन नेपालको माग। प्रधानमन्त्री अध्यादेश फिर्ता लिन सकारात्मक। प्रधानमन्त्रीदाहाल भेट : प्रधानमन्त्री ओलीले नेपालसँगको भेटपछि दाहालसँग भेटवार्ता गरे। अध्यादेश फिर्ता र स्थायी समिति बैठक बोलाउनुपर्नेमा दाहालको जोड। प्रधानमन्त्री अध्यादेश फिर्ता गर्न सकारात्मक। सांसदहरूसँगको छलफल स्थगित : कर्णाली, गण्डकी, प्रदेश २ र प्रदेश ५ का पार्टीका संघीय सांसदसँग प्रधानमन्त्रीको छलफल स्थगित। प्रधानमन्त्री निवासमा छलफल : कानुन व्यवसायी र आफूनिकट नेताहरूसँग प्रधानमन्त्री बालुवाटारमा छलफलमा। वामदेव निवासमा छलफल : नेकपा सचिवालयका ६ नेताबीच वामदेव गौतम निवासमा दुई घण्टा छलफल। अध्यादेश फिर्ता गर्नुको विकल्प नभएको निष्कर्ष। राष्ट्रपतिप्रधानमन्त्री भेटवार्ता : प्रधानमन्त्री र राष्ट्रपति विद्यादेवी भण्डारीबीच बिहीबार साँझ शीतल निवासमा भेटवार्ता। अध्यादेश फिर्ताको तयारीबारे छलफल। वैशाख १२ मन्त्रिपरिषद् बैठक : दुवै अध्यादेश फिर्ता लिने निर्णय ।"
अध्यादेश आएपछि पार्टी फुट्छ कि भनेर साथीहरु डराए,"रेणु यादव समाजवादी पार्टीभित्र चुलिएको असन्तुष्टि स्वीकार गर्छिन्। पछिल्लो समय सरकारसँग मिलेर पार्टी फुटाउन खोजेको आरोप उनलाई लागेको छ। असन्तुष्ट समूहकी नेतासमेत रहेकी यादवसँग यिनै विषयमा अन्नपूर्णकर्मी आकाश क्षेत्रीले गरेको संक्षिप्त फोनवार्ता : तपाईलाई पार्टी फुटाउन लागेको आरोप सही हो ? पार्टीभित्र असन्तुष्टि छ तर पार्टी नै फुटाउने खालको निर्णय भएको छैन। हामीले कुनै ठाउँमा बैठक गरेको प्रमाण छ ? पार्टीका नेतामा आआफ्नै खालका असन्तुष्टि छन् जुन स्वाभाविक हो। यही समयमा अध्यादेश आयो र पार्टी फुट्छ कि भनेर पार्टीभित्र साथीहरु डराए। यस्तो केही छैन। समाजवादी फुटाउन सरकारले अध्यादेश ल्याइएको हो ? होइन, सरकारले हाम्रा लागि अध्यादेश ल्याएको होइन। योे अध्यादेश उहाँहरुको आफ्नै पार्टीका कारणले आएको हो कि के कारणले आएको हो थाहा भएन। तर, सबै पार्टीभित्र विभिन्न किसिमका असन्तुष्टि छन्, हुन्छन् । त्यो असन्तुष्टिकै कारण अध्यादेश आएको हो भन्नु गलत हो। मिडियाले पनि समाजवादी पार्टी कै कारण अध्यादेश आएको भनिरहेको छ। तर, पार्टीभित्रको असन्तुष्ट समूहको बैठक भएकै छैन। कतै छलफल पनि भएको छैन। हामी लकडाउनमा छौं। पार्टीभित्र असन्तुष्टि भएका कारण एउटा नेताको रुपमा मैले उनीहरुलाई चित्त बुझाउने काम गरिरहेकी छु। अध्यादेशका विषयमा तपाईंको धारणा के छ ? अहिलेको विकट स्थितिमा कोरोना भाइरस महामारीबाट भगवान्को कृपाले बाँचेका छौं, अन्य देशको तुलनामा नेपाली सुरक्षित छौं तर जनता त्रसित छन्। यस्तो संकटबाट जोगिनुपर्ने समयमा सरकारले अध्यादेश नल्याउनु पथ्र्यो। तर अध्यादेश किन ल्याउनुभयो ? के कारणले ल्याउनु भयो त्यो त ओलीजीलाई थाहा होला। यो अध्यादेश समाजवादीका लागि होइन भन्ने मेरो मान्यता छ। यति ठूलो अध्यादेश समाजवादीका लागि मात्र होला र ? उहाँकै पार्टीभित्रकै कारण होला। यो नल्याउनुपथ्र्यो। एकीकृत नयाँ पार्टीप्रति असन्तुष्ट समूहको दृष्टिकोण कस्तो छ ? असन्तुष्ट समूह पार्टीको नेताका कारण उहाँ असन्तुष्ट हुनुहुन्छ। तर, राजपा र समाजवादी एकीकरणका लागि हामी एक वर्ष पहिलेदेखि नै प्रयासरत थियौं। वार्ता टोलीमा म नै थिएँ। संयोग कस्तो भयो भने हिजो राति दुवै पार्टीबीच सबै कुरा मिल्यो र एकीकरणको पक्रियामा गयो। यो स्वागतयोग्य हो। किनभने धेरै पार्टी हुनुभन्दा पनि कमभन्दा कम पार्टीलाई जनताले पत्याउँछन्। सहीदिशामा देश अगाडि बढ्छ भन्ने हामीले विश्वास लिएका छौं। त्यसैकारण यो स्वागतयोग्य हो। समाजवादीका नेताको अपरहण विषय के हो ? कुनै पनि नेतालाई अपहरण गरिएको छैन। मलाई नै अचम्म लाग्यो। किन देशलाई नै यस्तो भ्रममा हाल्ने काम गरियो ? डा सुरेन्द्रजी लकडाउनमा हुनुहुन्छ। उहाँलाई काठमाडौं आउनुपर्ने थियो। प्रधानमन्त्रीले खबर गर्नुभयो के गर्नुभयो तर सुरक्षाकर्मी उहाँको मित्र भएकाले सुरक्षाकर्मीसँग उहाँ आउनुभयो। उहाँ अपहरण हुनुभएको छैन। सुरक्षाकर्मीको गाडीमा आएकाले अपहरण भनियो। कसैले अपहरण गर्दा पनि गर्दैन। सत्तापक्ष पनि अपहरण गर्ने काम गर्दैन। देशमा भूकम्प पनि आएको छैन, माननीयलाई अपरहण गर्नको लागि।"
"सरकारले गल्ती सच्यायो, अब सांसद अपहरण गर्नेलाई कारवाही हुनुपर्छ : विश्वप्रकाश","काठमाडौं : सरकारले ४ दिनअघि ल्याएका दुवै विवादित अध्यादेश फिर्ता गरेको निर्णयको प्रमुख प्रतिपक्षी दल कांग्रेसले स्वागत गरेको छ। कांग्रेसका प्रवक्ता विश्वप्रकाश शर्माले सरकारले बेलैमा अध्यादेश फिर्ता लिएर गल्ती सच्याएको बताएका छन्। उनले भने,'दुवै विवादित अध्यादेश फिर्ता लिएर गल्ती सच्याएको छ, अब अपहरण शैलीमा सांसद उठाउने कर्ममा संगलग्नलाई कारवाहीको प्रतीक्षामा छौं।' उनले अब सम्पूर्ण ध्यान र शक्ति कोरोनाविरुद्धको संघर्षमा केन्द्रित गर्न प्रधानमन्त्री केपी ओलीलाई आग्रहसमेत गरेका छन्। उनले ट्वीटमा भनेका छन्,' पहिले नागरिककको जीवन जोगाऔं फुर्सदमा राजनीतिक विवाद गरौंला।' सबैतिरबाट चर्को विरोध र आलोचनापछि सरकारले दुई विवादित अध्यादेश फिर्ता गरेको हो। शुक्रबार बसेको मन्त्रिपरिषद बैठकले दल विभाजनलाई खुकुलो पार्ने र संवैधानिक परिषदमा प्रतिपक्षको भूमिकालाई निषेध गर्ने अध्यादेश फिर्ता लिने निर्णय गरेको हो। सरकारको निर्णयको आधारमा राष्ट्रपति विद्यादेवी भण्डारीले अध्यादेश खारेज गरेकी हुन्। दुवै अध्यादेशको पार्टीभित्रै र नागरिकस्तरबाट चर्को आलोचना भएपछि प्रधानमन्त्री ओली पछि हट्न बाध्य भएका हुन्। अध्यादेश फिर्ता लिएर सरकारले गल्ती सच्यायो,अब अपहरण शैलीमा सांसद उठाउने कर्ममा संलग्नलाई कार्वाहीको प्रतीक्षामा छ देश !_ जनताको तर्फबाट आग्रह छ अब सम्पुर्ण ध्यान र शक्ति कोरोना विरुद्धको संघर्षमा केन्द्रित गरौं  पहिले नागरिकको जीवन जोगाऔं फुर्सदमा राजनैतिक विवाद गरौंला   शर्मा ()  ,"
विधायन समितिले सरकारलाई दियो यस्तो निर्देशन,"काठमाडौं : राष्ट्रियसभाको विधायन व्यवस्थापन समितिले लकडाउनको समयमा कृषिउपजको बजार व्यवस्थापनका लागि सरकारलाई दुई बुँदे सुझाव दिएको छ। समितिको आज बसेको बैठकले संक्रमित क्षेत्र, संक्रमण जोखिमपूर्ण क्षेत्र, संक्रमण नरहेको क्षेत्र, जिल्ला, शहरी क्षेत्र, ग्रामीण क्षेत्र साना ठूला उद्योग सञ्चालित क्षेत्रसमेत स्थान वर्गीकरण गरी आंशिक तथा पूर्ण लकडाउन गर्ने गरी छनोटको नीति अवलम्बन गर्न निर्देशन दिएको छ। समितिले कोभिड१९ रोकथाम तथा नियन्त्रण उच्चस्तरीय समन्वय समितिलाई पठाएको निर्देशनमा भनिएको छ, 'कृषि बाली लगाउने, बाली उठाउने समयमा त्यसको विशेष व्यवस्थापन गर्नु जरुरी छ।' यस्तै, कृषि उत्पादन कृषकबाट सङ्कलन, ढुवानी, वितरणको व्यवस्थापन प्रणालीलाई सहज, सरल र प्रभावकारी बनाउन सरकार स्वयं वा निजी तथा सहकारी क्षेत्रबाट प्रभावकारीरुपमा सञ्चालन गर्न आग्रह गरिएको समितिका सचिव मनोजकुमार गिरीले जानकारी दिए।"
झाँक्रीको प्रश्न : अध्यादेश फिर्ता हुँदैमा नैतिक प्रश्न सकिन्छ ?,"काठमाडौं : नेपाल कम्युनिस्ट पार्टी (नेकपा)की नेतृ रामकुमारी झाँक्रीले नैतिकता अन्त कतै नभएको भन्दै प्रश्न गरेकी छिन्। झाँक्रीले ट्वीट गरेकी छिन् 'राजनीतिमा नैतिकता हुन्छ भनेर शिक्षा दिने माधव नेपाल र अनाहकमा ग़लत अर्थ लगाएर राजीनामा दिन बाध्य पारिएका शेर बहादुर तामाङले नैतिकता आफूमा मात्र सिमित गर्नु भएछ' उनले प्रश्न गरिन् 'अन्त नैतिकता कतै देखिन्छ?' झाँक्री अध्यादेशबारेमा सुरुदेखि नै विरोध गर्दै आइरहेकी छिन्। अध्यादेश जारी लगत्तै उनले ट्वीट गरेकी थिइन् 'कमरेड, कानुनले पार्टी फूट्न र रोक्न दुबै सक्छ। जसको पार्टी बिभाजन गर्ने दुश्वप्ना देखेर अध्यादेश ल्याए पनि त्यो अपराध हो। किन की आज हामीलाई राजनीतिक एकता चाहिएको छ। बिभाजन होइन।' 'मानवीय संकटको यो बेला एकाएक मन्त्रीपरिषदबाट बिबादास्पद अध्यादेश पास गर्नु शीतलनिवासबाट खाम साटेर हिड्नु, विपक्षी दलका सांसदलाई अपहरण शैलीमा होटलमा राख्नु, अनि बहुराष्ट्रको उदेश्य पुरागर्न मधेशबादी दलको एकता, के नेपाली राजनीतिका यि सामान्य घटना हुन? यि घटनाको पछाडी कसको हात छ? खोजौ।' नेकपाभित्र अध्यादेश विवाद उग्र रुप लिइरहेको बेला झाँक्रीले अर्को ट्वीट गरेकी थिइन्। सरकारले अध्यादेश खारेज गर्ने निर्णयलगत्तै उनले फेरि अर्को ट्वीट गरिन् 'अध्यादेश फिर्ता भयो रे, के योसंगै सम्पूर्ण राजनितीक र नैतिक प्रश्न सकिन्छ? मलाई लाग्छ सकिदैन। अब के हुन्छ?' सोमबार बसेको मन्त्रिपरिषद बैठकले दल विभाजनलाई खुकुलो पार्ने र संवैधानिक परिषदमा प्रतिपक्षको भूमिकालाई निषेध गर्ने अध्यादेश जारी गर्न राष्ट्रपतिलाई सिफारिस गरेको थियो। सिफारिस गरेलगत्तै राष्ट्रपतिले जारी गरेकी थिइन्। अध्यादेश जारीपछि सत्तारुढ नेकपाभित्र विवादले उग्र रुप लिएको थियो। नेकपाभित्र बहुमत सचिवालय सदस्यले अध्यादेश खारेज गर्नुपर्ने माग राखेका थिए। चौतर्फि विरोध र आलोचनापछि मन्त्रिपरिषदले फिर्ता लिएका राजनीतिक दल र संवैधानिक परिषद् सम्बन्धित दुवै अध्यादेश राष्ट्रपतिले शुक्रबार खारेज गरेकी थिइन्।"
प्रधानमन्त्री ओलीलाई देउवाको एक धन्यवाद ! ६ सुझाव,"काठमाडौं : प्रधानमन्त्री केपी ओली र प्रमुख प्रतिपक्षी दल नेपाली कांग्रेसका सभापति शेरबहादुर देउवाबीच भेटवार्ता भएको छ। शुक्रबार दिउँसो प्रधानमन्त्रीको सरकारी निवास बालुवाटार ओली र देउवाबीच भेटवार्ता भएको हो। भेटमा प्रमुख प्रतिपक्षी दलका नेता देउवाले विवादित दुवै अध्यादेश फिर्ता लिएर गल्ती सच्याएको भन्दै प्रधानमन्त्रीलाई धन्यवाद दिएका छन्। सँगै सभापति देउवाले पछिल्लो राजनीतिक अवस्था र स्वास्थ्य संकटको विषयमा प्रधानमन्त्रीलाई विभिन्न ६ वटा सुझाव दिएका छन्। यसरी विभिन्न सुझाव दिने क्रममा देउवाले जनकपुरबाट सांसदलाई अपहरणको शैलीमा काठमाडौं ल्याउनेलाई कारबाही गर्न मागसमेत गरेका छन्। दुबै अध्यादेश फिर्ता लिएर गल्ती सच्याउनु भयो, त्यसका लागि धन्यवाद छ। तर एक सांसदलाई अपहरण शैलीमा काठमाडौं ल्याउन जो संलग्न छन्, तिनलाई कार्वाही गर्नुपर्ने माग देशभरी उठेको छ, देउवाले प्रधानमन्त्रीलाई भनेको कुरा उद्धृत गर्दै कांग्रेस कार्यालयका मुख्य सचिव कृष्णप्रसाद पौडेलले सार्वजनिक गरेको प्रेस नोटमा भनिएको छ, मेरो माग यही छ। देशमा कानुनी राज्य छ भने निष्पक्ष अनुसन्धान र कार्वाही हुनुपर्छ। देउवाले विश्वव्यापी महामारीको रुपमा फैलिएको कोरोना भाइरस (कोभिड१९) को व्यापक नमुना परीक्षण बढाउन सुझाव दिएका छन्। परीक्षण अहिलेको आवश्यकता हो, दोस्रो सुझाव दिँदै देउवाले भने, समुदाय स्तरमा व्यापक परीक्षण गर्न ढिलो नगरौं। देउवाले संकटको अवस्थामा फिल्डमा सक्रिय स्वास्थ्यकर्मीको सुरक्षाका लागि विशेष ध्यान दिन प्रधानमन्त्रीलाई सुझाएका छन्। स्वास्थकर्मीलाई पीपीईलगायतका सामग्री अझै पर्याप्त पुगेको छैन। यथासिघ्र पुर्याउनु पर्यो, तेस्रो सुझाव दिँदै देउवाले भने, स्वास्थकर्मीलाई हतोत्साहित गर्न खोज्ने काम कतिपयले गरेको सुनिन्छ, त्यसलाई तुरुन्तै रोक्नुपर्छ। सँगै देउवाले श्रमिकलाई खान दिएर वा गाउँ जान दिन प्रधानमन्त्रीलाई सुझाव दिएका छन्। उनले राहत आवश्यक ठाउँमा नपुगेको र साना तथा ठूला सबै व्यवसायिलाई तत्काल प्याकेज दिनुपर्नेमा जोड दिए। श्रमिकलाई कि खान दिनोस्, कि गाउँ जान दिनोस्, देउवाले ओलीलाई भने, राहत अझै पुगेन, श्रमिक, बेरोजगार, विद्यार्थी र साना ठूला सबै ब्यवसायीका लागि तत्काल अर्को प्याकेज ल्याउनोस्। सँगै देउवाले विदेशमा रहेका नेपालीको उद्धार गर्न प्रधानमन्त्रीलाई सुझाव दिएका छन्। हिजो उनीहरुले रेमिटेन्स पठाएर देशका लागि योगदान गरेकाले आज उनीहरुको उद्धार गर्नुपर्ने देउवाको भनाइ छ। विदेशमा रहेका नेपालीले हिजो देशलाई रेमिटेन्स पठाएर योगदान गरे, आज उनीहरु अप्ठ्यारोमा परेका छन्, देउवाले प्रधानमन्त्रीलाई भने, त्यस्तो स्थितिमा रहेका नेपालीलाई उद्दार गर्ने बारे तत्काल योजना सार्वजनिक गर्नोस् र कार्यान्वयन थाल्नोस्। देउवा बालुवाटारमा : प्रधानमन्त्रीसँग समसामयिक छलफल बालुवाटारमा ओली, प्रचण्ड र देउवाको छलफल सँगै देउवाले प्रधानमन्त्रीलाई विश्वव्यापी संकटको रुपमा कोरोनासँग लडिरहँदा विवाद नल्याउन सुझावसमेत दिएका छन्। अब बिबादका कुनै कुरा नल्याउन तपाईंलाई मेरो सुझाव छ, मुख्यसचिव पौडेलले सार्वजनिक गरेको प्रेस नोटमा भनिएको छ।"
ओलीको 'इगो' ले निम्त्याएको 'ब्याक फायर',"काठमाडौं : सिंहदरवारबाट बालुवाटार पुग्न जम्मा १५ मिनेट। यति सम्म पनि गोप्य राख्न नसक्ने ? तपाईहरुले गरेको निर्णय लागु हुँदैन, ल जानुहोस, झण्डै दुई साता अघि प्रधानमन्त्री केपी ओलीले मन्त्रीहरुलाई बालुवाटारमा ठाडै हपारे। उपप्रधान एवं रक्षामन्त्री ईश्वर पोखरेलसहित मन्त्रीहरु बिफ्रिङसमेत गर्न नपाई बालुवाटारबाट रित्तै फर्किए। यो घटना हो चैत २७ गतेको। मजदुरी र ज्यालादारी गरेर पेट पालिरहेका काठमाडौंबाट खाली खुट्टा हिँडेर घर फर्किन थालेका समाचार प्रकाशित भएपछि प्रधानमन्त्री ओलीले त्यसबारे गृहकार्य गर्न मन्त्रीलाई निर्देशन दिएका थिए। सिंहदबारमा छलफल गरेका मन्त्रीले आफूलाई जानकारी दिनु अघि नै संचार माध्यममा निर्णय सार्वजनिक गरेको भन्दै प्रधानमन्त्री ओलीले मन्त्रीले गरेको सहमति ठाडै अस्वीकार गरेका थिए। दुई दिन काठमाडौंबाट बस छोडने भन्ने मन्त्रीहरुको सहमति सोही कारण अलपत्र परेको थियो। मन्त्रिपरिषदमा छलफल गर्नु अघि नै सञ्चारमाध्यममा विषयहरु सार्वजनिक गर्ने गरेको भन्दै मन्त्रीसँग रुष्ट प्रधानमन्त्री ओलीले पछि सुरक्षा निकायका प्रमुखसँग कुराकानी गरेर काठमाडौंबाट बाहिर जान चाहने मजदुरलाई यातायातमार्फत घर पठाउन आफैले निर्देशन दिएका थिए।मजदुर र कामदारका समस्याप्रति आफैं चासो देखाएका प्रधानमन्त्री ओलीले ईगोकै कारण मन्त्रीहरुले गरेको सहमति ठाडै अस्वीकार गरेको मन्त्रिपरिषद्कै एक सदस्य बताउँछन्। विपक्षी र आलोचकप्रति अनुदार देखिएका प्रधानमन्त्री ओलीले दल विभाजनलाई खुकुलो पार्ने र संवैधानिक परिषद्मा प्रतिपक्षको भूमिकालाई निषेध गर्ने सम्बन्धी दुई विवादित अध्यादेश ल्याउँदा पनि पार्टीभित्र र सरकारका सहयात्रीसँग पनि परामर्श गरेनन्। मन्त्रिपरिषद् बैठकमा अचानक ठाडो प्रस्ताव पेस गर्दा मन्त्रीहरू नै अचम्मित भएका थिए। राजनीति र निर्णय प्रक्रियामा चमत्कार शैली अपनाउन खोज्ने ओलीको पछिल्लो निर्णय भने आफ्नै लागि प्रत्युत्पादक देखिएको छ। ओली र प्रचण्डको आँट र निडरताकै परिणाम स्वरुप पार्टी एकता भयो। तर त्यसपछिका विभिन्न समयमा ओली एक्लैले चमत्कार देखाउन खोजे। पार्टीभित्र सन्तुलन बिग्रन खोज्दा कहिले कसलाई च्यापेर र कहिले कसलाई हुत्याएर हुन्छ, ओलीले पार्टी र सरकारको साँचो आफ्नै हातमा राखिराखे। ओलीलाई नजिकबाट चिन्ने नेताहरु भन्छन, 'निर्णय प्रक्रियामा उहाँले जति आँट देखाउन खोज्नुहुन्छ, त्यति नै हठ पनि छ उहाँमा।' हठी स्वभावले कहिलेकाही ओली आफ्नै कदमका कारण पटपटक पछुताउनु परेको छ। अध्यादेश जारी सम्बन्धी पछिल्लो निर्णयले पुष्टि गरेको छ। सिंगो मुलुकले संकट सामना गरिरहेका बेला ओलीबाट भएको सत्ताको यो सस्तो खेलका कारण सरकारको छविमा धक्का लागेको छ भने पार्टीको समेत बद्नामी भएको छ। नागरिकस्तरबाट चर्को आलोचना खेप्नु परेको छ। यतिबेला ओलीलाई पार्टीभित्रको संगठित दबाब र बाहिरको निरन्तर आलोचना सामना गर्न सकस भइरहेको छ। किनभने यसलाई ढाकछोप गर्ने वा बचाउन गर्ने तर्क र कारण छैन। 'ब्याक गियर'मा जानु बाहेक ओलीसँग अर्को विकल्प छैन। ओलीले युद्धस्तरमा तत्कालीन माओवादीसँग पार्टी एकताको निर्णय गरेका थिए। राष्ट्रिय तथा अन्तर्राष्ट्रिय समुदायलाई समेत चकित पार्ने गरि गोप्य तरिकाले पार्टी एकताको काम सम्पन्न गर्न ओली र दाहालले निकै मेहनत गरेका थिए। जबकी पार्टी घोषणाको एक साता अघि मात्र भारतीय दूतवासमा आयोजित कार्यक्रममा भारतीय तत्कालीन विदेशमन्त्री सुष्मा स्वराजले तत्कालीन माओवादी अध्यक्ष प्रचण्ड र कांग्रेस सभापति शेरबहादुर देउवाबीचको सहकार्यको उच्च प्रशंसा गर्दै दुई दलबीचको सहकार्य पाँच वर्षसम्म लैजान सुझाव र सहयोगको आश्वासन दिएकी थिइन्। तर भित्रभित्रै दुई ठूला कम्युनिस्ट पार्टीबीच एकताको पहलबारे त्यतिबेला कहिंकतै चुइक्कसम्म बहस थिएन। ओली र प्रचण्डको आँट र निडरताकै परिणाम स्वरुप पार्टी एकता भयो। तर त्यसपछिका विभिन्न समयमा ओली एक्लैले चमत्कार देखाउन खोजे। पार्टीभित्र सन्तुलन बिग्रन खोज्दा कहिले कसलाई च्यापेर र कहिले कसलाई हुत्याएर हुन्छ, ओलीले पार्टी र सरकारको साँचो आफ्नै हातमा राखिराखे। ओलीको राजनीतिक दल सम्बन्धी अध्यादेश जारी गरेर अर्को चमत्कार देखाउन खोजेको दाबी गर्थे, उनी निकट नेताहरु। तर, आफनो घरमा कलह चर्काएर अर्काको घरमा पनि आगो झोस्न खोज्ने ओलीको दाउ यसपालि पनि मिस फायर भएको टिप्पणी उनका आलोचकले गर्न थालेका छन्। प्रधानमन्त्री ओलीले नै मधेस केन्द्रित दल फुटाउन अध्यादेश जारी गरिएको प्रष्टिकरण दिइरहँदा उनीहरु एकजुट भए। सत्ता र शक्तिको आडमा मधेस केन्द्रित दलभित्र खेल्न खोजेको ओलीको कार्डसमेत एक्सपायर भएको छ। यसले मधेसमा नेकपाको प्रभावलाई कमजोर बनाउने खतरा छ। प्रधानमन्त्री ओलीले नै मधेस केन्द्रित दल फुटाउन अध्यादेश जारी गरिएको प्रष्टिकरण दिइरहँदा उनीहरु एकजुट भए। सत्ता र शक्तिको आडमा मधेस केन्द्रित दलभित्र खेल्न खोजेको ओलीको कार्डसमेत एक्सपायर भएको छ। यसले मधेसमा नेकपाको प्रभावलाई कमजोर बनाउने खतरा छ। प्रधानमन्त्री ओलीले पार्टी, नेता र मन्त्रीसँग पनि छलफल नगरी एक्कासी मन्त्रिपरिषदबाट अध्यादेश पारित गराएका थिए। आफ्नै पार्टीका मन्त्रीले चासो राख्दा, त्यो अरु पार्टी नै तोडन, ल्याइएको हो भनेर हाकाहाकी जवाफ दिएका थिए।आफ्नै पार्टीका नेताले छलफलको माग गर्दा हतारहतार राष्ट्रपतिबाट अध्यादेश जारी गर्न लगाएर सचिवालय बैठकलाई समेत पंगु बनाउने काम भएको थियो। पार्टीभित्र शंका, आशंका र षडयन्त्रका गन्ध फैलाएको अध्यादेशको बचाउ गर्ने आधार अब प्रधानमन्त्री ओलीसँग छैन। उल्टै अर्काको पार्टी फुटाउन सत्ता र शक्तिको दुरुपयोग गरेको गम्भीर आरोप लाग्यो, बालुवाटारमाथि। दुई तिहाइको केन्द्र सरकार र ६ वटा प्रदेश सरकारसहित अधिकांस स्थानीय तहको नेतृत्व लिएको पार्टीले राजनीतिक जोडघटाउमा खासै फरक नपर्ने अवस्थामा अरु दललाई फुटाउन खुलेआम किन प्रयत्न गर्यो भन्ने प्रश्न तेर्सिएका छन्। २०५१ को त्रिशंकु संसदमा सरकार गिराउन र बनाउन भएका फोहरी खेल र त्यसमा कांग्रेसले खेलेको भूमिकालाई समेत बिर्साउने गरी नागरिकस्तरमा नेकपा र सरकारको आलोचना भएको छ। उपाध्यक्ष वामदेव गौतमलाई राष्ट्रियसभामा लैजाने कि नलैजाने भन्ने विवादले उग्रता लिइरहेका बेला ओलीले घर मिलाउन भन्दा पराईको घर भत्काएर खरानी दल्न खोजेको आरोप आलोचकको छ। पार्टी एकतामा जस्तो कहिंकतै छलफल नगरी नजिता दिन खोजिए पनि त्यो र यो घटनाको सन्दर्भ, पात्र र परिणाम फरक हो भन्ने हेक्का राखिनुपथ्र्याे। आफ्नो घर बलियो बनाउन अभिभावकले लिने निर्णयमा परिवारका सदस्य खुसी हुनु स्वभाविक हो। तर परिवारभित्र लडाईं चलिरहेका बेला अर्काको घरमा ठाडै हमला गर्छू भन्नु मुर्खता मात्र हुन्छ। पार्टीभित्र शंका, आशंका र षडयन्त्रका गन्ध फैलाएको अध्यादेशको बचाउ गर्ने आधार अब प्रधानमन्त्री ओलीसँग छैन। उल्टै अर्काको पार्टी फुटाउन सत्ता र शक्तिको दुरुपयोग गरेको गम्भीर आरोप लाग्यो, बालुवाटारमाथि। २०५१ को त्रिशंकु संसदमा सरकार गिराउन र बनाउन भएका फोहरी खेल र त्यसमा कांग्रेसले खेलेको भूमिकालाई समेत बिर्साउने गरी नागरिकस्तरमा नेकपा र सरकारको आलोचना भएको छ। अरु नै दललाई लक्षित गरेर अध्यादेश ल्याएको ओलीको अभिव्यक्ति सार्वजनिक भएपछि अन्य नेताहरु अझै विश्वस्त हुन सकेका छैनन। उपाध्यक्ष गौतमलाई राष्ट्रियसभामा लैजान पार्टीको सचिवालयले गरेको निर्णय लागु गर्ने कि नगर्ने भन्ने बहसले तिब्रता लिइरहेका बेला ओलीले आकस्मिक रुपमा फागुन १९ मा सचिवालयको बैठकमा झुक्याए जस्तै यसपटक पनि झुक्याइएका कारण नेताहरु यसपटक पनि निश्चिन्त छैनन। त्यतिबेला भैंसेपाटी गठबन्धनका नेता तयारीसाथ बैठकमा उपस्थित थिए। तर ओलीले दोस्रोपटक मिर्गौला प्रत्यारोपण गर्न आफू भोलिपल्ट नै अस्पताल भर्ना हुन लागेको जानकारी बैठकमा गराए। राजनीतिक रुपमा रस्साकस्सी गर्छु भन्ने नेताबाट सुवास्थ्य र दीर्घायुको कामना ग्रहण गरे। ओलीले यसपटक पनि अध्यादेशबारे छलफल गर्न सचिवालय बैठक बोलाए, तर छलफल प्रारम्भ हुनासाथ राष्ट्रपतिबाट प्रमाणित भएको खबर पठाएर बैठकलाई निष्प्रभावी बनाइएको थियो। ओली अल्पमतमै हुन त ? पार्टीको आन्तरिक समिकरण परिवर्तन पछि प्रधानमन्त्री ओली सचिवालयमा समेत अल्पमतमा छन्। अग्नि सापकोटालाई सभामुख बनाउने र उपाध्यक्ष वामदेव गौतमलाई राष्ट्रियसभामा पठाउने लगायतका केही निर्णय ओलीको इच्छा विपरित सचिवालयबाट भएका थिए। निवर्तमान सञ्चारमन्त्री गोकुल बाँस्कोटाको अडियो काण्ड सार्वजनिक गर्नेदेखि वामदेवलाई राष्ट्रियसभामा पठाउने निर्णय गराएर सरकार र पार्टीलाई अस्थिर बनाउन भूमिका खेलेको भन्दै ओली र उनी निकट नेताहरु अर्का अध्यक्ष प्रचण्डसँग रुष्ट छन्। पछिल्ला दिनमा ओली निकट नेता प्रचण्डविरुद्ध र प्रचण्ड निकट नेता ओलीपक्ष र सरकारविरुद्ध सार्वजनिक अभिव्यक्ति दिइरहेका छन्। वामदेवलाई राष्ट्रियसभामा लैजाने सचिवालयको निर्णय लागु नगरे प्रधानमन्त्री ओलीविरुद्ध अविश्वासको प्रस्तावसम्मको हल्ला फैलिएपछि ओली पक्षधर नेताहरु अर्का अध्यक्ष प्रचण्डसँग झन चिढिएका थिए। ओलीले भावनात्मक रुपमा एक नभए (पार्टी विभाजित गर्न र गराउन) का लागि दल त्यागको क्षेप्यास्त्र हानेको नेता बताउँछन। सचिवालयका ९ मध्ये ६ नेताको बिहीबार साँझ भैंसेपार्टीमा भएको छलफलले समेत ओलीलाई अध्यादेश फिर्ता गर्ने दबाब बढेको छ। केन्द्रीय कमिटिमा ओली, अर्का अध्यक्ष प्रचण्ड र वरिष्ठ नेता नेपाल आफैंमा अल्पमतमा छन्। दुई नेता जता ढल्किन्छन, त्यतै बहुमत पुग्ने अवस्था छ। तर संसदीय दलमा भने आफ्नो बहुमत रहेको ओली पक्षको दाबी छ। सचिवालयका ९ मध्ये ६ नेताको बिहीबार साँझ भैंसेपार्टीमा भएको छलफलले समेत ओलीलाई अध्यादेश फिर्ता गर्ने दबाब बढेको छ। केन्द्रीय कमिटिमा ओली, अर्का अध्यक्ष प्रचण्ड र वरिष्ठ नेता नेपाल आफैंमा अल्पमतमा छन्। दुई नेता जता ढल्किन्छन, त्यतै बहुमत पुग्ने अवस्था छ। सर्वदलीय संयन्त्र सरकार ढाल्ने अस्त्र ? लकडाउनबीच अर्का अध्यक्ष प्रचण्डले सर्वदलीय संयन्त्र गठनको प्रस्ताव गरे। ओली पक्षले त्यसलाई सरकार असफल भएको सन्देश दिन रचिएको षयडन्त्र भनेर व्याख्या गरयो। विश्वका शक्तिशाली देशसमेत आच्छुआच्छु भएका बेला बिरामी प्रधानमन्त्रीले रातदिन नभनी कोरोना नियन्त्रणमा गरेको प्रयासलाई धन्यवाद दिनुको साटो सर्वदलीय संयन्त्रको कुरा उठनु स्वभाविक हो र ? ओली निकट एक नेताले भने, अघिपछि त गरे गरे, यस्तो महाविपत्तिका बेला पनि पार्टीकै नेताहरुले सरकारलाई साथ नदिने त ? प्रधानमन्त्री ओलीले सर्वदलीय संयन्त्रको माग ठाडै अस्वीकार गरेपछि अर्का अध्यक्ष दाहालले सरकार परिवर्तनको षडयन्त्र रचेको र त्यसलाई चिर्न प्रधानमन्त्रीले राजनीतिक दल सम्बन्धी अध्यादेश जारी गरेको ओली निकट नेता बताउँछन्। पार्टीभित्र र बाहिर जो जो उकुसमुकुसमा परेका छन, उनिहरुका लागि प्रजातान्त्रिक बाटो खोलिएको हो, अध्यादेश जारी भएपछि ओली निकट एक उच्च नेताले भनेका थिए। दाहालसँग दूरी बढदै गएपछि ओली पक्षले वरिष्ठ नेता माधव नेपालको साथ र समर्थनका लागि प्रयास गरिरहेका छ। तर नेपाल पक्षले दुई अध्यक्ष र एक प्रधानमन्त्री गरेर तीन पदमा तीन मुख्य नेताको जिम्मेवारी बाँडफाँट हुनुपर्ने राखेको स्रोतको दाबी छ। राजनीतिक, सांगठनानिक र प्राविधिक रुपमा नेकपा एक भएपनि भावनात्मक रुपमा एकता हुन नसकेको नेता नै स्वीकार गर्छन्। सभामुख चयन, एमसीसी, चिनियाँ राजदूत फिर्ता हुंदै अध्यादेश जारीसम्मका घटनाक्रमले नेकपाभित्र खाडल बढदै गएको छ। आन्तरिक रुपमा सुदृढ नभई सुन्निएको नेकपा जुनसुकै बेला पनि दुर्घटनामा पर्ने जिम्मेवार नेता नै स्वीकार गर्छन्। प्रधानमन्त्री ओलीकै भनाइ अनुसार, पार्टी न कानुनले एकता हुन्छन्, न कानुनका कारण विभाजन हुन्छन्। अध्यादेशको त्रास भन्दा नेकपाभित्रको द्वन्द्व र अविश्वास खतरनाक देखिन्छ।"
दोलखाका ९ स्थानीय तहले बनाए १८ लाखको साझा कोष,"दोलखा : दोलखा जिल्लामा अस्पताल व्यवस्थापनका लागि १८ लाखको साझा कोष स्थापना गरिएको छ।कोरोना भाइरसको जोखिम न्यूनीकरणका लागि जिल्लाका ९ स्थानीय तहले साझाकोषको स्थापना गरेका हुन् । जिल्ला समन्वय समिति, स्थानीय तहका प्रमुख एवम् प्रतिनिधि तथा जिल्ला विपद् व्यवस्थापन समितिको संयुक्त बैठक १८ लाख बराबरको साझाकोष स्थापना गरिएको हो । दोलखा जिल्लामा कोरोना भाइरससँग सम्बन्धित अस्पताल, एम्बुलेन्स र स्वास्थ्य सामग्रीलगायतका लागि खर्च गर्ने गरी साझाकोषको स्थापना गरिएको जिल्ला समन्वय समिति दोलखाका प्रमुख डबल पाण्डेले जानकारी दिए । कोषमा दोलखाका ९ वटा स्थानीय तहले २२ लाखको दरले रकम उपलब्ध गराउने गराई सञ्चालन गरिने जिसस प्रमुख पाण्डेको भनाई छ । स्वाव संकलन गरे पछि परीक्षणका लागि एम्बुलेन्समा पठाउने खर्च, चालक खाना खाजालगायतको खर्च व्यहोर्ने विषयमा अन्योलता भएपछि साझा कोषको अवधारणा निस्किएको उनको भनाई छ । कोषबाट सम्भाव्य कोरोना बिरामीको स्वाब परीक्षणका लागि धुलिखेल वा काठमाडौं पठाउने, शव राख्ने मच्र्युरी बाकस खरिद गर्ने, मानसिक सन्तुलन गुमेकाको उपचार गर्ने जस्ता प्रयोजनको लागि खर्च गरिने बताइएको छ । जिल्लाका ९ वटै स्थानीय तहमा जिल्ला बाहिरबाट आएका नागरिकको स्वास्थ्य परीक्षण घरघरमा पुगेर गर्ने, तथा जिल्लामा दैनिक उपभोग्य वस्तु, कृषि औजार, मल, बिउ तथा निर्माण सामग्रीको ढुवानीलाई सहज र व्यवस्थित बनाउने पनि निर्णय भएको प्रमुख पाण्डेले बताए ।"
"बालुवाटारमा ओली, प्रचण्ड र देउवाको छलफल","काठमाडौं : शुक्रबार प्रधानमन्त्रीको सरकारी निवास बालुवाटारमा शीर्ष तीन नेताबीच छलफल भएको छ । नेकपा अध्यक्ष एवम् प्रधानमन्त्री केपी ओली, अर्का अध्यक्ष पुष्पकमल दाहाल प्रचण्ड र प्रमुख प्रतिपक्षी दल नेपाली कांग्रेसका सभापति शेरबहादुर देउवाबीच छलफल भएको हो । त्रिपक्षीय भेटमा पछिल्लो परिस्थिति र परम्पर समझदारीमा नेताले जोड दिएको प्रधानमन्त्रीका प्रेस सल्लाहकार सूर्य थापाले जानकारी दिए । प्रधानमन्त्री केपी शर्मा ओलीज्यूसँग प्रमुख विपक्षी दलका नेता शेरबहादुर देउवा र नेकपाका अर्का अध्यक्ष पुष्पकमल दाहाल प्रचण्डको बालुवाटारमा सामुहिक भेट र छलफल जारी, सल्लाहकार थापाले फेसबुकमा लेखेका छन्, पछिल्लो परिस्थिति र परस्पर समझदारीमा जोड । यसअघि प्रधानमन्त्री ओलीले प्रमुख प्रतिपक्षी दलका नेता देउवासँग छलफल गरेका थिए । नेताहरुको भेटमा कोरोना भाइरस (कोभिड१९) र पछिल्लो संकटको विषयमासमेत कुराकानी भएको छ । सबैतिरबाट चर्को विरोध र आलोचनापछि मन्त्रिपरिषद्लले फिर्ता लिएका राजनीतिक दल र संवैधानिक परिषद् सम्बन्धित दुवै अध्यादेश शुक्रबार खारेज भएका छन्। मन्त्रिपरिषद बैठकले दल विभाजनलाई खुकुलो पार्ने र संवैधानिक परिषदमा प्रतिपक्षको भूमिकालाई निषेध गर्ने अध्यादेश फिर्ता लिने निर्णय गरे लगत्तै राष्ट्रपतिले दुवै अध्यादेश खारेज गरेकी हुन् । राष्ट्रपति भण्डारीले संवैधानिक परिषद् (काम, कर्तव्य, अधिकार र कार्यविधि सम्बन्धी (पहिलो संशोधन) अध्यादेश, २०७७ र राजनीतिक दल सम्बन्धी (दोस्रो संशोधन) अध्यादेश, २०७७ खारेज गरेको राष्ट्रपति कार्यालयका सहायक प्रवक्ता केशवप्रसाद घिमिरेले जानकारी दिए । सरकारको निर्णयको आधारमा राष्ट्रपतिले अध्यादेश खारेज गर्ने संवैधानिक व्यवस्था छ । दुवै अध्यादेशको पार्टीभित्रै र नागरिक स्तरबाट चर्को आलोचना भएको थियो। देउवा बालुवाटारमा : प्रधानमन्त्रीसँग समसामयिक छलफल अध्यादेशको प्रमुख प्रतिपक्षी दल कांग्रेससहित सत्तारुढ दलका अधिकांश नेताले विरोध गरेका थिए । दुवै अध्यादेश खारेज भएपछि प्रधानमन्त्रीले प्रमुख प्रतिपक्षी दलका नेतासँग दुई अध्यक्षले भेट गर्नुलाई महत्वका साथ हेरिएको छ ।"
चर्को विरोधपछि दुवै अध्यादेश फिर्ता लिने मन्त्रिपरिषद्को निर्णय,काठमाडौं : सबैतिरबाट चर्को विरोध र आलोचनापछि दुई विवादित अध्यादेश फिर्ता लिन सरकार वाध्य भएको छ। शुक्रबार बसेको मन्त्रिपरिषद बैठकले दल विभाजनलाई खुकुलो पार्ने र संवैधानिक परिषदमा प्रतिपक्षको भूमिकालाई निषेध गर्ने अध्यादेश फिर्ता लिने निर्णय गरेको हो । सरकारको निर्णयको आधारमा राष्ट्रपति विद्यादेवी भण्डारीले अध्यादेश खारेज गर्ने व्यवस्था छ । दुवै अध्यादेशको पार्टीभित्रैबाट आलोचना भएको थियो भने नागरिक स्तरबाट यसको चर्को आलोचना भएको थियो।
देउवा बालुवाटारमा : प्रधानमन्त्रीसँग समसामयिक छलफल,"काठमाडौं : प्रमुख प्रतिपक्षी दल नेपाली कांग्रेसका सभापति शेरबहादुर देउवा शुक्रबार दिउँसो प्रधानमन्त्रीको सरकारी निवास बालुवाटार पुगेका छन्। बालुवाटारमा प्रधानमन्त्री केपी ओलीसँग समसामयिक सन्दर्भमा छलफल भएको प्रधानमन्त्रीका प्रेस सल्लाहकार सूर्य थापाले जानकारी दिए। सबैतिरबाट चर्को विरोध र आलोचनापछि मन्त्रिपरिषद्लले फिर्ता लिएका राजनीतिक दल र संवैधानिक परिषद् सम्बन्धित दुवै अध्यादेश शुक्रबार खारेज भएका छन्। मन्त्रिपरिषद बैठकले दल विभाजनलाई खुकुलो पार्ने र संवैधानिक परिषदमा प्रतिपक्षको भूमिकालाई निषेध गर्ने अध्यादेश फिर्ता लिने निर्णय गरे लगत्तै राष्ट्रपतिले दुवै अध्यादेश खारेज गरेकी हुन् । राष्ट्रपति भण्डारीले संवैधानिक परिषद् (काम, कर्तव्य, अधिकार र कार्यविधि सम्बन्धी (पहिलो संशोधन) अध्यादेश, २०७७ र राजनीतिक दल सम्बन्धी (दोस्रो संशोधन) अध्यादेश, २०७७ खारेज गरेको राष्ट्रपति कार्यालयका सहायक प्रवक्ता केशवप्रसाद घिमिरेले जानकारी दिए । सरकारको निर्णयको आधारमा राष्ट्रपतिले अध्यादेश खारेज गर्ने संवैधानिक व्यवस्था छ । दुवै अध्यादेशको पार्टीभित्रै र नागरिक स्तरबाट चर्को आलोचना भएको थियो। अध्यादेशको प्रमुख प्रतिपक्षी दल कांग्रेससहित सत्तारुढ दलका अधिकांश नेताले विरोध गरेका थिए । दुवै अध्यादेश खारेज भएपछि प्रधानमन्त्रीले प्रमुख प्रतिपक्षी दलका नेतासँग भेट गर्नुलाई महत्वका साथ हेरिएको छ । देउवा र प्रधानमन्त्रीको भेटमा कोरोना भाइरस (कोभिड१९) र पछिल्लो संकटको विषयमासमेत कुराकानी भएको छ ।"
जनमतको कदर गर्न अध्यादेश फिर्ता : प्रधानमन्त्री,"काठमाडौं : प्रधानमन्त्री केपी ओलीले जनमत कदर गर्न अध्यादेश फिर्ता लिनुपरेको प्रस्टीकरण दिएका छन्। प्रधानमन्त्री ओलीले गत सोमबारको मन्त्रिपरिषद् बैठकमा केही मन्त्रीले विरोध गरे पनि ठाडो प्रस्तावमा दुई अध्यादेश ल्याएका थिए। राष्ट्रपतिले सरकारको सिफारिसमा राजनीतिक दलसम्बन्धी (दोस्रो संशोधन) अध्यादेश २०७७ र संवैधानिक परिषद् (काम, कर्तव्य, अधिकार र कार्यविधि)सम्बन्धी (पहिलो संशोधन) अध्यादेश २०७७ जारी गरेकी थिइन्। प्रधानमन्त्रीले शुक्रबारको बैठकमा भने संविधान र कानुनबमोजिम लोकतान्त्रिक पद्धतिलाई सहयोग पुर्याउन अध्यादेश ल्याउन खोजे पनि जनमत विपक्षमा देखिएको बताएको जानकारी एक मन्त्रीले दिए। सरकारले आफ्नो अधिकार संविधान र कानुनबमोजिम प्रयोग गर्न खोजेको थियो। लोकतान्त्रिक पद्धतिलाई सहयोग पुर्याउनकै लागि काम गर्न खोजेको थियो। तर, सबैले विरोध गरे। आवश्यक छैन भने, प्रधानमन्त्रीले बैठकमा राखेको भनाइ उद्धृत गर्दै ती मन्त्रीले भने, जनमत र पार्टीमतको कदर गर्नुपर्यो। त्यसैले हाललाई पछि हटौं। ओलीले आफूले धेरै सोचविचार गरी अध्यादेश ल्याएको भए पनि पार्टी र बाहिरबाट केही सुझाव आएको, फिर्ता लिन आग्रह गरिएकाले पछि हट्ने निष्कर्षमा पुगिएको धारणा बैठकमा व्यक्त गरेका थिए। उनले सत्तापक्ष र प्रतिपक्षका नेताहरूको आग्रहसम्मलाई स्वीकार गरिएको जानकारी बैठकमा गराएका थिए। संवैधानिक निकायका नियुक्तिमा प्रतिपक्ष दलले अप्ठ्यारो मात्र पारिरहेको र त्यसको रिक्ततालाई पूर्ति गर्न पनि अध्यादेश आवश्यक परेर ल्याइएको भए पनि साथीहरूले भनेपछि अब पछि हट्ने भइयो, प्रधानमन्त्री ओलीको भनाइ थियो। अलिक गम्भीर मुद्रामा देखिएका प्रधानमन्त्रीले सरकारको निर्णयमा कहिले अघि बढ्ने र कहिले पछि हट्ने विषयलाई स्वाभाविक रूपमा लिन आग्रह गरेका थिए। लकडाउन थप गर्र्नेे जिम्मा उच्चस्तरीय समितिलाई सरकारले ११ चैतयता निरन्तर जारी राखेको लकडाउन थप गर्नेनगर्ने विषयमा भने शुक्रबारको बैठकले कुनै निर्णय लिएन। पछिल्लो पटक थपिएको लकडाउन अवधि वैशाख १५ गतेसम्म छ। कोरोना रोग रोकथाम तथा नियन्त्रण उच्चस्तरीय समन्वय समितिले आवश्यक गृहकार्य गरेर अन्तिम निर्णयमा पुगिने प्रधानमन्त्रीको भनाइ थियो। अध्यादेश आएपछि पार्टी फुट्छ कि भनेर साथीहरु डराए चार दिनमै अध्यादेश फिर्ता गर्न किन वाध्य भयो सरकार ? सरकारले गल्ती सच्यायो, अब सांसद अपहरण गर्नेलाई कारवाही हुनुपर्छ : विश्वप्रकाश राष्ट्रपतिबाट दुवै अध्यादेश खारेज देउवा बालुवाटारमा : प्रधानमन्त्रीसँग समसामयिक छलफल बालुवाटारमा ओली, प्रचण्ड र देउवाको छलफल झाँक्रीको प्रश्न : अध्यादेश फिर्ता हुँदैमा नैतिक प्रश्न सकिन्छ ? प्रधानमन्त्री ओलीलाई देउवाको एक धन्यवाद ! ६ सुझाव विदेशमा रहेका नेपालीका विषयमा पनि सम्बन्धित देशका सरकार प्रमुखहरूसँग मैले कुराकानी गरिरहेकै छु, प्रधानमन्त्रीको भनाइ उद्धृत गर्दै एक मन्त्रीले भने, यता (नेपाल)को लकडाउनका विषयमा पनि उच्चस्तरीय समन्वय समितिले छिमेकी देशको अवस्था, अन्य सबै पक्षको अध्ययन विश्लेषण गरेर तयारी गर्नुहोला। अर्काे बैठकमा यस सम्बन्धमा निर्णयमा पुगौंला।"
राष्ट्रपतिबाट दुवै अध्यादेश खारेज,"काठमाडौं : सबैतिरबाट चर्को विरोध र आलोचनापछि मन्त्रिपरिषद्लले फिर्ता लिएका राजनीतिक दल र संवैधानिक परिषद् सम्बन्धित दुवै अध्यादेश खारेज भएका छन्। शुक्रबार बसेको मन्त्रिपरिषद बैठकले दल विभाजनलाई खुकुलो पार्ने र संवैधानिक परिषदमा प्रतिपक्षको भूमिकालाई निषेध गर्ने अध्यादेश फिर्ता लिने निर्णय गरे लगत्तै राष्ट्रपतिले दुवै अध्यादेश खारेज गरेकी हुन् । राष्ट्रपति भण्डारीले संवैधानिक परिषद् (काम, कर्तव्य, अधिकार र कार्यविधि सम्बन्धी (पहिलो संशोधन) अध्यादेश, २०७७ र राजनीतिक दल सम्बन्धी (दोस्रो संशोधन) अध्यादेश, २०७७ खारेज गरेको राष्ट्रपति कार्यालयका सहायक प्रवक्ता केशवप्रसाद घिमिरेले जानकारी दिए । चर्को विरोधपछि दुवै अध्यादेश फिर्ता लिने मन्त्रिपरिषद्को निर्णय चार दिनमै अध्यादेश फिर्ता गर्न किन वाध्य भयो सरकार ? सरकारले गल्ती सच्यायो, अब सांसद अपहरण गर्नेलाई कारवाही हुनुपर्छ : विश्वप्रकाश सरकारको निर्णयको आधारमा राष्ट्रपतिले अध्यादेश खारेज गर्ने संवैधानिक व्यवस्था छ । दुवै अध्यादेशको पार्टीभित्रै र नागरिक स्तरबाट चर्को आलोचना भएको थियो।"
अध्यादेशबाट पछि हट्दै ओली,"काठमाडौं : चौतर्फी विरोध, आलोचना र दबाबपछि सरकार राजनीतिक दल र संवैधानिक परिषद् ऐन संशोधनसम्बन्धी दुवै अध्यादेशबाट पछि हट्ने भएको छ। प्रधानमन्त्री केपी ओलीले वैशाख ८ को मन्त्रिपरिषद् बैठकबाट यी दुई अध्यादेश ल्याएपछि पार्टीभित्र र बाहिर विरोध भएको थियो। प्रधानमन्त्री ओलीले अध्यादेश फिर्ताको तयारीका विषयमा बिहीबार साँझ राष्ट्रपति विद्यादेवी भण्डारीलाई जानकारी गराए। उनले अध्यादेश फिर्ता गर्ने निष्कर्षमा सरकार पुगेको, त्यसका लागि मन्त्रिपरिषद् बैठक बसेर निर्णय लिई पत्र पठाउने जानकारी राष्ट्रपतिलाई गराएको स्रोतले बताएको छ। ओलीले शुक्रबार मन्त्रिपरिषद् बैठक बोलाउने तयारी गरेको बालुवाटारनिकट स्रोतले बतायो। उक्त बैठक बसे अध्यादेश सोही दिन फिर्ता हुने नेताहरूको भनाइ छ। मन्त्रिपरिषद्को निर्णयपछि राष्ट्रपति भण्डारीले संविधानको धारा ११४ को उपधारा २ (ख) अनुसार अध्यादेश फिर्ता लिनेछिन्। उक्त धारामा अध्यादेशहरू राष्ट्रपतिबाट जुनसुकै बखत खारेज हुन सक्ने उल्लेख छ। अनावश्यक विषयमा ध्यान केन्द्रित गर्न लागिपरेको आरोप लगाउँदै सत्ताारुढ नेकपाका २० स्थायी समिति सदस्यले पार्टी बैठक बोलाउन माग गरिरहेका छन्। अध्यादेश फिर्ता गर्नुपर्ने नेताहरूको मागमा प्रधानमन्त्री ओलीले बिहीबार आफू सकारात्मक रहेको संकेत गरेका हुन्। पार्टीका अर्का अध्यक्ष पुष्पकमल दाहाल र वरिष्ठ नेता माधवकुमार नेपालसँग बिहीबार प्रधानमन्त्री निवास बालुवाटारमा भएको छुट्टाछुट्टै भेटमा ओलीले त्यस्तो संकेत गरेका थिए। दाहालसँगको छलफलमा ओलीले फिर्ता नै गर्नुपर्छ भन्ने नेताहरूको कुरा हो भने त्यसमा आफू सकारात्मक रहेको जवाफ दिएको नेकपा संसदीय दलका उपनेता सुवास नेम्बाङले बताए। दुई अध्यक्षको कुरा हँुदा प्रधानमन्त्रीले अध्यादेश ल्याउनुपर्नाका कारण, आवश्यकता र औचित्यबारे बताउनुभएको रहेछ। नियुक्तिहरू पूरै अड्कियो, संवैधानिक परिषद्को बैठक बस्नै सकेको छैन। कोरोनाका कारण हाउस (संसद्) कहिले भन्ने प्रस्ट छैन, बसे पनि कहिले कति समय चल्छ भन्ने प्रश्न छ। अर्काेतिर संसदीय व्यवस्था बलियो बनाउनै दल त्यागसम्बन्धी अध्यादेश ल्याएको हो। यो कतैप्रति लक्षित छैन, प्रधानमन्त्री ओलीको दाहालसँगको छलफल उद्धृत गर्दै उपनेता नेम्बाङले अन्नपूर्णसँग भने, यति हँुदाहुँदै पनि यो फिर्ता हुनुपर्छ भन्ने साथीभाइहरूको कुरा छ भने फिर्ता गर्ने सन्दर्भमा म सकारात्मक नै छु। छलफल गरेर निष्कर्षमा पुगौंला। ओलीले त्यसपछि नेम्बाङसहित केही कानुन व्यवसायी र आफूनिकट नेतासँग बालुवाटारमा छलफल गरेका थिए। हामी छलफलभन्दा पनि बालुवाटार पुगेका थियौं। त्यही बेला उहाँ (प्रधानमन्त्री)लाई सोधेका थियौं, अध्यक्षसँगको छलफल के भयो भनेर, नेम्बाङले भने, उहाँ (प्रधानमन्त्री)ले आफूले अध्यादेश ल्याउनुको कारण प्रस्ट बताएको तर साथीहरूले फिर्ता गर्नुपर्छ भन्ने कुरा गर्नुहुन्छ भने म सकारात्मक छु भन्ने जवाफ दिएँ भन्नुभयो। अध्यादेश कहिले फिर्ता गर्ने भन्नेबारे दाहाल र नेपालसँगको छलफलमा प्रधानमन्त्री खुलेनन्। नेकपाका बहुमत सचिवालय सदस्य अध्यादेश फिर्ता हुनै पर्ने पक्षमा देखिएका छन्। उनी बिहीबार बिहानसम्म आफ्नो अडानमा अडिग थिए। उनले पार्टीका संघीय सांसदहरूलाई बोलाएर बुधबार अध्यादेश नेकपा लक्षित नरहेको बताएका थिए। कानुनले पार्टीहरू बन्ने र फुट्ने हँुदै नभएकाले ल्याउनै पर्ने कानुन भएर संसद्मा छलफल हुने गरी अध्यादेश ल्याइएको भन्दै उनले बचाउ गरिरहेका थिए। समाजवादी र राजपाबीच बुधबार राति पार्टी एकता भयो। समाजवादीको असन्तुष्ट पक्षले पार्टी विभाजन गर्न पाएन। नेकपाकै २० स्थायी समिति सदस्यले तत्काल अध्यादेशबारे छलफल गर्न पार्टी बैठक बोलाउन लिखित माग गरेका थिए। अध्यक्ष दाहाल र वरिष्ठ नेता नेपालबीच बिहीबार बिहान कोटेश्वरमा छलफल भयो। दाहालले पार्टी रहे नेता रहने, पार्टी नै नरहे नेता कसरी रहने भन्दै अब पार्टीभित्र निम्तिएको विवादमा प्रस्ट भएर जान नेपालसँग आग्रह गरेको स्रोत बताउँछ। दाहालले अब यथास्थितिमा रहँदा पार्टी नै नरहने सम्भावना रहेको भन्दै कडा रुपमा प्रस्तुत हुनुपर्ने बताएपछि नेपाल बालुवाटार पुगेका थिए। प्रधानमन्त्रीकै निम्तोमा नेपाल बालुवाटार पुगेको उनीनिकट स्रोतले बतायो। त्यहाँ उनले दाहालसँगको छलफलको विषयदेखि अध्यादेश फिर्ता लिई पार्टी एकता बचाइराख्न प्रधानमन्त्रीसँग अनुरोध गरेका थिए। नेपालले अध्यादेश ल्याउने प्रक्रिया गलत रहेको, औचित्य पनि सकिएको, पार्टीभित्र पनि आशंका मात्र जन्माएको र लक्षित गरिएका पार्टीहरूबीच पनि एकता भएपछि अब फिर्ता लिएर जानुको विकल्पै नभएको बताएका थिए। ओलीले आफू मिलेरै जान तयार रहेको र अध्यादेश फिर्ता लिने विषयमा आफू सकारात्मक रहेको जवाफ दिएका थिए। त्यसपछि प्रधानमन्त्रीले दाहाललाई पनि बालुवाटार बोलाए। दाहालले पनि अब अध्यादेश फिर्ता लिएर जानुको विकल्पै नभएको बताएपछि ओलीले सकारात्मक छु भन्ने जवाफ दिएका थिए। स्थायी समिति सदस्यहरूको मागअनुसार पार्टी बैठक बोलाउन र अध्यादेश फिर्ता लिन आग्रहसहित दाहाल र वरिष्ठ नेता नेपालले ओलीलाई भेट गरेका थिए। राजनीतिक स्थायित्वका लागि लागिपरेको दुईतिहाइनजिक दलका प्रधानमन्त्रीलाई अर्काेको पार्टी विभाजनमा किन भूमिका खेल्नुपयो भन्ने आरोप पनि लाग्यो। अर्कातर्फ उनले आफ्नो पार्टीमै पनि यो निर्णय गुपचुप राखेर लिएका थिए। अध्यादेश आएकै दिन वैशाख ८ मा बसेको सचिवालय बैठकमा दाहालले निर्णय किन गुपचुप भनेर सोधे। ओलीले छलफलमा ल्याएको भए सार्वजनिक भइहाल्थ्यो, पहिल्यै निर्णय गर्न दिँदैनथे, त्यसकारण सुटुक्क ल्याउनुपरेको जवाफ दिएका थिए। सचिवालयका ६ नेता वामदेव निवासमा नेकपा सचिवालयका ६ सदस्यबीच बिहीबार साँझ उपाध्यक्ष वामदेव गौतम निवासमा दुई घण्टा छलफल भयो। सरकारमा नरहेका सचिवालयमा रहेका सदस्यहरूबीच अध्यादेशलगायत पार्टी बैठकका विषयमा छलफल गरौं भन्ने भएपछि गौतम निवासमा अनौपचारिक बैठक बसेको एक नेताले बताए। सरकारमा नरहेका साथीहरूबीच छलफल गरौं भनेर हामी ६ जना बसेका हौं। त्यहाँ हामीले अध्यादेश फिर्ता लिनुको विकल्पै छैन भन्ने साझा निष्कर्ष निकालेका छौं, ती नेताले अन्नपूर्णसँग भने, भोलि (शुक्रबार)सम्म फिर्ता होला नै, नभए पनि फिर्ता लिन लगाउनु नै पर्छ भन्ने गरी छलफल भएको छ। अध्यादेश फिर्तासँगै पार्टी बैठक बोलाउनुपर्नेमा पनि नेताहरूले छलफल गरेका थिए। ती नेताले भने, समग्र परिस्थितिमा छलफल गर्न सचिवालय पनि बस्नुपर्छ। त्यसपछि स्थायी समिति बैठक बसेर समग्र विषयलाई निर्णयमा लैजानुपर्छ। गौतम निवासको छलफल साँझ ५ बजे सुरु भएको थियो। सुरुमा महासचिव विष्णु पौडेलबाहेक अध्यक्ष दाहाल, वरिष्ठ नेताद्वय झलनाथ खनाल, नेपाल, उपाध्यक्ष गौतम र प्रवक्ता नारायणकाजी श्रेष्ठ छलफलमा सहभागी थिए। पाँच नेताबीच झन्डै पौने घण्टा छलफलपछि मात्र महासचिव पौडेल त्यहाँ सहभागी भएका थिए। उहाँ (पौडेल)लाई पनि निर्धारित समयमै आउन भनिएको थियो, उनले भने, तर, उहाँ अलिक ढिला आइपुग्नुभएको हो। बैठकमा राष्ट्रपति र प्रधानमन्त्री दुई जनाले चाहे जे पनि हुने हो भने पार्टी नै भएन, यस्तो हुन दिनुहुन्न, अब कडा रूपमा प्रस्तुत हुनुपर्छ भनेर गम्भीर छलफल चलेको अर्को नेताले बताए। उनका अनुसार अब स्वेच्छाचारी रूपमा कसैलाई पनि पार्टीको बदनाम हुने गरी काम गर्न दिन नहुनेमा पनि नेताहरूले समीक्षा गरेका थिए। अब कठोरतासाथ अघि बढ्ने, सचिवालय र स्थायी समिति बैठकबाट एउटा स्पष्ट मार्गचित्र कोर्ने निष्कर्ष नेताहरूले निकालेका थिए। यसबारे प्रधानमन्त्रीसँग दाहालले शुक्रबार छलफल गर्ने कुरा भएको ती नेताले बताए। शुक्रबार फिर्ता नलिए शनिबार स्थायी समिति बैठक बोलाउने विषयमा पनि छलफल भएको थियो। गौतम निवास यसअघि पनि चर्चामा थियो। गत २३ पुसमा गौतम निवास भैंसेपाटीमा नेकपाका बहुमत सचिवालय सदस्यको बैठक बसेको थियो। त्यही बैठकले अड्किरहेको सभामुख चयन, केन्द्रीय समिति बैठकबाट एमसीसी अध्ययन कार्यदल, वामदेवलाई राष्ट्रियसभा लैजानेदेखि संविधान संशोधनसम्मका विषयमा नेकपालाई निर्णयमा लगेको थियो। ती निर्णय प्रधानमन्त्री ओलीको अनिच्छामा गरिएको थियो। त्यसपछि नै ओलीले पार्टीभित्र आफू अप्ठ्यारोमा परेको महसुस गर्दै आएका छन्। त्यस बेलाको गठबन्धन तोड्न अनेक प्रयास गरे पनि उनले सकिरहेका छैनन्। कुन दिन के ? वैशाख ८ मन्त्रिपरिषद् बैठक : राजनीतिक दलसम्बन्धी ऐन र संवैधानिक परिषद्सम्बन्धी ऐन संशोधन गर्न अध्यादेश ल्याउने निर्णय। नेकपा सचिवालयको आकस्मिक बैठक : अध्यादेश ल्याएपछि नेकपाभित्र तरंग। दाहालको मागपछि सचिवालय बैठक बालुवाटारमा बसेको। अध्यादेश जारी : नेकपा सचिवालय बैठक चल्दै गर्दा राष्ट्रपतिबाट अध्यादेश जारी। पार्टीहरूमा तरंग : नेकपामा मात्र होइन, समाजवादीराजपा भयभीत। कांग्रेसलगायत विपक्षी दलहरूद्वारा विरोध। वैशाख ९ नेकपाका तीन नेताका तीन वक्तव्य : नेकपा पार्टी स्थापना दिवसका अवसरमा प्रधानमन्त्री केपी ओली, पुष्पकमल दाहाल र माधवकुमार नेपालको अलगअलग वक्तव्य जारी। नेकपा नेताहरूबीच आन्तरिक छलफल : प्रधानमन्त्री ओली, अध्यक्ष दाहाल र वरिष्ठ नेता नेपाल आआफ्ना समूहका नेताहरूसँग आन्तरिक परामर्शमा। पार्टी स्थायी समिति बैठक बोलाउन लिखित माग गर्नेतिर दाहालनेपालनिकट नेताहरूको तयारी। वैशाख १० दाहालनेपाल भेट : दाहाल र नेपालबीच ललितपुर बालकुमारीस्थित कृष्णलाल महर्जन निवासमा गोप्य भेट। स्थायी समिति बैठकका लागि नेताहरूलाई हस्ताक्षर संकलन गरी बुझाउन निर्देशन। बालुवाटारमा सांसदहरूसँग छलफल : प्रधानमन्त्री ओलीद्वारा संघीय संसद्का सांसदहरूसँग प्रदेशगत रुपमा अध्यादेशको बचाउमा सम्बोधन। छलफलमा बोलाइएका दाहालले बोल्ने आज मेरो केही कुरा छैन भन्दै बोल्न चाहेनन्। थापा समूहसँग दाहालको छलफल : ओलीतिर ढल्किएका भनिएका गृहमन्त्री रामबहादुर थापा समूहसँग खुमलटार निवासमा दाहालको छलफल। एकसाथ मिलेरै जाने सहमति। स्थायी समिति सदस्यहरूद्वारा बैठक माग : अध्यादेशले पार्टी विभाजन गर्ने भन्दै दाहाल र नेपालनिकट २० स्थायी समिति सदस्यद्वारा लिखित रूपमा स्थायी समिति र त्यसपछि केन्द्रीय समिति बैठक माग। राजपासमाजवादी एकता : पदीय विवाद हल गर्न नसकेको मधेसकेन्द्रित दल राजपा र समाजवादीबबीच पार्टी एकता घोषणा। अध्यादेशपछि मिल्न बाध्य बनाएको निष्कर्षसहित रातारात पार्टी एकता। वैशाख ११ समाजवादीका असन्तुष्ट सांसदको पार्टी विभाजन प्रयास असफल : समाजवादीकी नेतृ रेणु यादवको नेतृत्वमा सात सांसद जम्मा गराई पार्टी विभाजन गर्ने प्रयास असफल। पूर्वस्वास्थ्य राज्यमन्त्री सुरेन्द्र यादवलाई पूर्वआईजीपी सर्वेन्द्र खनाल, नेकपा सांसदहरू महेश बस्नेत र किसन श्रेष्ठले जनकपुरबाट उठाएर काठमाडौं ल्याई नक्सालस्थित होटल मेरियाटमा राखेको खुलासा। बिहानै उनी त्यहाँबाट उम्केर डा बाबुराम भट्टराईको सम्पर्कमा। दाहालनेपाल भेट : प्रधानमन्त्री ओलीसँग छलफल गर्ने विषय र पार्टी बैठकका विषयमा कोटेश्वरमा दाहालनेपाल भेटवार्ता। प्रधानमन्त्री नेपाल भेट : दाहालसँग भेटपछि वरिष्ठ नेता नेपाल प्रधानमन्त्रीलाई भेट्न बालुवाटारमा। अध्यादेश फिर्ता लिन र स्थायी समिति बैठक बोलाउन नेपालको माग। प्रधानमन्त्री अध्यादेश फिर्ता लिन सकारात्मक। प्रधानमन्त्रीदाहाल भेट : प्रधानमन्त्री ओलीले नेपालसँगको भेटपछि दाहालसँग भेटवार्ता गरे। अध्यादेश फिर्ता र स्थायी समिति बैठक बोलाउनुपर्नेमा दाहालको जोड। प्रधानमन्त्री अध्यादेश फिर्ता गर्न सकारात्मक। सांसदहरूसँगको छलफल स्थगित : कर्णाली, गण्डकी, प्रदेश २ र प्रदेश ५ का पार्टीका संघीय सांसदसँग प्रधानमन्त्रीको छलफल स्थगित। प्रधानमन्त्री निवासमा छलफल : कानुन व्यवसायी र आफूनिकट नेताहरूसँग प्रधानमन्त्री बालुवाटारमा छलफलमा। वामदेव निवासमा छलफल : नेकपा सचिवालयका ६ नेताबीच वामदेव गौतम निवासमा दुई घण्टा छलफल। अध्यादेश फिर्ता गर्नुको विकल्प नभएको निष्कर्ष। राष्ट्रपतिप्रधानमन्त्री भेटवार्ता : प्रधानमन्त्री र राष्ट्रपति विद्यादेवी भण्डारीबीच बिहीबार साँझ शीतल निवासमा भेटवार्ता। अध्यादेश फिर्ताको तयारीबारे छलफल।"
"मध्यरातमा जुरेको एकता, यसरी टर्यो फुट","काठमाडौं : जनता समाजवादी पार्टी नेपालले निर्वाचन आयोगमा दल दर्ताको निवेदन दिएको छ। राष्ट्रिय जनता पार्टी (राजपा) र समाजवादी मिलेर बनेको एकीकृत पार्टीले शुक्रबार बिहान ११ बजे आयोगमा दल दर्ताको निवेदन दिएको हो। दल दर्ताको निवेदनमा तत्कालीन समाजवादीका अध्यक्ष उपेन्द्र यादव र तत्कालीन राजपाका अध्यक्ष मण्डल संयोजक शरत्सिंह भण्डारीले हस्ताक्षर गरेका छन्। आयोग समक्ष एकीकृत नयाँ पार्टीले एकताको घोषणापत्र बुझाए पनि अन्य कागजात भने लकडाउनपछि मात्र पेस गर्ने बताएको छ। समाजवादी पार्टी र राजपाको एकता भएर जनता समाजवादी पार्टी बनेको जानकारी हामीले निर्वाचन आयोगलाई दिएका छौं। पार्टीका अन्य कागजात पछि बुझाउँछौं भनेका छौं, यादवले भने, एकताको धेरै काम बाँकी छ, लकडाउनपछि टुंग्याउँछौं। गत मंसिरमा दुवै पार्टीबीच एकता प्रक्रिया अन्तिममा पुगेर बरियतामा कुरा नमिल्दा प्रक्रिया भाँडिएको थियो। एकीकृत पार्टीको पहिलो बरियतामा महन्थ ठाकुर, दोस्रोमा डाबाबुराम भट्टराई रहने गरी सहमति भएको थियो। बरियताको तेस्रो स्थानमा कुन नेता राख्ने भन्नेमा कुरा नमिल्दा प्रक्रिया भाँडिएको थियो। यादवले आफूलाई तेस्रो बरियतामा राख्नुपर्ने अडान राखेका थिए। गत सोमबार मन्त्रिपरिषद्ले पार्टी केन्द्रीय समिति वा संसदीय दलमध्ये एउटामा ४० प्रतिशत मत पुर्याए दल विभाजन गर्न सकिने प्रावधान राखेर अध्यादेश ल्याएपछि राजपा र समाजवादी पार्टी विभाजित हुनेमा सशंकित थिए। समाजवादी पार्टी उपाध्यक्ष रेणु यादव तथा राजपामा पनि अनिल झाको नेतृत्व पार्टी फुट्न लागेको चर्चा चुलिएको थियो। पार्टी फुट्न लागेको सूचना पाइरहेको दुबै पार्टीका नेताले अध्यायादेश आएलगत्तै एकता प्रक्रियाको वार्ता फेरि सूचारु गरेको थियो। समाजवादीका यादव र राजपाका महतोबीच मंगलबार भएको फेनवार्ताले बिहीबार बेलुकी भेटवार्ता तय गरेको थियो।बुधबार प्रतिपक्षी दलको बैठकपछि दुबै पार्टीका शीर्ष नेता भैसेपाटीस्थित निर्जला राउतको घरमा जम्मा भएका थिए। बेलुका ८ बजेबाट सुरु भएको एकता वार्ता सबै भागवण्डापछि मिलाउने सर्तमा १० बजे टुंगियो। दुबै पक्षलाई एकताको घोषणा पत्र बनाउन करिब एक घण्टा समय लाग्यो। ११ बजे एकताको घोषणापत्र सार्वजनिक भयो। संवैधानिक परिषद्मा प्रतिपक्षलाई लत्याउने र पार्टी फुटाउने किसिमका अध्यादेश रातारात ल्याएपछि हामीले फेरि सोचविचार र छलफल थाल्यौं, आफ्नो कुर्सीलाई बचाउनका लागि राजपा र समाजवादीलाई फुटाउन थालेको कुरा थाहा पाएपछि हामी एकता प्रक्रिया टुंग्याउनुपर्छ भनेर लाग्यौं, नेता महतोले भने, लामो समयदेखि राजपा र समाजवादीबीच एकीकरणको लागि छलफल चलिरहेको थियो। यो मुलुकमा एउटा बलियो विकल्प दिने प्रक्रिया आरम्भ गरौं भनेर राजपा र समाजवादी एकता गरेका छौं। यसरी टर्यो फुट एकीकृत पार्टी गठनको जानकारी निर्वाचन आयोगमा दर्ता भएसँगै समाजवादी र राजपा विभाजनबाट जोगिएका छन्। समाजवादीकी उपाध्यक्ष रेणु यादव नेतृत्वमा असन्तुष्ट समूहले शुक्रबारसम्म छुट्टै पार्टी गठन गर्ने तयारी गरेको थियो। असन्तुष्ट समूहमा यादवसहित मो ईश्तियाक राई, प्रदीप यादव, उमाशंकर अरगरिया, कलुदेवी विश्वकर्मा, सुरेन्द्र यादव र रेणुका गुरुङ छन्। तर, एक सांसद उपत्यका बाहिर भएका कारण असन्तुष्ट समूहले समयमै नयाँ पार्टी गठन गर्न सकेन। यही समयमा समाजवादीले राजपासँग एकता गर्यो। बुधबार राजपा र समाजवादीबीच एकता प्रक्रिया फेरि सुरु भएको सूचना पाएपछि असन्तुष्ट समूहले सरकारको सहयोगमा उपत्यका बाहिर रहेका सांसद सुरेन्द्र यादवलाई तत्काल उपत्यका भित्र्याउने तत्परता देखायो। फलस्वरुप हवाइ यात्रा ठप्प भएको बेला सांसद यादवलाई प्रहरी पहरामा राजधानी झिकाइयो। असन्तुष्ट समूहको योजना बिहीबार निर्वाचन आयोग गएर नयाँ दल दर्ता गर्ने थियो। तर, बुधबार राति नै राजपा र समाजवादीको एकता घोषण भयो। एकता घोषणपछि यादवलगायतका असन्तुष्ट सांसदहरू पछि हटे। बिहीबार बिहानै सांसद यादव मेरियट होटलबाट निस्किए र पार्टी एकताको स्वागत गरे। त्यसपछि सबै असन्तुष्ट नेताले एकपछि अर्को गर्दै पार्टी एकताको स्वागत गरे। असन्तुष्ट समूहको नेतृत्वकर्ता समाजवादीकी उपाध्यक्ष यादव भने आफूहरूले पार्टी विभाजन गर्न नखोजेको दाबी गर्छिन्। पार्टीभित्र असन्तुष्टी छ, तर फुटाउने खालको निर्णय भएको छैन। पार्टीका नेताहरू आआफ्नै खालले असन्तुष्ट हुनुहुन्छ यो स्वभाविक हो, उनले भनिन्, यही समयमा अध्यादेश आयो। पार्टी फुट्छ कि भनेर साथीहरू डराए, त्यस्तो केही छैन। संसद्लाई एकताको जानकारी समाजवादी पार्टी र राजपाबीच भएको एकीकरणबारे संघीय संसद् सचिवालयलाई जानकारी गराइएको छ। पार्टीका संसदीय दलका नेताहरूले बिहीबार संसद् सचिवालयलाई जानकारी गराएका हुन्। संसद् सचिवालयका महासचिवलाई पार्टी एकताको बारेमा संसदीय दलका नेताहरूले पत्र बुझाएका थिए। वैशाख १० गते राष्ट्रिय जनता पार्टी नेपाल र समाजवादी पार्टीबीच एकता भएको सहमतिपत्र संलग्न गरी पठाइएको जानकारीसहितको व्यहोराको पत्रमा उल्लेख गरिएको छ। राजपा नेपालको तर्फबाट अध्यक्षमण्डलका सदस्य शरत्सिंह भण्डारी, राजेन्द्र महतो, महासचिव केशव झा र समाजवादी पार्टीको तर्फबाट डाशिवजी यादव संसद् सचिवालय पुगेका थिए। उनीहरूले प्रतिनिधिसभाका सभामुख अग्नीप्रसाद सापकोटालाई पनि भेटेर एकताका बारेमा मौखिक जानकारी गराएका छन्।"
नेपालमा ४७ हजारको कोरोना परीक्षण,"काठमाडौं : कोरोना भाइरसको हालसम्म ४७ हजार ४९६ जनाको परीक्षण गरिएको छ। जसमा पिसिआर विधिबाट नौ हजार ४०७ र र्यापिड डायग्नेस्टिक टेस्ट प्रविधिबाट परीक्षण गर्नेको सङ्ख्या ३८ हजार ८९ पुगेको स्वास्थ्य तथा जनसङ्ख्या मन्त्रालयका प्रवक्ता डा विकास देवकोटाले जानकारी दिए। मन्त्रालयमा शुक्रबार आयोजित नियमित पत्रकार भेटघाटमा पछिल्लो २४ घण्टामा तीन हजार ७९१ नयाँ प्रयोगशाला परीक्षण भएको जानकारी दिइयो। क्वारेन्टाइनमा रहने व्यक्तिको सङ्ख्या हालसम्म १२ हजार ९८५ छ भने आइसोलेसनमा रहने सम्भावित सङ्क्रमितको सङ्ख्या ८९ जना रहेको छ। काठमाडौँ उपत्यकामा तीन र उपत्यका बाहीर ८६ जना रहेका जानकारी गराइएको छ। त्यसैगरी हाल कोभिड १९ को रेड जोनमा पर्नेको सङ्ख्या २८७ पुगेको छ। मन्त्रालयमा सञ्चालनमा रहेका कलसेन्टरमा गत २४ घण्टामा एक हजार ७०८ रहेका र ती सबै कलको सम्बोधन स्वास्थ्यकर्मीबाट भइसकेको पनि मन्त्रालयले जानकारी गारएको छ। कोरोना भाइरसबारे जानकारी लिनका लागि स्वमूल्याङ्कन फारम भर्नेको सङ्ख्या २४ हजार ९२६ रहेको छ। मन्त्रालयले यस भाइरसको रोकथाम, नियन्त्रण र सहजीकरणका लागि विभिन्न स्थानीय निकायमा खटिनका लागि समूह गठन गर्ने तयारी गरेको छ। जनस्वास्थ्य अधिकृत, प्रयोशालाका कर्मचारी, नर्स गरी तीनको समूह बनाइने जुन हरेक गाउँपालिकामा एक समूह, नगरपालिकामा दुई, उपमहानगरपालिकामा तीन, महानगरपालिकामा पाँचसमूह परिचालन गर्ने तयारी रहेको जनाएको छ। शुक्रबार नयाँ सङ्क्रमित नभएकाले नेपालमा हालसम्म कोभिड१९ बाट सङ्क्रमितको सङ्ख्या ४८ नै रहेको छ। दश जना उपचारपछि घर फर्किसकेका छन्। ३८ को उपचार भइरहेको छ भने उपचारमा रहेका सबैको स्थिति सामान्य रहेको छ। यसैबीच मन्त्रालयले कोभिड१९ को जोखिम नियन्त्रणका लागि गरिएको लकडाउनका समयमा ज्येष्ठ नागरिकको स्वास्थ्य र स्याहारमा विशेष ध्यान पुर्याउन आग्रह गरेको छ। पछिल्लो समय औषधिको मूल्य बढेको कुरा बाहिर आएको भन्दै प्रवक्ता देवकोटाले मूल्य बढाउनुपर्ने कुनै कारण नभएको भन्दै सबै सम्बन्ध भएका निकायलाई कुनै पनि औषधिको मूल्य नबढाउन आग्रह गर्दै बढाएको पाइए कारवाही गर्ने चेतावनीसमेत दिए। मुस्लिम आयोगका अध्यक्ष समिम मियाँ अन्सारीले यस वर्षको रमजानमा घरमा नै बसेर नमाज पढ्न अनुरोध गरे। शनिबारदेखि यस वर्षको रमजान शुरु हुँदैछ। यस भाइरसको नियन्त्रणका लागि आयोगले हरेक जिल्लामा अनुगमन समिति बनाएर मस्जिदको अनुगमन गरिरहेको उनले जानकारी दिए।"
मस्जिदमा रहेका २७ विदेशीको नतिजा नेगेटिभ,चितवन : जिल्लाका विभिन्न मस्जिदमा रहेका २७ विदेशी मुसलमान समुदायका व्यक्तिको पिसिआर परीक्षण गरिएको छ। परीक्षणका क्रममा उनीहरुको नतिजा नेगेटिभ आएको प्रमुख जिल्ला अधिकारी नारायणप्रसाद भट्टले जानकारी दिए। भट्टका अनुसार जिल्लाका विभिन्न मस्जिदमा १९ भारतीय र आठ जना पाकिस्तानी मुस्लिम समुदायका व्यक्ति रहेका छन्। उनीहरुको सम्पर्कमा आएका व्यक्तिको पनि पहिचान गरी र्यापिड डाइग्नोस्टिक टेस्ट र पिसिआर परीक्षण गरिएको उनले जानकारी दिए। उनीहरुको नतिजा नेगेटिभ आएको भए पनि अहिले होम क्वारेन्टाइनमा राखिएको भट्टले बताए। उनले भने 'विदेशबाट आएका मुस्लिम सम्प्रदायका व्यक्तिलाई अहिले जहाँ छन् त्यही सुरक्षित साथ क्वारेन्टाइनमा राखिएको छ।' उनीहरु सुरक्षा निकायको निगरानीमा रहेका उनले जानकारी दिए।
मस्जिदमा प्रशासनको छडके अनुगमन,"जनकपुरधाम : धनुषाका मुस्लिम समुदायले शिक्षा आर्जनस्थल मदर्सा र मस्जिदमा प्रशासनले अनुगमन थालेको छ। तराई मधेशको जिल्लामा भारतीय तथा पाकिस्तानी मुस्लिम धर्मगुरु भेटिन थालेपछि मदरसा र मस्जिदमा प्रशासनले निगरानी बढाउँदै अनुगमन थालेको छ। प्रदेश नं १ स्थित उदयपुरमा मदरसाबाट कोरोना संक्रमित फेला परेपछि जिल्ला प्रशासन कार्यालय धनुषाले एक दर्जन मदरसा, मस्जिदमा अनुगमन थालेको हो। मुस्लिम समुदायको रमजान पर्व सुरु हुन लागेको बेला लकडाउमा एक ठाउँबाट अर्को ठाउँ लुकिछिपी जान सक्ने स्थानको तथ्याङ्क संकलन गरी संयुक्त सुरक्षा समितिले मदरसा र मस्जिदमा छड्के अनुगमन थालेको प्रमुख जिल्ला अधिकारी कोषहरि निरौलाले जानकारी दिए। मुस्लिम अगुवाहरुको सहयोगमा स्थानीय प्रशासनले व्यक्तिहरुको विवरण, स्वास्थ्य अवस्था लगायत विषयमा चासो राखेका छन्। प्रमुख जिल्ला अधिकारी निरौलाले भने, 'अनुगमनमा मदरसा, मस्जिदहरुमा लकडाउनको पालना गरिएको र केही स्थानमा नवाज पढ्दा पनि सामाजिक दूरी कायम गरि भिडभाड नहुने गरी लकडाउनको पालना गर्न धर्मगुरुलाई आग्रह गरेका छौं। अहिलेसम्म जनकपुर नगरमा बाहिरबाट जामातीहरु आएको हामीले भेटेनौं। तैपनि सर्तकता अपनाएर टोली खटाएका छौं।' जनकपुरधाम उपमहानगरपालिकास्थित लादोबेलाको नूरी मस्जिद, दारुल उलूम अताये मुस्तफा मस्जिद, रेजा जामा मस्जिद, अल्जामी अतुल कादिया मदिना तूल उलूम मस्जिद, रुपैठाको जामिया इमाम अहमद रेजा मदरसाको अनुगमन गरिएको छ। यसैगरी नूरी जामे मस्जिद, मस्जिद कादरिया, बसहियाको कादरी बरकाती जामे मस्जिद, मदरसा फैजुल इस्लाम दायमी मदरसा, जानकी मन्दिर पछाडितर्फको मदरसा र मस्जिदमा समेत सुरक्षा निकायका अधिकारीहरुले अनुगमन गर्दै निगरानी बढाएको छ। यता कोभिड१९ क्राइसिस म्यानेजमेन्ट सेन्टरको निर्णय बमोजिम सचेतना स्वरुप जनकपुरधाम उपमहानगरपालिका२५ स्थित लोहनामा जामिया बरकातुन्न नबि मस्जिदमा रहेका ९ जनाको मौलानाहरुको कोरोना परिक्षण गरिएको छ। जनकपुरधाममा पर्ने लोहनास्थित मस्जिदमा भारतका शिक्षक शिक्षिकाहरु बस्दै आएकोमा उनीहरुको आरडिटी टेस्ट गरिएको छ। प्रादेशिक अस्पतालमा गरिएको आरडिटीमा परिणाम नेगेटिभ आएको प्रादेशिक अस्पतालले जनाएको छ। धनुषाका मदरसा र मस्जिद लगायत अन्य सबै धार्मिक स्थलहरुमा सामूहिक धार्मिक गतिविधिमा पूर्ण रुपमा रोक लगाउने निर्णय समेत प्रशासनले गरेको छ।"
लकडाउनमा पोखरा : भोकालाई घर र टोल टोलमा खाना,"पोखरा : पोखराका पौरखी स्वयंसेवक समूहले दैनिक काम गरेर गुजारा चलाउने परिवार लकडाउनका कारण छाक टार्न मुश्लिम भएपछि घर घरमा खाना पुयाउन थालेका छन्। पोखरा महानगरपालिका७ मा रहेको शान्तिनगर ब्याङक्यूटमा खाना बनाएर महानगरपालिकाका विभिन्न स्थानमा काम गरेर दैनिक गुजारा चलाउनेको समस्यालाई ध्यानमा राख्दै पोखराको घर र टोल टोलमा पुगेर खाना पुर्याने काम स्वयमसेवीले गरेका हुन्। यो अभियानका स्वयंसेवीहरुले एक हप्तामा ७ हजार ५ सय जनालाई खाना खुवाइसकेका छन्। लामो लकडाउनको कारण विपन्न, मजदुरलाई छाक टार्नै मुश्किल पर्न थालेको पछि गत शनिबारदेखि स्वस्र्फूत रुपमा खाना पकाएर लकडाउनका कारण खाना नपाएका परिवारलाई यो सेवा दिइएको स्वयमसेवी स्थानीय जनकराज पराजुलीले बताए। पोखराका विभिन्न स्थानमा दैनिक काम गरेर गुजरा चलाउँने नागरिक लकडाउनको कारण भोकै बस्नु परेकालाई टोल र घर घरमा पुगेर खाना उपलब्ध गराएको अर्का स्वयमसेवी बिष्णु प्रसाद बरालले सुनाए। ५०६० जनाबाट सहयोग जुटाएर यो अभियान सुरु गरिएको विश्वप्रकाश लामिछानेले जानकारी दिए। दालभात, तरकारी, चटनी प्याकीङ गरेर घर घर र टोल टोलमा पुगेर भोकाहरुलाई उपलब्ध गराउदै आएको उनले बताए। पोखरामा बालुवा उठाएर दैनिकी गुजरा गर्ने, बिभिन्न स्थानमा काम गर्ने मजदुर , सडकमा रहेका विपन्न परिवारलाई खाना उपदलब्ध गराएको पनि उनले बताए। यसरी दैनिक संख्या थपिदै गएका छन्। रेष्टेरेण्टमा खाना पकाउँने अनुभवी कुकहरु र दक्ष जनशक्तिबाट गुणस्तरीय खाना बनाएर स्वयमसेवीको सहयोगमा घर घरमा खाना पुर्याउने काम भएको पराजुलीले बताए। गण्डकी प्रदेशका मुख्यमन्त्री पृथ्वीसुब्बा गुरुङ, पोखरा महानगरपालिकाका मेयर मानबहादुर जिसी पनि शान्तिनगर बेङक्यूट पुगेर स्वयमसेवीहरुले गरिरहेको सेवाको अवलोकन गरेका छन्।"
"च्याउ खाँदा एकै परिवारका पाँच बिरामी, एक गम्भीर","विराटनगर : मोरङको पथरीशनिश्चरे नगरपालिका१० शिविर डाँडामा बारीमा उम्रिएको विषालु च्याउ खाँदा शुक्रबार एकै परिवारका पाँच जना बिरामी परेका छन्। च्याउ खाएर बिरामी पर्नेमा ३७ वर्षीय बद्रीविक्रम श्रेष्ठ, श्रीमती ३७ वर्षीया इन्दिरा श्रेष्ठ, छोरीहरु १२ वर्षीया कृतिका, १० वर्षीया अनुराधा र सात महिनाकी लक्ष्मी श्रेष्ठ रहेका छन्। आफ्नै बारीमा उम्रिएको च्याउ टिपेर तरकारीका रुपमा खाँदा परिवारका सबै जना बिरामी परेको इलाका प्रहरी कार्यालय पथरीका डीएसपी दिलिप गिरीले बताए। पथरी अस्पतालमा उपचार हुन नसकेपछि बिरामी परेकाहरुलाई थप उपचारका लागि विराटनगरको नोबेल शिक्षण अस्पताल ल्याइएको छ। पाँच जना मध्ये इन्दिराको अवस्था गम्भीर रहेको उपचारमा संलग्न चिकित्सकलाई उद्रित गर्दै प्रहरीले जनाएको छ।"
बागलुङकी १९ वर्षीया युवतीले जितिन् कोरोना,बागलुङ : नेपालको पाँचौ तथा जिल्लाको पहिलो कोरोना संक्रमित १९ वर्षीया युवतीले कोरोनालाई जितेकी छन्। शुक्रबार भएको परीक्षणको छैठौँ रिपोर्ट पनि नेगेटिभ आएपछि उनले कोरोना जितेकी हुन्। बागलुङ नगरपालिका ४ कुँडुलेकी १९ वर्षीया युवतीको रिपोर्ट नेगेटिभ आएको स्वास्थ्य कार्यालय बागलुङका प्रमुख सुरज गुरौँले जानकारी दिए। युवतीको अवस्था सामान्य भए पनि यस अघिको चार स्वाब रिपोर्ट कोरोना संक्रमण भएको पोजिटिभ रिपोर्ट नै आएको थियो। उनको डिस्चार्जको तयारी भइरहेको धौलागिरी अस्पतालका मेडिकल सुपरिटेण्डेन्ट डा शैलेन्द्र बि पोखरेलले जानकारी दिए। उनी चैत्र ४ गते बेल्जियमबाट कतार एयरवेजको विमान हुँदै नेपाल फर्किएकी थिइन्। त्यही क्रममा चैत्र १५ गते कोरोना संक्रमण पुष्टि भएको थियो। गत साता मात्रै नेपालको छैटौं तथा जिल्लाको दोस्रो संक्रमित ६५ वर्षीया महिलाले कोरोना जितेकी थिइन्।
प्रहरी परिसरमा ज्ञवाली र अपराध महाशाखामा थापा,काठमाडौं : गृहमन्त्रालयले महानगरीय अपराध महाशाखाको प्रमुखमा प्रहरी वरिष्ठ उपरीक्षक (एसएसपी) दीपक थापा र महानगरीय प्रहरी परिसर काठमाडौँको प्रमुखमा अर्का प्रहरी वरिष्ठ उपरीक्षक (एसएसपी) श्यामलाल ज्ञवालीलाई जिम्मेवारी तोकेको छ। उनीहरुलाई प्रहरी प्रधान कार्यालयको सिफारिसमा गृह मन्त्रालयले प्रमुखको जिम्मेवारी दिएको महानगरीय प्रहरी कार्यालयका प्रमुख प्रहरी नायब महानिरीक्षक विश्वराज पोखरेलले जानकारी दिए । यसअघि ज्ञवाली महानगरीय प्रहरी कार्यालय रानीपोखरीमा थिए। थापा भने प्रहरी प्रधान कार्यालयको आर्थिक प्रशासन शाखामा थिए। परिसरका प्रमुख उत्तमराज सुवेदी र महाशाखाका प्रमुख सहकुलबहादुर थापा प्रहरी नायब महानिरीक्षकमा बढुवा भएपछि यहाँ प्रमुखको पद रिक्त थियो । हाल सुवेदी सुदूरपश्चिम प्रदेश प्रहरी प्रमुख थिए भने थापा प्रहरीको केन्द्रीय अनुसन्धान ब्यूरोका प्रमुख भएर जगएका छन्।
भारतीय क्वारेन्टाइनमा बसेको २४ दिनपछि नेपाल प्रवेश,"भैरहवा : भारतीय सीमा नाकाको क्वारेन्टाइनमा बसेका नेपालीलाई स्वदेश ल्याउन थालिएको छ। रुपन्देहीको बेलहिया नाकामा पुगेर अलपत्र परेका सयौँ नेपालीलाई सीमावर्ती भारतीय सहर नौतनवा क्वारेन्टाइनमा व्यवस्थापन गरिएको थियो। उक्त नाकाको क्वारेन्टाइनमा २४ दिन बसेका नेपालीलाई शुक्रबार स्वदेश ल्याइएको छ। भारतको तीन वटा क्वारेन्टाइनमा तीन सय ३५ नेपाली थिए। जसमध्ये शुक्रबार साँझ एक सय दुई नेपालीलाई नेपाल ल्याइएको हो। उनीहरुलाई नाकामा कोरोना संक्रमणको आरडीटी परीक्षण गरेर मात्र मुलुक प्रवेश गराइरहेको स्वास्थ्य कार्यालय रुपन्देहीका भेक्टर कन्ट्रोलर निरीक्षक केदारनाथ शाहले जानकारी दिए। नाकामा स्वास्थ्य परीक्षण गर्दा नेगेटिभ रिपोर्ट देखिएकालाई सम्बन्धित स्थानीय तहमा पठाउने र पोजिटिभ देखिएमा भिम अस्पतालको आइसोलेसन वार्डमा राखेर पीसीआर प्रविधि मार्फत स्वास्थ्य परीक्षण गरेर मात्र थप प्रक्रिया अगाडि बढाइने शाहले बताए। रुपन्देहीका प्रमुख जिल्ला अधिकारी महादेव पन्थले भारतको नौतनवा क्वारेन्टाइनमा राखिएका नेपालीलाई तीन चरणमा स्वदेश ल्याइने बताए। क्वारेन्टाइनमा रहेका सबैलाई एकै दिन ल्याएर परिक्षण गर्न कठिन हुने भएपछि उनीहरुलाई तीन चरणमा ल्याउन थालिएको हो। भारतीय क्वारेन्टाइनमा राखिएका नेपालीलाई स्वदेश ल्याउनका लागि स्थानीय स्तरमै निर्णय गर्न सरकारको निर्देशन आएपछि सोही अनुसार निर्णय गरेर नेपालीलाई स्वदेश ल्याउन थालिएको उनले बताए। परीक्षणमा नेगेटिभ रिपोर्ट देखिएका नागरिकलाई सम्बन्धित स्थानीय तहसगँ समन्वय गरी घर पठाउने व्यवस्था मिलाइएको जिल्ला प्रहरी कार्यालय रुपन्देहीका प्रवक्ता खड्कबहादुर खत्रीले जानकारी दिए। लामो समया क्वारेन्टाइनमा बसेर मातृभूमी टेकेका नेपाली खुसी भएका छन्। माहामारीको डरले आफ्नै देशमा आउन नपाएर दशगजाबाट फर्किदा हामीहरु रुदै क्वारेन्टाइनमा फर्किएका थियौँ, गुल्मी धुर्कोट गाउँपालिकाका अनिल खत्रीले भने, तर, अहिले आफ्नो देशमा पाइला टेक्दा साह्रै खुसी लागेको छ। आफ्नै घर पुगे जस्तै भएको छ। भारतको क्वारेन्टाइनमा रुपन्देही, पाल्पा, अर्घाखाँची, गुल्मी, चितवन, तनहुँ, बारा, स्याङजा, जाजरकोट, बाँके, मोरङलगायत १८ जिल्लाका सर्वसाधरण छन्।"
होटेलको गेटमा पुरुषको शव,वीरगन्ज : वीरगन्जको लिंकरोडमा रहेको एभरेष्ट होटलकै गेटमा शुक्रबार एक अपरिचित पुरुषको शव फेला परेको छ। लिंकरोडबाट प्रभु हस्पिटल जाने चोकमा रहेको एभरेष्ट होटलको गेटमा अपरिचित पुरुषको शव फेला परेको हो। पहाडी मुलको जस्तो देखिने मृतक अन्दाजी ४०४२ वर्षको उमेरका छन्। शव प्रहरीले उठाएर पोष्टमार्टमका लागि नारायणी अस्पतालमा पठाएको जिल्ला प्रहरी कार्यालय पर्साले जनाएको छ। मृतकको पहिचान खुल्न नसकेको पर्साका प्रहरी नायव उपरिक्षक वीरेन्द्र बहादुर शाहीले बताए। उनले भने 'लकडाउनमा बन्द रहेको होटेलको गेटमै घोप्टे परेको अवस्थामा शव फेला परेको हो। यस बारेमा अनुसन्धान भइरहेको छ।'
"भूकम्पले पुरिएको ८२ घण्टामा उद्धारः पहिला बाँचेको खुसी, अहिले पीडैपीडा","सन्धिखर्क : गाउँको भीरालो जग्गा, पाखो बारी बाटोघाटो पनि उस्तै त्यही भिरालो जग्गामा सानो घर। दुई बैसाखी टेकेर त्यही सानो घरको भित्र र बाहिर गरिरहन्छन् ऋषि खनाल। २०७२ वैशाख १२ गतेसम्म ठमठमी हिँड्ने ऋषिको त्यसपछिको सहारा बैसाखी बनेको छ। ८२ घण्टापछि जीवितै भेटिएका ऋषि भूकम्प शब्द सुन्दा पनि आज डर लाग्ने बताउँछन्। भूकम्प भन्ने बित्तिकै उनी च्यापिएका र ढलिरहेका र ज्यान गुमाएका मानिस मात्र सम्झिन्छन्। काठमाडौं गंगबुको सात तले गेष्ट हाउसको पहिलो र दोस्रो तला भत्किएका थियो। तर, माथिल्लो चार तला कायमै थियो। त्यही भत्किएको तलामा झण्डै ८२ घन्टासम्म रहेका ऋषीको उद्धार भएको थियो। सशस्त्र प्रहरी र फ्रान्सको खोजी तथा उद्दार टोलीको १० घन्टा लामो प्रयासपछि उनको उद्धार भएको थियो। छोपिएको ठाउँबाट खनालले सानो सानो ढुंगा बाहिर फालेर उद्धार टोलीको ध्यान खिचेका थिए। भूकम्पमा पुरिएर उद्धारपछि शारीरिक असक्त बनेका ऋषि अहिले दैनीक जीवन गुजारा कसरी गर्ने र आफ्नो छोरालाई कसरी पढाउने भन्ने चिन्तामा छन्। विदेश गएर पैसा कमाउने र परिवारलाई खुसी बनाउने सपना बोकेर साविक ढाकाबांग गाविस ६ (भूमिकास्थान गगरपालिका१) साम्नेगाउँका ३१ वर्षीय ऋषि काठमाडौंमा फसेका थिए। अर्घाखाँची काठमाडौं गएका ऋषिले वैशाख १४ गतेका लागि यूएईको टिकट लिएका थिए तर उनी १२ गते नै भूकम्पमा फसे। उनको देब्रे खुट्टा काटिएको छ। ऋषिको घरमा बुबा आमा, श्रीमती र एक छोरा छन्। भूकम्पमा परेर बाँचेको भन्दा पनि आफ्नो परिवारलाई कसरी पाल्ने र ६ बर्षको छोरा कसरी पढाउने भन्ने चिन्ता उनलाई छ। छोरो कसरी पढाउने भन्ने चिन्ता छ, उनी भन्छन्, गाउँकै बोर्डिङ स्कुलमा भर्ना गरेको थिएँ। फि तिर्न नसकेपछि सामुदायिक विद्यालयमा भर्ना गरेको छु। छोरालाई बोर्डिङबाट निकालेर गतबर्ष कक्षा १ मा भर्ना गरिदिएको ऋषिकी श्रीमती कविता खनालले बताइन्। त्यो समयमा बाच्नु ठूलो कुरा भयो, ऋषि भन्छन्, खुट्टा काटिएको छ, हेर्नुहोस श्रीमती र छोरालाई कसरी पाल्न सक्छु ? उनीसँग थप उपचार गर्ने पैसा छैन। उपचार खर्च सरकारले गर्छ तर काठमाडौं जाँदा आउँदाको खर्च पनि मसँग छैन, उनी भन्छन्। उनले आफूले केही सीप सिकेर जीवीकोपार्जन गर्न चाहेको भए पनि त्यो गाउँमा सम्भव नभएको गुनासो गरे। यत्तिबेला श्रीमती र छोराको भविष्य सोचेर चिन्तित छु, उनी भन्छन्, मेरो जिन्दगी त गयो छोराको भविष्य कसरी निर्माण गर्न सक्छु। आफ्नै बारेमा धेरैले चलचित्र, डकुमेन्ट्री र वृत्तचित्र बनाएर पैसा कमाएको तर आफूले केही नपाएको गुनासो उनको छ। म र मजस्तै पीडामा रहेका धेरैको विषयमा चलचित्र र वृत्तचित्र बनाएर पैसा कमाउनेले काठमाडौंमै घर र गाडी जोडे तर हामीलाई कसैले हेरेनन्, उनले भने।"
लकडाउनमा शहरी क्षेत्रबाट म्याग्दी आएकालाई क्वारेन्टाइनमा,"बेनी : काठमाडौं लगायत शहरी क्षेत्रबाट म्याग्दीमा आएका एक सय जनाभन्दा बढी सर्वसाधारणलाई क्वारेन्टाइन (एकान्तबास)मा राखिएको छ। कोभिड१९ जिल्ला कमाण्ड पोष्ट म्याग्दीको निर्णयअनुसार उनीहरुलाई स्थानीय तहले बनाएको क्वारेन्टाइनमा पठाइएको हो। कोरोना भाइरस रोकथामका लागि एक महिनादेखि जारी लकडाउन (बन्दाबन्दी)का कारण सहरी क्षेत्रमा फसेकाहरु गाउँ फर्किएका थिए। स्थानीय तह, प्रशासन र सुरक्षा निकायको समन्वयमा जिल्लामा आएका ११२ जनालाई सम्बन्धित पालिकाले बनाएको एकान्तबासमा राखिएको प्रमुख जिल्ला अधिकारी ज्ञाननाथ ढकालले बताए। काठमाडौबाट शुक्रबार म्याग्दीमा धवलागिरी गाउँपालिकाका ८४, बेनी नगरपालिकाका ९ जना, मंगला गाउँपालिकाका ५ जना, मालिकाका १०, रघुगंगाका ३ र अन्नपूर्ण गाउँपालिकाका ३ जना आएका थिए। यसअघि बुटबलबाट २६ र काठमाडौबाट ३१ जना आएका थिए। विदेशबाट आएकाहरुलाई एकान्तबासमा राखेर कोरोनाको द्रुत परीक्षण सकेर जिल्लालाई सुरक्षित बनाएका थियौं, उनले भने सहरी क्षेत्रमा लकडाउनका कारण फसेकाहरु आएपछि कोरोनाको जोखिम न्युनीकरण गर्न देशभित्रैबाट आएकालाई पनि १४ दिन एकान्तबास राख्ने निर्णय लियौ। यसअघि १०० जनाभन्दा बढीलाई क्वारेन्टाइनमा राखिएको छ। हालसम्म १५४ जनामा कोरोनाको द्रुत परीक्षण भएकोमा सबैलाई कोरोना नभएको पुष्टि भएको छ। जिल्लाभर १७५ जना क्षमताको क्वारेन्टाइन बनाइएको छ। बाहिरी जिल्लाबाट आएकाहरुलाई उनीहरुको गाउँ नजिकैको क्वारेन्टाइनमा राखिएको हो। अध्ययन, रोजगारी र मजदुरीका लागि राजधानीमा बसेकाहरु लामो लकडाउनका कारण समस्यामा परेपछि प्रशासन, सुरक्षा निकाय र पालिकाको समन्वयमा गाडीको व्यवस्था गरेर गाउँ पठाइएको काठमाडौंबाट म्याग्दीमा सर्वसाधारण पठाउन समन्वय गर्नुभएका रेशम भण्डारीले बताए। बेजिल्लाबाट आउने सबैलाई क्वारेन्टाइनमा राख्ने पूर्व निर्णय अनुसार काठमाडौंबाट आएकाहरुलाई राखिएको र तोकिएको समय पूरा भएपछि स्वास्थ्य परीक्षण गरेर घर जान दिने धवलागिरी गाउँपालिकाका अध्यक्ष थमसरा पुनले बताइन्। रात्री बस चढेर आएकाहरुलाई बेनीमा खाना खुवाएर गाउँ पठाइएको छ। धवलागिरी गाउँपालिकाको ताकम मावि, हेम मावि, जनविकास आधारभूत, भूमे आधारभूत, धनजनता मावि, धवलागिरी आधारभूत, खोरीया आधारभूत र लमसुङ माविमा बनाइएको क्वारेन्टाइनमा राखिएको छ।"
ध्रुवे हात्तीलाई स्याटेलाइट रेडियोकलर जडान,"चितवन : कुनै समय चितवन निकुञ्जको पश्चिम क्षेत्र माडीमा वितण्डा मच्चाउने ध्रुवे हात्तीलाई स्याटेलाइट रेडियोकलर जडान गरिएको छ। बिहीबार चितवन राष्ट्रिय निकुञ्ज, राष्ट्रिय प्रकृति संरक्षण कोषजैविक विविधता संरक्षण केन्द्र सौराहाको प्राविधिक टोलीले दाह्रा काटेर रेडियोकलर जडान गरी छाडेको छ। केही समयदेखि हात्ती प्रजनन केन्द्र खोरसोर रहँदै आएको मौका पारी रेडियोकलर जडान गरी ट्रयाकिङ गर्न सुरु गरिएको हो। रेडियो कलरमार्फत कसरास्थित निकुञ्जको कार्यालयबाटै हात्ती कहाँकस्तो अवस्थामा छ भन्ने पत्ता लाग्छ। 'दाह्रा काटेपछि हात्तीले कमजोर महसुस गर्छ, जसले क्षति कम गर्छ', चितवन राष्ट्रिय निकुञ्जका सहायक संरक्षण प्रकाश उप्रेतीले भने। विसं २०६९ मङ्सिर ६ मा हात्तीको अनुगमन गर्न निकुञ्जले दाह्रा काटेर जिपीएससहित रेडियोकलर जडान गरेको थियो। पुस १५ देखि हात्ती सम्पर्कविहीन भयो। रेडियोकलर माघ २४ गते पर्सा निर्मलबस्तीको जङ्गलमा फेला परेको थियो। यो समयमा ध्रुवेलाई मार्नुपर्ने चर्को आवाज उठेको थियो। त्यसपछि ध्रुवे करिब तीन वर्षअघि मात्रै निकुञ्जमा देखियो। वर्षको एक दुईपटक हात्ती प्रजनन केन्द्र खोरसोर देखापर्ने ध्रुवे आजभोलि बाक्लोरूपमा देखिँदै आएको थियो। यही मौका पारेर निकुञ्ज र संरक्षण केन्द्रले ध्रुवेलाई रेडियोकलर लगाउन सफल भएको हो। यस पटक भने स्याटेलाइट रेडियोकलर जडान गरिएको हो। राष्ट्रिय प्रकृति संरक्षण कोष सौराहाका अनुसन्धान अधिकृत डा बाबुराम लामिछानेले भने, 'यो कम्तीमा दुईदेखि चार वर्षसम्म चल्छ। जिपीए रेडियोकलरभन्दा यसबाट हात्तीको अवस्था छिटो पत्ता लगाउन सकिन्छ।' विसं २०६९ कात्तिकमा माडीमा दुई जनाको ज्यान लिएपछि मङ्सिरबाट यो हात्तीलाई नियन्त्रणमा लिने प्रयास सुरु भएको थियो। ध्रुवेले विसं २०६६ देखि २०६९ भित्रको समयमा १५ जनाको ज्यान लिएको थियो भने ५० बढी घर भत्काएको थियो। चितवन राष्ट्रिय निकुञ्जमा चारदेखि पाँच रैथाने जङ्गली हात्ती छन्। तिनीहरू एक्लाएक्लै हिँड्छन्। तिनै हात्तीले मानवीय बस्तीमा प्रवेश गरेर धनजनको क्षति गर्ने गरेका छन्। नेपालभारत आवतजावत गर्ने करीब ४० देखि ५० हात्ती निकुञ्जमा छन्। निकुञ्जले पालेका ५७ हात्ती छन्। चितवन राष्ट्रिय निकुञ्जमा ध्रुवे र रोनाल्डोलाई रेडियोकलर जडान गरिएको छ। चितवनमा जङ्गली हात्तीको आक्रमणबाट वर्षेनी धनजनको क्षति हुने गरेको छ। वर्षौँदेखि निकुञ्ज र बस्तीबीच व्यवस्थित तारबारको माग उठ्दै आएको छ। पाँच वर्षपछि आयो ध्रुवे हात्ती, अनौठो प्रेमले चितवन निकुञ्जमा तनाव"
गण्डकी प्रदेश आउने सबैलाई 'डिसइन्फेक्सन',"दमौली : गण्डकी प्रदेशमा सावधानीपूर्वक अत्यावश्यक आवतजावत हुन थालेको छ। खाद्यसामाग्री, अड्किएका यात्रु तथा अन्य आवश्यक यात्रा गर्नेहरुका लागि यस अघि तापक्रम जाँचेर प्रवेश अनुमति दिइएकामा अहिले जोखिम कम गर्न भन्दै तनहुँस्थित मुग्लिङ पुलमा 'डिसइन्फेक्सन' गरेर अनुमति दिन थालिएको छ। कोरोना जोखिम घटाउन भन्दै लकडाउन जारी रहेका बेला पछिल्लो समय अड्किएका यात्रु तथा अत्यावश्यक सामाग्री सवारीको चहलपहल बढेपछि अझ बढी सतर्कता अपनाइएको हो। यस अघि जिल्ला प्रवेश गर्ने सबैको तापक्रम जाँच गरेर प्रवेश दिने गरिएको थियो। तर अहिले त्यसका अलावा आगन्तुक सवारीलाई किटनाशक छरेर मात्र आउन दिन थालिएको छ। आँबुखैरेनी गाउँपालिकाले प्रदेशको प्रवेश बिन्दुमा खटिएका सुरक्षाकर्मी र स्वास्थ्य अधिकारीलाई स्यानिटाइजरसहितको प्रविधि उपलब्ध गराएपछि हरेक सवारी किटनाशक छरेर मात्र जिल्लाभित्र आउने गरेका छन्। पुलमा खटिएका प्रहरी सुरक्षाकर्मीले किटनाशक छर्न सघाएका छन्। 'गाउँपालिकाले डिसइन्फेक्सन गरेर मात्र सवारी प्रवेश दिने भनेपछि सुरक्षाकर्मीबाट किटनाशक छर्न थालिएको छ,' ईलाका प्रहरी कार्यालय आँबुखैरेनीका प्रहरी निरिक्षक बुद्धि सुवेदीले भने। उनका अनुसार सबै सवारी साधनमा यसरी किटनाशक छर्ने गरिएको हो। आँबुखैरेनी गाउँपालिकाका स्वास्थ्यकर्मीहरुले तापक्रमसँगै स्यानिडाइज समेत गरिएपछि स्वास्थ्य सतर्कता अझ बढेको देखिएको बताएका छन्। आँबुखैरेनी गाउँपालिकाका स्वास्थ्य कर्मचारी सुरेन्द्रकुमार श्रेष्ठले स्वास्थ्य चेकजाँचसँगै सवारीमा पनि किटनाशक छरिएकाले जोखिम कम हुने अपेक्षा गरे। 'विहानदेखि साँझसम्म नै यस्तो प्रबन्ध गरेका छौं,' उनले भने,'यसले जोखिम घटाउन मद्दत गर्नेछ।' मुग्लिङस्थित प्रवेशबिन्दुबाट खाद्यान्न सामग्री, तरकारीका साथै एम्बुलेन्स, अड्किएका यात्रु र अन्य अत्यावश्यक सेवाका सवारी साधन नियमित आइरहेका छन्।"
क्वारेन्टाइनमै अविवाहितले बच्चा जन्माएपछि,ओखलढुंगा : उदयपुरबाट घर फर्किएकी एक किशोरीले क्वारेन्टाइनमै मृत शिशु जन्माएकी छिन्। १६ वर्षीया ती युवती मोलुङ गाउँपालिकाको क्वारेन्टाइनमा बसेकी थिइन्। अविवाहित किशोरीले बिहीबार साँझ मृत बच्चा जन्माएको गाउँपालिकाका सूचना अधिकारी गोपाल नेपालले बताए। किशोरीको स्वास्थ्यमा समस्या देखिएपछि ओखलढुङ्गा सामुदायिक अस्पतालमा राखिएको छ। उनलाई रक्तश्राबको समस्या भएपनि स्वास्थ्य अवस्था सामान्य रहेको ओखलढुंगा सामुदायिक अस्पतालले जनाएको छ। मोलुङ गाउँपालिकामा ३७ जना क्वारेन्टाइनमा राखिएको छ। अन्य स्थानीय तहमा भने बाहिरी जिल्लाबाट आएकालाई क्वारेन्टाइनमा राखिएको छ। स्थानीय तहले जिल्लाबाहिरबाट आउने नागरिकलाई गाडीबाट ल्याउन थालेका छन्। यसले कोरोना संक्रमणको त्रास बढेको स्थानीयको गुनासो छ।
वीरगञ्जमा कोरोना संक्रमित थुपारिएको भन्दै सरकारको विरोध,"वीरगञ्ज : वीरगञ्जमा एकै दिन तीन कोरोनाका संक्रमित भेटिएपछि सरकारले बैशाख ३ मा वीरगञ्जमा पिसिआर मेसिन पठायो। तर आवश्यक अन्य थुप्रै उकरण नपठाएका कारण उक्त पिसिआर मेसिन १० दिनदेखि अस्पतालकै स्टोर रुममा थन्क्याएर राखिएको छ। सर्लाहीबाट बिहीबार राति कोरोनाका संक्रमित १४ वर्षीय बालकलाई पनि नारायणी अस्पतालको आइसोलेसनमा ल्याएर राखिएको छ। योसँगै अस्पतालमा वीरगञ्जका तीन र रौतहटका एक गरि कोरोनाका संक्रमित पाँच बिरामी पुगेका छन्। वीरगञ्जमा कोरोनाको परिक्षणका लागि कुनै पहल नगर्ने तर प्रदेश २ मा भेटिइरहेका संक्रमितहरुलाई ल्याएर थुपार्ने काम मात्रै भइरहेको भन्दै प्रदेश सरकारको चर्को आलोचना भइरहेको छ। शुक्रबार वीरगञ्जमा नेविसंघले लकडाउनमै सडक उत्रिएर सरकारको विरोधमा प्रदर्शन पनि गरेको छ। यसअघि बिहीबार पनि जनता समाजवादी पार्टीले पनि छपकैयामा सामाजिक दुरी राख्दै प्रदर्शन गरेको थियो। शनिबार वीरगञ्जमा सरकारविरुद्ध थाल ठटाउनुका साथै सिट्टी बजाएर विरोध प्रदर्शन गर्न सार्वजनिक आह्वान पनि गरिएको छ। वीरगञ्जमा कोरोनाको परिक्षण सेवा सुरु गर्न उदासिनता देखाएको प्रदेश सरकारले बाहिरका जिल्लाबाट भने कोरोनाका संक्रमितहरुलाई नारायणी अस्पतालमै ल्याएर थुपार्न थालेको भन्दै प्रदेश सरकारको विरोध गरिएको हो। प्रदेश २ का मुख्यमन्त्री लालबाबु राउत वीरगञ्जकै भए पनि गृह नगर वीरगञ्जप्रति ध्यान नदिएको भनेर मुख्यमन्त्री राउतको पनि आलोचना गरिएको छ। प्रदेश २ को सत्तारुढ दल जनता समाजवादी पार्टीकै नेता सुन्दर कुर्मीले बाहिरी जिल्लाबाट कोरोना संक्रमित बिमारीलाई ल्याएर वीरगञ्जलाई बदनाम र त्रसित बनाउने काम भइरहेको बताए। नारायणी अस्पताललाई कोविड १९ अस्पताल बनाएर पर्सा र बारा जिल्लावासीसँग बेइमानी भएको भन्दै कुर्मीले भने ,'सरकारले कामै नलाग्ने पिसिआर मेसिन पठाएको छ। यदि कोहि नेता वा मन्त्रीले वीरगञ्जलाई संकटमा धकेल्न खोजेको हो भने जुन दल भए पनि त्यस्ता दल र नेतालाई तिलान्जली दिन तयार छु।' वीरगञ्ज महानगरपालिका नगर प्रमुख विजय सरावगीले पनि वीरुगन्जलाई झुक्याउनका लागि पिसिआर मेसिन पठाएको बताए। उनले भने 'वीरगञ्जप्रति प्रदेश र संघ सरकारले विभेद गरेका छ। सामाजिक सञ्जालमा पनि वीरगञ्जका युवा, नागरिक अगुवा, राजनीतिक दलका नेता कार्यकर्ताले सरकारको विरोध गरेका छन्। फेसबुकमा आक्रोश पोख्दै नेकपाका युवा नेता अकलेश साहले लेखेका छन् ,'राजधानीका लागि उपयुक्त देख्ने नेता मन्त्रीले वीरगञ्जलाई भने कोरोनाका बिरामीहरुको राजधानी बनाइ रहेका छन्। यस्ता सरकार र मन्त्रीलाई वीरगञ्जबासीले बहिष्कार गर्नुपर्छ।' सरकारले चैत ३० गते नै नारायणी अस्पताललाई कोविड १९ अस्पताल घोषणा गरि बैशाख २ गतेदेखि अस्पतालको सबै उपचार सेवा बन्द गरि दिएको छ। वीरगन्जको छपकैयामा प्ले कार्डसहित प्रदर्शन गर्दै जनता समाजवादी पार्टीका नेता कार्यकर्ता। नारायणी अस्पतालका मेसु डाक्टर मदन उपाध्यायले सरकारले पठाएको पिसिआर मेसिन मात्रै आएको तर उक्त मेसिन सञ्चालनका लागि आवश्यक अन्य थुप्रै उपकरण नभएका कारण मेसिन सञ्चालनमा ल्याउन नसकिएको बताए। उनले भने ,'अझै करिब डेढ दुइ करोड जतिको उपकरण चाहिन्छ। ती उपकरण जहिले आउँछ त्यहि दिनदेखि पिसिआर सेवा सुरु हुन्छ। प्रदेश सरकारले पाँच दिन पहिले नारायणी अस्पतालमा थप उपकरण खरिदका लागि थप ५० लाख रुपैयाँ पठाउने निर्णय गरेको थियो। तर मेसु उपाध्यायले प्रदेश सरकारबाट २५ लाख रुपैयाँ मात्रै अस्पतालमा आएको बताए। 'प्रदेश र संघ सरकारले उपकरण खोजी रहेका छन्। अस्पताल आफै पनि प्रयासमा लागि रहेको छ' उनले भने ,'सामान जहिले आउँछ त्यहि दिन देखि सेवा सुरु हुन्छ। नारायणी अस्पतालले बिहीबारसम्म २ सय ३० जनाको स्वाब संकलन गरि राष्ट्रिय जनस्वास्थ्य प्रयोगशाला काठमाडौंमा पठाएको र त्योमध्य वीरगञ्जका तीन र रौतहटका एक गरि चार बाहेक अरु सबैको पिसिआर रिपोर्ट नेगेटिभ आएको बताए। शुक्रबार पनि ५ जनाको स्वाब संकलन गरि राष्ट्रिय जनस्वास्थ्य प्रयोगशाला काठमाडौंमा पठाइएको उपाध्यायले बताए। प्रदेश २ सरकारका प्रवक्ता आन्तरिक मामिला तथा कानु मन्त्री ज्ञानेन्द्र यादवले पिसिआर मेसिन सञ्चालनका लागि आवश्यक केहि उपकरणका लागि प्रदेश सरकार लागि परेको बताए। पिसिआर मेसिन थन्क्यार राखिएको वीरगन्जको नारायणी अस्पताल।"
निजी क्षेत्रको पहलमा सिंगापुरबाट आयो १० हजार थान पिसिआर कीट,"काठमाडौं : सबैको साथ सहयोगबाट मात्रै विपद् पार लगाउन सकिन्छ। विश्वव्यापी रुपमा कोराना कहरका कारण जनजीवन प्रभावित भएको छ। विपदबाट जनजीवन सामान्य बनाउन र परीक्षणको दायरा बढाउनका लागि सरकारले पहल गरिरहेको छ। त्यसमा निजी क्षेत्रले पनि साथ दिएको छ। नेपाल उद्योग वाणिज्य महासंघका पूर्व अध्यक्ष पशुपति मुरारका, वरिष्ठ उपाध्यक्ष शेखर गोल्छा र श्री एयरलाइन्सका सुधिर मित्तल तथा महासंघका कार्यकारिणी सदस्य सुधिर आचार्यलगायत पहलमा शुक्रबार कोरोना भाइरसको परीक्षणका लागि महत्वपूर्ण मानिएको पिसिआर किटलगायत अत्यावश्यक सामग्री आइपुगेको हो। ती सामान आयातका लागि सरकारको पहलमा निजी क्षेत्रको वायु सेवा कम्पनी श्री एयरलाइन्सले चार्टड उडान गरेको थियो। सिंगापुरको टेमासेक फाउन्डेसनले नेपाललाई कोरोना परीक्षणका लागि उपलब्ध गराएको मेडिकल सामग्री तथा गंगालाल अस्पताललाई जरुरी रहेको सामग्री चार्टड उडानमा ल्याइएको महासंघका कार्यकारिणी सदस्य आचार्यले जानकारी दिए। सरकारलाई प्राप्त भएको तथा निजी क्षेत्रको पहलमा जम्मा गरिएको सामग्री आज बिहान त्रिभुवन अन्तर्राष्ट्रिय विमानस्थलमा आइपुगेको हो। विमानस्थलमा आइपुगेको सबै स्वास्थ्य सामग्री आजै स्वास्थ्य तथा जनसंख्या मन्त्रालयलाई उपलब्ध गराइसकिएको आचार्यले जानकारी दिए। सिंगापुरको टेमासेक फाउन्डेसनले कोरोना भाइरस नियन्त्रणका लागि आवश्यक पर्ने स्वास्थ्य सामग्री दिने जनाएको थियो। सरकारले राहत सामग्री लिनको लागि सिंगापुरतर्फ जहाज पठाउन विविध कारणले समस्या भएको थियो। त्यही समस्याको बीचबाट उद्योगी व्यवसायीको पहलमा नै अत्यावश्यक सामग्री ल्याइएको हो। आचार्यका अनुसार कूल १० हजार थान पिसिआर किट ल्याइएको छ। उपलब्ध गराउने कम्पनीकाअनुसार ती सामानको मूल्य एक लाख ६० हजार अमेरिकी डलर बराबरको रहेको छ। कोभिड१९ परीक्षणका लागि अत्यावश्यक मानिएका सामग्री ल्याउन व्यवसायीले पहल गरेको हो। यस्तै डा भगवान कोइरालाको अनुरोधमा एजी परीक्षण किटसमेत ल्याइसकिएको छ। मुटु रोगको उपचारमा ती सामग्री जरुरी पर्दछ। मुटु रोगका उपचार गर्ने अस्पतालका प्रयोगशालामा एजी किट सकिएपछि डा कोइरालाको अनुरोधमा अत्यावश्यक सामग्री ल्याइएको हो। संकटको समयमा सबैले आफूले सकेको सहयोग गरौं भन्ने ध्येयका साथ आफूहरुले ती सामग्री ल्याएको कार्यकारिणी सदस्य आचार्यले जानकारी दिए। नेपाललाई प्राप्त भएको अनुदानको पिसिआर रिजेन्ट ल्याउन श्री एयरलाइन्सको जहाज बिहिबार सिंगापुर उडेको थियो। श्रीको बम्बार्डियर सिआरजे७०० सिंगापुर गएको थियो। बिहीबार साँझ नै उक्त जहाज फर्कने भनिएपनि केही ढिला गरी आज बिहान आइपुगेको हो। फाउन्डेशनले नेपाललाई अनुदान दिने यी रिजेन्ट नेपाल ल्याउनका लागि श्री एयरलाइन्सले ३३ प्रतिशत भाडा आफैं ब्यहोर्ने भएको छ। पूर्व अध्यक्ष मुरारका, वरिष्ठ उपाध्यक्ष गोल्छा र श्री एयरलाइन्सका अध्यक्ष सुधीर मित्तलले ३३ ३३ प्रतिशत भाडा तिर्ने गरी ल्याइएको हो। अनुदानको किट नेपाल ल्याउनकै लागिमात्र तीन हप्ता लागेको बताइएको छ। 'विगत १५ दिनको लामो प्रयासपछि सामान ल्याउन सफल भइयो, हामीलाई असाध्यै खुसी तुल्याएको छ' कार्यकारिणि सदस्य आचार्यले भने। यस्तै महासंघका पूर्व अध्यक्ष मुरारकाले पनि विपद्को समयमा आफूहरुले जिम्मेवारी बोध गरेर सामान ल्याउन पहल गरेको जानकारी दिए।"
"राहत वितरणमा झडप, सातजना घाइते","राजविराज : राहत वितरणको विषयमा बढेको विवादले सप्तरीमा झडप हुँदा दुबै पक्षका सातजना घाइते भएका छन् । डाकनेश्वरी नगरपालिका ८ गम्हरिया प्रवाहामा बिहीबार राती वडा अध्यक्ष उमेशकुमार यादव पक्षधर र असन्तुष्ट पक्षबीच झडप हुँदा सातजना घाइते भएका हुन् । राहत वितरणमा अवरोध गरेको भन्दै बिहीबार राती मादक पदार्थ सेवन गरी आएका वडा अध्यक्ष पक्षधरले घरमै आक्रमण गरेको घाइते यानचन मण्डलको आरोप छ । आक्रमणबाट यानचनसहित उनकी दिदी रामवतीदेबी मण्डल, छिमेकी लालदेव मण्डल र निजकी श्रीमती रतनीदेवी मण्डल घाइते भएका छन् । यता वडा अध्यक्ष पक्षका रञ्जित मण्डल गम्भीर घाइते छन् । रञ्जितको राजविराजमा उपचार हुन नसकेपछि न्युरो अस्पताल विराटनगर हुँदै हाल बीपी कोइराला स्वास्थ्य विज्ञान प्रतिष्ठान धरानमा आइसीयुमा उपचार भइरहेको छ । उनका साथमा रहेका रामप्रसाद मण्डल र गजेन्द्र यादवको राजविराजस्थित छिन्नमस्ता अस्पतालमा उपचार भइरहेको छ । सोही अस्पतालमा विपक्षी यानचन र रामवतीको पनि उपचार भइरहेको छ । लालदेव र रतनीको गजेन्द्रनारायण सिंह अस्पताल राजविराजमा उपचार भएको छ । राजनीतिक दलका प्रतिनिधिलाई नराखी केही युवाहरूका साथ राहत वितरण गर्न पुगेका वडा अध्यक्षलाई हातपात गर्दै राहत सामग्री राखिएको कोठामा गाउँलेले तालाबन्दी गरेपछि बढेको विवाद झडपमा परिणत भएको गम्हरिया प्रवाहाका पूर्व गाविस अध्यक्ष रामलखन मुखियाले बताए । वडा अध्यक्षको कार्यशैलीप्रति उनकै पार्टी संघीय समाजवादी फोरमका गाउँ कमिटी अध्यक्ष उदयकान्त यादव समेत असन्तुष्ट छन् । नियमअनुसार राजनीतिक दलका आधिकारिक प्रतिनिधिलाई नराखी आसेपासे र सम्पन्नलाई राहत दिन खोजेपछि गाउँनै विरोधमा उत्रिएको उदयकान्तले बताए । 'बचाउ गर्ने कार्यकर्ताले नै घेराउ गरे, मतदाताले नै गोबर र माटो छ्यापे, पार्टीले समेत पक्ष लिने अवस्था रहेन,' उदयकान्तले लाचारी प्रकट गरे । करिब तीन सयको संख्यामा रहेका दलित, विपन्नहरूको भीडले आक्रमण गरेपछि प्रहरीले वडा अध्यक्षलाई जोगाएर लगेको स्थानीय बिनोद यादव बताए । लकडाउनबाट प्रभावितको साटो आसेपासेलाई राहत वितरण गर्न थालेपछि आक्रोशित गाउँलेले वडा कार्यालय घेराउ गरे भने नेकपा, नेपाली कांग्रेस र राजपाले तालाबन्दी गरे । विरोध र तालाबन्दीपछि राहत वितरण स्थगित छ । राहत वितरण गर्न नदिएर गालीगलौज र ढुंगामुढा गर्नेहरूको घरमा पुगेर राती नै सम्झाउन पुगेका बेला आफ्ना मानिसलाई धारिलो हतियार फर्सा, गर्सालगायतले प्रहार गरेको वडा अध्यक्ष उमेशले बताए । वडा अध्यक्ष उमेश भन्छन्'राहतका लागि वडालाई साढे तीन लाख रूपैयाँ छुट्याइएको थियो, दलका प्रतिनिधिले एक हजार बढीको नाम ल्याए ।' राहत वितरणमा अवरोध गरेको भन्दै मादक पदार्थ खाई घर प्रवेश गरी कुटपिट गर्न थालेपछि आक्रोशित गाउँलेले वडा अध्यक्ष पक्षका मानिसलाई लखेटेको वडा सदस्य मानवीर रजकले बताए । वडा अध्यक्षले कसैको सल्लाह नलिने गरेको वडा सदस्य रजकले दुखेसो सुनाए । घाइते गजेन्द्रका भाइ सुरेन्द्रले भने, 'यानचनको घर गएर छिमेकीबीच आपसमा रिस आवेश राख्न नहुने भन्दै सम्झाएर घर फर्किएपछि यानचनको समूहले आक्रमण गरेका हुन् ।' अस्पतालमा उपचाररत दुबै पक्षका घाइतेले एक अर्काविरुद्ध कान'नी कारवाहीका लागि जिल्ला प्रहरी कार्यालयमा उजुरी दिएको बताए । सरकारको निर्णयबमोजिम लकडाउनले प्रभावित परिवारलाई राहत वितरण गर्न प्रदेश सरकारले गाउँपालिकालाई पहिलो चरणको रकम पठाइसकेको छ र दोस्रो चरणको राहत समेत घोषणा गरिसकेको छ । तर सप्तरीमा कतिपय स्थानीय तहले अझै पहिलो चरणको राहत वितरण गर्न सकेको छैन् । राहत वितरण भएका कतिपय स्थानीय तहमा तीव्र विवाद देखिएको छ । राहतका विषयमा कतै वडा कार्यालयमा तालाबन्दी भएको छ त कतै जनप्रतिनिधिमाथि हातपात भएको छ । राहत वितरणमा अनियमतिता भएको भन्दै शम्भुनाथमा राहत बहिष्कार, कञ्चनरूप र खडकमा घेराउ, डाकनेश्वरीमा तालाबन्दी, हातपात, सप्तकोशी, बोदे बर्साइन र हनुमाननगरमा विरोध प्रदर्शन भएका छन् । राहत वितरणमा ढिलाइ भएपछि दैनिक ज्याला मजदुरी गरेर पेट पाल्ने गरिब, विपन्नको जीवन जोखिममा परेको छ । उनीहरूले लकडाउनको अवधि लम्बिँदै गएको र राहत वितरणमा राजनीति र भ्रष्टाचार बढदै गएको गुनासो गरेका छन् ।"
"राहत लिने ३१ हजार, खाना खाने २ हजार मात्रै कसरी ?","पोखरा : कोरोना भाइरसको डरले बन्दाबन्दी (लकडाउन) हुँदा भोकै कोही नहोस् भनेर सरकारले राहत दिने कुरा उठ्यो। पोखरामा पनि राहत बाँड्न बैठक बस्यो। गण्डकी प्रदेशका मन्त्रीहरुसमेत सामेल बैठकमा पोखराका मेयर मानबहादुर जिसीले टोलटोलमा राहत नबाँडने विचार राखे। उनले भने, जहाँबाट खान पाइन भनेर फोन आउँछ, त्यहीं जाने, हेर्ने र साँच्चिकै भोकै परेको रहेछ भने मात्रै राहत दिने। मेयरले भनेको जस्तै ठाउँको ठाउँनै पुग्न साध्य नहुने विचार बैठकका सहभागीको थियो। मेयर भने आफ्नै अडानमा थिए। बैठकले भने संघ सरकारको नीति बमोजिमै दाल, चामल, नुन र तेल तरकारी जस्ता खाद्यवस्तु नै टोलटोलमा बाँड्ने निर्णय गर्यो। भयो पनि त्यस्तै। सबै स्थानीय तहले त्यसरी नै वडावडाबाट राहत बाँडे। टोल विकास संस्थाहरुले राहत चाहिनेहरुको नाम टिपाए। वडाले दियो। पोखरा महानगरपालिकाले त्यसरी दाल, चामल र नुन भुटुन अनि तरकारीको पोका बाँड्यो। ३१ हजार जनालाई राहत बाँडिएको मेयर जिसी बताउँछन्। पहिलो खेप राहत बाँडेपछि दोस्रो चरण भने सुरु भएको छैन। यसबीचमै महानगरपालिकाले भोकै भएकालाई खाना पकाएरै खुवाउने निर्णय गर्यो। त्यसको समन्वय र व्यवस्थापन वडाले गर्ने भनियो। महानगरपालिकाले यसो भनिरहँदा पोखरा ७ मा स्थानीय स्वयंसेवीहरु खाना पकाएर भोकाहरुलाई खुवाउने सुरसार गरिरहेका थिए। ५ गते महानगरपालिकाले खाना खुवाउने भनेको भोलिपल्टैबाट पौरखी स्वयंसेवी समूह बनाएर उनीहरुले खाना पकाएर ठाउँठाउँ पुर्याउन थाले। समूहका एकजना जनकराज पराजुली भन्छन्, वडावडाबाट जनप्रतिनिधिहरुले खबर गर्नुभएअनुसार खाना पुर्याइरहेका छौं। बाटघाटोमा अलपत्र परेकाहरुलाई पनि उनीहरु भएकै ठाउँमा खाना पुर्याएको उनले सुनाए। कति ठाउँबाट स्थानीयले पनि फोन गर्नुहुन्छ, अनि त्यहीं पुर्याउँछौं, उनले भने। भोकै भएको खबर सामाजिक सञ्जालमा देखेपछि पौखरी स्वयंसेवी समूह भनेर खाना पकाउँदै बाँड्न थालेको पराजुलीले बताए। पराजुलीले खाना पकाएर बाँड्न पोखरा शान्तिनगर ब्यांक्वेटका प्रजापति अधिकारीसँग सल्लाह गरे। उनले पनि स्वीकार गरे। ४ जना स्टाफलाई खटाए। दाल, चामल किन्न आफ्नै खल्तीको पैसा हाल्न पराजुली र अधिकारीसँगै भानुभक्त अधिकारी, विष्णुप्रसाद पौडेल, राजु तिमिल्सिना, राजेन्द्र पौडेल, विष्णुप्रसाद बराल, खेमराज तितिल्सिना, शिव थापा पनि तयार भए। अहिले आफ्नो समूहले दैनिक झन्डै १ हजार जनाजतिलाई खाना पुर्याइरहेको पराजुली बताउँछन्। स्वयंसेवी समूहले खाना बाँडिरहेको थाहा पाएपछि थुप्रै दाताहरुले दाल, चामल, नुन तेल र तरकारी दिइरहेका छन्। ब्यांक्वेट सञ्चालक अधिकारी भन्छन्, सकिञ्जेल हामीले मात्रै खर्च गर्ने भन्ने थियो, अहिले अरुले पनि सहयोग गर्नुभएको छ। लेकसाइडमा हेल्पिङ ह्यान्ड्स हस्तकला उद्योग चलाइरहेका पर्यटनकर्मी दिनेश थापाले पनि उक्त समूहमै सघाइरहेका छन्। महानगरपालिकासँग समन्वय गरी खाना पकाउँदै खुवाउने काम लेखनाथ उद्योग वाणिज्य संघ, नदीपुर युनाइटेड क्लब र याक तिब्बतीयन रेस्टुरेन्टले गरिरहेको छ। दाल, चामलको राहत ८० प्रतिशतभन्दा धेरै सही व्यक्ति र परिवारलाई नै पुगेको मेयर जिसी बताउँछन्। लिन नपर्ने केही व्यक्तिले पनि लिएको हुनसक्ने उनको भनाइ छ। आफैँ सक्षम भएकाहरुलाई राहत नलिन पनि उनले आग्रह गरेका छन्। महानगरपालिकाको तथ्यांकअनुसार ४ स्वयंसेवी संस्थाले दिनमा बिहान बेलुका गरी २ हजार छाक दिनहुँ खाना खुवाइरहेका छन्। जसलाई अभाव भएको छ उनीहरुले नै खाना मगाइरहेका छन्। तर राहत भने जोकसैले पनि लिएको कतिपय जनप्रतिनिधि आफैँ स्वीकार्छन्। साँच्चिकै राहत चाहिने भएका भए ती ३१ हजारले पहिलो खेपको राहत सकिएपछि खाना माग्न आइपुग्नुपर्ने हो। तर त्यस्तो देखिन्न। आखिर खाना चाहिने त झन्डै १ हजार जनामात्रै भएका छन्। उनीहरुलाई बिहान बेलुका खुवाउँदा २ हजार छाक भएको छ। अहिले खाना खाइरहेकाहरुले चाहिँ पहिलो पटक बाँडिएको राहत पाएका थिएनन्। पोखरा महानगरपालिकाले कोरोना रोकथामका लागि राहत कोष खडासमेत गरेको छ। त्यसमा महानगर आफैंले २ करोड रुपैयाँ राखेको थियो। उक्त कोषमा अरु सहयोगीले पनि रकम जम्मा गरेका छन्। कोषमा ४ करोड रुपैयाँभन्दा धेरै पैसा जम्मा भइसकेको छ।"
"धनुषामा हावाहुरी र असिनापानी : घरको छाना उड्यो, बिजुलीका पोल ढले","जनकपुरधाम : धनुषामा शुक्रबार मध्यान्ह आधा किलोसम्मको असिना झरेसँगै भारी वर्षा भएको छ । तीव्र गतिको हावाहुरीसँगै सुरुमा सुक्खा असिना खसेको छ । असिनापछि भारी वर्षाका कारण जिल्लाका विभिन्न स्थानमा लगाएका बालीनालीमा समेत क्षति पुगेको छ। सुक्खा असिना, हावाहुरी र वर्षाका कारण दर्जनौँ घरका छाना उडाएको छ भने कतिको घर, गोठ, पसल समेत भत्काएको धनुषा बटेश्वर गाउँपालिकाका स्थानीय किसान गौरीशंकर महतोले बताए । उनले भने, 'खेतमा लगाएको काँक्रो, टमाटर, सिमी, मकै सबै ढुटो बनायो ।' जिल्लाका विभिन्न स्थानका कृषकहरुले दिएको जानकारी अनुसार बारीमा लगाइएका ठूलो परिमाणका नगदे तरकारी बालीहरुमा पनि ठूलो क्षति भएको छ । नगदे बालीको बिक्री गरेर जीविका गर्दै आएका कृषकहरुलाई असिना, पानीले आर्थिक सङ्कट पर्ने भएको छ । बटेश्वर लक्ष्मिनीवासका जागृत महतोले हावाहुरी र असिनाले आँपको ससाना टिकुला सखाप पारेको बताए । उनले भने, 'आँप राम्रो फलेको थियो, तर आजको हुरी र असिनाले सखाप बनायो, रुख बाहेक बोटमा एकआध बाहेक आँपको टिकुला सबै तल खस्यो ।' जिल्लाको बटेश्वर गाउँपालिकासहित मिथिला, सबैला, धनुषाधाम, गणेशमान चारनाथ, महोत्तरीको गौशाला, बर्दिबास भंगहा, औरही लगायत स्थानीय तहमा हावा, वर्षा र असिनाले क्षति पुर्याएको छ। सयौं हेक्टर जग्गामा स्थानीय किसानले लगाएको मकै तथा तरकारीबाली नष्ट बनाएको किसानले बताएका छन् । त्यसैगरी, तीव्रगतिका हावाहुरीका कारण जिल्लाका आधा दर्जनभन्दा बढी गाउँमा बिजुलीका पोल रुख ढलेका छन्।"
आइतबारदेखि सामाजिक दूरी कायम गर्दै नियमित खोप सञ्चालन,"काठमाडौं : लकडाउनका कारण विगत एक महिनादेखि रोकिएको बालबालिकालाई लगाइने नियमित खोप आगामी आगामी आइतबारदेखि सञ्चालन गर्ने तयारी गरिएको छ। विश्वभर फैलिएको कोभिड१९ को रोकथाम र नियन्त्रणका लागि गत चैत ११ गतेदेखि सरकारले गरेको लकडाउनका कारण देशभरिका बालबालिकालाई दिइने आधारभूत खोप सञ्चालन हुनसकेको थिएन। नियमितरूपमा लगाइने खोप लामो समयसम्म रोक्दा भविष्यमा यसले ठूलो स्वास्थ्य दुर्घटना निम्त्याउन सक्ने भन्दै दुई हप्ताअघि नै स्वास्थ्य तथा जनसङ्ख्या मन्त्रालयले आधारभूतरूपमा लागाइने खोपहरु सामाजिक दूरी कायम गर्दै निरन्तरता दिन आग्रह गरेको छ। अहिले विशेष समय भएकाले खोप लगाउन मन्त्रालयले नियम पनि बनाइसकेकाले कुनै पनि बहानामा खोप कार्यक्रम नरोक्न मन्त्रालयले सम्बन्धित निकायलाई आग्रह गरेको छ। मन्त्रालयका बाल स्वास्थ्य तथा खोप सेवा विभाग प्रमुख डा झलक गौतमले बालबालिका जन्मेदेखि १५ महिना पुग्दासम्म लगाउनुपर्ने सबै खोप अनिवार्य लगाउनुपर्ने भन्दै उक्त खोप सेवाबाट बञ्चित भए बालबालिकाको मृत्युसम्म हुनसक्ने जानकारी गराए। नियमित खोप पहिदेखि नै सुरु गरिएको सेवा हो, त्यसका लागि कुनै विशेष तयारी गर्नुपर्ने हुँदैन। मन्त्रालयले कम्तीमा तीनदेखि छ फिटसम्म सामाजिक दूरी कामय गरी खोप सेवा सञ्चालन गर्ने, स्वयंसेवकमार्फत टोलवासीलाई खोप लगाउन समय जानकारी गराउने, भीड नियन्त्रण गर्नेजस्ता मापदण्ड पूरा गरी काम गर्न आग्रह गरेको छ। खोप लगाउन खटिएका कर्मचारी पहिलो चरणमा बालबालिकालाई खोप दिन हुनेनहुनेबारे पहिचान गर्नुपर्छ। यसरी खोपमा खटिने स्वास्थ्य कर्मचारीले अनिवार्यरूपमा कम्तीमा सर्जिकल मास्क, डिस्पोजेवल ग्लोब्सको प्रयोग र सुरुमा तथा अत्यावश्यकतानुसार नियमित साबुनपानीले हात धुने व्यवस्था हुनुपर्ने मन्त्रालयले जनाएको छ। यसरी स्वास्थ्यकर्मीका लागि सबै सामग्रीको व्यवस्था सम्बन्धित स्थानीय तहले तयार गर्नुपर्ने छ। मन्त्रालयका अनुसार हरेक वर्ष छ लाख २० हजार बालबालिकाले जन्मदेखि १५ महिनासम्म लगाउनुपर्ने अनिवार्य र निःशुल्क खोप सेवा लिने गरेका छन्। यो अवधिमा उनीहरुलाई १२ वटा खोप लगाउनुपर्छ। ती सबै अनिवार्य खोप हुन्। काठमाडौं महानगरपालिकाले पनि नियमित खोप सञ्चालन गर्नकै लागि सम्बन्धित सबैलाई परिपत्र गरिसकेको छ। यसरी लामो समय रोखिएको नियमित खोप सेवा सञ्चालन गर्ने तयारी गरे पनि यसबारे नागरिकलाई जानकारी भने गराएको छैन। कामपा शहरी जनस्वास्थ्य महाशाखाका प्रमुख नरेन्द्रविलास बज्राचार्यका अनुसार सबै वडामा पत्राचार गरिसकेकाले सोहीअनुरुप तयारी पनि भइरहेको छ। कामपा जनस्वास्थ्य अधिकृत मञ्जु मास्केका अनुसार कामपामा करिब ७० हजार बालबालिकाले वार्षिकरूपमा नियमित खोप लगाउनुपर्ने छ। विसीजी, डिपीटी, पोलियो, दादुराजस्ता १२ प्रकारको खोप नियमितअन्तर्गत पर्दछ। मन्त्रालयले खोप सेवासँगै दीर्घरोगीको उपचार गर्न कुनै पनि बहानामा अस्पताललाई नपन्छिन आग्रह पनि गरेको छ। गोरखामा रेबिजको त्रास : ५० जनालाई खोप लगाइयो खोप नबनेसम्म विश्व पहिलेकै अवस्थामा फर्कन सक्दैन बालबालिकालाई खोप लगाउन सुरु"
सीमामा स्वयंसेवक खटाउन सुझाव,इलाम : सिमावर्ती इलामका नागरिक अगुवाहरुले कोराना भाइरसको संक्रमणबाट बच्न सिमानामा स्वयंसेवक परिचालन गर्न सरकारलाई सुझाव दिएका छन्। नागरिक चासो अभियानले शुक्रबार समसामयीक विषयमा 'चासो' सार्वजनिक गर्दै सीमा सुरक्षाका लागि स्वयंसेवक परिचालन गर्न सुझाव दिएको हो। 'खुल्ला सिमाना' कोरोनासँग लडिरहेका नेपाल र भारतकै लागि साझा चिन्ताको विषय भएको भन्दै अभियानले स्थानीय सरकारले स्वयंसेवक परिचालन गर्न सुझाव दिएको हो। नेपाल भारत सिमा क्षेत्रको साढे ५२ किलोमिटर इलामको रोङदेखि सन्दकपुर गाउँपालिकासम्म फैलिएको छ। सिमानाबाट नागरिक लुकिछिपि आउने क्रम रहेको भन्ने गुनासो आइरहेको समयमा अभियानले स्वयंसेवक राख्न सुझाव दिएको हो। अभियानले सरकारले मापदण्ड बनाएर शुरक्षा निकायसँगको समन्वयमा स्वयंसेवक परिचालन गर्न सुझाव दिएको छ। अभियानले स्थानीय सरकारलाई स्वयंसेवक आव्हान गर्न समेत सुझाव दिएको छ। अभियानले लकडाउनलाई मध्यनजर गरेर साप्ताहिक रुपमा नागरिक चासो प्रकाशन गरेर सरोकारवालाको ध्यानाकर्षण गरिरहेको अभियानका सदस्य रमेश राइले जानकारी दिए। यस अघि अभियानाले खाद्य उत्पादन र खाद्य शुरक्षामा चासो व्यक्त गरेको थियो।
राहतको विषयमा झडप : असईको टाउकोमा चोट,परासी : रामग्राम नगरपालिका१७ देवगाँवमा भएको राहत वितरणमा विवाद हुँदा प्रहरी सहायक निरीक्षक (असई)को टाउकोमा चोट लागेको छ। प्रहरीमाथि आक्रमण गर्ने चार जनालाई प्रहरीले नियन्त्रणमा लिएको छ। नगरपालिकाले बुधबारदेखि वडा कार्यालय मार्फत विपन्नहरुलाई राहत वितरण सुरु गरेको छ। शुक्रबार उक्त वडामा राहत वितरण भई रहँदा स्थानीयको एक समूहले गाउँभरीलाई राहत नदिएको भन्दै वडा कार्यालयमा तालाबन्दी गरेका थिए। तालाबन्दी खोल्न पुगेको प्रहरीसँग ८१० जनाको समूहमा रहेका स्थानीयले आक्रमण गरेर गोबरैया प्रहरी चौकीमा कार्यरत असई चामबहादुर ओलीको टाउको फुटालिदिएको जिल्ला प्रहरी कार्यालयका उपरीक्षक लालमणि आचार्यले बताए। अवस्था गम्भीर नभए पनि टाउकोमा गहिरो चोट लागेको उनले जानकारी दिए। 'गाउँमा १०१५ कट्ठा जग्गा हुनेले पनि राहत चाहियो भन्दै आए। केहीले राहत सबै गाउँलेलाई दिनुपर्छ भन्दै विवाद निकालेर कार्यालयमा तालाबन्दी गरे। त्यसपछि आएको प्रहरीलाई आक्रमण गर्दै क्रिकेटको ब्याट प्रहार गरेर असईको टाउको फुटाले' वडाअध्यक्ष जीत बहादुर गोसाईले भने। राहत हुने खानेलाई नभएको र वडामा कोही पनि विपन्न नछुटेको उनले बताए। प्रहरीमाथि आक्रमण गर्ने एक महिलासहित चार जनामाथि आवश्यक अनुसन्धान भइरहेको प्रहरीले जनाएको छ। वडामा दुई सय विपन्नलाई प्रतिघरधुरी २५ केजी चामलसहितको खाद्यान्न सामाग्री राहतमा वितरण गरिएको छ।
प्रदेश ५ मा भर्चुअल कक्षाको तयारी : पठनपाठनका लागि मोबाइल एप बन्दै,"बुटवल : विद्यार्थीको पठनपाठनका लागि प्रदेश ५ मा भर्चुअल कक्षाको तयारी थालिएको छ। सामाजिक विकास मन्त्रालयले स्थानीय तहहरुसँग समन्वय गरेर पठनपाठनलाई नियमित बनाउने तयारी गरेको हो। कक्षा १ देखि ९ सम्मको नतिजा तत्काल प्रकाशन गरी अघिल्लो कक्षा पढाउने योजना बनाइएको छ। सामाजिक विकास मन्त्री सुदर्शन बरालले पठनपाठनका लागि विभिन्न उपायमा छलफल चलिरहेको बताए। इन्टरनेट पहुँच हुने स्थानामा भर्चुअल कक्षा सञ्चालन गर्ने योजना छ, उनले भने,पहँच नहुने स्थानमा रेडियोबाट वा अभिभावकबाटै पठनपाठन गर्ने र त्यस्तो पुस्तकहरु तयार गरिदैछ। शिक्षा पत्रकार समूहले शुक्रबार आयोजना गरेको भर्चुअल पत्रकार सम्मेलनमा मन्त्री बरालले दुरशिक्षाको अभ्यास गरिरहेका स्थानीय तहहरुलाई अनुदान दिएर सघाइने बताए। साना कक्षामा कसरी पठाउने भन्ने चुनौतिहरु छन्, त्यसमा अभिभावक नै पहिलो शिक्षक हुन सक्छन्, उनले भने। प्रदेश ५ मा ५ हजार ७ सय विद्यालयमा करिब ११ लाख विद्यार्थी छन्। लकडाउनपछि यी सबै विद्यार्थीको पठनपाठन रोकिएको छ। परीक्षाको नतिजासमेत प्रकाशित नभएकाले विद्यार्थीले अध्ययन सुचारु गर्न सकेका छैनन्। प्रदेशका कतिपय स्थानीय तहले माध्यमिक शिक्षा परीक्षा (एसईई)को तयारीमा रहेकाहरु लक्षित अनलाइन, टेलिभिजन र रेडियोबाट पठनपाठन गराइरहेका छन्। यो सुविधामा विपन्न समुदायका विद्यार्थी जोडिन सकेका छैनन्। रुपन्देहीको सैनामैना नगरपालिकाले टेलिभिजन र रेडियोबाट शिक्षण सुरु गरेको छ। नगरप्रमुख चित्रबहादुर कार्कीकाअनुसार नगरभित्रसहित बाहिरका विद्यार्थीसमेत पठनपाठनमा जोडिएका छन्। तल्लो तहमा कसरी कक्षा चलाउने भन्ने विषयमा प्रदेश सरकारसँग समन्वय भइरहेको उनले बताए। सामाजिक विकास मन्त्रालयले पठनपाठनका लागि मोबाइल एप निर्माण गरिरहेको छ। मन्त्री बरालले त्यो एपबाट विद्यार्थीलाई दैनिक गृहकार्य गराउने र शिक्षकले चेक गर्ने व्यवस्थासमेत हुने बताए। एप सञ्चालन हुन सक्ने क्षेत्रको अध्ययन भइरहेको उनले बताए। इन्टरनेट पहुँच विस्तार नभएको क्षेत्रमा टेलिकमसँग सहकार्यमा शैक्षिक गतिविधि सञ्चालन गर्ने योजना रहेको मन्त्रालयले जनाएको छ। तर यो व्यवस्था तत्काल कार्यान्वयनमा भने चुनौति देखिएको छ। सामाजिक विकास मन्त्रालयका उपसचिव थानेश्वर ज्ञवालीका अनुसार सहपाठी शिक्षण विधिबाट अध्यापन गराउने योजनामा पनि छलफल भइरहेको छ। यो योजनामा आफ्नै साथी पढाउने वा माथिल्लो कक्षाकाले तल्लो कक्षाकालाई पढाउने विधि अपनाइन्छ। इन्टरनेट पहुँच नभएका स्थानमा स्वयम्सेवक शिक्षकको समेत व्यवस्थापन गर्न सकिने मन्त्रालयको योजना छ। संघीय सरकारले एसईईकै विषयमा निर्णय लिन नसकेपछि प्रदेश र स्थानीय सरकारहरु अन्योलमा पनि छन्। एसईईको परीक्षा नगरी आन्तरिक मुल्यांकनको अंककै आधारमा विद्यार्थीलाई नतिजा दिनुपर्ने विषयमा छलफल भएको छ। सामाजिक विकास मन्त्री बरालले यही सुझाव संघीय सरकारलाई दिएको बताए। होम सेन्टरमै परीक्षा लिने भन्ने पनि योजना छन्, केही उपाय नभए आन्तरिक परीक्षाकै आधारमा विद्यार्थीको नतिजा प्रकाशन गर्न सकिने विकल्प छ, उनले भने। पाठ्यपुस्तक वितरणको तयारीसमेत गरिएको मन्त्रालयले जनाएको छ। चैत पहिलो साता नै लकडाउन भएका कारण नयाँ पुस्तकहरु बजारमा आइसकेका छैनन्। पुस्तक व्यवसायीहरुले ढुवानी अनुमति दिए सुरक्षित रुपमा पुस्तक वितरण गर्न सकिने जनाउँदै आएका छन्। विद्यालय तहको नतिजा प्रकाशन गरेर पुस्तक वितरण मात्रै गर्न सके विद्यार्थीको पठनपाठनमा त्यति असर नपर्ने अभिभावकहरुले बताउदै आएका छन्।"
दोलखाका ९ स्थानीय तहले बनाए १८ लाखको साझा कोष,"दोलखा : दोलखा जिल्लामा अस्पताल व्यवस्थापनका लागि १८ लाखको साझा कोष स्थापना गरिएको छ।कोरोना भाइरसको जोखिम न्यूनीकरणका लागि जिल्लाका ९ स्थानीय तहले साझाकोषको स्थापना गरेका हुन् । जिल्ला समन्वय समिति, स्थानीय तहका प्रमुख एवम् प्रतिनिधि तथा जिल्ला विपद् व्यवस्थापन समितिको संयुक्त बैठक १८ लाख बराबरको साझाकोष स्थापना गरिएको हो । दोलखा जिल्लामा कोरोना भाइरससँग सम्बन्धित अस्पताल, एम्बुलेन्स र स्वास्थ्य सामग्रीलगायतका लागि खर्च गर्ने गरी साझाकोषको स्थापना गरिएको जिल्ला समन्वय समिति दोलखाका प्रमुख डबल पाण्डेले जानकारी दिए । कोषमा दोलखाका ९ वटा स्थानीय तहले २२ लाखको दरले रकम उपलब्ध गराउने गराई सञ्चालन गरिने जिसस प्रमुख पाण्डेको भनाई छ । स्वाव संकलन गरे पछि परीक्षणका लागि एम्बुलेन्समा पठाउने खर्च, चालक खाना खाजालगायतको खर्च व्यहोर्ने विषयमा अन्योलता भएपछि साझा कोषको अवधारणा निस्किएको उनको भनाई छ । कोषबाट सम्भाव्य कोरोना बिरामीको स्वाब परीक्षणका लागि धुलिखेल वा काठमाडौं पठाउने, शव राख्ने मच्र्युरी बाकस खरिद गर्ने, मानसिक सन्तुलन गुमेकाको उपचार गर्ने जस्ता प्रयोजनको लागि खर्च गरिने बताइएको छ । जिल्लाका ९ वटै स्थानीय तहमा जिल्ला बाहिरबाट आएका नागरिकको स्वास्थ्य परीक्षण घरघरमा पुगेर गर्ने, तथा जिल्लामा दैनिक उपभोग्य वस्तु, कृषि औजार, मल, बिउ तथा निर्माण सामग्रीको ढुवानीलाई सहज र व्यवस्थित बनाउने पनि निर्णय भएको प्रमुख पाण्डेले बताए ।"
"७३ वर्षीया वृद्धा भन्छिन्, क्वारेन्टाइनमा चिसोले सुनिएँ","कालिकोट : महाँवै गाउँपालिका७ की स्थानीय ७३ वर्षीया बृद्धा जयरुपा अधिकारी दुई दिनदेखि तिला कर्णाली बहुमुखी क्याम्पसको क्वारेन्टाइनमा छिन्। गाउँपालिकाले अलपत्र परेकालाई मंगलबार उद्धार गरेपछि उनी बाँकेको कोहलपुरबाट गाडीमा आएकी हुन्। भोकै गाडी चढेकी अधिकारीले तीन दिनपछि पनि खाना खाएकी छैनन्। क्वारेन्टाइनमा बस्दाबस्दै चिसोले शरिर सुनिएको छ। टिनको छाना भएको खुल्ला कोठामा फलामको बेन्चमाथि पिफर्म बिछ्याएर सुतेकी उनले क्वारेन्टाइनको बसाई असहज भएको गुनासो गरिन्। बृद्धा अधिकारीले भनिन्, मलाई घर पठाईदेउ, दमको बिरामी छु, अरुले छोएको खाँदिन। यहाँ बस्दाबस्दै चिसोले सुनिएँ। यस्तै भए क्वारेन्टाइनमै मर्छु होला। आफ्नै गाउँपालिकाको क्वारेन्टाइनमा बस्ने बताएकी उनलाई घर जान दिइएको छैन। अधिकारी जस्तै ५२ जना क्वारेन्टाइनमा छन्। उनीहरु सबैको हालत उस्तै छ। जुम्ला सिंजाकी शुशीला उपाध्यायले क्वारेन्टाइमा खान, बस्न र सुरक्षाको कुनै व्यवस्था नभएको बताइन्। क्वारेन्टाइमा ओड्ने ओछ्याउने कपडा छैनन्। कोठाको ढोकामा चुकुल पनि छैन। रातभर त्रासमा बस्छौं उनले भनिन्, दीर्घ रोगीलाई क्वारेन्टानमा बस्दा झन् समस्या छ। एउटै कोठामा खाँदिएर क्वारेन्टाइनमा बसेका युवा। क्वारेन्टाइन व्यवस्थित नभएपछि खाँडाचक्र नगरपालिका ६ का एक युवा भागेर घर गएका छन्। क्वारेन्टाइनका कोठामा भेडा हुलेझैँ राखिएको जुम्लाका मनप्रसाद उपाध्यायले बताए। उनका अनुसार एउटै कोठामा २३ जनालाई त्रिपालमाथि पिफर्म बिछ्याएर सुत्ने व्यवस्था गरिएको छ। खाँडाचक्र नगर प्रमुख जसीप्रसाद पाण्डेले पनि क्वारेन्टाइन व्यवस्थापनमा समस्या भएको बताए। क्वारेन्टाइनमा बसेकालाई स्थानीय तहसँग समन्वय गरी सम्बन्धित ठाउँमा पठाउने तयारी गरिएको उनले जानकारी दिए। क्वारेन्टाइनमा बसेका व्यक्तिले ज्वारोसमेत नाप्न नदिएका सो नगरका स्वास्थ्य शाखा प्रमुख रविन्द्र सेजुवालले बताए।"
लकडाउनमा अतिक्रमणको चपेटामा माहाभारत र चुरेक्षेत्र,"डडेल्धुरा : लकडाउनको समयमा डडेल्धुरा जिल्लाका महाभारत तथा चुरे क्षेत्रका विभिन्न सामुदायिक तथा राष्ट्रिय वन क्षेत्रमा अतिक्रमणको चपेटामा परेको छ । कोभिड १९का कारण भएको लकडाउनका कारण वन कर्मचारी तथा सामुदायिक वनका पदाधिकारीलाई छल्दै जिल्लाका दर्जनौ स्थानमा वन अतिक्रमण भइरहेको छ । डडेल्धुरा जिल्ला सदरमुकाम नजिकै रहेको त्रिपुरा सामुदायिक वनको तडिपाटा क्षेत्रमा लकडाउनको समयमा वन अतिक्रमण बढेको छ । यहाँको वन क्षेत्रमा फडानी गरी अतिक्रमण बढाएको स्थानीय तिलक भट्टले बताए । लकडाउनको मौका छोपी जंगल फडानी गरेर अतिक्रमण भैरहेको भट्टको भनाइ छ । वन अतिक्रमण गरिएको बारेमा सामुदायिक वनका पदाधिकारीलाई जानकारी गरिएको र पटकपटक वन कार्यालयलाई समेत जानकारी गराउँदा पनि वास्ता नगरेको त्रिपुरा सामुदायिक वनको तडिपाटा उपभोक्ता महादेव भट्टको आरोप छ । विगतका वर्षमा अतिक्रमण हुने गरेको भएपनि यो अवधिमा भने अतिक्रमण बढेको उपभोक्ताले जनाए । वनक्षेत्र अतिक्रमणका विषयमा वन डिभिजन कार्यालय डडेल्धुरालाई पटक पटक जानकारी गराउदा पनि कुनै पहल नभएको त्रिपुरा सामुदायिक वनको तडिपाटाका अध्यक्ष पुस्पराज जोशीले बताए । जोशीले भने, 'अतिक्रमणका विषयमा वन डिभिजन कार्यालयलाई पत्राचार गरी अतिक्रमण हटाउन पटक पटक आग्रह गरिएको हो ।' लकडाउनका कारण योजनाअनुसार काम गर्न नसकिएको वन डिभिजन कार्यालय डडेल्धुराका निमित्त प्रमुख सरिता लामाले बताए । जनशक्ति अभाव र कलडाउनले गर्दा अतिक्रमणकारीलाइृ कार्वाही गर्न नसकिएको वनडिभिजन कार्यालयले जनायो । निमित्त प्रमुख लामाका अनुसार तुरुन्तै एक्सनमा जान मातहतका सबै कार्यालयलाई पत्राचार गरिएको जनाइएको छ । संवेदनशिल क्षेत्रका रुपमा रहेको चुरेक्षेत्र र महाभारत वनक्षेत्रमा दिनानुदिन बढ्दै गएको अतिक्रमण रोक्न सकिएन् भने यहाँका जैविक विविधता माथी नै असर पुग्ने निश्चित छ ।"
२३ दिन क्वारेन्टाइन बसेर घर,"नेपालगन्ज : बाँकेका दुई क्वारेन्टाइनमा रहेका एक सय ९२ जना २३औं दिनमा घर फर्केका छन् । नेपालगन्ज उपमहानगरपालिका १६ जैसपुरस्थित निर्माणाधीन सुख्खा बन्दरगाहमा टेन्ट टाँगेर बनाइएको अस्थायी क्वारेन्टाइनका एक सय ८१ जना र महेन्द्र बहुमुखी क्याम्पसमा रहेका ११ जनालाई शुक्रबार घर पठाइएको हो । उपमहानगरपालिका उपप्रमुख उमा थापा मगरले गृहमन्त्रालयबाट सम्बन्धित जिल्लामा समन्वय गरेर पठाउने आदेश आएपछि घर पठाइएको बताइन् । हिजो प्रमुख राजनीतिक दलका जिल्लास्तरीय शीर्ष नेताले क्वारेन्टाइनमा अवलोकन गर्नु भएको थियो , उनले भनिन्, गृह गृहमन्त्रालयले जाने आदेश दियो । शुक्रबार ७ वटा गाडीको व्यवस्था गरी उनीहरुलाई २३औं दिनमा घर पठाइएको इलाका प्रहरी कार्यालय जमुनाहाका प्रमुख माधव रिजालले जानकारी दिए । यसअघि क्वारेन्टाइनमा बसेको १५औं दिनमा आरटीडीबाट कोरोना जाँच गरेर घर पठाउन ल्याइएका ६ वटा गाडीमा बसिसकेको बेला गृहमन्त्रालयको आदेश भन्दै उनीहरुलाई रोकिएको थियो । क्वारेन्टाइनमा बस्नेहरुले आपूहरुलाई १५ दिन बसिक्दा पनि क्वारेन्टाइनमा किन रोकेको भन्दै प्रधानमन्त्री केपी शर्मा ओलीलाई पत्र लेखेर जवाफ मागेका थिए । चाँडो घर नफर्काए क्वारेन्टाइनभित्र नै आन्दोलन गर्ने चेतावनी दिएका थिए । दुई दिनदेखि उनीहरुले आन्दोलन गर्ने चर्चा चलेको थियो । शुक्रबार पनि क्वारेन्टाइनमा आन्दोलन हुन थालेको खबर पाएर केही पत्रकार पुगेका थिए । बाँकेका प्रमुख जिल्ला अधिकारी गृहमन्त्रालयको आदेशमा यसअघि रोकिएको भए पनि गृहमन्त्रालयकै आदेशमा घर फर्कने व्यवस्था मिलाएको बताउँछन् । तीन दिन भारतीय सीमावती बजार रुपैडिहामा बसेका उनीहरु १७ चैत्रदेखि नेपालको दशगजामा ल्याएर राखिएको थियो । १९ चैत्रदेखि मात्र उनीहरुलाई नेपाली सेनाले टेन्टको अस्थायी क्वारेन्टाइन बनाएर राखिएको थियो । क्वारेन्टाइनमा ओढ्ने, ओछ्याउने र झुल नेपाल रेडक्रस सोसाइटी बाँके शाखाले उपलब्ध गरेको थियो । नेपाली सेना, सशस्त्र प्रहरी र नेपाल प्रहरीले संयुक्त सुरक्षा प्रदान गरेका थिए भने खानपान, स्वास्थ्य परीक्षणको सम्पूर्ण व्यवस्थापन नेपालगन्ज उपमहानगरपालिकाले गरेको थियो । भारतका विभिन्न राज्यबाट आएका बाँके, बर्दियालगायतका झन्डै दुई दर्जन जिल्लाका महिला, पुरुष र बालबालिकाहरुलाई क्वारेन्टाइनमा राखिएको थियो ।"
खाद्य संस्थानले नै कालोबजारी गरेको स्थानीयको आरोप,"डोल्पा : डोल्पाका नागरिकले खाद्य व्यवस्था तथा व्यापार कम्पनीले कालोबजारी गरेको भन्दै स्थानीयले विरोध गरेका छन् । खाद्य संस्थानले जापानी चामलमा एक्कासी मुल्य बढाएपछि कालोबजारी गरेको भन्दै विरोध गरिएको हो। तीन दिन पहिलासम्म दशप्रतिशत छुटमा बिक्री भइरहेको जापानी चामलको मुल्य आइतबर बढाएर पाँच हजार पुर्याएको छ। । पहिला ४ हजार ४०० मा बिक्री भएको चाम दश प्रतिशत छुटसहित ३ हजार ९सय ६० रुपैयाँमा बिक्री गर्ने प्रचार प्रसार गरेको संस्थानले फेरी ह्वात्तै पाँच हजार पुर्याएको स्थानीय हरिरुप रोकायाले बताए। लाकडाउनमा चामलको माग बढेपछि खाद्य व्यवस्था तथा व्यापार कम्पनीले मुल्य बढाएर कालोबजारी गरेको स्थानीयको आरोप छ।हाल जिल्लामा २४ सय क्वीन्टल चामल मौज्दात छ । खाद्य व्यवस्थाप तथा व्यापार कम्पनी डोल्पाका प्रमुख कमलराज पाण्डेले आफूहरुले माथिको आदेशअनुसार मूल्य बढाएको बताए।उनले महंगो किन भयो काला बजारी गर्ने भनेर जनता रिसाउन थालेपछि जापानी चामलको बिक्री समेत घटेको बताए । उनका अनुसार डोल्पामा हाल सबै क्षेत्रमा जापानी चामलको माग बढी रहेको छ । लकडाउनको समयमा जापानी चामलको माग बढ्दा मौकामा फाइदा लिन खाद्य संस्थाने चालमको भाउ बढाएर कालोबजारी गरेको नागरिक समाज डोल्पाका अध्यक्ष शेरबहादुर बुढाले आरोप लगाए । बुढाले भने पीडाको घडिमा गलत फाइदा लिने संस्थानलाई कारवाही हुनुपर्छ। 'हिजो बिक्री भएन भनेर हल्ला गर्नेले आज किन मुल्य बढाउने यस्तो दु:खको समयमा साथ दिनुको साटो रातारात मुल्य बढाउनु नागरिकको हितविपरित भएको बुढाले बताए । जिल्लामा खाद्यान्नको मौज्दात राम्रो छ।चामलको मुल्य बढाएको बारे संस्थानसँग बुझेर समस्याको समाधान खोज्ने प्रमुख जिल्ला अधिकारी सुरेस सुनारले जानकारी दिए । दैनिक ३० क्वीन्टलभन्दा बढी बिक्री भइरहेको संस्थानको दाबी छ ।यस वर्ष मात्रै ढुवानी हुनुपर्ने जिल्लाको कोटाको १८ हजार चामल एक हजार मात्रै ढुवानी भएको छ । हाल जिल्लामा खाद्य व्यवस्था तथा व्यापार कम्पनी डोल्पा शाखामा ३ हजार,जुफालमा दुई हजार र काईगाउँमा ६ सय क्वीन्टल मौजाद चामल छ।"
प्रहरीबाटै कुटिए बाबुछोरा,"उदयपुर : सुरक्षाकर्मीबाटै कुटपिट भएपछि उदयपुरको बेलका नगरपालिका३ नेवारेटोलका १९ वर्षीय अनुराग श्रेष्ठ न्यायका लागि भौतारिएका छन्। बैशाख ९ गते राति इलाका प्रहरी कार्यालय रामपुरबाट साधा पोशाकमा आएका प्रहरी जवानद्धय सत्यनारायण चन्द वंशी र नरबहादुर कार्कीले आफु र ५५ वर्षीय बुवा कुमार श्रेष्ठमाथि अन्धाधुन्द कुटपिट गरेको बताएका छन्। उनले भने, 'बुवा र म राति ढोका लगाएर सुतिसकेका थियौं। करिव १२ बजेको समयमा आाएका प्रहरीले हामी प्रहरी हौँ ढोका खोल भने, राम्रोसँग खोल्न नपाई जाइलागे। एक्कासी बुवामाथि पहिलो प्रहार भयो। किन बुवालाई कुटपिट गरेको भन्दा आमालाई निकाल्ने त हैनस भन्दै मुक्का प्रहार गरे। कुरै नबुझी छलफल नै नगरी अन्धाधुन्ध मुक्का प्रहार भयो। हामीले कुनै प्रतिवाद गर्न पाएनौं, हामी दुबै ढलेपछि आमालाई राखिनस भने फेरी आएर कुटछौं भन्दै हिँडे' उनलेभने। 'जनताको सुरक्षाको निम्ति खटिने प्रहरीबाटै यस्तो व्यवहार भयो भने को सुरक्षित हुने' अनुरागले भने 'बरु गालि गरेको भए हुन्थ्यो। सिधै कुटपिट भयो। त्यसैले आफु अन्यायमा परेको ढानेर तपाईहरुसँग आएको हुँ।' कुटपिट गर्ने प्रहरीविरुद्ध उनले इलाका प्रहरी कार्यालयमा निवेदन दिएका छन्। निवेदन बोकेर बेलका नगर प्रमुख दुर्गाकुमार थापाको कार्यकक्ष पुगेका अनुरागलाई नगर प्रमुखले प्रहरीको निकायमा निवेदन दिएका छन्। त्यहाँबाट कारवाही नभए अन्य निकायमा जान सुझाब दिएको उनले बताए। नगर प्रमुख थापाले प्रहरीले ज्यादती गरेको बताए। कुटपिटको बिषयमा इप्रका रामपुरका इन्स्पेक्टर रामचन्द्र साहले स्वीकार गरे। जवानद्धयले कुटपिट गरेको बचाउ गर्दै उनले भने 'राति ११ बजे मलाई घरबाट बुवा र छोरा मिलेर निकाले भन्दै आमा रुँदै प्रहरीकोमा आइन्। त्यसपछि घर गएर ढोका खोल्न आग्रह गर्दा नमानेपछि हातपात गरेको हौं।' सामान्य बिषय भएकाले मिलापत्र गरिने बताए। 'एउटालाई न्याय दिँदा अर्कोलाई अन्याय गर्नै पर्दो रहेछ' उनले भने 'महिलामाथि अन्याय भएकाले दुई चार थप्पड हानेको हो।' अंश लिएर अलग्गै घरमा बस्दै आएकी आमा निहुँ खोज्दै आएकाले झगडा गर्नुभन्दा बरु आफुहरु ढोका थुनेर भित्र बस्नु नै बेस सम्झेरभित्रै बसेको अनुरागले बताए।"
कोरोना महामारीः ह्याकरलाई मौका,"सृजना खड्का चैत २६ गते इन्टरनेट सेवाप्रदायक भायनेटको प्रणालीबाट ग्राहकको तथ्यांक चोरी भयो। सफ्टवेयर ह्याकरले कम्पनीको प्रणाली ह्याक गरी ग्राहकको विवरण चोरेको थियो। कम्पनीले घटना भएको भालिपल्ट यसबारे जानकारी पाएको थियो। कम्पनीको प्रणाली ह्याक गरी ह्याकरले करिब १ लाख ६० हजार प्रयोगकर्ताको विवरण चोरेको थियो। ००० त्यसको दुईदिनपछि अर्थात् चैत २८ गते बेलुका प्रभु मनी ट्रान्सफरको डाटा ह्याक गर्ने सूचना सामाजिक सञ्जाल ट्वीटरमा फैलियो। यो सूचना आएको केही बेरमा राति ९ बजेपछि ह्याकरले केही नाम र इमेलसहितको विवरण सार्वजनिक गर्यो। प्रभु मनी ट्रान्सफरबाट भएको कारोबार भनिएका ती विवरणमा कारोबार गर्ने व्यक्तिका नाम र फोन नम्बर उल्लेख गरिएका थिए। ००० नेपालका विभिन्न वेबपेज र डाटा प्रणालीमा अनधिकृत पहुँच बनाउँदै आएको ह्याकरले वैशाख ३ गते एनपी डोमेनमा पनि साइबर हमला गर्यो। मर्कन्टाइल कम्युनिकेसन प्रालिले व्यवस्थापन गर्दै आएको एनपी सर्भरमा ह्याकरले पहुँच पुर्याएको थियो। अनलाइनमार्फत खानाखाजा डेलिभरी गर्ने फुडमान्डू र भायनेटका ग्राहकको व्यक्तिगत विवरण बाहिर ल्याएको ह्याकरले नै एनपी डोमेनमा पहुँच बनाएको अनुमान गरिएको थियो। ट्वीटरमा सटान नाममा रहेको ह्यान्डलले एनपी डोमेनमा सुरक्षा कमजोरी रहेको औँल्याइएको थियो। त्यसलगत्तै ह्याकरले एनपीको सर्भरमा आक्रमण गरेर पहुँच बनाएको मर्कन्टाइलले जनाएको थियो। कम्पनीले जारी गरेको विज्ञप्तिअनुसार वैशाख १ गते राति १० बजेर ३७मिनेटमा कम्पनीको सुरक्षा प्रणालीमा हमलाको प्रयास भएको थियो। २५ वर्षदेखि एनपी डोमेनको व्यवस्थापन गर्दै आएको मर्कन्टाइलले हाल ८३ हजार व्यक्तिगत तथा व्यावसायिक कम्पनीलाई सेवा दिइरहेको छ। लकडाउनमा अनलाइन कारोबार जोखिमपूर्णः क्यान अध्यक्ष कोरोना महामारी फैलिएको यो समयमा विश्वभर साइबर अपराध बढेको छ। गुगलका अनुसार इन्टरनेटमा सहज रूपमा फसाउन सकिने शिकारको खोजीमा रहेकासाइबर अपराधीहरूले हरेक दिन कोरोनाबारे १ करोड ८० लाख इमेल पठाइरहेका छन्। उनीहरूले इमेलमार्फत प्रयोगकर्तालाई अनेक लोभ देखाउँदै उनीहरूको क्रेडिट कार्ड विवरण, पासवर्डजस्ता निजी जानकारी प्राप्त गर्ने कोसिस गरिरहेका छन्। साइबर सुरक्षा कम्पनी बार्राकुडाका अनुसार कोरोना महामारीका बेला ठगीको योजना राखेर इमेल पठाउने क्रममा ६ सय ६७ प्रतिशतले वृद्धि भएको छ। यस्ता साइबर अपराधी फेक इमेल र एसएमएस पठाइरहेका छन्। यसरी लकडाउन अवधिमा अनलाइन कारोबार असुरक्षित बन्न थालेको देखिएको छ। हाल धेरै मानिसको पहुँचमा रहेको डिजिटल भुक्तानी प्रणाली अझ बढी असुरक्षित रहेकोसरोकारवालाहरू बताउँछन्। न्यू मिडिया अभियन्ता प्रवेश सुवेदीसुरक्षित डिजिटल कारोबारको पहिलो आधार डिजिटल साक्षरता भएको बताउँछन्।आम उपभोक्ताले आधारभूत प्रयोग निर्देशिका बुझ्न सके भने अनि सुरक्षाबारे जानकारी पाए भने ढुक्कले डिजिटल कारोबार गर्नेको संख्या वृद्धि हुनेछ, सुवेदी भन्छन्, तर, डिजिटल साक्षरता नहुँदा त्यहाँ झन् धेरै सुरक्षाको जोखिम हुने देखिन्छ। लकडाउनका बेला ह्याकरहरू मौलाउने भएकाले सुरक्षाको थप चुनौती हुन्छ। बैंक र वित्तीय संस्थाले घरनजिकै शाखाभएको, लामो लाइनमा बस्नुनपर्ने, सेवा छरितो भएको लगायत कारण देखाएर ग्राहक संख्या र संस्थाको लोकप्रियता बढाउने प्रयत्न गरे पनि अब भने ग्राहकले आफ्नो कारोबारको सुरक्षाको विश्वास जुन संस्थाले दिन सक्छ, त्यसैमा आफूलाई जोड्ने सुवेदी बताउँछन्। अहिलेसम्म जति ईबैंकिङ र डिजिटल कारोबारसम्बन्धी अपराध बाहिर आएका छन्, ती एउटै प्रकृतिका छैनन्, उनी भन्छन्, फरक प्रकृतिका अपराध नियन्त्रण गर्न फरकफरक उपायअपनाउनुपर्छ। त्यसका लागि ठूलो आर्थिक, प्राविधिक र विज्ञ जनशक्ति चाहिन्छ।बैंक र वित्तीय कम्पनीले आफ्ना हार्डवेयर र सफ्टवेयर पूर्वाधार चुस्त राख्न सकेनन् भने सुरक्षा जोखिम हुने उनी बताउँछन्। कम्पनीहरूको सानो कमजोरी पाए भने साइबर अपराधीले ग्राहकका विवरण चोरी गर्न, नक्कली कारोबार खडा गर्न र सिस्टममा जस्तोसुकै क्षति पुर्याउन पनि सक्छन्, सुवेदी भन्छन्। इन्टरनेट सिस्टममा ह्याकिङको सम्भावना सधैँ हुने भए पनि अहिले त्यो जोखिम झन् बढेको छ । यो ह्याकरहरू सलबलाउने बेला हो । प्रहरी वरिष्ठ उपरीक्षक नविन्द अर्याल, प्रवक्ता, साइबर अपराध नियन्त्रण ब्युरो उता, कम्प्युटर एसोसिएसन नेपाल महासंघ (क्यान)का अध्यक्ष नवराज कुँवर पनि लकडाउनका बेला अनलाइन कारोबार गर्दा निकै जोखिम हुने बताउँछन्। अनलाइनबाट सेवा दिने सेवाप्रदायक संस्थाका सेक्युरिटी सिस्टम राम्रो भएपनि व्यक्तिले घरमा बसेर एउटा ल्यापटपको भरमा काम गर्नुपर्ने अवस्था छ, कुँवर भन्छन्, अफिसबाट काम गर्दा त्यहाँ सेक्युरिटी टुल हुन्छन्। तर, घरैबाट काम गर्दा डाटा लिक गर्ने सम्भावना पनि हुन्छ।उनी प्रयोगशाला र खुला ठाउँको उदाहरण दिँदै साइबर सुरक्षा प्रस्ट्याउँछन्। प्रयोगशालामा बसेर कुनै परीक्षण गर्नु र बाहिर खुला ठाउँमा टेबलमा बसेर गर्नुमा आकाशपातालले फरक पर्छ, कुँवर भन्छन्, सरकारले महŒवपूर्ण संस्थाका कर्मचारीलाई अफिसमै काम गर्ने वातावरण मिलाइदिनुपर्छ। बेलैमा अनलाइन सुरक्षाबारे नसोचे भोलिका दिनमा नागरिकले ठूलो क्षति बेहोर्नुपर्ने कुँवरको मत छ। यो समस्या समाधानका लागि प्रयोगकर्ता नागरिकलाई अनलाइन सुरक्षासम्बन्धी जानकारी हुनुपर्छ, उनी भन्छन्, किनभने, आईटीको जमानामा घरैबाट काम गर्न जति सजिलो छ, त्योभन्दा बढी चुनौती पनि छ। लकडाउनका बेलामा साइबर थ्रेट बढिरहेका छन्। यो बेलामा ह्याकिङ भनेको पनि कोरोनाजस्तै हो। कहाँ कतिबेलाहुन्छ, केही थाहा हुँदैन। त्यसैले सम्बन्धित निकाय यसमा गम्भीर हुनुपर्छ। बैंकहरूले साइबर सुरक्षामा लगानी बढाएका छन्ः राष्ट्र बैंक प्रवक्ता नेपाल राष्ट्र बैँकका प्रवक्ता गुणाकर भट्ट प्रविधिको प्रयोगसँगै जोखिम हुने भएकाले यो समयमा ह्याकर सलबलाउने कुरा नकार्दैनन्। जोखिमलाई न्यूनीकरण गर्नका लागि पछिल्लो समय बैँकहरूले साइबर सुरक्षामा लगानी बढाइरहेका छन्, उनले भने,आईटी सिस्टम चुस्त छ। यसलाई अझ कसरी सुरक्षित बनाउने भनेर उनीहरू सचेत हुनुपर्छ। राष्ट्र बैंकले बैंक र सेवाप्रदायक संस्थालाई अहिले अरू बेलाभन्दा बढी सतर्क रहन आग्रह गरेको उनी बताउँछन्। पेमेन्ट सिस्टम डिपार्टमेन्ट पनि बैंकहरूसँग निरन्तर समन्वयमा छ, उनी भन्छन्, उनीहरूले अपनाउनुपर्ने विभिन्न तहका सुरक्षा अपनाइरहेका छन्। कोरोना महाव्याधिका कारण मान्छेको ज्यानको सुरक्षा अहिले पहिलो प्राथमिकतामा रहेको प्रवक्ता भट्ट बताउँछन्। यो असाधारण समयभएकाले धेरै मानिस कारोबार गरिरहेका छैनन्, उनी भन्छन्, तर, हामीले यस्तो बेलामा पनि बैंकहरूसँग समन्वय गरेर सेवा दिइरहेका छौँ।लकडाउनको समयमा धेरै मानिसले अनलाइनकारोबार गर्ने भएकाले यो समयलाई आफूहरूले अवसरका रूपमा लिएको भट्टको भनाइ छ। मानिसहरूमा अझै पनि अनलाइन भुक्तानीको बानी छैन, उनी भन्छन्, अहिले त्यो बानी लगाउने समय हो। अवस्था सामान्य हुँदासम्म मानिसहरूमा अनलाइन भुक्तानीको बानीको विकास भइसकेको हुनेछ। उनी पूर्वाधार पनि भोलिका दिनमा त्यहीअनुसार विकास गर्नुपर्ने आवश्यकता देख्छन्। भन्छन्, अहिलेको अवस्थाका कारण भोलि डिजिटल पेमेन्टले ठाउँ लिन्छ। अब भर्चुअल मिटिङ र अनलाइन सपिङले दुनियाँ अघि बढ्छ। बैंकर्स एसोसिएसनका अध्यक्ष भुवन दाहाल लकडाउनका कारणबैँकहरूमा कारोबार कम भए पनि सुरक्षाको भने कुनै चिन्ता नभएको बताउँछन्। हाम्रा बैंकमा इन्फर्मेसन सेक्युरिटी अफिसरहुन्छन्, उनी भन्छन्, उनीहरूको कामनै ह्याकर आउँछन् भनेर सतर्क भएर बस्ने हो। अहिले लकडाउन भए पनि सिस्टममा सेक्युरिटी गार्ड भएर काम गरिरहेका छन्। सुरक्षाका लागि आवश्यक पर्ने इक्विपमेन्ट भएको र आईएसओले बेलाबेलामा मनिटर गरिरहेको हुनाले अहिले बैंकहरूलाई सुरक्षाको जोखिम नभएको दाहालबताउँछन्। तैपनि, स्वाभाविक रूपमा अन्य समयभन्दा अहिले ह्याकरहरू सलबलाउने बेला भएकाले हामीले हाम्रो सुरक्षामा पहिलाभन्दा कडाइ गरेका छौँ, उनी भन्छन्। ईसेवाका चिफ अपरेसन अफिसर रोशन लामिछाने आर्थिक कारोबार गर्दा सुरक्षाको जोखिम सधैँ हुने बताउँछन्। यस्तो कुरामा लकडाउन हुनु र नहुनुले केही फरक पार्दैन, उनी भन्छन्, तर, फुर्सदिला भएका हुनाले उनीहरूले यो बेलामा ह्याक गर्ने प्रयास भने गर्न सक्छन्। त्यसैले यस्तो बेलामा हाम्रो पहिलो प्राथमिकता सुुरक्षा हो। त्यसपछि मात्रै बिजनेस हो। अकाउन्ट ह्याक हुँदा आर्थिक क्षति पनि हुने भएकाले युजरको प्राइभेसी, सम्बन्धित डाटा र कारोबारजस्ता कुरामा निकै ध्यान दिने गरेको लामिछाने बताउँछन्। राष्ट्रबैंकले दिएका निर्देशन पालना गरिरहेको हुनाले आफ्नो कम्पनीलाई खासै जोखिम नभएको उनको भनाइ छ। भन्छन्, स्टाफ धेरै छन्। अहिले हामी घरैबाट काम गरिरहेका छौँ।घरमा बसेर ल्यापटपबाट काम गरेपनि अफिसको सिस्टमबाट नै काम भइरहेको हुनाले सुरक्षाको कुनैपनि डर छैन। तर, कतिपय बिजनेस र मार्केटका काम घरबाट गर्न नसक्ने भएकाले गाह्रो भइरहेको छ। तैपनि, यस्तो माहौलमा पनि कसरी काम गर्न सकिन्छ भनेर हामी सिकिरहेका छाँै। कोरोना महामारीः ह्याकरलाई मौका नेपाल इन्टरनेट फाउन्डेसनका अध्यक्ष विक्रम श्रेष्ठ अहिलेको अवस्थामा दशैँतिहारभन्दा पनि लामो बन्द भएका कारण यस्तो बेलामा ह्याकरहरू सलबलाउने बताउँछन्। लामो समयदेखि अफिसहरू बन्द भएका कारण अहिले अनलाइनबाटै काम गरे पनि कतिपय सिस्टम निष्क्रिय हुने भएकाले जोखिम छ, उनी भन्छन्। आर्थिक कारोबार गर्ने संस्थामा विभिन्न प्रकारका टेक्नोलोजी प्रयोग भएका हुन्छन्। तीप्रविधिको प्रयोग अहिलेदैनिक रूपमा गर्न नसक्दा ह्याकर सक्रिय हुने श्रेष्ठ बताउँछन्। भन्छन्, सिस्टम पहिलाजस्तो सक्रिय नहुने भएकाले यसमाथि आक्रमण गर्न सजिलो हुन्छ। अरू बेलाभन्दा हाल ह्याकरहरू धेरैपटक ह्याक गर्ने कोसिस गर्छन्। ह्याकरले तुरुन्तै योजना बनाएर काम नगर्ने श्रेष्ठ बताउँछन्। पहिलादेखि नै योजना बनाएर काम गरिररहेका हुन्छन्, उनी भन्छन्, बिदाको बेलामा उनीहरूले झन् मौका छोप्छन्। यसमा कोही पहिलादेखि नै ह्याक गर्दै आएका एक्स्पर्ट ह्याकर हुन्छन्। कोही चाहिँ स्कुलकलेज पढिरहेका विद्यार्थी हुन्छन्, जो टेस्ट एन्ड ट्राई गरेर ह्याक गर्न खोजिरहेका हुन्छन्। फाउन्डेसन अध्यक्ष श्रेष्ठका अनुसार ह्याकरले सबैभन्दा बढी आर्थिक कारोबारको क्षेत्रमा आक्रमण गर्छन्। उनीहरू फेक आईडी र इमेल बनाएर सोसल इन्जिनियरिङ र फिसिङजस्ता विभिन्न उपाय अपनाउँछन्, उनी भन्छन्, ह्याक हुने प्रायः संस्था र कम्पनीले विश्वव्यापी प्रविधि प्रयोग र अनुसरण गरेका हुँदैनन्। दक्ष जनशक्तिको अभाव पनि ह्याकरका लागि मौका हुने उनी बताउँछन्। नेपालका हकमा गर्नुपर्ने स्ट्यान्डर्ड मेन्टेन नगरेका कारण पनि यस्ता घटना धेरै हुन्छन्, श्रेष्ठ भन्छन्। लकडाउनजस्तो असामान्य अवस्थामा संस्थाहरूले आफ्नो अनलाइन सिस्टममनिटर गरिरहनुपर्ने श्रेष्ठको सुझाव छ। उनी सिस्टममा कुनै क्रियाकलाप भएको छ कि छैन वा बाहिरबाट कुनै अट्याक भएको छ कि छैन भनेर जाँच गरिरहनुपर्ने आवश्यकता औँल्याउँछन्। उनका अनुसार यस्तो बेलामा कन्ट्रोल मेकानिजम विकास गर्नुपर्छ। आईटी सेक्युरिटी पोलिसी, इन्फर्मेसन सेक्युरिटी पोलिसीअनुसार काम गर्दा धेरै हदसम्म जोखिम न्यूनीकरण गर्न सकिने बताउँदै श्रेष्ठ भन्छन्, ह्याकरहरूबाट बच्नका लागि रिएक्टिभभएर हुँदैन, अर्थात् घटना भइसकेपछि काम गरेर हुँदैन। त्यसका लागि प्रोएक्टिभ अर्थात् घटना हुनुभन्दा अगाडि त्यसलाई रोक्ने तरिकाले काम गर्नुपर्छ। यसका लागि आर्थिक कारोबार गर्ने संस्थाले अग्रिम तयारी गर्नुपर्छ। सिस्टम ह्याक हुन नदिनका लागि अलर्ट सिस्टम राख्नुपर्छ। तर, यस्ता पक्षका लागि हामीसँग लगानी, ज्ञान, सीप रसचेतनाको कमी छ। बैंक र वित्तीय संस्था झन् सजग हुनुपर्छ काठमाडौँ, भोटाहिटीस्थित साइबर अपराध नियन्त्रण ब्युरोका प्रवक्ता प्रहरी वरिष्ठ उपरीक्षक नविन्द अर्यालइन्टरनेट सिस्टममा ह्याकिङको सम्भावना सधैँ हुने भएपनि लकडाउनले गर्दा यसको जोखिम बढेको बताउँछन्। लकडाउनका कारण पहिलाको तुलनामा ह्याकिङको जोखिमबढेको छ, उनी भन्छन्, भायनेट, फुडमान्डू मर्कन्टाइलका हकमा डाटा ब्रिज मात्र भएको हो। ठूलो दुर्घटना भएको छैन। अहिले मानिस घरघरमा बसिरहेका हुनाले प्रविधिको दुरुपयोग भएको छ। त्यसैले यो बेलामा सर्तकता अपनाइएन भने भोलिका दिनमा जे पनि हुन सक्छ। अहिलेको अवस्थामा आर्थिक कारोबार गर्ने संस्था झन् सजग हुनुपर्ने अर्याल बताउँछन्। यो ह्याकरहरूसलबलाउने बेला हो, उनी भन्छन्, त्यसैलेअन्तर्राष्ट्रिय मापदण्डअनुसार सुरक्षा नीति अपनाइएन र खेलाँची गरियो भने भोलि ठूलो दुर्घटना हुन सक्छ। साइबर कानुनका जानकार अधिवक्ता बाबुराम अर्याल राष्ट्र बैंकले प्रदान गर्ने सूचना प्रविधि निर्देशिकाका आधारमा रहेर बैंकहरूले काम गर्नुपर्ने बताउँछन्। उनका अनुसार नेपालमा डाटा प्रोटेक्सनसम्बन्धी कानुन छैन। त्यसैले यो विषय वैयक्तिक गोपनीयतासम्बन्धी ऐनका आधारमा चल्छ।पछिल्ला घटनाबाट नेपालमा आर्थिक कारोबार गर्ने संस्थामा अनलाइन सुरक्षा कति छ भनेर प्रष्ट देखिएको छ, अधिवक्ता अर्याल भन्छन्, चाइनिजहरूले गरेको एटीएम आक्रमण, एनआईसी एसिया बैंकको इन्टर्नल सिस्टममा भएको अट्याकले पनि हामी कति सुरक्षित छौँ भनेर देखाउँछ। उनीहरू कति मनोमानी हिसाबले काम गरिरहेका छन् भनेर यी उदाहरणलेदेखाउँछन्। त्यसैले अहिले सुरक्षामा लगानी बढाएका छौँ भनेर मौखिक रूपमा आश्वस्त पार्दैमा ग्राहकले ढुक्क हुने अवस्था छैन। गोप्य विवरण पटक्कै सेयर गर्नु हुँदैन प्रवेश सुवेदी, न्यू मिडिया अभियन्ता नोट र सिक्काको जमाना सकिँदै गएको छ। धेरै देशमा आर्थिक कारोबारको ९० प्रतिशतभन्दा बढीहिस्सा डिजिटल भइसकेको छ। नेपालजस्ता देश पनि बिस्तारै यही बाटोमा छन्। तर, व्यक्तिको तहमा हामी डिजिटल कारोबारका लागि कति तयार छौँ त ? हामी कति डिजिटल कारोबार गर्छौं भन्ने पक्ष धेरै कुरामा निर्भर हुन्छ। यसका लागि एउटा पूर्ण इकोसिस्टम सक्रिय हुनुपर्छ। पहिलो, कानुनले डिजिटल कारोबारको व्यवस्थापन र संरक्षण गरेको हुनुपर्छ। दोस्रो, बैंक र वित्तीय कम्पनीले इन्टरनेटमा आधारित प्लेटफर्म उपलब्ध गराउनुपर्यो। तेस्रो, प्रयोगकर्ताको हातमा प्रविधि र सीप पुगेको हुनुपर्यो। चौथो र मुख्य कुरा, कारोबार गर्नेका बीचमा डिजिटल कारोबारप्रति पूर्ण विश्वास र भरोसा हुनुपर्यो। डिजिटल कारोबारका धेरै फाइदा छन्। चुनौती पनि छन्। ह्याकिङ, फिसिङ, फार्मिङ र आइडेन्टिटी थेप्टजस्ता विभिन्न प्रकृतिका इन्टरनेट अपराधले अझै पनि आम प्रयोगकर्ता ढुक्क हुन सकेका छैनन्। यस्ता सुरक्षा चुनौती संसारभर नै हुन्छन्, तर हाम्रोजस्तो सीमित साधनस्रोतमा चल्नुपर्ने देशमा थप असुरक्षा देखिएको छ।प्रयोगकर्ताले पासवर्ड र अन्य गोप्य विवरण सुरक्षित राख्न सकेनन् भने कम्पनीहरूले जतिसुकै सुरक्षित प्लेटफर्म उपलब्ध गराए पनि असुरक्षा रहन्छ। अपराधीले विभिन्न उपायले प्रयोगकर्ताका पासवर्ड र सुरक्षा विवरण संकलन गर्छन्। अनि आफू नै ग्राहक बनेर कम्पनीका सिस्टममा प्रवेश गर्छन्।यतिका सुरक्षा चुनौती हुँदाहुँदै पनिखुशीको कुरा के छ भने अधिकांश साइबर अपराधमा अपराधी पत्ता लगाउन सकिन्छ। खासमा, कारोबार नै गर्न डराउनुपर्ने गरी सुरक्षा चुनौती पनि छैनन्। संसारभर अर्बाैं संख्याका कारोबार हुँदा एकदुईमा मात्र यस्ता अपराध हुने हुन्। डिजिटल कारोबार गर्दा केही सानातिना कुरामा ख्याल गरियो भने ठूलो जोखिमबाट बच्न सकिन्छ। आफ्ना युजरनेम, पासवर्ड र अरू गोप्य विवरण कसैसँग पनि पटक्कै सेयर गर्नुहुँदैन। आफूले मात्र चलाउने मोबाइल वा कम्प्युटरबाहेक अन्यत्र ब्राउजरमा रिमेम्बर मी र पासवर्ड सेभ गर्नुहुँदैन।आजकल धेरैजसो कम्पनीले टूस्टेप भेरिफिकेसन सुविधा दिन्छन्। यस्तो सुविधामा आफ्नो खातामा प्रवेश गर्न वा कारोबार गर्न हरेक पटक मोबाइलमा प्राप्त कोड राख्नैपर्ने हुन्छ। त्यसै गरी, हरेक कारोबारको इमेल र मोबाइलमा सूचितगर्ने सुविधा छ भने यसले थप सुरक्षित बनाउँछ। एउटै पासवर्ड लामो समय राख्नु हुँदैन। त्यस्तै, अरूले सजिलै अनुमानगर्न सक्ने पासवर्ड राख्नु हुँदैन।कहिलेकाहीँ बैंक, वित्तीय कम्पनी वा साथी बनेर ठग्ने नियतले नक्कली इमेल वा एसएमएस आउन सक्छन्। उनीहरूले गलत लिंकमा पुर्याएर गोप्य विवरण भराउन सक्छन्। आफू प्रवेश गर्न लागेको वेबसाइटको ठेगानाबारे सधैँ होसियार हुनुपर्छ। अपराधीले देख्दा उस्तै र मिल्दोजुल्दो नाममा वेबसाइट बनाएका हुन्छन्। आफ्नो कारोबारका स्टेटमेन्ट नियमित हेर्ने गर्नुपर्छ। कुनै कारोबारमा शंका लागेमा बैंकलाई खबर गर्नुपर्छ। बेलैमा खबर गर्यो भने अपराध अनुसन्धान गर्न सहज हुन्छ। कहिलेकाहीँ नियोजित अपराधनभईअरू त्रुटिका कारणले पनि खातामा फेरबदल भएको हुन सक्छ। आफ्नो हरहिसाब अपटूडेट गर्ने बानी प्रयोगकर्ताले बसाल्नुपर्छ।"
चरीबाघको डमरुलाई बिरोलो ठानेर घरमा ल्याएपछि,"वालिङ : वालिङ नगरपालिका१ रामबाच्छाका बालबालिकाले बिरालो ठानेर घरमा ल्याएको जनावर । चरीबाघ डमरु रहेको पुष्टी भएको छ। स्थानीय बालबालिकाहरु खेल्ने क्रममा देखेपछि बिरालोको बच्चा भन्दै खेलाउँदै घर ल्याएका थिए। परिवारले पनि बिरालो भन्दै घरमा पाल्ने निर्णय गरे। तर, परिवारलाई बिरालाको जस्तो स्वाभाव लागेन । बिरालाले जस्तो म्याउ शब्द ननिकाली बाघले झैं घुर्न थालेपछि परिवारले प्रदेशसभा सदस्य मोहन रेग्मीलाई खबर गरे। सांसद रेग्मीले डिभिजन वन कार्यालय स्याङजाका प्रमुख कोमलराज काफ्लेलाई खबर गरी डमरु लिएर कार्यालयमै पुगे । झट्ट हेर्दा बिरालो जस्तो पनि होइन, बाघ पनि होइन जस्तो लाग्यो। प्रमुख काफ्लेले भने धेरै पटक उसका विभिन्न अंग हेर्दै अनुसन्धान गरेंपछि मात्र डमरु नै लाग्यो।राष्ट्रिय निकुञ्ज तथा वन्यजन्तु संरक्षण ऐन अन्तर्गत चरीबाघ संरक्षित वन्यजन्तुमा पर्दछ भने अन्र्तराष्ट्रिय कानून साइटिस अनुसार चरी बाघलाई लोपोन्मुख प्रजातीमा राखिएको काफले जानकारी दिए। करिब ४५ महिने डमरु आमा खोज्दै बाहिर आएको हुनसक्ने अनुमान उनको छ । अहिले सो डमरु डिभिजन कार्यालय स्याङजामा राखिएको छ । डमरुले दुध, भात र कुखुराको मासु खाने गरेको छ । कार्यालयले केही दिन पालेर ठूलो बनाएर जंगलमै छाड्ने वा कास्की स्थित पचभैयामा रहेको जनावर उद्धार केन्द्रमा पठाउने भन्ने बारेमा छलफल भइरहेको डिभिजन प्रमुख काफलेले जानकारी दिए । यसबारे भने लकडाउन खुलेपछि निर्णय गरिने भएको उनले बताए"
लकडाउन प्रभाव : निर्माण सामग्री अभावमा आयोजनको काम प्रभावित,"ताप्लेजुङ : सिरिजंघा र सिदिङ्वा गाउँपालिका जोड्ने काबेली खोला मोटरेबल पुल सम्पन्न गर्नुपर्ने आगामी साउनसम्म छ । ४० मिटर लामो पुलको निर्माण अन्तिम चरणमा पुगेपछि कोरोना भाइरसको जोखिमका कारण मुलुक लकडाउन भयो । त्यसपछि ठेकेदारले निर्माण सामग्री ढुवानी गर्न सकेनन् । काम अघि बढ्न सकेन । 'सबै काम सकेर चैत्र १५ गतेदेखि ढलान गर्ने योजना थियो,' पुलको निर्माण जिम्मा पाएका मैनाचुली निर्माण सेवाका कृष्ण बस्नेतले भने, 'एक्कासी लकडाउन भएपछि सिमेन्ट, गिट्टी, ढलानमा प्रयोग गर्ने रसायन ढुवानी गर्न सकेनौं, निरन्तर काम गर्न पाएको भए अहिलेसम्म ढलान सेट भइसक्थ्यो ।' ८० प्रतिशत काम सकिएको संरचना बाढीले बगाउने जोखिम बढेको उनले सुनाए । 'वर्खायाम सुरु भयो, ठाडो खोलामा जुनसुकै बेला बाढी आएर बगाउन सक्छ,' बस्नेतले भने, 'त्यसैले थप क्षति हुन नदिन जडान गरेका रड, फर्मा सबै फुकालेर राख्न लगाएका छौं ।' पुल हेर्ने उत्तरदक्षिण ओलाङचुङगोला लोकमार्ग आयोजनासँग सल्लाह गरेर जडान भएका सामग्री निकाल्न थालेको निर्माण कम्पनीको भनाई छ । निर्माण सामग्री ढुवानी गर्न आफूहरुले समेत समन्वय गरेपनि सम्भव नभएको कार्यालय प्रमुख प्रमुख रामबहादुर गुरुङले बताए । ४ करोड ७० लाख रुपैयाँ लागतको उक्त पुल सम्पन्न भए कञ्चनजंघा हिमालको काख याम्फुदिनसम्म सवारी पुग्न सक्छन् । स्थानीयले भने पुल निर्माण कार्य नरोक्न माग गरेका छन् । 'जसरी भएपनि सामान ल्याएर काम गर्नुपर्छ, अत्यावश्यक सामग्रीलाई प्रशासनले पासको व्यवस्था गरिदिनुपर्छ,' सिदिङ्वा गाउँपालिकाका नरेन्द्र कटुवालले भने, 'खुरुखुरु काम भए बैशाखसम्म सकिने थियो ।' लकडाउनका कारण जिल्लाका अरु योजना पनि प्रभावित भएका छन् । फुङलिङ नगरपालिका र सिरिजंघा गाउँपालिकाको सिँकैचा जोड्ने फावाखोला मोटरेबल पुलको निर्माणमा संलग्न अधिकांश भारतीय मजदुर फर्किएका छन् । अहिले स्थानीय मजदुरले मात्रै काम गरिरहेको निर्माण कम्पनी हिमालयन कन्स्ट्रक्सनका हिमाल सिग्देल बताउँछन् । निर्माण अवधि एक वर्ष मात्रै छ । दक्ष कामदार नहुँदा काम प्रभावित भएको सिग्देलको भनाई छ । स्थानीय सरकारका अधिकांश योजना सम्पन्न भएपनि संघिय र प्रदेश सरकारका योजनाको बजेट फ्रिज हुने भएको छ । स्थानीय तहहरु धमाधम ठेक्काको सम्झौता गर्ने म्याद थपिरहेका छन् । 'हिमाली क्षेत्रमा अहिले धमाधम काम गर्ने बेला हो,' फक्ताङलुङ गाउँपालिकाका प्रवक्ता छेतेन वालुङले भने, 'रड, सिमेन्ट, इन्धन केही पनि ढुवानी गर्न सक्ने अवस्था छैन, धेरैजना जम्मा भएर काम गर्न पनि मिल्दैन, बोलपत्र आह्वान गरेका ठेक्काको म्याद सरेको सर्यै छ ।' ओलाङचुङगोला स्वास्थ्य चौकी र लेलेप वडा कार्यालय भवन, लेलेपमुरिङ्ला सडकलगायतका योजना यो वर्ष सम्पन्न हुने सम्भावना कम रहेको वालुङको भनाई छ ।"
साथीहरूसँग घुम्न निस्केको युवकको शव खोल्सामा भेटियो,दमौली : भानु नगरपालिका ६ नाब्रुँगमा एक युवक मृत भेटिएका छन्। बुधबार दिउँसो घरबाट साथीहरूसँग हिँडेका भानु१ भन्सारका २१ वर्षीय प्रवीण गुरुङ वेपत्ता भएपछि खोजी सुरु भएको थियो। परिवारले भोलिपल्ट उनलाई मृत अवस्थामा भानु६ कै फापर पानी खोल्सामा मृत भेटेका हुन्। उनी अरु तीन साथीहरूसँग घुमघाम र खानपिन का लागि गएका खुलेको छ । प्रहरी नायब उपरीक्षक लीलाराज लामिछानेका अनुसार खाजा खाने क्रममा स्थानीय युवासँग विवाद भएको थियो । त्यसपछि प्रवीण साथीसँगै त्यहाँबाट भागेका थिए। अरु तीन जना घर फर्किए पनि प्रवीण घर न आएपछि खोजी गर्दा भीरबाट केही तल खोल्सामा उनको शव भेटिएको लामिछानेले बताए । उनको टाउको र कानमा चोट रहेको प्रहरी नायब उपरीक्षक लामिछाने जानकारी दिए। भाग्ने क्रममा उनी भीरबाट खसेको वा झडपमा ज्यान गएको भन्नेबारे अनुसन्धान भइरहेको प्रहरीले जनाएको छ । घटनामा संलग्नताको आशंकामा एक दर्जन बढी युवालाई प्रहरीले नियन्त्रणमा लिएको छ । शवको पोस्टमार्टम पश्चात थप विवरण सार्वजनिक गरिने प्रहरीको भनाइ छ ।
लकडाउन असर : दैनिक १० लाख बढीको व्यापार घाटा व्यहोर्दै एग्रोफर्म,"स्याङ्जा : भीरकोट नगरपालिका ६ ठाडाखेतमा स्थापित खिलुङकालिका एग्रो फार्ममा उत्पादित अण्डाले बजार पाएको छैन । लकडाउनका कारण अण्डाले बजार नपाउँदा दैनिक १० देखि १२ लाखसम्मको व्यापार घाटा व्यहोर्दै आएको फर्म संचालकको भनाई छ । जिल्लामै पहिलो र गण्डकी प्रदेशकै ठूलो र नमूना अण्डा उत्पादक एग्रोफर्मबाट उत्पादित अण्डाले बजार नपाउँदा संचालक मारमा परेका हुन्। कोरोना भाइरस संक्रमण देखाउँदै सरकारले लकडाउनलाई कडाइ गरेपछि यहाँ कार्यरत एक सयभन्दा बढी कर्मचारी पनि प्रभावित छन् । 'एकतर्फ कर्मचारीले काम पाएका छैनन्, अर्कोतर्फ अण्डाले बजार पाएन। पसल बन्दै छन्, 'फर्म संचालक गंगाराम अर्यालले भने, 'महामारी कोराना भाइरसविरुद्ध लड्ने बेलामा पोषणका लागि अत्यावश्यक अण्डा, मासु खान नपाउँदा पौष्टिक अभाव हुनसक्छ।' यहाँ उत्पादित अण्डा गण्डकी प्रदेश अन्र्तगत सबैभन्दा बढी कास्की बागङ, स्याङजा, तनहुँ, पाल्पा र पर्वत प्रमुख बजारमा पाठाइन्छ। अण्डाको माग भएपनि पुर्याउन नसकेको फार्मले जनाएको छ । भिरकोटमा खिलुङकालिका एग्रो फार्म प्राइभेट लिमिटेड कम्पनीका नाममा स्थापना गरिएको मुलुककै अत्याधुनिक प्रविधिजडित 'लेयर्स कुखुरा फर्म' हो । जर्मनीको अत्याधुनिक प्रविधि 'व्याट्री केज' प्रणालीबाट संचालित सो फार्म २ लाख लेयर्स कुखुरा क्षमताको छ । २०७१ सालमा झण्डै ४० रोपनी क्षेत्रफलमा निर्मित फर्मबाट दैनिक डेढ लाख अण्डा उत्पादन हुन्छ । अहिले पनि फर्ममा २ लाख कुखुरा पालिएका छन् । सुविधा सम्पन्न ४ वटा ठूल्ठूला भवनमा कुखुरा पालिएका छन् । एउटा भवन ५० हजार वटा चल्ला हुर्काउनका लागि प्रयोग हुन्छ । अन्य ३ वटा भवन अण्डा उत्पादन गर्ने कुखुराका लागि बनाइएका हुन् । फर्ममा दैनिक ५ टनसम्म सुली पनि उत्पादन हुने गर्छ । बन्द घरभित्र रहेका ती चल्लाले ४ महिनामा अण्डा दिन्छन् । फर्ममा दैनिक १ लाख ५० हजार अण्डा उत्पादन हुँदै आएको छ । 'वातावरणमैत्री बन्द घरभित्र रहेका ती कुखुराका लागि आवश्यकता अनुरुपका दाना, पानीलगायत अन्य आवश्यक खाद्य बस्तु मेसिनद्धारा उपलब्ध गराइन्छ भने मेसिनद्धारा अण्डा पनि एकिकृत हुनेगरी व्यवस्था मिलाइएको,' प्रबन्ध निर्देशक शोभाकान्त ढकालले जानकारी दिए । जर्मनीको अत्याधुनिक प्रविधि व्याट्रिकेज प्रणालीद्वारा संचालित फार्मले लक्ष्य अनुरुपको अण्डा उत्पादन गर्दै आएको छ । पूर्ण स्वचालित ब्याट्रिकेज प्रणालीद्धारा संचालित मुलुककै पहिलो एग्रो फार्मबाट अण्डा उत्पादन गरिँदै आएको हो । ६ हजार २ सय ४० केजमा रहेका ५० हजार कुखुराका अण्डा एउटै स्थानमा जम्मा हुने गर्दछ । एउटा केजमा ८ वटा कुखुरा मात्र राखिन्छ । १५ महिनासम्म नियमित अण्डा दिने र त्यसपछि मासुका लागि पनि बिक्री गर्न सकिने लेयर्स कुखुरा तत्कालिन समयमा पश्चिमाञ्चल विकास क्षेत्रका सबै बजारसम्म आफ्ना उत्पादन पुर्याउने गरिन्छ। भीरकोटका ७ जना स्थानीबासीद्धारा संचालित सो एग्रोफाम झण्डै सवा अरबभन्दा बढीको लगानी छ । फर्ममा चिकित्सकदेखि वातावरणीय विज्ञहरुले दैनिक रेखदेख र चेकजाँच गर्छन् ।"
दिनभर आँखा टोलाए,"देवघाट : चाउरी परेका गाला, डाँडामाथिको घाम जस्तै बनेका ती आमाहरूको अनुहार मलिनो थियो। कोही भेट्न आउँछ कि भनेर बाहिर बसिरहेका थिए। उनीहरूका आँखा जतिखेर पनि बाटोतीर टोलाइरहे। दिनभर उनीहरूको आशा मरेन। घरबारविहीन भएर वृद्धा श्रमका बसेका आमाहरूको अनुहारमा कत्ति पनि चमक थिएन। मातातिर्थ औंशीका दिन बिहीबार उनीहरूको लागि सारै खल्लो बन्यो। आफ्नै सन्तान नभए पनि आ श्रममा आउने सहयोगीलाई सन्तान ठान्ने गर्थे। उनीहरूसँगै रमाउँथे। यसपटक त्यस्तो केही भएन। कोही नआउँदा नरमाइलो मान्दै थिए। ८७ वर्षीय महादेवी छत्कुलीलाई माता तिर्थ औंशी आए जस्तो लागेन। उनका लागि खाना भन्दा पनि भेटघाट ठूलो थियो। मुख हेर्ने दिन आको जस्तो लागेको पनि लागेको छैन, पहिला कत्ति मान्छे आउँथे अहिले एउटा पनि छैन, महादेवीले भनिन्, खानभन्दा पनि कोही नआउँदा मन आत्तिएको छ, बाटो हेदैमा ठिक्क भयो आज। अघिल्ला वर्षहरूमा नाचगान गर्ने, भजन कथा सुनाएर रमाइलो गराउँथे। त्यसैमा रमाएर वृद्धाहरू आफ्नो पीडा भुलाउँथे। वृद्धा श्रमको माहोल सुनसान भएपछि निराश पनि भए। कोरोना संक्रमणको जोखिमले लकडाउन भएको बुझेका छन्। तर, मन बुझाउन सकेनन्। वृद्धा श्रममा पुग्नै सबै उनीहरूका लागि सन्तान हुन्। २२ वर्षदेखि बस्दै आएकी ८७ वर्षीय नर्वदा ढकाललाई यसपटकको जस्तो खिन्न कहिल्यै भएन। पहिला कति आउँथे आज सुनसान छ, ढकालले भनिन्, दाताहरू आएर अबेरसम्म बसेर रमाइलो गर्थे, अहिलेको जस्तो नरमाइलो कहिल्यै भएको थिएन। कोही सन्तान नभएर त कोही भएर पनि दुःख पाएकाहरू छन्। आफन्त भएका केहीलाई भने उनीहरूको चिन्ता थियो। कोरोना स्ांक्रमणको डर पनि थियो। कुशे औंशी र माता तिर्थ औंशीमा बढी आउने गर्छन्। आफ्ना सन्तान नभए पनि यहाँ आउनेहरूसँग आमाहरू रमाउनुहुन्छ, आ श्रमकी व्यवस्थापक देवु अधिकारीले भनिन्, कोही नआउँदा न्यास्रो लागेको हो। देवघाट समाज कल्याण वृद्धाआ श्रममा ३६ जना छन। ती मध्ये २० जना महिलाहरू छन्।"
लकडाउनमा नौविसे नागढुंगाको सडक मर्मत गरिँदै,"धादिङ : राजधानी भित्रिने र बाहिरिने मुख्य नाकाको रुपमा रहेको त्रिभुवन राजपथअन्तरगत नौविसे नागढुंगा सडकको खण्ड लकडाउनको समयमा मर्मत कार्य सुरु गरिएको छ । अत्याधिक सवारी चाप रहने भएका कारण विगतमा सडक मर्मतसम्भार गर्न निकै कठिन रहने गरेको थियो । अहिले लकडाउनको भएको बेला न्युन सवारी चाप रहेकाले त्यसैको मौका छोपेर मर्मत कार्य थालिएको डिभिजन सडक कार्यालयले जनाएको छ । गत बैशाख ४ गतेबाट साँघुरा र जोखिमपूर्ण घुम्तीहरु कटान गरी फराकिलो बनाउन थालिएको छ । त्यस्तै उक्त सडकखण्डको १० किलोमिटर क्षेत्रमा अहिले भइरहेको ठाउँमाथि एक तह कालोपत्रे थप्ने तयारी गरिएको छ । यो सडक खण्डमा अत्याधिक खाल्डाखुल्डी र उकालो रहेकाले सधैं सवारी जाममा पर्ने समस्या निम्तिरहेको छ । सवारी आवागमन जारी रहेकै बेलामा विगतमा मर्मत सम्भार गरिए पनि अत्याधिक भार र सवारी चापले मर्मत गरेको सडक लामो समयसम्म नटिक्ने गरेकाले अहिले सवारी आवागमन न्युन भएको मौकामा एकपटक कालोपत्रे गर्ने र मोडहरु कटान गर्ने काम थालिएको डिभिजन सडक कार्यालय भरतपुरका प्रमुख ई कृष्णराज अधिकारीले बताए । उनले भने, 'सवारी साधन सञ्चालन भएको समयमा काम गर्न निकै कठिन हुने भएकाले लकडाउनको अवसरलाई उपयोग गर्न लागिएको हो ।' लकडाउनको समयमा काम गर्न सहज हुने भएकाले सुरुमा कटिङको काम थालिएको र पिचको काम सुरु गरिहाल्ने इन्जियर कृष्णबहादुर खड्काले बताए । काममा संलग्न मजदुरहरुको कोरोनाबाट सुरक्षित राख्नका लागि मास्क, टेम्परेचर गन लगायतका प्राथमिक उपचारका सामग्री प्रयोग गरिएको खड्काले बताए । राजधानी भित्रिने मुख्य नाकाका रुपमा रहेकाले अध्याधिक सवारी चाप हुने यस सडक खण्ड साँघुरो, उकालो र नागबेली भएकाले सवारी जाम अत्याधिक हुने गर्दछ । डिभिजन सडक कार्यालयले लकडाउनलाई उपयोग गर्दै त्रिभुवन राजपथ र पृथ्वी राजमार्गमा एकैसाथ रोड मार्किङको काम पनि शुरु गरेको छ ।"
प्रदेश २ लाई पीपीइ र थर्मल गन सहयोग,"जनकपुरधाम : कोरोना महामारी (कोभिड१९) संक्रमण तथा नियन्त्रणका लागि वर्ल्ड भिजनले १ सय २५ थान सुरक्षा कवच प्रदेश सरकारलाई हस्तान्तरण गरेको छ । कोरोनाको विषम परिस्थितिबाट ग्रुजिरहेको बेला वर्ल्ड भिजन इन्टरनेसनल नेपालले एक सय २५ थान पीपीइ (पर्सनल प्रोटेक्टिभ इक्युपमेन्ट) र २५ थान थर्मल गन प्रदेश सरकारका समाजिक विकास मन्त्री नवल किशोर साहलाई हस्तान्तरण गरेको हो । पीपीइ सेटमा सर्जिकल मास्क, एन ९५ मास्क, फेस सिल्ड, आइ गगल्स, हेड कभर्स, शुकभर्स, लङग स्लिभ एम्पायर गाउन, डिस्पोजेवल ब्याग र गम्बुटस् रहेको छ । पीपीइ र थर्मल गन २१ लाख मुल्य बराबरको रहेको वर्ल्ड भिजन इन्टरनेसनल नेपालका प्रतिनिधि शिवजी साहले जानकारी दिए । प्रदेश २ सरकार समाजिक विकास मन्त्री नवलकिशोर साहले किट्स् र थर्मलगण ग्रहण गर्दै सही समयमा आइपुगेकाले कोरोना महामारी प्रतिकार्यमा महत्वपूर्ण सहयोग पुग्ने बताए । उनले भने, 'यो विश्वकै लागि विषम परिस्थिति हो, जुन परिस्थितिबाट हामी गुज्रिरहेका छौं, त्यो परिस्थितिमा सबैले सहकार्य गरी अघि बढनुपर्छ, अन्यथा कोरोनामाथि विजय प्राप्त गर्न अम्भव छैन् ।' प्रदेश २ का समाजिक विकास राज्यमन्त्री अभिराम शर्माले प्रदेश २ मा कोरोना महामारी संक्रमित बिरामीको उपचारमा अनिवार्य पीपीइ भएपनि अस्पताल र स्थानीय तहमा पीपीइ अभाव सृजना हुन नदिन कार्य थालेको बताए । उनले भने, 'कोरोनाले विश्वमा सन्त्रास छाएको छ, कोरोनालाई जित्न हामी सबै हातेमालो गरेर अघि बढ्नुपर्छ, अन्यथा हामीमाथि कोरोनाले विजय प्राप्त गर्नेछ, तसर्थ कोरोनालाई सबै मिली परास्त गरौं ।'"
भोजपुरमा कोरोना संक्रमित देखिएपछि सुनसरीमा जोखिम बढ्यो,धरान : भोजपुरको हतुवा गडी गाउँपालिकाका ३० वर्षीय युवामा कोरोना भाइरसको संक्रमण देखिएपछि सुनसरीमा संक्रमणको जोखिम बढेको छ । गत फागुन ३० गते साउदी अरबबाट काठमाडौंहुँदै ती युवा सुनसरी र उदयपुरहुँदै भोजपुर गएको खुलेपछि सुनसरीबासीमा कोरोनाको त्रास फैलिएको छ । भोजपुरको अतुवागडी स्वास्थ्य केन्द्रमा उपचार गराइरहेका उनको स्वाब परीक्षणका लागि बीपी कोइराला स्वास्थ्य विज्ञान प्रतिष्ठानमा नमुना ल्याइएको थियो । स्वाब रिपोर्टमा कोरोना पोजेटिभ देखिएको प्रतिष्ठानका सहायक प्रबक्ता डा अशोक ऐरले जानकारी दिएका छन् । भोजपुर प्रहरीको सम्पर्कमा रहेका उनी फागुन ३० गते काठमाडौंबाट रात्री बस चढेर सुनसरीको रामधुनी नगरपालिकाको झुम्का बजार झरी त्यहाँबाट बसमा चढेर चतरा गएका थिए । चतरामा रहेकी श्रीमतीसँग धरान र इटहरीका विभिन्न स्थानमा गुमफिर गरेर उनी उदयपुरको बेलका नगरपालिकास्थित मैनामैनी ससुराली घरहुँदै भोजपुर गएको प्रहरीलाई जानकारी दिएका छन् । उनले दिएको जानकारीका आधारमा प्रहरीले उनीसँग सम्बन्धित व्यक्तिको पहिचान गरिरहेको सुनसरीका प्रहरी प्रमुख एसपी यज्ञविनोद पोखरेलले बताएका छन् । श्रीमतीसँग धरान घुम्न आएका संक्रमित युवा धरानमा नबसेको भएपनि दिनभरी टेम्पोमा धरान बजार घुमेको खुल्न आएको इलाका प्रही कार्यालय धरानका डीएसपी ढुण्डिराज न्यौपानेले बताए । नेकपा सुनसरीका सचिब रमेश बस्नेतले सुनसरीका विभिन्न स्थानमा बसरे भोजपुर घर गएका युवामा कोरोनाको संक्रमण देखिएपछि सुनसरीमा जोखिम बढेको भन्दै तत्काल सम्भावित क्षेत्रमा गएर संक्रमित युवासँग जोडिएका व्यक्तिहरुलाई उपचारका लागि अस्पताल भर्ना गर्न सरकारसँग माग गरेका छन् । उनले संक्रमित युवा सुनसरीका दर्जनौं स्थानमा बसेको खुलेपछि सुनसरी सुरक्षित बनाउन प्रदेश १ का सामाजिक विकास मन्त्री जीवन घिमिरे र सुनसरीका प्रमुख जिल्ला अधिकारी राजेश पौडेलको समेत ध्यानाकर्षण गराइसकेको बताए । बिहीबारबाट लकडाउनलाई केही सहज बनाएको धरान उपमहानगरपालिकाले भोजपुरका युवामा कोरोना संक्रमण देखिए पछि शुक्रबारबाट पुन: बजार बन्द र लकडाउनलाई कडाई गर्ने निर्णय गरेको मेयर तिलक राईले बताए।
लकडाउनमा पनि छोडेन दाउराको भारीले,धरान : विश्वभरी फैलिएको कोरोना संक्रमणको जोखिम कम गर्न देश लकडाउन गरिएको छ ।लकडाउनका कारण दैनिक मजदुरी खाने परिवार बढी प्रभावित भएका छन्। प्रदेश १ का विभिन्न जिल्लाबाट धरान आएर दैनिक मजदुरी गर्दै आएकालाई सरकारले राहत उपलब्ध नगराएका कारण उनीहरु जोखिम मोलेर काम गर्न बाध्य छन्।कोरोना सन्त्रासमा पनि उनीहरु कामको खोजिमा छन्।
भूकम्पको पाँच वर्ष : लकडाउनले आवास निर्माण अलपत्र,"गोरखा : २०७२ सालको भूकम्प गएको पाँच वर्ष पूरा भएको छ। गोरखा केन्द्रबिन्दु भएर गएको भूकम्पबाट ध्वस्त भएका निजी आवास पुनर्निर्माणको काम लकडाउनका कारण रोकिएको छ। कोरोना महामारीका कारण घोषित लकडाउनले गर्दा गत चैत ११ गतेदेखि निजी आवास पुनर्निर्माणको काम अघि बढ्न नसकेको जिल्ला आयोजना कार्यान्वयन एकाइ अनुदान व्यवस्थापन तथा स्थानीय पूर्वाधार कार्यालयले जनाएको छ। भूकम्पका कारण गोरखामा ७२ हजार एकसय १३ वटा निजी आवास ध्वस्त भएका थिए। जसमध्ये ६६ हजार सातसय ५९ वटा घर पूर्ण क्षति तथा पाँच हजार तीनसय ५४ घर आंशिक क्षति भएका थिए। हालसम्म ५६ हजार चारसय १७ घर अर्थात ८४५१ प्रतिशत निजी आवास पुनर्निर्माण सम्पन्न भइसकेको कार्यालय प्रमुख रामशरण आचार्यले जानकारी दिए। कार्यालयको तथ्यांकअनुसार सबैभन्दा धेरै प्रगति भूकम्पको केन्द्रबिन्दू बारपाकको भएको छ। बारपाक सुलीकोट गाउँपालिकामा ध्वस्त सात हजार ५२ घरमध्ये ६ हजार ६२५ वटा घर पुनर्निर्माण सम्पन्न भइसकेको कार्यालय प्रमुख आचार्यले बताए। त्यस्तै गोरखा नगरपालिकाका नौ हजार तीनसय ८९ घरमध्ये आठ हजार १८२, पालुङटार नगरपालिकाका आठ हजार आठसय २६ घरमध्ये ७ हजार १९३, सिरानचोक गाउँपालिकाका ५ हजार ९५४ घरमध्ये ५ जार ४०६ निजी आवास पुनर्निर्माण भइसकेको छ। त्यस्त,ै अजीरकोट गाउँपालिकाका ४ हजार १०६ घरधुरीमध्ये ३ हजार ७९५ घरधुरी, धार्चे गाउँपालिकाका ३ हजार ९०१ घरधुरीमध्ये २ हजार ८४५ घर निर्माण भएका छ्। चुमनुब्री गाउँपालिकामा एक हजार ६७५, आरुघाट गाउँपालिकामा ६ हजार ७, भीमसेन थापा गाउँपालिकामा ५ हजार ४५०, सहीदलखन गाउँपालिकामा ५ हजार ३९८ र गण्डकी गाउँपालिकामा ३ हजार ८४१ घर पुनर्निर्माण भएको कार्यालयले जनाएको छ। पाँच हजार तीनसय ५४ घरको प्रवलीकरण गर्नुपर्नेमा जम्मा १२ घरको मात्र प्रवलीकरण गरिएको छ। भारत सरकारले युएनडिपीको नेपाल आवास पुनर्निर्माण परियोजनामार्फत २६ हजार ९१२ घर पुनर्निर्माण गरिरहेको छ। सो परियोजनाले हालसम्म २४ हजार ४६६ निजी आवास पुनर्निर्माण सम्पन्न गरेको परियोजनाका जिल्ला संयोजक राम सापकोटाले जानकारी दिए। त्यस्तै, जापान अन्तर्राष्ट्रियले भूकम्पीय आवास पुनर्निर्माण परियोजनामार्फत १५ हजार ४०४ घर पुनर्निर्माण गरिरहेको छ। जसमध्ये अहिलेसम्म १४ हजार ३८७ पुनर्निर्माण सम्पन्न भइसकेको परियोजना प्रमुख बाबुराम केशीले जानकारी दिए। विश्व बैंकले अनुदान व्यवस्थापन तथा स्थानीय पूर्वाधार परियोजनामार्फत निजी आवास तथा अन्य पूर्वाधार निर्माण गरिरहेको वित्तीय व्यवस्थापन विज्ञ अम्विका पौडेलले जानकारी दिए। लकडाउनका कारण निजी आवास तथा अन्य सबैखाले संरचना पुनर्निर्माणको काम रोकिएको जिल्ला आयोजना कार्यान्वयन एकाइका प्रमुख आचार्यले बताए। जिल्ला प्रशासन कार्यालय गोरखाले भने जिल्लामा कोरोना भाइरसको प्रभाव नदेखिएकाले विकास निर्माणको काम बिस्तारै सुरु गर्ने जनाएको छ।"
जमातीबाट होइन विद्यार्थीबाट फैलियो कोरोना,"उदयपुर : कोरोना भाइरस संक्रमित क्षेत्र उदयपुरको त्रियुगा नगरपालिका३ भुल्केमा पहिलोपटक प्रदेशका तर्फबाट सामाजिक विकासमन्त्री जीवन घिमिरेले उपस्थिति जनाएका छन् । उनले संक्रमणपछिको अवस्था, रोकथाम, नियन्त्रणका प्रयासलगायत स्थानीयका समस्याबारे सरोकारवालासँग छलफल गरे । सेनाका पूर्वी पृतनापतिसहित आएका मन्त्री घिमिरेलाई जनप्रतिनिधि, प्रशासन, सुरक्षा निकाय र स्वास्थ्यकर्मीसहित ११ जनाले पछिल्लो घटनाक्रमबारे जानकारी गराए । करिब अढाई घण्टाको छलफलमा उठेका विषयको जवाफ दिँदै उनले संक्रमण कहाँबाट फैलियो भन्ने अन्तिम टुंगोमा प्रदेश सरकार पुग्न लागेको बताए । उनले भने, भारतको युपीमा उर्दु भाषा अध्ययन गरेर फर्किएका र दुबईबाट आएकामध्ये एक जनाबाट संक्रमण फैलिएको निष्कर्षमा हामी पुग्न लागेका छौं । भारतबाट आएका १२ जमातीले संक्रमण ल्याएको भन्नेमा आफूहरू विश्वस्त नरहेको घिमिरेले दाबी गरे । सूक्ष्म अध्ययनले भारतबाट आएका युवाकै घरका पाँच सदस्यमा संक्रमण फैलिएको देखिएको उनले बताए । अरू भन्दा पनि ती युवाबाटै संक्रमण फैलिएको भन्नेमा हामी पुगिसकेका छौँ, यद्यपि दुबईबाट आएकाको पनि बुझ्दै छौं, मन्त्री घिमिरेले भने । संक्रमण पुष्टि भएकाहरूले यस बीचमा संगत गरेका र उनीहरू कहाँकहाँ पुगे भन्ने विवरण खोजी गरी उपचार विधिलाई फराकिलो बनाइने उनको भनाइ छ । प्रारम्भिक अनुसन्धानमा संक्रमितको सम्पर्क २ सय ५१ जनासँग पुगेको विवरण प्राप्त भएकाले सबैको परीक्षण चाँडै गरिने घिमिरेले बताए । कोसी अञ्चल अस्पतालमा सय जना संक्रमितको उपचार गराउने क्षमता रहेको र त्यसले धान्न नसक्ने देखिएकाले धरानस्थित बीपी कोइराला स्वास्थ्य विज्ञान प्रतिष्ठानमा पनि उपचार हुने गरी प्रक्रिया अगाडि बढाइएको उनले बताए । उदयपुरमा कोरोनो उपचार केन्द्र बनाउन एक करोड बजेट विनियोजन भइसकेको जानकारी दिँदै घिमिरेले तत्काल प्रक्रिया अघि बढाउन अस्पताल विकास समितिलाई निर्देशन दिए । तीन तहका सरकारबीच समन्वय अभावमा यसअघि उपचारमा ढिलासुस्ती भएको बताए । छलफलमा स्वास्थ्य कार्यालय प्रमुख मोहन सुवेदीले उपचारको फ्रन्ट लाइनमा खट्न दक्ष जनशक्ति, स्वास्थ्य सामग्री, सुरक्षा कवज र अन्य सामग्री अभाव रहेको अवगत गराए । जिल्लाका विभिन्न भेगमा ४ सय ५ जनामा गरिएको स्वाब परीक्षणमध्ये २८ जनामा कोरोना पुष्टि भएको उनले बताए । त्रियुगा नगर प्रमुख बलदेव चौधरीले संक्रमित आउजाउ भएका २ सय ५ जनाको स्वाब र २ हजार १ सय जनाको यापिड परीक्षण तत्काल गर्न ध्यानाकर्षण गराए । स्वाब परीक्षण धरान र विराटनगरमा मात्रै हुँदा संकलनलगायत प्राविधिक काममा असहज भएको उनले बताए । संक्रमितको संख्या बढ्न थालेपछि उदयपुरलाई सिल गर्ने निर्णय भए पनि अन्य प्रदेशसँग समन्वय नहुँदा बाहिरबाट आउनेको संख्या नरोकिएको प्रमुख जिल्ला अधिकारी दीपक पहाडीले जानकारी दिए । यो बेला ऊ र त्यो भनेर एकअर्कामा दोषारोपण गर्नुभन्दा सबैले जिम्मेवार भएर काम गर्नुपर्छ, उनले भने । सो अवसरमा प्रदेश सांसद विमल कार्की, नारायण बुर्जामगर, अम्बिका थापा, जिल्ला समन्वय समिति प्रमुख खड्गबहादुर परियारले लकडाउन थपिँदै जाँदा किसान, मजदुरको जीवनयापन कष्टकर बनेको, किसानले खेती र उत्पादन गरेका वस्तु बिक्री गर्न नपाएको बताए । अस्पतालमा आएका बिरामीलाई चिकित्सकले उपचार गर्न नमान्ने, एम्बुलेन्स चालकले बिरामी बोक्न नमान्नेजस्तो समस्या देखिएको उनीहरूले अवगत गराए । यहाँ संक्रमित संख्या २८ जना पुगेसँगै प्रशासनले लकडाउन थप कडाइ गर्दै संक्रमित क्षेत्र पूर्ण रूपमा सिल गरेको छ । उक्त क्षेत्रमा सेना, सशस्त्र र नेपाल प्रहरीले घेरा हालेको छ । आउजाउमा पूर्ण रोक लगाइएपछि स्थानीयको दैनिकी असहज बन्दै गएको छ । संक्रमित क्षेत्रमा डब्लुएचओका कर्मचारी कोरोना प्रभावितको अवस्था र यसबाट सिर्जित समस्या बुझ्न विश्व स्वास्थ्य संगठन (डब्लुएचओ)का कर्मचारी डा राजन पटेल उदयपुर आइपुगेका छन् । स्वास्थ्य सेवा विभाग टेकुका इडिसिडीका प्रतिनिधि लीलाविक्रम थापा, प्रदीप रिमाल, पशुसेवा विभागका डा सृजन रानाको टोली बिहीबार दिउँसो प्रभावित क्षेत्र त्रियुगा नगरपालिका३ भुल्केमा आएको हो । टोलीले संक्रमण क्षेत्रको अवस्था विश्लेषण गर्दै अबको रणनीतिबारे सरकारको कोरोना नियन्त्रण उच्चस्तरीय संयन्त्रलाई सुझाव पेस गर्नेछ । कोरोना कहाँ र कसरी भित्रियो, त्यसपछिको अवस्था के छ, संक्रमण कुन तहमा जाँदै छ, कसरी फैलँदै छ भन्ने विषयमा विश्लेषण गरिने टोलीका सदस्य स्वास्थ्य विभागका प्रतिनिधि थापाले बताए । टोलीले दुई दिन संक्रमित क्षेत्रका स्थानीयसँग छलफल गर्नेछ ।"
१४ वर्षीय बालकमा कोरोना संक्रमण भेटिएपछि सर्लाहीको हरकठवा टोल सिल,"मलंगवा : सर्लाहीको धनकौल गाउँपालिका ५ हरकठवाको १४ वर्षीय बालकमा कोरोना भाइरसको पीसीआर टेस्ट पोजेटिभ देखिएपछि टोल सिल गरिएको छ । राष्ट्रिय जनस्वास्थ्य प्रयोगशाला टेकु काठमाडौंबाट पीसीआर टेस्ट पोजेटिभ आएपछि टोल सिल गरिएको जिल्ला प्रहरी कार्यालय सर्लाहीका प्रहरी उपरीक्षक विश्वमणी पोखरेलले जानकारी दिएका छन् । बैशाख ५ गते र्यापीड डायग्नोष्टिक टेष्ट (आरडीटी) पोजेटिभ देखिएका बालकलाई थप स्वास्थ्य परीक्षणका लागि प्रादेशिक अस्पताल जनकपुर लगिएको थियो । जनकपुरबाट पीसीआर टेस्ट निगेटिभ आएपछि बालकलाई घर पठाइएको थियो । तर, बिहीबार दिउँसो काठमाडौंबाट पीसीआर टेस्ट पोजेटिभ आएपछि टोल सिल गरिएको प्रहरी उपरीक्षक पोखरेलले जानकारी दिए। प्रादेशिक अस्पतालमा दुईपटक गरिएको पीसीआर रिपोर्ट नेगेटिभ देखिएपछि घर फिर्ता गरिएको थियो । किशोरसँगै क्वारेन्टाइनमा बसेका अन्य एकजनालाई पनि पीसीआर टेस्टका लागि जनकपुर लगिएको थियो । दुबैको रिपोर्ट निगेटिभ आएको थियो । आइतबार किशोरसँगै दुवैजनाको रिपोर्ट नेगेटिभ आएपनि बिहीबार भने काठमाडौंको टेकु अस्पतालबाट किशोरको पोजेटिभ रिपोर्ट भन्ने खबर आएको हो । काठमाडौंबाट ४ दिनपछि पुनः पोजेटिभ भनेर आउँदा अचम्म लागेको प्रहरी उपरीक्षक पोखरेलले बताए । टेकुबाट पोजेटिभ रिपोर्ट देखिएका किशोरलाई बुधबार साँझ मात्र क्वारेन्टाइनबाट घर फिर्ता गरिएको थियो । तर, घरमा पनि उनलाई छुट्टै कोठामा राखिएको थियो । 'अहिले टोललाई सिल गरिएको छ, प्रहरी उपरीक्षक पोखरेलले भने, 'बालकलाई उपचारका लागि नारायणी उपक्षेत्रीय अस्पताल वीरगंज पठाएका छौं ।' घरका अन्य ५ जना सदस्यलाई क्वारेन्टाइनमा राखिएको छ । ती किशोर गत चैत २३ गते भारतको दिल्लीबाट आएका थिए । दिल्लीको झोला कारखानामा काम गर्ने उनी रौतहटको गौरबाट नेपाल छिरेर बागमती नदी तर्दै घर आउँदै गरेको सूचना गाउँलेले दिएपछि प्रहरीले बाटैबाट नियन्त्रणमा लिएर गाउँपालिका कार्यालयले स्थापना गरेको क्वारेन्टाइनमा राखेको थियो ।"
थपिए आईसीयू र भेन्टिलेटर,"धनगढी : सुदूरपश्चिम प्रदेशमा सघन उपचार कक्ष (आईसीयू) र भेन्टिलेटर थपिएको छ। सेती प्रादेशिक अस्पतालमा आईसीयू र महाकाली प्रादेशिक अस्पतालमा भेन्टिलेटर थपिएको प्रदेश स्वास्थ्य निर्देशनालयले जानकारी दिएको छ। सेती अस्पतालमा १० बेडको आईसीयू र महाकालीमा चार बेड गरी १४ बेडको आईसीयू सञ्चालनमा आएका हुन्। धनगढीको निजी अस्पताल नवजीवन र माया मेट्रोमा पाँचपाँच तथा निसर्गमा ६ बेडका आईसीयू छन्। अब सेती प्रादेशिकमा छ, महाकालीमा दुई, दार्चुला र डडेलधुरा अस्पतालमा एकएक गरी १० भेन्टिलेटर भएका छन्। सेती प्रादेशिक अस्पताललाई प्रदेश सरकारले कोरोना डेडिकेटेड अस्पताल घोषणा गरिसकेको छ। सेती अस्पतालकै मातहतमा सञ्चालन हुनेगरी अहिले धनगढीमा ५० शड्ढयाको आइसोलेसन भवन पनि निर्माण भइरहेको छ। सुदूरपश्चिममा ५ जना कोरोना संक्रमित देखिएकामा ३ जना डिस्चार्ज भइसकेका छन्। अब दुई महिला उपचाररत छन्। दुवै महिलाको अवस्था सामान्य रहेको अस्पतालका प्रवक्ता डाक्टर जगदीश जोशीले जानकारी दिए। सेती प्रादेशिक अस्पतालमा हालसम्म ३८ शंकास्पद व्यक्तिको उपचार भएको छ। प्रदेशमा ९९ जनालाई आइसोलेसनबाट डिस्चार्ज गरिसकिएको छ भने ६ जना आइसोलेसनमा राखिएका छन्। यस्तै, तीन सय २२ स्थानमा ६ हजार ७ सय २८ बेडको क्वारेन्टाइन सञ्चालनमा छन्। एक सय ८९ महिला र एक हजार पाँच सय ७० पुरुष गरी एक हजार सात सय ५९ जनालाई क्वारेन्टाइनमा राखिएको प्रदेश स्वास्थ्य निर्देशनालयले जानकारी दिएको छ। प्रदेशमा अहिलेसम्म कोरोना भाइरस संक्रमणको द्रुत परीक्षण (र्यापिड टेस्ट) र पोलिमरेज चेन रियाक्सन (पीसीआर)बाट १० हजार ८ सय ३९ व्यक्तिको नमुना संकलन गरिएको छ। प्रदेशमा र्यापिड टेस्टमार्फत आठ हजार दुई सय तीन र पीसीआरबाट दुई हजार तीन सय ३१ व्यक्तिको नमुना संकलन गरिएको छ। र्यापिड टेस्टबाट ५ जनामा पोजेटिभ देखिएको थियो भने पीसीआरबाट एक जनामा नेगेटिभ देखिएको छ। प्रदेश स्वास्थ्य निर्देशनालयका अनुसार पाँच जनाको पीसीआर रिपोर्ट आउन बाँकी छ। नौ जिल्ला रहेको सुदूरपश्चिम प्रदेशभरि १० हजार दुई सय ८२ किट मौज्दात छ। रोजगारीका लागि यहाँका युवा भारत जाने भएकाले कोरोनाको उच्च जोखिममा रहेको चिकित्सकहरूले बताएका थिए। ३ जना डिस्चार्ज भएसँगै धनगढीमा लकडाउन पनि केही खुकुलो भएको छ। बैंक तथा वित्तीय संस्था, सरकारी कार्यालय तथा अत्यावश्यक पसल खोल्ने गरेको छ।"
पानी चुहिने समस्याले बिरामीको बेहाल,"डडेल्धुरा : डडेल्धुरामा रहेको संघीय सरकार अन्तर्गतको सुदूरपश्चिम प्रदेशकै एक मात्र विशेषज्ञ अस्पतालका रुपमा रहेको डडेल्धुरा अस्पतालमा पानी चुहिने समस्या भएपछि बिरामीलाई समस्या भएको छ। बिहीबार बेलुकीपख परेको पानीले अस्पतालको छाना चुहिएपछि अस्पतालमा भर्ना रहेका बिरामीलाई समस्या भएको हो। बिरामी रहेको वार्डको बेडमा बाहिर जत्तिकै पानी चुहिएपछि वार्डमा रहेका बिरामीलाई निकै समस्या भएको उपचारका लागि अस्पताल पुगेका बैतडी पाटनका धर्मराज भट्टले बताए। विशेषज्ञ अस्पतालका रुपमा रहेको डडेल्धुरा अस्पतालमा अहिले यहाँका ७ वटै पहाडि जिल्लाबाट बिरामी आउने गर्दछन्। वार्डभित्रै पुरै चुहिने समस्याका कारण बिरामीलाई अन्यत्र सारिएको डडेलधुरा अस्पतालले जनाएको छ । अस्पतालभित्रै पानी जमेपछि वार्डमा रहेका सबै बिरामी समस्यामा परेको बिरामीका कुरुवा महेन्द्र धनाडीले बताए।पानी छल्दै कुरूवा बस्नु परिरहेको धनाडीले बताए । लकडाउनको समयमा समेत निकै बढी बिरामीको उपचार गर्ने डडेल्धुरा विशेषज्ञ अस्पतालको यो अवस्थाले बिरामीलाई मात्र होइन चिकित्सकलाई समेत हैरान पारेको छ। भौतिक संरचनाको अभावमा एचडिसिएस नामक गैर सरकारी संस्थाले अस्पताल स्थापनाका बेला निर्माण गरेको पुरानो जीर्ण भवनबाट सेवा संचालन गर्नु परिरहेको अस्पतालका निमित्त मेडिकल सुपरिटेन्डेन्ट डाजगदीशचन्द्र विष्टले जानकारी दिए। यहाँ केही समयदेखि पानी चुहिने समस्या छ। उनले भने, 'प्राविधिक बोलाएर पनि समस्या सामाधान गर्न खोजेका हौं। तर नयाँ भवन निर्माण गर्दा ध्यान नपुगेकाले यो समस्या आएको हो।' नयाँ भवन निर्माणका क्रममा रहेकाले भवन निर्माण भए यो समस्या पूर्णरुपमै सामाधान हुने उनले बताए। संघीय सरकारले सुदूरपश्चिमको केन्द्र भागमा रहेको डडेल्धुरा अस्पतालमा विशेषज्ञ अस्पतालका रुपमा विकास गर्दै जाँदा भौतिक संरचनाको अभावका कारण वर्षादको समयमा अस्पतालमा झनै समस्या हुने गरेको छ।"
पुस्तकका लागि दिवस पर्खिनु पर्दैन,"काठमाडौं : पोखरामा विगत ६ वर्षदेखि र्यान्डम रिडर्स सोसाइटीले पुस्तक साटासाट गरेर पुस्तक दिवस मनाउँदै आएको छ। सोसाइटीका अनुसार पठन संस्कृति बढाउन तथा आफूलाई मन परेका कृति अन्य साथीलाई पढ्न हौसला दिन पनि पुस्तक उपहार कार्यक्रम आयोजना गरिन्छ। तर कोरोना भाइरसको संक्रमण फैलिन नदिन सरकारले लकडाउन गरेकाले यस वर्ष वैशाख ११ मा परेको पुस्तक दिवस मनाउन सम्भव भएन। विश्व साहित्यमा २३ अप्रिल एउटा महत्वपूर्ण दिवस हो। सन् १६१६ मा सोही दिन शेक्सपियर अनि गारसिलासो डेला भेगाजस्ता चर्चित लेखकको निधन भएको थियो। सोही सम्मानमा अप्रिल २३ लाई युनेस्कोले सन् १९९५ को आफ्नो साधारणसभाको बैठकबाट विश्व पुस्तक र प्रतिलिपि अधिकार दिवस मनाउने निर्णय गरेको थियो। विश्वभरका लेखकलाई प्रेरित गर्न, लेखनलाई उत्साहित गर्न र लेखकको सम्मानस्वरूप यो दिवस मनाउन प्रस्ताव गरिएको थियो। नेपाल प्रज्ञा प्रतिष्ठानका पूर्वप्राज्ञ अमर गिरी पुस्तकका लागि दिवस पर्खिनु नपर्ने बताउँछन्। उनी लकडाउनको पूरापूर अवधि पुस्तक खोतल्दै बिताएको बताउँछन्। लेखक मधुसूदन पाण्डे लकडाउनमा छ्यालब्याल रहेको पुस्तक मिलाउन फुर्सद पाएको जनाए। लेखकको अनुमतिबिना दोस्रो संस्करण उल्लेख नगरेर पुस्तक पुनप्र्रकाशन गर्दा लेखक ठगिएका छन्। प्रमाणको अभावमा उनीहरूले क्षतिपूर्ति दाबी गर्न सक्दैनन्। तर लेखकहरू आफ्नो कृतिमा उदार हुँदै पनि गएका छन्। लकडाउनले पुस्तक किनबेचमा समस्या भएपछि केही लेखकले आफ्ना पुस्तकका पीडीएफ इच्छुक पाठकलाई उपलब्ध गराए। सरोजराज अधिकारीले जासुसीको जालो, रूप बजारकी नोरा, चक्रब्यूहमा चन्द्र सूर्य र धम्बोझी गरी आफ्ना चार पुस्तकको पीडीएफ इच्छुक पाठकलाई उपलब्ध गराएको जनाए। विश्वमा पुस्तक पढ्ने संस्कृति बढ्दै गएको छ र प्रकाशन गर्ने संस्थाहरूले पनि वर्षमा लाखौं पुस्तक प्रकाशित गर्ने गरेका छन्। तर नेपालको सन्दर्भमा लेखकले अरूले लेखेका पुस्तकको अध्ययन नगर्ने र पुस्तक सम्पादनसमेत नगरी बजारमा ल्याउने गरेका कारण राम्रा पुस्तक आउन सकेका छैनन्। त्यसमाथि देश बाहिरबाट ल्याइने पुस्तकमा १० प्रतिशत कर लाग्ने प्रावधानले पुस्तक आयात थप्प छ। त्यसो त नेपालमा अहिलेसम्म पुस्तक प्रकाशनसम्बन्धी नीति बन्न सकेको छैन। पुस्तकमा प्रयुक्त भाषाशैलीका बारेमा २०७५ मा सरस्वती प्रतीक्षाको नथिया र विवेक ओझाको उपन्यास ऐलानी विरुद्ध सर्वाेच्च अदालतमा रिट निवेदन परेको थियो। ती दुवै आख्यानकारले उपन्यासमार्फत वादी समुदायको आत्मसम्मानमा ठेस पुर्याएको आरोप लागेको थियो। सर्वाेच्च अदालतले दुवै कृतिलाई अर्को संस्करणमा सच्याउनुपर्ने आदेश दिइसकेको छ। संसारमा सबैभन्दा धेरै पुस्तक पढ्ने पढन्ते आइल्यान्डका नागरिकलाई मानिन्छ। उनीहरू मौसमका कारण घरभित्र बसेर समय कटाउन पनि पुस्तक पढ्ने गर्छन्। संसारमा हरेक पाँचजनामा एकजनामात्र पुस्तकप्रेमी रहेको अनुमान गरिन्छ। यसले पनि पाठक घट्दै गएको अनुमान गर्न सकिन्छ। अहिले संसारभरि कुल पुस्तकको बिक्री ७५ प्रतिशत अनलाइन र २५ प्रतिशत पुस्तक पसलहरूबाट हुने गर्छ। द टेलिग्राफका अनुसार संसारमा अहिलेसम्म सबैभन्दा बढी पढिएको पुस्तक बाइबल, क्वेसन्स फ्रम चेयरम्यान माओ त्से तुङ, ह्यारी पोर्टर र डे सिभिलटेट मोरम पुएरिलिउम लिबेल्लुस (ल्याटिन १५३०) हो।"
कोरोना प्रभाव : जनकपुरमा जानकी नवमीमा विशेष उत्सव नहुने,"जनकपुरधाम : अन्य वर्षमा यतिबेला प्रसिद्ध जानकी मन्दिर दुलहीझैं सजाइएको हुन्थ्यो । रंगिचंगी बिजुलीबत्ती र मनमोहक फूलहरुले मन्दिरलाई झकिझकाउ पारिन्थ्यो । बिहान र साँझ मिथिलानीहरुको भीड लाग्थ्यो।मन्दिरमा सोहर (जन्मोत्सवमा गाउने गीत) गाइन्थ्यो । देश विदेशका साधुसन्तको आगमनले मन्दिर भरिभराउ हुन्थ्यो । तर, यस वर्ष भने जानकी मन्दिर सुनसान छ । जानकी नवमीको ९ दिन अगाडिदेखिनै माता सीताको माइतमा उनको जन्मोत्सव मनाउने गरिन्छ । यस वर्ष पनि शुक्रबारदेखि महोत्सवको सुभारम्भ भएको हो । जानकी मन्दिरको गर्भगृहमा कलश स्थापन गरी जन्मोत्सव विशेष पूजा सुरु गरिएको छ । तर, अन्य वर्षजस्तो नत श्रद्धालुको भीड छ नत विभिन्न सांस्कृतिक कार्यक्रम वा प्रवचन नै । 'यो महामारीको बेला सरकारले लागू गरेको लकडाउन पालना गर्नु नै पहिलो धर्म हो, 'जानकी मन्दिरका उत्तराधिकारी महन्थ रामरोशन दास वैष्णव भन्छन्, 'जानकी जन्मोत्सव शुक्रबार सुरु भएको छ तर, म सबै श्रद्धालुलाई घरबाटै यो उत्सव मनाउन आग्रह गरेका छौं।' वैशाख २० गते जानकी नवमी परेको हुँदा सो दिनसम्म प्रत्येक साँझ जनकपुरवासीले आआफ्नो घरबाटै जानकी माताको आरती गर्न उत्तराधिकारी महन्थ दासले आग्रह गरेका छन् । 'जानकी माता जनकपुरका हरेक घरमा बास गर्छिन्। उनको पूजा गर्न मन्दिर नै आउनुपर्छ भन्ने छैन, 'महन्थ दासले थपे, 'घरमै बसी जन्मोत्सवको यो ९ दिनलाई विशेष मनाउन सबैमा अपिल छ, आरती र पूजापाठ गर्न पनि आग्रह छ।'"
जनप्रतिनिधि र नेताबाटै कोरोना जोखिम बेवास्ता,"प्यूठान : स्वास्थ्य सामग्री वितरण गर्न स्थानीय तहमा पुगेका नेकपा प्यूठानका नेता र स्थानीय तहका जनप्रतिनिधिले कोरोना संक्रमणको जोखिमलाई बेवास्ता गर्दै स्वास्थ्य सामग्री वितरण कार्यक्रम गरेका छन् । उनीहरुले न्यूनतम सामाजिक दुरीलाई समेत ख्याल नगरी स्वास्थ्य सामग्री वितरण गरिरहेका हुन् । कार्यक्रममा जुटेका अधिकांशले मास्कको प्रयोग गरेका छैनन् । नेकपाका नेता बामदेव गौतमले पहलमा स्वास्थ्य तथा जनसंख्या मन्त्रालयसहित अन्य सहयोगीबाट जुटाएर पठाएको स्वास्थ्य सामग्री वितरण गर्न नेकपा प्यूठानका अध्यक्ष तुलसीराम शर्मा, सचिव कृष्ण अधिकारी (प्रकाश) लगायतको टोली स्थानीय तहहरुमा पुगेका छन् । नेताहरुले स्थानीय तहमा मानिसको जमघट गराई भाषण गरेर मात्र स्वास्थ्य सामग्री हस्तान्तरण गर्ने गरेका छन् । जनतालाई सुरक्षाका सामग्री दिन पुगेका नेताहरु आफैं असुरक्षित भएर कार्यक्रम गरेका हुन् । जनप्रतिनिधिहरुले समेत त्यसको वेवास्ता गरेका छन् । कार्यक्रममा सहभागी जनप्रतिनिधिले पनि मास्क, ग्लोब्सलगायत स्वास्थ्य सुरक्षाको प्रयोग गरेका छैनन् । कोरोनाको खतरा टरिसकेको जस्तै गरी नेता र जनप्रतिनिधिहरु कार्यक्रममा भेला भएका छन् । गौमुखी, झिमरुक र नौवहिनी गाउँपालिकाका अध्यक्षलगायत जनप्रतिनिधिहरुले सामाजिक दूरीलाई हेल्चक्रयाँइ गर्दै स्वास्थ्य सामग्री बुझेका छन् । गौमुखी गाउँपालिका कार्यालय प्रांगढमा भेला भएका २१ जनामध्ये १३ जनाले मास्कको प्रयोग गरेको देखिदैन् । तर, गाउँपालिका अध्यक्ष विष्णुकुमार गिरीले यसलाई स्वभाविक रुपमा बुझ्न आग्रह गरे । 'नेताहरु आउँदा कार्यकर्ता जुट्नु स्वभाविक हो, उनले भने, 'धेरै समय बसेका थिएनौं, १५ मिनेट जति मात्र कार्यक्रम भएको हो ।' सामग्री वितरणमा भाषण गर्दै नेकपा प्यूठानका अध्यक्ष तुलसीराम शर्मा । कोरोनाबाट बच्ने उपाय सिकाउन गाउँगाउँ पुग्ने अगुवाहरुले न्यूनतम मापदण्डलाई ख्याल गर्न नागरीक समाजका अगुवाहरुले सुझाएका छन् । स्थानीय सरकारका जनप्रतिनिधि र राजनीतिक अगुवाले नै असुरक्षित रुपमा सुरक्षाका सामग्री वितरण गरिनुले सन्देश राम्रो नदिएको नागरीकहरुले टिप्पणी गरेका छन् । मानिसको जमघट हुँदा न्यूनतम सामाजिक दुरीलाई पालना गर्नुपर्ने स्वास्थ्य कार्यालय प्यूठानका प्रमुख विशाल सुवेदीले बताए । कम्तीमा तीन फिट टाढा हुनैपर्छ, उनले भने, 'हामी सुरक्षित छौँ भन्ने ग्यारेन्टी अझै छैन् ।' सामाजिक दुरीमात्र नभई व्यक्तिगत दुरीलाई समेत ख्याल गर्न उनले सुझाव दिए । जिल्लाका ९ वटै स्थानीय तहलाई वितरण गर्नेगरी नेता गौतमको पहलमा स्वास्थ्य सुरक्षाका सामग्री आएको नेकपा प्यूठानका प्रचार विभाग प्रमुख इमानसिँह भारतीले जानकारी दिए । १ सय सेट व्यक्तिगत सुरक्षा सामग्री (पीपीइ), दश हजार थान सर्जिकल मास्क, एक हजार बोतल सेनिटाइजर, एक हजार थान ग्लोब्स र दुई हजार थान हेडक्याप आएको उनले बताए । स्वास्थ्य कार्यालयमार्फत एकद्धार प्रणालीबाट सामग्री स्थानीय तहमा पुर्याउन सकिने भएपनि नेताहरु गाउँगाउँ पुगेका हुन् । गौमुखी गाउँपालिकामा भेला भएका नेता, कार्यकर्ता र जनप्रतिनिधि ।"
सीमामा चौबिस घण्टा पहरा,"बैतडी : महाकाली नदीमा ट्युबमार्फत नेपालीहरु स्वदेश फर्कन क्रम नरोकिएपछि बैतडीका विभिन्न घाटमा सशस्त्र प्रहरी परिचालन गरिएको छ । कोरोनाको संक्रमण रोकथाम तथा नियन्त्रणका लागि सीमा नाका सशस्त्र प्रहरी खटाइएका हुन् । तर सीमामा रहेका सशस्त्र प्रहरीहरुले विभिन्न समस्या झेल्दै आएका छन् । जिल्लाका ६ ठाउँमा सशस्त्र प्रहरी परिचालन गरिएको सशस्त्र प्रहरी बल नम्बर ५१ गुल्मका सशस्त्र प्रहरी नायव उपरीक्षक अमित सिंहले बताए । उनले भने, 'हामीले सीमामा सशस्त्र प्रहरी खटाएको २० दिन भन्दा बढी भइसकेको छ । त्रिपालको भरमा सीमामा सुरक्षा दिइरहेका छौं ।' महाकाली नदी किनारैकिनार सीमा भएकाले नदी किनारमै खटिनुपर्ने बाध्यता सशस्त्र प्रहरीलाई छ । सीमामा बिओपी नहुँदा अस्थायी क्याम्प बनाएर प्रहरी परिचालन गर्नुपरेको सशस्त्र प्रहरी नायब उपरीक्षक सिंहले बताए । उनले भने, 'सीमामा सशस्त्र प्रहरी खटाएपछि ट्युबबाट अवैध आवागमन रोकिए पनि प्रहरीलाई भने बस्न, खानकै समस्या छ । नदी किनारमा बालुवामै टेन्ट राखेर बस्नुपर्ने बाध्यता छ ।' शिवनाथ गाउँपालिकाको कुस्मौद घाट, पञ्चेश्वर गाउँपालिकाको रोलघाट, पञ्चेश्वरकै विनायक घाट र पञ्चेश्वरको रोडीदेवलमा सशस्त्र प्रहरी खटिएका छन् । यस्तै दशरथचन्द नगरपालिकाको बारकोट र सेरामा पनि सशस्त्र प्रहरी खटिएको जनाइएको छ । गर्मीको समय बढ्दै जाँदा सीमामा खटिएका सशस्त्र प्रहरीलाई नदी किनारमा ड्युटी गर्न निकै मुस्कील भएको छ । जिल्लामा दुई ठाउँमा बिओपी स्थापना गर्ने भनिएपनि अहिलेसम्म बिओपी स्थापना हुन सकेको छैन् । पञ्चेश्वर र झुलाघाटमा बिओपी स्थापनाको तयारी छ । तर पनि भौतिक पूर्वाधारलगायतका कारण बिओपी स्थापना हुन नसकेको सशस्त्र प्रहरी नायव उपरीक्षक सिंहले बताए । सीमा क्षेत्रमा अहिले ८० जना सशस्त्र प्रहरी खटिएका छन् । उनीहरुले चौबिसै घण्टा सीमामा पहरा दिइरहेका छन् । अवैध नाकाबाट ट्युबबाट महाकाली तरेर भारतबाट नेपालीहरु फर्कन थालेपछि सीमामा कडाइ गरिएको हो । सीमामा खटिएका प्रहरीलाई स्थानीय तहहरुले केही सहयोग गरेको भएपनि पार्याप्त भने हुन सकेको छैन् । 'हामीले स्थानीय सरकारबाट आर्थिक सहयोग लिन मिल्दैन् । खटिएका ठाउँमा भवन भए स्थानीय सरकारले बसोबासको केही प्रबन्ध मिलाएको छ,' सशस्त्र प्रहरी नायव उपरीक्षक सिंहले भने।"
जलवाष्पयुक्त हावा नेपाल प्रवेश : असिना र हावाहुरीसहित वर्षाको सम्भावना,काठमाडौं : पश्चिमी वायू र स्थानीय वायुको प्रभावका कारण तीन दिन असिना र हावाहुरीसहित वर्षा हुने सम्भावना रहेको छ। वरिष्ठ मौसमविद् वरुण पौडेलकाअनुसार आजबाट नेपालमा बङ्गालको खाडीबाट जलवाष्पयुक्त हावा पनि प्रवेश गरेकाले बदलीसँगै वर्षाको सम्भावना रहेको छ। जल तथा मौसम विज्ञान विभागको मौसम पूर्वानुमान महाशाखाकाअनुसार शुक्रबार दिउँसो देशका मध्य र पूर्वी भूभागमा सामान्यदेखि पूर्ण बदली रही बाँकी भूभागमा आंशिकदेखि सामान्य बदली रहने छ। मध्य र पूर्वी भूभागका धेरै स्थानहरुमा र पश्चिमी भूभागका थोरै स्थानहरूमा मेघगर्जनचट्याङ्ग असिना र हावाहुरीसहित वर्षाको सम्भावना रहेको महाशाखाले शुक्रबार बिहान निकालेको बुलेटिनमा उल्लेख छ। शनिबार देशभर आंशिकदेखि सामान्य बदली रहने छ। देशका पश्चिमका भूभागका थोरै स्थानहरुमा साथै मध्य र पुर्वी भूभागका केहि स्थानहरुमा अपरान्हपछि मेघगर्जन चट्याङ्ग असिना र हावाहुरीसहित वर्षाको सम्भावना रहेको बुलेटिनमा उल्लेख छ। आइतबार देशभर आंशिकदेखि सामान्य बदली रहने छ। देशभर केहि स्थानहरुमा अपरान्हपछि मेघगर्जन चट्याङ्ग असिना र हावाहुरीसहित वर्षाको सम्भावना रहेको छ। विगत केही दिनयतादेखि दिउँसोको समयमा घाम नलागेकाले अधिकतम तापक्रम घटेका कारण चिसो महसुस भएको महाशाखाले जनाएको छ। मौसम पूर्णरुपमा सुधार हुन एक साता लाग्ने बताइएको छ। मध्य र पूर्वी भूभागका धेरै स्थानहरुमा र पश्चिमी भूभागका थोरै स्थानहरूमा मेघगर्जनचट्याङ्ग असिना र हावाहुरीसहित वर्षाको सम्भावना देखिएकोले आवश्यक सतर्कता अपनाउन महाशाखाले अनुरोध गरेको छ।
