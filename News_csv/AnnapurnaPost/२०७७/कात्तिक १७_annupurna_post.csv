शीर्षक,विवरण
रेमिट्यान्सको सदुपयोग,"वैदेशिक रोजगारमा गएकाहरूले पठाएको रेमिट्यान्स अर्थतन्त्रको मुख्य खम्बा भए पनि यसलाई स्थायी र भरपर्दो क्षेत्रमा लगानी गर्ने बानीको विकास भएको छैन। राज्यले पनि रेमिट्यान्सलाई दीर्घकालसम्म जोगाइराख्ने र उत्पादनशील क्षेत्रमा लगानी गर्ने प्रभावकारी नीति ल्याउन सकेको छैन। फलस्वरूप विदेशी भूमिमा रगत र पसिला चुहाएर कमाएको पैसा उत्पादनशील क्षेत्रमा लगाउनेभन्दा दैनिक गर्जो टार्ने नाममा मोजमस्ती र विलासी जीवन बिताउनेतर्फ धेरै हुने गरेको छ। वैदेशिक रोजगारबाट फर्केपछि ५६ प्रतिशत नागरिक स्वदेशमा काम नगरी बस्ने गरेका छन्। विदेशमा रहँदा कमाएर बचाएको रकम खर्च गरेर दैनिक गुजारा टार्ने र उक्त रकम सकिएपछि मात्रै फेरि विदेश नै जाने वा अन्य विकल्प खोज्ने प्रवृत्ति उनीहरूमा छ। स्वदेश आएपछि आफूले कमाएको पैसा कृषि वा अन्य आयमूलक व्यवसायमा खर्च गर्ने र उद्यमशीलताको विकास गर्नेतर्फ ध्यान गएको पाइँदैन। यस्ता समूहका नागरिकलाई आकर्षित गर्न सरकारले ल्याएको कार्यक्रम पनि प्रभावकारी भएको पाइँदैन। नेपाल राष्ट्र बैंकले वैदेशिक रोजगारमा रहेका तथा फर्केर आएका र उनका परिवारलाई लक्षित गरेर १० वर्षअघि वैदेशिक रोजगार बचतपत्र जारी गरेको थियो। तर यो बचतपत्र अहिलेसम्म पाँच प्रतिशत मात्रै बिकेको छ। यो अवस्था किन आयो भन्नेतर्फ सरकारले सोंच्नुपर्छ। लक्षित समुदायले नै रुचि नदेखाउनु भनेको त्यसमा कुनै न कुनै कमजोरी छ भन्ने नै हो। सरोकारवालासँगै छलफल गरेर यसभित्र भएका कमजोरी सुधार्नुपर्छ र रेमिट्यान्सलाई भोलिका लागि बचत गर्नुपर्छ भन्ने भावना विकास गराउनुपर्छ। सरकारी आँकडाअनुसार ५४ लाखभन्दा बढी नेपाली वैदेशिक रोजगारमा छन्। एक दशकदेखि निरन्तर रेमिट्यान्सले कुल गार्हस्थ उत्पादनको २५ प्रतिशत हिस्सा ओगटिरहेको छ। रेमिट्यान्सले राष्ट्रिय बचत बढाएको छ। चालु खाता सन्तुलनमा राख्न मद्दत पुर्याएको छ। विप्रेषण रोकिएको खण्डमा गरिबी रेखा १९३ प्रतिशतबाट ३५३ प्रतिशतसम्म बढ्न सक्ने सरकारी अनुमान छ। यसबाट के देखिन्छ भने गरिबी निवारणमा यसको महत्त्व व्यापक छ विप्रेषणले गरिबी निवारण गर्न, जीवनस्तर सुधार्न, लगानी बढाउन र दूरगामी विकास प्रवद्र्धन गर्न मद्दत पुर्याएको छ। यति हुँदाहुँदै रेमिट्यान्स सबैभन्दा बढी व्यक्तिगत उपभोगमा खर्च भइरहेको विभिन्न अध्ययनले देखाएको छ। हातमुख जोर्न समस्या भएपछि बिदेसिएकाहरूको पहिलो आवश्यकता पनि दैनिक आवश्यकता पूर्ति गर्नेतर्फ नै देखिन्छ। यससँगै अलिकति पैसा जम्मा भएपछि महँगो मोबाइल, घडी, मोटरसाइकल तथा अन्य विद्युतीय सामग्री खरिद गर्नेतर्फ उभोक्ताको ध्यान जाने गरेको छ। हुन त आफूले कमाएको पैसा कहाँ कसरी खर्च गर्ने भन्ने निर्णय गर्ने अधिकार सम्बन्धित व्यक्तिकै हुन्छ। तर बचत गर्ने बानी विकास भयो भने भविष्यमा आफैंलाई सजिलो हुन्छ भन्ने चेतना उनीहरूमा फैलाउन जरुरी छ। खर्च नियन्त्रण गर्नु पनि एक प्रकारको कमाइ हो भन्ने सोचको विकास जरुरी छ। रेमिट्यान्सलाई उत्पादनशील क्षेत्रमा लगानी गर्ने सार्थक नीति अवलम्बन गर्नुपर्छ। वैदेशिक रोजगार बचतपत्र, रेमिट हाइड्रोलगायतका कार्यक्रम प्रभावकारी बनाउनुपर्छ। साना लगानीकर्तालाई सेयर बजार, कृषि, पशुपालनलगायतका सानो लगानीबाट पनि सञ्चालन गर्न सकिने व्यवसाय सञ्चालनतर्फ आकर्षित गराउनुपर्छ। समूहमा लगानी गर्ने बानीको विकास गर्नुपर्छ। यसरी व्यवसाय गर्न चाहनेलाई राज्यले उपलब्ध गराउँदै आएको अनुदान प्रभावकारी बनाउनुपर्छ। स्वदेशमै व्यवसाय सञ्चालन गरिँदा विदेशबाट आयात गर्नुपर्ने सामान यतै उत्पादन हुँदा बिदेसिने पैसा रोक्न सकिन्छ। यसो हुँदा स्वदेशमै रोजगार सिर्जना गर्न सकिन्छ।"
विद्यालय अपग्रेड गर्न जुर्मुराउँदै समुदाय,"सिन्धुपाल्चोक : मेलम्ची नगरपालिका९, ज्यामिरेकी अभिभावक ज्ञानु कार्कीले जनता माविका विद्यालय व्यवस्थापन समिति अध्यक्ष नवराज खड्कालाई ५ हजार ५ सय ५५ रुपैयाँ प्रदान गरिन्। कक्षा १० सम्म सञ्चालित विद्यालयमा कक्षा ११ र १२ सञ्चालनका लागि आर्थिक स्रोतको अभाव भएकाले उनले उक्त रकम विद्यालयमा हस्तान्तरण गरेकी हुन्। ०५६ सालमा १० कक्षा सञ्चालन भएको सामुदायिक विद्यालयमा २० वर्ष बित्दा पनि कक्षा ११ सञ्चालनमा सरकारी निकायको ध्यान पुगेको छैन। यसले ज्ञानुजस्तै अभिभावक आफ्नै पहलमा कक्षा अपग्रेड गर्न उत्साहित भएर लागिपरेका हुन्। गाउँका बालबालिका बिहान चार बजे हिँडेर कक्षा ११ पढ्न मेलम्ची बजार पुग्नुपर्ने बाध्यता अन्त्य गर्न आफूहरूले विद्यालयलाई आर्थिक सहयोग गरेको ज्ञानुको भनाइ छ। ज्ञानु मात्र होइन, अहिले ज्यामिरेका अधिकांश अभिभावक विद्यालय अपग्रेडका लागि गाँस काटेर सहयोग गर्न उत्साहित भएको विद्यालय व्यवस्थापन समितिका अध्यक्ष खड्काले बताए। विद्यार्थी र अभिभावकको चाहनाअनुसार विद्यालयमा कक्षा ११ सञ्चालनका लागि नगरपालिकासँग अनुमति माग गर्दा अनुमति दिन ८ लाख रुपैयाँ धरौटी राख्नुपर्ने सर्त नगर शिक्षा समितिले अगाडि सारेपछि स्थानीयले विद्यालय सहयोग समिति गठन गरेर चन्दा संकलन अभियान थालेको हो। अभिभावकका अलावा पूर्व विद्यार्थी, सेवा क्षेत्रभित्रका नागरिक अगुवा, समाजसेवी, व्यवसायीलगायतको अग्रसरतामा अभियान सुरु गरेयता करिब ११ लाख रुपैयाँ संकलन भइसकेको प्रधानाध्यापक केदार विष्टले जानकारी दिए। झण्डै १५ लाख रुपैयाँ सहयोग गर्छु भनेर प्रतिबद्धता आएको छ, विष्टले भने, अनुमति पाएसँगै केही वर्ष विद्यालय सञ्चालनमा सहयोग होस् भनेर जतिसक्दो धेरै सहयोग रकम जुटाउने अभियानमा लागेका छौं। कक्षा अपग्रेड र शैक्षिक सुधारका लागि सहयोग गर्न पूर्वविद्यार्थी प्रतिस्पर्धामा लागेको पूर्व विद्यार्थीसमेत रहेका पत्रकार टंक खड्काले जानकारी दिए। प्रत्येक एसएलसी ब्याचको टोली बनाएर सहयोग संकलनमा लागेका छौं, खड्काले भने, हामी बढीभन्दा बढी रकम संकलन गरेर विद्यालयलाई परनिर्भर हुने अवस्था नआओस् भनेर लागिरहेका छौं।"
बोक्सी आरोपमा आमाको हत्या,"सिरहा : ८५ वर्षीया सुदामादेवी साह छिमेकीको घरमा गफिँदै थिइन्। कान्छो छोरो रामअवतारले बुहारी मनीषाको खुट्टाको घाउ झारफुक गर्न बोलाए। सुदामादेवीले आफूलाई बोक्सी आरोप लगाउने छोराको घरमा नजाने तर आफ्नो घरमा आए झारफुक गरिदिने अड्डी कसिन्। तिमीले बोक्सी लगाएको हो, त्यही भएर बुहारी बिरामी परेको छ, तिमीले छुटाउनुपर्छ भन्दै थिए रामअवतार, एक स्थानीयले भने, आफ्नो घरमा बुहारी ल्याउनु अनि झारफुक गर्छु भन्दै सुदामादेवीले जवाफ दिइन्। त्यससँगै रिसाएका रामअवतारले घाँटी थिचेर कुटपिट गर्दा ती वृद्धा गम्भीर घाइते भइन्। यो घटना यही कात्तिक ११ गते कर्जन्हा नगरपालिका ३ खैराहा टोलमा भएको थियो। स्थानीयले घाइतेलाई नजिकै अस्पताल पुयाए। थप उपचारका लागि जनकपुरस्थित जानकी मेडिकलमा लगे। तर, उपचार खर्च अभावका कारण घाइतेलाई फर्काएर जिल्ला अस्पताल सिरहामा ल्याइयो। उपचारकै क्रममा शनिबार सुदामादेवीको मृत्यु भएको छ। जेठो छोरो रामबहादुरले आइतबार आमाको दाहसंस्कार गरेका छन्। जिल्ला प्रहरी प्रवक्ता शालिग्राम शर्मा पौडेलले अभियुक्त रामअवतारलाई नियन्त्रणमा लिई अनुसन्धान गरिरहेको बताए। रामअवतारविरुद्ध कर्तव्य ज्यान र बोक्सीको आरोपसम्बन्धी मुद्दा चलाइएको डीएसपी पौडेलको भनाइ छ। विगतमा सुदामालाई कान्छो छोरोले मलमूत्र खुवाउने प्रयास गरेको, पटकपटक कुटपिट गरेको स्थानीयको भनाइ छ। बुवाको निधनपछि १५ वर्षदेखि आमा एक्लै बस्दै आएकी थिइन्, सुदामाकी छोरी रामतोला साहले भनिन्, दाइले जबर्जस्ती आरोप लगाएर आमाको हत्या गरेको छ। सुदामादेवीले वर्षौंदेखि गाउँमा झारफुकको काम गर्दै आएको उनले सुनाइन्। बोक्सी आरोप लगाएर वृद्ध आमालाई अलग पारेको उनको गुनासो छ। आमाले गाउँमा बनिबुतो गरी गुजारा चलाउँदै थिइन्। गाउँघरमा अहिले पनि अन्धविश्वास गएको छैन, स्थानीय प्रकाश कोइरालाले भने, बिरामी पयो भने धाँमीझाक्रीकहाँ पुग्ने गर्छन्। निको हुनेले धामी सही हो भन्छ। जसलाई निको हुँदैन उसले बोक्साबोक्सीको आरोप लगाउन सुरु गर्छ। बोक्सी आरोप लगाउनेहरूलाई सरकारले कडा कारबाही नगरेसम्म यस्ता कुप्रथा नहट्ने उनको भनाइ छ। जिल्ला प्रहरीका अनुसार वैशाखयता सिरहामा बोक्सी आरोप दुव्र्यवहार, कुटपिटका ८ वटा घटना भएका छन्। नवराजपुर गाउँपालिका५ कुर्सन्डीमा मूर्तिदेवी यादवलाई असोज ३ गते मध्यराति स्थानीयले बोक्सी आरोप लगाएर मलमूत्र खुवाएका थिए। कुटपिट गरेका थिए। दुई हप्ताको उपचारपछि उनी घर फर्केकी छन्। तर, केही बोल्दिनन्, टोलाइरहन्छिन्। आफन्तको सहायताले उनी खानेबस्ने गर्छन्। उनका आफन्तले ८ जनाविरुद्ध जाहेरी दर्ता गरेको जिल्ला प्रहरी कार्यालय सिरहाले जनाएको छ। त्यसमध्ये केहीलाई प्रहरीले पक्राउ गरेको छ। भूत मेलाको प्रभाव !सिरहा र धनुषाको सिमानामा पर्ने कमला नदीमा माघ १ गते स्नान गर्नेको भीड लाग्छ। उनीहरू धामीझाँक्रीसहित आउँछन, धामीको सहयोगमा सिद्धि प्राप्त गरिरहको बताउँछन्। स्नान गरेपछि पूर्ण हुने विश्वास छ। त्यसकै प्रभावका कारण गाउँगाउँमा आफूलाई धामी दाबी गरिरहेको सामाजिक अगुवा राजकुमार राउतको ठम्याइ छ। कमला स्नानलाई भूत मेला पनि भन्ने गरिएको छ। त्यहाँ स्नान गरेर घर फर्केकाहरू आफ्नो घरपरिवारमा कसैलाई केही भयो कि झारफुक सुरु गर्छन्, उनले भने, झारफुक गर्दा आफू धामी र अरू कसैलाई बोक्सी भएको आरोप लगाउँछन्। त्यही कुरामा परेर मानिस बोक्सी आरोप लागेका व्यक्तिलाई कुटपिट गर्न जान्छन्। धामी बन्ने अन्धविश्वास नरोकिएसम्म बोक्सी आरोपका घटनामा कमी नआउने उनको भनाइ छ। उनका अनुसार सरकारले अन्धविश्वास सिर्जना गर्ने मेला, स्नानलाई रोक्नुपर्छ। गाउँमा कसैसँग रिसइबी भयो कि बोक्सी आरोप लगाउने गरेको उनले सुनाए।"
रोकियो कर्णाली प्रदेशमा मन्त्री हेरफेर,"सुर्खेत : कर्णालीमा सत्तारुढ नेकपाभित्र विवाद चर्किंदै गएपछि मुख्यमन्त्री महेन्द्रबहादुर शाहीले आइतबार मन्त्रिपरिषद् पुनर्गठनको तयारी गरेका थिए। तर, पार्टी केन्द्रको निर्देशनपछि मन्त्रिमण्डल हेरफेर रोकिएको छ। नेकपाका कार्यकारी अध्यक्ष पुष्पकमल दाहालले तत्काल मन्त्री हेरफेर नगर्न निर्देशन दिएपछि मुख्यमन्त्री शाही पछाडि हटेका हुन्। असोज २५ गते नेकपाका १८ जना सांसदले मुख्यमन्त्रीविरुद्ध अविश्वासको प्रस्ताव दर्ता गरेपछि नेकपा कर्णालीको विवाद उत्कर्षमा पुगेको छ। यही क्रममा मुख्यमन्त्री शाहीले आफूविरुद्ध अविश्वास प्रस्ताव दर्ता गर्ने प्रधानमन्त्री तथा नेकपा अध्यक्ष केपी शर्मा ओली पक्षका मन्त्रीलाई राजीनामा दिन दबाब दिएका थिए। कर्णालीमा ओली पक्षका दुई जना मन्त्री छन्। उनीहरूलाई हटाएर अविश्वासको प्रस्ताव असफल गराउन साथ दिने वरिष्ठ नेता माधवकुमार नेपाल पक्षका सांसदलाई मन्त्री बनाउने तयारीमा मुख्यमन्त्री थिए। ओली पक्षका सामाजिक विकासमन्त्री दल रावल र उद्योग, पर्यटन, वन तथा वातावरणमन्त्री नन्दसिंह बुढालाई मुख्यमन्त्री शाहीले शनिबार बेलुका नै राजीनामा दिन आग्रह गरेका थिए। यही सूचना पाएपछि प्रधानमन्त्री ओलीले आइतबार आफू पक्षका मन्त्री रावल र बुढालाई राजीनामा नदिन निर्देशन दिए। प्रधानमन्त्रीले केन्द्रमा सहमतिको प्रयास भइरहेकाले हतारमा राजीनामा नदिन भनेपछि उनीहरूको राजीनामा रोकिएको हो। प्रधानमन्त्रीले आफू पक्षका मन्त्रीलाई राजीनामा नदिन भनेको र कार्यकारी अध्यक्ष दाहालले पनि मन्त्रिमण्डल पुनर्गठनमा हतारो नगर्न निर्देशन दिएपछि मुख्यमन्त्री पछि हटेका उनको सचिवालयले जनाएको छ। कर्णालीमा ओली पक्षका मन्त्री हटाउँदा प्रदेश सरकार थप अस्थिर बन्ने र संघीय सरकारमै असर पर्ने संकेत पाएपछि मुख्यमन्त्री पछाडि हटेको स्रोतको दाबी छ। मुख्यमन्त्रीको सचिवालयका एक सदस्यले भने, मुख्यमन्त्री स्थायी सरकारको पक्षमा हुनुहुन्छ, पार्टीको एउटा पक्षलाई बाहिर राख्दा सरकार थप अस्थिर बन्न सक्छ। पार्टी केन्द्रको निर्देशन र थप छलफलका लागि पनि आइतबारका लागि तय भएको मन्त्रिमण्डल हेरफेर रोकिएको हो। अब सहमतिबाटै अगाडि बढ्ने मुडमा मुख्यमन्त्री हुनुहुन्छ। माधव नेपाल पक्षका सांसद अम्मरबहादुर थापाले पनि केन्द्रको निर्देशनपछि मन्त्रिमण्डल पुनर्गठन हुन नसकेको बताए। उनले भने, आइतबार नै मन्त्री हेरफेर गर्ने तयारी थियो, तर केन्द्रको निर्देशनपछि रोकियो। विवाद चर्किएसँगै कर्णालीमा नेकपाभित्र नयाँ समीकरण बनेको हो। कार्यकारी अध्यक्ष पुष्पकमल दाहाल र वरिष्ठ नेता माधवकुमार नेपाल पक्षका सांसद एक ठाउँमा उभिएपछि मुख्यमन्त्रीविरुद्धको अविश्वास प्रस्ताव असफल भएको थियो। नेपाल पक्षका तीन मन्त्री थप्ने र सचेतक दिने सहमतिमा मुख्यमन्त्री शाहीले आफूविरुद्धको अविश्वास प्रस्ताव असफल गराएका थिए। अविश्वास प्रस्तावको पक्षमा हस्ताक्षर गरेका नेपाल पक्षका सात जना सांसद पछाडि हटेपछि मुख्यमन्त्रीको पक्षमा बहुमत जुटेको हो। सोही सहमति तत्काल कार्यान्वयन गर्न नेपाल पक्षले दबाब दिइरहेको छ। तर, मुख्यमन्त्री शाही भने पार्टीका सबै पक्षलाई समेटेर सरकारलाई बलियो र दिगो बनाउने पक्षमा रहेकाले मन्त्रिमण्डल हेरफेरमा केही समय लाग्न सक्ने सचिवालयको दाबी छ। नेपाल पक्षका सांसद चन्द्रबहादुर शाही, करवीर शाही र अम्मरबहादुर थापा नयाँ मन्त्री बन्ने सूचीमा छन्। सांसद थापाले अब आफूहरू मुख्यमन्त्रीबाहेक सबै मन्त्री हेरफेर गर्नुपर्ने पक्षमा रहेको बताए। नेपाल पक्षको साथ पाएर अविश्वास प्रस्ताव असफल भए पनि मन्त्रालय भागबण्डामा कुरा नमिलेको स्रोतको भनाइ छ। स्रोतका अनुसार भौतिक विकास मन्त्रालय पूर्वमाओवादीले नै राख्ने दाउमा मुख्यमन्त्री छन् भने नेपाल पक्षले कुनै पनि हालतमा उक्त मन्त्रालय चाहिने अडान लिएको छ। यही कारणले पनि नयाँ विवाद उत्पन्न भएको स्रोतको दाबी छ। सामाजिक विकासमन्त्री दल रावलले भने, मुख्यमन्त्रीले हामीलाई बाटो खुला गर्न आग्रह गर्नुभएको थियो तर हामीले के कारणले राजीनामा दिने ? कसैको पक्षमा लाग्दैमा वा गुटमा सामेल हुँदैमा किन राजीनामा दिने ? बालुवाटारबाट पनि राजीनामा नदिनू भन्ने निर्देशन आयो। केन्द्रबाट राजीनामाका लागि हतार नगर्न भनेकाले पनि अब सहमतिबाटै पार्टी अगाडि बढ्ने उनको विश्वास छ।"
नेकपा एकता धरमर,"काठमाडौं : सामाजिक सञ्जालमा कमै राजनीतिक विषय उठाउने नेकपा महासचिव विष्णु पौडेलले आइतबार फेसबुक स्टाटस लेखे, यतिबेला पार्टी एकता गम्भीर संकटको मोडमा आइपुगेको छ। पार्टी एकतापछिका उपल्ला कचपचमा मध्यस्थता गराउन अग्रसर हुँदै आएका महासचिव पौडेलले सँगसँगै यो पनि लेखेका छन्, नेतृत्व तहमा उत्पन्न अन्तरविरोधले पार्टी एकताको औचित्य खण्डित हुन सक्तैन। दुई अध्यक्षबीच भइरहने झगडाका कारण के नेकपा फुटको संघारमा पुगेकै हो त ? त्यो परिस्थितिलाई महासचिवको फेसबुक स्टाटसले मात्र होइन, प्रधानमन्त्रीको भनाइले पनि संकेत गरेको छ। बैठकको माग राख्दै शनिबार भेट्न पुगेका अध्यक्ष पुष्पकमल दाहाललाई अध्यक्ष एवं प्रधामन्त्री केपी शर्मा ओलीले भनिदिएछन्, यही अवस्थामा रहनुभन्दा सल्लाहमै अलगअलग पार्टी चलाएर जाऔं। सल्लाहले नै फुटाऔं। दाहालले आफ्नो निवासमा समर्थक नेताहरूलाई बोलाएर आइतबार यसबारे जानकारी दिएको नेकपा प्रवक्ता नारायणकाजी श्रेष्ठले बताए। दुई अध्यक्षको शक्ति संघर्षले नेकपालाई एकताको साढे दुई वर्षमै विभाजनको डिलमा पुर्याएको हो। यसलाई उक्साउन र एकता बचाउन दुवै खाले रणनीतिमा पार्टीभित्र विभिन्न समीकरण बन्न थालेका छन्। यही क्रममा दुवै अध्यक्षले निकट नेताहरूसँग तीव्र छलफल चलाएका छन्। प्रधानमन्त्री ओलीले आइतबार बिहान आफूनिकट नेता ईश्वर पोखरेल, पौडेल, शंकर पोखरेल, सुवास नेम्बाङ र सचिवालयका सल्लाहकारहरूसँग संवाद गरे। शनिबार मात्रै गण्डकी प्रदेश फर्केका मुख्यमन्त्री पृथ्वीसुब्वा गुरुङलाई ओलीले काठमाडौं फर्किन निर्देशन दिएका छन्। उता, दाहालले बहुमत सचिवालयका सदस्यहरूको भेला आइतबारै खुमलटारमा गरे। छलफलमा गृहमन्त्री रामबहादुर थापासहित ६ जना सहभागी थिए। त्यही क्रममा दाहालले प्रधानमन्त्रीको अभिव्यक्तिबारे अवगत गराएका हुन्। सधैं किचलो र झैझगडा गरेर एकै पार्टीमा बस्नुभन्दा अलग्गिनु उचित हुने प्रधानमन्त्रीको भनाइ थियो। पार्टी नेताहरूले बैठक राख्न माग गरिरहनुभएको छ। प्रचण्ड कमरेडले प्रधामन्त्रीसँग समसामयिक विवादास्पद विषयमा कुरा प्रस्ट पार्न सचिवालय बैठक बोलाऔं भन्नुभएछ, खुमलटारमा दाहालले गरेको ब्रिफिङ उद्धृत गर्दै प्रवक्ता श्रेष्ठले अन्नपूर्णसँग भने, तर, प्रधानमन्त्रीले बैठक राख्दिनँ भन्नुभएछ। केन्द्रीय कमिटी, स्थायी समिति वा सचिवालय जुनसुकै बैठक राखेर कुनै निर्णय गरे पनि म मान्दिनँ भन्नुभएछ। बरु तपाईंहरूले बैठक बसेर निर्णय गर्नुभयो भने त्यसविरुद्ध एक्सनमा जान्छु भन्नुभएछ। अब यही तरिकाबाट पार्टी कसरी अगाडि जान सक्छ ? यही अवस्थामा रहनुभन्दा सल्लाहमै अलगअलग पार्टी चलाएर जाऔं। सल्लाहले नै फुटाऔं भन्नुभएछ। दाहालको ब्रिफिङमा वरिष्ठ नेताद्वय झलनाथ खनाल, माधवकुमार नेपाल, उपाध्यक्ष वामदेव गौतम, प्रवक्ता श्रेष्ठ र गृहमन्त्री थापा सहभागी थिए। प्रधानमन्त्री अब सँगै जान सकिँदैन मात्रै भन्नुहुन्छ, अब भन्नुस् के गर्ने ?, दाहालले सचिवालयका सदस्यहरूलाई सोधेका थिए। प्रत्युत्तरमा बाँकी नेताले एकता कुनै हालतमा भंग हुन दिन नहुने सुझाव दिएका थिए। उक्त भेलाले पार्टी बैठक बोलाउन ओलीमाथि दबाब बढाउने निष्कर्ष निकालेको छ। त्यसका लागि आवश्यक परे सामूहिक रूपमै प्रधानमन्त्रीसँग भेट्ने र कुरा राख्ने तय भएको छ। पार्टी एकतालाई तोड्नु कुनै पनि कोणबाट सही कदम हुन सक्दैन। एकताको रक्षा गर्न आवश्यक छ। त्यसका लागि पार्टीको निर्णय सबैले मान्नुपर्छ। अहिले पनि स्थायी कमिटीका निर्णय कार्यान्वयनको समीक्षा गर्न बैठक राख्नु र ती निर्णय लागू गर्नपर्छ। पार्टी र सरकारलाई विचार, नीति, विधि र पद्धतिमा चलाउनुका साथै महाधिवेशनको तयारीमा जानुपर्छ। अरू विकल्प छैन भन्ने राम्रो निष्कर्ष सचिवालयका ६ नेताको छलफलको छ, प्रवक्ता श्रेष्ठले भने। अर्का एक स्थायी समिति सदस्यले भने दुई अध्यक्षको छलफल सकारात्मक हुनेभन्दा आआफ्नो पोजिसन देखाउने अर्थमा मात्र देखिएपछि पार्टी विभाजनको प्रसंग छलफलमा आएको बताए। यस्तो चेतावनी वैशाखमा पनि आएको थियो, फेरि आएको छ, ती नेताले अन्नपूर्णसँग भने। प्रधानमन्त्री ओलीले सरकार सञ्चालनमा कार्यकारी अध्यक्ष दाहालले कहिल्यै सहयोग नगरेको, सुरुदेखि नै सरकारलाई अप्ठ्यारोमा पार्ने गरी काम गरेको भन्दै असन्तुष्टि जनाएका थिए। तपाईंलाई पार्टी र मलाई सरकार चलाउन दिने गरी निर्णय भएको हो। तर, सरकारका काममा स्वतन्त्र ढंगले मलाई कहिल्यै काम गर्न दिनुभएन। कहिले के भएन, कहिले के चाहियो भन्ने मात्र तपाईंको देखियो। यसले किचलो मात्रै जन्मायो। यही कचिंगल मात्र गरिरहने हो भने किन एकै ठाउँमा बस्ने ? आआफ्नो बाटो लागौं, सल्लाहमै लागौं भनेर प्रधानमन्त्रीले भन्न खोज्नुभएको हो। तर, यो पार्टी नै अलग गरौं भन्ने अर्थमा होइन, ओलीनिकट एक नेताले भने। दुई अध्यक्षबीच किचलो झन् बढेपछि महासचिव पौडेलले फेसबुकमा एकता बचावटको आह्वान गरेका हुन्। उनले अन्तरविरोधलाई संवादको कार्यसूची बनाउन, सहमतिसाथ समाधान खोज्न र एकता रक्षा एवं विकासका लागि सकारात्मक योगदान गर्न समस्त नेता, कार्यकर्ता तथा सदस्यलाई आग्रह गरेका छन्। राजनीतिक स्थायित्व सुनिश्चित गर्ने, संविधान प्रभावकारी कार्यान्वयन गर्ने र समृद्ध नेपाल सुखी नेपालीको राष्ट्रिय आकांक्षा पूरा गर्दै समाजवादतर्फ अघि बढ्ने उद्देश्यसाथ नेकपा (एमाले) र नेकपा (माओवादी केन्द्र)बीच एकता भई नेपाल कम्युनिष्ट पार्टी (नेकपा) गठन भएको थियो। पार्टी एकता सम्पन्न भएसँगै हामीसामु दुई वर्षभित्र महाधिवेशन आयोजना गर्ने र सुदृढ एकतासाथ अघि बढ्ने जिम्मेवारी उपस्थित थियो, महासचिव पौडेलले भनेका छन्, तर, आजसम्म आइपुग्दा पनि एकताको बाँकी काम पूरा हुन नसकेको मात्र होइन, पार्टीको एकीकृत तथा अविभाज्य अस्तित्वमाथि समेत बारम्बार प्रश्न उठेको छ। पार्टीमा संकट देखा पर्दै गएपछि दाहालसँग संवादका लागि महासचिव पौडेल आइतबार साँझ पनि खुमलटार पुगेका थिए। उनले ऊर्जामन्त्री वर्षमान पुनलाई राखेर दाहालसँग छलफल गरेका थिए। आपसी अविश्वास हटाउन र समझदारीमै अगाडि बढ्न उनले दाहालसँग आग्रह गरेका थिए। यसरी रोकियो कर्णालीको मन्त्रिमण्डल पुनर्गठनकेन्द्रमा पार्टी नेताबीच बढेको अन्तरविरोधका कारण कर्णाली प्रदेशमा ओली पक्षका मन्त्रीलाई हटाएर दाहाल र वरिष्ठ नेता माधवकुमार नेपाल पक्षले मन्त्रिमण्डल पुनर्गठनको प्रयास गरेको थियो। त्यसका लागि मुख्यमन्त्री महेन्द्रबहादुर शाहीले शनिबारदेखि नै तयारी थालेका थिए। उनले कात्तिक १२ मा काठमाडौंमा दाहाल र नेपालसँग छलफल गरेका थिए। उनले आइतबार मन्त्रिमण्डल पुनर्गठन गर्न खोजेका थिए। तर, प्रधानमन्त्री ओलीले कर्णालीमा आफूपक्षीय मन्त्रीलाई हटाएर मन्त्रिमण्डल पुनर्गठन गरे आफूले पनि कडा कदम चाल्ने चेतावनी दिएका थिए। आइतबार दाहाललाई टेलिफोन नै गरेर ओलीले यस्तो चेतावनी दिएको स्रोतले बताएको छ। दाहाललाई महासचिव विष्णु पौडेल र संसदीय दलका उपनेता सुवास नेम्बाङले पनि पालैपालो टेलिफोन गरेर कर्णालीको मन्त्रिमण्डल पुनर्गठन रोक्न आग्रह गरेका थिए। महासचिव कमरेड र मैले अध्यक्ष प्रचण्डलाई टेलिफोन गरेर कर्णालीको मन्त्रिमण्डल पुनर्गठन रोक्न आग्रह गर्यौं। यसले विवाद झन् बढाउँछ। समझदारीबाटै काम गरौं भन्ने आग्रह गरेका थियौं, नेम्बाङले भने। अन्तत: दाहालले केही दिनलाई पुनर्गठन रोक्न मुख्यमन्त्रीलाई निर्देश गरेको स्रोतले बताएको छ। कर्णालीमा ठीक छ तपाईंहरू आफ्नो कदम चाल्नुहोस्, त्यसपछि म तपाईंहरूले नसोचेको कदम चालिदिन्छु भनेर फोनबाट प्रधानमन्त्रीले भनेपछि प्रचण्डले तत्काललाई रोक्न निर्देशन दिनुभएको हो, स्रोतले भन्यो। थापासँग प्रधानमन्त्रीको छुट्टै भेटदाहाल निवास खुमलटारमा सचिवालय सदस्यको छलफलमा सहभागी गृहमन्त्री थापासँग भने प्रधानमन्त्री ओलीले अलग्गै छलफल गरेका छन्। खुमलटार पुगेर थापाले पार्टी बैठकबाटै समस्याको समाधान खोज्नुपर्ने र त्यसका लागि सबै पक्ष तयार हुनुपर्ने धारणा व्यक्त गरेको स्रोतले बताएको छ। स्थायी समितिको निर्णय लागू गरौं। प्रधानमन्त्रीले बिगार्नुभएकै हो। तर, मन्त्रिमण्डल विस्तार ३ जनाको मात्रै अहिले भएको छ। नयाँ ढंगबाट पुनर्गठन गर्नुपर्छ। नियुक्तिमा राजदूत तीन जनाको मात्र भएको छ अरू बाँकी नै छ। संवैधानिक निकायको नियुक्ति बाँकी छ। त्यसकारण यताबाट पनि ठोस प्रस्ताव लैजानुपर्यो। स्थायी समितिले पनि ठोस प्रस्ताव सचिवालयमा दुई अध्यक्षले लाने भन्ने हो, थापाले खुमलटार बैठकमा भनेका थिए। खुमलटार छलफलपछि थापालाई प्रधानमन्त्री ओलीले भेट्न बालुवाटार बोलाएका थिए। उनले प्रधानमन्त्री ओलीसँग पनि एक्लै भेटवार्ता गरेका थिए। के गर्न खोजिएको हो भनेर सोधेको हुँ : प्रधानमन्त्रीप्रधानमन्त्री केपी शर्मा ओलीले पार्टी विभाजनको अवस्था नआएको र आफूले त्यस आशयको कुरा नगरेको प्रतिक्रिया दिएका छन्। ललितपुरको एक कार्यक्रमपछि आइतबार पत्रकारको जिज्ञासामा प्रधानमन्त्री ओलीले आफूले अर्का अध्यक्ष पुष्पकमल दाहाललाई निरन्तरका बैठकबारे जिज्ञासासम्म राखेको बताए। उहाँहरूका एक खालका मिटिङ लगातार चलिरहेका हुनाले यो के गर्न खोजिएको हो, के भइरहेको छ भनेर मैले सोधेको थिएँ, प्रधानमन्त्रीले भने, उहाँले छलफल भएको थियो, त्यस्तो केही होइन भन्नुभयो।"
गरिब छुट्ट्याउनै गाह्रो,"काठमाडौं : कोरोना संक्रमितहरू निको भएर फर्किंदा शुक्रराज ट्रपिकल तथा सरुवा रोग अस्पतालका निर्देशक डा सागरकुमार राजभण्डारी खुसी हुन्छन् नै ! तर, ती बिरामीलाई निको पार्न लागेको खर्च कसरी व्यवस्थापन गर्ने भनेर तनाव पनि भइहाल्छ। सरकारले खर्च गर्न सक्नेलाई सशुल्क र नसक्नेलाई निःशुल्क उपचार गर्ने भने पनि विपन्न नागरिकको अभिलेख नहुँदा समस्या देखिएको छ। त्यसमाथि जो विपन्न छन् उनीहरूसँग आफू गरिब भएको प्रमाणपत्र छैन। संक्रमितले स्वयं विपन्न भएको दाबी गर्दै निःशुल्क उपचार गर्ने क्रम बढेको निर्देशक डा राजभण्डारी बताउँछन्। पहिलेपहिले पो शुक्रराज अस्पताल गरिबको अस्पताल थियो। अहिले त धनी पनि उपचार गर्न आउँछन्, डा राजभण्डारी भन्छन्, तिर्न सक्नेबाट शुल्क उठाउन सरकारले भनेकै छ। बिरामीहरू गरिब हौं भनेर नतिरी हिँड्छन्। यतिसम्म कि निजी अस्पतालबाट रेफर भएर आएका बिरामीले पनि शुल्क तिर्न आनाकानी गरिरहेको चिकित्सक बताउँछन्। धनीगरिब कसरी छुट्ट्याउने ? निधारमा लेखेको हुँदैन, त्रिवि शिक्षण अस्पताल महाराजगन्जका एक चिकित्सक भन्छन्, निजीमा शुल्क तिरेका व्यक्ति रेफर भएर आएपछि गरिब भन्दै तिर्दैनन्। त्रिवि चिकित्साशास्त्र अध्ययन संस्थान (आईओएम)का पूर्वडिन प्राडा जगदीशप्रसाद अग्रवाल सरकारले अस्पताल र निम्नवर्गीय नागरिकलाई राहत पुग्ने नीति बनाउनुपर्ने बताउँछन्। रोजगारी गुमाएपछि मध्यम वर्गीय पनि गरिबको श्रेणीमा झरेका छन्, डा अग्रवाल भन्छन्, मध्यम वर्गीयलाई निःशुल्क उपचारमा समेटेर परिपत्र गर्नुपर्छ। गृहकार्य नगरी गरिएका निर्णयले अस्पताल अन्योलमा परेको र जनताले दुःख पाएको उनको भनाइ छ। स्वास्थ्य तथा जनसंख्या मन्त्रालयको स्वास्थ्य आपतकालीन तथा कार्य सञ्चालन केन्द्रले विपन्न वर्ग दाबी गर्न विपन्न परिचयपत्र र विपन्न नागरिकलाई उपचारसम्बन्धी निर्देशिकाअनुसार सिफारिस भएको वा स्वयं घोषणामध्येको एक, अशक्तताको प्रमाणपत्र वा स्वयं घोषणा, असहायको सिफारिस वा स्वयं घोषणा, असहाय एकल महिलाको प्रमाणपत्र वा स्वयं घोषणा गर्नुपर्ने जनाएको थियो। धरौटी नलिन निर्देशन स्वास्थ्य तथा जनसंख्या मन्त्रालयले कोरोना संक्रमितको उपचारका लागि धरौटी रकम नलिन निर्देशन दिएको छ। मन्त्रालयका प्रवक्ता डा जागेश्वर गौतमले सबै सरकारी अस्पताललाई धरौटी नलिई कोभिड१९ का बिरामीको उपचार गर्न निर्देशन दिइएको जानकारी दिए। उनका अनुसार धरौटी रकम बुझाउनुपर्ने सूचना निकालेका शुक्रराज ट्रपिकल तथा सरुवा रोग अस्पताललगायतलाई स्पष्टीकरण सोधिएको छ। तिर्न सक्नेसँग शुल्क लिने र नसक्नेलाई निःशुल्क उपचार गर्ने पूर्ववत् निर्णय यथावत् छ, उनले भने। शुक्रराज ट्रपिकलले पछिल्लो पटक आईसीयूसहित भेन्टिलेटरमा राख्नुपर्ने बिरामीका लागि दैनिक १५ हजार उपचार खर्च तोकेको छ । त्यसका लागि ५० हजार धरौटी जम्मा गर्नपर्ने अस्पतालको सूचनामा उल्लेख छ। आईसीयूबाहेक भेन्टिलेटरमा रहेका बिरामीको दैनिक खर्च ७ हजार ५ सय लाग्ने जनाइएको छ। धरौटी रकम ३० हजार उल्लेख छ। क्याबिन आइसोलेसनमा बस्नेले दैनिक सात हजार पाँच सय खर्च र ३० हजार धरौटी जम्मा गर्नुपर्ने निर्णय अस्पतालले गरेको थियो। त्यस्तै, ग्यास्ट्रो आइसोलेसनमा बस्नेले दैनिक ३ हजार ५ र २० हजार धरौटी गर्नपर्ने निर्णय गरेको थियो। अस्पतालका प्रमुख वरिष्ठ कन्सल्टेन्ट र निर्देशकको लिखित निर्णयमा बिरामीको आर्थिक अवस्था, औचित्यता र आवश्यकताका आधारमा उपचार खर्चमा १० प्रतिशतदेखि शतप्रतिशतसम्म छुट दिन सकिने पनि अस्पतालले जनाएको थियो। ७० वर्ष कटेका जेष्ठ नागरिक, अति अपांगता भएका, अशक्तता र एकल महिलाको प्रमाणपत्र भएमा भने उपचार शुल्कमा १० प्रतिशतदेखि शतप्रतिशत छुट हुने उल्लेख छ। यसअघि मीनभवनस्थित निजामती कर्मचारी अस्पताललगायतले पनि सम्पूर्ण खर्च बिरामीले बेहोर्नुपर्ने सूचना जारी गरेका थिए। शुक्रराज ट्रपिकलका निर्देशक डा राजभण्डारी धरौटी नलिन स्वास्थ्य मन्त्रालयले निर्देशन दिए पनि न्यायसंगत किसिमले शुल्क लिएरै छाड्ने बताउँछन्। कोरोना संक्रमण बढिरहेकाले सबैलाई निःशुल्क उपचार गर्न नसकिने उनको भनाइ छ। धरौटी रकम लिएकामा जनदबाब परेको छ। केही दिनमै पुनर्मूल्यांकन गरी न्यासंगत किसिमले शुल्क तोकेर सूचना जारी गर्छौं, उनी भन्छन्, साप पनि नमरोस्, लट्ठी पनि नभाँचियोस् भन्ने नीति अँगाल्नुपर्छ। उनका अनुसार सरकारी अस्पतालमा विकास समितिअन्तर्गत नियुक्त स्वास्थ्यकर्मी र कर्मचारीलाई तलबभत्ता दिन सकस भइरहेको छ।"
हिमाल आरोहणमा आकर्षण,"काठमाडौं : कोरोना भाइरस महामारीबीच पनि शरद ऋतुमा हिमाल आरोहणमा विदेशी पर्यटकको आकर्षण बढेको छ। कोरोनाबाट जोगिन सकारले गत चैत ११ देखि बन्द गरेको हिमाल आरोहणको अनुमति कात्तिक १ देखि खुला गरिएको छ। हिमाल आरोहण र पर्वतारोहणको दोस्रो मौसमका रूपमा रहेको शरद ऋतुका लागि आइतबारसम्म ९९ जनालाई हिमाल आरोहण अनुमति दिइएको छ। ३८ जना विदेशी पर्यटकलाई ६ हजार मिटर माथिका हिमाल आरोहण अनुमति दिइएको पर्यटन विभाग, पर्वतारोहण शाखाकी निर्देशक मीरा आचार्यले जानकारी दिइन्। यस्तै ६१ जना पर्यटकलाई ६ हजार मिटरसम्मका हिमाल आरोहण अनुमति दिइएको नेपाल पर्वतारोहण संघका प्रमुख कार्यकारी अधिकृत कुलप्रसाद राईले बताए। कुल ९९ जना पर्वतारोहीबाट करिब २४ लाख रुपैयाँ राजस्व संकलन हुनेछ। नेपालको पर्वतारोहण र हिमाल आरोहण गर्न ५,५५० मिटर अग्लो छुकुङदेखि लिएर ८,८४८ मिटर अग्लो सगरमाथालगायत चुचुराको आरोहण अनुमति दिइएको छ। शरद याम मुख्य गरी ससाना ट्रेकिङ पिकका लागि लोकप्रिय छ। तीमध्ये सरकारले ३३ वटा साना हिमाललाई ट्रेकिङ पिकका रूपमा मान्यता दिएर नेपाल पर्वतारोहण संघलाई हिमाल चढ्न चाहने आरोहीलाई अनुमति दिने, शुल्क उठाउनेलगायत जिम्मेवारी दिइएको छ। हिमाल आरोहण अनुमति पाएका विदेशी पर्यटकले अध्यागमन विभागबाट अनअराइभल भिसा उपलब्ध गराउने सरकारको प्रावधान छ। कोरोनाका कारण विदेशी पर्यटकका लागि भिसा खुला गरिएको छैन। त्यसैले हिमाल आरोहण अनुमति पाउने पर्यटकले सम्बन्धित निकायको सिफारिसपछि अध्यागमन विभागले अनअराइभल भिसा उपलब्ध गराउने व्यवस्था गरिएको छ। हिमाल आरोहणका लागि सार्वजनिक गरिएको स्वास्थ्य सुरक्षा मापदण्डअनुसार यो व्यवस्था हाललाई लागू भइरहेको पर्यटन विभागका अधिकारी बताउँछन्। विभागको पछिल्लो तथ्यांकअनुसार बरुणका लागि ६, मनास्लुका लागि १८, ग्याल्जेनका लागि ३, आमादब्लमका लागि ६ जना र हिमलुंगका लागि ७ जनालाई आरोहण अनुमति दिइएको निर्देशक आचार्यले अन्नपूर्ण पोस्ट्लाई जानकारी दिइन्। अघिल्ला वर्षको तुलनामा यो संख्यालाई दाँज्न नसकिने भन्दै आचार्यले तर कोरानाका बीचमा नेपालको पर्वतारोहणमा देखिएको विदेशीको चासोलाई उपलब्धिका रूपमा हेरिएको बताइन्। यसले आगामी २०२१ को वसन्त ऋतुमा सहयोग गर्ने बताइन्। मुलुकको पर्यटनमा पर्वतारोहण राजस्व संकलनमा पनि महत्वपूर्ण मानिन्छ। हिमाल आरोहणको दस्तुरबापत एउटा सिजनमा करोडौं रुपैयाँ विदेशी पैसा भित्रिने गर्छ। २०२० को वसन्त याममा पर्वतारोहणबाट झन्डै आधा अर्ब रुपैयाँ संकलन भएको थियो। विश्वमा कोरोना संक्रमण फैलिइरहेको र नेपाल त्यो बेलासम्म सुरक्षित रहेकाले पनि राजस्व संकलनमा खासै असर गरेको थिएन। तर, शरद ऋतुमा भने कोरोना अझै विश्व महामारीका रूपमै रहेकाले राजस्व संकलमा असर पुग्नेछ। नयाँ सुरक्षा मापदण्डपर्यटन मन्त्रालयले पर्वतारोहण र पदयात्रामा नेपाल आउने पर्यटकले पालना गर्नुपर्ने सर्तसम्बन्धी मापदण्ड २०७७ स्वीकृत गरेको छ। मापदण्डअनुसार पर्वतारोहणका लागि विदेशबाट आउने पर्यटकले नेपाल आउनुपूर्व नै नेपालको भिसा प्राप्त गर्नुपर्नेछ। सम्बन्धित देशमा नेपालको भिसा उपलब्ध नहुने अवस्था, समूहमा पर्वतारोहण र पदयात्राका लागि नेपाल आउन चाहने पर्यटक दलले नेपालस्थित ट्राभल वा ट्रेकिङ एजेन्सीको समन्वयमा पूर्वसहमति लिई नेपाल आउन सक्नेछ। उनीहरूका लागि अध्यागमन विभागले अनअराइभल भिसा दिनेछ।"
कामै नगरी भुक्तानी,"महोत्तरी : संसदीय विकास कोषको रकममा व्यापक अनियमितता भएको पाइएको छ। पोखरी सौन्दर्यीकरणका नाममा छुट्याइएको ५० लाख रकममा अनियमितता भएको हो। महोत्तरीको एकडारा गाउँपालिका५ बेहडा गाउँको साहुजी पोखरी निर्माण तथा जीर्णोद्धारका लागि विनियोजन भएको रकम कामै नगरी ५० लाख रुपैयाँ भुक्तानी भएको पाइएको छ। गत आर्थिक वर्ष २०७५०७६ मा पोखरी सौन्दर्यीकरण तथा जीर्णोद्धारका लागि गाउँपालिकाले १० लाख ५० हजार रुपैयाँमा डीपीआर तयार गरेको थियो। पोखरी निर्माण तथा जीर्णोद्धारका लागि एकडारा गाउँपालिकाले गत असारको भारी वर्षाका बेला राज इन्टरप्राइजेज जलेश्वरलाई २० दिनमा काम सक्ने गरी ठेक्का कबोल गरेको थियो। पोखरी निर्माणका लागि गाउँपालिकाले सो इन्टरप्राइजेजसँग मूल्य अभिवृद्धि करबाहेक ४० लाख ८७ हजार ८ सय ९३ रुपैयाँमा २०७७ असार ८ गते सम्झौता गरेको थियो। सम्झौताअनुसार असार २८ भित्र कामसक्नुपर्ने थियो। ठेकेदारले कामै नगरी ३७ लाख ८ हजार ५ सय ८६ रुपैयाँ भुक्तानी लिइसकेको कोष तथा लेखा नियन्त्रण कार्यालयले जनाएको छ। मध्य वर्षाका बेला गाउँपालिकाले पोखरी सौन्दर्यीकरणका लागि ठेकेदारसँग सम्झौता गर्नु शंकास्पद भएको सरोकारवाला बताउँछन्। स्थानीय रामस्नेही मण्डलले भने, ४० लाखको काम सकाउन २० दिनको समय आफैंमा नीतिगत भ्रष्टाचार हो। एउटा सामान्य मानिसले समेत आकलन गर्ने कुरा हो। एकडारा गाउँपालिकाका प्रमुख प्रशासकीय अधिकृत प्रमोद ठाकुरसँग यसबारे जिज्ञासा राख्दा उनले जवाफ दिन मानेनन्। एकडारा गाउँपालिका५ का वडाध्यक्ष शेराजुल अन्सारीले आफूलाई पोखरी ठेक्का सम्बन्धमा केही जानकारी नरहेको प्रतिक्रिया दिए। गाउँपालिका अध्यक्ष रामछबिला साहले समेत जवाफ दिन पन्छिँदै पोखरी मर्मतसम्भारको काम गाउँपालिकाको योजना नभएको बताए। सबै काम माथिबाटै हुने गरेको बताउँदै उनले भने, गाउँपालिकाको योजनामा म सबै बताइदिन्छु तर संसदीय विकास कोषको रकम सबै माथिबाटै आउँछ, हामीलाई केही थाहा हुँदैन। उनले दोहोयाउँदै भने, तपाई आउनुस्, काम भए नभएको हेर्न सँगै जाऊँला, योभन्दा बढी मलाई थाहा छैन।"
बुटवलमा पूर्वराजाको पक्षमा जनप्रदर्शन,"बुटवल : पूर्वराजा ज्ञानेन्द्र शाहको पक्षमा बुटवलमा ठूलो जनप्रदर्शन र र्याली निकालिएको छ । मुलुकमा राजनीतिक खिचातानी बढिरहेका बेला बीर गोर्खाली अभियानको आयोजनामा मोटरसाइकल र्याली निकालिएको हो । रुपन्देहीको मणिग्रामबाट निकालिएको र्यालीमा सयौं मोटरसाइकल सहभागी भएका थिए । पूर्वराजा ज्ञानेन्द्र र रानी कोमलको तस्बिर छापिएका टिसर्ट लगाएका युवाहरु राष्ट्रिय झण्डा बोकेर र्यालीमा सहभागी थिए । देश र श्रीपेचको रक्षाका लागि र्याली निकालिएको आयोजक बीर गोर्खाली अभियानले जनाएको छ । मणिग्रामबाट निस्किएको र्याली बुटवलको गोलपार्क परिक्रमा गरी ट्राफिकचोकमा आइ कोणसभामा परिणत भएको थियो । कोणसभामा कार्यक्रम संयोजक बसन्त विक्रम पाण्डेले राष्ट्रिय एकता र राष्ट्र बचाउन सडकमा निस्किएको बताए । यस क्रममा हिन्दु राष्ट्रको पुर्नस्थापना समेत माग गरिएको थियो । र उक्त अभियान देशव्यापी चलाइने बताइएको छ । कोणसभामा अभियानका रुपन्देही संयोजक प्रविन थापा, डिल्लीराज खनाल लगायतले बोल्दै राजसंस्था र हिन्दु राष्ट्रका लागि अभियानमा सहभागी हुन सबैलाई अपिल समेत गरे । मुलुकको निकासका लागि पुन राजसंस्थाको विकल्प नभएको उनीहरुको जिकिर छ ।"
नेकपा झगडा सामाजिक संजालमा छताछुल्ल,"काठमाडौं : सत्तारुढ दल नेकपाभित्रको आन्तरिक कलह सामाजिक संजालमा छताछुल्ल भएको छ। वरिष्ठ नेताहरूले नै फेसबुक र ट्वीटरमा स्टाटस पोस्ट गर्दै आन्तरिक झगडालाई थप चर्काएका छन्। स्थायी समिति बस्न नसकिरहेको अवस्थामा नेताहरूले सामाजिक संजालमा सक्रिय हुँदै एउटा पक्षले अर्को पक्षलाई प्रहार गर्ने र वचाउ गर्ने काम गरेका छन्। उपप्रधानमन्त्री एवम् नेकपाका नेता ईश्वर पोख्रेलले सोमबार ट्वीट गर्दै पार्टी विभाजनको दिशाामा उन्मुख भएको चिन्ता व्यक्त गरेका छन्। एकताका बेला गरिएको सहमति विपरित समिकरण बनाउँदा पार्टी विभाजनको दिशामा उन्मुख भएको उनको भनाइ छ। उनले व्यक्तिगत स्वार्थका कारण विवाद भएकाले पार्टी एकतालाई बचाउनका लागि क्रियाशील हुन सबैलाई आग्रह पनि गरेका छन्। उनले ट्वीटरमा लेखेका छन् एकताका वेला गरिएको सहमती विपरित पूर्व समूहभित्रको आवद्धताका आधारमा समिकरण बनाएर खेल खेल्नखोज्दा विभाजनको दुर्भाग्य निम्तिन लागेको हो।त्यस्तो दुर्भाग्य निम्त्याउनेहरूलाई सबैले बेलैमै चिनौं, खबरदारी गरौं ! व्यक्तिगत स्वार्थका कारण यसो गर्नेहरूको विरोध गर्दै पार्टी एकतालाई बचाऔं। त्यसैगरी एमाले नेता भीम रावलले विधि,प्रणाली र संस्थागत निर्णयको अवज्ञा गरी कसैले फुट र विखण्डनको बाटो समाते देश र जनताप्रति गद्दारी र नेकपाविरुद्धको अपराध हुने बताएका छन्। उनले ट्वीटरमा लेखेका छन्, 'पार्टी सञ्चालन र मतभेद व्यवस्थापनका मूल आधार हुन्।स्थायी कमिटीको बैठक तुरून्त बोलाइयोस् ।यी कुराको अवज्ञा गरी कसैले फुट र विखण्डनको बाटो समाते देश र जनताप्रति गद्दारी र नेकपा विरूद्धको अपराध हुनेछ।समझदारी,एकता र देशहित मनमा राखी समस्या समाधान गरौं।' नेकपा महासचिव एवम् अर्थमन्त्री विष्णु पौडेलले आइतबार फेसबुक स्टाटसमा पार्टी एकता गम्भीर संकटको मोडमा आइपुगेको बताएका थिए। उनले लेखेका छन्,पार्टी एकता सम्पन्न भएसँगै हाम्रो सामु दुई वर्षभित्र महाधिवेशन आयोजना गर्ने र सुदृढ एकताका साथ अघि बढ्ने जिम्मेवारी उपस्थित थियो। तर, आजसम्म आईपुग्दा पनि पार्टी एकताको बाँकी काम पूरा हुन नसकेको मात्र होइन, पार्टीको एकीकृत तथा अविभाज्य अस्तित्वमाथि समेत बारम्बार प्रश्न उठेको छ। यतिबेला पार्टी एकता गंभीर संकटको मोडमा आईपुगेको छ। महासचिव पौडेलले लेखेका छन्,नेतृत्व तहमा उत्पन्न अन्तरविरोधले पार्टी एकताको औचित्य खण्डित हुन सक्तैन। तसर्थ आपसी अन्तरविरोधलाई संवादको कार्यसूची बनाउन, सहमतिका साथ समाधान खोज्न र पार्टी एकताको रक्षा एवम् विकासका लागि सकारात्मक योगदान गर्न समस्त नेता, कार्यकर्ता तथा सदस्य कमरेडहरुलाई अनुरोध गर्दछु। त्यस्तै अर्का नेता गोकर्ण विष्टले देश र जनता भन्दा नेता ठूलो, पार्टी भन्दा गुट ठूलो ठान्ने प्रवृत्तिविरुद्ध आक्रोश व्यक्त गरेका छन्। उनले सोमबार ट्वीटरमा लेखेका छन्, 'देश र जनता भन्दा नेता ठूलो, पार्टी भन्दा गुट ठूलो ठान्ने प्रवृत्तिलाई सच्याएर मात्रै आन्दोलनलाई थप सशक्त र एकताबद्ध बनाउन सकिनेछ ।' त्यस्तै पार्टी प्रवक्ता नारायणकाजी श्रेष्ठ, लुम्बेनी प्रदेशका मुख्यमन्त्री शंकर पोखरेललगायतले पनि समाजिक संजालमा पार्टी विवादबारे आफ्ना भनाइ राखेका छन्। बीचमा केही शान्तजस्तो देखिएको सत्तारुढ नेकपाभित्र दसैं नसकिँदै आन्तरिक कलह चर्केको हो। प्रधानमन्त्री केपी ओलीसँग पटकपटक सहमति हुँदा पनि बारम्बार धोखा भएकोले अब विश्वास गर्ने अवस्था नरहेको विश्लेषण गर्दै प्रचण्डनेपालले मोर्चाबन्दी सुरु गरेपछि आन्तरिक झगडा विस्फोटक मोडमा पुगेको हो। खासगरी भदौं २५ को १५ बुँदे 'युद्धविराम' लाई वेवास्ता गर्दै संस्थापन पक्ष एकलौटी रुपमा अघि बढ्न थालेको आरोप लगाउँदै प्रचण्डनेपाल पक्ष निर्णायक रणनीतिमा जुटेको छ। पार्टीको निर्णय र सहमतिको उलंघन गर्दै प्रधानमन्त्री ओलीले आफूखुसी राजदूतहरु नियुक्त गरेको, मन्त्रिपरिषद् पुनर्गठनमा पार्टीभित्र कुनै परामर्श नगरेको, कर्णालीका मुख्यमन्त्री महेन्द्रबहादुर शाहीबिरुद्ध अविश्वासको प्रस्ताव दर्ता गर्न उक्साएको, सीमा लगायत विषयमा संवाद ठप्प भएका बेला भारतको गुप्तर संस्था रअ प्रमुख सामन्तकुमार गोयललाई भेटेर त्यसलाई उपलब्धीका रुपमा प्रचार गरेको र पर्सामा पूर्वमाओवादी पृष्ठभूमिका मुकेश चौरसियाको हत्या हुँदा दोषीलाई कारबाही नगर्न दबाब दिएको आरोप लगाउँदै प्रचण्डनेपाल पक्ष यतिबेला ओली टिमसँग रुष्ट भएको छ। प्रधानमन्त्री ओली र प्रचण्डनेपालबीच सार्थक सम्वादका लागि अहिलेसम्म वातावरण बन्न सकेको छैन। तर दोस्रो पुस्ताका युवा नेताहरू पार्टी एकता बचाउनका लागि क्रियाशिल देखिएका छन्।"
"समिकरण बनाएर खेल्न खोज्दा विभाजनको दुर्भाग्य निम्तियो, पार्टी एकता बचाऔं : पोख्रेल","काठमाडौं : उपप्रधानमन्त्री एवम् नेकपाका नेता ईश्वर पोख्रेलले एकताका बेला गरिएको सहमति विपरित समिकरण बनाउँदा पार्टी विभाजनको दिशामा उन्मुख भएको बताएका छन्। उनले व्यक्तिगत स्वार्थका कारण विवाद भएकाले पार्टी एकतालाई बचाउन लाग्नुपर्ने उनले बताएका छन्। सोमबार ट्वीटरमार्फत एकताका वेला गरिएको सहमती विपरित पूर्व समूहभित्रको आवद्धताका आधारमा समिकरण बनाएर खेल खेल्नखोज्दा विभाजनको दुर्भाग्य निम्तिन लागेको हो।सोमबार ट्वीटरमा लेखेका छन् त्यस्तो दुर्भाग्य निम्त्याउनेहरूलाई सबैले बेलैमै चिनौं, खबरदारी गरौं ! व्यक्तिगत स्वार्थका कारण यसो गर्नेहरूको विरोध गर्दै पार्टी एकतालाई बचाऔं। केही शान्तजस्तो देखिएको सत्तारुढ नेकपाभित्र दसैं लगत्तै फेरि आन्तरिक कलह चर्केको छ। प्रधानमन्त्री केपी ओलीसँग पटकपटक सहमति हुँदा पनि बारम्बार धोखा भएकोले अब विश्वास गर्ने अवस्था नरहेको विश्लेषण गर्दै निर्णायक कदम चाल्नुको विकल्प नरहेको निश्कर्ष प्रचण्डनेपालले निकालेको छ। आइतबार नेकपा महासचिव एवम् अर्थमन्त्री विष्णु पौडेलले आइतबार फेसबुक स्टाटसमा पार्टी एकता गम्भीर संकटको मोडमा आइपुगेको बताएका थिए। पार्टी एकता सम्पन्न भएसँगै हाम्रो सामु दुई वर्षभित्र महाधिवेशन आयोजना गर्ने र सुदृढ एकताका साथ अघि बढ्ने जिम्मेवारी उपस्थित थियो। तर, आजसम्म आईपुग्दा पनि पार्टी एकताको बाँकी काम पूरा हुन नसकेको मात्र होइन, पार्टीको एकीकृत तथा अविभाज्य अस्तित्वमाथि समेत बारम्बार प्रश्न उठेको छ। यतिबेला पार्टी एकता गंभीर संकटको मोडमा आईपुगेको छ। उनले लेखेका छन्,नेतृत्व तहमा उत्पन्न अन्तरविरोधले पार्टी एकताको औचित्य खण्डित हुन सक्तैन। तसर्थ आपसी अन्तरविरोधलाई संवादको कार्यसूची बनाउन, सहमतिका साथ समाधान खोज्न र पार्टी एकताको रक्षा एवम् विकासका लागि सकारात्मक योगदान गर्न समस्त नेता, कार्यकर्ता तथा सदस्य कमरेडहरुलाई अनुरोध गर्दछु। दुई अध्यक्षबीच भइरहने झगडाका कारण के नेकपा फुटको संघारमा पुगेकै हो त ? त्यो परिस्थितिलाई महासचिवको फेसबुक स्टाटसले मात्र होइन, प्रधानमन्त्रीको भनाइले पनि संकेत गरेको छ। बैठकको माग राख्दै शनिबार भेट्न पुगेका अध्यक्ष पुष्पकमल दाहाललाई अध्यक्ष एवं प्रधामन्त्री केपी शर्मा ओलीले भनिदिएछन्, यही अवस्थामा रहनुभन्दा सल्लाहमै अलगअलग पार्टी चलाएर जाऔं। सल्लाहले नै फुटाऔं। दाहालले आफ्नो निवासमा समर्थक नेताहरूलाई बोलाएर आइतबार यसबारे जानकारी दिएको नेकपा प्रवक्ता नारायणकाजी श्रेष्ठले बताए। दुई अध्यक्षको शक्ति संघर्षले नेकपालाई एकताको साढे दुई वर्षमै विभाजनको डिलमा पुर्याएको हो। यसलाई उक्साउन र एकता बचाउन दुवै खाले रणनीतिमा पार्टीभित्र विभिन्न समीकरण बन्न थालेका छन्। यही क्रममा दुवै अध्यक्षले निकट नेताहरूसँग तीव्र छलफल चलाएका छन्।"
रोकियो कर्णाली प्रदेशमा मन्त्री हेरफेर,"सुर्खेत : कर्णालीमा सत्तारुढ नेकपाभित्र विवाद चर्किंदै गएपछि मुख्यमन्त्री महेन्द्रबहादुर शाहीले आइतबार मन्त्रिपरिषद् पुनर्गठनको तयारी गरेका थिए। तर, पार्टी केन्द्रको निर्देशनपछि मन्त्रिमण्डल हेरफेर रोकिएको छ। नेकपाका कार्यकारी अध्यक्ष पुष्पकमल दाहालले तत्काल मन्त्री हेरफेर नगर्न निर्देशन दिएपछि मुख्यमन्त्री शाही पछाडि हटेका हुन्। असोज २५ गते नेकपाका १८ जना सांसदले मुख्यमन्त्रीविरुद्ध अविश्वासको प्रस्ताव दर्ता गरेपछि नेकपा कर्णालीको विवाद उत्कर्षमा पुगेको छ। यही क्रममा मुख्यमन्त्री शाहीले आफूविरुद्ध अविश्वास प्रस्ताव दर्ता गर्ने प्रधानमन्त्री तथा नेकपा अध्यक्ष केपी शर्मा ओली पक्षका मन्त्रीलाई राजीनामा दिन दबाब दिएका थिए। कर्णालीमा ओली पक्षका दुई जना मन्त्री छन्। उनीहरूलाई हटाएर अविश्वासको प्रस्ताव असफल गराउन साथ दिने वरिष्ठ नेता माधवकुमार नेपाल पक्षका सांसदलाई मन्त्री बनाउने तयारीमा मुख्यमन्त्री थिए। ओली पक्षका सामाजिक विकासमन्त्री दल रावल र उद्योग, पर्यटन, वन तथा वातावरणमन्त्री नन्दसिंह बुढालाई मुख्यमन्त्री शाहीले शनिबार बेलुका नै राजीनामा दिन आग्रह गरेका थिए। यही सूचना पाएपछि प्रधानमन्त्री ओलीले आइतबार आफू पक्षका मन्त्री रावल र बुढालाई राजीनामा नदिन निर्देशन दिए। प्रधानमन्त्रीले केन्द्रमा सहमतिको प्रयास भइरहेकाले हतारमा राजीनामा नदिन भनेपछि उनीहरूको राजीनामा रोकिएको हो। प्रधानमन्त्रीले आफू पक्षका मन्त्रीलाई राजीनामा नदिन भनेको र कार्यकारी अध्यक्ष दाहालले पनि मन्त्रिमण्डल पुनर्गठनमा हतारो नगर्न निर्देशन दिएपछि मुख्यमन्त्री पछि हटेका उनको सचिवालयले जनाएको छ। कर्णालीमा ओली पक्षका मन्त्री हटाउँदा प्रदेश सरकार थप अस्थिर बन्ने र संघीय सरकारमै असर पर्ने संकेत पाएपछि मुख्यमन्त्री पछाडि हटेको स्रोतको दाबी छ। मुख्यमन्त्रीको सचिवालयका एक सदस्यले भने, मुख्यमन्त्री स्थायी सरकारको पक्षमा हुनुहुन्छ, पार्टीको एउटा पक्षलाई बाहिर राख्दा सरकार थप अस्थिर बन्न सक्छ। पार्टी केन्द्रको निर्देशन र थप छलफलका लागि पनि आइतबारका लागि तय भएको मन्त्रिमण्डल हेरफेर रोकिएको हो। अब सहमतिबाटै अगाडि बढ्ने मुडमा मुख्यमन्त्री हुनुहुन्छ। माधव नेपाल पक्षका सांसद अम्मरबहादुर थापाले पनि केन्द्रको निर्देशनपछि मन्त्रिमण्डल पुनर्गठन हुन नसकेको बताए। उनले भने, आइतबार नै मन्त्री हेरफेर गर्ने तयारी थियो, तर केन्द्रको निर्देशनपछि रोकियो। विवाद चर्किएसँगै कर्णालीमा नेकपाभित्र नयाँ समीकरण बनेको हो। कार्यकारी अध्यक्ष पुष्पकमल दाहाल र वरिष्ठ नेता माधवकुमार नेपाल पक्षका सांसद एक ठाउँमा उभिएपछि मुख्यमन्त्रीविरुद्धको अविश्वास प्रस्ताव असफल भएको थियो। नेपाल पक्षका तीन मन्त्री थप्ने र सचेतक दिने सहमतिमा मुख्यमन्त्री शाहीले आफूविरुद्धको अविश्वास प्रस्ताव असफल गराएका थिए। अविश्वास प्रस्तावको पक्षमा हस्ताक्षर गरेका नेपाल पक्षका सात जना सांसद पछाडि हटेपछि मुख्यमन्त्रीको पक्षमा बहुमत जुटेको हो। सोही सहमति तत्काल कार्यान्वयन गर्न नेपाल पक्षले दबाब दिइरहेको छ। तर, मुख्यमन्त्री शाही भने पार्टीका सबै पक्षलाई समेटेर सरकारलाई बलियो र दिगो बनाउने पक्षमा रहेकाले मन्त्रिमण्डल हेरफेरमा केही समय लाग्न सक्ने सचिवालयको दाबी छ। नेपाल पक्षका सांसद चन्द्रबहादुर शाही, करवीर शाही र अम्मरबहादुर थापा नयाँ मन्त्री बन्ने सूचीमा छन्। सांसद थापाले अब आफूहरू मुख्यमन्त्रीबाहेक सबै मन्त्री हेरफेर गर्नुपर्ने पक्षमा रहेको बताए। नेपाल पक्षको साथ पाएर अविश्वास प्रस्ताव असफल भए पनि मन्त्रालय भागबण्डामा कुरा नमिलेको स्रोतको भनाइ छ। स्रोतका अनुसार भौतिक विकास मन्त्रालय पूर्वमाओवादीले नै राख्ने दाउमा मुख्यमन्त्री छन् भने नेपाल पक्षले कुनै पनि हालतमा उक्त मन्त्रालय चाहिने अडान लिएको छ। यही कारणले पनि नयाँ विवाद उत्पन्न भएको स्रोतको दाबी छ। सामाजिक विकासमन्त्री दल रावलले भने, मुख्यमन्त्रीले हामीलाई बाटो खुला गर्न आग्रह गर्नुभएको थियो तर हामीले के कारणले राजीनामा दिने ? कसैको पक्षमा लाग्दैमा वा गुटमा सामेल हुँदैमा किन राजीनामा दिने ? बालुवाटारबाट पनि राजीनामा नदिनू भन्ने निर्देशन आयो। केन्द्रबाट राजीनामाका लागि हतार नगर्न भनेकाले पनि अब सहमतिबाटै पार्टी अगाडि बढ्ने उनको विश्वास छ।"
"कांग्रेस पदाधिकारी बैठक बस्दै, महाधिवेशन तयारीको विषयमा छलफल हुने","काठमाडौं : नेपाली कांग्रेसले पार्टीको १४ औँ महाधिवेशन तयारी र समसामयिक राजनीतिक विषयमा छलफल गर्न आज पदाधिकारी बैठक बोलाएको छ। पार्टी केन्द्रीय कार्यालय सानेपामा दिउँसो १ बजे बस्ने बैठकमा पार्टीका पदाधिकारी, पूर्वपदाधिकारीका साथै केही केन्द्रीय सदस्यसमेत सहभागी हुने कांग्रेस मुख्यसचिव कृष्णप्रसाद पौडेलले जानकारी दिए। बैठकमा गत असोज १२ गते पार्टीका वरिष्ठ नेता रामचन्द्र पौडेल समूहले पार्टी विधानसम्मत सञ्चालन गरी चौधौँ महाधिवेशन स्वच्छ, निष्पक्ष गर्ने वातावरण सिर्जना गरियोस् भनी सभापति देउवालाई बुझाएको पत्रका बारेमा समेत छलफल हुने उनले बताए। पार्टीको आगामी १४ औँ महाधिवेशनको तयारी सन्दर्भमा छलफल गर्न केन्द्रीय कार्यसमितिको बैठक यही कात्तिक २१ गते बोलाएको छ। कांग्रेसले पार्टीको १४ औँ महाधिवेशन आगामी फागुन ७ देखि १० गतेसम्म निर्धारण गरेर सोहीअनुसार महाधिवेशनन तालिका सार्वजनिक गरे पनि कोरोना भाइरस सङ्क्रमणका कारण महाधिवेशन तालिका प्रभावित भइसकेको छ। रासस"
नेकपा एकता धरमर,"काठमाडौं : सामाजिक सञ्जालमा कमै राजनीतिक विषय उठाउने नेकपा महासचिव विष्णु पौडेलले आइतबार फेसबुक स्टाटस लेखे, यतिबेला पार्टी एकता गम्भीर संकटको मोडमा आइपुगेको छ। पार्टी एकतापछिका उपल्ला कचपचमा मध्यस्थता गराउन अग्रसर हुँदै आएका महासचिव पौडेलले सँगसँगै यो पनि लेखेका छन्, नेतृत्व तहमा उत्पन्न अन्तरविरोधले पार्टी एकताको औचित्य खण्डित हुन सक्तैन। दुई अध्यक्षबीच भइरहने झगडाका कारण के नेकपा फुटको संघारमा पुगेकै हो त ? त्यो परिस्थितिलाई महासचिवको फेसबुक स्टाटसले मात्र होइन, प्रधानमन्त्रीको भनाइले पनि संकेत गरेको छ। बैठकको माग राख्दै शनिबार भेट्न पुगेका अध्यक्ष पुष्पकमल दाहाललाई अध्यक्ष एवं प्रधामन्त्री केपी शर्मा ओलीले भनिदिएछन्, यही अवस्थामा रहनुभन्दा सल्लाहमै अलगअलग पार्टी चलाएर जाऔं। सल्लाहले नै फुटाऔं। दाहालले आफ्नो निवासमा समर्थक नेताहरूलाई बोलाएर आइतबार यसबारे जानकारी दिएको नेकपा प्रवक्ता नारायणकाजी श्रेष्ठले बताए। दुई अध्यक्षको शक्ति संघर्षले नेकपालाई एकताको साढे दुई वर्षमै विभाजनको डिलमा पुर्याएको हो। यसलाई उक्साउन र एकता बचाउन दुवै खाले रणनीतिमा पार्टीभित्र विभिन्न समीकरण बन्न थालेका छन्। यही क्रममा दुवै अध्यक्षले निकट नेताहरूसँग तीव्र छलफल चलाएका छन्। प्रधानमन्त्री ओलीले आइतबार बिहान आफूनिकट नेता ईश्वर पोखरेल, पौडेल, शंकर पोखरेल, सुवास नेम्बाङ र सचिवालयका सल्लाहकारहरूसँग संवाद गरे। शनिबार मात्रै गण्डकी प्रदेश फर्केका मुख्यमन्त्री पृथ्वीसुब्वा गुरुङलाई ओलीले काठमाडौं फर्किन निर्देशन दिएका छन्। उता, दाहालले बहुमत सचिवालयका सदस्यहरूको भेला आइतबारै खुमलटारमा गरे। छलफलमा गृहमन्त्री रामबहादुर थापासहित ६ जना सहभागी थिए। त्यही क्रममा दाहालले प्रधानमन्त्रीको अभिव्यक्तिबारे अवगत गराएका हुन्। सधैं किचलो र झैझगडा गरेर एकै पार्टीमा बस्नुभन्दा अलग्गिनु उचित हुने प्रधानमन्त्रीको भनाइ थियो। पार्टी नेताहरूले बैठक राख्न माग गरिरहनुभएको छ। प्रचण्ड कमरेडले प्रधामन्त्रीसँग समसामयिक विवादास्पद विषयमा कुरा प्रस्ट पार्न सचिवालय बैठक बोलाऔं भन्नुभएछ, खुमलटारमा दाहालले गरेको ब्रिफिङ उद्धृत गर्दै प्रवक्ता श्रेष्ठले अन्नपूर्णसँग भने, तर, प्रधानमन्त्रीले बैठक राख्दिनँ भन्नुभएछ। केन्द्रीय कमिटी, स्थायी समिति वा सचिवालय जुनसुकै बैठक राखेर कुनै निर्णय गरे पनि म मान्दिनँ भन्नुभएछ। बरु तपाईंहरूले बैठक बसेर निर्णय गर्नुभयो भने त्यसविरुद्ध एक्सनमा जान्छु भन्नुभएछ। अब यही तरिकाबाट पार्टी कसरी अगाडि जान सक्छ ? यही अवस्थामा रहनुभन्दा सल्लाहमै अलगअलग पार्टी चलाएर जाऔं। सल्लाहले नै फुटाऔं भन्नुभएछ। दाहालको ब्रिफिङमा वरिष्ठ नेताद्वय झलनाथ खनाल, माधवकुमार नेपाल, उपाध्यक्ष वामदेव गौतम, प्रवक्ता श्रेष्ठ र गृहमन्त्री थापा सहभागी थिए। प्रधानमन्त्री अब सँगै जान सकिँदैन मात्रै भन्नुहुन्छ, अब भन्नुस् के गर्ने ?, दाहालले सचिवालयका सदस्यहरूलाई सोधेका थिए। प्रत्युत्तरमा बाँकी नेताले एकता कुनै हालतमा भंग हुन दिन नहुने सुझाव दिएका थिए। उक्त भेलाले पार्टी बैठक बोलाउन ओलीमाथि दबाब बढाउने निष्कर्ष निकालेको छ। त्यसका लागि आवश्यक परे सामूहिक रूपमै प्रधानमन्त्रीसँग भेट्ने र कुरा राख्ने तय भएको छ। पार्टी एकतालाई तोड्नु कुनै पनि कोणबाट सही कदम हुन सक्दैन। एकताको रक्षा गर्न आवश्यक छ। त्यसका लागि पार्टीको निर्णय सबैले मान्नुपर्छ। अहिले पनि स्थायी कमिटीका निर्णय कार्यान्वयनको समीक्षा गर्न बैठक राख्नु र ती निर्णय लागू गर्नपर्छ। पार्टी र सरकारलाई विचार, नीति, विधि र पद्धतिमा चलाउनुका साथै महाधिवेशनको तयारीमा जानुपर्छ। अरू विकल्प छैन भन्ने राम्रो निष्कर्ष सचिवालयका ६ नेताको छलफलको छ, प्रवक्ता श्रेष्ठले भने। अर्का एक स्थायी समिति सदस्यले भने दुई अध्यक्षको छलफल सकारात्मक हुनेभन्दा आआफ्नो पोजिसन देखाउने अर्थमा मात्र देखिएपछि पार्टी विभाजनको प्रसंग छलफलमा आएको बताए। यस्तो चेतावनी वैशाखमा पनि आएको थियो, फेरि आएको छ, ती नेताले अन्नपूर्णसँग भने। प्रधानमन्त्री ओलीले सरकार सञ्चालनमा कार्यकारी अध्यक्ष दाहालले कहिल्यै सहयोग नगरेको, सुरुदेखि नै सरकारलाई अप्ठ्यारोमा पार्ने गरी काम गरेको भन्दै असन्तुष्टि जनाएका थिए। तपाईंलाई पार्टी र मलाई सरकार चलाउन दिने गरी निर्णय भएको हो। तर, सरकारका काममा स्वतन्त्र ढंगले मलाई कहिल्यै काम गर्न दिनुभएन। कहिले के भएन, कहिले के चाहियो भन्ने मात्र तपाईंको देखियो। यसले किचलो मात्रै जन्मायो। यही कचिंगल मात्र गरिरहने हो भने किन एकै ठाउँमा बस्ने ? आआफ्नो बाटो लागौं, सल्लाहमै लागौं भनेर प्रधानमन्त्रीले भन्न खोज्नुभएको हो। तर, यो पार्टी नै अलग गरौं भन्ने अर्थमा होइन, ओलीनिकट एक नेताले भने। दुई अध्यक्षबीच किचलो झन् बढेपछि महासचिव पौडेलले फेसबुकमा एकता बचावटको आह्वान गरेका हुन्। उनले अन्तरविरोधलाई संवादको कार्यसूची बनाउन, सहमतिसाथ समाधान खोज्न र एकता रक्षा एवं विकासका लागि सकारात्मक योगदान गर्न समस्त नेता, कार्यकर्ता तथा सदस्यलाई आग्रह गरेका छन्। राजनीतिक स्थायित्व सुनिश्चित गर्ने, संविधान प्रभावकारी कार्यान्वयन गर्ने र समृद्ध नेपाल सुखी नेपालीको राष्ट्रिय आकांक्षा पूरा गर्दै समाजवादतर्फ अघि बढ्ने उद्देश्यसाथ नेकपा (एमाले) र नेकपा (माओवादी केन्द्र)बीच एकता भई नेपाल कम्युनिष्ट पार्टी (नेकपा) गठन भएको थियो। पार्टी एकता सम्पन्न भएसँगै हामीसामु दुई वर्षभित्र महाधिवेशन आयोजना गर्ने र सुदृढ एकतासाथ अघि बढ्ने जिम्मेवारी उपस्थित थियो, महासचिव पौडेलले भनेका छन्, तर, आजसम्म आइपुग्दा पनि एकताको बाँकी काम पूरा हुन नसकेको मात्र होइन, पार्टीको एकीकृत तथा अविभाज्य अस्तित्वमाथि समेत बारम्बार प्रश्न उठेको छ। पार्टीमा संकट देखा पर्दै गएपछि दाहालसँग संवादका लागि महासचिव पौडेल आइतबार साँझ पनि खुमलटार पुगेका थिए। उनले ऊर्जामन्त्री वर्षमान पुनलाई राखेर दाहालसँग छलफल गरेका थिए। आपसी अविश्वास हटाउन र समझदारीमै अगाडि बढ्न उनले दाहालसँग आग्रह गरेका थिए। यसरी रोकियो कर्णालीको मन्त्रिमण्डल पुनर्गठन केन्द्रमा पार्टी नेताबीच बढेको अन्तरविरोधका कारण कर्णाली प्रदेशमा ओली पक्षका मन्त्रीलाई हटाएर दाहाल र वरिष्ठ नेता माधवकुमार नेपाल पक्षले मन्त्रिमण्डल पुनर्गठनको प्रयास गरेको थियो। त्यसका लागि मुख्यमन्त्री महेन्द्रबहादुर शाहीले शनिबारदेखि नै तयारी थालेका थिए। उनले कात्तिक १२ मा काठमाडौंमा दाहाल र नेपालसँग छलफल गरेका थिए। उनले आइतबार मन्त्रिमण्डल पुनर्गठन गर्न खोजेका थिए। तर, प्रधानमन्त्री ओलीले कर्णालीमा आफूपक्षीय मन्त्रीलाई हटाएर मन्त्रिमण्डल पुनर्गठन गरे आफूले पनि कडा कदम चाल्ने चेतावनी दिएका थिए। आइतबार दाहाललाई टेलिफोन नै गरेर ओलीले यस्तो चेतावनी दिएको स्रोतले बताएको छ। दाहाललाई महासचिव विष्णु पौडेल र संसदीय दलका उपनेता सुवास नेम्बाङले पनि पालैपालो टेलिफोन गरेर कर्णालीको मन्त्रिमण्डल पुनर्गठन रोक्न आग्रह गरेका थिए। महासचिव कमरेड र मैले अध्यक्ष प्रचण्डलाई टेलिफोन गरेर कर्णालीको मन्त्रिमण्डल पुनर्गठन रोक्न आग्रह गर्यौं। यसले विवाद झन् बढाउँछ। समझदारीबाटै काम गरौं भन्ने आग्रह गरेका थियौं, नेम्बाङले भने। अन्तत: दाहालले केही दिनलाई पुनर्गठन रोक्न मुख्यमन्त्रीलाई निर्देश गरेको स्रोतले बताएको छ। कर्णालीमा ठीक छ तपाईंहरू आफ्नो कदम चाल्नुहोस्, त्यसपछि म तपाईंहरूले नसोचेको कदम चालिदिन्छु भनेर फोनबाट प्रधानमन्त्रीले भनेपछि प्रचण्डले तत्काललाई रोक्न निर्देशन दिनुभएको हो, स्रोतले भन्यो। थापासँग प्रधानमन्त्रीको छुट्टै भेट दाहाल निवास खुमलटारमा सचिवालय सदस्यको छलफलमा सहभागी गृहमन्त्री थापासँग भने प्रधानमन्त्री ओलीले अलग्गै छलफल गरेका छन्। खुमलटार पुगेर थापाले पार्टी बैठकबाटै समस्याको समाधान खोज्नुपर्ने र त्यसका लागि सबै पक्ष तयार हुनुपर्ने धारणा व्यक्त गरेको स्रोतले बताएको छ। स्थायी समितिको निर्णय लागू गरौं। प्रधानमन्त्रीले बिगार्नुभएकै हो। तर, मन्त्रिमण्डल विस्तार ३ जनाको मात्रै अहिले भएको छ। नयाँ ढंगबाट पुनर्गठन गर्नुपर्छ। नियुक्तिमा राजदूत तीन जनाको मात्र भएको छ अरू बाँकी नै छ। संवैधानिक निकायको नियुक्ति बाँकी छ। त्यसकारण यताबाट पनि ठोस प्रस्ताव लैजानुपर्यो। स्थायी समितिले पनि ठोस प्रस्ताव सचिवालयमा दुई अध्यक्षले लाने भन्ने हो, थापाले खुमलटार बैठकमा भनेका थिए। खुमलटार छलफलपछि थापालाई प्रधानमन्त्री ओलीले भेट्न बालुवाटार बोलाएका थिए। उनले प्रधानमन्त्री ओलीसँग पनि एक्लै भेटवार्ता गरेका थिए। के गर्न खोजिएको हो भनेर सोधेको हुँ : प्रधानमन्त्री प्रधानमन्त्री केपी शर्मा ओलीले पार्टी विभाजनको अवस्था नआएको र आफूले त्यस आशयको कुरा नगरेको प्रतिक्रिया दिएका छन्। ललितपुरको एक कार्यक्रमपछि आइतबार पत्रकारको जिज्ञासामा प्रधानमन्त्री ओलीले आफूले अर्का अध्यक्ष पुष्पकमल दाहाललाई निरन्तरका बैठकबारे जिज्ञासासम्म राखेको बताए। उहाँहरूका एक खालका मिटिङ लगातार चलिरहेका हुनाले यो के गर्न खोजिएको हो, के भइरहेको छ भनेर मैले सोधेको थिएँ, प्रधानमन्त्रीले भने, उहाँले छलफल भएको थियो, त्यस्तो केही होइन भन्नुभयो।"
बाफलमा ट्रकको ठक्करबाट दुई वर्षीया बालिकाको मृत्यु,काठमाडौँ : बाफलमा ट्रकको ठक्करबाट दुई वर्षीया बालिकाको मृत्यु भएको छ । काठमाडौं महानगरपालिका१३ बाफलस्थित सडकमा एनएल ०१ एडी ७१९३ नम्बरको ट्रकको ठक्करबाट बाफल बस्ने धादिङकी २२ वर्षीया देवी तामाङकी दुई वर्षीया छोरी दीपशिखाको आइतबार साँझ मृत्यु भएको हो । बा ५६ प ४४५ नम्बरको स्कुटरले देवीलाई ठक्कर दिँदा साथमा बोकेकी छोरी सडकमा खसेपछि सो ट्रकले ठक्कर दिँदा गम्भीर घाइते भएकी दीपशिखाको उपचारका क्रममा मनमोहन मेमोरियल अस्पताल सीतापाइलामा मृत्यु भएको प्रहरी प्रधान कार्यालयले जनाएको छ । देवीलाई ठक्कर दिने स्कुटर र दीपशिखालाई ठक्कर दिने ट्रक प्रहरीले नियन्त्रणमा लिएको छ। घटनाबारे अनुसन्धान भइरहेको प्रहरीले जनाएको छ । रासस
६० बिगाहा चक्लाबन्दीमा सामूहिक आलु खेती,"बुटवल : सामूहिक धान खेती भइरहेको रुपन्देहीको तिलोत्तमा नगरपालिकामा यो वर्षबाट ६० बिगाहा क्षेत्रफलमा आलुको सामूहिक खेती पनि सुरु गरिएको छ । कोरोना महामारीमा स्थानीयस्तरमै रोजगारीको अवसर सिर्जना गर्दै आलुको उत्पादन बढाउन नगरपालिकाले किसानलाई व्यवसायिक आलु खेतीतर्फ अग्रसर गराएको हो । किसानलाई ज्ञान, सीप तथा प्रविधिमा सहयोग पुर्याउन नगरपालिका र युएनडिपीको सहयोगमा प्रगतिशील महिला विकास बहुउद्देश्यीय सहकारी संस्था लिमिटेडले आलुको बिजवृद्धि परियोजना सञ्चालन गरेको छ । निर्वाहमूखी खेतीप्रणालीको अन्त्य गरी चक्लाबन्दी र सामूहिक खेतीमा किसानलाई प्रोत्साहन गर्न सहकारीमार्फत् आलुको व्यवसायिक खेती परियोजना सञ्चालन गरिएको नगर प्रमुख बास्देव घिमिरेले जानकारी दिए । यसअघि घरपरिवारको लागि मात्र खपत हुने आलु खेती गर्ने किसानले यो वर्ष परियोजनाअन्तर्गत् सात बिगाहासम्मको एउटै प्लटमा आलु खेती गरेका छन् । विभिन्न वडाका २० वटा समूह सामूहिक आलु खेतीमा आवद्ध रहेको सहकारी संस्थाकी अध्यक्ष सीता न्यौपानेले बताइन् । नगरपालिका, युनएनडिपी र किसानको दुई करोड ६३ लाख ७ हजार ६८८ रुपैयाँ लागत सहभागितामा सञ्चालन गरिएको परियोजनामार्फत् किसानलाई अनुदानमा बिउ, मलखाद, कृषि उपकरण उपलब्ध गराइएको छ । यस्तै किसानलाई आलुखेतीको बारेमा आवश्यक ज्ञान, सीप प्रदान गर्न कृषि प्राविधिक तथा विज्ञ नियुक्त गरिएको छ । यो वर्ष बिजवृद्धिको लागि अधिकांश क्षेत्रमा पहिलो र दोस्रो पुस्ताको आलु खेती गरिँदै छ । यो वर्ष उत्पादित आलुलाई अर्को वर्ष बिऊको रुपमा बिक्री गर्नेगरी कोल्डस्टोरमा राख्नेसम्मको योजना रहेको सहकारीकी व्यवस्थापक जमुना गिरीको भनाइ छ । परियोजनाले समूहलाई आलुको ड्याङ्ग बनाउने, उकेरा लगाउने, फसल खन्ने लगायतका काममा प्रयोग हुने १७ लाख मूल्य बराबरका ११ वटा पावर ट्रेलर मेसिन उपलब्ध गराएको छ । तिलोत्तमा नगर प्रमुख घिमिरेले आलुबाहेक अन्य सिजनमा समेत सामूहिक र चक्लाबन्दी खेती गर्न किसानलाई आग्रह गर्दै चक्लाबन्दीमा खेती गर्ने किसानलाई नगरपालिकाले सधैं प्रोत्साहन गर्ने बताए । व्यवसायिक खेती गर्ने किसानलाई सरकारी अनुदानमा प्राथमिकतामा राखिएको उनको भनाइ छ । यस क्षेत्रमा गुणस्तरीय बिऊ उपलब्ध नभइरहेको अवस्थामा परियोजनाअन्तर्गत् उत्पादित बिऊले आगामी वर्षहरुमा आलुको उत्पादन वृद्धिमा ठूलो टेवा पुर्याउने नगरपालिकाको अपेक्षा छ । निर्वाहमूखी आलु खेती गरेका किसानले मूल्य चुकाउँदा समेत गुणस्तरीय बिउ नपाउँदा लागतअनुसारको उत्पादन लिन सकेका छैनन् । नगरपालिकाले आलु उत्पादक कृषक समूहलाई दिगो बनाउन आगामी वर्षमा समेत बजेटको यथोचित व्यवस्था गर्ने नगर प्रमुख घिमिरेले बताए । आलुको आयात प्रतिस्थापन गर्न यस्ता कार्यक्रम प्रभावकारी बन्ने नगरपालिकाको विश्वास छ । समूहहरुमध्ये वडा नं १० को दूर्गामन्दिर अन्नबाली उत्पादक कृषक समूहले सबैभन्दा बढी सात बिगाहामा आलु खेती गरेको छ । यस्तै वडा नं ७ को दर्शनटोला खाद्यान्न कृषि समूहले ६ बिगाहा, वडा नं १० को धानखेतमा माछा पालन कृषक समूह, वडा नं १२ को समैंया मकै उत्पादन कृषि समूह, वडा नं १६ को बिउली आधुनिक तरकारी उत्पादक कृषक समूहले पाँचपाँच बिगाहामा आलु खेती गरेका छन् । यस्तै वडा नं ७ का सेमरा बजार तरकारी उत्पादक कृषक समूह, पंगेनी खाद्यन्न बाली उत्पादक कृषक समूह, वडा नं ११ का प्रजारानी कृषक समूह, आधुनिक तरकारी बाली उत्पादक कृषक समूह, कमलपोखरी कृषक समूह, वडा नं १२ को बुद्धभूमि तरकारी उत्पादक कृषक समूहले तीनतीन बिगाहामा आलु खेती गरेका छन् । वडा नं ४ का क्षितिज नमूना कृषक समूह, विष्णुभक्त तरकारी उत्पादक समूह, महिला जनसेवा आलु उत्पादक सहकारी संस्थाले साढे दुई बिगाहाका आलु खेती गरेका छन् । वडा नं १० को कोटहीमाई अन्नबाली उत्पादक कृषक समूहले दुई तथा रोहिणी अन्नबाली उत्पादक कृषक समूह, कुञ्ज तरकारी उत्पादक कृषक समूह, चन्द्रसूर्य खाद्यन्न उत्पादक कृषक समूह, आर्दश तरकारी बाली उत्पादक समूह, आर्दश तरकारी बाली उत्पादक समूह, प्रगतिशील महिला विकास सहकारीले एकएक बिगाहामा आलु खेती गरेका छन् ।"
सिंहदरबारको पूर्वी भाग मङ्सिरभित्र प्रबलीकरण पूरा हुने,"काठमाडौं : विसं २०७२ वैशाख १२ गतेको भूकम्पले क्षतिग्रस्त भएका प्रमुख प्रशासनिक स्थल सिंहदरबारको पूर्वी भाग आगामी मङ्सिर मसान्तभित्र प्रवलीकरण सकिने भएको छ। पूर्वी भागको प्रवलीकरणको काम सकी आन्तरिक साजसजावटको काम भइरहेकाले मङ्सिर मसान्तभित्र सकी त्यसलगत्तै नै प्रधानमन्त्री तथा मन्त्रिपरिषद्को कार्यालय सार्ने तयारी भएको राष्ट्रिय पुनःनिर्माण प्राधिकरण केन्द्रीय आयोजना कार्यान्वयन एकाइ (भवन) का आयोजना निर्देशक श्यामकिशोर सिंहले जानकारी दिए। उपप्रधानमन्त्री एवं सल्लाहकारको कार्यकक्षको व्यवस्थापनका लागि थप काम गर्ने निर्देशन प्राप्त भए पनि पूर्ववत् लक्ष्यअनुसार नै कामसक्ने एकाइको प्रतिबद्धता छ। पूर्वी भाग प्रवलीकरणका लागि फागुन मसान्तसम्मको अवधि भए पनि मङ्सिर मसान्तमै काम सकिने उनको भनाइ छ। रानीपोखरी उद्घाटन समारोहमा प्राधिकरणका प्रमुख कार्यकारी अधिकृत सुशील ज्ञवालीले पनि मङ्सिर मसान्तभित्र काम सकी प्रधानमन्त्री तथा मन्त्रिपरिषद्को कार्यालय सिंहदरबारको मूल भवनमा सारिने प्रतिबद्धता जनाए। गौरीशर्मा एण्ड न्यु टेक्निकल जेभीले सिंहदरबार प्रवलीकरण गरिरहेको छ। उत्तर, पूर्व र दक्षिण भाग प्रवलीकरणको लागत ७५ करोड रुपैयाँ रहेको पनि आयोजना निर्देशक सिंहले बताए। उत्तर र दक्षिणी भागको कामका लागि भने अझै केही समय लाग्ने जनाइएको छ। सिंहदरबार मूल भवनको बगैँचामा दुबो रोप्ने, सरसफाइलगायत काम पनि सँगसँगै भइरहेको छ। सिंहदरबार पश्चिमी भाग प्रवलीकरणको काम भने विसं २०७६ चैतमा शुरु भएको थियो। पश्चिमी भाग २०७८ चैतसम्ममा सकिने एकाईले जनाएको छ। सिंहदरबार पश्चिम मूल ढोकाको सेनाको भवन पुनःनिर्माणको कामसमेत शुरु भइसकेको छ। सिंहदरबारको पश्चिम खण्ड राणा प्रधानमन्त्री चन्द्रशम्शेर जबराको पालामा निर्माण भएको हो। यो विसं २०३० को आगलागीबाट बचेको मौलिक भाग हो। उक्त आगलागीबाट उत्तर, पूर्व र दक्षिण भाग जलेर नष्ट भएको थियो। जसको पछि पुनःनिर्माण गरिएको हो। सिंहदरबारको पूर्वी मूल ढोकामा प्रहरीको भवन पनि बनाउन लागिएको एकाइले जनाएको छ। भूकम्पले क्षतिग्रस्त भएका सिंहदरबार पुनःनिर्माण गर्ने कि प्रवलीकरण भनेर लामो विवाद भएको थियो। पुरातत्वविद्लगायत प्राविधिकले अध्ययन गरी प्रवलीकरण गर्ने प्रतिवेदन दिएपछि काम अघि बढेको थियो। जसले गर्दा प्रवलीकरणमा समय लागेको हो।"
पूजाको प्रसाद खाँदा एकै गाउँका ४० बढी बिरामी,"विराटनगर : मोरङको रंगेलीमा पुजाको प्रसाद खाँदा ४० जना स्थानीय बिरामी भएका छन् । रंगेली नगरपालिका ७ का पिन्टु दत्तको घरमा शनिबार लगाएको लक्ष्मी पूजाको प्रसाद खाँदा एकै गाउँका ४० जना बिरामी भएका हुन् । कोजाग्रत पूर्णिमाको दिन बङ्गाली समुदायले लक्ष्मी पूजा गर्ने र सो रात जागरम समेत बस्ने भएकाले त्यसदिन छरछिमेक भेला भएर दत्तले बाँडेको पूजाको प्रसाद खाएका थिए । प्रसाद खाने अधिकांश बिरामी भएको र उनीहरुको रंगेली अस्पतालमा उपचार भइरहेको अस्पतालले जनाएको छ । पूजाको प्रसाद खाएको २४ घन्टा नबित्दै प्रसाद खानेहरुलाई झाडापखाला सुरु भएपछि धमाधम अस्पताल आउन थालेको अस्पतालकी मेडिकल अधिकृत स्वेता मंण्डलले जानकारी दिइन् । मण्डलका अनुसार प्रसाद खाएकालाई 'फुड पोइजन' भएको र उनीहरुमा झाडापखाला, बान्ता, ज्वरो र पेट दुख्ने समस्या देखिएको छ । अहिलेसम्म सोही पूजाको प्रसाद खाएका ४० जना उपचारका लागि अस्पताल पुगेका छन् । अस्पतालमा अन्य बिरामीसहित फुड पोइजनका बिरामी समेत पुगेपछि अस्पतामा बेड अभावका कारण केहीलाई घरमा नै स्लाइन पानी चडाएको मण्डलले जानकारी दिइन् । बेड अभावपछि घरमै सलाइन पानी दिएर बालिकाको उपचार हुँदै।"
"मुकेश हत्या प्रकरण : तिवारी पक्राउ, पूर्वसभासद गुप्तासहित ९ जना अझै फरार","वीरगन्ज : नेकपाका पर्सा जिल्ला सदस्य मुकेश चौरसियाको हत्याको आरोप लागेका एक फरार आरोपीलाई प्रहरीले पक्राउ गरेको छ । पक्राउ पर्नेमा पर्साको विन्दवासीनी गाउँपालिका ४ मधवल बस्ने ३२ वर्षीय छोरा उत्तम तिवारी भन्ने निरन्जन तिवारी रहेका छन् । हत्याको आरोप लागेका तिवारी फरार भई भारत बिहारको अरेराजमा लुकिछिपी बसिरहेको अवस्थामा नेपाल प्रहरीले पक्राउ गरी वीरगन्ज ल्याएको हो । तर पर्साकी प्रहरी उपरीक्षक गंगा पन्तले भने वीरगन्ज महानगरपालिका १६ स्थित इनर्वागाँउबाट तिवारीलाइ आइतबार बेलुकी पक्राउ गरिएको बताएकी छन् । प्रहरी उपरीक्षक पन्तले तिवारीलाई नियन्त्रणमा लिइ थप अनुसन्धान भइरहेको बताइन् । गत कार्तिक ६ गते विन्दवासिनी गापा ५ प्रसौनीभाठामा नेकपाको गाँउपालिका कमिटीद्वारा आयोजित सपथ ग्रहण कार्यक्रममा नेकपाकै दुई गुटबीच झडप भएको थियो । झडपमा एकले अर्कालाई बाँसको भाठाले प्रहार गर्ने क्रममा टाउकोमा चोट लागेर गम्भीर घाइते भएका मुकेशको उपचारका क्रममा कात्तिक ७ गते मृत्यु भएको थियो झडपमा सलंग्न भइ घाइते भएका हत्याका आरोपीद्वय तिवारी र चिन्टु तिवारी त्यही दिन उपचारका लागि वीरगन्जस्थित नेशनल मेडिकल कलेजमा भर्ना भएकोमा दुवै जना अस्पतालबाटै फरार भएका थिए । मुकेशको हत्यामा संलग्न रहेको आरोप लगाउदै मृतकका भाइ महेशले प्रहरीमा दर्ता गराएको जाहेरीमा उल्लेख १२ जना मध्ये ९ जना भने फरार रहेको पर्साका प्रहरी प्रवक्ता प्रहरी नायव उपरीक्षक मनोजित कुवँरले जानकारी दिए । झडपको घटना भएको कात्तिक ६ गते नै प्रहरीले देवा सहनी , हनिफ मिया र शोकद्धिन गद्धिलाइ पक्राउ गरेको थियो । तर कात्तिक १३ गते मृतक पक्षले दिएको जाहेरीमा शोकदिन गद्धीको नाम नरहेका कारण उनि विरुद्ध सार्वजनिक अपराधको मुद्धा मात्रै दर्ता गरिएको प्रहरी नायव उपरिक्षक कुवँरले जानकारी दिए । जोहरीमा उल्लेख १२ जना मध्ये अहिलेसम्म तिवारीसहित ३ जना मात्र पक्राउ परेको भन्दै कुवँरले भने, 'जोहरीमा नाम भएका संविधानसभा सदस्य (पूर्वसभासद)राज कुमार गुप्तासहित ९ जना फरार छन्, उनीहरुको खोजतलाश भइरहेको छ । '"
गोरखाका सीडीओसहित ३२ जनालाई कोरोना संक्रमण,"गोरखा : गोरखाका प्रमुख जिल्ला अधिकारी तीर्थराज भट्टराईलाई कोरोना संक्रमण पुष्टि भएको छ । स्वाब परीक्षणको क्रममा ४४ वर्षीय प्रजिअ भट्टराई दम्पत्तीमा कोरोना संक्रमण पुष्टि भएको प्रदेश जनस्वास्थ्य निर्देशनालयले जनाएको छ । प्रजिअसहित गोरखा जिल्लाको ३२ जनामा सोमबार कोरोना संक्रमण पुष्टि भएको छ । गोरखा नगरपालिकाका १० जनामा, पालुङ्टार नगरपालिकाका सातजनामा, अजीरकोट गाउँपालिकाका सातजना, शहीद लखन गाउँपालिकाका चारजनामा र आरुघाट गाउँपालिकाका एकजनामा कोरोना पुष्टि भएको प्रदेश जनस्वास्थ्य निर्देशनालय पोखराले जनाएको छ ।"
खाल्डा नपुर्दा गाली खाएका पोखराका मेयरले भित्र्याए अमेरिकी प्रविधि,"पोखरा : सडकका खाल्डा २४ घन्टाभित्रै पुर्नेसहितका मुद्दा उठाएर चुनाव जितेका थिए पोखराका मेयर मानबहादुर जिसीले। उनले चुनाव जितेर आइसके पनि यसबीचमा पोखराका सडकमा हजारौं खाल्डा परिरहे। तर टालटुलमात्रै भयो। बर्खायाममा त झन् आज पुरेको खाल्डो भोलिपल्टै भत्कियो। धेरै पानी पर्ने यो सहरका सडक दुरुस्त भएनन्। त्यही समस्या सम्बोधन गर्न पोखरा महानगरपालिकाले मुख्य सडकहरुमा अमेरिकी प्रविधिको पिच गर्न थालेको छ। २४ घन्टामा खाल्डा पुर्छु भनेको पुरिएन भनेर धेरै गाली खाएँ, मेयर जिसीले भने, २४ वर्ष टिक्ने सडक बनाउँछु भनेको त्यस्तो प्रविधि हुँदो रहेनछ, अस्फाल्ट पिच गरेपछि ८१० वर्ष टिक्छ भन्ने छ। महानगरपालिकाको कार्यालय नै रहेको नयाँ सडकबाट अस्फाल्ट पिचको काम सोमबारदेखि धमाधम भइरहेको छ। यसको औपचारिक सुरुआत भने दसैंअघि भएको थियो। दसैं सकिएपछि सोमबारबाट कामले गति लिएको हो। नयाँ सडकसँगै महानगरपालिकाले मुस्ताङ चोक, लेकसाइड, हल्लनचोक, जिरोकिलोमिटर, बुद्धचोक, रानीपौवा, वन क्याम्पस र महेन्द्रगुफासम्मका सडकमा अस्फाल्ट पिच गर्ने जानकारी मेयर जिसीले दिए। उनका अनुसार पर्स्याङसिद्धार्थचोक, चिप्लेढुंगामहेन्द्रपुलसम्म, बगर, दीप, रानीपौवा र अमरसिंह चोकसम्मको सडक अस्फाल्ट प्रविधिको बन्नेछ। मेयर जिसीले यो वर्ष २५ किलोमिटर सडक अस्फाल्ट पिच हुने जानकारी पनि दिए। महँगो प्रविधिको यो कामका लागि महानगरपालिकाले २० करोड रुपैयाँ बजेट स्टिमेट गरेको थियो। तर ठेक्का भने १७ करोड रुपैयाँमा लागेको छ। अस्फाल्ट प्रविधि पिच गर्ने भनेर २ पटक टेन्डर आह्वान गर्दा पनि कसैबाट टेन्डर नपरेको मेयर जिसीले सुनाए। पहिला यहाँका ठेकेदार कम्पनीहरुसँग अस्फाल्टका लागि चाहिने उपकरण लगायत प्रविधि रहेनछ, उनले भने, अहिले त अस्फाल्ट प्लान्टहरु आइसकेका छन्। यहाँका निर्माण कम्पनीहरु अस्फाल्ट प्रविधिमा राम्रो देखिए भने महानगरपालिकाका भित्री सडकमा पनि यही प्रविधिको पिच गर्ने पनि मेयर जिसीले सुनाए। अस्फाल्ट पिचको ठेक्का एलाइट कन्स्ट्रक्सन कम्पनीले पाएको छ। कम्पनीका पोखरास्थित कन्ट्याक्ट म्यानेजर राजु रानाभाटका अनुसार न्युरोडको पिच एक सातामा सक्ने योजना छ। उनले त्यसपछि पालिखेचोकबाट केआइसिंह पुलतिरको काम गर्ने सुनाए। महेन्द्रपुलबाट रानीपौवा हुँदै अमरसिंहचोकसम्मको कामलाई केही समय लाग्ला, उनले भने, त्यता खानेपानीको काम भइरहेको छ, त्यो सकिएपछि हामी पिच गर्छौं। अस्फाल्ट प्रविधि अनुसार अहिले रहेकै पिचमाथि ४ सेन्टिमिटर पिच थपेर सडक बाक्लो बनाइएको छ। पिच गर्न मेसिनको प्रयोग भएको छ। उपकरणबाटै अलकत्रसँग पकाइएको सामग्री सडकमा बिच्छ्याइएको छ। यो प्रविधिबाट पिच गर्न मानव संसाधन पनि कम प्रयोग भएको छ। अस्फाल्ट प्रविधिको पिच सडक ८ देखि १० वर्षसम्म टिक्ने प्राविधिक बताउँछन्। सीमित उपकरणहरुका कारण सबैतिर एकैपटक काम गर्न नसकिएको रानाभाटले सुनाए। नयाँसडकको काम सकेर पालिखेचोकबाट दीपसम्म पिच गरेपछि मुस्ताङचोकदेखि हल्लनचोकसम्मको काम सुरु गर्ने जानकारी उनले दिए। महानगरपालिका र प्रदेश सरकार मातहतको पूर्वाधार विकास कार्यालयसँग एलाइट कम्पनीले गत आवमा ठेक्का सम्झौता गरेको थियो। रानाभाटकै अनुसार ठेक्काको म्याद आउँदो सन् २०२१ को मार्च महिनासम्म छ। अस्फाल्ट प्रविधिमा गिटी अलकत्रा पकाउने र बिच्छयाउनेसम्मको काम उच्चप्रविधिबाट हुने जानकारी रानाभाटले दिए। उनका अनुसार अलकत्रा पकाउँदा वातावरण प्रदूषित नहुने उपकरणसहितको प्लान्ट कम्पनीले धम्पुस फेदी घट्टेखोला नजिकै स्थापना गरेको छ। उक्त कम्पनीले याम्दीदेखि घट्टेखोलासम्म मध्यपहाडी राजमार्ग खण्ड पनि अस्फाल्ट प्रविधिकै पिच गर्ने ठेक्का पाएको छ। बिजुलीका तारहरु नहटाइदिएर यतिका समय लाग्यो, उनले भने, अब हेम्जातिरको काम पनि हुन्छ। पोखरामै जिरोकिलोमिटरदेखि विन्ध्यवासिनी मन्दिरसम्मको सडक यसअघि नै अस्फाल्ट पिच भइसकेको छ। मुग्लिङ नारायणगढ सडकको पिच पनि अस्फाल्ट प्रविधिको भएको रानाभाटले जानकारी दिए।"
बाँकेमा कोरोनाबाट ३ दिनमा ८ जनाको मृत्यु,"नेपालगन्ज : बाँकेमा शनिबारदेखि सोमबारसम्म तीन दिनमा दुई ठूला अस्पतालमा उपचार गराइरहेका ८ संक्रमितको ज्यान गएको छ । जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार बाँकेका ४, दाङका तीन र कैलालीका एक जनाको कोरोनाबाट मृत्यु भएको हो । आइतबार ४ जना, शनिबार ३ जना र सोमबार एकजनाको ज्यान गएको थियो । सोमबार बिहान १०:३० बजे नेपालगन्ज उपमहानगरपालिका२ की वडा सदस्य ६७ वर्षीया शान्तिदेवी परियारको निधन भयो । ३ असोजमा कोरोना संक्रमण भएकी उनलाई स्वासप्रस्वास सम्बन्धी समस्या थियो । आइतबार चारजनाको कोरोनाबाट ज्यान गएको थियो । मृत्यु हुनेमा दाङ तुलसीपुर उपमहानगरपालिका ९ का ४८ वर्षका पुरुषको भेरी अस्पतालमा, बिहान साँझ ५ बजे भेरीमै नेपालगन्ज उपमहानगरपालिका १६ की ७० वर्षीया महिलाको, राति १ बजे कैलालीको टीकापुर नगरपालिका१ का ६० वर्षका पुरुषको भेरीमै र साँझ ५:३० बजे खजुरा गाउँपालिका३ बीगाउँका ४० वर्षका पुरुषको पनि मृत्यु भएको थियो । शनिबार नेपालगन्ज मेडिकल कलेज शिक्षण अस्पताल कोहलपुरमा उपचारको क्रममा दाङ घोराही उपमहानगरपालिका४ का ७० वर्षीय पुरुषको, तुलसीपुर उपमहानगरपालिका१८ का ७० वर्षका पुरुषको दिउँसो २ : ४५ बजे र नेपालगन्ज उपमहानगरपालिका २० की ६० वर्षीया महिलाको साँझ ५:३० बजे मृत्यु भएको हो । योसँगै बाँके जिल्लामा कोरोनाबाट मृत्यु हुनेको संख्या ३२ पुगेको छ । बाँके जिल्लामा कोरोनाबाट मृत्यु हुने संख्या ३४ र भने बाहिरी जिल्लाबाट उपचार गर्न आएका २१ गरी ५५ जनाले कोरोनाबाट ज्यान गुमाइसकेका छन् ।"
वीरगन्ज नाका खोल्न सरकारसँग कांग्रेसको माग,"वीरगन्ज : कोरोना महामारी रोकथाम तथा नियन्त्रणका लागि भन्दै नेपाल सरकारले बन्द गरेको वीरगन्ज नाका खोल्न नेपाली कांग्रेसले माग गरेको छ। सोमबार पर्साका प्रमुख जिल्ला अधिकारी मार्फत सरकारलाई ज्ञापन पत्र बुझाउँदै नेपाली कांग्रेस पर्सा क्षेत्र नम्बर १ ख को क्षेत्रीय कार्य समितिले वीरगन्ज नाका खोल्न माग गरेको हो। कोभिड महामारीका कारण भारतले बन्द गरेको रक्सौल नाका कात्तिक ६ गतेदेखि एकतर्फीमा खोलिसकेको छ। नेपाल सरकारले भने वीरगन्ज सहितका नाकाहरु कात्तिक ३० गतेसम्मका लागि बन्द नै रहेको जनाएको छ। वीरगन्ज नाका विगत ७ महिनादेखि बन्द हु्ँदा यसले नेपाल भारत बिचको रोटी बेटीको सम्बन्धलाई पनि असार पारेको कांग्रेसले जनाएको छ। तराइ मधेसवासीको पर्व दिपावली र छठ पनि नजिकिंदै गइरहेका बेलामा नाका बन्द गर्नु व्यवहारिक नभएको तर्क गर्दै कांग्रेसले लामो समयदेखि बन्द रहँदा आवागमन र व्यपार व्यवसायमा समेत कठिनाइ परेकाले नाका खोल्न सरकारसँग माग गरेको बताएको छ। स्वास्थ्य सुरक्षाको मापदण्ड अपनाएर नेपालको मुख्य प्रवेशद्वारका रुपमा रहेको वीरगन्ज नाका यथाशीघ्र खोल्न कांग्रेसले सरकारसँग माग गरेको हो। भरतले आफ्नोतर्फको नाका खोलिसकेको तर नेपाल सरकारले मुख्य नाका बन्द नै राखेका कारण भारतका ग्रामीण भेगका नाकाबाट लुकीछिपी मानिसको आउजाउ भइरहेकाले यसले संक्रमणको जोखीम झन बढाएको पर्साको क्षेत्र नम्बर १ को ख का क्षेत्रीय कार्य समितिका सभापति अरविन्द कुमार गुप्ताले बताए। ज्ञापन पत्र बुझ्दै प्रजिअ तमाङले संघीय सरकारले नाका कात्तिक ३० गतेसम्म बन्द गर्ने निर्णय गरेकाले कांग्रेसले नाका खोल्न गरेको मागको बारेमा नेपाल सरकारलाई जानकारी गराउने बताए। भारतरले कात्तिक ६ गतेदेखि एकतर्फी नाका खोलेपछि वीरगन्ज नाकामा नेपाली सुरक्षाकर्मीले सास्ती खेप्नु परेको छ। भारतबाट आउनेलाई नाकामा नेपाली सुरक्षाकर्मीले रोक्दा दिनहुँ जसो विवाद हुने गरेको छ। पर्साका प्रजिअ तमाङले भारतले सिमाना खुल्ला गरिदिएपछि नाकामा थप सुरक्षाकर्मी तैनाथ गर्नुपरेको बताए। औषधी उपचार आदिका लागि जानै पर्ने बाध्यतापूर्ण अवस्थाका मानिसलाई नेपाल सरकारको मापदण्ड अनुसार प्रक्रियागत सहजीकरण गरिदिने उनले बताए। उनले भने,तर किनमेल गर्न जान आउन खोज्ने लगायतका कामका लागि हामीले नाकामै रोकेर फिर्ता पठाइ दिने गरेका छौं।' नाका बन्द हुँदा अवैध आवागमन र तस्करी बढ्यो सरकारले वीरगन्ज लगायतका सबै नाका बन्द गरेको बताए पनि पर्सा जिल्लामा रहेका ग्रामीण भेगका अलौ, अमरपटटी, सबैठवा, जानकी टोला, भिस्वा, ठोरी, महादेवपट्टी, पाण्डेपुर लगायतका नाकाहरुबाट मानिस सहज रुपमै ओहोर दोहोर हुने गरेका छन्। मुख्य नाका सरकारले बन्द राखेका कारण ग्रामीण भेगका नाका हुँदै भारतबाट मालसामानको तस्करी पनि बढेको स्थानीय बताउँछन्। यसका साथै तस्करी पनि बढेकोले नेपाल सरकारलाई राजश्वमा घाटा भइरहेको तर्क कांग्रेस क्षेत्रीय सभापति गुप्ताको छ। उनले भने, त्यसैले पनि स्वास्थ्य सुरक्षाको मापदण्ड अपनाएर नाका तत्कालै खोल्नु पर्ने माग हामीले गरेका हौं।' ठाकुरराम बहुमुखी क्याम्पसका अर्थशास्त्रका प्राध्यापक इन्दुशेखर मिश्राले पनि नाका बन्द हुँदा व्यपारीले तस्करीबाट मालसामान ल्याउन बाध्य भएको सुनिएको बताए। उनले भने, जुन मालसामान भन्सार राजश्व तिरेर व्यपारीले ल्याउँथे अहिले ७ महिनादेखि नाका बन्द हुँदा कतिपय साना कारोबारीले अवैध बाटोबाट ल्याउनु पर्ने बाध्यता भएको सुनिन्छ, त्यसैले भारतले नाका खोल्ने निर्णय गर्दा नेपालले पनि सँगै खोल्नु पर्ने थियो।' वीरगन्ज नाका खोल्न माग गर्दै सोमबार पर्साका प्रमुख जिल्ला अधिकारी असमान तमाङ मार्फत सरकारलाई ज्ञापन पत्र बुझाउँदै कांग्रेसका क्षेत्रीय सभापति अरविन्दकुमार गुप्ता।"
कोरोना जितेर काममा फर्कदै जनप्रतिनिधि,"उदयपुर : उदयपुरका जनप्रतिनिधि धमाधम कोरोना भाइरसमुक्त भएसँगै आफ्नो काममा फर्किएका छन् । सोमबार कटारी नगरपालिकाका मेयर ज्ञानेन्द्र श्रेष्ठ कोरोना मुक्त भएसँगै नगरपालिकाको काममा फर्किएका हुन् । यसअघि जिल्ला समन्वय समितिकाका प्रमुख खड्गबहादुर दर्नाल, बेलका नगरपालिकाका मेयर दुर्गाकुमार थापा, वडाध्यक्ष दिनेश्वर चौधरी र एक सदस्य कोरोना भाइरस जितेर पुर्ववत अवस्थामा फर्किसकेको जिल्ला स्वास्थ्य कार्यालय प्रमुख मोहन सुबेदीले जानकारी दिए । आफ्नो भूमिका निर्वाह गर्नेक्रममा एक महिना यता कोरोना भाइरसबाट संक्रमित भएपछि उनीहरु कोभिड अस्पतालमा भर्ना भइ उपचाररत थिए । १४ दिनपछि कोरोना मुक्त भएका कटारीका मेयर श्रेष्ठले जनताको काम गर्दा गर्दै आफू संक्रमित भएको बताए । उनले स्वास्थ्य सतर्कता नै सबैभन्दा उपयुक्त भएकाले स्वास्थ्य मापदण्ड अपनाउँदै पुनः जनताको सेवामा फर्किएको प्रतिकृया दिए । मेयर, प्रमुख प्रशासकिय अधिकृत, शिक्षा शाखाका कर्मचारीमा कोरोना देखिएपछि १५ दिनका लागि नगरपालिकाका अत्यावश्यक वाहेक सबै सेवा बन्द थिए । १५ दिन देखि प्रभावित भएका सबै सेवालाई निरन्तरता दिँदै विकास निर्माणका कामलाई अघि बढाईने उनले बताए । उनीसँगै संक्रमित भएका इलाका प्रशासन कार्यालयका प्रमुख चन्द्र सिवाकोटी पनि कोरोना मुक्त भएका छन् । तर सँगै संक्रमित रहेका नगरपालिकाका प्रमुख प्रशासकीय अधिकृत गणेशप्रसाद अर्याल र शिक्षा शाखाका श्रोत व्यक्ति सूर्य कार्कीमा भने पुनः पोजिटिभ आएपछि आइसोलेसनमै रहेको मेयर श्रेष्ठले बताए । यसअघि कोरोना जितेर फर्किएका जिसस प्रमुख र बेलकाका मेयर थापा आफू नियमित काममा फर्कि जनताको सेवामा रहेको बताएका छन् । हालसम्म ७३ जना महिलासहित दुई सय ३५ जनामा कोरोना संक्रमण देखिएको छ । संक्रमितमध्ये २१ महिलासहित ५९ जना आइसोलेसनमा बसी उपचार गराई रहेको स्वास्थ्य प्रमुख सुबेदीले बताए ।"
अरिङ्गालको टोकाइबाट महिलाको मृत्यु,डोटी : अरिङ्गालको टोकाइबाट डोटीमा एक महिलाको मृत्यु भएको छ। मृत्यु हुनेमा जिल्लाको आदर्श गाउँपालिका१ बाँझककानीको बाहुनटाक टोलका अन्दाजी ७५ वर्षीया कटी लुहार रहेकी छन्। जिल्ला प्रहरी कार्यालय डोटीका अनुसार वनमा गोठालो गएको बेलामा रुखमा गोलो बनाइ बसेको अरिङ्गालले आइतबार साँझ उनलाई टोकेको थियो। अरिङ्गालको टोकाइबाट घाइते भएकी ती महिलालाई मौवानगरदह स्वास्थ्यचौकीमा उपचारपछि आइतबार राति नै घर लगिएको थियो। घर लगिएकी उनको सोमबार बिहान करिब २ बजेतिर मृत्यु भएको इलाका प्रहरी कार्यालय मौवानगरदहले जानकारी दिएको छ। तीन दिनको अवधिमा जिल्लामा अरिङ्गालको टोकाइबाट तीन जनाको मृत्यु भएको प्रहरीले जनाएको छ। केही दिन पहिले मात्रै जिल्लाको सायल गाउँपालिकाका एकै घरका दुई बालिकाको अरिङ्गालको टोकाइबाट मृत्यु भएको थियो।
प्रस्तावित तीन राजदूतको सुनुवाइ कात्तिक २७ गते,"काठमाडौं : संयुक्तराज्य अमेरिका, संयुक्त अधिराज्य र दक्षिण अफ्रिकाका लागि प्रस्तावित नेपाली राजदूतको यही कात्तिक २७ गते संसदीय सुनुवाइ हुने भएको छ । सङ्घीय संसद् संसदीय सुनुवाइ समितिको सोमबारको बैठकले तीन देशका लागि प्रस्तावित राजदूतको संसदीय सुनुवाइ कात्तिक २७ गते बिहीबार हुने निर्णय भएको सभापति लक्ष्मणलाल कर्णले जानकारी दिए। सरकारले गत असोज १५ गते पूर्वअर्थमन्त्री डा युवराज खतिवडालाई अमेरिका, पूर्वमुख्य सचिव लोकदर्शन रेग्मीलाई बेलायत र निर्मलकुमार विश्वकर्मालाई दक्षिण अफ्रिकाको राजदूतमा सिफारिश गरी संसदीय सुनुवाइका लागि उनीहरुको नाम समितिसमक्ष पठाएको थियो । समितिले प्रस्तावित राजदूतविरुद्धका उजुरीकर्तालाई सार्वजनिक लिखित सूचना जारी गरी आमन्त्रण गरेकामा आजको बैठकमा कुनै उजुरीकर्ता उपस्थित भएनन् । उजुरीकर्ताको नाम, नम्बर र वतन स्पष्ट नखुलेपछि समितिले १० दिने लिखित सूचना जारी उजुरीकर्तालाई बोलाएको थियो । प्रस्तावित राजदूत डा खतिवडाविरुद्ध तीन र रेग्मीविरुद्ध एउटा उजुरी परेका छन् । समितिको असोज २१ गतेको बैठकले प्रस्तावित राजदूत सम्बन्धमा कुनै गुनासो, उजुरी वा सिकायत भएमा १० दिनभित्र समितिसमक्ष उजुरी दिन सर्वसाधारणसँग उजुरी आह्वान गर्दै सूचना प्रकाशित गरेको थियो । प्रस्तावित राजदूतत्रयसँग योग्यता, क्षमता, अनुभव, कार्ययोजना र सोचसम्बन्धी जानकारी लिएपछि राजदूतका लागि उपयुक्त होहोइन ठहर्याइ समितिले आवश्यक निर्णय लिनेछ । प्रस्तावित नाम अनुमोदन भएमा सरकारको सिफारिशमा राष्ट्रपतिबाट उनीहरुलाई राजदूत नियुक्ति गर्ने संवैधानिक व्यवस्था छ । रासस"
"बोबाङमा बाढीपहिरो : दुई महिना बित्यो, भेटिएनन् बेपत्ता","बागलुङ : बागलुङको पश्चिम ढोरपाटन नगरपालिका९ बोबाङमा बाढीपहिरोले नरसंहार मच्चाएको दुई महिना पुगेको छ। भदौ १७ गते आएको बाढीपहिरोमा परी बेपत्ता भएका १५ जनाको दुई महिनासम्म पनि केही पत्तो लागेको छैन। पहिरोमा परी २२ जनाको मृत्यु भएको थियो। लामो समयसम्म खोजी गर्दासमेत बेपत्ताको अवस्था पत्ता नलागेपछि प्रहरीले जिल्ला प्रशासन कार्यालयमार्फत गृहमन्त्रालय हुँदै देशभर उनीहरूको हुलियासहितको जानकारी पठाएको छ। खोला किनार र बाढीपहिरो प्रभावित क्षेत्र आसपास सक्रिय खोजी भने रोकिएको छ। 'हामीले खोजी रोकेका छैनौँ, खोज्ने प्रक्रिया बद्लिएको छ', प्रहरी उपरीक्षक लोकेन्द्र श्रेष्ठले भने, 'सबै जानकारीसहितको विवरण देशभर पठाएका छौँ, सबैको अवस्था अज्ञात छ।' जिल्ला प्रशासन कार्यालयले गृहमन्त्रालयको निर्देशनमा सबै बेपत्ताका परिवारलाई मृतकसरहको राहत उपलब्ध गराएको छ। भुजीखोलामा आएको बाढीपहिरोका कारण प्रभावित क्षेत्रको पुनःनिर्माणका लागि प्रक्रिया सुरु भएको छ। बाढीपहिरोमा परी ढोरपाटन नगरपालिका९ बोबाङका ३१ वर्षीय जीतबहादुर घर्ती मगर, नौ वर्षीय शेसन विक, चार वर्षीय रवि विक, २२ वर्षीय मनकुमारी विक, २१ वर्षीया टेकमाया विक, १० महिनाकी तिर्सना विक र १५ वर्षीया मनिषा बिक बेपत्ता छन्। त्यस्तै, सोही ठाउँकै ५५ वर्षीया कौशिला पुल, २६ वर्षीय विलास पुन, ५५ वर्षीया तुलमती घर्ती, पाँच वर्षीय विराज विक, १० महिने शिशु उमिसा विक, तीन वर्षीया करली पुन, आठ वर्षीय मोहन विक र १२ वर्षीया समुन्द्र विक बेपत्ता छन्। बेपत्तामध्ये अधिकांश एकाघरका परिवार छन्। बाढीपहिरोमा बेपत्ता भएका ३८ जनामध्ये २२ जनाको शव फेला परेको थियो भने एक जना सकुशल भेटिएका थिए। बाढीपहिरोका कारण ढोरपाटन नगरपालिकाको वडा नं ६, ७, ८ र ९ का १३० घरमा क्षति पुगेको तथ्याङ्क नगरपालिकासँग छ।"
कक्षा ११ को परीक्षा सुरु,"डडेल्धुरा : कोरोना त्राससँगै कक्षा ११ को परीक्षा सुर भएको छ । परीक्षा बोर्डले डेढ घण्टाको मात्रै प्रश्नपत्र हुनेगरी कार्यतालिका प्रस्तुत गरेपछि परीक्षा दिन पुगेका विधार्थीलाई स्वास्थ्य सुरक्षाका सबै प्रक्रिया पुरा गरेपछि हलमा प्रवेश गराइएको छ। संक्रमण दर तीव्ररुपमा बढिरहेको डडेल्धुरामा पनि परीक्षा दिन पुगेका विधार्थीलाई मास्क, सेनिटाइजर, शरीरको तापक्रम जाँच गरेर परीक्षा दिन लगाइएको छ । कोरोनाबाट बच्न र बचाउनका लागि परीक्षा हलमा जानुअघि अनिवार्य स्वास्थ्य चेकजाँचका साथै मास्कको प्रयोग गर्न लगाइएको बालकल्याण माध्यमिक विध्यालयका प्रधानाध्यापक जगदिशसिंह भण्डारीले बताए । विधार्थी र शिक्षक सबैको स्वास्थ्य जाँच र सुरक्षा सामग्री प्रयोगपछि मात्रै परीक्षा सुरु गरिएको प्रअ भण्डारीले बताए । कोरोनाका कारण लामो समयसम्म भएको लकडाउनले नियमित विद्यालय जान नपाएका विधार्थी परीक्षा दिइरहेका छन् । एकातिर कोरोनाको त्रास छ भने अर्कातिर नियमित पढ्न नपाइ परीक्षा दिँदा अन्यौल भएको बालकल्याण माविका एक विधार्थीले बताए । जिल्लामा ३२ वटा विद्यालयमा ११ र १२ को पढाइ हुनाका साथै सोही विद्यालयमा परीक्षा केन्द्र तोकिएको छ। सम्बन्धित विद्यालयले आफ्नो अनुकुलता अनुसार परीक्षा संचालन गरिएको शिक्षा विकास तथा समन्वय इकाइ डडेल्धुराका निमित्त प्रमुख नारद जोशीले बताए । धेरै विद्यालयमा आजबाट परीक्षा सुरु भएका छन् भने कतिपय विद्यालयमा मगंलबारबाट सुरु हुने निप्रमुख जोशीले जानकारी दिए । साधारणतिरका विधार्थीभन्दा पनि प्राविधिक धारतिरकालाई परीक्षामा बढी समस्या भएको छ। कोर्ष पुरा नै नभइ परीक्ष दिनुपर्दा विधार्थीमा अन्यौलता छाएको हो । कोरोनाले गर्दा विधार्थीको भविश्य के हुने भन्ने विषयमा अभिभावकलाई समेत चिन्ता बढेको छ ।"
पर्यटन प्रवर्द्धननका लागि नेपाल साइकल यात्रा,"काठमाडौं : कोभिड१९ का कारण थला परेको पर्यटन क्षेत्रको पुनःस्थापित गर्नका लागि नेपाल साइकल यात्रा गरिएको छ। नेपाल पर्यटन बोर्डको प्रवद्र्धन तथा ट्रेकिङ एजेन्सीज एशोसिएशन अफ नेपाल (टान), नेपाल एशोसिएशन अफ टुर्स एण्ड ट्राभल एजेन्ट (नाट्टा), नेपाल पर्वतारोहण सङ्घ (एनएमए) को सहयोगमा नेपाल साइकल यात्रा गरिएको हो। नेपाल साइकल यात्रा समूहले आज नेपाल पर्यटन बोर्ड भृकुटीमण्डपबाट साइकल यात्रा शुरु गरेको हो। उक्त समूहलाई पर्यटन बोर्डका प्रमुख कार्यकारी अधिकृत डा धनञ्जय रेग्मीले बिदाइ गरे। साइकल यात्रा समूहले पश्चिमको महेन्द्रनगरदेखि पूर्वको पशुपतिनगरसम्म साइकल यात्रा गर्ने नेपाल साइकल यात्रा मेला२०७७ का संयोजक पुष्कर शाहले जानकारी दिए। आन्तरिक पर्यटन प्रवद्र्धनका लागि शुरु भएको यात्रा महेन्द्रनगरबाट शुरु भई ठाकुरद्वार, नेपालगञ्ज, वीरेन्द्रनगर, घोराही, स्वर्गद्वारी, तौलिहवा, भैरहवा, बुटवल, तानसेन, पोखरा, नारायणघाट, हेटौँडा, वीरगञ्ज, लालबन्दी, जनकपुर, गाईघाट, धरान, विराटनगर हुँदै काँकरभिठासम्म पुग्नेछ। उक्त समूह तीन हप्ताको साइकल यात्रापश्चात् काठमाडौँ फर्कनेछ। नेपाल पर्यटन बोर्डका सदस्य दीपक महतले कोभिड१९ ले आक्रान्त पारेको नेपालको पर्यटनलाई पुनःजीवन प्रदान गर्ने उद्देश्यसहित आन्तरिक पर्यटन प्रवद्र्धन गर्न र बोर्डको सन्देशलाई देशव्यापीरुपमा प्रवाह गर्न यो साइकल यात्राले मद्दत पुग्ने बताए। साइकल समूहमा संयोजक शाहसहित पर्यटन व्यवसायी राजेन्द्र सापकोटा, शङ्कर अधिकारी, सुभास केसी, मुक्ति पाण्डेलगायत हुनुहुन्छ। पश्चिमको महाकालीदेखि पूर्वको मेचीसम्म साइकल यात्राको दूरी एक हजार ६२४ किलोमिटर हुनेछ। रासस"
पाँच पटक प्रधानपञ्च भएका ठाकुरको निधन,"राजविराज : सप्तरीको छिन्नमस्ता गाउँपालिका ५ लोखरमका बैद्यनाथ ठाकुरको ८५ वर्षको उमेरमा सोमबार निधन भएको छ । उपचारका क्रममा बिराटनगरस्थित बिराट नर्सिङ्ग होममा ठाकुरको मृत्यु भएको उनका छोरा रमण ठाकुरले बताए । दुबै मृगौला खराब भएका ठाकुरको स्वास्थ्यमा समस्या आए पछि उपचारका लागि विराटनगरमा उपचाररत थिए । पञ्चायतकालमा चार पटक सप्तरीको कोचाबखारी गाविसको प्रधानपञ्चमा निर्वाचित ठाकुर प्रजातान्त्रिक कालमा २०५४ सालमा स्वतन्त्रबाट कोचाबखारी गाविसको अध्यक्षमा निर्वाचित भएका थिए । सोमबार नै अन्तिम संस्कार गरिने परिवारका सदस्य जयप्रकाश ठाकुरले बताए । मृतक ठाकुरकी श्रीमती, तीन छोरा र तीन छोरी छन् ।"
इपिसेन्टरबारे दुई पालिका बीच विवाद,"गोरखा : धार्चे गाउँपालिकाले ७ को चुङकङमा 'इपिसेन्टर' स्तम्भ निर्माण गर्यो । लाप्राकदेखि गुम्दाहुँदै चुङकङसम्म इपिसेन्टर एडेभेञ्चर ट्रेकिङ ट्रेल, इपिसेन्टर साइकल ट्रेल निर्माण गरी गण्डकी प्रदेशका पर्यटन मन्त्री विकास लम्सालबाट उद्घाटन पनि गर्यो । सो कार्यक्रमको भोलिपल्टै बारपाक सुलीकोट गाउँपालिकाले २०७२ सालको भूकम्पको इपिसेन्टर तोडमोड नगर्न आग्रह गरेको छ । गाउँपालिकाका अध्यक्ष विष्णु भट्टले आइतबार एक विज्ञप्ति जारी गरी राष्ट्रिय अन्तर्राष्ट्रियस्तरमा स्थापित इपिसेन्टर बारपाक भएकाले यसको अवस्थिति तोडमोड नगर्न र इपिसेन्टरको नाममा विभिन्न गतिविधि नगर्न आग्रह गरेका छन् । '२०७२ सालको भूकम्पको केन्द्रविन्दू बारपाक रहेको बारे अन्तर्राष्ट्रिय स्तरमा नै स्थापित सत्य हो, आज कसैले तोडमोड गर्न खोजेर हुने कुरा होइन',सो विज्ञप्तिमा भनिएको छ, 'यसबारे भ्रम सिर्जना गर्न खोजेर कुनै अर्थ रहँदैन । इपिसेन्टरको अबस्थितिलाई नै बदल्ने गरी गलत परिभाषा र चिनारी गर्न तथा यस बारेमा भए गरेका अन्य गतिविधिबारे हाम्रो गम्भीर असहमति छ ।' एकातर्फी रुपबाट इपिसेन्टर तोडमोड गरी अन्यत्र स्थापित गर्ने प्रयास नगर्न गाउँपालिकाको विज्ञप्तिमा भनिएको छ । इपिसेन्टर रहेको ठाउँ आसपास रहेका बारपाक सुलीकोट, धार्चे र आरुघाट गाउँपालिकालाई जोडेर इपिसेन्टर ट्रेल निर्माण गर्ने बारे गुरुयोजना निर्माण गर्ने तयारी भइरहेका बेला धार्चेले एकातर्फी रुपमा सो ट्रेल निर्माण गरेकोप्रति बारपाक सुलीकोट गाउँपालिकाले असहमति जनाएको छ । सो उद्घाटन कार्यक्रममा आफूलाई निम्त्याइएको भएपनि कार्यक्रम बारे विस्तृत जानकारी नदिइएकाले आफू सहभागी नभएको पनि विज्ञप्तिमा दाबी गरिएको छ । धार्चे गाउँपालिकाले भने इपिसेन्टर बारपाकबाट दुई किलोमिटर पूर्वतर्फ भनिएकाले चुङकङ नै हुनसक्ने दाबी गरेको छ । 'त्रिभुवन विश्वविद्यालय र इसिमोडका भूगर्भविदले स्थलगत अध्ययन गरी इपिसेन्टर बारपाकबाट दुई किलोमिटर पूर्वतर्फ रहेको निश्कर्ष निकालेका छन्, गाउँपालिकाका प्रमुख सन्तोष गुरुङले भने, 'त्यसैले हामीले हाम्रो भूभागमा भूकम्पको स्मरण गराउने खालका गतिविधि गरेर पर्यटन विकास गर्ने प्रयास गरेका हौं । इपिसेन्टरको दाबी गरी विवाद गर्नुभन्दा पनि पर्यटन सम्बन्धी पूर्वाधार निर्माण गरेर पर्यटन विकास गर्ने हाम्रो योजना हो । उनले इपिसेन्टर लेखिएको स्तम्भमा इपिसेन्टर ट्रेल वा इपिसेन्टर पार्क भनेर नामांकरण गर्न आफू तयार रहेको बताएका छन् । भूकम्पको स्मृतिमा गोरखामा इपिसेन्टर एड्भेञ्चर ट्रेल"
दश वर्षीया बालिकालाई बन्धक बनाई करणी गर्ने पक्राउ,जनकपुरधाम : जनकपुरधाम उपमहानगरपालिका७ को भ्रमरपुरा चोकमा डेरा गरी बस्ने १० वर्षीया एक बालिकालाई बन्धक बनाई करणी गर्नेलाई प्रहरीले पक्राउ गरेको छ। जिल्ला प्रहरी कार्यालय धनुषाका अनुसार सबैला नगरपालिका घर भई जनकपुरधाममा डेरा गरी बस्ने राम्रोसँग बोल्न नसक्ने फरक क्षमता भएकी बालिकालाई बन्धक बनाई करणी गर्ने भारत विहार सीतामढी जिल्ला बथनाहा ग्राम पञ्चायत भुतही५ का ५१ वर्षीय वीरेन्द्र साहलाई पक्राउ गरिएको हो। घरमा कोही नभएको बेला साहले बालिकालाई ललाईफकाई चकलेटको प्रलोभन दिई बन्धक बनाई करणी गरेको जनाइएको छ। साह सोही घरको तल्लो तल्लामा भाडामा बस्दै आएका छन्। बालिकाकी आमा छोरीलाई खोजतलास गर्ने क्रममा साहको कोठाबाट रुँदै कराउँदै गरेको देखेर हल्ला गर्दा स्थानीयवासी समेत आएर प्रहरीलाई खबर गरेपछि जिल्ला प्रहरीबाट खटिएको टोलीले साहलाई पक्राउ गरेको बताइएको छ। पक्राउ गरिएका साहलाई शरीर बन्धक एवं जबरजस्ती करणी मुद्दा शीर्षकअन्तर्गत म्याद थप गरी थप अनुसन्धान कार्य भइरहेको छ।
बोक्सी आरोपमा आमाको हत्या,"सिरहा : ८५ वर्षीया सुदामादेवी साह छिमेकीको घरमा गफिँदै थिइन्। कान्छो छोरो रामअवतारले बुहारी मनीषाको खुट्टाको घाउ झारफुक गर्न बोलाए। सुदामादेवीले आफूलाई बोक्सी आरोप लगाउने छोराको घरमा नजाने तर आफ्नो घरमा आए झारफुक गरिदिने अड्डी कसिन्। तिमीले बोक्सी लगाएको हो, त्यही भएर बुहारी बिरामी परेको छ, तिमीले छुटाउनुपर्छ भन्दै थिए रामअवतार, एक स्थानीयले भने, आफ्नो घरमा बुहारी ल्याउनु अनि झारफुक गर्छु भन्दै सुदामादेवीले जवाफ दिइन्। त्यससँगै रिसाएका रामअवतारले घाँटी थिचेर कुटपिट गर्दा ती वृद्धा गम्भीर घाइते भइन्। यो घटना यही कात्तिक ११ गते कर्जन्हा नगरपालिका ३ खैराहा टोलमा भएको थियो। स्थानीयले घाइतेलाई नजिकै अस्पताल पुयाए। थप उपचारका लागि जनकपुरस्थित जानकी मेडिकलमा लगे। तर, उपचार खर्च अभावका कारण घाइतेलाई फर्काएर जिल्ला अस्पताल सिरहामा ल्याइयो। उपचारकै क्रममा शनिबार सुदामादेवीको मृत्यु भएको छ। जेठो छोरो रामबहादुरले आइतबार आमाको दाहसंस्कार गरेका छन्। जिल्ला प्रहरी प्रवक्ता शालिग्राम शर्मा पौडेलले अभियुक्त रामअवतारलाई नियन्त्रणमा लिई अनुसन्धान गरिरहेको बताए। रामअवतारविरुद्ध कर्तव्य ज्यान र बोक्सीको आरोपसम्बन्धी मुद्दा चलाइएको डीएसपी पौडेलको भनाइ छ। विगतमा सुदामालाई कान्छो छोरोले मलमूत्र खुवाउने प्रयास गरेको, पटकपटक कुटपिट गरेको स्थानीयको भनाइ छ। बुवाको निधनपछि १५ वर्षदेखि आमा एक्लै बस्दै आएकी थिइन्, सुदामाकी छोरी रामतोला साहले भनिन्, दाइले जबर्जस्ती आरोप लगाएर आमाको हत्या गरेको छ। सुदामादेवीले वर्षौंदेखि गाउँमा झारफुकको काम गर्दै आएको उनले सुनाइन्। बोक्सी आरोप लगाएर वृद्ध आमालाई अलग पारेको उनको गुनासो छ। आमाले गाउँमा बनिबुतो गरी गुजारा चलाउँदै थिइन्। गाउँघरमा अहिले पनि अन्धविश्वास गएको छैन, स्थानीय प्रकाश कोइरालाले भने, बिरामी पयो भने धाँमीझाक्रीकहाँ पुग्ने गर्छन्। निको हुनेले धामी सही हो भन्छ। जसलाई निको हुँदैन उसले बोक्साबोक्सीको आरोप लगाउन सुरु गर्छ। बोक्सी आरोप लगाउनेहरूलाई सरकारले कडा कारबाही नगरेसम्म यस्ता कुप्रथा नहट्ने उनको भनाइ छ। जिल्ला प्रहरीका अनुसार वैशाखयता सिरहामा बोक्सी आरोप दुव्र्यवहार, कुटपिटका ८ वटा घटना भएका छन्। नवराजपुर गाउँपालिका५ कुर्सन्डीमा मूर्तिदेवी यादवलाई असोज ३ गते मध्यराति स्थानीयले बोक्सी आरोप लगाएर मलमूत्र खुवाएका थिए। कुटपिट गरेका थिए। दुई हप्ताको उपचारपछि उनी घर फर्केकी छन्। तर, केही बोल्दिनन्, टोलाइरहन्छिन्। आफन्तको सहायताले उनी खानेबस्ने गर्छन्। उनका आफन्तले ८ जनाविरुद्ध जाहेरी दर्ता गरेको जिल्ला प्रहरी कार्यालय सिरहाले जनाएको छ। त्यसमध्ये केहीलाई प्रहरीले पक्राउ गरेको छ। भूत मेलाको प्रभाव ! सिरहा र धनुषाको सिमानामा पर्ने कमला नदीमा माघ १ गते स्नान गर्नेको भीड लाग्छ। उनीहरू धामीझाँक्रीसहित आउँछन, धामीको सहयोगमा सिद्धि प्राप्त गरिरहको बताउँछन्। स्नान गरेपछि पूर्ण हुने विश्वास छ। त्यसकै प्रभावका कारण गाउँगाउँमा आफूलाई धामी दाबी गरिरहेको सामाजिक अगुवा राजकुमार राउतको ठम्याइ छ। कमला स्नानलाई भूत मेला पनि भन्ने गरिएको छ। त्यहाँ स्नान गरेर घर फर्केकाहरू आफ्नो घरपरिवारमा कसैलाई केही भयो कि झारफुक सुरु गर्छन्, उनले भने, झारफुक गर्दा आफू धामी र अरू कसैलाई बोक्सी भएको आरोप लगाउँछन्। त्यही कुरामा परेर मानिस बोक्सी आरोप लागेका व्यक्तिलाई कुटपिट गर्न जान्छन्। धामी बन्ने अन्धविश्वास नरोकिएसम्म बोक्सी आरोपका घटनामा कमी नआउने उनको भनाइ छ। उनका अनुसार सरकारले अन्धविश्वास सिर्जना गर्ने मेला, स्नानलाई रोक्नुपर्छ। गाउँमा कसैसँग रिसइबी भयो कि बोक्सी आरोप लगाउने गरेको उनले सुनाए।"
विराटनगरको न्युरो अस्पतालमा कोरोना संक्रमितको मृत्यु,विराटनगर : विराटनगरको न्युरो अस्पतालको कोभिड उपचार केन्द्रमा उपचाररत कोरोना भाइरस संक्रमित एक पुरुषको सोमबार बिहान मृत्यु भएको छ । विराटनगर महानगरपालिका१२ का ५३ वर्षीय पुरुषको बिहान ८:५० बजेतिर मृत्यु भएको अस्पतालका प्रशासकीय अधिकृत सुरेश आचार्यले जानकारी दिए । स्वाबको पीसीआर परीक्षण गराउँदा कात्तिक ६ गते रिपोर्ट पोजेटिभ आएका पुरुषलाई होम आइसोलेसनमै राखिएको थियो । स्वास्थ्यमा समस्या थपिएपछि कात्तिक १५ गते थप उपचारका लागि कोभिड अस्पतालको आइसोलेसनमा भर्ना गरिएको थियो । अस्पताल भर्ना गरेर उपचार थालिएको दुई दिन पनि बित्न नपाउँदै संक्रमिण पुरुषको ज्यान गएको आचार्यले बताए । उनका अनुसार मृतकमा कोरोना संक्रमणसँगै निमोनिया र उच्च रक्तचापको समस्या पनि देखिएको थियो ।
तस्करी नियन्त्रणमा जुट्यो प्रहरी,"धरान : नेपालभारत खुल्ला सीमा नाकाको फाइदा उठाउँदै प्रदेश १ का सीमावर्ती जिल्लामा दैनिक तस्करी बढेको छ। तस्करी रोक्नका लागि प्रदेश प्रहरी प्रमुख इश्वरबाबु कार्कीले आफैँ गस्ती गर्न थालेका छन्। प्रदेश १ का सुनसरी, मोरङ, झापा र इलाम जिल्लाबाट हुने तस्करी नियन्त्रणका लागि डिआइजी कार्कीको टोली मध्यराति सीमा क्षेत्रको गस्ती गर्दै सीमा क्षेत्रका प्रहरी युनिटहरुको अनुगमनमा निस्कन थालेको छ। कोरोना महामारीको समयमा पनि तस्करले सीमा क्षेत्रका प्रहरी युनिटका इन्चार्जसँग मिलेमतो गरी भन्सार छली सामाग्री नेपाल भित्र्याउने गिरोह सक्रिय भए पश्चात आफैं निगरानीमा खटिएको डिआईजी कार्कीले बताए। पछिल्ला समय नेपालबाट बलि दिने उद्देश्यले युवती ओसारपसार गरी भारत लैजाने गिरोह सक्रिय भएपश्चात प्रहरीले सीमा क्षेत्रमा विशेष प्रहरी परिचालन गरी सुरक्षा व्यवस्था कडा पारेको उनले बताए। डिआइएजी कार्कीले सुनसरी, मोरङ, झापा र इलाम जिल्लाका दर्जनौं सीमा नाका र भन्सार कार्यालयको स्थलगत अनुगमन गरी सीमा क्षेत्रका प्रहरी युनिटका प्रहरी इन्चार्जहरुलाई सीमा क्षेत्रमा शान्ति सुरक्षा मजबुत बनाउन, अवैध तस्करी पूर्ण रुपमा नियन्त्रण गर्न निर्देशन दिएको बताए। उनले प्रहरी आचार संहिता विरुद्ध काम गर्ने जो कोहि प्रहरी कर्मचारीलाई जागिरबाटै कडा विभागीय कारवाही गर्ने चेतावनी दिएका छन्। डिआईजी कार्कीले प्रदेश १ को शान्ति सुरक्षा मजबुत बनाउन र सीमा क्षेत्रको चोरी तस्करी र अवैध कृयाकलाप नियन्त्रण गर्न नियमित गस्ती अनुगमनलाई प्रभावकारी बनाउन अभियान थालेको बताए। उनले सीमा नाकामा तस्करी नियन्त्रण गर्न प्रदेश का जिल्लामा थप प्रहरी समेत परिचालन गरिएको बताए।"
किसानका धान किन्दै सहकारी,"गुलरिया : बर्दिया मधुवनका किसानले उत्पादन गरेको धान सहकारीले खरिद गर्न थालेपछि उनीहरु खुसी भएका छन्। मिहिनेत गरे पनि उत्पादनको मुल्य नपाएका उनीहरु बजार मुल्यभन्दा बढीमा सहकारीले धान खरिद गर्न थालेपछि लाभान्वित भएका हुन्। बर्दियाको मधुवन नगरपालिका वडा नम्बर ७ मा रहेको साना किसान सहकारीले सदस्यहरुले उत्पादन गरेका धान, गहुँ लगायत मल बाली खरिद गर्न थालेपछि उत्पादनले बजार नपाएर भौतारिएका आफूहरुले उचित बजार पाएको स्थानीय किसान डम्मर सिंह गुरुङले बताए। सहकारीले धान खरिद मात्र होइन कृषि कार्यका लागि किसानहरुलाई ऋण समेत उपलब्ध गराउने गर्छ। उनले भने, 'हामीले उत्पादन गरेको अनाज सहकारीले महँगो मुल्यमा खरिद गरिदिएपछि कृषिमा हाम्रो हौसला पनि बढेको छ।' विगतका वर्षहरुमा सहकारीले धान खरिद नगर्दा सस्तोमा कृषि उत्पादन बिक्री गर्न बाध्य हुनुपरेको मधुवन नगरपालिका वडा नम्बर ७ निवसी सहकारीमा आवद्ध किसान गोविन्दप्रसाद गौतमले बताए। 'यसवर्षदेखि सहकारीले धान खरिद सुरु गरेपछि हामीलाई धेरै सहज भएको छ। सहकारीले उपलब्ध गराएको मोटा तथा सावाँ मन्सुली जातको धानको मूल विउ उत्पादनका लागि ऋण लिएर खेती गरेको छु', उनले भने, 'उत्पादन गरेको धानको बिउ सहकारीले नै खरिद गर्छ मुल्य पनि राम्रो दिन्छ।' सामान्य मोटाधानको मुल्य प्रति क्विन्टल सवा २५ सय रुपैयाँ सहकारीले किसानलाई दिएको छ। बजारमा मोटाधान सहकारीले दिएको भन्दा कम मुल्यमा खरिद बिक्री भैरहेको छ। ताराताल मधुवन क्षेत्रका किसानलाई चर्को ब्याजमा ऋण लिनु पर्ने बाध्यता थियो। सहकारीले क्षेत्राधिकार वृद्धि गरी अधिकतम किसानलाई समेट्दै बचतसँगै ऋण लगानी गर्न थालेपछि सहज रुपमा कृषि ऋण उपलब्ध गराउन थालेको साना किसान सहकारी मधुवनका अध्यक्ष प्रेम तिमिल्सिनाले बताए। उनले भने, 'हामीले किसानलाई ऋणसँगै मल, बिउ उपलब्ध गराइ उनीहरुले उत्पादन गरेको खाद्यान्न खरीद गरी बजार ब्यवस्थापनमा सहयोग पुर्याएका छौं।'"
विराटनगरमा दुई कोरोना संक्रमितको मृत्यु,विराटनगर : विराटनगरमा उपचाररत कोरोना भाइरस संक्रमित दुई वृद्ध पुरुषको आइतबार साँझ मृत्यु भएको छ। कोशी अस्पताल कोभिड१९ उपचार केन्द्रमा उपचाररत विराटनगर महानगरपालिका३ का ७० वर्षीय वृद्धको मृत्यु भएको हो। कात्तिक ७ गते कोरोना पुष्टि भएपछि उनलाई उपचारका लागि कोभिड अस्पतालको आइसोलेसनमा भर्ना गरिएको थियो। अस्पतालका व्यवस्थापक ज्ञानबहादुर बस्नेतका अनुसार उपचारकै क्रममा वृद्धको मृत्यु भएको हो। त्यस्तै नोबेल शिक्षण अस्पतालमा उपचाररत झापाको दमक नगरपालिका२ का ७२ वर्षीय वृद्ध पुरुषको मृत्यु भएको छ। पीसीआर परीक्षण रिपोर्ट पोजिटिभ आएपछि उनलाई उपचारका लागि कात्तिक १२ गते आइसोलेसनमा भर्ना गरिएको अस्पतालका प्रबन्धक नारायण दाहालले जानकारी दिए। वृद्धको उपचारका क्रममा मृत्यु भएको उनले बताए।
सिन्धुलीमा पहिलोपटक कोरोना संक्रमित एक वृद्धाको मृत्यु,"सिन्धुली : सिन्धुलीमा कोरोना भाइरस (कोभिड १९) संक्रमित एक वृद्धाको मृत्यु भएको छ। कोरोना भाइरस संक्रमणबाट सिन्धुलीको कमलामाई नगरपालिका ६ पानीटंकीकी एक ८४ वर्षीया वृद्धा महिलाको मृत्यु भएको हो। सिन्धुली अस्पतालमा उपचारका क्रममा उनको आइतबार राति मृत्यु भएको जनस्वास्थ्य कार्यालय सिन्धुलीका प्रमुख जितेन्द्र शाहले जानकारी दिए। श्वासप्रश्वासमा समस्या भएपछि गत शुक्रबार उपचारका लागि धुलिखेल लगिएको भएपनि उनको त्यहाँ उपचार सम्भव नभएपछि फर्काएर सिन्धुली अस्पतालमै ल्याइएको थियो। उनको अवस्था गम्भीर भएकाले कोरोना चेकजाँच गरिएको थियो। आइतबार साँझ आएको रिपोर्टमा वृद्धालाई कोरोना संक्रमण भएको पुष्टि भएका हो, शाहले भने। उता मृतक महिलाको शव आइतबार मध्येरातिनै व्यवस्थापन गरिएको छ। मृतकको शव सिन्धुलीमा रहेको नेपाली सेनाको वर्दबहादुर गणले कमलामाई नगरपालिका ७ स्थित गडौली दोभानमा अन्त्येष्टि गरेको हो। मृतक महिलालाई सिन्धुली अस्पतालको ईमरजेन्सी कक्षमा राखेर उपचार गर्ने क्रममा मृत्यु भएपछि सोमबारसम्मका लागि अस्पतालको इमरजेन्सी कक्ष बन्द गरिएको अस्पतालका व्यवस्थापक विमल श्रेष्ठले जानकारी दिए। ३८४४ जनाको पीसीआर परीक्षण, २९१ मा कोरोना संक्रमण पुष्टि सिन्धुलीमा हालसम्म ३ हजार ८ सय ४४ जनाको स्वाब संकलन गरेर पीसीआर परीक्षण गरिएको छ। त्यसमध्ये २ सय ९१ जनामा कोरोना संक्रमण पुष्टि भएको स्वास्थ्य कार्यालयले जनाएको छ। उनीहरुमध्ये सक्रिय संक्रमित २६ जना छन्। जिल्लाको कमलामाई नगरपालिका कोरोना संक्रमणमा अत्यन्तै उच्च जोखिममा रहेको नगर हो। कोरोना संक्रमण उच्च रहेका देशका २२ स्थानीय तहमध्ये सिन्धुलीको कमलामाई नगर पनि परेको छ। यस्तै दुधौली नगरसहित सुनकोसी गाउँपालिका र तीनपाटन गाउँपालिका कोरोनाको उच्च जोखिममा छन्।"
कामै नगरी भुक्तानी,"महोत्तरी : संसदीय विकास कोषको रकममा व्यापक अनियमितता भएको पाइएको छ। पोखरी सौन्दर्यीकरणका नाममा छुट्याइएको ५० लाख रकममा अनियमितता भएको हो। सो रकम महोत्तरी क्षेत्र नं ३ बाट निर्वाचित समाजवादी पार्टीका अध्यक्ष महन्त ठाकुरको संसदीय कोषबाट छुट्याइएको हो। महोत्तरीको एकडारा गाउँपालिका५ बेहडा गाउँको साहुजी पोखरी निर्माण तथा जीर्णोद्धारका लागि विनियोजन भएको रकम कामै नगरी ५० लाख रुपैयाँ भुक्तानी भएको पाइएको छ। गत आर्थिक वर्ष २०७५०७६ मा पोखरी सौन्दर्यीकरण तथा जीर्णोद्धारका लागि गाउँपालिकाले १० लाख ५० हजार रुपैयाँमा डीपीआर तयार गरेको थियो। पोखरी निर्माण तथा जीर्णोद्धारका लागि एकडारा गाउँपालिकाले गत असारको भारी वर्षाका बेला राज इन्टरप्राइजेज जलेश्वरलाई २० दिनमा काम सक्ने गरी ठेक्का कबोल गरेको थियो। पोखरी निर्माणका लागि गाउँपालिकाले सो इन्टरप्राइजेजसँग मूल्य अभिवृद्धि करबाहेक ४० लाख ८७ हजार ८ सय ९३ रुपैयाँमा २०७७ असार ८ गते सम्झौता गरेको थियो। सम्झौताअनुसार असार २८ भित्र काम सक्नुपर्ने थियो। ठेकेदारले कामै नगरी ३७ लाख ८ हजार ५ सय ८६ रुपैयाँ भुक्तानी लिइसकेको कोष तथा लेखा नियन्त्रण कार्यालयले जनाएको छ। मध्य वर्षाका बेला गाउँपालिकाले पोखरी सौन्दर्यीकरणका लागि ठेकेदारसँग सम्झौता गर्नु शंकास्पद भएको सरोकारवाला बताउँछन्। स्थानीय रामस्नेही मण्डलले भने, ४० लाखको काम सकाउन २० दिनको समय आफैंमा नीतिगत भ्रष्टाचार हो। एउटा सामान्य मानिसले समेत आकलन गर्ने कुरा हो। एकडारा गाउँपालिकाका प्रमुख प्रशासकीय अधिकृत प्रमोद ठाकुरसँग यसबारे जिज्ञासा राख्दा उनले जवाफ दिन मानेनन्। एकडारा गाउँपालिका५ का वडाध्यक्ष शेराजुल अन्सारीले आफूलाई पोखरी ठेक्का सम्बन्धमा केही जानकारी नरहेको प्रतिक्रिया दिए। गाउँपालिका अध्यक्ष रामछबिला साहले समेत जवाफ दिन पन्छिँदै पोखरी मर्मतसम्भारको काम गाउँपालिकाको योजना नभएको बताए। सबै काम माथिबाटै हुने गरेको बताउँदै उनले भने, गाउँपालिकाको योजनामा म सबै बताइदिन्छु तर संसदीय विकास कोषको रकम सबै माथिबाटै आउँछ, हामीलाई केही थाहा हुँदैन। उनले दोहोयाउँदै भने, तपाई आउनुस्, काम भए नभएको हेर्न सँगै जाऊँला, योभन्दा बढी मलाई थाहा छैन।"
जडिबुटीसहित ५ जना पक्राउ,"बेंसीसहर : जिल्ला प्रहरी कार्यालय लमजुङले अवैध जढिबुटी कारोबार गर्ने ५ जनालाई पक्राउ गरेको छ । १९ लाख ३२ हजार २ सय ९० रुपैयाँ बराबरको अवैध जडिबुटीसहित ५ जना कारोबारीलाई पक्राउ गरिएको प्रहरीले जनाएको छ । मनाङबाट बेंसीसहर आउँदै गरेको ग १ ज ७४५३ नम्बरको पिकअप भ्यानबाट १६ किलो जटामसी, १ सय २४ किलो बुकीफूल, ५३ किलो धुपीपात, ९ किलो सुनपाती, १३ किलो भोजपत्र गरी २ सय १५ किलो जडिबुटी बरामद गरिएको प्रहरी प्रमुख डिएसपी गंगाबहादुर थापाले जानकारी दिए । अवैध रुपमा जडिबुटी ओसारपसारमा संलग्न मनाङको नार्पाभूमि गाउँपालिका २ का ४५ वर्षीय लाम्पा छिरिङ लामा र मनाङ ङिस्याङ गाउँपालिका ३ की २९ वर्षीया पल्मु लामासहित जिप चालक लमजुङको दोर्दी गाउँपालिका ८ का ३१ वर्षीय कर्ण गुरुङलाई पक्राउ गरिएको प्रहरीले जनाएको छ । अवैध जडिबुटी र ओसारपसारमा संलग्न व्यक्ति पक्राउ पछि विशेष सूचनाको आधारमा बेंसीसहरका २ घरमा खानतलासी गर्दा बेंसीसहर नगरपालिका ८ की ४४ वर्षीया शान्ताकुमारी तामाङ र ४६ वर्षीय मीनबहादुर तामाङ पनि जडिबुटीसहित पक्राउ परेका छन् । शान्ताको घरबाट प्रतिबन्धित जडिबुटी पाँचऔंले ८ किलो बरामद गरिएको थियो । मिनबहादुरको घरबाट साढे ३ किलो पाँचाऔंले, निरमसी ५३ किलो, मजिठो १४ किलो, पिप्ला २ सय ४१ किलो, सतुवा साढे ८ किलो, जटामसी साढे २ किलो, ढालिङ १ सय ६ किलो, कुड्की ५४ किलो गरी कूल ४ सय ८२ किलो अवैध जडिबुटी बरामद गरिएको डीएसपी थापाले बताए । बरामद गरिएको जडिबुटीसहित ५ जनालाई आवश्यक कारबाहीको लागि आइतबार डिभिजन वन कार्यालय लमजुङ पठाइएको छ । डिभिजन वन अधिकृत पूर्णेश्वर सुवेदीले अवैध जडिबुटीसहित ओसारपोसारमा संलग्न व्यक्तिलाई अनुसन्धान गरी कानुन बमोजिम कारबाही गरिने बताए ।"
तोरी फुल्यो बारीमा,"सन्धिखर्क : अर्घाखाँचीको सन्धिखर्क नगरपालिका ८ किमडाँडाको गोलखाड, खाल र घोचाकोटमा तोरी फुलेर गाउँ नै पेहेँलो बनाएको छ। तोरी फुलेपछि गाउँलाई नै सुन्दर बनाएको छ। मकैबाली भित्र्याइसकेपछि बारीमा छरेको तोरीले गाउँको रौनकता बढेको हो। तेलका लागि छरेको तोरीले माहुरीपालन व्यवसायलाई समेत फाइदा पुगेको कृषकहरूको भनाई छ। तोरी फुलेपछिको सुन्दर गाउँका दृश्यलाई अन्नपूर्ण संवाददाता प्रेमनारायण आचार्यले क्यामेरामा कैद गरेका छन्:"
विद्यालय अपग्रेड गर्न जुर्मुराउँदै समुदाय,"सिन्धुपाल्चोक : मेलम्ची नगरपालिका९, ज्यामिरेकी अभिभावक ज्ञानु कार्कीले जनता माविका विद्यालय व्यवस्थापन समिति अध्यक्ष नवराज खड्कालाई ५ हजार ५ सय ५५ रुपैयाँ प्रदान गरिन्। कक्षा १० सम्म सञ्चालित विद्यालयमा कक्षा ११ र १२ सञ्चालनका लागि आर्थिक स्रोतको अभाव भएकाले उनले उक्त रकम विद्यालयमा हस्तान्तरण गरेकी हुन्। ०५६ सालमा १० कक्षा सञ्चालन भएको सामुदायिक विद्यालयमा २० वर्ष बित्दा पनि कक्षा ११ सञ्चालनमा सरकारी निकायको ध्यान पुगेको छैन। यसले ज्ञानुजस्तै अभिभावक आफ्नै पहलमा कक्षा अपग्रेड गर्न उत्साहित भएर लागिपरेका हुन्। गाउँका बालबालिका बिहान चार बजे हिँडेर कक्षा ११ पढ्न मेलम्ची बजार पुग्नुपर्ने बाध्यता अन्त्य गर्न आफूहरूले विद्यालयलाई आर्थिक सहयोग गरेको ज्ञानुको भनाइ छ। ज्ञानु मात्र होइन, अहिले ज्यामिरेका अधिकांश अभिभावक विद्यालय अपग्रेडका लागि गाँस काटेर सहयोग गर्न उत्साहित भएको विद्यालय व्यवस्थापन समितिका अध्यक्ष खड्काले बताए। विद्यार्थी र अभिभावकको चाहनाअनुसार विद्यालयमा कक्षा ११ सञ्चालनका लागि नगरपालिकासँग अनुमति माग गर्दा अनुमति दिन ८ लाख रुपैयाँ धरौटी राख्नुपर्ने सर्त नगर शिक्षा समितिले अगाडि सारेपछि स्थानीयले विद्यालय सहयोग समिति गठन गरेर चन्दा संकलन अभियान थालेको हो। अभिभावकका अलावा पूर्व विद्यार्थी, सेवा क्षेत्रभित्रका नागरिक अगुवा, समाजसेवी, व्यवसायीलगायतको अग्रसरतामा अभियान सुरु गरेयता करिब ११ लाख रुपैयाँ संकलन भइसकेको प्रधानाध्यापक केदार विष्टले जानकारी दिए। झण्डै १५ लाख रुपैयाँ सहयोग गर्छु भनेर प्रतिबद्धता आएको छ, विष्टले भने, अनुमति पाएसँगै केही वर्ष विद्यालय सञ्चालनमा सहयोग होस् भनेर जतिसक्दो धेरै सहयोग रकम जुटाउने अभियानमा लागेका छौं। कक्षा अपग्रेड र शैक्षिक सुधारका लागि सहयोग गर्न पूर्वविद्यार्थी प्रतिस्पर्धामा लागेको पूर्व विद्यार्थीसमेत रहेका पत्रकार टंक खड्काले जानकारी दिए। प्रत्येक एसएलसी ब्याचको टोली बनाएर सहयोग संकलनमा लागेका छौं, खड्काले भने, हामी बढीभन्दा बढी रकम संकलन गरेर विद्यालयलाई परनिर्भर हुने अवस्था नआओस् भनेर लागिरहेका छौं।"
