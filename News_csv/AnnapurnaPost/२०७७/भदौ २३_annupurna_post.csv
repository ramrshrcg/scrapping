शीर्षक,विवरण
"परिवर्तन हुँदै निषेधाज्ञाको मोडालिटी : सवारीमा जोरबिजोर, कार्यालय र उद्योग खुल्ने","काठमाडौं : कोरोना भाइरस (कोभिड१९) संक्रमण नियन्त्रणका लागि निषेधाज्ञाको समय बढ्दै जाँदा सरकारले यसको मोडालिटी परिवर्तन गर्ने भएको छ। काठमाडौं उपत्यकामा भदौ ३ गतेदेखि लागू भएको निषेधाज्ञाको समय बुधबार राति १२ बजेबाट सकिँदै छ। निषेधाज्ञा थप थप गर्ने वा खुकुलो पार्ने विषयमा मंगलबार काठमाडौं, भक्तपुर र ललितपुरका प्रमुख जिल्ला अधिकारी (सीडीओ) र सुरक्षा निकायका प्रमुखबीच छलफल भएको छ। मंगलबारको बैठकमा विभिन्न विकल्पमाथि छलफल भएको एक सुरक्षा अधिकारीले जानकारी दिए। बैठकमा सहभागी ति सुरक्षा अधिकारीका अनुसार उपत्यकामा निजी सवारी साधन जोर बिजोर प्रणालीका आधारमा सञ्चालन गर्ने, निजी कार्यालय, उद्योग एवम् कलकारखाना स्वास्थ्य सुरक्षा मापदण्ड अपनाएर सञ्चालन गर्नेगरी निषेधाज्ञाको मोडालिटी परिवर्तन हुन लागेको हो। उपत्यकामा तीन सातासम्म निषेधाज्ञा हुँदासमेत संक्रमण नियन्त्रण होइन कम समेत हुन नसक्दा यसको समय बढाउनुपर्ने राय सीडीओले सार्वजनिक गर्दै आएका थिए। सीडीओले यस्तो बताए पनि निषेधाज्ञाविरुद्ध सामाजिक आक्रोश बढ्दै जाँदा यसको मोडालिटी परिवर्तन हुन लागेको हो। सोमबार मात्र गृह मन्त्रालयले सुरक्षा मापदण्ड अपनाएर निषेधाज्ञालाई खुकुलो पार्नुपर्ने सुझाव दिएको थियो। नयाँ मोडालिटीका विषयमा मंगलबार तीनै जिल्लाका सीडीओ र सुरक्षा निकायका प्रमुखबीच छलफल भएको हो। संक्रमणको ग्राफ बढ्दै जाँदा मन्त्रालय र सुरक्षा निकायले निषेधाज्ञालाई निरन्तरता दिनुपर्ने धारण राखेका भए पनि यसको मोडालिटी परिवर्तन हुन लागेको ति अधिकारीको भनाइ छ। सीडीओसँगको छलफलमा यही मोडलको निषेधाज्ञा एक साता थप गर्ने विषयमासमेत छलफल भएको थियो। आम सर्वसाधारण र नागरिकको आवाजलाई सम्बोधन गर्नेगरी बुधबार रातिबाट लागू हुने गरी नयाँ मोडलमा निषेधाज्ञा हुन लागेको हो। मंगलबारको बैठकमा भएका छलफलको निर्णय भने बुधबार हुनेछ। छलफलको निष्कर्षपछि काठमाडौं, भक्तपुर र ललितपुरका सीडीओले सूचना सार्वजनिक गर्नेछन्। यसअघि तीन जिल्लाका सीडीओले स्थानीय प्रशासन ऐन, २०२८ को दफा ६ को उपदफा ३ र संक्रामक रोग ऐन, २०२० को दफा २ ले दिएको अधिकार प्रयोग गर्दै तेस्रो पटकसम्म निषेधाज्ञा थप गरेका थिए। भदौ ३ गतेबाट १० गतेसम्म पहिलो चरण, १० गतेपछि १७ गतेसम्म दोस्रो र १७ गते राति १२ बजेदेखि २४ गतेसम्म गरेर तीन पटक थप भएको निषेधाज्ञाको अवधि चौथो पटक मोडालिटी परिवर्तनसहित थप हुन लागेको हो। बुधबार रातिदेखि उपत्यकामा निषेधाज्ञा काठमाडौं उपत्यकामा निषेधाज्ञा : आवतजावतमा कडाइ उपत्यकामा निषेधाज्ञा एक हप्ता थपियो, केकेमा खुकुलो भयो ? उपत्यकामा निषेधाज्ञा : १२ वर्षमुनी, ६० वर्षमाथि र दीर्घ रोगीलाई घरबाट निस्कन रोक निषेधाज्ञा समाधान होइन : यस्ता छन् दुई विकल्प स्वास्थ्य तथा जनसंख्या मन्त्रालयका अनुसार पछिल्लो २४ घण्टामा २२ सय ८७ जनाले कोरोना जितेका छन्। मंगलबार ९०२ जनामा संक्रमण पुष्टि भएसँगै नेपालमा कुल संक्रमितको संख्या ४८ हजार १३८ पुगेको छ। कोरोना जित्नेको कुला संख्या भने ३२ हजार ९६४ छ। कोरोना जित्नेको यो संख्या ६८५ प्रतिशत हो। पछिल्लो २४ घण्टामा ६ जनाको ज्यान गएको छ। योसँगै नेपालमा कोरोनाबाट ज्यान गुमाउनेको संख्या ३०६ पुगेको छ। नाकामा सेना परिचालन गर्न उपत्यका मेयर फोरमको सिफारिस उपत्यकाको मेयर फोरमले सीमा नाकामा कडाई गर्न सेना परिचालनका लागि सिफारिस गरेको छ। मंगलबार बसेको मेयर फोरमको बैठकले उपत्यकामा जारी निषेधाज्ञा खुकुलो पार्न र सीमा नाकामा सेना परिचालन गरेर कडाई गर्न सिफारिस गरेको हो। उपत्यकाका दुई महानगरसहित १८ वटा पालिकाको साझा संस्था उपत्यका नगरपालिका फोरमले उपत्यका छिर्ने सबै नाकामा सेना खटाई प्रवेशमा कडाई गर्न माग गरेको हो। फोरमका उपाध्यक्ष एवं ललितपुर महानगरपालिकाका प्रमुख चिरिबाबु महर्जनले उपत्यका भित्रको जनजीवन खुकुलो बनाउँदै नकामा भने सेना खटाएर भए पनि अत्यन्त कडाई गर्न संघीय सरकार र तीन जिल्ला प्रशासनसँग माग गर्ने निर्णय गरेको जानकारी दिए। महामारीको जोखिम घटेर होइन, जीविकोपार्जनका कोणबाट जनजीवन असहज बन्न थालेपछि हामीले यस्तो निर्णय गरेका हौँ, महर्जनले भने, भदौ २५ गतेदेखि नगरपालिका र वडाबाट सञ्चालन हुने सेवालाई पनि नियमित गर्ने र आवश्यकताअनुसार सञ्चालन गर्दै लैजाने निर्णय भएको छ। फोरमका अध्यक्ष तथा काठमाडौँ महानगरपालिकाका प्रमुख विद्यासुन्दर शाक्य कोरोना संक्रमणका कारण होम आइसोलेसनमै रहेका कारण उपाध्यक्ष महर्जनको अध्यक्षतामा बैठक बसेको हो। काठमाडौँ उपत्यकामा कोरोना संक्रमण मृत्युदर तिव्र बढीरहेको छ। उपत्यका मुलुककको राजधानी र घना वस्ती भएको ठाउँ हो, बैठकपछि बोल्दै फोरमका सचिव एवं मध्यपुर ठिमी नगरपालिकाका प्रमुख मदनसुन्दर श्रेष्ठले भने, । भदौ ३ गतेबाट जारी निषेधाज्ञा भदौ २४ गतेबाट सकिदैछ। नेपाल प्रहरी र शसस्त्रले अन्य सुरक्षाका लागि पनि तैनाथ हुनुपर्ने भएकाले उपत्यका प्रवेश नाकामा सेना खटाएर आर्थिक गतिविधि चलायमान बनाउँदै जनजीवन सहज पार्नुपर्ने उनको भनाइ छ। कोभिड संक्रमणको दर घटेको छैन। महामारीसँग डराएर दैनिक श्रम गरेर खाने मध्यम र निम्न वर्गका परिवारमाथि समस्या थपिँदै गएको अवस्थामा हामीले यस्तो निर्णय गरेका हौँ, उनले भने, उपत्यका भित्रको संक्रमण कम गर्ने र बाहिरबाट थपिने समस्या रोक्न सीमा नाकामा कडाई गर्नुपर्छ भनेका हौँ। बैठकले उपत्यकाको जोखिमलाई ध्यानमा राखी अझै केही समय सार्वजनिक यातायातलाई सञ्चालनमा रोक लगाई अन्य सवारीमा भने जोरबिजोर प्रणाली लागु गर्न आग्रह गरेको छ। बैठकले नागरिकलाई स्वास्थ्य सुरक्षा मापदण्डका विषयमा सचेत र जिम्मेवार बनाउँदै लैजाने, उद्योग, व्यवसाय र कलकारखाना सञ्चालन गर्दा स्वास्थ्य सुरक्षा मापदण्ड पालना गर्नेगराउने पनि निर्णय गरेको छ। बैठकमा उपत्यकाका १८ वटै नगरपालिकाले उपत्यकाका पछिल्लो निषेधाज्ञा अवधिमा करिब ३८ हजारको कन्ट्याक्ट ट्रेसिङ गरेको जानकारी दिइएको थियो।"
"सीपीएल : निर्णायक खेलमा जमेनन् सन्दीप, जमैका बाहिरियो","ट्रिनीडाड : क्याराबिन प्रिमियर लिग (सीपीएल)मा नेपालका युवा क्रिकेटर सन्दीप लामिछाने आवद्ध टोली जमैका तालवाज प्रतियोगिताबाट बाहिरिएको छ । मंगलबार राति भएको सेमिफाइनल खेलमा ट्रिनबागो नाइट राइडर्ससँग ९ विकेटले पराजित हुँदै जमैका प्रतियोगिताबाट बाहिरिएको हो। ब्रायन लारा मैदानमा भएको खेलमा ट्रिनबागोले टस जितेर पहिले जमैकालाई ब्याटिङको निम्ता दिएको थियो । पहिलो ओभरमा शून्य रन हुँदै विकेट गुमेपछि दवावमा परेका जमैकाका कुनै पनि व्याट्यम्यानले खुलेर व्याटिङ गर्खै सकेनन् । जमैकाले २० ओभरमा ७ विकेट गुमाएर १०७ रन मात्रै बनाउन सक्यो । १०८ रनको झिनो लक्ष्य पछ्याएको ट्रिनबागोले १५ ओभरमा १ विकेट गुमाएर १११ रन बनाउँदै जित हात पार्यो। ट्रिनबागो नाइट राइडर्स फाइनल प्रवेश गरेको छ। अर्काे सेमिफाइन खेल आजै राति गुयना अमेजन वारियर्स र सेन्ट लुसिया जुक्सबीच यसै मैदानमा हुँदैछ । न्यून स्कोरमा समेटिने क्रममा जमैकाका लागि क्रुमह बोनरले ४१, कप्तान रोभमान पावेलले ३३ र कार्लोस ब्रेथवेट १३ रन बनाए । अन्यले दोहोरो अंकको रन जोड्न सकेनन् । ट्रिनबागोका लागि अकिअल होसेनले एक्लैले ३ विकेट लिए। सहज जित हात पार्ने क्रममा ट्रिनबागोका लागि लान्डी सिमोन्सले ५४ रन र टिवन वेबस्टरले ४४ रनबनाए । लगि चरणका सबै खेलमा विकेट लिन सफल सन्दीप सेमिफाइनलमा भने सफल हुने सकेनन् । ४ ओभर बलिङ गरेका उनले बिना विकेट २९ रन दिए। अघिल्ला खेलमा पावर प्लेपछि बलिङमा आउने सन्दीपलाई यस खेलमा कप्तानले ५औं ओभरमा नै बलिङमा उतारे । यस ओभरमा ५ रन दिएका सन्दीपले ७औं ओभरमा ८ रन दिए । त्यसपछि ९औं ओभरमा ९ रन दिए । १४औं ओभरमा आफ्नो चौथो ओभर लिएर आएका उनले ७ रन दिए । निकै दवावका बीच बलिङ गरेका सन्दीपले धेरै रन नदिए पनि निर्णायक खेलमा जमेनन् ।जमैकाका लागि अफगानी स्पीनर मुजिव उर रहमानले मात्रै १ विकेट लिए। यस सिजनमा सीपीएलका १० खेलमा बलिङ गरेका सन्दीपले १२ विकेट लिएका छन् । सन्दीप सीपीएलमा खेलेको यो तेस्रो सिजन हो। २०१८ को सिजनमा सन्दीपले पहिलो पटक सीपीएल खेल्ने मौका पाएका थिए । सेन्ट किट्स एन्ड नेभिज पेट्रिवट्सले सन्दीपलाई लिएको थियो । सो सिजनमा ५ खेल मात्रै खेलेका उनले ७ विकेट लिएका थिए । उनको बलिङ इकोनोमी ६२४ थियो । सीपीएल २०१८ को बेस्ट बलिङ एकोनोमीमा सन्दीप पाचौं स्थानमा रहन सफल भएका थिए । सो सिजनमा सन्दीपले क्याराबिन प्रिमियर लिग (सीपीएल) को ब्रेक थ्रु स्टार अवार्ड प्राप्त गर्न सफल भएका थिए। २०१९ को सिजनमा बार्बाडोज ट्रिडेन्समा आवद्ध सन्दीपले ६ खेल खेलेका थिए जसमा ८ विकेट लिए । तयसपछि सिंगापुर र ओमानमा भएको टी२० सिरिज खेल्नका लागि नेपाली टोलीमा आवद्ध भएका कारण सन्दीपले बाँकी खेल खेल्न पाएनन् । यस सिजनमा बेस्ट बलिङ इकोनोमीमा सन्दीप ९औं स्थान रहे । १९२ ओभर बलिङ गरेका उनको बलिङ इकोनोमी ६५१ थियो । ५६३ इकोनोमी रहेका दक्षिण अफ्रिकी लेग स्पीनर इम्रान ताहिर पहिलो स्थानमा रहे । सन्दीपको टोलीले गत सिजन सीपीएलको उपाधि जितेको थियो।"
सार्वजनिक यातायात तत्काल सञ्चालन नगर्न सुझाव,"काठमाडौं : उपत्यका नगरपालिका फोरमले उपत्यकमा तत्काल सार्वजनिक यातायात सञ्चालन गर्ने अवस्था नरहेको बताएको छ। फोरमको मंगलबार बसेको बैठकले सार्वजनिक यातायात सञ्चालनमा रोक लगाई अन्य सवारी साधन सञ्चालनमा जोरबिजोर प्रणाली लागु गर्न सुझाव दिएको छ। काठमाडौँ उपत्यका छिर्ने सबै नाकामा सेना खटाई प्रवेशमा कडाइ गर्न पनि बैठकले माग गरेको छ। फोरमका उपाध्यक्ष एवं ललितपुर महानगरपालिकाका प्रमुख चिरिबाबु महर्जनले बैठकमा उपत्यकाभित्रको जनजीवन खुकुलो बनाउँदै नाकामा भने सेना खटाएर भए पनि कडाइ गर्न सङ्घीय सरकार र तीन वटै जिल्ला प्रशासनसँग माग गरिने बताए। महामारीको जोखिम घटेर होइन, जीविकोपार्जनका दृष्टिबाट जनजीवन असहज बन्न थालेपछि यस्तो निर्णय गरिएको ललितपुर महानगरका प्रमुख महर्जनले बताए। फोरमका सचिव एवं मध्यपुर थिमि नगरपालिकाका प्रमुख मदनसुन्दर श्रेष्ठले भने 'भदौ २५ गतेदेखि उपत्यका प्रवेशका सबै प्रवेश विन्दुमा कडाइ गरी जोखिम न्यूनीकरणलाई ध्यानमा राखी सुरक्षा सतर्कतासाथ स्वास्थ्य मापदण्ड अनिवार्य रुपमा गर्नेगराउने गरी निषेधाज्ञा खुकुलो गर्दै जाने निर्णय गरेका छौँ। बैठकमा उपत्यकाका १८ वटै नगरपालिकाले पछिल्लो निषेधाज्ञा अवधिमा उपत्यकामा करिब ३८ हजारको कन्ट्याक्ट ट्रेसिङ गरेको पनि जानकारी दिइएको छ। पाँच हजार शय्याको क्वारेन्टिन र ६ हजार शय्याको आइसोलेसन बनाउने ठाउँ पहिचान भएको छ। निषेधााज्ञासँगै रोकिएको स्थानीय तहको सेवा भदौ २५ देखि नियमित गर्ने निर्णय बैठकले गरेको छ। नगरपालिका फोरमका अध्यक्ष एवं काठमाडौँ महानगरपालिकाका प्रमुख विद्यासुन्दर शाक्यले पनि पटकपटक उपत्यका प्रवेश नाकामा कडाई गर्न र उपत्यकाभित्रको जनजीवन भने सहज बनाउन माग गर्दै आएका थिए। रासस"
कर भुक्तानी गर्न दबाब दिनु अव्यवहारिक : कांग्रेस,"काठमाडौं : नेपाली काँग्रेसले कोरोना भाइरस सङ्क्रमणको असामान्य अवस्थामा पनि सामान्य अवस्थामा जस्तै सरकारले उद्योग, व्यवसायी र करदातालाई नियमित कर विवरण तथा कर भुक्तानी गर्न दबाब दिएको भन्दै ध्यानाकर्षण भएको जनाएको छ। कांँग्रेसको उद्योग तथा व्यापार विभागले आज विज्ञप्तिमार्फत एकातिर महिनाभर आवागमनमा रोक लगाउने अर्कोतर्फ मसान्त सकिनै लाग्दा कर उठाउनका लागि मात्रै यही भदौ २३, २४ र २५ गते बैंकहरु खुला गर्न र २५ गतेभित्रै कर विवरण तथा कर भुक्तानी गर्न दबाब दिनु अव्यवहारिक भएको ठहर गरेको छ। कोरोना सङ्क्रमण रोकथाम र नियन्त्रणका लागि छ महिनादेखि औपचारिक र अनौपचारिक रुपमा जारी रहेको लकडाउन तथा निषेधाज्ञाले देशको आर्थिक, सामाजिक क्षेत्रसँगै सम्पूर्ण उद्योग, कलकारखाना तथा सरकारी, निजी क्षेत्र पनि नराम्रोसँग प्रभावित भएको विज्ञप्तिमा जनाइएको छ। कोरोनाको त्रास र निषेधाज्ञाका कारण आम जनता घरभित्रै बसिरहेका मात्र छैनन्, सम्पूर्ण कलकारखाना, उद्योगधन्दादेखि सबै कार्यालयहरु बन्द रहेको अवस्थामा पनि कर दाखिला गर भन्नु सर्वोच्च अदालतले जारी गरेको आदेशहरुको विरुद्धको कदम समेत भएको विभागका सचिव दीर्घमान श्रेष्ठले उल्लेख गरेका छन्। विभागले अव्यवहारिक र व्यवसायी विरोधी निर्देशन सच्याएर निषेधाज्ञापश्चात एक महिनाभित्र करदाताले कर विवरण तथा कर दाखिला गर्ने गराउने व्यवस्था मिलाउन तत्काल सम्बन्धित निकायसँग माग गरेको छ। रासस"
विप्लव समूहका नेता चैतन्यद्वारा आत्मसमर्पण,बागलुङ : नेत्रविक्रम चन्द विप्लव समूहका बागलुङका जिल्ला सदस्य केशव निउरे चैतन्यले आत्मसमर्पण गरेका छन्। जिल्ला प्रशाशनको आदेशमा रिहा भएलगत्तै उनले आत्मसमर्पण गरेका हुन्। जिल्ला प्रशासन कार्यालय बागलुङबाट साधारण तारेखमा छुटेलगत्तै निउरेले बागलुङका प्रमुख जिल्ला अधिकारी सुरेश न्यौपाने र सुरक्षा निकायसलगायतको उपस्थितिमा पार्टी परित्यागको घोषणासहित आत्मसमर्पण गरेका हुन्। ताराखोला गाउँपालिका५ का निउरेलाई प्रहरीले यही भदौ ११ गते उहाँकै घरबाट पक्राउ गरेको थियो। रासस
"बलात्कृत किशोरीको उद्धार, आरोपित पक्राउ","बैतडी : सिगासकी १७ बर्षीया बलात्कृत किशोरीको प्रहरीले उद्धार गरेको छ। ती किशोरीलाई विद्यालयमै पढाउने शिक्षक र अहिले गाउँपालिकामा कार्यरत कर्मचारीले पटक पटक बलात्कार गरेको आरोप लागेपछि प्रहरीले उद्धार गरेको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए। उनले भने हामीले यो घटनाको सुक्ष्म रुपमा अध्ययन गरिरहेका छौं। पीडित किशोरीलाई पनि बुझ्ने काम गरिरहेका छौं। यो घटनामा संलग्न भएका कसैलाई पनि छोडिदैन्। पीडित किशोरीसँगै उनका श्रीमान र एकजना दाजु समेत सदरमुकाम पुगेका छन्। सोमबार सिगास पुगेको प्रहरीले मंगलबार किशोरीको उद्धार गरेर सदरमुकाम पुर्याएको हो। किशोरीले बिहे गरेको ६ महिनामै बच्चा जन्माएपछि उनीमाथि बलात्कार भएको घटना बाहिर आएको हो। यो घटना पहिलाकै भए पनि स्थानीयस्तरमै मिलाउन प्रयास गरिएकाले ढिलो गरि बाहिर आएको किशोरीका आफन्तले जनाएका छन्। पीडित किशोरीलाई जिल्ला अस्पतालको एकद्वार संकट व्यवस्थापन केन्द्रमा राखिने जिल्ला प्रहरी कार्यालयका प्रमुख प्रहरी नायव उपरीक्षक अधिकारीले जानकारी दिए। उनले भने हामीले किशोरीलाई उद्धार गरेर ल्याएका छौं। यो घटनाको सुक्ष्म रुपमा अध्ययन गरेर अघि बढ्छौं। किशोरीलाई शिक्षक खडकबहादुर बोहरा, गाउँपालिकामा कार्यरत केशव बोहरा र स्थानीय रामसिंह बोहराले पटकपटक बलत्कार गरेको आरोप लागेको छ। आरोपित मध्ये खडक र रामसिंह बोहरालाई नियन्त्रणमा लिएको इलाका प्रहरी कार्यालय पाटनका प्रहरी निरीक्षक गौरीप्रसाद जैशीले जानकारी दिए। आरोपित अर्का एकजनाको खोजी भईरहेको उनले बताए। किशोरीलाई ललाईफकाई गरेर करणी भएको भएपनि कानुन अनुसार कारवाही हुने प्रहरी नायव उपरीक्षक अधिकारीले बताए। मुलुकी अपराध संहिता २०७४ को परिच्छेद १८ मा १८ बर्षभन्दा कम उमेरका महिलालाई ललाई फकाई वा महिलाको मञ्जुरी लिएर करणी गरेमा समेत कानुनी कारवाही उल्लेख छ। कानुन अनुसार त्यस्तो कार्यमा संलग्न व्यक्तिलाई सोह्र वर्ष वा सोह्र वर्षभन्दा बढी अठार वर्षभन्दा कम उमेरकी महिलामाथि करणी गरेमा दश वर्षदेखि बाह्र वर्षसम्म कैद सजाय हुने उल्लेख छ।"
प्रदेश १ मा थपिए ८० कोरोना संक्रमित,"विराटनगर : प्रदेश १ मा मंगलबार थप ८० जनामा कोरोना भाइरसको संक्रमण पुष्टि भएको छ। एक हजार छ सय १५ जनाको पीसीआर परीक्षण गर्दा ३६ महिला र ४४ पुरुषको रिपोर्ट पोजेटिभ आएको हो। एक हजार पाँच सय ३५ जनाको रिपोर्ट नेगेटिभ आएको छ। नयाँ थपिएका संक्रमितमा सबैभन्दा बढी सुनसरीका ३७ जना रहेका छन्। त्यस्तै मोरङमा २२, झापामा १६, ओखलढुंगामा दुई, इलाम, उदयपुर र प्रदेश १ बाहिरका एकएक जनामा कोरोना देखिएको छ। सामाजिक विकास मन्त्रालयका अनुसार सुनसरीको इटहरीमा १० महिला, आठ पुरुष, दुहवीमा चार महिला, आठ पुरुष, कोशी गाउँपालिकामा दुई महिला, एक पुरुष, गढी, रामधुनी, इनरुवा र धरानमा एकएक पुरुषको रिपोर्ट पोजिटिभ आएको छ। मोरङको विराटनगरका ११ महिला, छ पुरुष, रतुवामाईमा तीन र ग्रामथानका एक पुरुष, बूढीगंगाकी एक महिलामा कोरोना पुष्टि भएको छ। झापाको दमकमा दुई महिला, चार पुरुष, शिवसताक्षीमा दुई महिला, एक पुरुष, गौरीगञ्जमा एक महिला, एक पुरुष, बिर्तामोडमा एक महिला, एक पुरुष, बाह्रदशी, मेचीनगर र कनकाईमा एकएक पुरुषमा संक्रमण भेटिएको छ। ओखलढुंगाको मानेभन्ज्याङका दुई पुरुष, इलामकी एक महिला, उदयपुरको चौदण्डीगढीकी एक महिला र प्रदेश १ बाहिरका एक पुरुषको रिपोर्ट पोजिटिभ आएको मन्त्रालयले जनाएको छ। प्रदेश १ मा हालसम्म कोरोना संक्रमितको संख्या चार हजार दुई सय ५७ पुगेको छ। प्रदेश १ मा सोमबार १६ जना डिस्चार्ज भएका छन्। जिल्ला अस्पताल खोटाङबाट छ, बीपी कोइराला स्वास्थ्य विज्ञान प्रतिष्ठान धरान र मेची अस्पताल झापाबाट पाँचपाँच जना उपचारपछि कोरोना जितेर डिस्चार्ज भएका हुन्। प्रदेश १ मा डिस्चार्ज हुनेको संख्या एक हजार नौ सय १२ पुगेको छ।"
सप्तरीमा दुई परिवारका १७ सहित २४ जनामा कोरोना संक्रमण,"राजविराज : हनुमाननगर कंकालिनी नगरपालिकामा दुई परिवारका १७ जना सहित सप्तरीमा मङ्गलबार २४ जना नयाँ संक्रमित देखिएका छन्। हनुमाननगर कंकालिनी नगरपालिका७ का एकै परिवारका ४, ८, २४, २५ र २८ वर्षीय पुरुष तथा १६, २५ र ७५ वर्षीया महिला संक्रमित फेला परेको स्वास्थ्य कार्यालय सप्तरीले जनाएको छ। यसैगरी हनुमाननगर कंकालिनी९ का अर्को एक परिवारका ३, ५, ७, १२, ४१, ६६ वर्षीय पुरुष तथा १७, २८ र ३६ वर्षीया महिलामा संक्रमण देखिएको हनुमानगर कंकालिनी नगरपालिकाका स्वास्थ्य संयोजक रामदेव यादवले बताए। दुबै परिवारका पुरुष सदस्यमा यसअघि कोरोना संक्रमण पुष्टि भएपछि कन्याक्ट ट्रेकिङ्गमा दुबै परिवारका सदस्यहरूमा संक्रमण देखिएको हो। दुधे शिशु बाहेका परिवारका सबै सदस्यहरू संक्रमित भएपछि होम आइसोलेशनमै बस्ने भएकाछन्। हनुमाननगर कंकालिनी८ घर भई वडा नम्बर १ बस्ने २५ वर्षीय र वडा नम्बर ७ का २८ वर्षीय पुरुषमा समेत संक्रमण देखिएको भन्दै यादवले हनुमाननगर कंकालिनी नगरपालिकामा १३४ जना संक्रमित पुगेको बताए। यसैगरी सप्तरी कारागारकी २३ वर्षीया बन्दी महिला र करदाता सेवा कार्यालयका पुरुष कर्मचारीमा समेत संक्रमण देखिएको स्वास्थ्य कार्यालय सप्तरीका निमित्त प्रमुख दुनियालाल यादवले जनाए। राजविराजस्थित गजेन्द्रनारायण सिंह अस्पतालमा मङ्गलबार भएको परीक्षणमा राजविराज नगरपालिका११ को १५, २५, ५५ वर्षीय पुरुषमा समेत संक्रमण देखिएको छ। सप्तरीमा आइतबारसम्म संक्रमितको संख्या ९४० पुगेको छ। जसमा १५१ महिला छन्। संक्रमितमध्ये एक महिलासहित आठ जनाको मृत्यु भएको छ।"
पोखरामा कोरोनाले ७३ वर्षीया महिलाको मृत्यु,पोखरा : पोखरा महानगरपालिका१० की ७३ वर्षीया महिलाको कोरोना भाइरस कोभिड१९ बाट मंगलबार पश्चिमाञ्चल क्षेत्रीय अस्पतालमा मृत्यु भएको छ। क्षेत्रीय अस्पतालका निर्देशक डा अर्जुन आचार्यका अनुसार ती महिलाकोमंगलबार मध्याह्न साढे ३ बजे मृत्यु भएको हो। उनी सोमबार आइसियुमा भर्ना भएकी थिइन्। उनको मृत्युसँगै यो अस्पतालमा कोरोनाबाट मृत्यु हुने बिरामीको संख्या ९ पुगेको छ। अहिलेसम्म गण्डकीमा कोरोना भाइरसरोगबाट २१ जनाको मृत्यु भइसकेको छ। त्यसमध्ये पोखराका ७ जनाको ज्यान गएको छ। मंगलबार नै कास्कीको अन्नपूर्ण गाउँपालिकाका एकजनाको काठमाडौंमा मृत्युभएको थियो।
कांग्रेसले बिपी जयन्ती विशेषरुपमा मनाउने,"काठमाडौं : नेपाली काँग्रेसले जननेता बिपी कोइरालाको १०७ औँ जन्म जयन्ती कोरोना भाइरस सङ्क्रमणको प्रतिकूलताबाट सुरक्षित रहँदै विशेषरुपमा मनाउने भएको छ। काँग्रेसले यही भदौ २४ गते तथा यही साताका फरक दिनहरूमा विभिन्न कार्यक्रम आयोजना गरेर मनाउन जिल्ला र विदेशस्थित जनसम्पर्क समितिलाई परिपत्र गरिसकेको जनाएको छ। कोरोना प्रतिकूलताबाट सुरक्षित रहँदै स्थानीय परिस्थिति हेरी अनिवार्यरुपले भौतिक दूरी र अनिवार्य मास्क प्रयोग गरेर अथवा भर्चुअलरूपमा कार्यक्रम गर्न सूचित गरिएको काँग्रेस मुख्यसचिव कृष्णप्रसाद पौडेलले जानकारी दिए। दिवसका अवसरमा राहत वितरण, मास्क वितरण, सचेतना कार्यक्रमसमेत समाविष्ट रहने पार्टी कार्यालयले जनाएको छ। केन्द्रीय तहबाट तीन दिने कार्यक्रम तय गरिएको र भदौ २४ गते जुम प्रविधिमार्फत सभापति शेरबहादुर देउवा, वरिष्ठ नेता रामचन्द्र पौडेललगायत शीर्ष नेताले सम्बोधन गर्नुहुने बिपीको विचार नेपालको समुन्नतिको मूल बाटो विषयक कार्यक्रम तय गरिएको छ। यसैगरी भदौ २५ गते नेपालको अन्तर्राष्ट्रिय सम्बन्ध र विदेश नीतिमा बिपीको योगदान विषयक कार्यक्रम तय गरिएको र पार्टीका उपसभापति विमलेन्द्र निधि एवं अन्य विज्ञहरु वक्ता रहेको काँग्रेसले जनाएको छ। भदौ २६ गते तय गरिएको विचार निर्माण एवं प्रचारमा वीपीको शैलीको आलोकमा अबको रणनीति विषयक कार्यक्रममा बौद्धिक चिन्तकद्वय नरहरि आचार्य र प्रदीप गिरी वक्ता रहेका छन्। रासस"
फाइनल प्रवेशका लागि सन्दीप सम्मिलित जमैका आज ट्रिनबागोसँग भिड्दै,"काठमाडौं : लेग स्पिनर सन्दीप लामिछाने सम्मिलित जमैका तलावाज ट्रिनिडाडमा जारी क्यारेबियन प्रिमियर लिग (सीपीएल)को फाइनल प्रवेशका लागि आज भिड्ने भएको छ। जमैकाले राति ७:४५ बजे सीपीएलको शीर्ष स्थानको टोली ट्रिनबागो नाइट राइडर्ससित सेमिफाइनल खेल खेल्नेछ। नाइट राइडर्स समूह चरणको सबै खेलमा विजयी हुँदै सेमिफाइनल प्रवेश गरेको हो भने जमैका चौथो स्थानमा रहँदै सेमिफाइनलको यात्रा तय गर्न पुगेको हो। उक्त खेलमा हालसम्मको खेल प्रदर्शनका आधारमा सन्दीपले जमैकाको तर्फबाट बलिङ गर्न पाउने निश्चित जस्तै छ। उहाँले समूह चरणका सबै खेलमा बलिङ गर्ने अवसर पाउनुभयो। सन्दीपले नौ खेलमा १२ विकेट लिइसक्नुभएको छ। शीर्ष स्थानको नाइट राइडर्सका लागि ब्याटिङ फाइनल पुग्ने आधार हो भने जमैकाको बलिङ मजबुत छ। त्यसमा मुख्य गरी जमैका बलिङका लागि सन्दीप र अफगानिस्तानका खेलाडी मुजिबउर रहमान माथि निर्भर रहने छ। नाइट राइडर्सले ब्याटिङकै सहारामा सेमिफाइनलसम्मको यात्रा तय गरेको हो। यद्यपि उसको बलिङलाई पनि कम आँक्न मिल्दैन। ब्याटिङमा नाइट राइडर्स डेरेन ब्राभो, लेन्डले सिमोन्स, कलिन मुनरो, कप्तान केरोन पोलार्ड, डिवाने ब्राभो र सुनिल नराइनेमाथि निर्भर रहने छ। कलिन मुनरो र डिवाने ब्राभोले समूह चरणका खेलमा दुई दुई अर्ध शतक प्रहार गरेका छन्। डेरेन, सिमोन्स, पोलार्ड, डिवाने। सुनिलले पनि अर्ध शतक हानिसकेका छन्। डेरेन ब्राभोले समूह चरणका १० खेलमा २३९ रन बनाएका छन्। यस्तै सिमोन्सले नौ खेलमा २१८ रनको योगदान दिएका थिए। जमैका भने ब्याटिङका लागि जेरमिन ब्ल्याकउड, आन्द्रे रसेल, ग्लेन फिलिप्समाथि भर पर्ने छ। आन्द्रे रसेलले समूह चरणका १० खेलमा तीन अर्धशतक प्रहार गरेका थिए। यस्तै ब्ल्याकउड र फिलिप्सले एक एक अर्धशतक बनाएका थिए। फिलिप्सले समूह चरणका १० खेलमा जमैकाका लागि ३१४ रनको योगदान दिएका थिए। आन्द्रे रसेलले आठ खेलमा २२० रन बनाएका थिए। यसैगरी नाइट राइडर्स जमैकाविरुद्धको सेमिफाइनलमा समूह चरणका खेलमा जस्तै बलिङका लागि फवार्ड अहमद, डिवाने ब्राभो, जेडेन सेल्स, सिकन्दर राजा र खेइरे पियरेमाथि निर्भर रहने छ। फवार्डले समूह चरणका १० खेलमा १०, ब्राभोले ९, सेल्सले ८ तथा सिकन्दर र पियरेले सात सात विकेट लिइसकेका छन्। यस्तै जमैका भने समूह चरणका खेलमा जस्तै मुख्यतया सन्दीप लामिछाने र मुजिबउर रहमानमाथि भर पर्ने छ। रहमानले हालसम्म सीपीएलमै सर्वाधिक १५ विकेट लिएका छन्। यस्तै सन्दीपले १० खेलमा १२ विकेट लिएका छन्। उनी सीपीएलकै सबैभन्दा किफायती बलर हुन्। यस्तै जमैकाका लागि कार्लोस वर्थह्वाइट र फिडेल इडवार्ड भरपर्दा बलर हुन्। कार्लोसले समूच चरणका १० खेलमा १० तथा इडवार्डले नौ विकेट लिएका थिए। समूह चरणका सबै खेलमा अपराजित रहेको नाइट राइडर्सको मनोबल उच्च रहेको छ। उसले समूह चरणका दुवै खेलमा जमैकालाई पराजित गरेको थियो। नाइट राइडर्स आफूलाई उपाधिको प्रमुख दाबेदारका रुपमा प्रस्तुत गरिसकेको छ। यस्तो अवस्थामा जमैकाले फाइनल प्रवेशका लागि यसअघिका खेलहरुमा ब्याटिङमा गरेको गल्ती सुधार गर्नुपर्ने छ अन्यथा उसको उपाधि चुम्ने इच्छा सहजै पूरा हुने देखिँदैन। यद्यपि विगतमा जस्तै सन्दीप र मुजिबउर रहमानले बलिङमार्फत नाइट राइडर्सको पारी ध्वस्त पारेको खण्डमा सीपीएलको उपाधि नजिक पुग्नबाट जमैका पनि टाढा रहने छैन। रासस"
लद्दाख घटनामा चीनको आरोप : भारतीय सेनाले नै पहिले गोली चलायो,बेइजिङ : भारतसँगको विवादित सीमाक्षेत्र लद्दाखमा गोली प्रहार भएको बारे चीनले पनि मुख खोलेको छ । भारतीय सेनाले चीनलाई गोली प्रहार गरेको आरोप लगाएपछि चीन सरकारले विज्ञप्ति निकालेर उक्त आरोप अस्वीकार गरेको हो । चीनको विदेश मन्त्रालयले वास्तविक नियन्त्रण रेखा (एलएसी) मा सोमबार भारतीय सेनाले नै पहिले गोली चलाएको दावी गरेको छ । चिनियाँ विदेश मन्त्रालयका प्रवक्ता झाओ लिजियानले नियमित प्रेस ब्रिफिङको क्रममा अवैध रुपमा एलएसीमा भारतीय सैनिकहरुले चेतावनी दिनका लागि गोली चलाएको बताइन् । कमाण्डर तहमा कुराकानी भइरहँदा भारतीय सेनाले गोली चलाएको चिनियाँ दावी छ । चिनियाँ प्रवक्ताका अनुसार १९७५ पछि (४५ वर्षपछि) चीन र भारतको सीमाक्षेत्रमा पहिलो पटक गोली चलेको हो । तर चीनले दुई देशबीच मतभेदलाई शान्तिपूर्ण रुपमा कसटनीतिक तथा सैन्य वार्ताको माध्यमबाट समाधान गरिनुपर्ने बताएको छ । चीनभारत तनाब : ४५ वर्षपछि पहिलो पल्ट सिमानामा गोली चल्यो भारतीय सेनाले भने यसअघि नै लद्दाखमा सोमबार भएको गोलीबारी चिनियाँ सेनाले पहिले गरेको दावी गरेको थियो । चिनियाँ सेनाले सीमाबाट पहिले भारततर्फ हवाइ फायरिङ गरेको भारतीय सेनाको दावी छ । साथै चिनियाँ सेनाले उत्तेजित बनाउने गतिविधि गरेको भारतीय दावी थियो। दुबैको आआफ्नै दावी आइरहँदा घटनाबारे विस्तृतमा स्वतन्त्र छानविन हुन सकेको छैन ।
कोरोना जित्नेको संख्या बढ्दै २४ घण्टामा २२ सय ८७ डिस्चार्ज : ९०२ संक्रमित,"काठमाडौं : नेपालमा कोरोना भाइरस (कोभिड१९) संक्रमण जित्नेको संख्या बढ्दै गएको छ । स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार पछिल्लो २४ घण्टामा २२ सय ८७ जना डिस्चार्ज भएका छन् । ९०२ जनामा संक्रमण पुष्टि हुँदा २२ सय बढी डिस्चार्ज भएको प्रवक्ता गौतमले जानकारी दिए । मन्त्रालयका अनुसार नेपालमा कुल संक्रमितको संख्या ४८ हजार १३८ पुग्दा डिस्चार्ज हुनेको संख्या ३२ हजार ९६४ पुगेको छ । कोरोना जित्नेको यो संख्या ६८५ प्रतिशत रहेको प्रवक्ता गौतमले बताए। पछिल्लो २४ घण्टामा ६ जनाको ज्यान गएको छ । योसँगै नेपालमा कोरोनाबाट ज्यान गुमाउनेको संख्या ३०६ पुगेको छ । २४ घण्टामा १० हजार ६११ जनाको पीसीआर परीक्षण गरिएको छ। मन्त्रालयका अनुसार सक्रिय संक्रमितको संख्या १४ हजार ८६८ रहेको छ। अहिले होम आइसोलेसनमा ६ हजार ८१५ रहेका छन् भने संस्थागत आइसोलेसनमा ८ हजार ५३ जना रहेका छन्। नेपालमा पीसीआर परीक्षणको संख्या ७ लाख ८८ हजार १७४ पुगेको छ। अहिले क्वारेन्टाइनमा ५ हजार ३१० जना रहेका छन्। मन्त्रालयका अनुसार मोरङ, सुनसरी, धनुषा, सर्लाही, काठमाडौं, ललितपुर, चितवन र रुपन्देहीमा पाँच सय बढी संक्रमित रहेका छन्। त्यसैगरी ताप्लेजुङ, मनाङ, मुस्ताङ, डोल्पा, मुगु र हुम्लामा संक्रमण शून्यमा झरेको छ।"
उपत्यकामा थपिए ३९६ कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप ३९६ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा थप ३९६ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। काठमाडौंका ३००, भक्तपुरका ५८ र ललितपुरका ३८ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। पछिल्लो २४ घण्टामा ९०२ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ४८ हजार १३८ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। सोमबार मात्रै ९७९ जनामा संक्रमण देखिएको थियो। १४ हजार ८६८ कोरोनाका सक्रिय संक्रमित छन्। यस्तै मन्त्रालयका अनुसार ८ हजार ०५३ जना आइसोलेसनमा रहेका छन् भने होम आइसोलेसनमा ६ हजार ८१५ छन्। क्वारेन्टाइनमा ५ हजार ३१० जना रहेका छन्। मन्त्रालयका अनुसार पछिल्लो २४ घन्टामा १० हजार ६११ नमूनाको पीसीआर परीक्षण भएको छ। पछिल्लो २४ घण्टामा २२८७ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ३२ हजार ९६४ छ। यो ६८ प्रतिशत हो। यस्तै १४४ आइसीयूमा उपचार भइरहेको छ भने २३ जना भेन्टिलेटरमा छन्। नेपालमा कोरोनाबाट हालसम्म ३०६ जनाको मृत्यु भएको छ। मंगलबार मात्रै छ जनाको मृत्यु भएको छ।"
भारतीय विधानसभामा पत्रकार अर्नब गोस्वामी विरुद्ध कारवाहीको प्रस्ताव,"नयाँदिल्ली : भारतका विवादास्पद टेलिभिजनकर्मी अर्नब गोस्वामी विरुद्ध महाराष्ट्र विधानसभामा विशेषाधिकार हननको प्रस्ताव पेश गरिएको छ । बीबीसी हिन्दीका अनुसार शिवसेनाका विधायक प्रताप सरनाइकले अर्नबविरुद्ध यस्तो प्रस्ताव जारी गरेका हुन् । तर उक्त प्रस्ताव पेश गरेपछि मंगलबार विधानसभामा खैलाबैला हुनुका साथै चर्को विवाद भयो । विधानसभाको काम आधा घण्टासम्म प्रभावित भएर रोक्नु परेको थियो । विधायक अनिल परबले रिपब्लिक टिभीका सम्पादक अर्नबलाई विधानसभाको विशेषाधिकार हनन् गरेकोमा कडा कारवाहीको माग गरेका छन् । जनप्रतिनिधि विरुद्ध कुनै पत्रकार लागेमा उनीहरुविरुद्ध कारवाही हुनुपर्ने भन्दै उनले कारवाहीको माग गरेका थिए । महाराष्ट्रका मुख्यमन्त्री उद्धव ठाकरे र राष्ट्रवादी कांग्रेसका प्रमुख शरद पवारविरुद्ध अर्नब गोस्वामी प्रयोग गरेको भाषाप्रति विधायकहरुले आपत्ति जनाएका हुन् । जहाँ विधानसभाको पनि अधिकार हनन् र अपमान गरेको बताइएको छ । अभिव्यक्ति स्वतन्त्रताको नाममा अर्नबले दिएका अभिव्यक्ति आपत्तिजनक भएको भन्दै उनीमाथि कारवाहीको माग गरिएको हो । विधायक अनिलले भने, ""अर्नबलाई लाग्छ कि उनी आफैँ न्यायाधीश हुन् । उद्धव ठाकरे र शरद पवारविरुद्ध उनले तँत ममको शैलीमा कुरा गरे । यस सदनलाई जसरी पत्रकारको सुरक्षाको कानुन पास गर्ने अधिकार छ उसैगरी कोही पत्रकारविरुद्ध कारवाही गर्ने अधिकार पनि छ ।"" अर्नबले गैरजिम्मेवार शैलीमा बोलेको र निराधार आरोप लगाएको कुरालाई लिएर विधानसभामा आपत्ति जनाइएको हो । अनिलले प्रधानमन्त्रीविरुद्ध बोल्नेलाई कारवाही हुन्छ भने मुख्यमन्त्रीविरुद्ध बोल्नेलाई पनि हुनुपर्ने प्रस्ताव गरेका थिए ।"
फार्मेसीको बद्मासी : व्यापार बढाउन बिरामीलाई गलत औषधि !,"विराटनगर : कोरोना महामारीका बेला उपचारका लागि अस्पतालमा भर्ना भएका बिरामीलाई विराटनगरका फार्मेसीबाट गलत औषधि बिक्रीवितरण हुने गरेको पाइएको छ। कोरोनाको बहानामा अस्पतालले उपचार गर्न नमानिरहेका बेला मुस्किलले भर्ना हुन पाएका बिरामीलाई चिकित्सकले सिफारिस नै नगरेका औषधि जबरजस्ती दिएर फार्मेसीले बद्मासी गरिरहेको भेटिएको हो। अनाधिकृत हिसाबले दिइने गलत औषधिले बिरामीको ज्याननै जाने जोखिम हुने औषधि व्यवस्था विभागले जनाएको छ। विभागले मंगलबार गरेको अनुगमनका क्रममा उपचारमा संलग्न डाक्टरबाट सिफारिसनै नभएका औषधि फार्मेसीले बिरामीलाई आफूखुसी बेच्ने गरेको पाइएको छ। विराट नर्सिङ होम एवं विराटनगर अस्पताल अगाडि कृष्णकुमार यादवले सञ्चालन गरेको महेश मेडिकल हलले बद्मासी गरेको विभागका विराटनगर प्रमुख सञ्जीव कट्टेलले जानकारी दिए। उनका अनुसार कुटपिटबाट घाइते भएकी मोरङको जहदा गाउँपालिका२ की ७० वर्षीया वृद्धा दुर्गादेवी पासवानलाई गलत औषधि दिएको पाइएको छ। उपचारमा संलग्न चिकित्सकले सिफारिस गरेकोभन्दा बाहिरको औषधि दिएका कारण बिरामीको अवस्था गम्भीर बन्दै गएको पाइएको कट्टेलको भनाइ छ। झरिलाल साह, सुकदेव साह, राजकुमार साह लगायतको कुटपिटबाट घाइते भएकी पासवानलाई गत मंगलबार उपचारका लागि नर्सिङ होम ल्याइएको थियो। चिकित्सकले सिफारिस गरिदिएपछि बिरामीलाई आवश्यक औषधि यादवले चलाएको महेश मेडिकल हलबाट लैजाने गरिएको घाइतेकी आफन्त लीलादेवी पासवानले बताइन्। कोरोना संक्रमणका कारण अस्पतालले बिरामी भर्नानै लिन मान्दैनन्, उनले भनिन्, बल्लबल्ल भर्ना लिएर उपचार थाल्दा पनि फार्मेसीले गलत औषधि दिँदा रहेछन्। लीलादेवीले फार्मेसीबाट खरिद गरेको औषधि सेवन गराउन थालेपछि सामान्य अवस्थाको बिरामीको स्वास्थ्य झन् जटिल बनेर गएको बताइन्। विभागका प्रमुख कट्टेलले गलत औषधिले बिरामीमा असर गरेको बताए। चिकित्सकले बिरामीका लागि चारवटा औषधि सिफारिस गरेको पाइयो, उनले भने, फार्मेसी सञ्चालकले भने अरु दुईवटा थप गरेर छ वटा औषधि बिरामीलाई बेचेछन्। कट्टेलका अनुसार चिकित्सकबाट सिफारिस नै नभएको कडा खालको एन्टिबायोटिक इन्जेक्सन मेनम र ग्याष्ट्रिकका बिरामीले प्रयोग गर्ने इन्जेक्सन पेन्टोसिड फार्मेसी सञ्चालक आफूलेनै प्रेसक्रिप्सनमा थपेर दिएका हुन्। उनले चिकित्सकले लेखेको चारवटा र पछि थप गरेका दुईवटा औषधिको अक्षर नमिलेको पनि बताए। बिरामीले खरिद गरेका दुवै औषधि नौ हजारभन्दा बढी मूल्यको रहेको बताइएको छ। फार्मेसीमा जाँदा बढी पैसा भएको बिल देखाएपछि बिरामीका आफन्तले सोधीखोजी गरेका थिए। त्यस क्रममा अस्पतालकै स्वास्थ्यकर्मीले चिकित्सकको सिफारिस बिनाको औषधि पनि आफूखुसी बिरामीलाई दिएको फेला पारेका थिए। उपचारमा थोरै खर्च भए जस्तो लागेको थियो। तर पैसा तिर्न जाँदा २० हजार भयो भनियो, लीलादेवीले भनिन्, यत्रो पैसा कसरी भयो भनेर खोजी गर्ने क्रममा डाक्टरले लेख्दै नलेखेको बढी मूल्य पर्ने औषधि आफैं थपेर दिएछन्। हामी केही नजान्ने भएकाले दिएजति सबै औषधि लगेर बिरामीलाई खुवाइयो। विभागले बद्मासी गर्ने फार्मेसीमा अनिश्चित कालका लागि सिल गर्दै ताला लगाइदिएको छ। प्रमुख कट्टेलले पसलको सबै कागजात नियन्त्रणमा लिएर छानबिन थालिसकिएको जानकारी दिए। पसलमा बिक्री अनुमतिनै नभएका केही औषधि पनि भेटिएकाले जफत गरिएको उनको भनाइ छ। अनुमति प्राप्त अधिकारीबाट औषधि बिक्री नगर्ने गरेको पाइएपछि फार्मेसी सञ्चालक यादवलाई दुई महिनाअघि पनि विभागले उपस्थित हुन पत्र काटेको थियो। तर पसल दर्ताको सक्कली प्रमाणपत्र जफत गरेर विभागले लगेको भए पनि अहिलेसम्म उनी हाजिर नभएको पाइएको छ। अघिल्लो र अहिलेको दुवै घटनालाई समेटेर दोहोरो कारबाही अघि बढाइने कट्टेलले बताए। अनुमतिनै प्राप्त नगरेका व्यक्तिबाट औषधि बिक्री गर्ने गरेको पाइएपछि सबै विवरण लिएर एक साताभित्रमा उपस्थित हुन दुई महिनाअघि निर्देशन दिइएको थियो, उनले भने, तर हाजिर नभइकन अटेर गरेर बसिरहेको पाइयो। उनले सुरुमा फार्मेसीलाई निलम्बन गरेर अरु कारबाही अघि बढाइने जानकारी पनि दिए। फार्मेसीले अनाधिकृत व्यक्तिबाट चिकित्सकले उल्लेखनै नगरेको औषधि बिरामीलाई दिनु गम्भीर लापरबाही र गल्ती भएको कट्टेलको भनाइ छ। पैसा कमाउन अनाधिकृत व्यक्तिबाट बिरामीलाई गलत औषधि दिने गरेको पाइएपछि अनुसन्धान गम्भीर रुपमा थालिएको छ, उनले भने, कोरोना महामारीमा मुस्लिकले अस्पतालमा उपचार पाउने बिरामीलाई सही औषधि नदिएर ज्याननै जोखिममा पार्नु फार्मेसीको ठूलो बद्मासी हो। चिकित्सकले जतिसुकै राम्रो उपचार गरे पनि औषधि गलत पर्दा बिरामीको मृत्यु हुने उनको भनाइ छ। बिरामीको मृत्यु भएपछि उपचार राम्रो नभएको भनेर चिकित्सकमाथि आरोप लाग्ने कतिपय घटनामा यसरीनै फार्मेसीबाट जाने गलत औषधिको सेवन मृत्युको मुख्य कारण हुने गरेको कट्टेलले बताए। अरु पनि फार्मेसीबाट यस्ता कार्य भएको हुन सक्ने आशंकामा अनुगमन तीव्र पारिएको उनको भनाइ छ। उनले बिरामीलाई गलत औषधि दिएर औषधि ऐन २०३५ को परिच्छेद ४ को बर्खिलाप गरेकोले त्यहीअनुसार कारबाही अघि बढाइने बताए। ऐनले औषधिको उत्पादन, बिक्रीवितरण तथा निकासी पैठारीका विषयमा व्याख्या गरेको छ। ऐनको बर्खिलाप गर्नेलाई तीन वर्ष कैद अथवा २५ हजार रुपैयाँ जरिवाना वा दुवै सजाय हुने कानुनी व्यवस्था रहेको जानकारी कट्टेलले दिए।"
बीपीमा नर्सका लागि नेकपाले सिफारिस गर्यो १९ जनाको नाम !,"धरान : बीपी कोइराला स्वास्थ्य विज्ञान प्रतिष्ठान धरानले लिएको स्टाफ नर्सको परीक्षामा नेपाल कम्युनिस्ट पार्टी (नेकपा) सुनसरीले १९ जनाको नाम सिफारिस गरेको खुलासा भएको छ। प्रतिष्ठानले कोभिड अस्पताल संचालनका लागि बिरामीको उपचारमा खट्ने ५० जना नर्सलाई भर्ती गर्न विज्ञापन खुलाइएको थियो। त्यसमध्ये १९ जनाको नाम नेकपाले सिफारिस गरेको हो। सरकारी संस्थाले पदपूर्तिका लागि विज्ञापन खुलाए पश्चात परीक्षा समिति गठन गरी लिखित परीक्षा संचालन गर्नुपर्ने र लिखित परीक्षामा उर्तिण भएका उमेद्वारलाई मौखिक परीक्षामा सामेल गराई छनोट गर्नुपर्ने लोकसेवा आयोगका प्रावधान छ। तर, प्रतिष्ठानका पदाधिकारीको मिलेमतोमा लिखित परीक्षा नै संचालन नगरी फाराम भरेका उमेद्वारलाई मौखिक परीक्षा मात्र लिएको छ। मौखिक परीक्षा अर्थात् अन्तवार्ता सोमबार सकिएको छ। नर्सको मौखिक परीक्षा सकिने बित्तिकै नेकपा सुनसरीका नेताले छलफल गरेर परीक्षामा सामेल भएका १९ जनाको नाम प्रतिष्ठानका रजिष्ट्रारलाई सिफारिस गरेका छन्। नेकपाले सिफारिस गरेका १९ नर्सको नाम लिष्ट सार्वजनिक भएको छ। नेकपाले स्टार्फ नर्स भर्तीका लागि प्रतिष्ठानका पदाधिकारीलाई दबाब दिएपपछि अन्तिम नतिजा निष्पक्ष हुनेमा अन्य उमेद्वारले शंका गरेका छन्। नेकपा सुनसरीले धरान उपमहानगरपालिका १५ का वडाअध्यक्ष नरेश इवारामकी छोरी नयन इवारामको नाम स्टाफ नर्सका लागि नम्बर १ मा सिफारिस गरेको छ। त्यस्तै अनुमा लिम्बु (३६६), विद्या खनाल (३९२), आस्था विश्वकर्मा (२३), आस्था मग्राती (१७०), मोनिका कट्वाल(४०३), कविता भुजेल (२११) रोल नम्बर भएका उमेद्वारलाई नेकपाले सिफारिस गरेको छ। त्यस्तै सुप्रिया खड्का(४), आस्था चौधरी (२७१), सन्जु राई (३७१), चन्द्रकला तामाङ (२४), रमिला मग्राती (१८७), मेरिना लिम्बु (८६), सारा गुरुङ (१५७), जुनु राई (१६४), लिजा कालिकोटे (२२), उज्जलता कट्वाल (५९), कुस्मा भट्टराई (१८६), सविना लामा (१९४) लाई स्टाफ नर्स भर्तीका लागि नाम सिफारिस गरिएको छ। नेकपा धरानका सचिव सुदर्शन श्रेष्ठले पार्टीका साथीसंग सल्लाह गरेरै स्टाफ नर्स भर्तीका लागि १९ जनाको नाम सिफारिस गरिएको स्वीकार गरेका छन्। प्रतिष्ठानका रजिष्ट्रार मोहन चन्द्र रेग्मीले १९ जनाको नाम सामाजिक संजालमा देखेको भए पनी यस पटकको परीक्षा निष्पक्ष रुपमा संचालन गरिएको बताए। उनले स्टाफ नर्सको अन्तिम नतिजा योग्यता र दक्षताका आधारमा प्रकाशित हुने बताए। नेताले कुनै दबाब नदिएको उनको भनाइ छ।"
पद्धति र प्रणालीको कसीमा प्रधानसेनापति थापाको दुई वर्ष,"काठमाडौं : महारथी पूर्णचन्द्र थापाले नेपाली सेनाको ४३ औँ प्रधानसेनापतिको कार्यभार सम्हालेका आज ठीक दुई वर्ष पूरा भएको छ। सङ्गठनको नेतृत्व लिएसँगै उनले आफैँबाट आजैदेखि परिवर्तनको शुरुआत गरौँ भनी राष्ट्रिय सुरक्षा सुदृढीकरणसहित सात लक्ष्य समेटिएको कमाण्ड निर्देशन जारी गरेका थिए। उक्त लक्ष्यसहित १५१ कार्य गर्न मूल र सहायक नीति बनाएर काम गर्न सबै तहका कमाण्डरलाई निर्देशन दिएकोमा क्रमश : कार्यान्वयनको चरणमा छ। प्रधानसेनापति थापाले मुख्यरुपमा सङ्गठनभित्र पद्धति र प्रणालीको विकास, आर्थिक अनुशासन, चेनअफ कमाण्ड, व्यावसायिकता, साङ्गठनिक सुधार र स्थापित मूल्यमान्यताको अनुशरणमा जोड दिँदै आएका छन्। नेतृत्व हस्तान्तरणको अर्को वर्षको कार्यक्रम तय गर्नु अघि नै सङ्गठनका क्यान्सरलाई पूर्णरुपमा निको पारी सक्ने मेरो लक्ष्य छपदबहालीको एक वर्षे कार्यकाल पूरा भएको अवसरमा आयोजित समारोहमा प्रधानसेनापति थापाले भनेका थिए। सङ्गठनमा देखिएका बेथिति, विकृति र विसङ्गतिलाई प्रश्रय दिन हुन्न भन्ने दृढताका साथ चालिएका कदम ठीक मार्गमा अघि बढिरहेको बताइएको छ। यद्यपि, सङ्गठनमा अझै पनि एलिट ग्रुप कामय छ, त्यो समूहले सरुवा, सेवा, सुविधालगायत कतिपय विषयमा चलखेल गरिरहन्छ, सङ्गठनमा केही हदसम्म नातागोता, लाभ र मोलायजा अझै हटिसकेको छैन, त्यसलाई पूर्णरुपले निस्तेज तुल्याउने चूनौति छ, नेतृत्वले त्यो बेथितिलाई रोक्न अझै धेरै मेहनत र चनाखो हुनुपर्छउनका पूराना सहपाठी भन्छन्। सेनालाई योजनाबद्धरुपमा सबल, सुदृढ र सक्षम ढङ्गबाट लैजान दीर्घकालीन सोच तयार गर्न प्रधानसेनापति थापाले भिजन, २०३० अघि सारेका थिए। उक्त भिजन पूर्णरुपमा कार्यान्वयनपश्चात् सेनाको साङ्गठनिक संरचनामा पुनः संरचना भई आधुनिक हात हतियार तथा उपकरणले सुसज्जित, गतिशील, भरपर्दो र सन्तुलित सङ्गठनका रुपमा क्षमता अभिवृद्धि हुने विश्वास गरिएको छ। भिजन, २०३० मा सेनाको लडाइँ लड्ने क्षमता, फायर पावर, मोडालिटी, इन्टेलिजेन्स, सञ्चार प्रणाली, कम्ब्याट इञ्जिनीयरिङ, विशेष फौजको क्षमता अभिवृद्धि, बन्दोबस्ती अवधारणा र नागरिक सैनिक सम्बन्धमा परिणाम देखिने सुधार आउने अपेक्षासहित कार्यान्वयनमा लगिएको छ। अवकाश प्राप्त रथी चित्रबहादुर गुरुङले सङ्गठनभित्र पारदर्शीता र आर्थिक अनुशासन कायम गर्ने सन्दर्भमा वर्तमान सैनिक नेतृत्वबाट चालिएको अग्रगामी कदमले सेनाको छवी राम्रो बनाउने विश्वास व्यक्त गरे। मुलुकको प्रमुख सुरक्षा अङ्गका रुपमा रहेको नेपाली सेनाको प्रमुख जिम्मेवारी नेपालको स्वतन्त्रता, सार्वभौमसत्ता, भौगोलिक अखण्डता, स्वाधिनता र राष्ट्रिय एकताको रक्षा गर्नु हो। प्रधानसेनापति थापाको नेतृत्वपछि पुरस्कार र दण्ड सजाय सम्बन्धि निर्देशिका लागू, गुनासो सुन्ने र निकास दिने संयन्त्र विकास, भर्ना छनोट प्रक्रियामा सुधार, सैनिक नीति नियममा समयानुकूल पुनरावलोकन, आचारसंहिता सप्ताह, आर्थिक सुशासनमा कडाइ, शान्ति सेना छनोटमा नयाँ कार्यविधि लागू र डिजिटाइजेसनको विस्तारजस्ता महत्वपूर्ण साङ्गठनिक सुधारका कदम कडाइका साथ चालिएको छ। सङ्गठनमा चालिएका सुधारका कदमले सेनामा नयाँ उर्जा प्रवाह भएको र नागरिक माझ सैनिक छवी उज्ज्वल हुँदै गएको दाबी गरिएको छ। 'मैले हिरो बन्नका लागि वा सस्तो लोकप्रियताका लागि अलि बढी अग्रगामी भएर प्रणाली र पद्धतिमा भएका कमी कमजोरीमा सुधारको प्रयास थालेको होइन, कठिन भए पनि सही तरिकाले पदीय दायित्व निभाउने अठोट गरेको छु', अघिल्लो वर्षका कार्यक्रममा उनले भनेका थिए। सङ्गठनका बाधा व्यवधानलाई पन्छाएर गलत पद्धति विकास हुन नसक्ने गरी बाटो बनाई दिने अठोट व्यक्त गर्दै उनले भनेका थिए, 'सेना आर्थिक पारदर्शीता कायम गर्ने र भ्रष्टाचारको विषयमा सून्य सहनशीलताको नीति अङ्गीकार गर्ने मामिलामा दृढ छ।' महारथी थापाको नेतृत्वपछि सेनाका उपल्लो तह (उपरथी) सम्मलाई आर्थिक अनियमितमा संलग्न भएको ठहर गर्दै एकपछि अर्को गर्दै कारवाहीको दायरामा ल्याइएको छ। पछिल्लो समय सेनाका माथिल्लो तहका सैनिकले आफ्नो सम्पति विवरणसमेत वेबसाइटमार्फत सार्वजनिकीकरण गर्ने क्रम बढेको छ। कमाण्ड निर्देशन कार्यान्वनका हिसाबले कार्यकालको पहिला वर्षलाई आधार वर्ष, दोस्रोलाई कार्यान्वयन र तेस्रो वर्ष परिणाम एवं उपलब्धि प्राप्ति वर्षको रुपमा रहने अपेक्षा गरिएको थियो। नेपाली सेना राष्ट्र विकास, खेलकूद, विपद् व्यवस्थापन, वन्यजन्तु तथा पर्यावरणको संरक्षण र सुरक्षाको विकास र विस्तारको जिम्मेवारीमा संलग्न हुँदै आएको छ। जङ्गी अड्डाले प्रधानसेनापतिको मार्गनिर्देशनले परिकल्पना गरेअनुसार प्राप्त बजेटको सदुपयोग भए नभएको यकिन गर्न समयन्त्र गठन गरी अनुगमन र निरीक्षण गर्दै आएको छ। पछिल्ला दुई वर्षमा आफ्ना हिताधिकारीको सेवा र सुविधा विस्तारका साथै स्वास्थ्य, तालीम र शिक्षालय विस्तारमा समेत उल्लेखनीय प्रगति हासिल गरेको छ। मुलुकमा कोभिड१९ को महामारीसँगै यसको रोकथाम, नियन्त्रण र प्रतिकार्यका लागिसमेत नेपाली सेना अग्रपङ्क्तिमा रही राष्ट्रले सुम्पिएको जिम्मेवारी बहन गर्दै आएको छ। दुई वर्षे कार्यकाल पूरा भएको अवसरमा कोभिड१९ का कारण प्रधानसेनापतिले भर्चुअल माध्यमबाट सकल दर्जालाई बुधबार सम्बोधन गर्ने र जङगी अड्डामा छापा, विद्युतीय र अनलाइन सञ्चार माध्यमका केही प्रधानसम्पादक तथा समाचार प्रमुखसँग हासिल भएको उपलब्धि र भावी कार्ययोजनाबारे छलफल गर्ने कार्यक्रम छ। रासस"
प्रदेश १ का प्रहरी प्रमुख डीआईजी कार्कीलाई कोरोना,विराटनगर : प्रदेश १ का प्रहरी प्रमुख डीआईजी ईश्वरबाबु कार्कीलाई कोरोना भाइरस (कोभिड१९) संक्रमण पुष्टि भएको छ। सामाजिक विकास मन्त्रालयले सार्वजनिक गरेको संक्रमितको विवरणमा ५२ वर्षीय कार्कीको पीसीआर रिपोर्ट पोजिटिभ आएको उल्लेख छ। कोरोनासँग मिल्ने लक्षण देखिएपछि उनले सोमबार बिहान स्वाब परीक्षणका लागि दिएका थिए। प्रदेश १ जनस्वास्थ्य प्रयोगशालामा गरिएको पीसीआर परीक्षण रिपोर्ट मंगलबार पोजिटिभ आएको मन्त्रालय स्रोतले बतायो। संक्रमण पुष्टि भएपछि कार्की प्रदेश प्रहरी कार्यालयकै क्वाटरको आइसोलेसनमा बसेका छन्। उनले स्वाब परीक्षण गराउँदा विराटनगर महानगरपालिका१६ भनेर ठेगाना टिपाएका छन्। उक्त ठेगाना उनी कार्यरत रहेको विराटनगरको रानीस्थित प्रदेश प्रहरी कार्यालयको हो। प्रदेश १ मा हालसम्म तीन सय ५५ जना नेपाल प्रहरीमा कोरोना संक्रमण पुष्टि भइसकेको छ। संक्रमितमध्ये दुई सय २० जना कोरोना जित्दै डिस्चार्ज भइसकेका छन्।
बाँकेमा एकैदिन कोरोनाबाट दुई जनाको मृत्यु,"नेपालगन्ज : नेपालगन्ज मेडिकल कलेज शिक्षण अस्पताल नेपालगन्जमा मंगलबार एकैदिन २ जना कोरोना संक्रमितको मृत्यु भएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार मंगलबार बिहान ७ बजे नेपालगन्ज उपमहानगरपालिका१६ की ८० वर्षीया महिलाको र बिहान ९:२० बजे अर्घाखाँचीको शितगंगा नगरपालिका१२ का ४२ वर्षका पुरुषको कोरोनाबाट मृत्यु भएको हो। २१ भदौदेखि नेपालगन्ज मेडिकल कलेज शिक्षण अस्पताल नेपालगन्जमा उपचार गरिरहेकी उनलाई मधुमेह र उच्च रक्तचापको समस्या थियो। उनलाई दुबै फोक्सोमा निमोनिया भएको थियो। २७ साउनमा दुर्घटना भइ युनिभर्सल मेडिकल कलेज भैरहवामा भर्ना भएका अर्घाखाँचीका पुरुष उनी ११ भदौमा नेपालगन्ज मेडिकल कलेज शिक्षण अस्पताल कोहलपुरमा रिफर भएर आएका थिए। उनको ५ भदौमा कोरोना रिपोर्ट पोजेटिभ आएको थियो। योसँगै बाँके जिल्लामा कोरोनाबाट मृत्यु हुनेको संख्या ८ पुगेको छ। नेपालगन्ज उपमहानगरपालिकामा मात्र कोरोनाबाट ५ जनाको मृत्यु भइसकेको छ। यसअघि पनि शिक्षण अस्पताल कोहलपुरमा बाहिरी जिल्लाबाट उपचार गर्न आएका कैलाली, बर्दिया र अछामका एक एक जनाको ज्यान गएको थियो।"
बैंकलाई कर्जा खोसाखोसको अस्वस्थ प्रतिस्पर्धा नगर्न निर्देशन,"काठमाडौं : नेपाल राष्ट्र बैंकका गभर्नर महाप्रसाद अधिकारीले कोभिड१९ सङ्क्रमणको अवधिमा समेत मुलुकको समष्टिगत आर्थिक स्थायित्वसँग सम्बन्धित परिसूचक सकारात्मक रहेको बताएका छन्। नेपाल राष्ट्र बैंकले आज बैंक तथा वित्तीय संस्थाका प्रमुख कार्यकारी अधिकृतहरुसँग आयोजना गरेको श्रव्य दृश्य छलफलमा गभर्नर अधिकारीले निर्यातको स्थिरता, आयातमा भएको व्यवस्थापन, चालू खाता घाटामा उल्लेख्य सुधार, शोधानान्तर स्थिति बचतमा रहेकाले आर्थिक क्रियाकलाप सकारात्मक रहेको बताए। पछिल्लो विवरण अनुसार हाल रु दुई खर्ब ८२ अर्बले शोधानान्तर बचतमा रहेको छ। यस्तै, विदेशी विनिमय सञ्चिति रु १४ खर्बभन्दा माथि रहेको छ। यही भदौ २१ गते सम्म क, ख र ग वर्गका बैंक तथा वित्तीय संस्थामा कुल रु तीन हजार ९३८ अर्ब निक्षेप र ती संस्थाले रु तीन हजार २५५ अर्ब कर्जा प्रवाह भएको जानकारी गभर्नर अधिकारीले दिए। उनले पछिल्लो समय कर्जा स्रोत परिचालन अनुपात ७२ प्रतिशत रहनुले लगानीका लागि पर्याप्त साधन उपलव्ध भएको तथा बैंकिग क्षेत्रको पुँजी पर्याप्तता अनुपात १५ प्रतिशत र खराब कर्जा अनुपात १८ प्रतिशत रहेको जानकारी दिए। यस्तै, वित्तीय क्षत्र स्थायित्व कायम रहेको भएतापनि कोभिड सङ्क्रमणका कारण त्यस क्षेत्रमा परेको दवावलाई यथार्थरुपमा परिसूचकमा प्रतिविम्वित गर्ने जिम्मेवारी बैंक तथा वित्तीय संस्थाका प्रमुख कार्यकारीमा रहेकामा जोड दिए। गभर्नर अधिकारीले केही महिनादेखि करिब रु दुई खर्बको हाराहारीमा रहेको तरलतालाई अवसरका रुपमा लिन बैंक तथा वित्तीय संस्थाका प्रमुख कार्यकारी अधिकृतलाई आग्रह गरे। उनले अहिलेको कठिन परिस्थितिमा आफ्नो कर्जा स्रोतको व्यवस्थापन संयमित एवम् जिम्मेवारपूर्ण ढंगले गर्ने र कर्जा खोसाखोसको अस्वस्थ प्रतिस्पर्धा मार्फत नाफा केन्द्रित हुने भन्दा पनि आफु पनि व्यवसायमा टिक्ने र अरुलाई पनि टिकाउने विषयमा सचेत रहन निर्देशन दिनु भएको केन्द्रीय बैंकले जारी गरेको विज्ञप्तिमा उल्लेख छ। बैंक तथा वित्तीय संस्थासँग अधिक तरलता रहेको र यसलाई समस्या भन्दा पनि सहजताको सूचकको रुपमा लिनुपर्नेमा जोड दिदै तरलता बढेको अवस्थामा कर्जा दुरुपयोग हुनसक्नेतर्फ संकेत गर्दै गभर्नर अधिकारीले यस विषयमा सजग रहनु पर्ने विचार व्यक्त गरेका थिए। पुर्न:कर्जाको लागि आवेदन लिन बैंक तथा वित्तीय संस्थाले आनाकानी गरिरहेको गुनासो प्राप्त भएको उल्लेख गर्दै गभर्नर अधिकारीले राष्ट्र बैंकले जारी गरेका नीतिगत व्यवस्थाप्रति जिम्मेवार रहन सम्वन्धित सवैलाई आग्रह गरे। कार्यक्रममा बैंक तथा वित्तीय संस्था नियमन विभागका कार्यकारी निर्देशक देवकुमार ढकालले कार्यक्रम आयोजना गर्नुको औचित्यका बारेमा प्रष्ट पारेका थिए। कार्यक्रममा नेपाल बैंकर्स एसोसिएसनका अध्यक्ष भुवनकुमार दाहाल, डेभलपमेन्ट बैंकर्स एसोसिएसनका अध्यक्ष गोविन्दप्रसाद ढकाल र नेपाल वित्तीय संस्था संघका अध्यक्ष सरोजकाजी तुलाधरले कोभिड१९ को महामारीबाट वित्तीय क्षेत्र पनि प्रभावित भएको उल्लेख गर्दै वित्तीय संस्थालाई बचाउन राष्ट्र बैंकले अभिभावकीय भूमिका निर्वाह गर्नुपर्ने सुझाव दिए। रासस"
प्रवेश नाकामा सेना परिचालन गर्न उपत्यका मेयर फोरमको सिफारिस,"काठमाडौं : उपत्यकाको मेयर फोरमले सीमा नाकामा कडाई गर्न सेना परिचालनका लागि सिफारिस गरेको छ । मंगलबार बसेको मेयर फोरमको बैठकले उपत्यकामा जारी निषेधाज्ञा खुकुलो पार्न र सीमा नाकामा सेना परिचालन गरेर कडाई गर्न सिफारिस गरेको हो । उपत्यकाका दुई महानगरसहित १८ वटा पालिकाको साझा संस्था उपत्यका नगरपालिका फोरमले उपत्यका छिर्ने सबै नाकामा सेना खटाई प्रवेशमा कडाई गर्न माग गरेको हो । फोरमका उपाध्यक्ष एवं ललितपुर महानगरपालिकाका प्रमुख चिरिबाबु महर्जनले उपत्यका भित्रको जनजीवन खुकुलो बनाउँदै नकामा भने सेना खटाएर भए पनि अत्यन्त कडाई गर्न संघीय सरकार र तीन जिल्ला प्रशासनसँग माग गर्ने निर्णय गरेको जानकारी दिए। महामारीको जोखिम घटेर होइन, जीविकोपार्जनका कोणबाट जनजीवन असहज बन्न थालेपछि हामीले यस्तो निर्णय गरेका हौँ, महर्जनले भने, भदौ २५ गतेदेखि नगरपालिका र वडाबाट सञ्चालन हुने सेवालाई पनि नियमित गर्ने र आवश्यकताअनुसार सञ्चालन गर्दै लैजाने निर्णय भएको छ । फोरमका अध्यक्ष तथा काठमाडौँ महानगरपालिकाका प्रमुख विद्यासुन्दर शाक्य कोरोना संक्रमणका कारण होम आइसोलेसनमै रहेका कारण उपाध्यक्ष महर्जनको अध्यक्षतामा बैठक बसेको हो। काठमाडौँ उपत्यकामा कोरोना संक्रमण मृत्युदर तिव्र बढीरहेको छ। उपत्यका मुलुककको राजधानी र घना वस्ती भएको ठाउँ हो, बैठकपछि बोल्दै फोरमका सचिव एवं मध्यपुर ठिमी नगरपालिकाका प्रमुख मदनसुन्दर श्रेष्ठले भने, । भदौ ३ गतेबाट जारी निषेधाज्ञा भदौ २४ गतेबाट सकिदैछ। नेपाल प्रहरी र शसस्त्रले अन्य सुरक्षाका लागि पनि तैनाथ हुनुपर्ने भएकाले उपत्यका प्रवेश नाकामा सेना खटाएर आर्थिक गतिविधि चलायमान बनाउँदै जनजीवन सहज पार्नुपर्ने उनको भनाइ छ। कोभिड संक्रमणको दर घटेको छैन। महामारीसँग डराएर दैनिक श्रम गरेर खाने मध्यम र निम्न वर्गका परिवारमाथि समस्या थपिँदै गएको अवस्थामा हामीले यस्तो निर्णय गरेका हौँ, उनले भने, उपत्यका भित्रको संक्रमण कम गर्ने र बाहिरबाट थपिने समस्या रोक्न सीमा नाकामा कडाई गर्नुपर्छ भनेका हौँ। बैठकले उपत्यकाको जोखिमलाई ध्यानमा राखी अझै केही समय सार्वजनिक यातायातलाई सञ्चालनमा रोक लगाई अन्य सवारीमा भने जोरबिजोर प्रणाली लागु गर्न आग्रह गरेको छ। बैठकले नागरिकलाई स्वास्थ्य सुरक्षा मापदण्डका विषयमा सचेत र जिम्मेवार बनाउँदै लैजाने, उद्योग, व्यवसाय र कलकारखाना सञ्चालन गर्दा स्वास्थ्य सुरक्षा मापदण्ड पालना गर्नेगराउने पनि निर्णय गरेको छ। बैठकमा उपत्यकाका १८ वटै नगरपालिकाले उपत्यकाका पछिल्लो निषेधाज्ञा अवधिमा करिब ३८ हजारको कन्ट्याक्ट ट्रेसिङ गरेको जानकारी दिइएको थियो।"
कांग्रेस महामन्त्री कोइरालालाई कोरोना संक्रमण,काठमाडौं : नेपाली कांग्रेसका महामन्त्री डा शशांक कोइरालामा कोरोना भाइरस (कोभिड१९) संक्रमण पुष्टि भएको छ। मंगलबार उनका परिवारका १९ जनाको स्वाब लिइएकोमा डा कोइरालाको रिपोर्ट पोजिटिभ आएको उनका स्वकीय सचिव भरत तिवारीले अन्नपूर्ण अनलाइनलाई जानकारी दिए। तिवारीका अनुसार मंगलबार नै महामन्त्री कोइराला पत्नी डा सुपात्र कोइरालासहित १९ जनाको स्वाब दिइएको थियो। डा कोइरालामा कोरोना पुष्टि भए पनि लक्षण नदेखिएको तिवारीले बताए।
बर्दियामा दिनहुँ थपिँदै संक्रमित,"गुलरिया : बर्दियामा कोरोना भाईरस संक्रमितको संख्या दिनहुँ थपिन थालेको छ। स्थानिय प्रशासनले पीसीआर परिक्षणको दायरा फराकिलो पारेसँगै कोभिड१९ संक्रमितको संख्या बढ्न थालेको हो। पछिल्लो समय बाँसगढी नगरपालिका स्थित सीजी फुुड्समा कार्यरत कामदारहरुमा कोरोना भाईरस संक्रमण देखिएपछि बाँसगढी नगरपालिका शील गरिएको छ। कम्पनीमा कार्यरत स्थानिय कामदारका घरपरिवार, टोल छिमेक लगायत समुदाय स्तरमा संक्रमण फैलिन नदिन नगरपालिकाको अनुरोधमा बाँसगढी नगरक्षेत्रमा सप्ताहब्यापी निषेधाज्ञा जारी गरिएको प्रमुख जिल्ला अधिकारी लिलाधर अधिकारीले बताए। संक्रामक रोग ऐन २०२० को दफा २ एवम् स्थानिय प्रशासन ऐन २०२८ को दफा ६ (३) बमोजिम जिल्ला कोभिड१९ संकट ब्यवस्थापन केन्द्र बर्दियाको वैठकको निर्णयबाट पालिका भित्र सूचना मार्फत निषेधाज्ञा जारी गरेका छौं। उनले भने 'निषेधाज्ञा अवधिभर औषधी उपचार, खाद्यवस्तु खरिद लगायत अत्यावस्यक सेवा र काम वाहेर घर वाहिर निस्कन अनुमति दिएका छैनौं।' जिल्लामा जोर विजोर प्रणाली मार्फत निजि सवारी साधनहरुलाई आवत जावत गर्न अनुमति दिईएको छ। कोभिडको जोखिमबाट जोगिन अनिवार्य मास्क प्रयोग, भौतिक दुरीसँगै आधारभुत स्वास्थ्य सुरक्षाका मापदण्ड पालना गर्न स्थानिय प्रशासनको निर्देशन छ। सीजी कम्पनीमा संक्रमितको संख्या बढेपछि कम्तिमा एकसाता कम्पनी संचालन नगर्न अनुरोध गरिएको छ। 'कम्पनीमा कार्यरत अधिकांस महिलाहरुमा लक्षण विहिन संक्रमण देखिएकाले समुदायमा नफैलिएको अनुमान हाम्रो छ' प्रजिअ अधिकारीले भने। बाँसगढी नगरपालिका क्षेत्रमा संक्रमितका सम्पर्कमा आएका ब्यक्तीहरुको नमुना स्वाब लिने काम भैरहेको स्वास्थ्य कार्यालय बर्दियाका प्रमुख गोकर्ण गिरीले बताए। मंगलवार बर्दियामा पुष्टि भएका १८ जना संक्रमित मध्ये १५ जना वाँसगढी नगरपालिका भित्रका छन्। जसमा ५ जना संक्रमितको संम्पर्कमा आएका ब्यक्ती छन्। बाँसगढी नगरपालिकामा मात्र संक्रमितको संख्या १ सय ३ पुगेको छ। बर्दियामा १० हजार १४७ जनाको पीसीआर परिक्षण भैसकेको छ। गिरीका अनुसार पीसीआर गरिएकाहरु मध्ये ४ सय ३३ जनाको कोरोना भाईरसको नजिता पोजेटिभ आएको छ। जिल्लामा ३ सय २५ जनाले कोरोना जितेका छन्। बर्दियामा एक जनाको कोरोना संक्रमणका कारण मृत्यु भएको छ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या ४७ हजार २३७ पुगेको छ। तीन सयले कोरोनाकै कारण ज्यान गुमाइसकेका छन्। लाइभ
कोरोना महामारीबीच डोटीमा टोल शिक्षा संचालनमा,"डोटी : कोरोना महामारीका कारण विद्यालयहरु संचालन हुन नसकेपछि डोटीमा टोल शिक्षा कार्यक्रम सुरु भएको छ । कोरोना कहरका कारण विद्यालय जान नसकेका विद्यार्थीहरुको मानसिकतामा समस्या आउनसक्ने भन्दै डोटीमा कार्यरत एक गैरसरकारी संस्थाले टोल शिक्षा कार्यक्रम सुरु गरेको हो । सामुदायिक विकास केन्द्र डोटीले संचालनमा ल्याएको प्रारम्भिक तह पढाइ कार्यक्रमअन्तरगत जिल्लाको १ सय ६८ विद्यालयका विद्यार्थीहरुलाई लक्षित गर्दै भौतिक दुरी कायम राख्दै टोल शिक्षा कार्यक्रम संचालन गरेको परियोजना संयोजक सतिस गुरुङ्गले बताए । हाल विद्यालय बन्द रहेको अवस्थामा टोलमा रहेका बालबालिकाहरुलाई कार्यक्रमका अन्तरगतका स्थानीय सिकाइ उत्प्रेरकहरुद्वारा शैक्षिक ज्ञान हस्तान्तरण गर्ने कार्यक्रमको मुल उद्देश्य समेत रहेको गुरुङ्गले जानकारी दिए । शिक्षा सिकाइ सत्रमा बालबालिकाद्वारा कथा बाचन, कविता बाचन, लेखाइ, बुझाइ मापन, शारीरिक अभ्यास, हाजिरी जवाफ जस्ता क्रियाकला सिकाउन थालेको छ। टोल सिकाइ कार्यक्रम हप्तामा कम्तिमा २ दिन र बढीमा ६ दिन संचालन भइरहेको छ । विद्यालय पूर्णरुपमा बन्द रहेको र विद्यालयहरुलाई क्वारेन्टाइनको रुपमा प्रयोग गरिएको अवस्थामा यो कार्यक्रम समुदायमा प्रभावकारी भएको र बालकालिकाको सिकाइप्रति उत्प्रेरण जोगाउने काम भएको बडीकेदार गाँउपालिकास्थित डुणा आधारभुत विद्यालयका शिक्षक रिमा मन्नीले बताइन् । जिल्लाको आदर्श गाँउपालिकामा ९ वटा समुदायमा कार्यक्रम संचालन भइरहेको र उक्त कार्यक्रमबाट १ सय ९८ बालबालिका लाभान्वित भएका छन् । त्यस्तै बडीकेदार गाँउपालिका १३ स्थानमा टोल शिक्षा कार्यक्रम संचालन भइरहेको र उक्त कार्यक्रमबाट २ सय २० विद्यार्थीले लाभ लिइरहेको गुरुङ्गले जानकारी दिएका छन् । त्यस्तै बोगटान फुड्सिल गाउँपालिकाका ११ स्थानका १ सय ३६ बालबालिकाहरुले टोल शिक्षा कार्यक्रममा भाग लिइरहेका छन् । कोरोना कहरको समयमा नियमित रुपमा संचालन भइरहेको यस कार्यक्रम अन्तरगत केआईसिँह गाँउपालिकामा १ सय ६०, पुर्विचौकी गाँउपालिकामा ७५, सायल गाँउपालिकामा १ सय २३, शिखर नगरपालिकामा २१ र दिपालय सिलगढी नगरपालिकामा १३ जना बालबालिका लाभान्वित भइरहेका पाइएको छ । भौतिक दूरी कायम गरेर टोल शिक्षा कार्यक्रम संचालन भइरहेको भनिए पनि बालबालिकामा भने भौतिक दूरी कायम नगराइएको पाइएको छ ।"
बेलारुसमा विपक्षी दलकी नेत्रीलाई नियन्त्रणमा लिइयो,"मिन्स्क : बेलारुसमा विपक्षी दलकी नेत्री मारिया कोलेस्निकोवा आफ्नै देशको सीमा क्षेत्रमा पक्राउ परेकी छन् । सीमा पार गर्ने क्रममा उनलाई मंगलबार सुरक्षाकर्मीले पक्राउ गरी नियन्त्रणमा लिएका छन् । अन्तर्राष्ट्रिय मिडियाका अनुसार उनी विपक्षी समन्वय परिषदका दुई सदस्यको साथमा रातारात सीमा पार गर्ने प्रयासमा थिइन् । जब कि, ती दुई सदस्य युक्रेन पार हुन सफल भए । पछिल्लो केही सातादेखि बेलारुसमा सरकारविरोधी प्रदर्शन हुँदैआएको छ । प्रदर्शनको नेतृत्व उनै विपक्षी नेत्री मारिया लगायत नेताहरुले गर्दैआएका छन् । साथै उनीहरुले यहाँका राष्ट्रपति अलेक्जेन्डर लुकाशेन्कोले चुनावमा राज्य शक्तिको दुरुपयोग गरी आफ्नो पक्षमा मत ल्याएको भन्दै विरोध गर्दैआएका छन् । लुकाशेन्को बेलारुसमा झण्डै ३ दशकदेखि नेतृत्वमा छन् । लोकतान्त्रिक समूहले भने उनले सत्ता हस्तान्तरण गर्नुपर्ने भन्दै विरोध गरेका हुन् । यस्तै सन्दर्भमा विपक्षी नेत्री मारियालाई पक्राउ गरिएको स्थानीय मिडियाले जनाएका छन् ।"
दैलेख अस्पतालमा भेन्टिलेटरसहितको आइसीयू,"दैलेख : कोरोना भाइरस (कोभिड१९) को महामारीपछि कर्णाली प्रदेशका विभिन्न स्वास्थ्य संस्थाहरुमा पूर्वाधार विकास गरिएको छ । महामारीकै बेला स्वास्थ्य सेवा कार्यालय अन्तरगर्तको दैलेख अस्पतालमा आईसीयू सेवा सञ्चालनमा आएको छ । आवश्यक उपकरणहरु जडान भएपछि सघन उपचार कक्ष (आइसीयू) सेवा सञ्चालन गरिएको हो । अस्पतालका प्रमुख डा निरञ्जन पन्तका अनुसार दुईवटा भेन्टिलेटरसहितको पाँच बेडको आइसीयू सेवा सञ्चालनमा ल्याइएको हो । सेवा सञ्चालन भएपछि सिकिस्त (नियमित अक्सिजन चाहिने) बिरामीहरुको उपचार थालिएको डा पन्तले बताए । भेन्टिलेटरसहितको आइसीयू सेवा सञ्चालनमा ल्याइसकेकाले जटिल प्रकारका बिरामीहरुको उपचारमा सहज हुने उनले बताए । भेन्टिलेटरसहितको आइसीयू सेवा सञ्चालन भएपनि नियमित अक्सिजनको अभाव खड्किएको छ । 'अहिले सिलिन्डरमा भरेर अक्सिजनको व्यवस्था मिलाएका छौ,' डा पन्तले भने, 'भेन्टिलेटरसहितको आइसीयू सेवा सञ्चालन गर्न अस्पतालमा मौजुदा नर्सिङ कर्मचारीहरुलाई तालिम दिने तयारी थालेका छौं।' संघीय सरकारको एक करोड बजेटबाट भेन्टिलेटरसहितका सघन उपचार कक्ष (आइसीयू) सञ्चालनमा ल्याइएको हो । डा पन्तका अनुसार झण्डै ९५ लाख रुपैयाँ लागतमा सेवा सञ्चालनमा ल्याइएको हो । स्वीकृत १५ बेड, सञ्चालन ५२ बेड दैलेख अस्पताललाई नेपाल सरकारले १५ बेड सञ्चालनको स्वीकृत दिएको भएपनि हाल ५२ बेड सञ्चालनमा रहेको अस्पतालका प्रमुख डा पन्तले बताए । अस्पतालमा डिजिटल एक्सरे जडानको क्रममा रहेको छ । अस्पतालद्धारा सञ्चालित सामाजिक सेवा इकाईबाट गरिब, असहाय, अशक्तता भएको, जेष्ठ नागरिक, लैंगिक हिंसामा परेका लगाएतका व्यक्तिसहित १२ हजार ८ सय ७४ जनाले सेवा लिएका छन् । संकट व्यवस्थापन केन्द्रबाट दुई वर्षमा लैंगिक हिंसामा परेका चार सय ७ जनाले सेवा लिएको बताइएको छ । कोरोनाका बिरामीलाई आयुर्वेद प्रभावकारी अस्पताल मातहतमा रहेको आयुर्वेद सेवातर्फ करारमा आयुर्वेदचिकित्सक नियुक्त गरेर सेवा प्रदान गरिएको अस्पतालका प्रमुख डा पन्तले जनाए । 'आर्युवेद सेवाका लागि आयुर्वेदऔषधीहरु प्रभावकारी आपूर्तिको व्यवस्थापन मिलाईएको छौ, डा पन्तले भने, 'पूर्वकम (स्टिम वाथ, आइल मसाज) कार्यक्रमको सुरुवात भइसकेको छ ।' कोरोना भाइरस (कोभिड१९) का बिरामीहरुको व्यवस्थापनमा आयुर्वेदको प्रभावकारी प्रयोग गरिएको उनको भनाई छ । विश्वव्यापी रुपमा फैलिएको कोरोना भाइरस रोकथाम तथा नियन्त्रयणका लागि अस्पतालले अभिमुखिकरण तथा सचेतनामुलक कार्यक्रमहरु सञ्चालन गरेको अस्पतालले जनाएको छ । 'अस्पतालले आरडीटी र पीसीआर परिक्षणलाई प्रभावकारी बनाईएको छ,' डा पन्तले भने, 'आइसोलेसन स्थापनापछि बिरामीहरुको उपचार र पीसीआर ल्याब स्थापनापछि व्यवस्थापनको काम अस्पतालले गरिरहेको छ ।' २ हजार ३ सय जनाले गरे स्वास्थ्य बिमा स्वास्थ्य बीमा कार्यक्रमको सरुवात भएपछि दैलेखमा २ हजार ३ सय ५४ जनाले बीमा गरेका छन् । स्वास्थ्य बीमापछि एक सय ३१ जनाले अस्पतालबाट सेवा लिएका छन् । अस्पतालको अत्याधुनिक भवन बनाउने लक्ष लिएको डा पन्तले जानकारी दिएका छन् । भवन निर्माण कार्यलाई अस्पतालले आगामी दिनको मुख्य कार्य योजनामा समेटेको छ । अत्याधुनिक भवन निर्माणको लागि ४१ करोडको डिपिआर तयार भईसकेको डा पन्तले बताए । प्रदेश सरकारबाट तीन वर्षको बहुबर्षिय योजना पारित भएको छ, भवन निर्माण सुरुवात गर्न तीन करोड रुपैयाँ बिनियोजन भइसकेको छ,' डा पन्तले भने । अस्पताले कम्पीलिट इलोक्टोनिक मेडिकल रेकर्डर सिस्टम सुरुवात गर्ने, स्वास्थ्य बीमा कार्यक्रम प्रभावकारी बिस्तार गर्ने र अस्पतालमा बिशेषज्ञ सेवाको बिस्तार गर्ने लक्ष लिएको छ । कर्णाली प्रदेश सरकारले स्वास्थ्य सेवा कार्यालय, दैलेख जिल्ला अस्पतालमा ७ जना बिशेषज्ञ चिकित्सकको दरबन्दी स्वीकृत गरेको छ । तर, चिकित्सक भने छैनन् । प्रदेश सरकारले ७ जना बिशेषज्ञ चिकित्सक, १४ जना चिकित्सक सहितको ६५ जनाको स्वीकृत गरेको थियो ।"
मजदुर नपाएपछि मदन भण्डारी राजमार्ग दुई महिनादेखि ठप्प,"उदयपुर : मजदुर अभावका कारण राष्ट्रिय गौरवको आयोजना मदन भण्डारी राजमार्गको निर्माण कार्य दुई महिनादेखि अवरुद्ध भएको छ। विश्वभर फैलिएको कोरोना भाइरसको महामारीका कारण छिमेकी मुलुक भारतबाट आउने कामदार रोकिँदा निर्माण कार्य अवरुद्ध भएको हो। राजमार्गको पुर्विक्षेत्र उदयपुरको सदरमुकाम गाईघाट बजारमा प्रारम्भिकचरणको सववेस लगाएपछि गएको असार दोश्रो साताबाट सडक निर्माणको काम ठप्प भएको हो। आयोजनाले कुन दिन कति र के काम गर्ने भन्ने बिषयमा क्यालेण्डर डे' नै बनाएर द्रुतगतिमा अगाडी बढेपनि भारतबाट ल्याउने मजदुरलाई पीसीआर परीक्षण, क्वारेन्टाइनमा राख्नुपर्ने जस्ता समस्या देखापरेपछि निर्माण कार्यमा ढिलासुस्ति हुन पुगेको आयोजना कार्यालय गाईघाटका साइड ईन्जिनियर शङ्कर पौडेलले बताए। काममा ढिलासुस्ति हुँदा सदरमुकाम क्षेत्र अस्तव्यस्त बनेको छ। पुर्वनिर्धारित समयअनुसार भदौ महिनाको पहिलो सातासम्म सदरमुकाम क्षेत्र कालोपत्रे भै सक्नु पर्ने थियो। तर प्रारम्भिकचरणको वेस मात्र रहेकाले बजार क्षेत्र सामान्य पानी पर्दा हिलाम्मै हुन थालेको छ। भइरहेको कालोपत्रेलाई भत्काएर सडक फराकिलो बनाउन खोज्दा र समयमा कालोपत्रत्रे नहुँदा बजारबासी पानी पर्दा हिलो र घाम लाग्दा धुलाम्मे सडक प्रयोग गर्न बाध्य भएको वडानं ११ का वडाध्यक्ष विश्वराज भट्टराईले बताए। उनले समयमा काम भएको भए सडककैकारण आफ्नो वडाको मुहार नै फेरिने बताए। सडक निर्माणमा ढिलासुस्ति हुँदा दशैमा समेत हिलाम्मे सडक हुने अवश्था आएको उनको भनाई छ। आयोजनाको असार मसान्तसम्म ९० प्रतिशत काम सम्पन्न गरीसक्ने लक्ष्य रहेकोमा हालसम्म ७५ प्रतिशतमात्र काम सम्पन्न भएको निर्माण कम्पनी जेडआइइसी लामा एण्ड शर्मा जोइन्ट भेन्चरका प्रोजेक्ट म्यानेजर सीताराम दाहालले बताए। उनले भने, चैत्र महिनामा देखापरेका कोरोना भाईरसका कारण ४५ दिन काममा अवरोध पुग्यो, त्यसले हामीलाई निकै पछाडि पार्यो। उनकाअनुसार हालसम्म ७० प्रतिशत बित्तीय प्रगति र ७५ प्रतिशत कामको भौतिक प्रगति भएको छ। कोरोना भाइरसको सङ्क्रमण फैलन नदिन सरकारले लकडाउन गरेको करिव डेढमहिना पछि गत वैशाखको अन्तिमसाताबाट जिल्ला प्रशासन कार्यालयले निर्माण कम्पनिलाई सवै किसिमको पास उपलब्ध गराएर सडक निर्माणको कामलाई निरन्तरता दिएको थियो। तर भारतबाट मजदुरहरु ल्याउनु पर्ने र कोरोनाको महामारीकाबीच त्यसरी मजदुर ल्याउन असहज भएकोले निर्माणको काममा अवरोध भएको उनले बताए। आयोजनाको क्षेत्राधिकारको एक सय २६ किलोमिटर मध्ये यस अघि ८६ किलोमिटर खण्डमा पहिलो चरणको डेन्स बिटुमिनस् कंक्रिटको काम सम्पन्न भइसकेको आयोजना प्रमुख वेलवहादुर भुजेलले बताए। जिल्लाको पश्चिमी क्षेत्र उदयपुरगढी गाउँपालिकाको नेपालटारदेखि सदरमुकाम गाईघाट हुँदै पूर्वतर्फको बेल्टार बजारसम्मको ५१ किलोमिटर सडक खण्डमा अस्फाल कंक्रिट निर्माण (दोश्रो लिएर)को कालोपत्रे पनि सकिएको उनले बताए। यस वाहेकका बाँकी स्थानमा सबबेस र बेस निर्माण गर्ने कार्य अगाडि बढिरहेको उनले बताए। उनले भने, क्यालेण्डर बनाएर अघि बढ्दासमेत कोरोनाका कारण निर्माण कार्य प्रभावित भयो।'"
मेसी बार्सिलोनाको ट्रेनिङमा फर्किए,मड्रिड: स्पेनिस क्लब बार्सिलोनाबाट बाहिरिन खोजेका अस्ट्रेलियन स्ट्राइकर लिओनेल मेसी क्लबको ट्रेनिङमा फर्किएका छन्। उनी सोमबार नियमित क्लबको ट्रेनिङमा फर्किएका हुन्। ३३ वर्षीय मेसीले २५ अगस्टमा क्लबबाट ट्रान्सफर हुनका लागि रिलिज गरिदिन आग्रह गरेका थिए। तर क्लबले रिलिज गर्न मानेको थिएन। त्यससँगै गत शुक्रबार कुनै पनि क्लबले उनको रिलिज रकम तिर्न नसक्ने भन्दै उनी बार्सिलोनामै रहने बताइएको थियो। मेसीले फिलिप कोटिन्होझैँ आफैँ ट्रेनिङ गर्न थालेको बताइएको छ। कोटिन्हो एक वर्षपछि जर्मन क्लब बायर्न म्युनिखबाट बार्सिलोना नै फर्किएसँगै ट्रेनिङ गर्न थालेका हुन्। क्लबका खेलाडीको कोभिड१९ परीक्षण गर्दा गत अगस्ट ३० मा उनीहरू छुटेपछि आफैँ ट्रेनिङ बस्नुपर्ने भएको हो। बार्सिलोनाले सेप्टेम्बर २७ मा भिल्लारियलसँग भिड्दै ला लिगाको यो सिजन सुरुवात गर्नेछ।
बैतडीमा थप १८ सय घरधुरीमा विद्युत विस्तार,"बैतडी : बैतडीमा गत आर्थिक वर्षमा थप १ हजार ८ सय घरधुरीमा विद्युत विस्तार भएको छ । जिल्लाका विभिन्न स्थानीय तहमा विद्युत विस्तार हुँदा थप १ हजार ८ सय घरधुरीमा विद्युत सेवा विस्तार भएको नेपाल विद्युत प्राधिकरण बैतडी वितरण केन्द्रका प्रमुख मोहनदेव जोशीले जानकारी दिए । जिल्लाका १२ ठाउँमा ट्रान्सफर्मर राखेर विद्युत सेवा विस्तार गरिएको उनले जानकारी दिए । जिल्लाको सुर्नया गाउँपालिकाको शंकरपुर, पाटनको किम्तोली, बाटुलासौं, मजेरा, भडाली, डुब्केकोइरालीमा नयाँ ट्रान्सफर्मर राखिएको छ । यस्तै पञ्चेश्वरको जेबलकटट्या, बिजुल र सेलीमा नयाँ ट्रान्सफर्मर राखिएको छ भने डिलाशैनीको सेरी र दोगडाकेदारको सित्तडमा नयाँ ट्रान्सफर्मर राखिएको प्रमुख जोशीले जानकारी दिए । उनले भने, 'जिल्लामा विद्युत विस्तार कार्यक्रम अन्तर्गत विद्युत सेवा विस्तार गरिएको हो । विद्युत पहुँच नभएका ग्रामीण क्षेत्रलाई प्राथमिकतामा राखेर विद्युत विस्तार गरेका छौं ।' यो संगै बैतडीका १५ हजार घरधुरीमा विद्युतको पहुँच पुगेको जोशीले जानकारी दिए । नेपाल विद्युत प्राधिकरणको विद्युत विस्तार कार्यक्रम अन्तर्गत चालु आर्थिक वर्षमा पनि विभिन्न ठाउँमा विद्युत विस्तार गर्ने लक्ष्य रहेको जोशीले बताए । उनले भने, 'विद्युत विस्तार कार्यक्रम अन्तर्गत चालु आर्थिक वर्षमा पनि जिल्लाका विद्युतको पहुँच नपुगेका ठाउँमा विद्युत विस्तार गर्ने लक्ष्य छ ।' गाउँमा विद्युत विस्तार भएसँगै स्थानीयबासीहरु पनि खुसी भएका छन् । विद्युतको पहुँच बढेपछि धेरै सजिलो भएको दोगडाकेदार ६ सित्तडका रामदत्त जोशीले बताए । उनले भने, 'विद्युत विस्तार भएसँगै गाउँमा मिलहरु सञ्चालन गर्न सजिलो भएको छ । अन्य इलेक्ट्रोनिक कामहरुमा समेत सहज भएको छ ।'"
कोरोना संकट : मनोचिकित्सकसँग प्रधानमन्त्रीको छलफल,"काठमाडौं : प्रधानमन्त्री केपी शर्मा ओलीले कोरोना भाइरस (कोभिड१९)को संकटको समयमा उत्पन्न हुने मनोसामाजिक समस्याको विषयमा मनोचिकित्सकसँग छलफल गरेका छन्। मंगलबार प्रधानमन्त्रीको सरकारी निवास बालुवाटारमा ओलीले कोरोना संकटका कारण सिर्जित मनोसामाजिक समस्याको सम्बोधन गर्नेगरी स्वास्थ्य मन्त्रालय र निजी क्षेत्रका सम्बन्धित निकायका अधिकारीसँग छलफल गरेका हुन्। छलफलका क्रममा प्रधानमन्त्रीले मनोसामाजिक समस्या सम्बोधनका लागि तत्कालयोजना बनाएर अघि बढ्न स्वास्थ्य मन्त्रालय र सम्बद्घ सरकारी र निजी क्षेत्रका निकायलाई सक्रिय हुन निर्देशन दिएको उनका प्रेस सल्लाहकार सूर्य थापाले जानकारी दिए। बालुवाटारमा मनोचिकित्सकसँग आयोजित परामर्श र छलफलका क्रममा उहाँले निराशा, दिक्दारी, भय र त्रास मुक्त समाज निर्माण गर्नसमेत मनो चिकित्सकको विशेष योगदान हुने उहाँले जोड दिनुभयो, छलफलपछि प्रेस सल्लाहकार थापाले भने। प्रधानमन्त्रीसँगको छलफलमा प्राडा सुदर्शन नरसिंह प्रधान, डा पशुपति महत, प्राडा सरोजप्रसाद ओझा, प्राडा दिव्यासिह शाह, डा रितेश थापा, डा सगुन पन्त, डा अनन्त अधिकारी, डा फणीन्द्र बराल र डा रोशन पोखरेल लगायत विज्ञ सहभागी थिए। बालुवाटार पुगेका सम्बन्धित क्षेत्रका विज्ञले प्रधानमन्त्रीसँग संकटको समयमा अपनाउनुपर्ने अल्पकालीन र दीर्घकालीन उपायका विषयमा धारणा राखेका थिए। प्रधानमन्त्री ओलीले विज्ञको सुझाव सुनेपछि तत्काल कोरोनाविरुद्धको परामर्शका लागि सचेतना अपनाउनु पर्ने धारणा राखेका छन्। उनले रेडियो र टेलिभिजन लगाय सञ्चार माध्यमबाट परामर्श र सचेतना फैलाउनुपर्नेमा जोड दिए। उनले यसका लागि मनोचिकित्सकको सक्रिय योगदान रहने बताए।"
निषेधाज्ञा समाधान होइन : यस्ता छन् दुई विकल्प,"काठमाडौं : कोरोना भाइरस (कोभिड१९) संक्रमण नियन्त्रणका लागि निषेधाज्ञाको समय बढ्दै जाँदा यसविरुद्ध आक्रोशसमेत बढ्दै गएको छ। जनस्वास्थ्यविद् डा समीरमणि दीक्षित कोरोना संकटको समाधान निषेधाज्ञा हुँदै नभएको धारणा राख्छन्। बालुवाटारमा प्रधानमन्त्री केपी ओलीलाई नै निषेधाज्ञा समाधान नभएको प्रष्ट पारेको उनी सुनाउछन्। दुई दिन अगाडि कोरोनाको समाधान निषेधाज्ञा हुँदै होइन भनेर मैले प्रधानमन्त्रीलाई पनि भनेको हुँ, उनी भन्छन्। निषेधाज्ञा सधैंभरी हुँदा देश कसरी चल्छ, नागरिक कसरी बाँच्छन् भनेर राज्यले सोच्नुपर्ने उनको भनाइ छ। निषेधाज्ञा सधैँभरी गर्ने भए देश कसरी चल्छ ? नागरिक कसरी बाँच्छन् ? रोजिरोटी कहाँबाट आउँछ ? दैनिकी कसरी चल्छ ? अरु रोगबाट हामी कसरी बाच्छौँ ? हामीले पाउँने सेवा सुविधा कसरी खोज्छौँ ?, दीक्षित प्रश्न गर्दै भन्छन्, 'यो विषयमा सरकारले सोच्नुपर्छ ।' उपत्यकामा भदौ ४ गतेदेखि लागू भएको तेस्रो चरणको निषेधाज्ञाको समय बुधबार राति १२ बजेबाट सकिँदै छ। निषेधाज्ञा थप गर्ने वा खुकुलो पार्ने विषयमा काठमाडौं, भक्तपुर र ललितपुरका प्रमुख जिल्ला अधिकारी (सीडीओ)ले छलफल थालेका छन्। उपत्यकामा तीन सातासम्म निषेधाज्ञा हुँदासमेत संक्रमण नियन्त्रण होइन कम समेत हुन नसक्दा यसको समय बढाउनुपर्ने राय सीडीओले सार्वजनिक गर्दै आएका छन्। जनस्तरमा भने यसको विरोध भइरहेको छ। यसको विकल्प खोज्नुपर्ने आम सर्वसाधारणको भनाइ छ। गृह मन्त्रालयले सुरक्षा मापदण्ड अपनाएर निषेधाज्ञालाई खुकुलो पार्नुपर्ने खाका तयार पार्न सुझाएको छ। नयाँ मोडालिटीका विषयमा मंगलबार तीनै जिल्लाका सीडीओ र सुरक्षा निकायका प्रमुखबीच छलफल हुँदैछ। संक्रमणको ग्राफ बढ्दै जाँदा मन्त्रालय र सुरक्षा निकायले निषेधाज्ञालाई निरन्तरता दिनुपर्ने धारण राखेका छन्। सरकारले उपत्यकाको हकमा अझ एक साता निषेधाज्ञा थप गर्ने र असोज महिनाबाट रोजगारीका केही क्षेत्र खुला गर्दै जोर विजोर प्रणालीको आधारमा सवारी सञ्चालन गर्नेगरी खाका बनाएको छ। यस विषयमा मंगलबार र बुधबार दुई दिनको छलफलपछि मात्र निर्णय हुने स्रोतको भनाइ छ। निषेधाज्ञाका दुई विकल्प डा दीक्षित निषेधाज्ञाका दुई विकल्प देख्छन्। उनले दिएको पहिलो विकल्प टोलटोलमा परीक्षण बढाउनु हो। परीक्षणको आधारमा संक्रमण बढी भए सिलबन्दी गर्ने र नभए खोलिदिनुपर्ने नीति राज्यले अबलम्बन गर्नुपर्ने उनको भनाइ छ। राज्यले निषेधाज्ञा होइन, परीक्षण आज्ञा गर्नुपर्यो। टोलटोलमा परीक्षण गर्नुपर्यो। परीक्षणको आधारमा जहाँ संक्रमण छ त्यहाँ सिलबन्दी र जहाँ संक्रमण छैन त्यहाँ खुला गर्नुपर्छ, परीक्षण बढाउनुपर्नेमा जोड दिँदै उनी भन्छन्, धेरै ढिला भइसक्यो सरकारले परीक्षण बढाउन सकेको छैन। त्यसको तयारी गर्दागर्दै मास्क र दूरी कायम गर्दै विभिन्न सेवा खुकुलो पार्नुपर्छ । डा दीक्षित निषेधाज्ञा हटाएर सरकार एक महिना अगाडि फर्किनुपर्ने धारणा राख्छन्। तर, त्यसका लागि मास्क, दूरी र भीडभाड कम गर्नेगरी मापदण्ड बनाउनुपर्ने उनको भनाइ छ। मास्क नलगाउने, दूरी कायम नगर्ने र भीडभाड गर्नेलाई कारबाही गर्नेगरी सुरक्षा संयन्त्र परिचालन हुनुपर्ने उनको धारणा छ। सरकार अब फेरि निषेधाज्ञा अगाडिको समयमा जानुपर्छ। राज्यले सुरक्षा संयन्त्र परिचालन गरेर मास्क नलगाउने, दूरी कायम नगर्ने र भीडभाड गर्नेलाई कारबाही गर्नुपर्छ, निषेधाज्ञाको दोस्रो विकल्प दिँदै डा दीक्षित भन्छन्, नागरिकले पनि मास्क लगाउनुपर्छ र दूरी कायम गर्नुपर्छ। भारत, पाकिस्तान र बंगलादेशबाटसमेत सरकारले केही पाठ सिक्नुपर्ने उनको भनाइ छ। उदाहरणका लागि भारत, पाकिस्तान र बंगलादेशबाट सरकारले पाठ सिक्नुपर्छ, उनी भन्छन्, संकटमा सत्ता बचाउने खेलले कोरोनासँग लड्न सकिँदैन।"
मेलम्चीको पानी ल्याउन अझै तीन महिना लाग्ने,"काठमाडौं : बहुचर्चित एवं बहुप्रतिष्ठित मेलम्ची खानेपानी आयोजनाको पानी ल्याउन अझै तीन महिना लाग्ने भएको छ। काठमाडौँ उपत्यकाको दशकौँ पुराना खानेपानीको समस्या हल गर्ने उपायका रुपमा सो आयोजनालाई लिइन्छ। आयोजनाको सुरुङमा रहेको गेटको फ्रेम परिवर्तन गर्न समय लाग्ने हुँदा तत्काल उपत्यकामा पानी आउने सम्भावना नभएको बताइएको छ। खानेपानी मन्त्रालयले गत आर्थिक वर्षमा असार मसान्तसम्म उपत्यकामा पानी झार्ने र पाइपको परीक्षण गर्ने लक्ष्य लिएको थियो। अगामी दशैँसम्ममा उपत्यकावासीको घरघरमा पानी पुर्याउने लक्ष्य लिइएको भए पनि गत महिना भएको अकल्पनीय दुर्घटनाले यसलाई तीन महिना पर धकेलेको मन्त्रालयले जनाएको छ। गत महिनामा सुरुङ परीक्षणका क्रममा गेट भत्किएर दुर्घटना भएको थियो। खानेपानी मन्त्रालयका सहसचिव रमाकान्त दवाडीको संयोजकत्वमा भएको दुर्घटनासम्बन्धी अध्ययन गर्न गठित समितिले गेटभित्रबाट हुनुपर्नेमा बाहिरबाट राखिएकाले दुर्घटना भएको निष्कर्ष निकालेको थियो। सोही आधारमा त्रुटि सच्चाउन लागिएको हो। मानवीय क्षतिसमेत हुने गरी भएको सो दुर्घटनाको जिम्मेवारी परामर्शदाता र निर्माण व्यवसायीको रहेको छ। इटास कम्पनी परामर्शदाताका रुपमा रहेको थियो भने भारतीय कम्पनी पिआइएलले गेट निर्माण गरेको हो। आयोजनामा यस पहिले काम गरेको इटालियन कम्पनी सिएमसीले नै गेट निर्माण गर्न सो कम्पनीलाई लगाएको थियो। नेपाल सरकारसँग सिएमसीको ठेक्का रद्द भए पनि सोही कम्पनीले गेट निर्माणको बाँकी काम सम्पन्न गरेको थियो। समितिले गेटको फ्रेम नयाँ राख्नुपर्ने सुझाव दिएको छ। भारतीय कम्पनी पिआइएल निर्माणस्थल आएर हेरेर गइसकेको छ। कम्पनीसँग नयाँ गेट बनाउने गरी आयोजनासँग सहमति भएको थियो। कम्पनीले फ्रेम बनाएर ल्याएपछि पनि त्यसको जडान गर्न समय लाग्ने बताएको खानेपानी मन्त्रालयका प्रवक्ता रितेशकुमार शाक्यले बताए। उनका अनुसार झण्डै २८ दिन फ्रेम त्यहाँ जोडिनका लागि समय लाग्नेछ। उनले भने, 'यसैका आधारमा पनि कात्तिक मङ्सिरभन्दा पहिले पानी परीक्षण गर्न नसकिने देखिएको छ।' सो गेटभित्रबाट खोल्ने गरी जडान गर्ने डिजाइन भए पनि बाहिरबाट खोल्ने गरी जडान भएको पाइएको थियो। अब गेट त्यही रहने र फ्रेम मात्रै भत्काएर नयाँ जडान गरिनेछ। फ्रेम जडानका लागि सुरुङभित्र आवश्यक पर्ने संरचना निर्माणको कामसमेत अघि बढाइने भएको छ। सो फ्रेम र गेटको अध्ययनका लागि परामर्शदता कम्पनीले थप विज्ञ ल्याउने तयारी गरेपनि धेरै जिल्लामा जारी भएको निषेधाज्ञाका कारण उनीहरु आउन सकिरहेका छैनन्। सुरुङमा गेटको फ्रेम परिवर्तन गरिने समयसम्ममा सुरुङमा पनि भेटिएका त्रुटि सच्चाउने काम अघि बढ्ने प्रवक्ता शाक्यले जानकारी दिए। परामर्शदाता कम्पनी र निर्माण कम्पनीकै त्रुटिका कारण सो दुर्घटना भएकाले त्यसको क्षति पनि सम्बन्धित कम्पनीले नै बेहोर्ने मनत्रालयले जनाएको छ। यसको जडानका लागि आयोजनाले रकम बेहोर्न नपर्ने बताइएको छ। त्यस्तै, सुरुङमा हाल निर्माणको काम गरिरहेको चिनियाँ निर्माण कम्पनी सिनो हाइड्रो कम्पनीले पनि बिज्ञ ल्याउन खोजे पनि अहिलेको अवस्थाका कारण ल्याउन नसकेको उनले बताए। सुरुङमा नयाँ गेट जडानका लागि तयारी भइरहँदा सिनो हाइड्रो कम्पनीले हेडबक्सको निर्माण पनि सँगसँगै अघि बढाएको छ। गत चैतमा बन्दाबन्दीको समयदेखि नै निर्माणको काम गरिरहेको छ। कोभिड१९ का त्रासका कारण कतिपय कामदार फर्किए पनि सो कम्पनीले उपलब्ध जनशक्तिबाट काम अघि बढाइरहेको थियो। बन्दाबन्दीको समयमा स्थानीय तहको अवरोध र निर्माण सामग्रीको अभावलगायतका समस्या भएकाले निर्माणमा केही बाधा पुगेको थियो। यी सबै समस्याबीच पनि निर्माण कम्पनीले निर्माणस्थलमा काम रोकेको छैन। आयोजनाको सुरुङमा प्राविधिक त्रुटिका कारण दुर्घटना भएको बताइएको छ। समितिले पछिल्लो समयमा प्राविधिक डिजाइन रिभ्य नभएको पनि बताएको थियो। समितिले सुरुङमा रहेका चारवटै गेटमा पुनःअवलोकन (रिभ्यू) गर्न पनि सुझाव दिएको थियो। गेटमा नटबोल्ट राम्रो नकसिएको पाइएको समितिको प्रतिवेदनमा उल्लेख छ। सिन्धुपाल्चोक, हेलम्बु गाउँपालिका१ स्थित आयोजना निर्माणस्थलमा दुर्घटना भएको थियो। आयोजनाले १० दिनसम्म जम्मा गरेको पानी बाहिर निस्केको थियो। सो दुर्घनाका कारण कन्सलट्यान्ट दोर्जे पेम्बा र इञ्जिनीयर शेखर खनाल घाइते भएका थिए। दुर्घटनाका कारण इञ्जिनीयर सतीश गोहितको मृत्यु भएको छ। सवारीचालक राधाकृष्ण थापामगर अझैसम्म बेपत्ता भएका छन्। सुरुङ परीक्षणका लागि पानी भर्न झण्डै १५ दिन लाग्नेमा एक सातामा पानी बाहिर निस्केको हो। गत असार २१ मा पानी पथान्तरण गरिएकामा ३० असारमा दुर्घटना भएको थियो।"
अस्पतालमै छैन स्वास्थ्य सुरक्षा मापदण्ड पालना,"बेनी : कोरोना (भाइरस) को संक्रमण फैलिन नदिन बनाइएको स्वास्थ्य सुरक्षाको मापदण्ड पालना नहुँदा म्याग्दीमा जोखिम बढेको छ । साबुनपानीले हात हुने, मास्क लगाउने, भीडभाडमा नजाने, भौतिक दूरी कायम गर्ने, सकेसम्म घरभित्रै बस्ने आदि स्वास्थ्य सुरक्षाका मापदण्ड पालनामा नागरिकको लापरबाही बढ्न थालेको छ । बेनी अस्पतालमा दैनिकजसो हुने भीड व्यवस्थापन र स्वास्थ्य सुरक्षाका न्युनतम मापदण्ड पालना नुहँदा म्याग्दीको समुदायलाई कोरोना भाइरसबाट सुरक्षित बनाइराख्न चुनौति देखिएको छ । 'बिरामी र उनीहरुसँगै अस्पताल आउनेहरुको भीड व्यवस्थापन हुन सकेको छैन्, 'अस्पतालमा सेवा लिन गएका रामबहादुर पौडेलले भने, 'भौतिक दुरी कायम भएको छैन् । नजिकनजिक टासीएर ठेलमठेल गरेर लाइन बस्नुपरेको छ ।' विभिन्न ठाउँमा हात धुन साबुनपानीको ब्यवस्था गरिएपनि प्रयोगमा आएको छैन् । ओपिडि शाखाका कर्मचारीका अनुसार आइतबार २०६ जना र सोमबार १९० जना सेवाग्राही आएका थिए । नाम दर्ता, चेकजाँच गराउने र रिपोर्ट देखाउने समयमा मानिसहरुको भिड लाग्ने गरेको छ । अस्पताल व्यवस्थापन समितिले भिड ब्यवस्थापनका लागि टोकन प्रणाली सुरु गरेपनि प्रभावकारी देखिएको छैन् । टोकन दिएर माइकबाट नाम बोलाउने गरिएएको छ । सेवाग्राहीले भौतिक दुरि पालना नगरिदिदा समस्या भएको ब्यवस्थापन समितिका अध्यक्ष बेलबहादुर कटुवालले बताए । 'टोकन प्रणाली सुरु गरेका छौं, 'उनले भने , 'तर सेवाग्राहीले वास्ता गर्नुभएको छैन् । कन्ट्रोल गर्न समस्या भयो ।' म्याग्दीमा हाल सम्म ४९ जनामा कोरोना भाइरस संक्रमण पुष्टि भएको छ । खुल्ला मञ्चमा बेनी अस्पतालले सञ्चालन गरेको आइसोलेसनमा एकजना मात्र संक्रमित छन् । ४८ जना निको भएर घर गएका छन् । अहिलेसम्म पहिचान भएका संक्रमित विदेशबाट आएर क्वारेन्टिनमा बसेका हुन् । पछिल्लो संक्रमित पोखराबाट सरुवा भएर आएका प्रहरी हुन् । हालसम्म एक हजार ३५० भन्दा बढी स्वाबको नमुना संकलन गरेर परिक्षणका लागि पोखरा पठाइएको स्वास्थ्य कार्यालयले जनाएको छ ।"
निषेधाज्ञाको अवज्ञा गर्दै नवलपरासीमा धर्ना,"परासी : निषेधाज्ञाको अवज्ञा गर्दै पश्चिम नवलपरासीका राजनीतिक दलहरुले मंगलबार सदरमुकाम परासीमा धर्ना दिएका छन् । कोरोना संक्रमणको कारण देखाउँदै मृत्यु भएको घटना शंकास्पद रहेको भन्दै घटनाको छानविन गरी दोषिलाई कारवाहीको माग गर्दै जिल्ला प्रशासन कार्यालय अगाडि धर्ना दिएका हुन् । नेपाली कांग्रेसका जिल्ला उपभासभापति ३८ वर्षीय सुवाचन्द्र गिरीको साउन २३ गते भैरहवास्थित युनिभर्सल कलेज अफ मेडिकल साइन्सेसमा पित्तथैलीको अपरेशन गरिएको थियो । अपरेशनपछि कोराना संक्रमण देखिएका उनको उपचारका क्रममा भदौ १ गते पाटन अस्पतालमा मृत्यु भएको थियो । सोही घटनाको छानविनको माग गर्दै उनीहरुले धर्ना दिएका हुन् । जिल्लाका राजनीतिक दल, स्थानीय तहका प्रमुखसहित बसेको जिल्ला सुरक्षा समितिको बैठकको निर्णयले भेला, जमघट र भीडभाडलाई पूर्ण प्रतिबन्ध लगाउँदै निषेधाज्ञा जारी गरेको छ । तर जिल्लाका राजनीतिक दल र जनप्रतिनिधिले नै उक्त निर्णयको अवज्ञा गरेको प्रमुख जिल्ला अधिकारी सागरमणि पाठकले बताए ।'आफैले गरेको निर्णय उल्लंघन गरेर धर्ना दिने सम्बन्धित पक्षले नै जनतालाई के भनेर कार्यान्वयन गराउँलान ? म पनि अचम्मित छु,' प्रजिअ पाठकले भने । धर्नामा करिब १ सय जनाको सहभागिता थियो । निषेधाज्ञाको अवज्ञा गरेर धर्नामा बस्न पुगेका सहभागिहरुलाई हटाउन प्रहरी पुगेको थियो । तर आदेश नपाएपछि प्रहरीहरु धर्ना हेरेर बसेका थिए । जिल्लामा दैनिजसो कोरोना संक्रमणका बिरामीहरु बढ्दै गएका छन् । मृतक गिरीको पीसीआर नगरी अप्रेशन गर्नु र अप्रेसनमा समेत लापरबाहीको आरोप लगाउँदै राजनीतिक दल र परिवारजनले साता दिनअघि ज्ञापन पत्र दिएर घटनाको निष्पक्ष छानविन गरी कारबाही गर्न माग गरेका थिए । माग पूरा नभएको भन्दै उनीहरुले प्रशासनमा धर्ना दिएका हुन् । धर्नापछि आयोजित कोणसभामा बोल्ने पार्टी प्रतिनिधि र जनप्रतिनिधिले माग पूरा नभए अन्य आन्दोलनका कार्यक्रम गर्ने बताएका थिए । धर्नामा नेकपा, नेपाली कांग्रेस, राष्ट्रिय जनता पार्टी, समाजवादी पार्टी, राष्ट्रिय प्रजातन्त्र पार्टी, स्वतन्त्र राजनीतिक समूह, नागरिक समाजका प्रतिनिधिहरुको सहभागिता थियो । त्यस्तै प्रदेशसभा सदस्य बैजनाथ जयसवाल, जिल्ला समन्वय समितिका प्रमुख,रामग्राम नगरपालिकाका प्रमुख, उपप्रमुख, सरावल गाउँपालिकाका प्रमुखको पनि धर्नामा सहभागिता थियो ।"
"श्रृंखलाबद्ध चोरी : चार लाख रकमसहित चारजना पक्राउ, दिदीभाइ पनि संलग्न","राजविराज : कोरोना भाइरस (कोभिड१९) को महामारी नियन्त्रण गर्न लगाइएको लकडाउनमा मौका छोपेर सप्तरीको विभिन्न ठाउँमा श्रृंखलाबद्ध चोरीका घटना हुन थालेका छन् । लकडाउनको सुरुवाती दिनमा चोरी नहुने गरेपनि पछिल्लो दिनहरुमा भने चोरी बढ्न थालेको छ । जिल्ला प्रहरी कार्यालय सप्तरीका मुद्दा शाखाका इन्चार्ज सन्तोष खडकाका अनुसार जिल्लामा सानातिना समेत गरी दैनिकजसो चोरीको घटना हुन थालेको छ । दैनिकजसो चोरीको गुनासो प्रहरी कहाँ आउन थालेपछि जिल्ला प्रहरी कार्यालयले आफू मातहतको इलाका प्रहरी कार्यालय र चौकीहरुलाई चोरी नियन्त्रणका लागि प्रहरी परिचालन गरी गस्ती बढाउन निर्देशन दिएको छ । राजविराजको मुख्य बजारमा चोरी भएको एक घटनामा सप्तरी प्रहरीले ८ घण्टामै चारजनालाई चार लाख सहित पक्राउ गरी मङ्गलबार सार्वजनिक गरेको छ । घटनालगत्तै विशेष निगरानी गरेर तिब्र अनुसन्धानमा जुटेपछि चोरी कार्यमा संलग्न एक महिलासहित चारजना पक्राउ परेको एसपी राजेन्द्र धमलाले बताए । एसपी धमलाका अनुसार पक्राउ पर्नेमा राजविराज नगरपालिका६ का सैनी भनिने सनिया मण्डल, उनकी दिदी राजविराज ४ मा बस्ने ज्योतीकुमारी मण्डल सहनी, सोही ठाउँका समिम अन्सारी र सप्तरीको रुपनी गाउँपालिका ४ का लाल मोहममद राईन छन् । उनीहरुलाई ५० हजारको मोबाइल रिचार्ज कार्ड र ३ लाख ६० हजार नगदसहित पक्राउ गरिएको हो । गुडिया (खेलौना) भित्र रिजार्च कार्ड र माटो मुनी कपडामा बेरेर रकम लुकाएको अवस्थामा उनीहरु पक्राउ परेको अनुसन्धानमा खटिएका इन्स्पेक्टर खडकाले बताए । प्रहरीका अनुसार सनियाले सोमबार विहान साढे चार बजे राजविराज७ स्थित मुख्य बजारको गणेश स्टोरबाट चार लाख नगद र साढे एक लाखको रिचार्ज कार्ड चोरी गरेको स्विकारेका छन् । नियमित चोरी घटनामा संलग्न हुने केही व्यक्तिलाई नियन्त्रणमा लिई सोधपुछ गरेपछि प्रहरीले सनियालाई उनको दिदीको घरबाट नियन्त्रणमा लिएको डिएसपी तिलक भारतीले बताए । सिसीटिभी क्यामेराको फुटेजका आधारमा समेत चोरीमा संलग्न सनियाको पहिचान भएपछि उनकै वयान अनुसार अन्य आरोपितहरु पक्राउ परेका हुन् । चोरी गरेर आएका सनियाले लगाएको कपडा परिवर्तन गरे पनि उसले घाँटी र खुट्टामा लगाएको डोरीका आधारमा पहिचान गरिएको इन्स्पेक्टर खडकाले बताए । सोमबार बिहान साढे चार बजे गणेश स्टोर अगाडि रहेको सोलारको पोलबाट सनिया पसले ओमप्रकाश साहको घरमाथि चढे । चोरी गर्ने सनियालाई बाहिर बसेर मानिस आवतजावतको सूचना दिन उनका साथी राईन बसे । सोलारको पोलबाट घरको माथिल्लो तलामा चढेका सनियाले घरपसल धनी साह सुतेको कोठा बाहिरबाट चुकुल लगाए । घरको भुई तल्लामा ओर्लिएर पसल र बाकस (घर्रा)को ताला फुटाई चार लाख नगद र साढे एक लाख मूल्य बराबरको मोबाइल रिचार्ज कार्ड चोरी गरे । चोरी गरी बाहिर निक्लिएका सनियाले पसलको बाहिरबाट समेत चुकुल लगाए । प्रहरीका अनुसार दिदी ज्योतीकहाँ बस्ने गरेका सनियालाई नियन्त्रणमा लिएपछि चोरीका समान र रकममध्ये केही ज्योतिकै डेरामा र केही राजविराज २ स्थित उनको मदिरा पसलमा लुकाएर राखेको अवस्थामा फेला पर्यो । ज्योतिकै मदिरा पसलमा काम गर्ने समिमले चोरीको रकम कपडामा बेरी खाल्डो खनी माटोमा गाडेर लुकाएको अवस्थामा भेटियो । बिहान ६ बजे उठनासाथ बाहिरबाट चुकुल लगाएको र चोरी भएको थाहा पाएपछि साहले प्रहरीलाई खबर गरे । घटनास्थल पुगेको प्रहरीले सिसीटिभी क्योमराको फुटेज र चोरी घटनामा सलंग्न व्यक्तिहरुलाई निगरानी राखी सोधपुछ गरेपछि चोरीमा संलग्न चारै जना समातिएको प्रहरीले जनाएको छ ।"
इजिप्टमा कोरोना संक्रमित एक लाखभन्दा बढी,इजिप्टमा कोरोना भाइरसका संक्रमितहरु बढ्दो रुपमा देखिएको छ। सोमबारको पछिल्लो परिणामअनुसार कोभिडका संक्रमितहरु एक लाख नाघेको हो । इजिप्टको स्वास्थ्य मन्त्रालयले सो कुराको जानकारी गराएको छ । उक्त मन्त्रालयकाअनुसार इजिप्टमा १ लाख ४१ जना संक्रमित भेटिएका छन् । त्यस्तै ५ हजार भन्दा बढी नागरिकको सो संक्रमणबाट ज्यान गएको छ । सोमबारको प्राप्त पछिल्लो समाचारमा ५ हजार ५४१ जनाको यो संक्रमणबाट ज्यान गएको जनाइएको छ । यो संक्रमणका ७९ हजार भन्दा बढी संक्रमित निको भएर घर फर्किएका छन् । यसरी संक्रमितहरुमा निको हुने दर धेरै देखिएको छ । विश्व स्वास्थ्य संगठनको पछिल्लो तथ्यांकमा यो भाइरसबाट विश्वका करिब २ करोड ७० हजार मानिस संक्रमित भएका छन् भने यसबाट ८ लाख ८१ हजार जनाको ज्यान गएको छ ।
हिरासतमा रहेका लिखु तामाकोशी गाउँपालिकाका अध्यक्षसहित थप ६ जनामा कोरोना,"काठमाडौं : रामेछापका थप ६ जनामा कोरोना भाइरस संक्रमण पुष्टि भएको छ। जिल्ला स्वास्थ्य कार्यालय रामेछापका जनस्वास्थ्य अधिकृत भुवन थापाका अनुसार आज जिल्ला प्रहरी कार्यालय रामेछापको हिरासतथुनामा रहेका दुई जना, तीन जना प्रहरी र मन्थली नगरपालिकाका एक महिला गरी ६ जनामा कोरोना पुष्टि भएको हो। उनीहरुको केहि दिन अगाडि स्वाब संकलन गरी पीसीआर परीक्षणका लागि पठाइएको थियो। योसँगै जिल्लाबाट स्वाब संकलन गरेर पीसीआर विधिबाट परीक्षण गर्दा कोरोना पोजिटिभ हुनेको संख्या ४९ पुगेको छ। प्रहरी हिरासतमा रहेका लिखु तामाकोशी गाउँपालिकाका अध्यक्ष गोविन्दबहादुर खड्कासहित अर्का एक जनामा कोरोना देखिएको हो। साउन ३० गते मध्यान्ह मन्थलीबाट शरीर बन्धक कसुरमा पक्राउ गरेपछि गाउँपालिकाका अध्यक्ष खड्का २६ दिनदेखि प्रहरी हिरासतमा रहेका छन्। उनी पक्राउ परे लगत्तै थप ठगी र बलात्कारका दुई वटा मुद्दा दर्ता भएका थिए। खड्कामाथि परेको तीन वटै मुद्दाको प्रहरीले आवश्यक अनुसन्धान र माग दावीसहित जिल्ला सरकारी वकिलको कार्यालय रामेछापमा फाइल प्रहरीले बुझाइसकिएको थियो। खड्कालाई अदालतमा उपस्थित गराउनु अगाडि अनिवार्य पीसीआर परीक्षण गर्नुपर्ने मापदण्डअनुसार स्वाब संकलन गरी पठाउँदा रिपोर्ट पोजिटिभ देखिएको हो। जिल्ला प्रहरी कार्यालय रामेछापका अनुसार स्थानीय उपभोक्ता समितिका एक व्यक्तिलाई अपहरण गरी शरीर बन्धक बनाएर चेकमा जबर्जस्ती हस्ताक्षर गर्न दबाब दिएको उजुरीका आधारमा अध्यक्ष खड्कालाई पक्राउ गरिएको थियो। लिखु तामाकोशी गाउँपालिका अध्यक्ष खड्का पक्राउ रामेछापमा पाँच प्रहरी र एक स्वास्थ्यकर्मीमा कोरोना संक्रमण लिखु तामाकोशी गाउँपालिका अध्यक्ष खड्काविरुद्ध तीन मुद्दा : २४ दिनदेखि हिरासतमा पक्राउ गरेका अध्यक्ष खड्काबाट आफू ठगिएको भन्दै स्थानीय एक वृद्धले मुद्दा दर्ता गराएका थिए। लिखुतामाकोशी गाउँपालिका३ का वृद्ध शेरबहादुर खड्काले गाउँपालिकाको नाममा पास गर्ने भन्दै अध्यक्ष खड्काको आफ्नो नाता पर्ने महिलाको नाममा पास गरेको र रकमपनि नपाएपछि मुद्धा दिएका हुन्। यहि समयमा अध्यक्ष खड्कालाई एक किशोरीले बलात्कारको आरोपमा मुद्दा दिएकी छन्। एक महिलाले दश महिना अघि आफूलाई खड्काले बलात्कार गरेको अभियोग लगाउँदै बलात्कारको मुद्दा दर्ता गराएकी थिइन्। कानुनअनुसार बलात्कारको अभियोगमा एक वर्षसम्म मुद्दा दर्ता गर्न पाइने प्रावधान छ। प्रहरीले आवश्यक तथ्य र प्रमाण केलाउँदै अनुसन्धान सकेपछि फाइल सरकारी वकिलको कार्यालय रामेछापमा बुझाएको छ। वकिल कार्यालयबाट फाइल अदालत लगेर हिरासतमा रहेकाको थुनछेक बहस गर्न लैजानु अगाडि कोरोना परीक्षण गरिएको थियो। केहि दिनअगाडि जिल्ला प्रहरी कार्यालय रामेछापमा कार्यरत पाँच जना प्रहरी र मन्थलीस्थित तामाकोशी अस्पतालका एक महिला कर्मचारीमा कोरोना पुष्टि भएको थियो। उनीहरुको कन्ट्रयाक ट्रेसिङको क्रममा थप प्रहरीमा कोरोना देखिएको हो। स्वास्थ्य कार्यालय रामेछापका अनुसार मंगलबारसम्म रामेछाप जिल्लामा १३२९ जनाको स्वाब संकलन गरिएको छ। जनस्वास्थ्य अधिकृत थापाका अनुसार जिल्लामा संकलन गरेर पठाइएको स्वाबमध्ये ११८४ जनाको कोरोना नेगेटिभ आएको छ भने ९६ जनाको कोरोना रिपोर्ट आउन बाँकी रहेको छ।"
कोरोना कहर : हवाई क्षेत्रले १६ अर्ब बढी गुमायो,"काठमाडौं : कोभिड१९ महामारीका कारण आन्तरिक उडानमा रहेका निजी क्षेत्रका वायुसेवा कम्पनीले रु १६ अर्बभन्दा बढी आर्थिक नोक्सानी बेहोर्नु परेको छ। कोभिड१९ महामारी नियन्त्रणका लागि सरकारले लागू गरेको बन्दाबन्दी र जारी निषेधाज्ञाको अवधिमा आन्तरिक तथा अन्तर्राष्ट्रिय उडान ठप्प हुँदा ती कम्पनीले ठूलो आर्थिक नोक्सानी बेहोरेका हुन्। महामारी नियन्त्रणका लागि सरकारले गत चैत ११ देखि साउन ६ गतेसम्म बन्दाबन्दी र त्यसयता भदौ २४ सम्म राजधानी काठमाडौँसहित देशका विभिन्न क्षेत्रमा निशेषाज्ञा जारी गरिएको छ। सोहीकारण झण्डै छ महिनादेखि पर्यटन तथा हवाई क्षेत्र सुनसान प्रायः छ। वायुसेवा सञ्चालक सङ्घका प्रवक्ता योगराज कँडेल शर्माले महामारीको प्रभावका कारण हवाई सेवा कम्पनीले छ महिनाको अवधिमा रु १६ अर्बभन्दा बढी आर्थिक नोक्सानी बेहोर्नुपरेको बताउनुभयो। उहाँका अनुसार ठूला वायुसेवा कम्पनी बुद्धएयर, यती एयरलाइन्स, श्री एयरलाइन्स तथा विभिन्न १० कम्पनीका हेलिकोप्टरको व्यवसायको मोटामोटी नोक्सानीको विवरण हो। आर्थिक नोक्सानीसँगै व्यवसायसँग जोडिएका कर्मचारी मजदूरलगायतको पीडा उत्तिकै छ। सन् २०२० मा निजी क्षेत्रका हवाई कम्पनीले रु २५ अर्ब भन्दा बढी आर्थिक नोक्सानी बेहोर्ने आँकलन गरिएको छ। प्रवक्ता शर्माले बन्दाबन्दीको छ महिनाको अवधिमा बुद्धएयरले मात्रै करिब रु चार अर्ब नोक्सानी बेहोरेको छ। यती एयरलाइन्सको रु तीन अर्ब ६० करोड नोक्सानी भएको छ। श्री एयरलाइन्सको पनि झण्डै रु तीन अर्ब आर्थिक नोक्सानी भएको छ। यो बन्दाबन्दी र निषेधाज्ञा अवधिको अनुमानित विवरण हो। हेलिकप्टर कम्पनीको व्यापार घाटा छुट्टै छ। अब, दैनिक कति व्यापार गर्थे त वायुसेवा कम्पनीले यसबाट पनि सहजै आर्थिक नोक्सानीको अनुमान लगाउन सकिन्छ। देशकै अग्रणी वायुसेवा कम्पनी बुद्धएयरले सामान्य अवस्थामा दैनिक करिब १०० उडानमार्फत छ हजार हाराहारी यात्रुलाई ओहोरदोहोर गराउथ्यो। दैनिक ७० वटासम्म उडान भर्ने अर्को प्रतिस्पर्धी यती एयरलाइन्सले चार हजारभन्दा बढी यात्रु व्यवस्थापन गर्ने गरेको थियो। धेरै उडान गर्नेमध्येको तेस्रो श्रीएयरलाइन्सले पनि दैनिक ४० हाराहारीमा उडान भर्ने गरेको थियो। वायुसेवा कम्पनीको भनाइमा सङ्घको आँकडाभन्दा आर्थिक नोक्सानी केही तलमाथि हुनजान्छ। उसोभए एयरलाइन्सको भनाइमा चाँही कति नोक्सानी भयो त ? बुद्धएयरका बजार निर्देशक रुपेश जोशीका अनुसार कम्पनीले सामान्य अवस्थामा रु ६० देखि ७० करोड आम्दानी गर्यो। तर, इन्धनमा ४० प्रतिशत कटाउँदा उसले मासिक रु १५ करोड सहजै आम्दानी गर्नेगरेको थियो। छ महिनाको इन्धनबाहेकको मात्रै हिसाब गर्दा रु एक अर्बभन्दा बढी घाटा हुन्छ। बुद्धएयरले ११ एटिआरसहित १३ जहाजमार्फत विभिन्न १३ गन्तव्यमा आन्तरिक उडान गरिरहेको छ। यता निजी क्षेत्रको प्रतिस्पर्धी अग्रणी वायुसेवा कम्पनी यती एयरलाइन्सले छ महिनाको अवधिमा डेढ अर्बभन्दा बढी आर्थिक नोक्सानी बेहोर्नुपरेको छ। एयरलाइन्सको हवाई सुरक्षा विभागका प्रमुखसमेत रहनुभएका प्रवक्ता सुदर्शन बर्तौलाले बन्दाबन्दीको अवधिमा यतीले डेढ अर्ब भन्दा बढी र यतीकै भगिनी संस्था तारा एयरले रु ५० करोड हाराहारी आर्थिक नोक्सानी बेहोरेको बताए। यतीले हाल पाँच एटीआर र पाँच जेट स्ट्रिमसहित १० जहाजमार्फत उडान भर्दै आएको छ। श्री एयरलाइन्सका संस्थागत प्रबन्धक अनिल मानन्धरले बन्दाबन्दीको अवधिमा ठूलो आर्थिक नोक्सानी बेहोर्नुपरेको बताए। यो कम्पनीसँग आन्तरिक उडानका लागि सिआरजे र ड्यास एट गरी छ जहाज छन्। सौर्य, सीता, सिम्रिक, समिटलगायत एयरलाइन्सले बन्दाबन्दीमा धेरै घाटा बेहोर्नुपरेको छ। विमानस्थलमा आन्तरिकतर्फ दैनिक ३०० हाराहारी उडान हुने गरेको थियो। आन्तरिक उडानमा ३४ हेलिकप्टर तथा ४६ जहाजले उडान भर्छन्। आन्तरिकतर्फ १० हेलिकप्टरसहित १९ वायुसेवा कम्पनीले उडान भर्दै आएका छन्। हेली एभरेष्टका प्रमुख कार्यकारी अधिकृतसमेत रहनुभएका प्रवक्ता शर्माका अनुसार सिजनमा हेली एभरेष्टले मात्रै दैनिक २० देखि २५ हजार अमेरिकी डलर कमाई गर्ने गरेको थियो। बढी उडान गर्ने सिम्रिक एयरको हेलिकप्टर र शैलाश हेलिकप्टरले सर्वाधिक उडान गर्थे। यी दुवै कम्पनीसँग समान छ वटा हेलिकप्टर छन्। उनीहरुले दैनिक ४० हजार डलरसम्म व्यापार गर्ने गरेका थिए। सिजनमा कैलाश मानसरोबरमा मात्रै रु ५० करोडभन्दा बढीको व्यापार हुन्थ्यो। नेपाल पर्यटन बोर्डका प्रमुख कार्यकारी डा धनञ्जय रेग्मीले बन्दाबन्दीको अवधिमै पर्यटन तथा हवाई क्षेत्रले रु ३७ अर्ब भन्दा बढी आर्थिक नोक्सानी बेहोरेको बताउनुभयो। बोर्डले हालै गरेको एक अध्ययनअनुसार बन्दाबन्दीको अवधिमा मुलुकको पर्यटन तथा हवाई क्षेत्रमा रु ४१ अर्ब नोक्सानी बेहोर्ने अनुमान गरेको थियो। यो चैत ११ देखि साउनमहिनासम्मको विवरण हो। डेढ खर्बको लगानी जोखिममा कोभिड१९ का कारण नेपालको पर्यटन क्षेत्रका डेढ खर्बभन्दा बढी लगानी जोखिममा परेको बताइन्छ। बोर्डले तयार गरेको कोभिडपछिको पर्यटन क्षेत्रको असरसम्बन्धी अध्ययनअनुसार वैद्यरुपमा सञ्चालन भएका पर्यटन क्षेत्रमा रु एक खर्ब ५३ अर्बको लगानी छ। यो निजी क्षेत्रको मात्रै लगानी हो। यस्तो लगानी पर्यटन क्षेत्रका होटल, एयरलाइन्स, रेष्टुराँदेखि पदयात्रा पर्वतारोहण, जलयात्रालगायत छन्। कोभिडको मख्य प्रभव पर्यटन क्षेत्रमा परेको छ। यो क्षेत्रमा दुई लाख ७३ हजारले प्रत्यक्ष रोजगारी पाएका छन्। संयुक्त राष्ट्र सङ्घ, विश्व पर्यटन सङ्घले नेपालको पर्यटन क्षेत्रमा १० लाखभन्दा बढीले रोजगारी पाएको उल्लेख गरेको छ। त्यस्तै सरकारी तथ्याङ्कले पनि पर्यटन क्षेत्रमा छ लाख हाराहारीले रोजगारी पाएको विवरण छ। तथापि बोर्डले हालै गरेको द्रुत अध्ययनबाट झण्डै तीन लाखले पर्यटनमा प्रत्यक्षरुपमा रोजगारी पाएको उल्लेख गरेको छ। सरकारले कोभिड१९ का कारण थला परेको पर्यटन क्षेत्रलाई राहत एवं पुनःरुत्थानका लागि चालू आवको बजेटमा रु एक खर्बको पुनःरुत्थान कर्जाका साथै रु ५० अर्बको पुनःरुत्थान कोषको व्यवस्था गरेको छ। रासस"
"मलसँगै किसानलाई बालीको चिन्ता, सिन्धुलीमा २२ प्रतिशत धानबालीमा रोगको प्रकोप","सिन्धुली : धान रोपोको तीन महिना वितिसक्दा समेत रसायनिक मल नपाएर हैरान भएका किसानलाई फेरी धान बालीमा रोगको चिन्ता थपिएको छ । युरीया मल अभाव हुँदा रोपो नै हुर्कन मुस्किल भएको धान बालीमा विभिन्न रोगको संक्रमण बढेपछि किसानहरु चिन्तित भएका हुन् । केही दिनयता सिन्धुलीका किसानले लगाएको २२ प्रतिशत् धनबालीमा गबारो, पातडडुवा, पात सेतो र रातो हुने रोगको संक्रमण तीव्रगतिमा फैलिएको छ । मल नपाए पनि अलिअलि भएपनि फल्छकी भन्ने आशाले गोडमेल गरेको धानको पुरैपात रातो भएर सुक्न थालेपछि थप चिन्ता थपिएको कमलामाई नगरपालिका ५ संगमचोककी कृषक सिता विकको भनाइ छ । 'तेह्र कट्ठा क्षेत्रफलमा लगाएको धानमा युरीया मल नपाएर हाल्न पनि पाएका थिएनौं । अर्मपरम गरेर रोपो गोढेपनि अहिले पुरैपात रातो हुन थाल्यो,' उनले भनिन् । कमलामाई नगरपालिका ११ का किसान शेरबहादुर कार्कीपनि धानको बेर्ना सबै कालो भएर डड्न थालेपछि चिन्तामा छन् । उनले धानको पात डढेर सकिन थालेपछि कृषि प्राविधिकसंग सरसल्लाह लिन जिल्ला सदरमुकाम आइपुगेको सुनाए । 'गाउँका अधिकांश कृषकहरुको धान बालीमा गबारो, पातडडुवा, पात सेतो र रातो हुने रोगको संक्रमण भएको छ । यो दिनदिनै बढ्दै गएपछि खेत सबै बाँझै हुने होकि भन्ने चिन्ताले सताएको छ,' उनले भने । जिल्लामा धानबालीमा विभिन्न रोगको एकै साथ संक्रमण भएको किसानहरुले गसनासो गरेपछि अनुशन्धान थालिएको कृषि ज्ञान केन्द्र सिन्धुलीका निमिक्त प्रमुख श्रीकृष्ण अधिकारीले बताए । यहाँको कमलामाई र दुधौली नगरपालिकाका साथै मरिण, तिनपाटन र घ्याङलेख गाउँपालिकामा सबैभन्दा बढी गबारो, पातडडुवा र पात सेतो र रातो हुने रोग लागेको पुष्टि भएको छ, अधिकारीले भने । अधिकांश किसानको धान बालीमा पात रातो हुने समस्या देखिएको छ । अधिकारीले भने, त्यो माटोको तत्वमा जिंकको कमी भएका कारणले भएको पूर्वामनुमान गरिएको छ । त्यो भन्दा समस्या गोबारो र पात डडुवाले धानबालीमा क्षति पुर्याएको पाइएको छ ।' सिन्धुलीमा यो वर्ष कुल १४ हजार ६ सय ८८ हेक्टरमा धानबाली लगाइएको छ । उक्त क्षेत्रफलमध्ये झण्डै २२ प्रतिसत क्षेत्रफलमा लगाइएको धानबालीमा यस्ता विभिन्न रोगको संक्रमण भएको अधिकारीको भनाइ छ । यस्तो रोगको संक्रमण नियन्त्रण गर्न रसायनिक विषादीकै प्रयोग गर्नु पर्ने भएपनि सबै स्थानीय तहका प्राविधिसँग समन्वय गरेर एकैपटक यसको उपचार गर्ने तयारी गरिएको उनले जनाए ।"
राजस्व संकलनका लागि तीन दिन बैंकका शाखा खुला राख्न राष्ट्र बैंकको निर्देशन,काठमाडौं : नेपाल राष्ट्र बैंकले यही भदौ २५ गतेसम्म नेपाल सरकारको राजस्व सङ्कलनका लागि बैंक तथा वित्तीय संस्थाको काउण्टर खुला गर्न निर्देशन दिएको छ। सरकारको राजस्व बुझाउने प्रयोजनका लागि आजदेखि लागू हुने गरी भदौ २५ गतेसम्म राजस्व कारोवार गर्ने बैंक तथा वित्तीय संस्थाका सम्पूर्ण शाखा र काउण्टर खुला गर्न केन्द्रीय बैंकले निर्देशन दिएको हो। यस्तै केन्द्रीय बैंकले नेपाल क्लियरिङ हाउस लिमिटेडको कार्यालयसमेत खुला राख्न निर्देशन दिएको छ। पछिल्ला दिनमा निषेधाज्ञाका कारण बैंक तथा वित्तीय संस्थाले सीमित मात्रै शाखा कार्यालय सञ्चालन गरिरहेका छन्। रासस
चीनभारत तनाब : ४५ वर्षपछि पहिलो पल्ट सिमानामा गोली चल्यो,"नयाँदिल्ली : भारतीय सेनाले चिनियाँ सेनाले लद्दाखस्थित विवादित सीमा क्षेत्रमा हवाइ फायरिङ गरेको आरोप लगाएको छ । चिनियाँ सेनाले सोही स्थानबाट गोली प्रहार गरेको भन्दै आरोप लगाएको केही घण्टापछि नै भारतीय सेनाले यस्तो जनाएको हो । मंगलबार विज्ञप्ति निकाल्दै भारतीय सेनाले चिनियाँ सेनालाई केही राउण्ड गोली प्रहार गरेको आरोप लगाएको हो । सीमा क्षेत्रमा केही समययता जारी तनाबका बीच भारतीय सेना प्रमुख जनरल मनोज नराभानेले रक्षामन्त्री राजनाथ सिंहलाई घटनास्थलको वस्तुस्थितिबारे जानकारी गराएका थिए । १९७५ पछि भारतचीन सिमानामा गोली चलाइएको थिएन । भारतीय सेनाले भने विज्ञप्तिमा वास्तविक नियन्त्रण सीमा रेखामा उपस्थिति घटाउन आफूहरु प्रतिवद्ध रहेको जनाएको छ । तर चीनले उत्तेजित पार्ने गतिविधि आफूहरुप्रति गर्दैआएको भारतीय सेनाको दावी छ । यतिसम्म कि, उत्तेजित पार्ने क्रममा गोली प्रहार समेत गरेको आरोप भारतीय सेनाले लगाएको छ । चिनियाँ जनमुक्ति सेनाले भारतीय सेनालाई वास्तविक नियन्त्रण रेखाबाट पार गरेको, प्यांगोङ लेकको दक्षिण घाटी र सेन्पाओ हिमालमा प्रवेश गरेको आरोप लगाएको छ । साथै भारतीय सेनाले त्यहाँबाट चेतावनीयुक्त गोली प्रहार गरेको चिनियाँ सेनाको आरोप छ । यस्तै दुई देशबीच कुटनीतिक संवाद जारी रहँदा चिनियाँ सेनाहरु सिमानामा युद्धअभ्यास गर्ने गरेको भन्दै भारतीय सेनाले रोष प्रकट गरेको छ । साथै भारतीय सेनाले सीमाक्षेत्रमा शान्ति र सद्भाव कायम गर्न प्रतिवद्ध रहेको भन्दै राष्ट्रिय अखण्डता र सार्वभौमिकता रक्षाको लागि जुनसुकै मुल्य चुकाउन तयार रहेको उल्लेख गरेको छ । यद्यपि गत सोमबार दुई देशका सैनिक ब्रिगेडियर स्तरमा वार्ता भएको थियो । साथै रुसको मस्कोमा समेत पछिल्लो साता दुई देशका रक्षामन्त्रीहरुबीच भेटवार्ता भएको थियो । २०२० को सुरुवातसँगै लद्दाखमा भारतीय र चिनियाँ सेनाबीच तनाब हुँदैआएको छ । जुनको दोस्रो साता दुई देशका सेनाहरुको झडपमा २० जना भारतीय सैनिक मारिएका थिए ।"
सामसुङ ग्यालेक्सी नोट २० र नोट २० अल्ट्रा स्मार्ट फोन बजारमा,"काठमाडौं : सामसुङ नेपालले ग्यालेक्सी नोट २० र नोट २० अल्ट्रा स्मार्ट फोन नेपाली बजारमा ल्याएको छ । यी स्मार्ट फोन काम गर्न र गेम खेल्न धेरै सहज रहेको कम्पनीले जनाएको छ । ग्यालेक्सी नोट २० सिरिज मोबाइलहरुले कम्प्युटरको जस्तै कार्य गर्न सक्ने र यसमा प्रोगेमहरु सहजै खेल्न सकिने कम्पनीले जनाएको छ । ग्यालेक्सी नोट अल्ट्रा र नोट २० फोन नोट पारखीहरुलाई लक्षित गरी निर्माण गरिएको हो । यसलाई पारखीहरुको पावर एन्ड प्रोडक्टिभिटीको आवश्यकतालाई मध्यनजर गरी प्रस्तुत गरिएको जनाइएको छ । यसमा अझै बढी गेम खेल्न एवं कार्यहरुको सम्पादन गर्न सकिने स्वतन्त्रता प्राप्त हुने कम्पनीले जनाएको छ । 'नेपालमा ग्यालेक्सी नोट २० तथा ग्यालेक्सी नोट २० अल्ट्रा फोन प्रस्तुत गर्न पाउँदा हामी अत्यन्तै उत्साहित छौं । यो फोनको प्रिबुकिङमा उत्साहजनक सहभागिताले हामीलाई अझै उत्साही बनाएको छ । हाम्रा नोट फोनका निष्ठावान् ग्राहकले हरेक वर्ष आफ्नो मोबाइल फोन अपग्रेड गर्नुहुन्छ, किनकि नोट फोनको तुलनामा अरु फोनले त्यत्तिको कार्य गर्नै सक्दैन यसको शक्ति एवं सहजता सबैभन्दा उत्कृष्ट रहेको छ,' सामसुङ मोबाइल नेपालका बिजिनेश हेड, प्रणयरत्न स्थापितले बताए । सामसुङद्वारा प्रिबुक गर्ने ग्राहकलाई ग्यालेक्सी बन्ड निःशुल्क प्रदान गरिएको थियो । साथै ग्यालेक्सी वाच ३ तथा सामसुङ एलईडी टीभी खरिदमा छुट दिइएको थियो। यसका अतिरिक्त प्रिअर्डर गर्नुहुने ग्राहकरुले विभिन्न क्षेत्रमा आकर्षक छुट तथा उपहार पनि प्राप्त गरेको जनाइएको छ । प्रिअर्डरअन्तर्गत खरिद गर्न छुटेका ग्राहकले पनि हाल पनि थुप्रै उपलब्ध आकर्षक सुविधाहरु प्राप्त गर्न सक्ने कम्पनीले जनाएको छ ।"
पूर्वकप्तान पारस बने एमबीएका विद्यार्थी : फिनिक्सले बनायो ब्रान्ड एम्बासेडर,काठमाडौं : फिनिक्स कलेज अफ म्यानेजमेन्टले नेपाली राष्ट्रिय क्रिकेट टिमका पूर्वकप्तान पारस खड्कालाई आगामी दुई वर्षका लागि एमबीए कार्यक्रमको ब्रान्ड एम्बासडर नियुक्त गरेको छ। पारस खड्काले सोही कलेजबाट यसै सत्रदेखि एमबीए कार्यक्रममा सहभागी भई अध्ययन सुरु गरेका छन्। फिनिक्स कलेज अफ म्यानेजमेन्टका प्राचार्य डा विनोदबहादुर खत्रीका अनुसार पारस नेपाली राष्ट्रिय टिमका खेलाडी मात्रै नभएर राम्रो र मेधावी विद्यार्थी पनि भएको उल्लेख गरे। पारसको कलेजसँगको सामिप्यता तथा उच्च शिक्षा अध्ययनप्रतिको लगावले फिनिक्स कलेज राष्ट्रिय नायकहरूको पहिलो रोजाइँ भएको उनले बताए। कलेजका डाइरेक्टर लक्ष्मण पोख्रेलले पारसलाई कलेजको एमबीए कार्यक्रममा ब्रान्ड एम्बासेडर भएको घोषणा गर्दै दुई वर्षका लागि अनुबन्ध गरिएको जानकारी दिए। नेपाली क्रिकेट टिमका पूर्वकप्तान पारसले खेलाडीका लागि पनि औपचारिक शिक्षा अत्यावश्यक रहेको जानकारी दिए। सोही कुरालाई मनन गर्दै उनले एमबीए प्रोग्राममा अध्ययनका लागि भर्ना भएको बताए। फिनिक्स कलेज अफ म्यानेजमेन्ट लिंकन विश्वविद्यालयबाट सम्बन्धन प्राप्त गरी एमबीए तथा बीबीए कार्यक्रम सञ्चालन गर्ने नेपालको पहिलो कलेज हो।
सिडिओका चालकलाई कोरोना देखिएपछि जिल्ला प्रशासन कार्यालय बन्द,"गोरखा : गोरखाको जिल्ला प्रशासन कार्यालयले अनिश्चितकाल सम्मका लागि सेवा बन्द गरेको छ । सोमबार प्रमुख जिल्ला अधिकारी तीर्थराज भट्टराईले सूचना जारी गरी अर्को सूचना नहुञ्जेलसम्मका लागि कार्यालयबाट अत्यावश्यक सवारी सहजीकरण पत्र बनाउनेबाहेक सबै सेवा बन्द गर्ने जनाएका छन् । प्रमुख जिल्ला अधिकारीका सवारी चालकसहित जिल्लाभर १८ जनामा सोमबार कोरोना संक्रमण पुष्टि भएका कारण सेवा रोक्नु परेको सूचनामा उल्लेख छ ।बिरामी उपचार, मृत्यु संस्कार, सरकारी कामकाज तथा विदेश जानुपर्नेका लागि सवारी सहजीकरण पत्र उपलब्ध गराउनेबाहेक सबै काम अर्को सूचना जारी नहुञ्जेलका लागि बन्द गरिएको प्रमुख जिल्ला अधिकारी भट्टराईले जनाए । सवारी सहजीकरण पत्रका लागि इमेलमार्फत नै आवेदन लिने र इमेलमार्फत नै सेवाग्राहीलाई पत्र उपलब्ध गराउने प्रजिअ भट्टराईले बताए । नागरिकता, राहदानी लगायतका कामकाज यसअघि नै स्थगित गरिएको थियो ।"
'कोरोना परीक्षण रिपोर्ट गलत पनि आउँछ',"लन्डन: के कोरोना भाइरस परीक्षणको नतिजा गलत पनि आउँछ ? वैज्ञानिकहरू नतिजा गलत पनि आउने बताउँछन्। एक अध्ययनका अनुसार यसको परीक्षण यति संवेदनशील छ कि शरीरमा मृत भाइरस वा यिनका टुक्रा पनि पाइन्छ, जसले कोरोना भाइरस संक्रमण पोजिटिभ देखाउँछ। वैज्ञानिकहरू व्यक्तिमा एक सातासम्म भाइरस सक्रिय हुन्छ। तर त्यसको केही हप्तासम्म पनि कोरोनाको परीक्षण नतिजा पोजिटिभ आउन सक्छ। त्यसैले अनुमान गरिए भन्दा संक्रमित संख्याको आँकडा बढी देखिएको शोधकर्ताहरूले बताएका छन्। यसको मतलब हो अहिलेसम्म कोरोनाको भरपर्दो परीक्षण विधि विकसित भइसकेको छैन। यस कारण अब परीक्षण गर्दा भाइरसको निश्चित विन्दु पहिल्याई कम र बढी मात्रा देखाउने नयाँ प्रविधिको विकास गर्नुपर्ने शोधकर्ता प्राध्यापक कार्ल हेनेगनले बताएका छन्। उनका अनुसार यस्तो प्रविधिमा कम मात्रा भए नतिजा नेगेटिभ देखिन्छ। प्राध्यापक हेनेगनले कोरोनाको परीक्षणमा पुरानो भाइरसका अंश वा टुक्रा पाइनुले संक्रमण किन लगातार बढिरहेको छ भन्ने कुरा बुझ्न मद्दत मिलेको बताउँछन्। यसै कारण अहिले अस्पताल पनि भरिएका छन्। अक्सफोर्ड विश्वविद्यालयको सेन्टर अफ एभिडेन्स बेस्ड मेडिसिनले यसबारे २५ वटा पोजिटिभ नतिजा आएका प्रमाणको अध्ययन गरेको थियो। अध्ययनका क्रममा परीक्षणको बेला भेटिएका भाइरसलाई ल्याबमा राखेर संख्या वृद्धि गरिरहेका छन् छैनन् भनेर हेरिएको थियो। अध्ययनमा एक्टिभ भाइरसले आफ्नो संख्या बढाउने र जो मृत वा पुरानो भाइरसको टुक्रा पाइएको भाइरसले संख्या नबढाएको पाइयो। यस किसिमको अध्ययनलाई भाइरल कल्चरिङ भनिन्छ। कोभिड१९ को परीक्षण कसरी हुन्छ ? कोभिड१९ को परीक्षणको पीसीआर विधिमा केमिकलको प्रयोग गरी संकलित स्वाब नमुनामा भाइरसको जेनेटिक मेटरियलको पहिचान गर्ने कोसिस गरिन्छ। त्यसपछि यसको अध्ययन गरिन्छ। पर्याप्त भाइरस पाउनु पहिले ल्याबमा परीक्षण नमुनाको कयौँ चक्र पूरा गर्नुपर्छ। कति पटकमा भाइरस देखिन्छ भन्ने कुराले शरीरमा कति मात्रामा भाइरस छ भन्ने कुरा थाहा हुन्छ। साथै भाइरसको अंश छ वा पूरै भाइरस छ भन्ने कुरा यसले देखाउँछ। गलत परीक्षण नतिजाको जोखिम कोरोना भाइरसको परीक्षण नतिजा पोजिटिभ वा नेगेटिभ भनेर आउँछ। परीक्षण गरिएको नमुनामा कति भाइरस छ वा कति एक्टिभ संक्रामक भाइरस छ वा छैन भनेर थाहा हुँदैन। जुन व्यक्तिमा एक्टिभ भाइरस भेटिन्छ अनि जसको नमुनामा मृत भाइरस वा यसका टुक्रा पाइन्छ दुवैको नतिजा पोजिटिभ आउँछ। प्राध्यापक हेनेगनका अनुसार परीक्षण गरिएको नमुनामा एक्टिभ भाइरस भेटियो कि हैन भनेर पत्ता लगाउन सम्भव छैन। यस्तोमा वैज्ञानिक परीक्षण विधि प्रयोग गरी एक विन्दु कायम गरेर भाइरसको परीक्षण गर्दा नतिजा गलत आउने मात्रा कम गर्न सकिने उनी बताउँछन्। यसले पहिले नै संक्रमित भएर आफैँ निको भएकाको नतिजा पोजिटिभ देखाउन कम हुन्छ। जसबाट कुल संक्रमित संख्यामा पनि गिरावट आउँछ। साथै यसले परीक्षणपछि आफूलाई (रिपोर्ट पोजिटिभ आउने तर वास्तवमा नेगेटिभ भएका) क्वारेन्टिनमा बस्नुपर्ने बाध्यताबाट मुक्त गराउने प्राध्यापक हेनेगनको विश्वास छ। यसले संक्रमितको वास्तविक आँकडा र स्थिति बुझ्नमा पनि मद्दत मिल्छ। कारोना भाइरस परीक्षणको सही नतिजा भाइरस कल्चरिङबाट प्राप्त हुने पब्लिक हेल्थ इङ्ल्यान्डको विश्वास रहेको छ। संगठनका अनुसार उसले विभिन्न ल्याबसँग मिलेर कटअफ विन्दु निर्धारणका लागि विश्लेषण भइरहेको छ। कोरोनाको परीक्षणका लागि विभिन्न किसिमका किटको प्रयोग भएका छन्। अलग तरिकाबाट तिनले नतिजा दिने भएकाले कटअफ विन्दु निश्चित गर्न समस्या भएको संगठनले बताएको छ। तर यूनिभर्सिटी अफ रिडिङका प्राध्यापक बेन न्यूमेनले नमुनाको कल्चरिङ गर्न कुनै सानो कार्य नभएको बताएका छन्। त्यस्तै महामारी विशेषज्ञ प्राध्यापक फ्रान्सेस्को वेन्टुरेलीका अनुसार कोरोना संक्रमण भएको कति दिनसम्म संक्रामक भाइरस रहन्छ भन्ने कुरा स्पष्ट र निश्चित छैन। उनले कल्चरिङ गरेर भएका केही अध्ययनले करिब १० दिनसम्ममा निको भएका व्यक्तिमा त्यसको ८ दिनपछि पनि भाइरस पाएको देखाएको बताएका छन्। (बीबीसीबाट)"
मोरङमा थुनुवामा कोरोना संक्रमण,विराटनगर : जिल्ला प्रहरी कार्यालय मोरङमा रहेका एकजना थुनुवामा कोरोना भाइरसको संक्रमण पुष्टि भएको छ । मोरङमा प्रहरी नियन्त्रणमा रहेका थुनुवामा पहिलो पटक कोरोना देखिएको हो । जबरजस्ती करणी मुद्दाको अनुसन्धानका क्रममा रहेका सुनवर्षी नगरपालिका४ घर भएका २६ वर्षीय पुरुष थुनुवामा संक्रमण पुष्टि भएको मोरङ प्रहरीका प्रवक्ता डीएसपी मानबहादुर राईले बताए । बलात्कारमा संलग्न रहेको आरोपमा प्रहरीले पक्राउ गरेर भदौ २० गते शनिबार पीसीआर परीक्षणका लागि स्वाब संकलन गरेर पठाएको थियो । उनको रिपोर्ट सोमबारसाँझ पोजिटिभ आएको जानकारी राईले दिए । उनका अनुसार कोरोना देखिएपछि ती थुनुवाको विराटनगरस्थित मारवाडी सेवा सदनको आइसोलेसनमा भर्ना गरेर प्रहरी निगरानीमा उपचार थालिएको छ । मोरङ प्रहरीको हिरासतमा मंगलबार बिहानसम्ममा २६ जना थुनुवा रहेका छन् । २५ जनाको रिपोर्ट भने नेगेटिभ आएको डीएसपी राईले बताए । कुनै पनि घटनामा संलग्न रहेको अभियोगमा अनुसन्धानका लागि पक्राउ गरेर हिरासतमा राख्नुअघि स्वाब संकलन गरेर पीसीआर परीक्षण गराउँदै थुनुवामा कोरोना भएनभएको यकिन गर्ने गरिएको मोरङ प्रहरी प्रमुख एसपी सन्तोष खड्काले बताए । त्यही क्रममा बलात्कार आरोपी थुनुवामा कोरोना देखिएपछि अरुमा संक्रमण नफैलिओस भनेर हिरासतमा उच्च सर्तकता अपनाइएको जानकारी उनले लिए ।
बाह्र लाखको माछा नष्ट,"ताराखोला : कोरोनाले माछा व्यवसाय थलिएका बेला त्यहीँमाथि वर्षात्को खोलाले मार पारेको छ। ताराखोला गाउँपालिका४ छम्टुस्थित रेम्बो ट्राउट माछा फार्ममा यो वर्षायाममा पटकपटक दरमखोलाको धमिलो भेल पस्दा माछा नष्ट भएको हो। 'बाढीले पनि सतायो, बन्दाबन्दीका कारण दाना अभाव हुँदा उचित आहार नपाएर पनि माछा मरे', फार्मका सञ्चालक पदम खत्रीले बताए, 'झण्डै रु १२ लाख बराबरको क्षति भएको हाम्रो अनुमान छ।' उनका अनुसार गत चैतयता ९०० केजी जति माछा त्यसै खेर गयो। दुई पटकसम्म पानी थुनिएर पोखरी सुक्दा पनि धेरै माछा मरेका थिए। ट्राउट माछाका लागि चिसो र सफा पानी चाहिन्छ। पोखरीमा नियमित खस्ने चिसो पानी ३० मिनेटभन्दा बढी अवरुद्ध हुनासाथ माछा मर्न थाल्छन्। बन्दाबन्दी र बाढी दुवैको असर माछापालनमा परेको सञ्चालक खत्रीले बताए। कोरोना सङ्क्रमणको जोखिम शुरु भएदेखि नै माछा व्यवसायमा धक्का लाग्न सुरु भएको थियो। बन्दाबन्दीअघि उक्त ट्राउट फार्म आन्तरिक पर्यटकको रोजाइमा पर्न थालेको थियो। सदरमुकामलगायत बजार क्षेत्रमा सञ्चालित होटलररेष्टुराँबाट माछाको माग आउँथ्यो। फार्मकै आडमा घरवास (होमस्टे) पनि भएकाले केही मात्रामा त्यहीँ खपत हुन्थ्यो। फार्ममा उत्पादित ट्राउट माछाका परिकार खुवाउन सञ्चालकहरुले रेष्टुराँसमेत चलाएका छन्। माछापालनमा खत्रीसँगै, प्रदेशसभा सदस्य दीपा रोका, ताराखोला४ का अध्यक्ष जीतबहादुर खत्री र व्यवसायी सुवास राजभण्डारीको लगानी छ। जीतबहादुर र पदम बाबुछोरा हुन्। पदम सत्तारुढ नेकपा ताराखोलाको अध्यक्षसमेत हुन्। चार जना मिलेर दुई वर्षअघि सुरु गरेको फार्ममा रु एक करोड लगानी भइसकेको सञ्चालक राजभण्डारीले बताए। फार्ममा सानाठूला गरेर ३३ पोखरी छन्। पोखरीमा एक लाखभन्दा बढी भुरा अट्ने क्षमता छ। यसपालि बाढी र दाना अभावका कारण ८० हजार जति भुरा नष्ट भएको सञ्चालक राजभण्डारीको भनाइ छ। फर्ममा अहिले १० हजार जति भुरा हुर्किरहेका छन्। बिक्रीका लागि योग्य माछा एक हजार २०० किलो जति छन्। स्थिति सामान्य हुँदै गएमा व्यवसाय फेरि उठ्ने विश्वास सञ्चालकहरुमा छ। 'उद्योग, व्यवसायमा यस्तो चुनौती आउँछ', सञ्चालक राजभण्डारीले भने, 'कहिले घाटा, कहिले नाफा भइ नै हाल्छ।' सुरुमा नुवाकोटबाट भुरा ल्याएर ट्राउटपालन गरिएको थियो। बेच्न योग्य हुँदा तीन वटा माछाको तौल एक किलोसम्म हुन्छ। जापानी प्रजातिको रेम्बो ट्राउट माछा स्वाद र स्वास्थ्य दुवैका हिसाबले उत्कृष्ट मानिन्छ। बजारमा पनि ट्राउटको माग बढी छ। प्राविधिक अध्ययनपछि छम्टुमा ट्राउनपालन सुरु गरिएको थियो। ट्राउट १२ देखि १८ डिग्रीको तापक्रममा पाल्न सकिने प्राविधिक बताउँछन्। माछापालनसँगै स्थानीय जातको कुखुरा पाल्न पनि सुरु गरिएको छ। फार्ममा चार जनाले प्रत्यक्ष रोजगारी पाएका छन्।"
"बाढी पीडितको बेदनाः कसैको दुईपटक दाहसंस्कार, कसैले शव अन्त्येष्टि गर्न नै पाएनन्","बागलुङ : जिल्लाको पश्चिम ढोरपाटनमा पहिरोसँगै आएको बाढीको बेदना कहाली लाग्दो छ । त्यसमा थप पीडा थपिदा उनीहरु भावनाशून्य भएका छन्। बाढीबाट अहिलेसम्म १७ जनाको मृत्यु भएको छ । २१ जना अझै बेपत्ता छन् । कसैको पूरै परिवार उजाडिएको छ भने कतिका नाबालक एक्ला सन्तान मात्र बाँकी छन् । कतिको परिवारका केही सदस्यसहित घर, धन सम्पत्ति पुरै बगाएर एकाएक सुकुम्बासी बन्न पुगेका छन् । गत बुधवार राती आएको बाढीले बगाएर मृत अवस्थामा फेला परेका सबै शव क्षतविक्षत अवस्थामा भेटिएका छन् । जसका कारण सनाखत गर्न पनि ढिलाइ भएको थियो । शव चिन्न नसकेपछि आफ्नै सन्तानको शव समेत दाहसँस्कार गर्न नसक्ने अवस्था आएको छ। आफ्ना लक्का जवान छोरालाई सदाका लागि अकालमै गुमाएको पीडा त ढोरपाटन ९ का तुलबहादुर विकलाई थियो नै । आफ्ना २२ वर्षीय छोरा नारायण विकको शव समेत अर्कैले अन्त्येष्टि गरिदिएको खबरले आफ्नै टाउकोमा ढुंगा बज्रिएजस्तो लागेको तुलबहादुर बताउँछन् । बुढेसकालको सहारा ठानेको छोरा गुमाउनु र गुमाएको सन्तानको आफ्नै आँखाले शव देखेर अन्त्येष्टि गर्न नपाउनुको पीडा भनिसाध्य नभएको उनको भनाइ छ । ढोरपाटन बाढीमा वेपत्ता भएका २२ वर्षीय नारायण विकको शव घट्टबोटमा वेपत्ता ३१ वर्षीय पुनको शव भन्दै प्रहरीले पुनका परिवार र आफन्तलाई जिम्मा लगाए पछि यस्तो घटना बाहिर आएको हो। १९ गते फेला परेको शव पुन परिवारलाई जिम्मा लगाएपछि उनीहरुले सोही दिन बुर्तिवाङ घाटमा शव अन्त्येष्टि गरेका थिए । दु:खद कुरा, पुनका आफन्तले शव जलाएर आएको भोलीपल्ट बिहान प्रेम पुनको सग्लो शव प्रहरीले फेला पार्यो । उक्त शव पनि खोज उद्धारमा खटिएका प्रहरीले पुन परिवारलाई पोस्टमार्टम गरी बुझायो । पुन परिवारले बुर्तिवाङ घाटमै दोस्रो पटक शव जलायो । तर, नारायण विकका परिवारले आफ्नो छोराको शव भेटिदा समेत अन्तिम पटक शव हेर्न र दाहसंस्कार गर्न समेत पाएनन् । १९ गते जलाइसकेको शव आफ्नो छोरा भएको २० गते प्रेम पुनको परिवारले दोस्रो दाहसंस्कार गरेपछि मात्रै आफूले थाहा पाएको तुलबहादुर बताउँछन् । 'मेरो छोराको शव अर्कैको भनेर परिवारका जिम्मा लगाउँदा उनीहरुले अन्त्येष्टि गरिसकेका रैछन्, 'तुलबहादुर भन्छन्, 'छोरा मरेको जस्तै लागेको छैन, आफ्नै आँखाले उसको शव देखेको भए गुमाए भन्ने लाग्थ्यो होला तर देख्नै नपाइ अरुले नै दाहसँस्कार गरेको खबर सुनेर म र मेरो परिवार बेचैन बनेका छौं ।' आफ्ना छोरा र दुई पटक शव जलाउने प्रेम पुनको शारीरिक बनावट र उमेर उस्तै भएकाले झुक्किएको भए पनि आफूहरुको चित्त बुझाउन निकै कठिन भइरहेको उनी बताउँछन् । प्रहरीले आफूलाई एक पटक खबर नगरी अर्कैलाई शव बुझाइदिएको भन्दै उनले रोष प्रकट गरे। 'कसैले दुईदुई पटकसम्म दाहसँस्कार गर्न पर्यो, यता आफूले छोराको दाहसंस्कार गर्न समेत पाएन, अब मैले के गर्ने ? कसरी परिवारको चित्त बुझाउने ?' बाढी प्रभावित क्षेत्र ढोरपाटन हिँडेका गृहमन्त्री बाटैबाट फिर्ता ढोरपाटन बाढी अपडेट : १२ को मृत्यु, ४२ बेपत्ता (नामावलीसहित) ढोरपाटनमा बाढी : मृतक १४ मध्ये ७ जनाको सनाखत, २४ अझै बेपत्ता ढोरपाटन बाढीमा मृत्यु हुनेको संख्या १५ पुग्यो, २३ अझै बेपत्ता ढोरपाटन बाढी पीडितलाई प्रदेश सरकारले प्रति परिवार १ लाख राहत दिने बाढीले बगर बनाएको ढोरपाटनको कथा, न घर, न परिवार, न रह्यो लालपुर्जा बाढी पीडितको बेदनाः कसैको दुईपटक दाहसंस्कार, कसैले शव अन्त्येष्टि गर्न नै पाएनन् अहिले छोराको शव अर्कैले जलाएर अन्त्येष्टि गरेको निश्चित भएपछि तुलबहादुरले कपाल खौरिएका छन् । उनका छोरासहित बुहारी, नातिनी समेत बाढीले बगाएर वेपत्ता बनाएको छ । भीषण बाढीले बगाएका शव क्षतविक्षत अवस्थामा भएकाले पहिचानमा समस्यामा हुँदा एक युवाको शव अर्कैले अन्त्येष्टि गरेको इलाका प्रहरी कार्यालय बुर्तिवाङका प्रहरी इन्चार्ज प्रकाशसिंह भण्डारीले बताए । 'हामीले शव फेला पारेपछि केही परिवारलाई बोलायौं, बेपत्ता रहेका ३१ वर्षीय प्रेम पुनका आफन्तले आफ्नो व्यक्ति भएको बताएपछि हामीले दाहसंस्कार गर्नका लागि जिम्मा लगाएका हौं, 'प्रहरी निरीक्षक भण्डारीले भने, 'त्यसको भोलिपल्ट मात्र प्रेम पुनको सग्लो शव फेला परे पछि हामी पनि झस्कियौं, जतिबेला अर्को युवाको शव अन्त्येष्टि गरिएको थियो। अनि सनाखतमा समस्याबारे हामीले सम्बन्धित परिवारलाई जानकारी दियौं।' सोमबार मात्रै तुलबहादुरले ल्याएको आफ्नो छोराको तस्बिरका आधारमा १९ गते प्रेम पुन भनेर जलाइएको शव नारायणको भएको खुलेको प्रहरी निरीक्षक भण्डारीले बताए । हालसम्म फेला परेका शवमध्ये १५ जनाको सनाखत भइसकेको छ । दुईजनाको सनाखत हुन अझै बाँकी छ । बाढी प्रभावित क्षेत्रमा अहिले पनि बेपत्ता भएकाहरुको खोजी कार्य जारी छ । बाढीले ढोरपाटन ७,८ र ९ का ८० घर बगाएको छ । परिवारका सदस्यसहित घर बगाएकाहरु अहिले कोही आफन्तको आश्रयमा छन् भने कोही ढोरको गोठ तथा पाल टाँगेर पनि बसिरहेका छन् । बाढी प्रभावितहरुलाई जिल्लासहित देश विदेशबाट ठूलो राहत सामग्री सहयोग प्राप्त भए पनि ढोरपाटन नगरपालिकाको केन्द्र बुर्तिबाङ उता पुरै सडक अवरुद्ध हुँदा समस्या भएको छ । बुर्तिबाङबाट करिब ४ घण्टाको पैदल यात्रा पछि मात्रै बाढीग्रस्त क्षेत्रमा पुग्न सकिन्छ । पैदल यात्रा मार्फत जाँदा पनि धेरै ठाउँमा जोखिमपूर्ण यात्रा गर्नुपर्ने बाध्यता रहेको ढोरपाटन नगरपालिकाका उपमेयर करमति पुन बताउँछन् । अब तीनवटा डोजर प्रयोग गरेर सवारी आवागमन सूचारु गर्न प्रयास भइरहेको र केही दिन लाग्ने उनले बताए ।"
"चीनअस्ट्रेलिया सम्बन्धमा दरार, दुई अस्ट्रेलियन पत्रकारले चीन छाडे",बेइजिङ : दुई अस्ट्रेलियन पत्रकारले चीन छाडेका छन्। अस्ट्रेलिया र चीनबीच कुटनैतिक गतिरोध कायम रहेका बेला अस्ट्रेलियन ब्रोडकास्टिङ कर्पोरेसनका बील बर्टल्स र अस्ट्रेलियन फाइनान्सियल रिभ्यूका माइक स्मिथले मंगलबार चीन छाडेका हुन्। बीबीसीका अनुसार चिनियाँ अधिकारीले दुबै पत्रकारलाई चीन छाड्नुअघि सोधपुछ गरेको थियो। तर एबीसीले बर्टल्सलाई चीनमा उनको रिपोर्टिङका सम्बन्धमा नसोधिएको बताएको छ। अधिकारीहरूले हालै चीनले अस्ट्रेलियन पत्रकार चेङ लेईलाई गरेको नजरबन्दका विषयमा सोधपुछ गरेका थिए। अस्ट्रेलियाका विदेशमन्त्री मरिस पेनले दुबै पत्रकारलाई अस्ट्रेलिया फर्काउन सहयोग गरेको बताएकी छिन्। बेइजिङस्थित हाम्रो दूतावासले चिनियाँ अधिकारीसँग ती पत्रकारको सुरक्षा र अस्ट्रेलिया फर्काउने सम्बन्धमा कुरा गरेको थियो उनले मंगलबार विज्ञप्ति मार्फत् छिन्। बर्टल्सले दुई देशबीचको यस्तो परिस्थितिमा चीन छाड्नु निकै निराशाजनक भएको बताएका छन्। यस्तो विकसित परिस्थितिमा छाड्नु निकै निराशाजनक अवस्था हो। चीन र अस्ट्रेलियाबीचको सम्बन्ध हालका वर्षहरूमा बिग्रिएको छ।
"नेपालका वनमा काठ कुहिने, विदेशबाट अर्बौँको आयात","पञ्चायती व्यवस्थाको उत्कर्ष २०३६ सालको आसपास माफिया र तस्करका लागि वन फडानी स्वर्णकाल मानिन्छ। वन व्यवस्थित गर्ने कुनै योजना बनेन। बहुदल कालमासमेत वैज्ञानिक वन व्यवस्थापनका लागि ठोस गुरुयोजना बन्न सकेन। मुलुक संघीय गणतन्त्रमा प्रवेश गरेपछि बल्ल वैज्ञानिक वन व्यवस्थापन कार्यक्रम लागू गर्ने नीति तय भयो। वन संरक्षण प्राथमिकतामा पर्यो। आजसम्म पनि वन क्षेत्रले केबल दुईदेखि तीन प्रतिशत मात्र अर्थतन्त्रमा योगदान दिएको देखिन्छ। जसले भझै पनि वनको सदुपयोग हुन नसकेको देखाउँछ। सरकारकै अध्ययनले नेपालको उत्पादशील वन क्षेत्रबाट वार्षिक ३५ करोड घनफिट काठ उत्पादन सम्भावना औंल्याएको छ। वनबाट आर्थिक लाभ लिन सके बेरोजगारी र गरिबीको समस्या सम्बोधन गर्न ठूलो योगदान पुग्नेछ। बेरोजगारी र गरिबीको समाधान भए समृद्धि ढोका स्वतः उघ्रने छ। पछिल्ला वर्षमा वन नीति तथा कार्यक्रमहरुले वनको वैज्ञानिक व्यवस्थापनमार्फत उत्पादकत्व र उत्पादन बढाएर मुलुकलाई वन उत्पादनमा आत्मनिर्भर बनाउने लक्ष्य लिइएको छ। राज्यले यही नीति कार्यान्वयनका लागि साझेदारी वनबाट वैज्ञानिक व्यवस्थापन रणनीतिलाई अघि सारेको छ। वैज्ञानिक वन व्यवस्थापनमार्फत वनलाई पुनरुत्पादन गर्न कार्यक्रम लागू भएको छ। दिगो वन व्यवस्थापन लक्ष्य हो। वैज्ञानिक वन व्यवस्थापन यसलाई प्राप्त गर्ने रणनीतिसहितको एउटा साधन र प्रविधि। यसरी हुन्छ वन व्यवस्थित नेपालको कुल वनमध्ये तराईमा झण्डै ५० प्रतिशत र पहाडमा २५ प्रतिशत रुखहरु बूढो हुँदै धोद्रो पसेर वनको स्वरुप नै बिग्रन थालेको वन विज्ञहरु बताउछन्। वैज्ञानिक कार्यक्रम लागू भएका साझेदारी वनहरूमा यतिबेला धमाधम पुनरुत्पादन चलिरहेको छ। वन नविकरणीय श्रोत हो।रुखहरु बुढो हुन थालेपछि कार्बन संचिती पनि कम भई धोद्रो पस्न थाल्छ। वन विज्ञका अनुसार बुढा रुखहरु हटाउँदा नयाँ बिरुवाले राम्रोसँग बढ्ने मौका पाउने र कार्बन संचित पनि बढी हुन्छ। बूढा रूखले घामको प्रकाश रोकिदिन्छ। बूढो रूखमा काठ दाउरा पनि बढ्दैन। साना बिरुवालाई हुर्किन दिँदैन। वैज्ञानिक वनको सबैभन्दा राम्रो पक्ष काम नलाग्ने भएका रूखहरूलाई हटाउँदा नयाँ बिरुवा आउँछ। वन पुनरुत्पादनमा जान्छ। नयाँ बिरुवाहरूले कार्बन बढी सञ्चित गर्ने र अक्सिजन पनि बढी दिने भएकाले वातावरणलाई पनि सफा बनाउन मद्दत मिल्छ। यसरी वनको स्थितिमा सुधार ल्याउन र उत्पादकत्व बढाउनका लागि वैज्ञानिक वन व्यवस्थापन पद्धति जरुरी हुन्छ। वन संवर्द्धन प्रणालीले वनको हैषियतको कल्पना गर्दछ। रुखविरुवा कहिले, कहाँ, कसरी रोप्ने अनुमान हुन्छ। पूर्व निर्धारित योजना अनुसार कसरी काट्ने र हुर्काउने तय गरिन्छ। जस अनुसार बूढो रूख विस्तारै झिकेर पुनरुत्पादनलाई बढावा दिने काम हुन्छ। पुनरुत्पादनका लागि बीउ तथा छहारी दिने आवश्यक माउ रुखहरु राखिन्छ। बाँकीलाई मूख्य प्रजातिको जीवनचक्र अनुसार त्यति नै प्लटमा विभाजन गरिन्छ। अनि हरेक वर्ष एउटा समान क्षेत्रफलमा पोल र लाथ्रा छाडेर कटान गरिन्छ। वैज्ञानिक वन व्यवस्थापन प्रणालीमा सालको जीवनचक्र ८० वर्ष मानेर प्रत्येक वर्ष एउटा प्लटमा कटान गरिन्छ।विना विधि र योजना जवान रुखहरूलाई काटिँदैन। राम्रा जवान रूखहरूलाई माउ रूख बनाइन्छ। कुशल व्यवस्थापन भए साझेदारी वनको अवधारणा नेपालको सन्दर्भमा दुरगामी महत्वको हुने विश्वास गरिएको छ। वैज्ञानिक वन लागू भएका क्षेत्रमा काठदाउराको उत्पादन स्वाभाविक रूपमा वृद्धि भएको पाइएको छ। वनको स्थिति पनि सुधारिएको छ।पुनरुत्पानको अवस्था राम्रो भएको छ। वनको आयबाट सर्वसाधारणको आर्थिक अवस्थामा गुणात्मक सुधार आएको देखिएको छ। आत्तिने किन ? तर वैज्ञानिक वन व्यवस्थापन प्रक्रियाको चक्र नबुझेर बुढाखाडा अनुत्पादक रूखहरू काटेको भन्दै कहीँकहीँ स्थानीय बासिन्दा आत्तिएको अवस्था पनि छ। यसको अवधारणा बुझाउन सरकार र सरोकारवालालाई गाह्रो परेको छ। रूख कटानको अवस्थाले वनै सकिन्छ कि भन्ने भ्रम पहिले निवारण हुन जरुरी देखिन्छ। वैज्ञानिक वन व्यवस्थापन हैन, दिगो वन व्यवस्थापन गर्नुपर्छ भन्ने आवाज पनि एउटा कोणबाट जोडतोडका साथ उठिरहेको छ। तर दिगो वन व्यवस्थापन भन्ने आफैँमा कुनै मोडल होइन। यो केबल लक्ष्य मात्र हो। आखिर दिगो वन व्यवस्थापनका लागि वन संवर्द्धन प्रणाली नै अपरिहार्य छ। अहिले पनि मुलुकमा भारतबाट काठ ल्याउनुपर्ने विडम्बना छ। हाम्रो देशको ढुकुटीबाट पैसा सरकारी रेकर्डले गत आर्थिक वर्षमा मात्रै ६ अर्ब ६० करोडका काठ विदेशबाट आयात भएको देखाउँछ। वन सुधार कार्ययोजना लागू भएपछि आर्थिक वर्ष ०७४७५ मा मात्र एक करोड क्यूफिट काठ स्वदेशमै उत्पादन भएको छ। यस्तै ०७५७६ मा आइपुग्दा डेढ करोड भन्दा बढी क्यूफिट काठ उत्पादन भएको छ। बढ्दो जनसंख्या र शहरीकरणको विकासँगै काठको माग दिनानुदिन बढ्दो छ। तर वनको सही व्यवस्थापनको अभावमा घरेलु वनबाट सही ढंगले काठको आपूर्ति हुन सकेको छैन। देशभित्रै प्रशस्त रूपमा काठ हुँदाहुँदै बाहिरबाट प्लाइउड, फर्निचर, काठबाट बनेका सामग्री भित्रिनु दु:खद अवस्था हो। वन व्यवस्थापन कार्य प्राथमिकतामा नपर्दा आफ्नो वनको काठ कुहिने तर विदेशबाट वार्षिक काठ आयात बढ्ने विडम्बना छ। यसतर्फ उपभोक्ता, अधिकारवादी, राज्यका निकाय सबैले बेलैमा घोत्लिनु आवस्यक छ। रुँघेर मात्र हुँदैन अब तर नेपालकै वनलाई पुनरुत्पादन गरी आर्थिक विकास गर्न सकिने ठूलो संभावना छ। तर पुरानो ढर्रामा वन व्यवस्थापन हुन सक्दैन। यो प्राकृतिक स्रोत हो वन आफैं हुन्छ भनेर हुँदैन। काठको आयात रोक्ने र उपभोक्तालेसुपथ मूल्यमा काठ पाउने स्थिति निर्माण गर्ने हो भने अब वन रुँघेर बसेर मात्रै हुँदैन।सर्वोत्तम सदुपयोगका लागि वनको सक्रिय व्यवस्थापन जरुरी छ। केही दशकअघि वन धेरै थियो। जनसंख्या कम थियो। यसरी कामचलेको थियो। अव नयाँ ढंगले नसोचे वनबाट समृद्धी ल्याउन सम्भव छैन। राज्यको आयस्रोत बढाउनेतर्फ गुरुयोजना बनाएर काम थाल्नु आवश्यक छ। यसका लागि वनमा निरन्तर गोडमेल र झाडी सफाइ गरेर हुर्कने वातावरण चाहिन्छ। आगलागी, चोरी पैठारी, चरिचरणबाट जोगाएर वन संरक्षण आवस्यक छ। यी सबै कार्यका लागि अपनत्व भाव जगाउन केन्द्र सरकारले विना हस्तक्षेप वैज्ञानिक वन व्यवस्थापनको अधिकार प्रदेश र स्थानिय तहलाई दिनुपर्छ। बेरोजगारीबाट संकटमोचन मुलुक कोरोना कहरले क्षतविक्षत छ। अर्थतन्त्र उकास्ने र बेरोजगारी समाधान ठूलो चुनौती बनेको छ। कोरोनाका कारण विदेशबाट बेरोजगार भई फर्किएको ठूलो युवा पंक्तीमानसिक तनाब लिएर बसको छ। यसरी स्वदेश फर्केका लाखौँ युवालाई एक मात्र भरपर्दो रोजगारीको माध्यम हुन सक्छ। यसरी साझेदारी वनको अवधारणा मुलुकका लागि भरोसा बन्नसक्ने सम्भावना छ। वनबाट बढी भन्दा बढी उत्पादन गर्न सके विपन्न वर्गलाई माथि उकास्ने भरपर्दो माध्यम बन्ने छ। अर्को कुरा कम्तिमा काठका लागि विदेश जाने पैसा जोगिए पनि मुलुकको समृद्धी बढ्ने छ। तर यसका लागि वनको वहुआयामिक लाभ हासिल गर्नका लागि कम्तिमा पहिले मन्त्रालय, वन अधिकारवादी, राजनैतिक नेतृत्व सबैको एक मुख हुनु जरुरी छ। अन्यथा वैज्ञानिक वन व्यवस्थापन कार्यक्रममा बाधा उत्पन्न हुन्छ। वनका काठ जोगाउ सरकार वनका काठ ओसारपसार गर्ने कार्यमा सरकारले रोक लगाएपछि वर्षाको झरीले साझेदारी र सामुदायिक वन क्षेत्रका घाट गद्दीमा राखिएका काठहरु मक्किन थालेका छन्। गत जेठ १५ गते बसेको मन्त्रिपरिषद् बैठकले वन क्षेत्रको दुरुपयोग भएको भन्दै सबै काम कारबाही तत्काल रोक्ने निर्णय लिएको थियो। वर्षा याम शुरु भएपछि गरिएको यो निर्णयले ठूलो परिमाणमा काठहरु जंगल क्षेत्रमै अलपत्र छन् यतिवेला। काठहरु विग्रन थालेपछि करोडौं रुपैयाँ नोक्सान हुने अवस्था सिर्जना भएको छ। यस वर्ष काठ उत्पादन अझै बढ्ने अनुमान गरिएकोमा सरकारको निर्णय प्रत्युत्पादक बनेको छ। अहिले मुलुकभरका वैज्ञानिक वन व्यवस्थापनका सबै कामसमेत रोकिएका छन्। वार्षिक कार्यक्रम अनुसार कटान गरिएका काठ हरु वनमै छन्।सबै भन्दा बढी साझेदारी र सामुदायिक वन क्षेत्र ओगटेको प्रदेश(५ मा मात्र झण्डै ८० करोड रुपैयाँ बराबरका काठ वेवारिसे छन्। बजारमा हाल वार्षिक ३ करोड क्यूफिट काठको मागमध्ये ४० प्रतिशत काठ यही प्रदेशबाट खपत हुन्छ। प्रदेश उद्योग, पर्यटन तथा वातावरण मन्त्रालयका अनुसार यतिवेला करिब ८ लाख क्यूफिट काठ वन क्षेत्र र घाटगद्दीमै असरल्ल छ। यतापट्टी वन मन्त्रीको आँखा बेलैमा खुलोस्।"
"नारायणको शव, प्रेमको भन्दै दाहसंस्कार गरिदिएपछि","बागलुङ :जिल्लाको ढोरपाटन नगरपालिका९ मा यही भदौ १७ गते आएको बाढीले ठूलोमात्रामा जनधनको क्षति पुर्याएको छ। रातको समयमा बाढी आउँदा सुतेका स्थानीयवासीसँगै ढोरपाटनका आधा दर्जन गाउँ बगरमा परिणत भए । बाढीमा हालसम्म १७ जनाको मृत्यु भइसकेको छ भने अझै २१ बेपत्ता छन् । हालसम्म फेला परेका शवमध्ये १५ जनाको मात्र सनाखत भइसकेको छ । बाढी प्रभावित क्षेत्रमा १८ गते बिहानैदेखि खोज तथा उद्धारको काम हालसम्म भइरहेको छ तर बाढीको वितण्डा यतिसम्म देखियो कि मृतावस्थामा भेटिएका शव क्षतविक्षत अवस्थामा भेटिए । फलस्वरुप परिवारले आफ्नै गुमाएका सन्तानको शवसमेत जलाउन पाएनन् । अर्कैले जलाइदिए । जीवनभर आफ्नो सन्तानको माया नहुने बाबुआमा सायदै होलान् । आफूलाई बुढेसकालमा हेरविचार गरुन् भन्ने सोच्छन् र त्यो जिम्मेवारी पनि हुन्छ तर विधिको विडम्बना आफ्ना नौजवान छोरासहित परिवारका चार सदस्यसम्म बाढीको विपत्मा सदाका लागि गुमाएका छन् । यो त दुःखान्त पीडाको खबर थियो नै । यसमा अझ पीडा त बाढीमा बेपत्ता भएर ज्यान गुमाएका आफ्नो दिवङ्गत छोराको शव अर्कैले जलाउँदा भएको छ । यो थाहा पाएपछि परिवारलाई कति पीडा भएको होला । बेपत्ता भएको आफ्नो छोरालाई अर्कैले जलाउँदा बाबुआमाको मन कति दुखेको होला। हामी त केवल अनुमान मात्रै गर्न सक्छौँ । ढोरपाटनको बाढीमा बेपत्ता भएका आफ्नो २२ वर्षीय छोरा नारायण विकको शव घट्टबोटका बेपत्ता ३१ वर्षीय प्रेम पुनको शव भन्दै प्रहरीले आफन्तको जिम्मा लगायो । आफन्तले पनि नारायणको शव प्रेमको ठानेर १९ गते फेला परेर सोही दिन बुर्तिवाङघाटमा जलाइयो । प्रेमका आफन्तले अर्कैको शव जलाएर आएको भोलिपल्ट बिहान पुनः उनको सग्लो शव फेला पारेपछि २० गते फेरि पुनको शव बुर्तिवाङघाटमै जलाइयो तर नारायणका परिवारले आफ्नो छोराको शव भेटिँदासमेत दाहसंस्कार गर्न पाएनन् । भदौ १९ गते जलाइसकेको शव आफ्नो छोरा भएको २० गते प्रेमको परिवारले दोस्रो दाहसंस्कार गरेपछि मात्रै आफूले थाहा पाएको नारायणका बुवा तुलबहादुर विकले बताए। 'प्रहरीले मलाई थाहै नदिइ मेरो छोराको शव अर्कैको भनेर बुझाइसकेर दाहसंस्कार भइसकेको रहेछ,' तुलबहादुरले भने, 'मेरो छोरालाई प्रेम पुनको शव भनेर जलाएको भोलिपल्ट उनको शव फेला पारेको रहेछ, मैले २० गते मात्रै १९ गते प्रेम पुन भनेर जलाएको शव मेरो छोरा नारायणको भएको पत्ता लगाएँ, असाध्यै दुःख लाग्यो ।' आफ्नो छोरा नारयण र प्रेमको शरीर र उमेर मिल्दोजुल्दो भएका कारण प्रहरीले झुक्किएर प्रेमको आफन्तलाई जिम्मा लगाएको उहाँको भनाइ छ । भदौ १९ गते फेला परेको शव एकपटक हेर्न पाएको भए चिन्ने अवस्था रहे पनि आफूलाई खबर नै नगरेको उनले बताए । 'कसैले दुईपटकसम्म दाहसंस्कार गर्न पर्यो, आफ्नो छोरालाई अर्कैले जलाएछन्, मैले दाहसंस्कारै गर्न पाइनँ ।' नारायणलाई १९ गते नै जलाएको २० गते थाहा पाएपछि कपाल मुण्डन गरेको उनको भनाइ छ । तुलबहादुरका छोरा नारायणसहित बुहारी, नातिनी र छोरीलाई समेत बाढीले बगाएर बेपत्ता बनाएको छ । तीन जनाको अवस्था अझै अज्ञात रहँदा भेटिएको शवसमेत देख्न नपाई जलाइएकामा उहाँको दुखेसो छ । इलाका प्रहरी कार्यालय बुर्तिवाङका प्रहरी इन्चार्ज प्रकाशसिंह भण्डारीका अनुसार फेला परेको शव क्षतविक्षत भएकाले पहिचनामा समस्या भएको बताए । '१९ गते फेला परेको शव ३१ वर्षीय प्रेम पुनको भएको पुनका आफन्तले भनेपछि हामीले दाहसंस्कार गर्नका लागि बुझायौँ, भण्डारीले भने, 'त्यसको भोलिपल्ट प्रेम पुनको सग्लो शव फेला परेपछि बल्ल सनाखतमा समस्या भएको थाहा पाइयो ।' प्रहरीका अनुसार सोमबार मात्रै नारयणका बुबा तुलबहादुरले ल्याएको तस्बिरका आधारमा १९ गते प्रेम पुन भनेर जलाइएको शव नारायणको भएको सनाखत गरिएको छ । फेला पर्ने अधिकांश शवको ढुङ्गाले थिचेको जस्तो हातखुट्टा चुँडिएका र अनुहार नचिनिने भएका कारण समस्या भएको प्रहरीको भनाइ छ । रासस"
निषेधाज्ञा अवधिभर घरभाडा र व्याज मिनाहा गर्न माग,"काठमाडौं : नेपाल राष्ट्रिय व्यवसायी महासंघले मुलुकभर बढ्दै गएको कोरोना संक्रमणका कारण सरकारले गरेको बन्दाबन्दी र निषेधाज्ञाका कारण मारमा परेका व्यवसायीलाई घरभाडा मिनाहा गर्न माग गरेको छ । महासङ्घका अध्यक्ष नरेश कटुवालले मंगलबार एक विज्ञप्ति जारी गरी झण्डै छ महिना लामो बन्दाबन्दी र निषेधाज्ञाबाट उद्योगव्यवसाय क्षेत्र धरासायी बन्दै गएको भन्दै लकडाउन र निषेधाज्ञा अवधिभरको घरभाडा मिनाहा गर्न माग गरेका हुन्। 'लकडाउन र निषेधाज्ञा अवधिभरको बैंक तथा सहकारी संस्थासमेतको व्याज पूर्णरूपमा मिनाहा गर्न र कोभिड१९ बाट प्रभावित उद्योगी, व्यापारी बचाउनका लागि पाँच प्रतिशत व्याजदरमा विना धितो ऋण उपलब्ध गराउन माग गर्दछौँ, अध्यक्ष कटुवालले भने। महासङ्घले एक वर्षदेखि केरुङ नाकामा रोकिएका कन्टेनर तुरुन्त ल्याउन पहल गर्न मागसमेत गरेको छ । यस्तै निजी क्षेत्रमा रहेको सिन्डिकेटको अन्त्य गर्दै साना तथा मझौला उद्योगी व्यवसायीको समेत सहभागितामा सरकारले समन्वय समिति गठन गर्नुपर्ने बताएको छ । २०७३ सालमा स्थापना भएको महासङ्घमा देशभरका दुई दर्जनभन्दा बढी व्यवसायी संस्था आवद्ध छन् ।रासस"
कांग्रेसले तीनदिनसम्म बीपी जन्मजयन्ती मनाउने,"काठमाडौं : नेपाली कांग्रेस केन्द्रीय समितिले बीपी कोइरालाको १०७ औं जन्मजयन्ती तीन दिनसम्म मनाउने भएको छ । भदौ २४, २५ र २६ गते विभिन्न शीर्षकमा विचार गोष्ठी गरेर बीपीको जन्मजयन्ती मनाइने कांग्रेसले जनाएको छ । बीपी कोइरालाको जन्मजयन्ती भदौ २४ गते पर्छ । कांग्रेसले बीपी जयन्ती अनिवार्य भौतिक दूरी कायम गरेर, मास्क प्रयोग गरेर वा भर्चुअल विधिबाट मनाउन जिल्ला र विदेशस्थित सम्पर्क समितिलाई एक साताअघि नै परिपत्र गरिसकेको केन्द्रीय कार्यालयका मुख्य सचिव कृष्णप्रसाद पौडेल जनाएका छन्। भदौ २४ गते दिउँसो १ बजे 'बीपीको विचार नेपालको समन्नतिको मूल बाटो' विषयको विचार गोष्ठी आयोजना हुने छ । सो कार्यक्रममा पार्टी सभापति शेरबहादुर देउवा, नेता रामचन्द्र पौडेललगायत सहभागी हुने नेपाली कांग्रेस केन्द्रीय कार्यालयले जनाएको छ। यसैगरी भदौ २५ गते दिउँसो १ बजे 'नेपालको अन्तर्राष्ट्रिय सम्बन्ध र विदेश नीतिमा वीपीको योगदान' विषयमा विचार गोष्ठी हुने छ । केन्द्रीय नीति, अनुसन्धान तथा प्रशिक्षण प्रतिष्ठानले संयोजन गर्ने सो कार्यक्रममा उपसभापति विमलेन्द्र निधि र विज्ञहरुले आफ्नो राय राख्नेछन्। यसैगरी भदौ २६ गते दिउँसो बजे 'विचार निर्माण एवं प्रचारमा बीपीको शैलीको आलोकमा अबको रणनीति' विषयमा विचार गोष्ठी आयोजना गरिने कांग्रेसले जनाएको छ । यो कार्यक्रममा नरहरी आचार्य, प्रदीप गिरिलगायतका नेताहरु वक्ताका रुपमा रहने कांग्रेस केन्द्रीय कार्यालयले जनाएको छ। सो कार्यक्रम सूचना, संचार तथा प्रचार विभागले संयोजन गर्नेछ।"
कर्णालीका किसानलाई ऋणको व्याजमा अनुदान,"सुर्खेत : कर्णाली सरकारले किसानलाई दिइने अनुदानको स्वरुपमा परिवर्तन गरेको छ । सोझै दिइने अनुदान दुरुपयोग भएपछि प्रदेश सरकारले अब किसानलाई व्याजमा अनुदान दिने भएको हो । योसँगै अब यहाँका किसानले व्यवसायिक उत्पादनमा लिने ऋणको व्याजप्रदेश सरकारले तिरिदिने घोषणा गरेको छ । प्रदेशमा व्यवसायिक खेतीका लागि अबदेखि किसानले बैक तथा वित्तिय संस्थाबाट लिने ऋणको व्याजप्रदेश सरकारले तिरिदिने छ । किसानले लिएको ऋणको ब्याजतिर्नका लागिप्रदेश सरकारले सहुलियत ऋण कर्जा कार्यक्रम घोषणा गरेको हो ।यही कार्यक्रमअनुसार अब किसानले व्यसायीक खेतीका लागि बैंक तथा वित्तिय संस्थाबाट लिने एक करोडसम्मको ऋणमा लाग्नेव्याजप्रदेश सरकारले तिर्नेछ । 'सोझै अनुदान दिँदा सदुपयोग देखिएन, मानिसहरुले उत्पादनमा लगानी नै नगरी अनुदानको दुरुपयोग गरे', मुख्यमन्त्री महेन्द्रबहादुर शाहीले भने,'सरकारले अनुदानको मोडालिटीमा परिवर्तन गरेको छ, अब हामी किसानले व्यवसायिक उत्पादनका लागि लिने ऋणको ब्याजमा मात्र अनुदान दिनेछौं । यसले उत्पादन बढ्नेछ, किसानलाई पनि राहत मिल्नेछ ।'कर्णालीका व्यवसायिक किसानले अब बैंकबाट ऋण लिएर उत्पादनमा लगानी गरेत्यसको सात प्रतिशत व्याजप्रदेश सरकारले तिरिदिने भएको हो । बैंक अनुसार ब्याजदर फरकफरक भएपनिसात प्रतिशत व्याजमात्रै सरकारले तिरिदिने मुख्यमन्त्री शाहीले बताए । यस्तै एक करोड सम्मको ऋणमा मात्र यो लागू हुनेछ । सोभन्दा माथि ऋण लिएको खण्डमा सरकारले व्याजनतिर्ने भूमि व्यवस्था, कृषि तथा सहकारी मन्त्री विमला केसीले जानकारी दिइन् । उनका अनुसार ऋणी किसानले कर्जा लिएका पाँच वर्षभित्रमा तिरिसक्नु पर्नेछ । तोकिएको समयमा ऋण चुक्ता नगर्ने किसानलाई सेवाबाट बञ्चित गरेर कालोसूचिमा राखिने छ ।किसानको लिने ऋणको व्याजतिर्न प्रदेश सरकारले सात करोड बजेट विनियोजना गरेको छ । चालु आर्थिक वर्षमा किसानको व्याजतिर्न सात करोड बजेट विनिजन गरिएको हो । किसानहरुले नेपाल सरकारबाट मान्यता प्राप्त क, ख, ग र घ बर्गका बैंक तथा वित्तिय संस्थाबाटसम्बन्धित जिल्ला वा स्थानीय तहबाटै ऋण पाउने छन् । तर ऋण लिँदा किसानले व्यवसाय गर्नुको उद्देश्य, चाहिने लगानी र गर्ने व्यवसायको विस्तृत विवरण पेश गर्नु पर्नेछ । यस्तै ऋण लिने किसान र रकमसहित विस्तृत विवरण सम्बन्धित बैंकले भूमि व्यवस्था, कृषि तथा सहकारी मन्त्रालयलाई सिफारिस गर्नेछ । सोही आधारमा किसानले लिएको ऋणको सात प्रतिशत व्याजसरकारले सम्बन्धित बैंकमा भुक्तानी गरिदिने मन्त्री केसीले बताइन् । यसबाट वास्तविक किसानलेसहुलियत प्राप्त गर्ने सरकारको अपेक्षा छ । बैंक तथा वित्तिय संस्थाबाट ऋण पाउनका लागि किसानले व्यवसायिक रुपमा कृषि व्यवसाय गरेको हुनुपर्ने छ । तरकारी उत्पादन, प्रशोधन, भण्डारण तथा विक्री वितरण, विजन, विरुवा उत्पादन, प्रशोधन, भण्डारण तथा विक्री वितरण, पुष्प व्यवसाय, पशुपन्छीपालन,अष्ट्रिच, टर्की र हाँसपालन, सोको मासु एवं अण्डाको भण्डारण, प्रशोधन तथा विक्री वितरण,फलफूल उत्पादन, उत्पादित फलफूलको प्रशोधन, भण्डारण र विक्री वितरण, दुग्ध उत्पादन, प्रशोधन र विक्री वितरण लगायतका व्यवसाय गर्ने किसानले ऋण पाउने कृषि प्रसार अधिकृत धनबहादुर कठायतले बताए । यस्तै मत्स्यपालन, उत्पादित माछाको भण्डारण तथा बिक्री वितरण, च्याउ उत्पादन, प्रशोधन, भण्डारण तथा विक्री वितरण, पशु वधशाला, वधस्थल, मासुजन्य उत्पादन, सोको भण्डारण, प्रशोधन तथा विक्री वितरणमा पनि किसानले ऋण पाउने छन् ।"
तमानखोलामा चार स्वास्थ्यकर्मीसहित ९ जनामा कोरोना संक्रमण,"बागलुङ : जिल्ला सदरमुकामको समुदायस्तरमा फैलिएको कोरोना संक्रमणको जोखिम कम हुँदै गएपनि दुरको तमानखोला गाउँपालिकामा कोरोना संक्रमण बढ्दै गएको छ । मंगलबार मात्रै थप ९ जनामा कोरोना संक्रमण पुष्टि भएको छ । संक्रमित मध्ये चारजना स्वास्थ्यकर्मी हुन् । क्षयरोग उपचार केन्द्र पोखरामा गरिएको पीसीआर परीक्षणमा तमानखोला गाउँपालिकाका ६ जना महिला र ३ जना पुरुषलाई कोरोना संक्रमण पुष्टि भएको स्वास्थ्य कार्यालय बागलुङका प्रमुख सुरज गरौले जानकारी दिए । उनका अनुसार, तमानखोला गाउँपालिका वडा नम्बर १ का ३८ वर्षीय पुरुष, ४० वर्षीय पुरुष, २३ वर्षीया महिला, २९ वर्षीया महिला, २२ वर्षीया महिला, २८ वर्षीया महिला, वडा नम्बर २ का १८ वर्षीया महिला, वडा नम्बर ५ का ३० वर्षीाय महिला र वडा नम्बर ८ की १९ वर्षीय पुरुषाई कोरोना संक्रमण पुष्टि भएको छ । गत भाद्र १४ गते तमानखोला गाउँपालिका२ की एक स्वास्थ्यकर्मी र एक व्यवसायी महिलालाई कोरोना संक्रमण पुष्टि भएको थियो । उनीहरुको कन्ट्याक्ट ट्रेसिङबाट १ सय १९ जनाको स्वाब परीक्षणको लागि पठाइएकोमा ९ जनामा संक्रमण देखिएको गुरौले बताए । संक्रमितलाई जिल्लाको पश्चिममै रहेको बुर्तिबाङ प्राथमिक केन्द्रको आइसोलेसनमा ल्याउने तयारी छ । जिल्लामा हालसम्म कोरोना संक्रमितको संख्या ३ सय ८ जना पुगेको छ । जसमा २ सय ७२ जना निको भइसकेका छन् भने २६ जना आइसोलेसनमा छन् । एक जना युवकको मृत्यु भइसकेको छ ।"
विषालु साग खाएका ५ जना बेहोस्,"डोल्पा : माथिल्लो डोल्पामा विषालु साग खाँदा ५ जना बिरामी परेका छन । गुम्बाको काम गर्न माथिल्लो डोल्पा पुगेका जाजरकोटका ५ जना विषालु साग खाएर बिरामी परेका हुन । शेफोक्सुण्डो गाँउपालिका१ मा पर्ने निजाल गुम्बामा काम गरिरहेका उनीहरु जोक(जक्रो) नामको विषालु साग खाएपछि बेहोस भएको प्रमुख जिल्ला अधिकारी सुरेस सुनारले जानकारी दिए। प्रजिअ सुनारका अनुसार बेहोस हुनेमा जाजरकोट नलगाड नगरपालिका ५ वर्ष १९ का नरेन्द्र वली, वर्ष ३६ का गोपाल वली, वर्ष १८ का अजय वली, वर्ष ३३ का शिवराज वली र ३८ वर्षका टेकबहादुर वली रहेका छन । उनीहरु मध्य एक जना सामान्य रहेको अरु सबै दुई दिनदेखि बेहोस अवस्थामै रहेको जिल्ला प्रहरी कार्यालयका प्रहरी निरीक्षक हरिराम डांगीले जानकारी दिए । साग खाएर बेहोस भएका पाँचै जनालाई स्थानीय स्वास्थ्य संस्थामा उपचार गरेपनि होस नआएपछि नेपाली सेनाको हेलीकप्टरबाट उद्धार गरि नेपागन्ज् लगिएको प्रमुख जिल्ला अधिकारी सुनारले बताए । माथिल्लो डोल्पामा काम गर्न गएका पाचजना कामदार अचेत रहेको भन्ने खबर पाएपछि उपचारका लागि हेलीकप्टरमार्फत नेपालगञ्जमा ल्याएको वनमन्त्री शक्ति बस्नेतले जानकारी दिए ।"
स्वाब संकलन गर्न हिडेका स्वास्थ्यकर्मीमाथि हातपात,"बैतडी : बैतडीको सिगास गाउँपालिकामा स्वाब संकलन गर्न हिडेका स्वास्थ्यकर्मीमाथि हातपात भएको छ। सिगास गाउँपालिका वडा नं ३ बल्लेखान आधारभूत स्वास्थ्य केन्द्रबाट वडा नं ५ ढुंगाडमा स्वाब संकलनका लागि हिडेका स्वास्थ्यकर्मी भुपेन्द्र बोहरामाथि सोमबार हातपात भएको हो। भूमीराज आधारभूत विद्यालयमा वन सम्बन्धि बैठक चलिरहेको आफूले सामाजिक दुरी कायम गर्न र स्वास्थ्य सुरक्षा सतर्कता अपनाउन आग्रह गर्दा स्थानीय भानसिंह बोहराले हातपात गरेको स्वास्थ्यकर्मी बोहराले जानकारी दिए। उनले भने विद्यालयमा बैठक चलिरहेको थियो। ती व्यक्ति मदिरा सेवन गरेर गालीगलौज पनि गरिरहेका थिए। मैले यस्तो बेला भीडभाड नगर्नुस् भनेर सम्झाउँदा ममाथि हातपात भयो। सिगास गाउँपालिका वडा नं ५ मा मंगलबार स्वाब संकलन गर्ने हिसाबले हिडेका स्वास्थ्यकर्मीमाथि बाटोमै हापात भएपछि स्वाब संकलन कार्य समेत रोकिएको ढुंगाड स्वास्थ्यचौकीका इन्चार्ज हेमन्तसिंह साउँदले बताए। उनले भने हामीले समुदायका मानिसको कोरोना परीक्षणका लागि स्वाब संकलन गर्ने तयारी गरेका थियौं। तर स्वाब संकलन गर्ने स्वास्थ्यकर्मीमाथि हातपात भएपछि समस्या भएको छ। स्थानीयले हातपात गर्दा ती स्वास्थ्यकर्मीको घाँटी, खुट्टा र पाखुरा चोट रहेको बताइएको छ। स्थानीयले आफूमाथि हातपात गरेपछि आज बिहान आफूले गाँजरी प्रहरीचौकीमा निवेदन दिएको स्वास्थ्यकर्मी भुपेन्द्र बोहराले बताए। उनले भने यसरी मलाई काम गर्न निकै असहज भएको छ। अहिले निवेदन दिनका लागि प्रहरीचौकीमा आएको छु। यसपछि के हुन्छ। त्यसपछि मात्रै कार्यक्षेत्रमा फर्किन्छु। बैतडीमा जिल्लाका प्रत्येक स्थानीय तहमा समुदायमा कोरोना परीक्षण गर्ने हिसाबले संक्रमिततका आफन्तहरुको स्वाब संकलन गर्ने कार्य भइरहेको छ। अहिलेसम्म ३७५ जनामा कोरोना पुष्टि भएको छ भने ३६२ जना डिस्चार्ज भइसकेका छन्। जिल्लामा १३ जना मात्रै कोरोनाका सक्रिय संक्रमित रहेका स्वास्थ्य कार्यालयले जनाएको छ।"
बाराका ६० वर्षीय संक्रमितको वीरगन्जमा मृत्यु,"वीरगन्ज : वीरगन्जमा सोमबार राति थप एक संक्रमितको उपचारका क्रममा मृत्यु भएको छ। बाराको महागढीमाई नगरपालिका वडा नम्बर १० गन्ज्भवानीपुरका ६० वर्षीय संक्रमित पुरुषको मृत्यु भएको हो। वीरगन्जको गण्डक बहुअरी स्थित वीरगन्ज हेल्थ केयर अस्थायी कोभिड अस्पतालमा ९ दिनदेखि उपचाररत ती पुरुषको सोमबार राति १० बजे मृत्यु भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए। मधुमेह र मुटुको समस्या रहेका उनमा भदौ १४ गते संक्रमण पुष्टि भएपछि त्यहि दिन वीरगन्ज हेल्थ केयर अस्थायी कोभिड अस्पतालमा भर्ना गरिएको थियो। योसँगै वीरगन्जमा कोरोनाका कारण मृत्यु हुनेको संख्या ६० पुगेको छ। साउन यतामा मात्रै ५६ जनाको मृत्यु भएको हो। वीरगन्जमा अहिलेसम्म कोरोनाका कारण मृत्यु भएका ६० मध्ये २ बेवारिसे पुरुष सहित पर्साका ४२ जना, बाराका १३ जना, रौतहटका ४ जना र सर्लाहीका १ जना रहेका छन्।"
पर्सामा थप १३ जनामा संक्रमण पुष्टि,"वीरगन्ज : पर्सामा थप १३ जनामा कोरोना भाइरसको संक्रमण पुष्टि भएको छ। वीरगन्ज स्थित नारायणी अस्पतालको प्रयोगशालामा सोमबार राति पर्सा, बारा र रौतहटका ५ सय ८० वटा स्वाबको नमूना परिक्षण गएिको थियो। तीमध्ये पर्साका १३ , बाराका ९ र रौतहटका ७ गरी २९ जनामा संक्रमण भेटिएको हो। अस्पतालका प्रवक्ता डाक्टर अतुलेश चौरसीयाका अनुसार, सोमबार राति पर्सामा थपिएका १३ संक्रमितमध्ये वीरगन्ज स्थित नेपाली सेनाको चण्डीप्रसाद गणका १ सेना र तराई हस्पिटलका ३ जना छन्। यस्तै वीरगन्ज महानगरपालिका वडा नम्बर १०, १२, १३ र १६ का ११ जना, सखुवा प्रसौनी गाउँपालिकाका ३ जना र कालीकामाई गाउँपालिकाका २ जनामा पनि संक्रमण भेटिएको चौरसीयाले जानकारी दिए। योसँगै पर्सामा संक्रमितको संख्या २ हजार ४ सय १४ पुगेको जिल्ला प्रशासन कार्यालय पर्साले जनाएको छ। डाक्टर चौरसीयाका अनुसार नारायणी अस्पतालको प्रयोगशालामा सोमबार राति नै गरिएको परीक्षणमा बाराका ९ जनामा पनि संक्रमण पुष्टि भएको छ। बाराको कलैया उपमहानगरपालिका वडा नम्बर ७ र १६ का ११ जना, बारागढीका ४ जना, सुवर्ण गाँउपालिकाका १ जना र इलाका प्रहरी कार्यालय बारागढीका १ जना महागढीमाई नगरपालिका वडा नम्बर ४ का दुई जना पुरुषमा पनि कोरोना संक्रमण पुष्टि भएको हो। यस्तै रौतहटको गरुडा स्थित इलाका प्रहरी कार्यालयका ७ जना प्रहरीमा पनि सोमबार राति कोरोना संक्रमण पुष्टि भएको नारायणी अस्पतालका प्रवक्ता डाक्टर चौरसीयाले जानकारी दिए ।"
आदेश टेर्दैनन् अस्पताल,"अस्पतालले भर्ना लिन ठाडै अस्वीकार गर्दा मृत्युवरण गर्न बाध्य कतिपयमा कोरोना संक्रमण देखिएको छैन भने कतिपयको परीक्षण नै हुन पाएन। विराटनगर : शौचालयमा लडेर घाइते भएकी मोरङ कानेपोखरी गाउँपालिका५ की २३ वर्षीया गर्भवती सबिना थापा (दर्जी) को बिहीबार बिहान मृत्यु भयो। मंगलबार राति लडेकी उनलाई परिवारका सदस्यले नोबेल, विराट शिक्षण, विराट नर्सिङ होम, ग्रिनक्रस, कोसी, सुरक्षा लगायतका अस्पताल पुर्याए। तर कोरोना भाइरस संक्रमणको कारण देखाउँदै कुनैले पनि उपचार गर्न मानेनन्। कतिपयले आईसीयू र भेन्टिलेटर नभएको बहाना बनाए। एम्बुलेन्समा राखेर अन्तिम अवस्थामा बीपी कोइराला स्वास्थ्य विज्ञान प्रतिष्ठान धरान पुर्याइएकी सबिनाको उपचारका क्रममा मृत्यु भयो। भात सर्किएपछि शनिबार बेहोश बनेकी उदयपुरको चौदण्डीगढी नगरपालिका६ की ६५ वर्षीया डम्बरकुमारी बस्नेतले पनि विराटनगरमा उपचार पाइनन्। भएभरका सबै अस्पताल डुलाउँदा पनि उपचार गर्न नमानेपछि फर्काएर लगिएकी उनको घर पुर्याएको केही घण्टामै मृत्यु भयो। अचानक पिसाब बन्द भएपछि झापा र मोरङका विभिन्न अस्पताल पुर्याए पनि मोरङको पथरीशनिश्चरे नगरपालिका२ की ६२ वर्षीया सानकुमारी राईलाई जीवनको अन्तिम अवस्थामा चिकित्सकको दर्शन गर्न मुस्किल पर्यो। बिहीबार बिहान आफन्त र परिवारका सदस्यले हारगुहार गरेपछि कोसी अस्पतालको आइसोलेसनमा भर्ना पाएकी उनले केही बेरमै प्राण त्यागिन्। पीसीआर परीक्षण गराउँदा उनको रिपोर्ट नेगेटिभ आयो। जन्डिसले थलिएपछि परिवारका सदस्यले अस्पताल पुर्याएका पथरीशनिश्चरे१ का नवराज राईलाई पनि बीपी कोइराला स्वास्थ्य विज्ञान प्रतिष्ठानले उपचार गरेन। तीन घण्टासम्म गेटमा बसेर अघिल्लो शुक्रबार घर फर्काएको केही बेरमै उनी बिदा भए। माथि उल्लेख गरिएका विषय कोरोना संक्रमितबाहेक स्वास्थ्यसम्बन्धी अरू समस्या भएका बिरामीलाई तत्काल उपचारको प्रबन्ध गर्न उच्च अदालत विराटनगरले आदेश दिएपछि अस्पतालले उपचार गर्न नमान्दा बिरामीको मृत्यु भएका घटनासँग सम्बन्धित छन्। कोरोना कहरमा संक्रमितको समेत उपचार भइरहँदा अन्य प्रकृतिका बिरामीले पनि सहज उपचारबाट वञ्चित भई अकालमा ज्यान गुमाउनु परिरहेको छ। यही विषयमा परेको रिटको सुनुवाइ गर्दै मुख्य न्यायाधीश तिलप्रसाद श्रेष्ठ र न्यायाधीश प्रेमराज कार्कीको इजलासले भदौ ८ गते प्रदेश १ सरकार, विराटनगर महानगरपालिका, अस्पताल लगायतका सरोकारवाला निकायका नाममा अन्तरिम आदेश जारी गरेको थियो। मोरङका प्रमुख जिल्ला अधिकारी कोषहरि निरौलाले पनि गत मंगलबार अस्पतालका सञ्चालक र चिकित्सकसँग छलफल गर्दै उपचार नपाई बिरामीको मृत्यु भएमा कानुनअनुसार कारबाही अघि बढाइने चेतावनी दिएका थिए। चेतावनीपछि अस्पताल डुलाउँदा डुलाउँदै उपचार नपाएर गर्भवतीको मृत्यु भए पनि प्रजिअ निरौलाले कारबाहीको प्रक्रिया अघि बढाएका छैनन्। अदालतले आदेश र प्रशासनले चेतावनी दिए यतामात्रै उपचार नपाएर आधा दर्जन बढीको ज्यान गइसकेको छ। अस्पतालले भर्ना लिन ठाडै अस्वीकार गर्दा मृत्युवरण गर्न बाध्य कतिपयमा कोरोना संक्रमण देखिएको छैन भने कतिपयको परीक्षण नै हुन पाएन। अस्पतालले अदालतको आदेशसँगै जनस्वास्थ्य ऐन २०७५ र फौजदारी संहिता २०७४ को धज्जी उडाइरहेका छन्। जनस्वास्थ्य ऐन २०७५ मा स्वास्थ्य उपचारमा नियमित, सहज, सर्वसुलभ, प्रभावकारी, गुणस्तरीय र नागरिकको पहुँच स्थापित गर्ने कुरा उल्लेख छ। अस्पतालले उपचार नगरेर धेरैले दुःख पाइरहेका छन्। मृत्युवरण गर्ने पनि बढिरहेका छन्, उनले भने, मसँग कुरा आइसकेपछि अस्पतालले फर्काउन लागेका कतिपयलाई समन्वय गरेर उपचारको वातावरण पनि बनाएको छु। अब बिरामी उपचार नगर्ने अस्पताललाई कुनै पनि हालतमा उन्मुक्ति दिन सकिँदैन। जनता उपचार नपाएर मरिरहँदा प्रदेश सरकार पनि अहिलेसम्म मौन छ। यसबारेमा धेरै गुनासा आएको बताउँदै आन्तरिक मामिला तथा कानुन मन्त्री हिक्मत कार्की अब प्रदेश सरकार कारबाहीमा उत्रने बताउँछन्। सरकारी या निजी अस्पतालहरूले बिरामीलाई कुनै पनि बहानामा उपचार नगरीकन फर्काउन नमिल्ने उनको भनाइ छ। कोरोना त्रासमा बिरामीलाई उपचारमा पुर्याउनै सकस परिरहेका बेला बल्लतल्ल पुर्याइएकालाई पनि अस्पतालले गेटबाटै फर्काउने गरेको अधिकारकर्मी उमेश विश्वकर्माको भनाइ छ। नोबेल अस्पतालका जनसम्पर्क अधिकृत नारायण दाहाल आईसीयू खाली नभएकाले स्वास्थ्यमा गम्भीर समस्या भएका बिरामीको उपचार गर्न सक्ने अवस्था नभएको बताउँछन्। कानुन व्यवसायी दुर्गाप्रसाद पोखरेल बिरामीको उपचार नगरेर अस्पतालहरूबाट अदालतको आदेशको उल्लंघन र अवज्ञा भइरहेको बताउँछन्।"
व्यावसायिक घरभाडा मिनाहा गर्न महासङ्घको माग,"काठमाडौं : नेपाल राष्ट्रिय व्यवसायी महासङ्घले मुलुकभर बढ्दै गएको कोरोना सङ्क्रमणका कारण सरकारले गरेको बन्दाबन्दी र निषेधाज्ञाका कारण मारमा परेका व्यवसायीलाई घरभाडा मिनाहा गर्न माग गरेको छ। महासङ्घका अध्यक्ष नरेश कटुवालले आज एक विज्ञप्ति जारी गरी झण्डै छ महिना लामो बन्दाबन्दी र निषेधाज्ञाबाट उद्योगव्यवसाय क्षेत्र धरासायी बन्दै गएको भन्दै लकडाउन र निषेधाज्ञा अवधिभरको घरभाडा मिनाहा गर्न माग गरेका हुन्। 'लकडाउन र निषेधाज्ञा अवधिभरको बैंक तथा सहकारी संस्थासमेतको व्याज पूर्णरूपमा मिनाहा गर्न र कोभिड१९ बाट प्रभावित उद्योगी, व्यापारी बचाउनका लागि पाँच प्रतिशत ब्याजदरमा विना धितो ऋण उपलब्ध गराउन माग गर्दछौँ', अध्यक्ष कटुवालले भने। महासङ्घले एक वर्षदेखि केरुङ नाकामा रोकिएका कन्टेनर तुरुन्त ल्याउन पहल गर्न मागसमेत गरेको छ। यस्तै निजी क्षेत्रमा रहेको सिन्डिकेटको अन्त्य गर्दै साना तथा मझौला उद्योगी व्यवसायीको समेत सहभागितामा सरकारले समन्वय समिति गठन गर्नुपर्ने बताएको छ। विस २०७३ सालमा स्थापना भएको महासङ्घमा देशभरका दुई दर्जनभन्दा बढी व्यवसायी संस्था आबद्ध छन्।"
सूर्यविनायक र चाँगुनारायणमा नयाँ सहर,"काठमाडौं : सरकारले भक्तपुरको सूर्यविनायक र चाँगुनारायण नगरपालिकाको खुला क्षेत्रमा नयाँ सहर बनाउने तयारी सुरु गरेको छ। काठमाडौं उपत्यका विकास प्राधिकरणले सूर्यविनायक र चाँगुनारायण नगरपालिकाको खुला क्षेत्रमा नयाँ सहर निर्माणका लागि आवश्यक विस्तृत परियोजना प्रतिवेदन (डीपीआर) तयार गर्न आशयपत्र माग गरेको हो। यसअघि प्राधिकरणले उपत्यकाको तीन जिल्ला काठमाडौं, भक्तपुर र ललितपुरका १ लाख ३० हजार रोपनी क्षेत्रफलमा नयाँ सहर बनाउन डीपीआर तयार गरिसकेको छ। उक्त डीपीआरमा छुट्न गएको स्थानमा पनि नयाँ सहर निर्माण प्रक्रिया अघि बढाउन आशयपत्र माग गरिएको प्राधिकरणका इन्जिनियर रञ्जित शाहले बताए। व्यवस्थित र सुरक्षित सहरका लागि आवश्यक पूर्वाधार विकास गर्न नयाँ सहरको अवधारणा अघि सारिएको इन्जिनियर शाहले बताए। आवश्यक न्यूनतम सुविधाबिना उपत्यका सहर बनेको छ। साँघुरा बस्तीमा एम्बुलेस, दमकल गुड्न योग्य सडक छैन, शाहले भने, प्राकृतिक प्रकोपसँग जुध्ने पूर्वाधार छैन। भवन नै भवनले भरिएका बस्ती मात्र छन्। भित्री सहरलाई व्यवस्थित गर्न आर्थिक तथा प्राविधिक रूपमा सम्भव छैन। उपत्यकाका काँठ क्षेत्रमा पर्याप्त खुला जग्गा छ। अहिले सुरुआत नगरिए निकट भविष्यमा खाली जग्गा भेट्न मुस्किल हुन्छ। काँठ क्षेत्रमा पनि बस्ती बढ्दो क्रममा छ। बस्तीका लागि आवश्यक पर्ने शैक्षिक संस्था, हस्पिटल, बजार, चौडा सडक, खानेपानी, ढल तथा मनोरञ्जनका लागि खुला मैदान, खेल मैदान, चलचित्र हललगायत संरचनासहित नयाँ सहर हुनेछ। प्राधिकरणले डीपीआर तयार निर्माण गर्न भदौ १९ गते आशय माग गरेको हो। यो डीपीआर स्वदेशी परामर्शदाताबाट तयार हुनेछ। इच्छुक परामर्शदाताले असोज १८ गतेसम्म आशय पेस गरिसक्नुपर्नेछ। मंसिरको अन्तिम साताभित्रमा डीपीआर तयार गर्ने परामर्शदाता छनोट गरिसक्ने प्राधिकरणको योजना छ। परामर्शदाताले एक वर्ष भित्रमा डीपीआर तयार गर्नुपर्छ। जेभीमा बढीमा तीन वटा परामर्शदाताले आशय बुझाउन पाउने व्यवस्था छ। सूर्यविनायक र चाँगुनारायण नगरपालिकामा बन्ने नयाँ सहरको क्षेत्रफल करिब १० हजार रोपनी हुनेछ। परामर्शतालले नगरपालिकाभित्र उपयुक्त स्थान छनोट गरी प्राधिकरणलाई प्रतिवेदन बुझाउनेछ। प्राविधिक रूपमा नयाँ सहर निर्माण गर्न सम्भव देखिएमा डीपीआर प्रक्रिया अघि बढ्नेछ। चार नयाँ सहरको डीपीआर मन्त्रिपरिषद्मा लग्ने तयारी काठमाडौं र भक्तपुरको पूर्वउत्तर क्षेत्रको एक लाख रोपनी तथा भक्तपुरको पूर्वदक्षिण क्षेत्र, काठमाडौंको उत्तर क्षेत्र र ललितपुरको दक्षिण पश्चिम क्षेत्रको १०१० हजार रोपनी जग्गामा बन्ने नयाँ सहर निर्माण प्रक्रिया अघि बढाउन मन्त्रिपरिषद्ले डीपीआर स्वीकृत गर्नुपर्ने हुन्छ। मन्त्रिपरिषद्बाट स्वीकृत गराउन प्राधिकरणले सहरी विकास मन्त्रालयमा फाइल पठाइसकेको छ। डीपीआरअनुसार यी नयाँ चार सहर निर्माण गर्न करिब करिब चार खर्ब ५५ रुपैयाँ लाग्ने अनुमान छ। काठमाडौं र भक्तपुरको पूर्वउत्तर क्षेत्रको एक लाख रोपनीमा चार खर्ब, भक्तपुरको पूर्वदक्षिण क्षेत्र र ललितपुरको दक्षिण पश्चिम क्षेत्रमा २० अर्ब र काठमाडौंको उत्तर क्षेत्रमा १५ अर्ब रुपैयाँ लाग्ने प्राधिकरणले जानकारी दिएको छ। आठ आना जग्गा चाहिने प्राधिकरणले २०७४ गत असार ५ गते राजपत्रमा सूचना प्रकाशित गरी तीन वर्षका नयाँ सहर बन्ने क्षेत्रमा कित्ताकाट र भौतिक संरचना निर्माणमा रोक लगाएको छ। २०७४ असार ५ गते राजपत्रमा सूचना प्रकाशन हुनुपूर्व अदालतमा अंशमुद्दा परी अदालतबाट भएको निर्णय आदेश र मिलापत्रबमोजिम कित्ताकाट गर्न स्वीकृति दिने गरिएको छ। भूकम्पपीडितको हकमा काठमाडौं उपत्यकाभित्रका नगरपालिकामा गरिने निर्माणसम्बन्धी मापदण्ड २०६४ र बस्ती विकास, सहरी योजना तथा भवन निर्माणसम्बन्धी आधारभूत निर्माण मापदण्ड २०७२ बमोजिम नक्सा स्वीकृत गरी घर बनाउन स्वीकृति दिने। सम्बन्धित जिल्लाको भूमिसुधार कार्यालयको निर्णयअनुसार जग्गाधनी मोहीको जग्गा बाँडफाँट गर्न स्वीकृति दिनेछ। अंशबन्डा तथा खरिद बिक्रीका लागि ८ आना क्षेत्रफलमा नघट्ने गरी कित्ता काट र प्लट मिलानमा स्वीकृति दिनेछ। बाटोको लागि कित्ताकाट गर्दा न्यूनतम चौडाइ ६ मिटर हुनुपर्नेछ। सूर्यविनायक र चाँगुनायाराण नगरपालिकामा नयाँ सहर बन्ने स्थान छनोट हुन बाँकी भएकाले कित्ताकाट रोकिएको छैन।"
मुक्त हलियाका समस्या उस्तै,"बैतडी : हलिया मुक्ति घोषणा भएको १२ वर्ष पूरा भए पनि अहिलेसम्म पुनस्र्थापनाको काम सम्पन्न हुन सकेको छैन। सरकारले मुक्त घोषणा गरेको यति धेरै वर्ष बितिसक्दा पनि मुक्त हलियाका समस्या अझै कहालिलाग्दा रहेका राष्ट्रिय हलिया मुक्ति महासंघ नेपालका पूर्वकेन्द्रीय अध्यक्ष राजुराम भुलले बताए। उनले भने, हलिया मुक्त भइसकेपछि पनि उनीहरूका समस्या समाधान हुन सकेका छैनन्। अहिले पनि मुक्त हलियाहरू विभिन्न समस्या झेलिरहेका छन्। २०६५ साल भदौ २१ गतेका दिन सरकारले हलिया मुक्तिको घोषणा गरेको थियो। हलिया मुक्तिको घोषणा हुँदा सुदूपश्चिम र साबिकको मध्यपश्चिमका १९ हजार ९ सय ६५ जना हलिया परिवार खुसी भएका थिए। तर, अहिलेसम्म उनीहरूको पुनस्र्थापनाको काम सम्पन्न नहुँदा निराश भएका छन्। अहिले पनि धेरै मुक्त हलिया रहेका र उनीहरूले परिचयपत्र पाउन नसकेका भुलले बताए। अहिलेसम्म १६ हजार ९ सय ५९ जनाले मुक्त हलिया प्रमाणपत्र पाएका छन्। बैतडीमा पनि मुक्त हलियाका उस्तै समस्या रहेको जिल्ला हलिया मुक्ति समाजका उपाध्यक्ष जयराम लुहारले बताए। उनले भने, छुट मुक्त हलियाहरूका समस्या अझै पेचिला छन्। उनीहरूका मुद्दा सम्बोधन हुन सकेका छैनन्। छुट मुक्त हलियाहरूले परिचयपत्र पाउन सकेका छैनन्। बैतडीमा २ हजार २२ जना मुक्त हलिया भए पनि १ हजार ५ सय ४४ जनाले मात्रै परिचयपत्र पाएका छन्। परिचयपत्र पाएकाहरूले मात्रै सरकारी कार्यक्रमको लाभ लिएका भए पनि छुट मुक्त हलियाहरूले अहिले पनि समस्या झेल्नु परेको महासंघका पूर्वअध्यक्ष भुलले बताए। उनले भने, सरकारले दिगो जीविकोपार्जनका कार्यक्रम ल्याउन नसक्दा मुक्त हलियाहरू अहिले समस्यामा छन्। मुक्ति भएर मात्रै भएन उनीहरूलाई जीविकोपार्जनको आधार पनि चाहिन्छ। मुक्त भइसकेपछि पनि परिचयपत्र नपाउँदा समस्या भएको छुट मुक्त हलियाहरूले बताएका छन्। आफूहरूले परिचयपत्र नपाउँदा सरकारी कार्यक्रमको लाभ लिन नपाएको छुट मुक्त हलिया हीरा महरले बताए। उनले भने, हामीलाई दैनिक छाक टार्नकै लागि समस्या भएको छ। हामीलाई जीविकोपार्जन हुने खालका कार्यक्रम सरकारले ल्याउन सके राम्रो हुन्थ्यो।"
जोखिममा काभ्रेका अस्पताल,"काभ्रे : काभ्रेका विभिन्न अस्पतालका कर्मचारीमा कोरोना संक्रमण देखिएको छ। धुलिखेल अस्पताल, शिर मेमोरियल र स्पाइनल इन्जुरी अस्पतालका कर्मचारीमा संक्रमण पुष्टि भएको हो।सबैभन्दा धेरै संक्रमित बनेपा नगरपालिका१३ भैंसेपाटीस्थित स्पाइनल इन्जुरी अस्पतालमा देखिएको छ। सो अस्पतालका कर्मचारी, बिरामी, बिरामी कुरुवासहित १ सय ४ जनामा संक्रमण पुष्टि भएको छ। धुलिखेल अस्पतालमा पनि संक्रमितको संख्या दिनदिनै बढिरहेको छ। डाक्टर, नर्स, कर्मचारीमा कोरोना पोजिटिभ देखिएको छ। अहिले अस्पतालका ५० जनाभन्दा धेरै स्टाफलाई आइसोलेसनमा राखेर उपचार भइरहेको जिल्ला स्वास्थ्य कार्यालयले जनाएको छ। धुलिखेल अस्पतालमा डाक्टर, नर्स, सुरक्षा गार्ड, क्यान्टिनका कर्मचारीमा समेत संक्रमण देखिएको छ। उच्च सतर्कता अपनाए पनि शिर मेमोरियल अस्पतालका कर्मचारी र बिरामीमा कोरोना देखिन थालेको छ। शनिबार सो अस्पतालका १७ जनामा संक्रमण देखिएको थियो। शिर मेमोरियलका कर्मचारी र बिरामीलाई आइसोलेसनमा राखिएको स्वास्थ्य कार्यालयले जनाएको छ। सो अस्पतालमा यसअघि पनि ७ जनामा संक्रमण देखिएको थियो। समुदायस्तरमा भन्दा पनि स्वास्थ्य संस्थामा संक्रमण बढेसँगै यी ठूला अस्पतालले सुरक्षा सतर्कता अपनाएको दाबी गरेका छन्। काभ्रेमा स्वास्थ्यकर्मी, जनप्रतिनिधि, कर्मचारी, सञ्चारकर्मी, कानुन व्यवसायी, वैदेशिक रोजगारबाट फर्किएका, अन्य रोगका बिरामी र सर्वसाधारणमा संक्रमण देखिएको छ। सोमबारसम्म काभ्रेमा कोरोना संक्रमितको संख्या ३ सय २४ पुगेको छ। संक्रमणकै कारण दुई जनाको मृत्यु भइसकेको छ। धुलिखेल, बनेपा, पाँचखाल, नमोबुद्ध र पनौती नगरपालिकामा संक्रमित फेला परेका छन्। अन्यत्रको तुलनामा बनेपा र धुलिखेल नगरपालिकामा संक्रमित धेरै रहेको जिल्ला स्वास्थ्य कार्यालयले जनाएको छ। रोशी, तेमाल महाभारत, चौरी, खानीखोला र बेथानचोक गाउँपालिकामा भने अहिलेसम्म कसैलाई संक्रमण नदेखिएको बताइएको छ।"
सांस्कृतिक साक्षरता,"मानव जीवनको अभिन्न हिस्साका रूपमा रहेको संस्कृति नितान्त गहनतम् विषय रहिआएको छ। कतिपय व्यक्तिले संस्कृतिलाई नाचगान, भेषभूषा र खानपानभन्दा बढी केही देख्दैनन्। यही सतही बुझाइका आधारमा संस्कृतिप्रतिको आमदृष्टिकोण संकुचित बनेको प्रतीत हुन्छ। संस्कृति ब्रह्मजत्तिकै व्यापक र अनन्त छ। सामाजिक संरचना, सामाजिक मनोविज्ञान, राजनीतिक दर्शन, आर्थिक दर्शन, धर्म, शिक्षा आदिले संस्कृति निर्माणमा भूमिका खेल्छन्। सांस्कृतिक सहिष्णुता, शान्तिपूर्ण सहअस्तित्व र सर्वधर्म समभाव सांस्कृतिक साक्षरताका गुरु मन्त्र हुन्। संस्कृति जीवनशैली हो। यो नै संस्कृतिको सरल परिभाषा हो। यद्यपि, यतिले मात्रै संस्कृतिको सांगोपांगो परिभाषा समेट्दैन। संस्कृतिलाई विम्बात्मक रूपमा प्रस्तुत प्रकटीकरण गर्ने क्रममा कतिपय विज्ञले यसलाई समुद्रमा तैरिने हिमशिला (आइसवर्ग) सँग दाँज्ने गर्छन्। हिमशिलाको १० भागको एक भाग मात्र पानीबाहिर देखा पर्छ, बाँकी ठूलो हिस्सा पानीभित्र लुकेर बस्छ। यसको अर्थ हो संस्कृतिको दृश्यभन्दा अदृश्य भाग कता हो कता भीमकाय हुन्छ। संस्कृतिको दृश्य र अदृश्य पक्षको गठजोड दर्शाउन अंग्रेजीमा कल्चरल आइसवर्ग भन्ने शब्दावली प्रयोग गरिएको पाइन्छ। यसलाई विम्ब मानेर चिन्तनमनन गर्ने हो भने संस्कृतिको व्यापकता र संवेदनशीलता बुझ्न सहज हुन्छ। कुनै पनि संस्कृतिअन्तर्गत पहिरन, परिकार, चाडपर्व आदि सहजै देखिने पक्षहरू हुन् भने जीवन र जगत्सँग सम्बन्धित तमाम मूल्यमान्यता र विश्वास प्रणाली सतहमा देखिँदैनन्। साथै, कुनै पनि समुदायको संस्कृति इतिहासको जगमा उभिएको हुन्छ। इतिहास पनि अदृश्य हुन्छ। अदृश्य संस्कृति नितान्त शक्तिशाली र संवेदनशील हुन्छ। यस्ता अदृश्य तत्त्वहरू नै हरेक संस्कृतिको चालक शक्ति (सफ्टवेयर) हुन्। अमूर्त अवस्थामा रहेका यी अदृश्य तत्त्व समयको लामो कालखण्डमा निर्माण भएका हुन्छन्, जसको दायरा भयानक किसिमले व्यापक छ। संस्कृतिका यी तमाम दृश्यअदृश्य पक्ष बुझ्न तेस्रो आँखा आवश्यक पर्छ। त्यो हो सांस्कृतिक साक्षरता। लेखपढ गर्न साक्षर बन्न आवश्यक भए भैं कुनै जाति वा समुदायको संस्कृतिसँग परिचित बन्न सांस्कृतिक दृष्टिले साक्षर बन्नुपर्छ। कुनै समुदायबारे सार्वजनिक टीकाटिप्पणी गर्दा उनीहरूको सांस्कृतिक पृष्ठभूमि, परम्परा, जीवनशैली र इतिहासँग परिचित हुन आवश्यक छ। यसको मतलब हो कुनै समुदायसँग काम गर्दा वा उनीहरूबारे विचार व्यक्त गर्दा सम्बन्धित समुदायको सांस्कृतिक पक्षबारे जानकार हुनुपर्छ। यस किसिमको मान्यताले पश्चिमी गोलाद्र्धमा राम्रैसँग जरो गाडेको देखिन्छ। यही मूलभूत मान्यता आत्मासात गर्दै अमेरिकी शिक्षाविद् प्राध्यापक ईडी हर्जले सन् १९८७ मा कल्चरल लिट्रेसीः वाट एन अम्यारिकन निड्स टु नो शीर्षकमा पुस्तक लेखे, जुन त्यस समयको बेस्टसेलर हो। अमेरिकी सन्दर्भमा लेखिएको भए पनि यो पुस्तक हाम्रा लागि पनि उत्तिकै सान्दर्भिक छ। पुस्तकले विभिन्न देश र समुदायको सांस्कृतिक रीतभातसँग किन परिचित हुन आवश्यक छ भन्नेबारे घतलाग्दो वर्णन गरेको छ। प्राध्यापक हर्जले नै सांस्कृतिक साक्षरता शब्दावलीलाई प्रयोगमा ल्याएका हुन्। उनले आफ्नो पुस्तकमा शिक्षा प्रणालीमा सांस्कृतिक साक्षरतालाई समावेश गरिनुपर्छ भन्नेमा जोड दिए। हर्जले अमेरिकी सांस्कृतिक विम्बका रूपमा हरेका मोजार्ट, द हवाइट हाउस, द टाइटनिक, सेसमी स्ट्रिटलगायत पाँच हजार शब्दावलीको सूची दिएका छन्, जुन उनको दृष्टिमा हरेक अमेरिकीले थाहा पाउनुपर्छ। आखिर के हो त सांस्कृतिक साक्षरता ? कुनै समुदायको ऐतिहासिक, सामाजिक, आर्थिक, धार्मिक, बौद्धिक तथा कलात्मक पक्षबारे जानकार हुनु नै सामान्य अर्थमा सांस्कृतिक साक्षरता होे। तर, हरेक व्यक्ति सबै समुदायको संस्कृतिबारे पूर्ण जानकार हुन व्यावहारिक दृष्टिले सम्भव छैन। तैपनि, हरेक व्यक्तिले सबै समुदायको संस्कृतिप्रति समभाव र सद्भाव राख्न भने अवश्य सक्छन्। यसलाई नै सांस्कृतिक साक्षरताको बटमलाइन मानिन्छ, जुन सांस्कृतिक सहिष्णुता र सद्भावको परिचायक पनि हो। सांस्कृतिक सहिष्णुता र सद्भावको अभावमा विश्वको विभिन्न भाग अशान्त छ। सांस्कृतिक असहिष्णुताले अनेकौं समुदाय अपमानका शृंखलता भोग्न अभिशप्त छन्। इथ्नोसेन्ट्रिजम्, सांस्कृतिक अपव्याख्या, हुल्याहा मानसिकता (हर्ड मेन्टालिटी) र रुढिग्रस्त सोच (स्टिरियोटाइप्स्) लाई सांस्कृतिक द्वन्द्वको मूल स्रोत मानिन्छ। आफ्नो सांस्कृतिक मूल्यमान्यतालाई मात्र उच्च मूल्यांकन गरेर इतर समुदायको सांस्कृतिक मूल्यमान्यतालाई तुच्छ ठान्ने, आफ्नो सांस्कृतिक मूल्यमान्यतामा जगमा उभिएर अरूलाई असन्तुलित किसिमले मूल्यांकन गर्ने र आफ्नो संस्कृतिको लेन्सबाट मात्र अरूलाई हेर्ने परिपाटी नै इथ्नोसेन्ट्रिजम् हो। सांस्कृतिक सहिष्णुताको दृष्टिले इथ्नोसेन्ट्रिजम् घातक मानिन्छ। आफ्नो संस्कृतिप्रति आदरभाव दर्शाउने र गौरवान्वित हुने नैसर्गिक अधिकार सबैलाई छ। तर आफ्नो संस्कृतिप्रति गौरव व्यक्त गर्दा अरूको संस्कृतिलाई अपमान गर्ने छुट कसैलाई पनि हुन्न। सांस्कृतिक साक्षरताले यस गम्भीर विषयलाई सम्बोधन गर्छ। अल्पज्ञानवश वा पूर्वाग्रहवश कसैको संस्कृतिको गलत व्याख्या (अपव्याख्या) गर्ने र वास्तविकता नबुझी हुलले सम्प्रेषण गरेको गलत विचारलाई आत्मसात गर्ने हुल्याहा मानसिकता (हर्ड मेन्टालिटी) ले पनि सांस्कृतिक सहिष्णुतालाई क्षयीकरण गर्छ। यसबाट पनि बच्न आवश्यक छ। यसैगरी, कसैको जीवनशैली र परम्परालाई अति सामान्यीकरण गरेर उसको गलत वा त्रुटिपूर्ण छवि निर्माण गर्ने परिपाटीले पनि सांस्कृतिक सहिष्णुतालाई पतनोन्मुख बनाइदिन्छ। यस किसिमको परिपाटीलाई रुढिग्रस्त सोच (स्टिरियोटाइप्स्) भनिन्छ, जुन भेदभाव, बहिष्करण र हिंसाको स्रोत बन्न पुग्छ। कुनै जाति वा समुदायलाई लक्षित गरेर अपमानजनक अभिव्यक्ति दिने वा गलत किसिमले चित्रण गर्ने कार्य पनि स्टिरियोटाइप्स् कै हिस्सा हो। स्टिरियोटाइप्स् ले सम्बन्धित समुदायलाई मानसिक चोट दिन्छ। कुनै समुदायको पहिरन, भाषा, खाद्यवस्तु, आनीबानी, प्रवृत्ति, धर्म आदिलाई लिएर स्टिरियोटाइप्स् हुर्किने वातावरण बन्न सक्छ। सांस्कृतिक सहिष्णुता कायम गर्न स्टिरियोटाइप्स् बाट छुटकारा पाउने उपाय खोजिनुपर्छ। यसको सरल र सहज उपाय हो आपूइतरका संस्कृतिप्रति फराकिलो र उदार दृष्टिकोण राख्नु। अर्को शब्दमा अरूको संस्कृतिप्रति सम्मान भाव राख्दा स्टिरियोटाइप्स् स्वतः निस्तेज हुन पुग्छ। अरूको संस्कृतिप्रति राखिने उदार भावसँग यसको केन्द्रीय मर्म लुकेको छ। सम्बन्धित समुदायको मूल्यमान्यतालाई आत्मसात गरिदिने हो भने सांस्कृतिक द्वन्द्वलाई निम्तो दिने धेरैजसो स्टिरियोटाइप्स् त्यसै हटेर जान्छ। अमेरिकी सांस्कृतिक मानवशास्त्री इडवर्ड टी हल (सन् १९१४२००९) ले सन् १९९० मा अन्डरस्ट्यान्डिङ कल्चरल डिफरेन्सेस् शीर्षक पुस्तक लेखे। मूलतः कर्पोरेट परिवेशलाई समेटेर लेखिएको यो पुस्तकले व्यापारिक साझेदारबीच असमझदारी र गलत धारणा विकास हुन नदिन एकअर्काको संस्कृति बुझ्न कति आवश्यक र महत्त्वपूर्ण भन्नेबारे चर्चा गरेको छ। समग्रमा भन्दा सांस्कृतिक साक्षरताले सांस्कृतिक विषयवस्तुको ज्ञान र सुझबुझसँग गहिरो नातासम्बन्ध राख्छ। सांस्कृतिक सहिष्णुता, शान्तिपूर्ण सहअस्तित्व र सर्वधर्म समभाव सांस्कृतिक साक्षरताका गुरु मन्त्र हुन्। वास्तवमा संस्कृति संवदेनशील विषय हो। समुदायबीच विद्यमान सांस्कृतिक द्वन्द्व अन्त्य गरी शान्तिपूर्ण सहअस्तित्व कायम गर्नु यसको मूल उद्देश्य हो। यसका लागि पर्याप्त संवदेनशीलता आवश्यक पर्छ। नेपालजस्तो सांस्कृतिक विविधता फक्रिएको मुलुकमा हाम्रा नीति र व्यावहारमा उच्चतम् सांस्कृतिक संवदेनशीलता आवश्यक छ। देशको विविधतापूर्ण सांस्कृतिक परिवेशले सांस्कृतिक साक्षरताको महत्त्वबोध गराइरहेको छ। (दुरा प्राध्यापन गर्छन्।)"
महामारीमा किन असंवेदनशील !,"करिब आठ महिनाअघि देखा परेको कोरोना संक्रमणले विश्वलाई नै आक्रान्त पार्यो। २ सय १० मुलुकमा कोरोना संक्रमण फैलिएको तथ्यांक बाहिरियो। कुनै देश यो रोगबाट अछूतो रह्यो होला भन्न सकिन्न। हरेक देशले सबै शक्ति रोग नियन्त्रणमा खर्चिएको छ। आज कतिले मृत्युवरण गर्नुपर्यो, कतिले भेन्टिलेटरमा जीवनमरण पर्खर्नुपर्यो लेखाजोखा छैन। आत्महत्याका घटना पनि सार्वजनिक भए। दुव्र्यवहार खप्न नसकेर विस्थापित हुनुपरेका खबर पनि आए। महामारीले यी र यस्ता अनेक वितण्डा मच्चाए पनि रोगबाट मुक्त हुने र नियन्त्रणमा आउने उपाय अझै सुझेको भने छैन। अर्को एउटा खतरा त के छ भने चीनबाट सुरु भएको कोराना कडा नियम र उपचारमा देखाइएको तदारुकताले केही समयपछि नियन्त्रणमा त आयो तर संक्रमण फेरि दोहोरियो। चीनलगायत दक्षिण कोरिया, न्युजिल्यान्ड र युरोपेली मुलुकहरूमा दोहोरोएपछि चिन्ताको विषय बनेको छ। सन्दर्भ आफ्नै मुलुकको; गएको माघमा चीनको वुहानबाट फर्किएका एक व्यक्ति कोरोना संक्रमित भएपछि नेपालमा पनि यो रोग भित्रियो। चैत ११ बाट सरकारले मुलुकभर लकडाउन गर्यो। संक्रमित संख्या नगन्य थियो। कसैको ज्यान गएको थिएन। भारतमा संक्रमित बढेपछि नेपालीको स्वदेश आगमन ह्वात्तै बढ्यो। त्यसपछि संक्रमितको संख्या विस्तारै थपिँदै गयो। सरकारले सीमामा कडाइ गर्न सकेन। अत्यावश्यकबाहेकका सवारी ओहोरदोहोर गर्न नदिने भने पनि कार्यान्वयन फितलो भएका कारण संक्रमित बढे। सरकार जरिमाना र सजायको कुरो गर्छ तर खुट्टा दह्रो टेक्दैन। निर्णयबाट पछि नहटेको भए आज यो झुक्तमान बेहोनुपर्ने थिएन। लकडाउनले रोजीरोटी खोसिएको गुनासा र विरोध आयो। रोगभन्दा भोकले ज्यान जाने क्रम बढेको भन्दै लकडाउन खोल्ने दबाब आएपछि सरकार आफ्नो निर्णयमा अडिग रहन सकेन र साउन ६ देखि खुकुलो पारिदियो। संक्रमित वृद्धि हुने र ज्यान जानेको संख्या पनि बढेका कारण भदौ ३ देखि काठमाडौं उपत्यकालगायत देशका अधिकांश जिल्लामा निषेधाज्ञा जारी भयो। यति हुँदा पनि संक्रमित बढ्ने र ज्यान जानेको संख्या उस्तै गतिमा छ। अग्रपंक्तिमा खटिने स्वास्थ्यकर्मी र सुरक्षाकर्मी सबैभन्दा जोखिममा छन्। राजधानी काठमाडौं विस्तारै हट स्पट बन्ने अनि सातवटै प्रदेशमा संक्रमित र मर्ने दर किन बढिरहेको छ ? स्वास्थ्यविज्ञ एवं चिकित्सक स्वयं आगामी दिनमा संक्रमण अभै बढ्ने र ज्यान गुमाउनेको संख्या पनि वृद्धि हुने आकलन गरिरहेका छन्। सानो असावधानीले संक्रमण भएपछि जीवनमरणको दोसाँधमा त पुगिन्छ नै; घरपरिवारका सदस्यले समेत सामाजिक बहिष्कार र घृणा खेप्नुपर्ने हुन्छ। महामारीले उग्ररूप लिनुमा कतै हामी नै जिम्मेवार त छैनौं ? राज्यका तर्फबाट गरिएका प्रयासमा कमीकमजोरी होलान्। सोचेभन्दा संक्रमण भयावह हुँदै जाँदा सरकार निरीह र हतास मनस्थितिमा देखिन्छ। निर्णय गर्ने तर कार्यान्वयन नहुने हुँदा सरकारी प्रयास सफल हुन सकिरहेको छैन। त्यसो त सरकारी सुझाव, सल्लाह, सतर्कता, चेतावनीलाई हामी कत्तिको पालना गरिरहेका छौं त ? स्वास्थ्य मन्त्रालयले दैनिक कोरोना अपडेट सार्वजनिक गरेर जनचेतना अभिवृद्धि गरिरहेकै छ। रोगबाट जोगिन सजगता देखाएनौं। नेपालमा सञ्चालित ५० भन्दा बढी नेपाली टीभी च्यानलले चौबीसै घन्टा कोरोनाबारे विवरण दिइरहेकै छन्। लकडाउनमा सयौं पैदलयात्री चार घन्टा उभिनुपर्दा अब त चेते होलान् भन्यो भोलिपल्ट अझ बढी उभिएका देखिन्छन्। अत्यावश्यकबाहेकका सवारीसाधन नगुडाउने आदेशको पालना भएन। हजारौं गाडी होल्ड अन मा बसेको देखियो। दुई मिटरको दूरी कायम गर्ने, मास्क लगाउने, साबुनपानीले हात धुने, आवश्यक काम नपरी घरबाहिर ननिस्कने अनुरोध र आदेशलाई हामीले कत्तिको पालना गर्यौं त ? जीवन बचाउने पहिलो सर्त हो। जनता कोरोनाबाट जोगियून्, एकले अर्कालाई रोग सार्न नसकून् भन्ने उद्देश्यले नै यी नियम आएका हुन्। दूरदराजका गाउँबाहेक कुन ठाउँका नागरिक अशिक्षित र अबुझ छन् त ? यो रोगको हालसम्म कुनै औषधि छैन, खोप पत्ता लागेको छैन। पूर्ण सावधानी, सचेतना, अनुशासन र दैनिकी अनि सरकारी आदेशको पालनाबाट मात्र जोगिन सकिने कुरा बच्चादेखि वृद्धसम्मलाई थाहा छ। तर किन बेवास्ता गरिराखेका छौं ? सहरबजारको भीड हेरौं; न त्यहाँ दूरी छ न मास्कको प्रयोग। खाद्यान्न पसलहरूमा मानिसको ठेलमठेल। एकैपटक बीसौं जनाको भीड देखिन्छ। संक्रमण फैलिन्छ भनेर धार्मिक स्थल, सिनेमा हल, खेल मैदान, पार्टी प्यालेस, शिक्षण संस्था, होटल, रेस्टुरेन्ट, यातायात सेवा बन्द गरिएका छन्। चाहे त्यो तरकारी पसल होस् वा खाद्यान्न; सावधानी अपनाउन सरकारले जतिसुकै चिच्याए पनि जनताले टेरेनन्। यो संक्रमण यति तीव्ररूपमा एकबाट अर्कोमा सर्छ, जसको आकलन हामी गर्नै सक्दैनौं। संक्रमितबाट स्वस्थ व्यक्तिमा छिटै सर्न सक्ने हुँदा रोगबाट जोगिन सरकारी निर्देशन दैनिकजसो सञ्चारमाध्यममा आइरहेकै छ। हामीलाई थाहा छ; दूरी कायम गर्ने, मास्क लगाउने, साबुनपानीले हात धुने। यो पनि थाहा छ; सानो असावधानीले संक्रमण भएपछि जीवनमरणको दोसाँधमा त पुगिन्छ नै; घरपरिवारका सदस्यले समेत सामाजिक बहिष्कार र घृणा खेप्नुपर्ने हुन्छ। यो अकल्पनीय, भयावह स्थिति थाहा भएर पनि हामी किन यति बेपरवाह, चेतनाशून्य भएर असंवेदनशील बन्दै छौं ? यति मात्र होइन; जनता टेर्दैनन् भनेर राज्यले नियमकानुन लागू गर्यो। हामी दण्डजरिमाना तिर्न तयार छौं तर निर्देशन, अनुरोध र सचेतनाको बेवास्ता गर्छौं। खासगरी काठमाडौं उपत्यकालगायत घना बस्तीका सहरमा नियमको पालना भएको देखिँदैन। अत्यावश्यक काम नपरी घर बाहिर ननिस्कन सरकार अनुरोध गर्छ तर जनताविना काममा उद्देश्यहीन लखरलखर हिँडिरहन्छन्। कोरोना महामारीको दैनिक अपडेटबाट कोही अनभिज्ञ छैनन्। आज यो ठाउँमा यति संक्रमित थपिए, यतिको ज्यान गयो, यति संक्रमितमुक्त भए भन्ने सबैलाई थाहा छ। रोग लागेपछि घरखेत बेचेर पनि उपचार हुन्न भन्ने पनि थाहा छ तर नानीदेखि लागेको बानी भीडभाड र ठेलमठेलमा बढी रुचि राख्छौं। हामी यस्ता संवेदनशील विषयबाट जबसम्म सभ्य, सचेत र अनुशासित बन्दैनौं तबसम्म सरकारले अनुरोध गर्ने, नियम लगाउने, जरिमानाकैद सजाय गर्ने, संक्रमित भएर क्वारेन्टाइनआइसोलेसन, आईसीयु अनि भेन्टिलेटरमा बसेर सघन उपचार गर्दागर्दै प्राणपखेरू उडेको देखेसुने पनि हाम्रो बुद्धि फिर्ने छाँट छैन। त्यसैले महामारीविरुद्ध राज्यले गरेका कमीकमजोरी औंल्याउने, सुझावसल्लाह दिने, खबरदारी गर्नेलगायतका विषय आफ्ना ठाउँमा छन् तर संक्रमणबाट जोगिन सरकारी निर्देशनको न्यूनतम पालना गरेर शतप्रतिशत रोगमुक्त हुन नसके पनि स्वस्थ जनता रोग सर्नबाट जोगिन सक्छौं। उच्च सावधानी अपनाउने, नियम पालना गर्ने, पथपरहेजमा बस्ने, योगव्यायाम गर्ने, सकारात्मक सोच राख्ने, आत्मबल बढाउने, अनुशासनमा बस्ने हो भने रोग लाग्नेलाई त लागिसक्यो, लाग्नबाट जोगिएकाहरू संक्रमित हुँदैनौं। तर अझै बुद्धि फिरेको अनुभूति भएजस्तो लाग्दैन। संसारकै अवस्था देखेसुनेपछि घैंटोमा घाम लाग्नुपथ्र्यो। सरकारी नियम, निर्देशन र अनुशासनमा ध्यान दिऔं। हामी जनता कोरोना महामारीको सन्दर्भमा अब यतिविधि असंवेदनशील नबनौं। यही नै हाम्रा लागि कुशल मार्गनिर्देश बन्ने छ। श्रेष्ठ विश्वशान्ति क्याम्पसका उपप्राध्यापक हुन्।"
पाइएन सर्वोत्कृष्ट कर्मचारी,"काठमाडौं : सरकारले यो वर्ष पनि सर्वोकृष्ट कर्मचारी पाएन। विगत चार वर्षदेखि सरकारले सर्वोकृष्ट निजामती सेवा पुरस्कार कसैलाई दिएको छैन। । सरकारले १० जना कर्मचारीलाई उत्कृष्ट निजामती सेवा र ३० जना कर्मचारीलाई निजामती सेवा पुरस्कारबाट पुरस्कृत गरेको छ। पुरस्कृत अधिकांश सिंहदबारभित्रका परेका भन्दै सामाजिक सञ्जालमा आलोचना भएको छ। उत्कृष्टमा अझ अधिकृतस्तरका कर्मचारी मात्रै छन्। एक जना मात्रै हल्का सवारी चालक छन्। प्रधानमन्त्री तथा मन्त्रिपरिषद्को कार्यालयका हल्का सवारी चालक धनबहादुर लामा पुरस्कृत भएका छन्। उत्कृष्ट कर्मचारीमध्ये नापी विभागका महानिर्देशक प्रकाश जोशीले लिम्पियाधुरासहितको नेपालको नयाँ, अध्यावधिक नक्सा बनाउन योगदान गरेका छन्। जनकराज दाहाल काठमाडौंका प्रमुख जिल्ला अधिकारी हुन्। यस्तै पुरस्कृत उषादेवी देवकोटा शुक्रराज ट्रपिकल तथा सरुवा रोग अस्पतालकी छैटौं तहकी अधिकृत हुन्। उनको कोभिड१९ मा नर्सिङ सेवा प्रदान गरेको योगदान छ। अन्य उत्कृष्ट निजामती सेवा पुरस्कार पाउने नेपाली राजदूतावास, बेइजिङका सहसचिव सुशीलकुमार लम्साल, कानुन मन्त्रालयका सहसचिव मानबहादुर अर्याल, संघीय मामिला मन्त्रालयका उपसचिव डिलाराम पन्थी, आयोजना कार्यान्वयन निर्देशनालय अनामनगरका सीडीई सुरतकुमार वम, लोक सेवा आयोगका उपसचिव टामलाल पाण्डे र कमल गाउँपालिका प्रमुख प्रशासकीय अधिकृत सुवास श्रेष्ठ छन्। स्वास्थ्य तथा जनसंख्या मन्त्रालयको प्रशासन महाशाखाका प्रमुख रघुराम विष्टसहित ३० जना कर्मचारीलाई निजामती पुरस्कार दिइएको छ। विष्टको गत भदौ ९ गते नै स्वास्थ्य मन्त्रालयबाट सुदूरपश्चिम प्रदेशको सामाजिक विकास मन्त्रालयमा सरुवा भइसकेको छ। अख्तियार दुरुपयोग अनुसन्धान आयोगका सहन्यायाधिवक्ता गोपालप्रसाद रिजाल, सर्वोच्च अदालतका सहरजिस्ट्रार भीमकुमार श्रेष्ठ, राष्ट्रिय योजना आयोगका सहसचिव खोमराज कोइराला, सडक डिभिजन, काठमाडौंका सीडीई कुवेर नेपाली र महिला बालबालिका तथा समाज कल्याण मन्त्रालयका उपसचिव रोशनीदेवी कार्की पनि पुरस्कृत भएका छन्। यसैगरी पुरस्कृत हुनेमा प्रधानमन्त्री कार्यालयका उपसचिव अञ्जनकुमार मि श्र, कोष तथा लेखा नियन्त्रण कार्यालय धनुषाका प्रमुख कोष नियन्त्रक डा वीरेन्द्रकुमार मि श्र, ऊर्जा, जलस्रो तथा सिँचाइ मन्त्रालयमा सीडीई बाबुराज अधिकारी, सुर्खेत वीरेन्द्रनगर नगरपालिका प्रमुख प्रशासकीय अधिकृत टीकाराम ढकाल छन्। पुरस्कृत हुनेमा महालेखापरीक्षकको कार्यालयका लेखा परीक्षण अधिकारी रञ्जितकुमार भट्ट, डीएलपीआईयू बिल्डिङ सिन्धुपालचोकका इन्जिनियर सन्तोष निरौला, जिल्ला हुलाक रोल्पाका हुलाक अधिकृत सावित्री पौडेल बेलबासे, पुरातत्व विभागका पुरातत्व अधिकृत मञ्जुसिंह भण्डारी थापा छन्। मन्छयायेम गाउँपालिका तेह्थुमका प्रमुख प्रशासकीय अधिकृत सन्तोष दर्जी, सत्य निरूपण तथा मेलमिलाप आयोगका शाखा अधिकृत इन्दिरा ज्ञवाली, महान्यायाधिवक्ताको कार्यालयका सहायक न्यायाधिवक्ता गजराज घिमिरे र मेची भन्सारकी नायब सुब्बा नानुका पोखरेल आचार्य छन्। यसैगरी उच्च अदालत,पोखराका नासु प्रकाश प्रेमी गैरे, श्रम तथा रोजगार कार्यालय,कैलाली नासु जयदेव विष्ट, जिल्ला प्रशासन कार्यालय बाजुराका लेखापाल लालबहादुर विष्ट, कोष तथा लेखा नियन्त्रक कार्यालय ताप्लेजुङका लेखापाल मनिला मादेन, राष्ट्रपतिको कार्यालयका खरिदार सुदर्शन खनालले पनि निजामती सेवा पुरस्कार पाउनेछन्। यस्तै पुरस्कृत हुनेमा जिल्ला अदालत बाँकेकी तामेलदार शिमला श्रेष्ठ, सगरमाथा राष्ट्रिय निकुञ्ज, सोलुखुम्बुका गेम स्काउट भरतकुमार कार्की छन्। चार जना कार्यालय सहयोगीले निजामती सेवा पुरस्कार पाउने भएका छन्। पुरस्कृत हुने कार्यालय सहयोगीमा जिल्ला सरकारी वकील कार्यालय धनुषाका उमेश घटवार, जिल्ला प्रशासन कार्यालय बागलुङका सरस्वतीकुमारी श्रेष्ठ, जिल्ला प्रशासन कार्यालयका गेदलाल खत्री, निर्वाचन आयोगकी कमला थापा र अर्थ मन्त्रालयका अनुज फुयाँल छन्। उत्कृष्ट कर्मचारीले एक लाख रुपैयाँ र सम्मानपत्र तथा निजामती पुरस्कार पाउनेले ५० हजार नगद र सम्मानपत्र पाउनेछन्।"
फजुल खर्च नियन्त्रण,"आतिथ्य सत्कारका नाममा सरकारी कार्यालयमा हुने खर्चले वित्तीय अनुशासनको सीमा नाघेको छ। नेतादेखि उच्च प्रशासकले समेत फजुल खर्च कटौतीतर्फ ध्यान दिएका छैनन्। यस्ता खर्चबाट राज्यकोषको दुरुपयोग भएको छ। साथै विकास निर्माणका काममा समेत वाधा उत्पन्न भएको छ। मुलुकभर सरकारी पैसा खर्च गर्ने कार्यालयको संख्या सात हजारभन्दा बढी छन्। मुलुक संघीय संरचनामा गएसँगै स्थानीय तहमा सरकारी खर्च हुने विन्दु बढिरहेका छन्। यस्ता हरेक निकायले अतिथि सत्कारका नाममा चिया, नास्ता, भोज, बैठक, प्रत्यक्ष अवलोकनलगायतका शीर्षकमा मनलाग्दी खर्च गरिरहेका छन्। सात हजार निकायमध्ये हरेकले आआफ्नो तर्फबाट हुने खर्चमा थोरै मात्र कटौती गरे भने पनि राज्यकोषमा बर्सेनि अर्बौं रुपैयाँ रकम जम्मा हुन्छ। यो रकमलाई अन्यत्रै लगानी गर्न सकिन्छ। हरेक कार्यालय प्रमुखले यसतर्फ सोच्ने बेला आएको छ। सरकारी कार्यालयहरूमा तीन वर्षको अवधिमा अतिथि सत्कारका नाममा मात्रै २० अर्ब रुपैयाँ खर्च भएको छ। अनुत्पादक शीर्षकमा खर्च गरेर मोज गर्ने प्रवृत्ति मौलाउँदो छ। फजुल र अनुत्पादक खर्च नियन्त्रण गर्न सरकारले पटकपटक निर्देशिका तथा थुप्रै नीतिगत मार्गदर्शन गरे पनि प्रभावकारी भएको छैन। विदेश सयर, यात्रा, अनुगमनलगायतका क्षेत्रमा हुने खर्च पनि हरेक वर्ष उकालो लागिरहेको छ। तर यसरी खर्च गरेवापत के उपलब्धि भयो भन्ने प्रश्न अनुत्तरित छ। यो त महालेखा परीक्षक कार्यालयको नजरमा परेको खर्च मात्रै हो। अदृश्य रूपमा हुने खर्चको हिसाबकिताबै छैन। फाल्तु खर्च बढेको भन्दै महालेखाले हरेक वर्ष प्रतिवेदन बनाउँछ। खर्च नियन्त्रण गर्न सुझाव त दिन्छ तर यस्ता प्रतिवेदनलाई नेतादेखि उच्च प्रशासकले समेत गम्भीर रूपमा लिँदैनन्, जसले आर्थिक नियन्त्रणमा समेत वाधा उत्पन्न भएको छ। आफूमातहतका कार्यालयमा आर्थिक मितव्ययिता ल्याउन अत्यावश्यकबाहेकका शीर्षकमा खर्च नगर्ने सरकारी नीति कार्यान्वयनमा देखिएको समस्याले यो परिणाम ल्याएको हो। खर्च कटौती गर्ने सरकारी नीतिअनुसारको कार्यनीति बन्नुपर्छ। यस नीतिलाई मूर्तरूप दिन खर्चिलो भत्तामात्रै पचाउने बैठक, सेमिनार तथा छलफल कार्यक्रमलाई निरुत्साहित गरिनुपर्छ। मुलुकमा पाँच वर्षअघिको भूकम्पले तहसनहस भएको भौतिक संरचना निर्माण सकिएको छैन। निर्माण कार्य आधाआधी हुँदै गर्दा कोरोना महामारी फैलिएको छ। विश्वभर फैलिएको महामारीले आर्थिक संकट चुलिएको छ। विगत ६ महिनादेखिको लकडाउनका कारण मुलुकका आर्थिक स्रोतको मुहान सुक्दै गएको छ। मुलुकलाई अर्को महाविपत्तिमा धकेल्ने खतरा बढिरहेको छ। आम्दानी नभए पनि खर्च भने नियन्त्रण हुन सकेको छैन। राज्यको आम्दानी र खर्चको अन्तर फराकिलो बन्दै गएको छ। तसर्थ यस्तो बेलामा खर्च कटौती गर्नुलाई पनि आम्दानी नै ठानेर आर्थिक गतिविधि सञ्चालन गरिनुपर्छ। हरेक कर्मचारीले यो मर्म आत्मसात गर्नुपर्छ। सरकारी कार्यालयमा सञ्चार महसुल, इन्धन खर्च, घर भाडा, इन्धन मर्मत आदि शीर्षकमा हुने गरेको मनलाग्दी खर्च नियन्त्रण गरिनुपर्छ। यतिबेला खर्च कटौतीका लागि कर्मचारी तथा कार्यालय प्रमुख आफैं नैतिकवान् हुन आवश्यक छ। उनीहरू जवाफदेही नबनेसम्म महालेखा परीक्षकको कार्यालयले प्रतिवेदन तयार पार्दैमा यस्तो खर्च नियन्त्रण गर्न सकिँदैन। हरेक कार्यालयभित्र वित्तीय अनुशासन र उद्देश्यअनुसार प्रगति हासिल भएको छ छैन भन्ने अनुगमन गर्नुपर्छ। कार्यालयको प्रकृतिअनुसार सेवा प्रवाहको स्तर कस्तो छ भन्ने विषयमा निरन्तर अनुगमन हुनुपर्छ। खर्च प्रणालीलाई पारदर्शी र उद्देश्यमूलक बनाउन लेखा प्रणाली प्रभावकारी बनाउन जरुरी छ। लगानीअनुसारको प्रतिफल आयो कि आएन भन्नेतर्फ अध्ययन हुनुपर्छ। आर्थिक लाभका लागि मात्रै कार्यक्रम गर्ने पद्धतिमा परिवर्तन हुन आवश्यक छ। यसको मतलब तत्काल आर्थिक उपार्जन नहुने शीर्षकमा लगानी नै नगर्ने भन्ने होइन। तर अहिले गरिएको लगानीले कति प्रतिफल दिन्छ या दिँदैन भन्नेतर्फ गहिरो विश्लेषण गर्नुपर्छ। तीनै तहका सरकारले एक रुपैयाँ मुनाफा लिन कति रुपैयाँ लगानी भइरहेको छ भन्नेबारे अध्ययन गर्नुपर्छ। अन्धाधुन्ध खर्च गर्ने तर त्यसको प्रतिफलबारे चासो नै नदिने नीति सबैले त्याग्नुपर्छ।"
सरसफाइ पहिलो सर्त,"कोरोना महामारीलाई साक्षेपरूपमा विश्लेषण गर्ने हो भने प्रत्येक व्यक्ति आज कोरोना भाइरस (कोबिड १९ ) को प्रभाव क्षेत्रमा छ। यो भाइरसबाट कुनै ठाउँ र कुनै व्यक्ति सुरक्षित छैन। यो एक अदृश्य भाइरस (विषाणु) हो। अरू भाइरसजस्तै जो देखिँदैन। यसकारण जीवनको यो संकटका बेला कोरोनासँगको युद्धमा विजयको सम्भावनाका लागि हामीसँग दुइटा ऊपाय छन्। पहिलो उपाय सजगता, सतर्कता र बौद्धिकताले संक्रमणको प्रभावबाट आफूलाई बचाएर राख्नु हो। अर्को ऊपाय हो आफ्नो शरीरको रोगप्रतिरोधक क्षमता एवं आत्मबललाई यति बलियो बनाऔं कि कोरोनारूपी शत्रु परास्त होस् तर तपाईंलाई स्पर्श नगरोस्। यहाँ शत्रुका बारेमा स्पष्ट जानकारी हुन जरुरी छ कि विषाणु (भाइरस) सजीव वा निर्जीवबीचको कडी हो अर्थात् यो कुनै सजीव कौशिका (सेल) मै रहेर सजीवको जस्तै व्यवहार गर्न सक्छ। यिनीहरू धैरै प्रजातिमा विभक्त छन् तर सबै भाइरसको मानिसमा सोझै असर हुँदैन। अधिकांश जनावर र चराचुरुंगीबाट मानिसमा सञ्चारित या प्रसारित हुन्छ। अनुकूल ताप वा वातावरण मा यसले अफ्नो संख्या बढाउँछ। यस समयमा रोगको पहिचान गर्ने कुनै प्रकारको लक्षण शरीरमा उत्पन्न हुँदैन। यो समयलाई इन्क्युवेसन पिरियड भनिन्छ। तर जब संख्यात्मकरूपमा यी भाइरसहरूको वृद्धि भइसक्छ। त्यसपछि प्रभावित व्यक्तिमा रोगका लक्षण देखिन थाल्छ। हाम्रो शरीरमा पनि लोकल इन्टेलिजेन्सको जस्तै सूचनातन्त्र हुन्छ। सूचनातन्त्रले डब्लूबीसी (सेतो रक्तकण) लाई शरीरको प्रभावित भागलाई लक्षित गरी भाइरस नियन्त्रणका लागि पठाउँछ। सुरक्षात्मक कारबाहीको दौरान रुघा, खोकी वा हाछ्युँ गर्दा निस्किने तरल पदार्थ (पानी) को थोपाका माध्यमबाट संक्रमणलाई बाहिर निकाल्नु वा शरीरले जीउको तापक्रम बढाएर भाइरसको गतिविधि नियन्त्रण गर्न खोज्छ। किनभने अधिकांश भाइरस नोवल कोरोना भाइरस (कोभिड १९) बाहेक अन्य भाइरस ९९८ डिग्री फोरेनहाइटभन्दा बढी तापक्रममा आफ्नो सक्रियता बढाउन सक्दैन। न त विषाणु (भाइरस) आफ्नो सुरक्षाहेतु विषाक्त प्रदर्शित गर्छ। यस द्वन्द्वमा प्रभावित व्यक्तिलाई ज्वरो आउनु, जीउ दुख्नु हुन सक्छ। व्यक्तिमा यो भाइरसको प्रवेशको सरलतम मार्ग भनेको श्वासप्रश्वासको उपरी भाग हो। अर्थात् नाक, मुख र आँखा हुन सक्छ। जहाँ यी भाइरस आफूलाई सजिलैसित स्थापित गर्न सक्छ किनभने शरीरको यस अंगमा श्लेष्मिक स्रावको आद्रताका कारण तापमान शरीर वा वातावरणभन्दा एकदुई डिग्री कम हुन्छ। जुन ठाउँ भाइरसको रेप्लिकेसनका लागि उपयुक्त हुन्छ। शरीरको सुरक्षातन्त्रले प्रवेश मार्गमा यसको पहिचान गरी रोक्ने र बाहिर निकाल्ने प्रतिधिया लक्षणका रूपमा शरीरलाई सूचित गर्छ। जस्तै (नाकमा भए नाकबाट पानी आउनु, नाक चिलाउनु र हाछ्युँ आउनु। आँखाबाट प्रवेश गरेमा आँखाबाट आँसु आउनुका साथै टाउको दुख्ने, यस्तै आक्रमण गलामा भएको छ भने घाँटी दुख्नु, कुनै खाद्य वा पेय पदार्थ निल्दा तकलिफ हुनु, स्वर भासिनु, सुक्खा खोकी लाग्नु। यस्तै गलादेखि अलिक तलतिर ब्रोंकाई (श्वासनली) मा भए सुक्खा खोकी लाग्नुका साथै बहुतै कम कफ आउनु या गाढा कफ देखिनु। यसैगरी क्रमसस (यस भाइरसको अगाडि बढ्ने क्रम फोक्सोमा पुगेपछि ज्वरो, निमोनिया, श्वास फेर्न गाह्रो हुनु आदि। यसपछि यस भाइरसले शरीरको अन्य अंग तन्त्रलाई प्रभावित गर्न सक्छ। अर्थात् लक्षणले भाइरसको संक्रामकता वा प्रभावको स्तरलाई पनि प्रदर्शित गर्छ। तर वर्तमान समयमा कोरोना भाइरस (कोभिड १९) को जुन प्रजातिको विश्वभरि प्रसार छ, त्यसबारेमा अथवा यसको कारगर उपायबारेमा हालसम्म वैज्ञानिकहरूलाई जानकारी भइसकेको छैन। यस्तो बेलामा सचेत, सतर्क भएर स्वयंलाई भाइरस संक्रमणको सम्भावना कम गर्न संक्रमित व्यक्ति या त्यस क्षेत्रलाई समेत बचाएर राख्न्नका साथै आत्मबल बलियो बनाएजस्तै आफ्नो शरीरको इम्युनिटी पावर (रोगप्रतिरोधक क्षमता) लाई बढाउने उपाय गर्नु श्रेयस्कर हो। संक्रमणबाट बच्ने के छ त उपाय ? कोभिड १९ को हालसम्म कुनै औषधि छैन। यसकारण विश्व स्वास्थ्य संगठनले बचाऊ पक्षलाई सर्वाधिक महŒवपूर्ण मान्दै केही निर्देशन दिएको छ। जुन नियमको पालना प्रत्येक व्यक्तिद्वारा अनिवार्यरूपमा गर्नगराउन, विश्वका कैयन् देशले लकडाउन घोषित गरेका छन् भने केही देशले त निषेधाज्ञा लागू पनि गरेका छन्। जसले गर्दा समाजमा व्यक्तिहरूको आवतजावत, भेटघाट कम गर्न सकियोस्। यसको कारण के छ भने कोही व्यक्ति जसमा कुनै प्रकारको सुरुवाती लक्षण छैन। यस अवस्थामा त्यो संक्रमित भयो भने त्यसको सम्पर्कमा आउने अन्य व्यक्ति जसको इम्युनिटी पावर कम छ। उनीहरूलाई संक्रमित गर्दै जान्छ र यस प्रकार संक्रंमितको संख्यामा गुणात्मक वृद्धि हुन सक्छ। यही अवस्था मनुष्यताका लागि सबैभन्दा ठूलो संकट र चिन्ताको विषय हो। यसका लागि पहिलो तरिका हो।  फिजिकल डिस्टेन्सिङ : यसले भीडभाड भएको ठाउँमा मानिसको ठूलो समूहमा व्यक्तिगत सम्पर्कलाई कम गर्न सकियोस्। यसका लागि अभिवादन नेपाली संस्कृतिअनुरूप हात जोडेर नमस्ते गर्नुपर्छ। हात मिलाउने, अंकमाल गर्ने, किस गर्ने या अन्य शारीरिक सम्पर्क गर्ने बानी त्याग्नुपर्छ। तर पारस्परिक सहयोगको भावना बढाउँदै आफ्नो सामाजिक बन्धन बलियो बनाउनुपर्छ। यसका लागि आफन्तसँग बेलाबखत फेसबुकको मेसेन्जर, ह्वाटसएप्प, भाइबर, मोबाइल, फोनद्वारा (भलाकुसारी) कुराकानी गरिरहनुपर्छ।  मास्क लगाउनु : मास्कको प्रयोगले (विषाणुभाइरस) लाई शरीरमा प्रवेश गर्न रोकिदिन्छ। यसो त भन्न सकिँदैन। तर मास्क प्रयोगले कोरोना भाइरसबाट प्रभावित व्यक्तिले खोक्दा या हाछ्युँ गर्दा उछिटिने पानीका थोपा (ड्रोपलेट) द्वारा हुने संक्रमण नियन्त्रित भने अवश्य गर्न सकिन्छ।  हातको स्वच्छता : बराबर साबुनपानीले हात धुने या ७० प्रतिशत अल्कोहल आधारित सेनेटाइजरको प्रयोग गर्ने। खोक्दा या हाछ्युँ गरेपछि खाना खानुअगाडि, सार्वजनिक ठाउँमा, ढोकाको हेन्डल, कौलबेल (घन्टी), लिफ्टको स्विच या आफ्नो अनुहार हातले छुनुअगाडि हातलाई राम्रोसँग मिचीमिची धुनुपर्छ। खोक्दा या हाछ्युँ गर्दा हातको कुहिनो प्रयोग गर्ने या टिस्युपेपर प्रयोग गर्ने। प्रयोगमा ल्याइएका टिस्यु पेपरलाई ढकन भएको डस्टबिनमा हाल्दिनुपर्छ।  अनुहारलाई दूषित हातले छुनबाट बचौं : दूषित हातले अनुहार, आँखा, नाक र मुख छुनबाट बच्नु भनेको एक आत्मसुरक्षा उपाय हो। किनभने दूषित हात म्युकस (तरल पदार्थ) सतहसँगको सम्पर्क गर्न सक्छ र संक्रमणको कारण बन्न सक्छ।  आइसोलेसन (आत्मअलगाव) : समाजमा संक्रमण फैलिनुबाट रोक्न तपाईं स्वयं आफैंले गरिने श्रेष्ठ योगदान हो। तपाईंमा कोरोना भाइरस (कोभिड १९) को उपरोक्त लक्षण देखिएमा स्वयंले आफैंलाई सार्वजनिक स्थलमा जाने, भेटघाट गर्ने कार्य बन्द गरिदिनुपर्छ र आवश्यकताअनुसार चिकित्सकको सल्लाह लिनुपर्छ। सार्वजनिक स्थलमा नथुकौं। यसका साथै आफ्नो घर एवं घरका भित्ता, ढोकाको हेन्डल आदिलाई पनि समयसमयमा सेनेटाइज गर्दै गर्नुपर्छ। आफ्नो वरिपरिको वातावरण स्वच्छ र सफा राखौं।  आफ्नो इम्युनिटी पावरलाई कसरी बढाउने : शरीरमा भिटामिन सी को उपयुक्त मात्रा तपाईंको इम्युनिटी बढाउनका लागि आवश्यक छ। सिजनअनुसारका ताजा फलफूल कागती, मौसमी, सुन्तला किबी, अम्बा, काँक्रो, अमला, गोलभेडा आदिमा पर्याप्त मात्रामा भिटामिन सी पाइन्छ। मिनरल साल्टले भरपूर नरिवल पानीको सेवनले पनि रोगप्रतिरोधक क्षमता बढाउनमा मद्दत गर्छ। तनाव नलिने, सकारात्मक सोच राख्ने, प्रशस्त पानी पिउने, पर्याप्त निद्रा अर्थात् कम्तीमा सात घन्टा सुत्ने। बिहान कलिलो घाममा ३० मिनटजति बस्ने। योगाभ्यास एवं ध्यान गर्ने, फ्रिजमा राखेको खानेकुरा नखाने, गरम पानी पिउने, सुत्ने बेला दूधमा बेसार हालेर पिउने, बेलाबेलामा बाफ लिने। दूध चियाको सट्टा, हर्बल टी पिउने। यसरी हामीले आफ्नो शरीरको इम्युनिटी पावर बढाएर कोराना भाइरस परास्त गर्न सक्छौं। (मिश्र होमियोप्याथिक चिकित्सक हुन्।)"
म्याच फिक्सिङ राज्य विप्लव होइन : सर्वोच्च,"काठमाडौं : राज्य विप्लव अभियोग लागेका पाँच खेलाडीलाई सफाइ दिँदा सर्वोच्च अदालत म्याच फिक्सिङ मा भने सहमत देखिएको छ। यी फुटबल खेलाडीविरुद्ध अभियोग लगाउँदा सरकारी वकिलबाट गलत कानुनको प्रयोग भएको निष्कर्षमा सर्वोच्च अदालत पुगेको छ। मुद्दामा कानुनी त्रुटि देखाउँदै अभियोगपत्र खारेज भएपछि नेपाली फुटबल टोलीका तत्कालीन कप्तान सागर थापा, उपकप्तान सन्दीप राई, विकाससिंह क्षेत्री, रितेश थापा, प्रशिक्षक अञ्जन केसी र फिजियो डेबिज थापाले सर्वोच्चबाट सफाइ पाएका छन्। उनीहरूविरुद्ध खेलकुदका विदेशी बिचौलियासँग मिलेर खेल हार्दै राज्य विप्लवको अपराध गरेको दाबीसहित प्रहरी प्रतिवेदन अनुरूप जिल्ला सरकारी वकिल कार्यालय काठमाडौंले अदालतमा अभियोगपत्र दायर गरेको थियो। सरकारी वकिलले भने उनीहरूविरुद्ध जन्मकैदको सजाय माग राखेको थियो। सन् २००८ मा भएको मर्डेका कप, सन् २००९ मा भएको साफ च्याम्पियनसिप, सन् २०११ मा मलेसियामा भएको मैत्रीपूर्ण खेल, सन् २०११ मा फिलिपिन्समा भएको मैत्रीपूर्ण खेल, सन् २०१२ मा भारतमा भएको नेहरू कप, सन् २०१४ मा कोरियामा भएको अन्तर्राष्ट्रिय फुटबल प्रतियोगितामा नेपाली राष्ट्रिय टोलीका खेलाडीले अन्तर्राष्ट्रिय बिचौलियासँग मिलेर जानाजान खेल हारेको आरोपमा प्रहरीले उनीहरूलाई पक्राउ गरेको थियो। सर्वोच्चका न्यायाधीश डा आनन्दमोहन भट्टराई र बमकुमार श्रेष्ठको संयुक्त इजलासले तयार पारेको पूर्णपाठमा राज्य विप्लव अपराध मान्न नसकिने जनाएको छ। गत असार २ गते भएको फैसलाको पूर्णपाठ सोमबार सार्वजनिक गरिएको हो। म्याच फिक्सिङको विषयमा राज्यविरुद्धको अपराधको अभियोग लगाइनु गलत भएको फैसलामा जनाइएको छ। अभियोगपत्रमा उठाइएको विवादित विषय गम्भीर हो। यसले समस्त नेपालीको स्वाभिमानमा चोट पुयाएको छ। तर, यो राष्ट्र विप्लवको कार्य चाहिँ होइन, पूर्ण फैसलामा उल्लेख छ, यहाँ नेपालको सार्वभौमसत्ता, अखण्डता तथा राष्ट्रिय एकतामा खलल पार्ने कुनै कार्य भएको छैन, न त प्रतिवादीहरूले मुलुकमा अव्यवस्था फैलाउने कुनै कार्य नै गरेको अवस्था यहाँ छ। नेपाली खेलाडीविरुद्ध विदेशी भूमिमा नेपाल राष्ट्र र नेपालीको प्रतिष्ठाको रूपमा रहेको अन्तर्राष्ट्रिय तथा मैत्रीपूर्ण फुटबल खेल हारी नेपालको राष्ट्रिय झन्डा, राष्ट्रिय गान, राष्ट्रिय एकताको प्रतीकका रूपमा रहेको खेलप्रेमी र आम नेपाली जनताको स्वाभिमान र आत्मसम्मानमा चोट पुयाएको तथा अन्तर्राष्ट्रिय फुटबलप्रति जनताहरूमा घृणा र द्वेष फैलाएको अभियोग लगाइएको थियो। अभियोग दाबीअनुसार खेलाडीबाट भएको काम राष्ट्रिय लज्जा र शिर निहुरिने कार्य रहेको विषयमा भने इजलास सहमत देखिएको छ। म्याच फिक्सिङ गरी खेल हारेबापत नेपाली खेलाडीलाई सिंगापुरका नागरिक विल्सन राज, टिटानी परियासामी र केसवन पट्टानले काठमाडौंको मनी ट्रान्सफरमा खेलाडीका नाममा रकम पठाइदिएको र खेलाडीले मोटो रकम बुझेको पाइएको पनि प्रहरीको दाबी थियो। विशेष अदालतले उनीहरूलाई सफाइ दिएपछि सरकार सर्वोच्च गएको थियो। खेलाडीहरूले गरेको कार्य म्याच फिक्सिङको विषय भएको भन्दै प्राविधिक कारणले मात्र उनीहरूले सफाइ पाएका हुन्। राज्यविरुद्धको कसुर गर्न हिंसात्मक गतिविधि र अव्यवस्था फैलाउने काम गरेको हुनुपर्ने ठहर सर्वोच्चको छ। सर्वोच्चको फैसलामा भनिएको छ, विवादित कार्यलाई राज्यविरुद्धको अपराध र सजाय ऐन २०४६ को दफा ३ मा वर्णित राष्ट्र विप्लवको कसूर भन्दै दफा ३१ बमोजिमको सजाय माग गरिएको अवस्था रहेकामा सो ऐन नै आकर्षित हुँदैन भन्ने यस इजलासको दृष्टिकोण रहेको छ। सर्वोच्चले खेलाडीबाट भएको कार्य राष्ट्र विप्लवको नभई म्याच फिक्सिङ रहेको फैसलामा उल्लेख गरेको छ। मुलुकी अपराध संहिता २०७४ को दफा ५१ मा म्याच फिक्सिङ कार्यलाई राष्ट्रहित प्रतिकूलको कार्यका रूपमा परिभाषित गर्दै सजाय तोकेको फैसलामा उल्लेख छ। म्याच फिक्सिङको विषयमा राज्यविरुद्धको अपराधको अभियोग लगाइनु गलत भएको फैसलामा जनाइएको छ।"
फातीको कीर्तिमानमा स्पेनको जित,म्याड्रिड : स्पेनले यूईएफए नेसन्स लिग फुटबलमा सानदार जित निकालेको छ। घरेलु मैदानमा आइतबार राति भएको खेलमा स्पेनले युक्रेनलाई ४० गोलले हरायो। स्पेनको जितमा कप्तान सर्जियो रामोसले दुई तथा युवा स्टार अंशु फाती र फरान टोरेसले एकएक गोल गरे। एकपक्षीय खेलमा स्पेनले पहिलो हाफमा तीन तथा दोस्रो हाफमा एक गोल गरेको थियो। कप्तान रामोसले खेल सुरु भएको तेस्रो मिनेटमै पेनाल्टीमार्फत गोलको खाता खोलेका थिए। डिबक्सभित्र युक्रेनका सर्गेइ क्रिभस्टभले अंशु फातीलाई फल गरेपछि स्पेनले पेनाल्टी पाएको थियो। यसलाई रामोसले सदुपयोग गरेका थिए। एकपछि अर्को आक्रमण बुनेको स्पेनका लागि रामोसले २९औं मिनेटमा व्यक्तिगत दोस्रो गोल गरेका थिए। उनले डानियल ओल्मोको पासमा हेड गोल गरेका थिए। रामोसले राष्ट्रिय टोलीबाट पछिल्लो १५ खेलमा १० गोल गरिसकेका छन्। उनले स्पेनबाट अहिलेसम्म एक सय ७२ खेल खेल्दै २३ गोल गरिसकेका छन्। यसैगरी खेलको ३२औं मिनेटमा अंशु फातीले गोल गर्दै पहिलो हाफमै स्पेनलाई बलियो अवस्थामा पुयाएका थिए। अंशुुले सर्जियो रिगुइलनको पासमा उत्कृष्ट गोल गरेका थिए। यसअघि जर्मनीविरुद्धको खेलमा डेब्यु गरेका फातीले दोस्रो खेलमा स्पेनको राष्ट्रिय टोलीबाट कम उमेरमा गोल गर्ने खेलाडीको कीर्तिमानसमेत बनाएका छन्। फातीले १७ वर्ष तीन सय ११ दिनको उमेरमा गोल गर्दै कीर्तिमान रचेका हुन्। उनले स्पेनको ९५ वर्ष पुरानो कीर्तिमान तोडेका हुन्। अंशु च्याम्पियन्स लिग र स्पेनिस ला लिगा फुटबलमा पनि सबैभन्दा कम उमेरमा गोल गर्ने खेलाडी हुन्। गिनीमा जन्मिएका अंशु ६ वर्षको उमेरमा सेभिलमा बसाइँ सरेका थिए। उनका बुवा र दुई दाजु पनि फुटबलमै लागेका कारण अंशुले पनि फुटबल नै रोजेका थिए। सेभिलको जुनियर टोलीमा केही वर्ष बिताएका उनी १० वर्षको उमेरमा बार्सिलोनामा आबद्ध भएका थिए। उनले बार्सिलोनाको जुनियर टोली हुँदै सिनियर टोलीमा स्थान बनाएका थिए। राष्ट्रिय टोलीबाट सबैभन्दा कम उमेरमा डेब्यु गर्ने खेलाडीको कीर्तिमान यसअघि वेल्सका एथन एमपादुको नाममा थियो। उनले बुल्गेरियाविरुद्धको खेलमा वेल्सको टोलीबाट डेब्यु गरेका थिए। उनले १७ वर्ष तीन सय ५७ दिनमा सन् २०१८ मा आयरल्यान्डविरुद्ध नेसन्स लिगमार्फत डेब्यु गरेका थिए। दोस्रो हाफमा पनि लगातार पोस्ट् प्रहारको अवसर बनाएको स्पेनका लागि फरान टोरेसले ८४औं मिनेटमा गोल गरेका थिए। फरानले थिएगो अलकान्ताराको पासमा बललाई जाली चुमाएका थिए। जितसँगै लिग एको समूह चारमा रहेको स्पेन शीर्ष स्थानमा उक्लिएको छ। स्पेनले दुई खेलबाट चार अंक बनाएको छ। तीन अंक बनाएको युक्रेन दोस्रो स्थानमा छ। दुई अंक बनाएको जर्मनी तेस्रो र एक अंक बनाएको स्विट्जरल्यान्ड चौथो स्थानमा छ। आइतबार राति नै भएको खेलमा जर्मनी स्विट्जरल्यान्डसँग ११ गोलको बराबरीमा रोकिएको थियो। जर्मनीको यो दोस्रो बराबरी हो। खेलमा सुरुआती अग्रता लिएर पनि जर्मनीले बराबरीमा चित्त बुझाएको हो। १४औं मिनेटमा आइके गुन्डोगानले गोल गर्दै पाहुना टोली जर्मनीको उत्साह बढाएका थिए। पहिलो हाफमा अग्रता लिएको जर्मनी दोस्रो हाफमा भने सम्हालिन सकेन। ५८औं मिनेटमा स्विट्जरल्यान्डका सिल्भन विडमेरले गोल गर्दै खेललाई बराबरीमा ल्याएका थिए। त्यसपछि थप गोल नहुँदा दुवै टोली अंक बाँड्न बाध्य भए। यूईएफए नेसन्स लिगअन्तर्गत आइतबार राति नै भएको लिग बीको समूह तीनको खेलमा रुसले हंगेरीलाई ३२ गोलले हरायो। यही समूहको अर्को खेलमा टर्की र सर्वियाले गोलरहित बराबरी खेल्दै अंक बाँडेका छन्। लिग बीको समूह चारमा वेल्सले बेल्जियम र फिनल्यान्डले आयरल्यान्डलाई समान १० गोलले पराजित गरेका छन्। लिग सीको समूह तीनमा ग्रिसले कोसोभोलाई २१ तथा स्लोभेनियाले मोल्डोभालाई १० गोलले हरायो। लिग डीको समूह एकमा फारोय आइसल्यान्डले एन्डोरालाई १० गोलले हराएको छ। सोही समूहको अर्को खेलमा माल्टा र लात्भियाले ११ गोलको बराबरी खेल्दै अंक बाँडेका छन्।
कोरोनाले ल्याउने राजनीतिक संकट,"पदप्राप्ति र रक्षाको कसरतलाई सुशासन मानिने स्थापित प्रणाली नै गलत भएको भन्ने राजनीतिक समूह नेपालमा पनि जीवितै छ भारतको लद्दाखको भारतचीन सीमामा चिनियाँ सेनाद्वारा भारतीय सेनाका २० जवान कुटीकुटी मारिएपश्चात् त्यहाँ रणतुल्य सैनिक उपस्थिति विद्यमान छ। भारतमा प्रत्येक दिन करिब ९० हजारका दरले कोरोना विषाणुको संक्रमणमा वृद्धि भइरहेको छ। केन्द्रीय सरकारले लागू गरेको कर प्रणाली असफल भएको छ। अस्वाभाविकरूपमा एउटा प्रतिष्ठित नागरिकलाई अदालतले मानहानिको कसुरमा दण्डित गरेको छ। प्रहरीद्वारा समातिएका अपराधीहरू एनकाउन्टरको बहानामा मारिएका छन्। लकडाउनका कारणले आत्महत्या गर्नेको वा बन्द जन्य कारणले मृत्यु हुनेको संख्या भारतमा हजारौंको छ। भारतमा प्रत्येक घन्टामा एक विद्यार्थीले आत्महत्या गर्ने गरेको तथ्यांक छ। प्रत्येक आत्महत्यामा कसै न कसैको कुनै न कुनै किसिमको भूमिका हुन्छ। तर भारतका सञ्चारमाध्यमले एउटा प्रमुख मुद्दाका रूपमा एकजना कलाकार सुशान्तसिंह राजपुतको मृत्युलाई विगत दुई महिनादेखि महत्त्वपूर्ण स्थान दिएका छन्, किन ? राजनीतिमा सत्तानुकूल वास्तविकतालाई विषयान्तर गरेर छायामा राख्ने विश्वव्यापी परम्परा छ। यस वर्ष भारतको आर्थिक वृद्धि घट्ने पूर्वानुमान थियो, जुन मोदी सरकारको असफलताको एउटा मापक थियो। कोभिड नियन्त्रण गर्न भारतका प्रधानमन्त्री नरेन्द्र मोदीले लकडाउनको घोषणा गरे। भारतका बहुसंख्यक मिडियाले ताली बजाए, जनताले थाल ठटाए। लकडाउनले कोभिडको गति अलिकति सुस्त भयो तर नियन्त्रण भएन। यसले भारतको सामाजिक र आर्थिक अवस्था बिग्रियो। आत्महत्या, अवसाद र घरेलु हिंसाका अनेक समाचार आएका छन्। यस आर्थिक वर्षको पहिलो त्रैमासिकमा कूल गार्हस्थ उत्पादन वृद्धि करिब २४ प्रतिशत ऋणात्मक देखिएको छ। अर्थात् भारतीय अर्थतन्त्र पछिल्लो वर्षको तुलनामा करिब २४ प्रतिशतले खुम्चिएको छ। भारतको अर्थतन्त्रमा ठूलो संख्यामा रहेका अनौपचारिक क्षेत्रका कामदारको रोजगारमा परेको असरको आकलन अझै स्पष्ट भइसकेको छैन। त्यसैले भारतीय अर्थतन्त्र ऐतिहासिक संकटमा छ। संसारकै कतिपय अर्थशास्त्रीले यो वर्षको भारतीय कूल गार्हस्थ उत्पादन करिब ११ प्रतिशतसम्म खुम्चिन सक्ने आकलन गरेका छन्। तर भारतका लोकप्रिय मिडिया रिपब्लिक, जी, एबीपी, इन्डियाटीभी, टाइम्स नाउ आदिमा सुशान्तको मृत्युको खबरलाई प्रमुखताका साथ उठाइएको छ। एक सामथ्र्यवान् प्रतिपक्षका रूपमा उभिएर सरकारलाई दबाब दिनुको साटो अधिकांश भारतीय मिडियाले राष्ट्रिय मुद्दामा जनताको ध्यान विकर्षण गरेर जनतालाई गुमराहमा राख्ने मोदीको योजनामा साथ दिएका छन्। त्यसैले तिनलाई भारतमा गोदी मिडिया पनि भनिन्छ। एमालेलाई लोकतान्त्रिक र लोकप्रिय बनाउने दस्ताबेज (जबज) का कटु आलोचक नेता पुष्पकमल दाहाललाई नेतृत्व सुम्पन पूर्वएमालेका वरिष्ठ नेताहरू लामबद्ध भइसकेका छन्। यस्तो परिस्थितिमा अहिलेको अर्थराजनीतिक संकट कतिपयका लागि सत्ता प्राप्तिका लागि खेलिने एक जुवा र अर्को मनोरञ्जनात्मक खेल हुनेछ। मूल घर विहार भएका बलिउडका कलाकार सुशान्तको मृत्यु महाराष्ट्रको मुम्बईमा भयो। सुशान्तका परिवारले यसमा सुशान्तकी साथी रिया चक्रवर्तीलाई दोषी देखायो। मिडियाकर्मी अर्नब गोस्वामीले लगातार दुई महिनादेखि यो आत्महत्या नभएर हत्या भएको समाचार प्रसारण गरिरहेका छन्। यसमा रियालाई उनले दोषी करार गरिदिएका छन्। अर्नबले मुद्दा उठाएपछि अन्य गोदी मिडियाले रियाको हुर्मत लिइसकेको छ। छापा एकतर्फी रूपले न्यायाधीशका रूपमा प्रस्तुत भएको छ जबकि सरकारको आधिकारिक अनुसन्धान पूरा भएको छैन। केन्द्रीय सरकारका तीनवटा एजेन्सीहरू मृत्यु प्रकरणमा अनुसन्धान गर्दैछन्। तीनवटै एजेन्सीले रियालाई शंकाको घेरामा राखेका छन्। भारतमा हुने वार्षिक हजारौं आत्महत्यामध्ये सरकारी संयन्त्रले सम्पूर्ण शक्ति लगाएर अनुसन्धान गरेको यो एक अनौठो घटना हो। रियाका निजी विवरण सार्वजनिक गरिएका छन्। गोदी मिडिया किन यसरी रियाको हुर्मत लिइरहेको छ ? जवाफ सामान्य छ। विहारमा मोदीको दल भाजपासमर्थित दलको सरकार छ। महाराष्ट्रमा कांग्रेस र शिव सेनाको। अर्नब कांग्रेसका कट्टर विरोधी पत्रकार हुन्। विहारमा यसै वर्ष निर्वाचन हुँदैछ। सामाजिक सञ्जालमा मोदीको लोकप्रियता खस्केको छ। त्यसैले मोदीलाई यो ऐतिहासिक अर्थराजनीतिक संकटको विषयान्तर गरेर जनतालाई उल्लू बनाउनु छ। नेपाललगायत संसारका अनेक लोकतान्त्रिक मुलुकहरूमा राष्ट्र प्रमुखले जनतालाई कोभिड नियन्त्रणमा लगातार सुसूचित गर्नुपरेको छ। मोदीले जनतासँग दोहोरो संवाद गरेकै छैनन्। मिडियाले मोदीको रक्षा गरेको छ। आजको भारतमा अर्नब गोस्वामी, रजत शर्मा, नाविका कुमार, सुधीर चौधरी, अमीस देवगण, रवीश कुमार, राजदीप सरदेसाई, शेखर गुप्ता जस्ता ईमिडियाकर्मीहरू एक पेसागत ठाउँमा उभिएको भए मोदीलाई जनतासामु उभिन बाध्य गर्न सक्थे। एकतर्फी संवाद सम्प्रेषण क्षमताका धनी मोदीले जनताको ध्यान विकर्षण सक्ने थिएनन्। पेसागत पत्रकारिताद्वारा भारतीय लोकतन्त्रको अनुहार बदल्न सकिन्थ्यो। तर ईमिडियाको शक्तिलाई मोदीले आफ्नो हितमा नचाए। यो क्षतविक्षत प्रतिपक्ष भएको नतिजा पनि हो। यो सब खेलको पछाडिको रहस्य हो आर्थिक संकटको गहिराइ। मोदी एक राजनीतिज्ञ हुन्। उनलाई यो आर्थिक संकटबाट उत्पन्न हुने परिणामको ज्ञान छ। यो मोदीको दूरदृष्टिता नै हो। मेरा आदरणीय पाठकहरूलाई लाग्दो हो भारतीय आर्थिक संकटको नेपालसँग के साइनो छ ? साइनो गम्भीर छ। यो विश्वव्यापी आर्थिक संकट हो। भारतमा मुद्रास्फीति महँगाई बढ्ने निश्चित छ। अर्थात् गरिबी बढ्नेछ। आर्थिक संकट एक्लै आउँदैन। यसले सामाजिक र राजनीतिक संकट निम्त्याउँछ। भारतका राजनीतिक विद्रोहीलाई यसले मद्दत गर्नेछ। जसरी नेपालमा कोरोना भारतबाट आयो त्यसरी नै यी सबै विकृति नेपाल प्रवेश गर्नेछन्। नेपालका ऊर्जावान् युवाहरूको एक विशाल संख्या नेपालबाहिरै कार्यरत छ। नेपालको अर्थतन्त्रको स्रोत नै नागरिकको कमाइ हो। बिदेसिएका धेरैले रोजगार गुमाइसकेका छन्। नेपालको अर्थतन्त्रको एक प्रमुख हिस्सा रेमिट्यान्सबाट उठ्छ। त्यस्तो योगदान गर्ने कामदारको उद्धार मात्र हुन नसक्नु पनि अर्थतन्त्र नाजुक भएको प्रमाण हो। भारत बन्दका दौरान नेपाली कामदारले व्यहोरेको क्षतिको अध्ययन भएको छैन। यो क्षतिको सोधभर्ना गर्ने नेपालको आन्तरिक मुहान छैन। त्यसैले नेपालको अर्थतन्त्रले कतिपय क्षेत्रमा स्थायी क्षति भोग्ने छ। नेपालको लोकतन्त्र वयस्क भइसकेको छैन। नेपालमा पदप्राप्ति र पदरक्षाको कसरतलाई सुशासन मानिने आलोचनीय राजनीतिक अवस्था विद्यमान छ र स्थापित प्रणाली नै गलत भएको भन्ने राजनीतिक समूह पनि जीवितै छ। त्यसैले नेपालमा यो आर्थिक संकटले आघात गर्ने ठाउँहरू बढी छन्। यो सरकारको सुशासन पञ्चायतको तुलनामा समेत असल भन्न सकिँदैन। आर्थिक क्रान्तिका लागि उपयुक्त मानिएका नेताहरू असफल भइरहेका छन्। करिब तीन सयजतिलाई भूतपूर्व नेपालीको संज्ञा दिएर क्रान्तिकारी मानिएका र केपी ओलीको पहिलो रोजाइमा परेका लालबाबु पण्डित आया राम गया राम भए। रवीन्द्र अधिकारीलाई वाइडबडी काण्ड लाग्यो। घनश्याम भुसाल, योगेश भट्टराई र गोकर्ण विष्टजस्ता युवाले कुनै उदाहरणीय कार्य गर्न सकेका छैनन्। प्रधानमन्त्री केपी ओली सरकारमा आएदेखि कुनै न कुनै निहुँमा सडकमा जनता निस्किएका छन्। यो जनताको असन्तुष्टिको मापक हो। स्थिर सरकार बनेको दुई वर्षमा कुनै उल्लेखनीय आर्थिक कदम चालिएको छैन। शैक्षिक क्रान्ति भएको देखिँदैन। चिकित्सा क्षेत्रमा दलाललाई प्रोत्साहन गरिएको छ। अख्तियारका अधिकारीलाई नै भ्रष्टाचारको आरोप लागेको छ। न्यायालयका फैसलाले समेत जनतामा भ्रम परेको देखिन्छ। यो सरकारलाई विगतका सरकारभन्दा उत्तम मान्नुपर्ने कुनै तथ्य र आधार छैनन्। कोभिडको खोप निर्माण गर्ने क्रममा वैज्ञानिकहरूले शीघ्रतापूर्वक काम गर्न कतिपय स्थापित मान्यता थाती राखेका छन्। खोप परीक्षणका नतिजाको प्रकाशनमा शीघ्रता अपनाइएको छ। नेपालमै चिकित्सा सामग्री किन्ने मामिलामा शीघ्रताका लागि केही स्थापित मान्यताको उपेक्षा गरिएको थियो। यो एक असाधारण परिस्थितिमा स्थापित मान्यताविरुद्ध भए पनि स्वास्थ्य क्षेत्रको नेतृत्वमा चिकित्सा विज्ञान बुझेको वा कम्तीमा यस विज्ञानका सामान्य शब्दावली जानेको व्यक्ति सरकारले रोजेको भए यो युद्धको मोर्चामा एक कदम अघि भइन्थ्यो। यो बेलामा ओलीले राजनीतिक सीमा नाघेर पनि क्षमतावान् नेतृत्वको जिम्मामा नागरिकको स्वास्थ्यलाई दिनुपथ्र्यो। ओलीले प्रयास गरेको देखिने थियो। भारतले लकडाउन गरेपश्चात् नेपालले तदनुरूप लकडाउनको नक्कल गरेको देखिन्छ। योग्य र क्षमतावान् नेताहरू सबै दलमा छन्। ओलीले एक क्षमतावान् सर्वदलीय संयन्त्र बनाउन आवश्यक ठानेनन्। स्वास्थ्य सामग्री स्वास्थ्य मन्त्रालयले किन्ने कि रक्षा मन्त्रालयले किन्ने भन्नेमा विवाद भएपछि जनताले नियतमा शंका गर्ने नै भए। जनताको स्पष्ट मतादेश हुँदाहुँदै पनि अहिलेको सरकारको सम्पूर्ण राजनीतिक संयन्त्र आलोचनीय छ। माधवकुमार नेपाल, झलनाथ खनाल, पुष्पकमल दाहाल, वामदेव गौतम र नारयणकाजी श्रेष्ठको व्यवस्थापन देश र जनताभन्दा महत्त्वपूर्ण मानिएको छ। तिनको असन्तुष्टि महत्त्वपूर्ण कि विधिको पालना ? जनादेशको सम्मानस्वरूप वामदेव र नारायणकाजीले संसद्बाहिर बस्न किन नहुने ? हरूवालाई जनताले माननीय भनिदिनुपर्ने ? सरकार जनतालाई आर्थिक मद्दत गर्न सक्ने हैसियतमा छैन तर जनादेशको सम्मान भएन र सुशासन पनि कायम गर्न सकिएन भने आर्थिक संकटले निश्चितरूपमा राजनीतिक गम्भीर संकट निम्त्याउँछ। नागरिकलाई केवल भोटर मान्ने गल्ती पञ्चायतले गरेको थियो। २०४७ सालपश्चात् पनि नागरिकलाई भोटरका रूपमा राखियो, परिणाम देखियो। अक्षरमा लेखिएको लोकतन्त्रमा रमाएर नागरिक एकपटक भोट हालेर पाँच वर्ष सुतेर बस्न सक्दैन। नागरिकको स्वभाव विद्रोही हुन्छ। संकटका बेलामा तिनलाई जोकोहीले उपयोग गर्न सक्छ। नेपालको एउटा राजनीतिक शक्ति अहिलेको संविधानविरुद्ध संघर्षरत छ, जंगलमा छ। जातिवादी, धर्मवादी, भूगोलवादी, कतिपय अग्रगामी र पश्चगामीलगायत अनेक दल यो संविधानको विरोधमै छन्। अहिलेका कतिपय सुविधाभोगी नेताहरूसमेत यो संविधानको विरुद्धमा छन्। स्वयं बाबुराम भट्टराई र पुष्पकमल दाहालले कुनै पनि बेला यताबाट उता छलांग मार्न सक्ने सम्भावना जीवित छ। यिनीहरूका अलावा ६२६३ पछिका युवाहरूको एउटा ठूलो जमात स्वतस्फूर्तरूपमा आन्दोलित छ। एमालेलाई लोकतान्त्रिक र लोकप्रिय बनाउने दस्ताबेज (जबज) का कटु आलोचक नेता दाहाललाई नेतृत्व सुम्पन पूर्वएमालेका वरिष्ठ नेताहरू लामबद्ध भइसकेका छन्। यस्तो परिस्थितिमा अहिलेको अर्थराजनीतिक संकट कतिपयका लागि सत्ता प्राप्तिका लागि खेलिने एक जुवा हुनेछ, एक मनोरञ्जनात्मक खेल हुनेछ। हारे देश हार्छ, जिते जुवाडेले जित्छ, तिनले जुवा खेल्ने छन्। मिडिया नेपालको पनि विभाजित छ। त्यसैले नेपालजस्तो नयाँ लोकतन्त्रका लागि यो एक संवेदनशील संकट हो। भारतमा संकटको आभासले सशंकित भएर मोदी वास्तविकताको विषयान्तर गर्न प्रयत्नशील छन्। अमेरिकी राष्ट्रपति डोनाल्ड ट्रम्प पनि झूटो बोलेर जनताको ध्यान विकर्षण गराउन प्रयत्नशील छन्। अमेरिकामा ट्रम्प पराजित होलान्, भारतमा मोदी अलोकप्रिय होलान्, बस्। नेपालका राजनीतिक विश्लेषकहरूले जनविद्रोह लाई विकल्पका रूपमा सधैं प्रस्तुत गरिराखेका छन्। त्यसैले नाजुक लोकतन्त्र र आवश्यक संविधान रहेको अवस्थामा कुशासन, जनमतको अपमान र आर्थिक संकटले कथित जनविद्रोह वास्तविकतामा परिणत हुन सक्छ। सरकार समयमै जिम्मेवार हुन आवश्यक छ।"
स्थानीय तहका कर्मचारी : हाजिर हुनै दिँदैनन् जनप्रतिनिधि,"गौर : रौतहटका केही स्थानीय तहले सरुवा भएर आएका प्रमुख प्रशासकीय अधिकृतलाई हाजिर हुन दिँदैनन्। कतै भने दुईवटा स्थानीय तहमा एउटै कर्मचारीलाई प्रमुख र लेखा अधिकृतको जिम्मेवारी दिइएको छ। केही दिनअघि चन्द्रपुर नगरपालिका, गरुडा नगरपालिका र यमुनामाई गाउँपालिकामा सरुवा भइ आएका प्रमुख प्रशासकीय अधिकृत हाजिर हुन पाएनन्। सरुवा भइ आएका अधिकृतलाई के गर्ने भन्ने छलफल मेयरले गरिरहेका छन्। कटहरिया नपाका प्रमुख प्रशासकीय अधिकृत रामप्रकाश साह र गरुडा नपामा लेखा अधिकृत एउटै व्यक्ति हुन्। उनी दुईवटा नपामा फरकफरक जिम्मेवारीमा छन्। गरुडा नपाका लेखा अधिकृत साह गत आर्थिक वर्षदेखि कटहरिया नपाको प्रमुख प्रशासकीय अधिकृत भएका हुन्। उनले दोहोरो सुविधा लिँदै आएको स्रोत बताउँछ। एउटै व्यक्ति फरकफरक पदमा दुई ठाउँको जिम्मेवारीमा बस्नु नैतिकताविपरीत भएको जानकार बताउँछन्। अधिकृत साहले दुवै तहमा काम गर्दै आएको स्वीकार गर्दै एउटा तहको जिम्मेवारी छाड्ने प्रतिक्रिया दिएका छन्। रौतहटका दुई गाउँपालिका र १६ नगरपालिका मध्ये अधिकांश तहमा इन्जिनियर, लेखाका कर्मचारी, स्वास्थ्यकर्मी, शिक्षाका कर्मचारी, स्थानीयतहका कर्मचारीलाई प्रमुख प्रशासकीय अधिकृतको जिम्मेवारी दिइएको छ। गरुडा नपामा खानेपानीका इन्जिनियर मुस्ताक आलम, बृन्दाबन नपामा इन्जिनियर नागेन्द्र यादव, चन्द्रपुरमा शिक्षा शाखा प्रमुख कृष्णप्रसाद सिग्देल, राजदेवी नपामा इन्जिनियर सञ्जय पाण्डे, गुजरा नपामा स्वास्थ्यका नन्देश्वर चौधरी र फतुवाविजयपुर नपामा स्वास्थ्यकर्मी प्रमोदकुमार गुप्तालाई प्रशासकीय अधिकृतको जिम्मेवारी दिइएको छ। बौद्धिमाई नपामा स्थानीय तहका रामईश्वर राय, राजपुर नपामा स्थानीय तहका बैजु ठकुर, देबाहीगोनाही नपामा स्थानीयतहका राजदेव रामले प्रशासकीय अधिकृतको जिम्मेवारी पाएका छन्। अधिकांश स्थानीय तहमा प्रशासनतर्फका कर्मचारीले प्रशासकीय अधिकृतको जिम्मेवारी पाएका छैनन्। रौतहटमा मेयर, उपमेयर, वडा अध्यक्ष अनुकूलका कर्मचारीलाई प्रमुख प्रशासकीय अधिकृत बनाउने चलन नै बसेको सरुवा भएर जाने धेरै अधिकृत बताउँछन्। संघीय मन्त्रालयले खटाएका प्रशासनिक अनुभव भएकालाई जिम्मेवारी दिँदा नीति, नियम, ऐन, कानुन बढी झेल्नुपर्ने भन्दै जनप्रतिनिधिले अनुकूलका कर्मचारी खोज्ने गरेका छन्। फाइलनै लुकाइन्छ भदौ १४ गते मौलापुर नपाबाट गरुडा नपा सरुवा भएका प्रमुख प्रशासकीय अधिकृत सिकिन्द्रप्रसाद साहलाई हाजिर गर्न रोकियो। उनले हाजिर हुन प्रयास गरिरहेका छन्। कार्यालय जाँदा हाजिर रजिस्टर नै लुकाइयो। गरुडाका मेयर इनुराय यादवका छोरा अनिल यादव र भतिजा रामसिंह यादवले वातावरण नमिलेको भन्दै हाजिर गराउन मानेका छैनन्। नगरपालिकामा उनीहरुकै रजगज रहेको नगरका बासिन्दा बताउँछन्। अधिकृत साहलाई हाजिर गराउने नगराउने विषयमा गरुडामा छलफल भइरहेको मेयर पक्षले जानकारी दिएको छ। गरुडा नपाका मेयर यादवले पहिलेदेखि काम गर्दै आएका प्रमुख प्रशासकीय अधिकृत मुस्ताक आलमलाई नै जिम्मेवारी दिन मन्त्रालयमा पत्राचार गरेका छन्। यस्तै केही महिनाअघि यमुनामाई गाउँपालिकामा सरुवा भएका अधिकृत सुनिलकुमार केशरी हाजिर नै हुन पाएनन्। जनप्रतिनिधिको अवरोधका कारण हाजिर हुन नपाएपछि उनी अन्यत्र गए। चन्द्रपुर नपामा सरुवा भएका प्रमुख प्रशासकीय अधिकृत सुमनकुमार कार्की हाजिर नहुँदै कार्यपालिकाका सदस्य तथा वडा अध्यक्षले हाजिर नगराउन मेयरलाई ज्ञापनपत्र नै बुझाए। उनी बाटोबाटै बाराको जगढ नपामा सरुवा भएर गए। तीन दिनभित्र हाजिर हुन निर्देशन स्थानीय तहमा खटाइएका प्रमुख प्रशासकीय अधिकृतलाई तीन दिनभित्र स्थानीय तहमा हाजिर हुन निर्देशन दिएको छ। संघीय मामिला तथा सामान्य प्रशासन मन्त्रालयले सोमबार सूचना प्रकाशित गरी सरुवा तथा कामका लागि स्थानीय तहमा खटाइएका कर्मचारी हाजिर नभएको पाइएको जनाएको छ। खटाइएका प्रमुख प्रशासकीय अधिकृत तथा अन्य कर्मचारी समयमा कार्यालयमा हाजिर हुन नगएको र अनुपस्थित भएकाले कार्यालयको कामकाजदेखि कोभिड१९ का कारण गर्नुपर्ने व्यवस्थापनलगायत काममा बाधा पुगेकाले तीन दिनभित्र खटाइएको स्थानीय तह तथा कार्यालयमा हाजिर भई जानकारी दिन अन्यथा कारबाही गरिने मन्त्रालयको सूचनामा उल्लेख छ।"
"नेपालमा तीव्र, विदेशमा मत्थर","काठमाडौं : अन्नपूर्ण पोस्ट्ले गत असार १६ गते विदेशका नेपालीमा कोरोना प्रभावबारे विस्तृत रिपोर्टिङ गरेको थियो। असार १५ सम्मको तथ्यांकअनुसार मुलुकबाहिर १ सय ३० नेपालीको मृत्यु भएको थियो। संक्रमितको संख्या २६ हजार २ सय २७ थियो। त्यस दिनसम्म नेपालमा २९ जनाको मृत्यु भएको थियो। १३ हजार २ सय ४८ संक्रमित थिए। सोमबारसम्म विदेशमा मृत्यु हुनेको संख्या २ सय छ। संक्रमित ३४ हजार ९ सय ३९ जना छन्। जब कि नेपालमा ३ सय जनाको मृत्यु भइसकेको छ। संक्रमित संख्या पनि बढेर ४७ हजार २ सय ३६ पुगेको छ। यसले अन्य मुलुकमा संक्रमण र मृत्युको दर घट्दो देखिन्छ। नेपालमा भने यो तीव्र गतिमा बढ्दो छ। गैरआवासीय नेपाली संघको स्वास्थ्य समितिका प्रेस संयोजक चिरन शर्माले विदेशमा कोरोना संक्रमण नघटे पनि नेपाली समुदायमा घटेको जानकारी दिए। कोरिया, यूएईबाहेक देशमा संक्रमण न्यून हुँदै गएको छ, शर्माले भने, लगभग नियन्त्रणमा आएको छ। उनले विदेशमा नेपाली पहिलाको तुलनामा धेरै सुरक्षित रहेको सुनाए। हाम्रो समुदायमा मात्र कम भएको हो, उनले भने, हामी बढी सजग भएर स्वास्थ्य मापदण्ड पालना गरेका कारण संक्रमण कम देखिएको हो। ९४ प्रतिशत संक्रमित निको संघका अनुसार हालसम्म ४० देशमा रहेका नेपाली कोरोना भाइरसबाट संक्रमित भएका छन्। विदेशमा ३४ हजार ९ सय ३९ जनामा कोरोना संक्रमण देखिएको छ। यीमध्ये ३२ हजार ९ सय ८९ जना संक्रमणमुक्त भइसकेको संघले जनाएको छ। यो कुल संक्रमित संख्याको ९४ प्रतिशत हो। कतारमा २३ हजार ८ सय ६४, संयुक्त अरब इमिरेट्स (यूएई) मा २ हजार ४ सय, साउदी अरबमा १ हजार ९ सय ७५, अमेरिकामा १ हजार ७ सय २७, कुवेतमा १ हजार ६ सय ३५, बेलायतमा १ हजार ५ सय १७ जना संक्रमित भएका छन्। भारतमा ५ सय ८०, बहराइनमा ४ सय ५१, अस्ट्रेलियामा १ सय ८१ जना संक्रमित छन्। मलेसिया, पोर्चुगल, आयरल्यान्ड, स्पेन, क्यानडा, अस्टेलिया, जापान, माल्दिभ्स, बेल्जियम, स्विट्जरल्यान्ड जर्मनी, फिनल्यान्ड, साइप्रस, न्युजिल्यान्ड, माल्टा, हङकङ, पोल्यान्ड, म्यानमार र फ्रान्समा पनि नेपाली संक्रमित छन्। मुख्य श्रम गन्तव्यमा जोखिम खाडी मुुलुकमा रहेका नेपाली कोरोना महामारीका कारण आक्रान्त बन्दै गएका छन्। भारतसहित यूएई, साउदी र कतारमा रहेका नेपाली अझै जोखिममा देखिएका छन्। वैदेशिक रोजगारीका क्रममा मलेसिया र खाडी मुलुकमा १८ लाख नेपाली कामदार कार्यरत रहेको जनाइएको छ। भारतबाट ३ लाखभन्दा बढी नेपाली फर्किए पनि अझै ठूलो संख्यामा उतै बसेका छन्। कतिपय नेपाली रोजगारी गर्न भारत नै जान थालेका छन्। संघका अनुसार यूएईमा संक्रमित र मृतकको संख्या बढ्दो छ। दक्षिण कोरियामा रहेका नेपालीमा पहिलो पटक यो साता कोरोना संक्रमण देखिएको छ। जापान, अस्ट्रेलिया, कतारलगायत देशमा यो साता कोरोना संक्रमणदर बढेको संघले जनाएको छ। मध्यपूर्वमा कोरोना महामारीका रूपमा फैलिएको छ। युरोप र अफ्रिकामा भने कोरोनाको असर कम हुँदै गएको छ। मध्यपूर्वी मुलुकमा कोरोना संक्रमण बढेसँगै नेपालीमा त्रास बढेको छ। त्यहाँ नेपालीको संख्या अधिक छ। वैदेशिक रोजगारीका क्रममा लाखौं युवा मध्यपूर्वी देशमा काम गर्दै आएका छन्। अस्ट्रेलिया र युरोपमा कोभिड१९ को दोस्रो लहर सुरु भएसँगै नेपाली समुदायमा चिन्ता बढेको छ। संघका प्रवक्ता डीबी क्षेत्रीले मध्यपूर्वमा आक्रामक ढंगले संक्रमण नभए पनि नियन्त्रणमा आइनसकेको बताए। मध्यपूर्वमा त्यस्तो जोखिम पनि छैन, प्रवक्ता क्षेत्रीले भने, निमिट्यान्ट पनि भएको छैन। संक्रमण तीव्र नभएकाले त्यस्तो जोखिम पनि नभएको उनले बताए। विदेशी भूमिमा कार्यरत नेपालीमा बिस्तारै जोखिम कम हुँदै गएको छ, उनले भने। विदेशमा २ सयको मृत्यु पछिल्लो समय विदेशमा २ सय नेपालीको मृत्यु भएको छ। १५ मुलुकमा रहेका नेपालीले कोरोना कहरका बेला ज्यान गुमाएको संघले जनाएको छ। सबैभन्दा बढी बेलायतमा ६९, त्यसपछि यूएईमा ३७, भारतमा ३२, अमेरिकामा १७, कतारमा १६, साउदीमा ११, कुवेतमा ७, बहराइनमा ३ जनाको मृत्यु भएको छ। अफ्रिका, ओमन, टर्की, आयरल्यान्ड, जापान, नेदरल्यान्ड र स्विडेनमा ११ जना नेपालीको मृत्यु भएको छ। असर कम, जोखिम उत्तिकै स्वास्थ्य समिति संयोजक डा सञ्जीव सापकोटाले केही देशमा कोरोनाको दोस्रो लहर सुरु भएकाले सजग हुन आवश्यक भएको बताए। नेपाली समुदायमा कोरोना असर कम हुँदै गए पनि जोखिम उत्तिकै रहेको उनको भनाइ छ। खतरा अझै टरेको छैन, उनले भने, सावधानी अपनाउन नसके संक्रमण बढ्न सक्छ। उनले विदेशमा रहेका नेपालीलाई मास्क लगाउन, मुख छुनुअघि हात साबुनपानीले धुन, अपरिचित व्यक्तिसँग टाढैबाट भलाकुसारी गर्न, भीडभाड नगर्न सल्लाह दिए। विश्वभर संक्रमितको संख्या सोमबार साँझसम्म २ करोड ७३ लाख नाघेको छ। मृतकको संख्या ८ लाख ९४ हजार ४ सय ९ पुगेको छ। निको हुनेको संख्या १ करोड ९४ लाख नाघेको वल्र्डोमिटर्सले जनाएको छ।"
पर्यटन लयमा फर्काउन पाँच वर्ष,"काठमाडौं : कोभिड१९ का कारण क्षतिग्रस्त पर्यटन व्यवसायलाई पुनः लयमा फर्काउन चारपाँच वर्ष लाग्ने सरोकारवालाले बताएका छन्। कोरोना भाइरसको संक्रमण कहिलेसम्म रहने हो भन्ने यकिन नभएकाले पर्यटक आउने वातावरण नबनेसम्म पर्यटन क्षेत्रमा सुधार नआउनेमा सरोकारवालाले जोड दिए। नेपाल आर्थिक पत्रकार समाज (सेजन)ले आयोजना गरेको सेजन अर्थनीति बहसअन्तर्गत पर्यटनको सम्भावना विषयक भिडियो कन्फ्रेन्समा बोल्दै सरोकारवालाले यस्तो बताएका हुन्। नेपाल पर्यटन बोर्डका पूर्व प्रमुख कार्यकारी अधिकृत प्रचण्डमान श्रेष्ठले कोरोनाका कारण पर्यटक भित्र्याउन सहज नभएकाले सरकार, निजी क्षेत्रलगायत निकायले गरेका कामलाई उद्गम बजारसम्म जानकारी गराउनुपर्ने बताए। कोरोनाका कारण अब पर्यटन क्षेत्रको प्रवृत्ति परिवर्तन हुने भन्दै अब ठूलो संख्यामा पर्यटक आउने दशकको अन्त्य भएको बताए। अब मास टुरिजमको एरा गयो, पूर्वप्रमुख कार्यकारी अधिकृत श्रेष्ठले भने। उनले पर्यटन क्षेत्रमा केही नयाँ आविष्कार गर्न सके पर्यटक भित्र्याउन सकिने बताए। कोरोनाका कारण पर्यटन क्षेत्रमा डर र अनिश्चितता बढेको श्रेष्ठको भनाइ छ। नेपालमा पर्यटक भित्र्याउन ऐतिहासिक तथा नीतिगत व्यवस्था गर्न सके पर्यटक भित्र्याउन सकिनेमा श्रेष्ठको जोड छ। त्यसका लागि पर्यटकको स्वास्थ्य सुरक्षा तथा बिमाका कुरालाई समेटेर प्याकेज ल्याउन सकिने भन्दै यसतर्फ ध्यान पुर्याउनुपर्ने बताए। त्यसैगरी, पर्यटन वर्ष २०११ का संयोजक योगेन्द्र शाक्यले कोरोनाका कारण पर्यटन क्षेत्रमा अहिलेसम्मकै ठूलो समस्या परेकाले यो क्षेत्रलाई पहिलेकै अवस्थामा ल्याउन चारपाँच वर्ष लाग्ने बताए। सन् २०२४०२५ भन्दा यता पर्यटन क्षेत्रमा सुधार आउन सक्ने देखिन्न, संयोजक शाक्यले भने। कोरोनाका कारण अर्थतन्त्रमै ठूलो समस्या भएकाले सरकारलाई पनि राजस्व उठाउन समस्या भइरहेका बेला सरकारको भर पर्नुभन्दा व्यवसायीले पनि आफ्नो क्षेत्रबाट प्रयास गर्नुपर्ने बताए। त्यसका लागि कर्मचारीको तलब, बैंकको ऋण र घर भाडालगायत खर्च कटौती गर्न पाउनुपर्ने बताए। पर्यटन क्षेत्रलाई पुनर्जीवन दिन खर्च कटौतीको विकल्प नभएको संयोजक शाक्यले बताए। पर्यटन क्षेत्रको उत्थानका लागि बजेटमार्फत ल्याएको प्याकेजलाई कार्यान्वयनमा ल्याउनुपर्नेमा जोड दिए।"
कोरोना महामारीमा लैंगिक हिंसाको जोखिम,"विश्व एकप्रकारको नौलो भाइरसले आतंकित छ जसलाई सार्स सीओभी२ वा नोभेल कोरोना भाइरसको नामले पनि चिनिन्छ। सर्वप्रथम सन् २०१९ डिसेम्बरमा चीनको उहानमा फेला परेको यो भाइरसलाई विश्व स्वास्थ्य संगठनले कोरोना भाइरस डिजिज२०१९ नाम दिएको छ जसलाई छोटकरीमा कोभिड१९ भनिन्छ। ल्याटिन भाषाको क्राउन (मुकुट) वा रेथ (माला) बाट आयतित कोरोना शब्द जर्मन भाषाको गारल्याण्ड वा रेथ (माला) बाट प्रचलनमा आएको मानिन्छ। पहिलोचोटी कोरोना भाइरस शब्दावलीको प्रयोग सन् १९६९ मा इन्फर्मल ग्रुप अफ भाइरोलोजिस्टले आफ्नो जर्नल नेचर टु डेजिग्नेट द न्यु फेमिली अफ भाइरसमा गरेको थियो। क्वारेन्टाइन वा आइसोलेसनजस्ता एकान्तवास र नजरबन्द स्वरूपको लकडाउन वा निषेधाज्ञाका कारण पर्न गएको गहिरो मनोवैज्ञानिक असरका कारण यौनिक हिंसा बढ्न गएको छ, जसको प्रत्यक्ष सिकार महिला र बालबालिका हुने गरेका छन्। चौधौं शताब्दीमा ७५२०० मिलियन मानिसको ज्यान लिएको प्लेग रोगपछि यो विश्वमा भयावह रूपमा फैलँदै गइरहेको छ। कोभिड१९ लाई सन् २००२ नोभेम्बरमा चीनकै फोसान सहरमा देखापरेको सिभियर एक्युट रेस्पिरेटरी सिन्ड्रोम (सार्ससीओभी) रोगको अर्को संस्करण पनि मानिन्छ जसले विश्वमा ७७४ मानिसको ज्यान लिएको थियो। नोभेल कोरोना भाइरस स्वासप्रश्वाससम्बन्धी सरूवा रोग हो। यो महामारीको कारण हालसम्म विश्वका २१६ मुलुकका २७,०९७,३५७ भन्दा बढी व्यक्ति संक्रमित र ८८४,३३६ भन्दा बढीको मृत्यु भइसकेको छ। अमेरिकामा मात्रै ६,४३२,१५४ भन्दा बढी संक्रमित र १९२,८५० भन्दा बढीको मृत्यु तथा छिमेकी मुलुक भारतमा ४,११८,५८३ भन्दा बढी संक्रमित र ७०,७१२ जना मृत्यु भइसकेको छ। गत जनवरी ३० सम्म केवल अन्तराष्ट्रिय सरोकारको जनस्वास्थ्य संकटमात्र मान्दै आएको विश्व स्वास्थ्य संगठनले २०२० मार्च ११ मा आएर भने यसलाई प्यान्डेमिक नै घोषणा गर्न बाध्य भयो। नेपालमा लकडाउनदेखि निषेधाज्ञासम्म स्वास्थ्य तथा जनसंख्या मन्त्रालयको तथ्यांक हेर्दा हालसम्म ४६,२५७ जनामा संक्रमण पुष्टि भएको र २८९ जनाको मृत्यु भइसकेको छ। यो कुल जनसंख्या २,९९,२६,३२९ मध्ये ७,६८,३४५ अर्थात जम्मा २५६ भन्दा पनि कम प्रतिशत व्यक्तिमा गरिएको पीसीआर परीक्षणको नतिजा भएकाले परीक्षणको दायरा बढाएको खण्डमा डरलाग्दो तथ्यांक आउन सक्छ। नेपाल सरकारले २०७६ चैत ११ देखि जेठ १८ सम्म राष्ट्रव्यापी लकडाउन घोषणा गर्यो। त्यसको असर सिंगो मुलुकभर पर्यो। कोभिडले भित्र्याएको त्रासदीले जनजीवन त्रस्त बन्दा सर्वसाधारण कोठा र घरभित्र थन्किन बाध्य छन्। स्कुल, कलेज, उद्योग तथा कलकारखाना, व्यापारव्यवसाय बन्द हुँदा आर्थिक क्रियाकलाप शून्यप्रायः छ। रोजगारका लागि भारत गएका नेपाली फर्किइरहेका छन्। खाडीलगायत तेस्रो मुलुकमा गएकामध्ये केही फर्किसकेका छन् भने रोजगार गुमाएर बसेका अरु पनि फर्कने प्रतीक्षामा छन्। जनजीविकाका सबै पहलु ठप्प छन्। दिनभरि काम गरेर बिहानबेलुका पेट भर्ने मजदुर वर्ग राहतको प्रतीक्षामा छन्। सरकार भने लकडाउन वा निषेधाज्ञाको भुलभुलाइ वा शब्दजाल बुन्दै सत्ताको लुछाचुँडी र आन्तरिक पार्टीगत किचलोमा रुमलिइरहेको छ। सुरुमा लकडाउन घोषणा गरी सुस्ताएको सरकार स्वास्थ्य सामाग्री खरिद काण्डमा लागेको भ्रष्टाचार आरोपको प्रतिरक्षा गर्नमै अधिकांश समय बर्बाद गर्यो। पीसीआर परीक्षणभन्दा बेलायत, भारतलगायत अन्य मुलुकले प्रतिबन्ध लगाएको तथा विश्व स्वास्थ्य संगठन र आफ्नै स्वास्थ्य अनुसन्धान परिषद्ले समेत अविश्वासनीय मानेको आरडीटी परीक्षणमा स्वास्थ्य मन्त्रालयले जोडबल लगायो। एकातर्फ परीक्षणको अविश्वसनीयता र अर्कातर्फ नक्कली किटका कारण आरडीटी परीक्षणले जनमानसमा अन्योल उत्पन्न गर्यो। स्वास्थ्य क्षेत्र र जनस्तरबाट व्यापक विरोध भएपछि काठमाडौं जिल्ला अदालतले सुनुवाइका लागि अदालतमा पेस गरिने प्रतिवादी र सुरक्षाकर्मीको आरडीटी परीक्षण गरेको रिपोर्टलाई मान्यता नदिई आरटीपीसीआर रिपोर्ट नै अनिवार्य गर्न आदेश दिएपछि मात्र सरकार आरडीटी परीक्षणको नाटक बन्द गर्न बाध्य भयो। गत मे ४ मा राष्ट्रसंघद्वारा प्रकाशित वल्र्ड पपुलेसन प्रस्पेक्टका अनुसार विश्वका २०१ देशमध्ये १२५ देशमा पुरुषभन्दा महिलाको जनसंख्या बढी र पुरुषको अनुपात १३ मुलुकमा ९० र ४२ देशमा ९५ भन्दा घटी छ। पुरुषको तुलनामा महिलाको उच्च अनुपात भएका विश्वका १० मुलुकमध्ये युरोपका ५, उत्तर अमेरिकाका ३ र एसियाका दुइटा छन्। एसियामा नेपालको लैंगिक अनुपात सबभन्दा कम ८४५५ छ, जसलाई हङकङ ८४७८ ले पछ्याइराखेको छ। पपुलेसन ओडोमिटरका अनुसार विश्व स्वास्थ्य संगठनले आफ्नो वेब पोर्टलमा कोभिड १९ मा हुनसक्ने महिलाविरुद्धको हिंसाबारे सचेतना फैलाउन तस्बिरसहितको जानकारीमूलक सामग्री राखेको छ। कोभिड१९ ले महिलामा पारेको असर शीर्षकमा राष्ट्रसंघद्वारा सार्वजनिक पोलिसी ब्रिफमा स्वास्थ्यदेखि अर्थतन्त्र, सुरक्षादेखि सामाजिक संरक्षणसम्मका हरेक तहतप्कामा महिला र बालिका केवल लिंगकै कारण प्रताडित भएको उल्लेख छ। यसले उनीहरूलाई उपलब्ध गराइनुपर्ने प्राथमिकताका मापक मात्र नभई तात्कालिक राहतदेखि लामो अवधिको प्रत्युपलब्धिका प्रयास सुझाएको छ। राष्ट्रसंघीय जनसंख्या कोषका अनुसार महामारीको संकटमा महिला र बालिका बढी जोखिममा हुने भन्दै जनस्वास्थ्य र सामाजिक सेवाका क्षेत्रमा महिलाको असमान प्रतिनिधित्व भएकाले उनीहरू रोगसँग अनाच्छादित हुने खतरा हुने, तनाव, सीमित चलायमानता र जीविकोपार्जनमा गतिरोधजस्ता कारण महिला र बालिकाउपर लिंगमा आधारित हिंसा र शोषणको भेदता बढ्न गएको, स्वास्थ्य प्रणालीले महिलाको लैंगिक र प्रजनन स्वास्थ्य सेवा, परिवार नियोजनमा पहुँच, जन्मपूर्वको हेरचाह र अन्य संवेदनशील सेवाका स्रोतलाई दिशान्तर गर्दै गएको उल्लेख गरेको छ। यूएन ओमनद्वारा हालै सार्वजनिक महिला र बालिकाविरुद्धको हिंसासम्बन्धी पोलिसी ब्रिफ नं १७ ले विगत १२ महिनामा १५४९ उमेर समूहका झन्डै १८ प्रतिशत महिला र बालिका घनिष्ट साथीद्वारा भौतिक वा यौनिक हिंसामा परेका, महिलाले जीवनभरमा अनुभव गरेको यौनसाथीको हिंसाको अंक त झन् ३० प्रतिशतले बढ्न सक्ने, परिवार, समुदाय र बृहत् समाजबाट हुने हिंसामध्ये यौन साथीद्वारा हुने हिंसा महिलाले खेप्नुपर्ने लिंगमा आधारित हिंसाको चित्रण गरिएको छ। अहिलेको डिजिटल युगमा त साइबर हिंसा सामान्य भएर आएको छ। युरोपबाट प्राप्त तथ्यांकअनुसार १५ वर्षमाथिका प्रत्येक १० मध्ये एकजना महिलाले कुनै न कुनै प्रकारको अनलाइन हिंसा भोग्नुपरेको छ। कोभिड १९ सिर्जित घरमा बस्ने उर्दीका कारण उत्पन्न महिलाविरुद्धको हिंसाले अर्को भाइरसको स्थान लिएको पाइन्छ। विश्वको आधाभन्दा बढी जनसंख्या लकडाउनमा भएसँगै घरेलु हिंसा महामारीको पहिलो हप्तामा ह्वात्तै बढ्न गएको पाइयो। थुनाजस्तो बसाइ र तनावले उल्लेखनीय सुरक्षा, स्वास्थ्य र मौद्रिक चिन्ताले थप लैंगिक हिंसा बढाएको तथ्यांक पाइन्छ। कोभिड १९ को सुरुआतसँगै हिंसाको उजुरीसहित हेल्पलाइनमा फोन गर्ने महिला संख्यामा बढोत्तरी भएको छ। ट्युनिसियामा लकडाउनको पहिलो दिनमै यो तथ्यांक पाँच गुना बढेको र बेलायतमा लकडाउन अवधिको पहिलो हप्तामा राष्ट्रिय घरेलु हिंसा हेल्पलाइनमा फोन गर्ने महिलाको संख्या २५ प्रतिशत र वेबसाइट भिजिट गर्नेको संख्या १५० प्रतिशतले बढेको तथ्यांक यूएन ओमनले सार्वजनिक गरेको छ। केन्द्रीय तथ्यांक विभागद्वारा प्रकाशित वार्षिक घरपरिवार सर्वेक्षण ०७१७२ अनुसार नेपालको श्रम बजारमा १० वर्षभन्दा माथि उमेर समूहका ७७२ प्रतिशत भएको र कुल रोजगारमा ६९४ प्रतिशत कृषि क्षेत्रको योगदानमध्ये सोको ८१ प्रतिशत महिलाको श्रममा निर्भर रहेको छ। नेपालमा बेरोजगारको कहालीलाग्दो अवस्था छ। भारतबाहेकका खाडी, मलेसिया र अन्य मुलुकमा करिब ४० लाखभन्दा बढी नेपाली रोजगारको खोजीमा बिदेसिएको अनुमान छ। मिडिया रिपोर्टिङका अनुसार महिलाहरू जापान, जर्मनी, इजरायलजस्ता तुलनात्मक सुरक्षित मुलुकबाहेक साउदी अरेबिया, कुबेत, कतारजस्ता खाडी मुलुकमा घरेलु कामदार मात्र नभई अफ्रिकाको केन्याजस्ता असुरक्षित गन्तव्यमा मानव तस्करको माध्यमबाट जान विवश भएको पुष्टि भएको छ। अदालतमा पर्ने मुद्दाहरूबाट पनि विभिन्न गैरकानुनी मार्गबाट विदेश पुगी अलपत्र भएका महिला मानव बेचबिखन मुद्दाको पीडित वा जाहेरवाला बनी आउने गरेको तथ्यांक पाइन्छ। कोरोना महामारीका कारण आर्थिक क्षेत्र धराशायी भई रोजगार गुमाएका, काम गर्दै आएको कम्पनी वा प्रतिष्ठान बन्द भएका, कम्पनी मालिक वा साहूको शोषणमा परेका महिलाको संख्या उल्लेखनीय छ। बेरोजगारले सिर्जित पारिवारिक विखण्डनका कारण सबभन्दा मर्कामा पर्ने वर्ग भनेकै महिला र केटाकेटी हुन्। लकडाउन सुरु भएयता पाँच महिनाको समय व्यतीत भइसकेको छ। यो अवधिमा अधिकांश समय घरबाहिरै बिताउने पुरुष, हाउसवाइफ, कामकाजी महिला र स्कुले बालबालिकासमेत कोठा वा घरकै साँगुरो घेरामा बस्नुपरेको बाध्यताको गलत फाइदा नजिककै नातेदार, यौन साथी, सहपाठीलगायतले उठाएको वा यौन हिंसा गरेको घटना कुनै न कुनै रूपमा सर्वजनिक भएका पाइन्छ। नेपालमा पनि क्वारेन्टाइनमा बसेका महिलालाई बलात्कार गर्ने, सुरक्षाकर्मीद्वारा नै व्याभिचारको सिकार हुनुपरेका प्रतिनिधिमूलक समाचार नेपाली मिडियाले पनि सार्वजनिक गर्दै आएको पाइन्छ। लकडाउनको एक महिनाको अवधिमा घरेलु हिंसाका १०९४ मुद्दा दर्ता भएको तथ्यांक नेपाल प्रहरीको कार्य एवं अनुसन्धान विभागले सार्वजनिक गरेको थियो। कोभिड १९ का कारण आर्थिक क्षेत्रमा पर्न गएको असरले आयआर्जनका स्रोत ठप्प हुन गई सिर्जित तनावले घरेलु वा लैंगिक हिंसाको ब्यारोमिटर बढाएको पाइन्छ। क्वारेन्टाइन वा आइसोलेसनजस्ता एकान्तवास र नजरबन्द स्वरूपको लकडाउन वा निषेधाज्ञाका कारण पर्न गएको गहिरो मनोवैज्ञानिक असरका कारण यौनिक हिंसा बढ्न गएको छ, जसको प्रत्यक्ष सिकार महिला र बालबालिका हुने गरेका छन्। भारतसँगको खुला सिमाना, कमजोर जनस्वास्थ्य व्यवस्थापन, सचेतना, स्रोतसाधन र पूर्वाधारको कमी र कुशासनले पनि कोरोना जोखिम उच्च भएको हो। यस्तो जोखिमपूर्ण अवस्थामा काममा खट्दा कोरोना संक्रमण बढी हुन्छ। अझ गर्भवती तथा सुत्केरीहरूलाई प्रजनन स्वास्थ्य सेवा लिनका निम्ति स्वास्थ्य संस्थामा जानुपर्दा पनि थप स्वास्थ्य जोखिम बढेको छ। यस अवस्थामा नीतिगत प्राथमिकता, स्वास्थ्य सचेतना अभिवृद्धि र विशेष कार्यक्रम गरी महिला र बालिका वर्गमा पर्ने उच्च जोखिम न्यूनीकरणमा राज्यको सार्थक भूमिका जरुरी छ।"
जोकोभिच अयोग्य,"लन्डन : विश्व नम्बर एक टेनिस स्टार नोभाक जोकोभिच अमेरिकी (यूएस) ओपन टेनिसमा डिस्क्वालिफाई (अयोग्य) हुँदै प्रतियोगिताबाट बाहिरिएका छन्। उनले प्रहार गरेको बलले लाइन जर्जलाई लागेपछि जोकोभिच डिस्क्वालिफाई घोषित हुँदै प्रतियोगिताबाट बाहिरिएका हुन्। ३३ वर्षीय जोकोभिचले सर्भिस गुमाएपछि रिस पोख्ने क्रममा बललाई हिर्काएका थिए। सर्वियन खेलाडी जोकोभिचले गोजीबाट बल निकालेर प्रहार गरेका थिए। सो बलले उनको पछाडि रहेकी एक लाइन जजलाई लागेको थियो। सो बलले लाइन जजलाई लागेपछि विवाद बढेको थियो। स्पेनका पाब्लो क्यारेनो बुस्टाविरुद्धको सो खेलमा जोकोभिच ६५ ले अघि थिए। केही समयको विवादपछि उनलाई प्रतियोगितामा अयोग्य घोषित गरिएको हो। ग्रान्डस्लामको नियमअनुसार जानीजानी बललाई खतरनाक तरिकाले हिर्काउने र कोर्टभित्र लापरबाही किसिमले खेलेका कारण यूएस ओपनका लागि अयोग्य घोषित गरिएको, अमेरिकी टेनिस संघले भनेको छ, उनले विश्व वरीयताका लागि यूएस ओपनमा प्राप्त गरेका सबै अंक खोस्नुका साथै म्याच फी बापतको रकम पनि जरिवाना गरिएको छ। जोकोभिचले आफूले जानाजान लाइन जर्जलाई नहिर्काएको भन्दै घटनाप्रति माफी मागेका छन्। यो घटनाले मलाई साह्रै दुःखी तुल्याएको छ, उनले भनेका छन्, मैले जानाजान गरेको होइन। अञ्जानमै भएको यस घटनाप्रति खेद प्रकट गर्दै दुःख व्यक्त गर्दछु। कोरोना भाइरसको महामारीका कारण पहिलो दर्शकविहीन कोर्टमा खेलाइएको यूएस ओपन टेनिसमा जोकोभिचलाई बलियो दाबेदार मानिएको थियो। उनी करिअरको १८औं ग्रान्डस्लाम जित्ने अभियानमा थिए। उनी १८औं ग्रान्डस्लाम जित्दै रोजर फेडरर र राफेल नाडालसँग बराबरी गर्ने अभियानमा थिए। उनले केही समयअघि मात्र सिनसिनाटी ओपन टेनिसको उपाधि जितेका थिए।"
प्लाज्मा थेरापीबाट कसरी उपचार गरिन्छ ?,"प्लाज्मा थेरापी के हो ? प्लाज्मा भनेको रगतको अंश हो । रगतमा रहेका सेता, राता रक्तकोष, प्लेटलेस छुट्ट्याएर बाँकी रहेको चिप्लो तरल पदार्थमा रोगसँग लड्न सक्ने क्षमता हुन्छ । त्यसको प्रयोगबाट गरिने उपचार विधि प्लाज्मा थेरापी हो । कोरोना संक्रमणमुक्त भएको कति दिनमा प्लाज्मा दिन मिल्छ ? नेगेटिभ नतिजा आएको १४ दिनपछि मात्रै प्लाज्मा निकाल्न मिल्छ । यो अवधिलाई कन्भलसेन्ट भनिन्छ । त्यति बेला नयाँ खालको भाइरस चिनेको एन्टीबडी तयार भएको हुन्छ । यो समय जति बढ्दै गयो एन्टीबडी उति निष्क्रिय हँुदै जान्छ । कतिदेखि कति वर्षसम्मका व्यक्तिले दिने हो ? रक्तदान गर्न उपयुक्त व्यक्तिले नै प्लाज्मा दान गर्ने हो । १८६० वर्ष उमेर र ५० किलोभन्दा बढी तौल भएको स्वस्थ व्यक्तिले तीनतीन महिनाको अन्तरमा रगत दान गर्न सक्छन् । रक्त समूह मिल्नुपर्छ कि पर्दैन ? रक्त समूह मिल्नुपर्छ । रक्त समूह मिले मात्रै प्लाज्मा दिन मिल्छ । प्लाज्मा थेरापीबाट उपचार पाएका व्यक्तिले प्लाज्मा दिन मिल्छ कि मिल्दैन ? कोरोना लागेर निको भएका जोसुकैले प्लाज्मा दिन मिल्छ । कसरी झिकिन्छ प्लाज्मा ? रक्तदान गरेपछिको रगतलाई प्रोसेसिङ गरी मेसिनको सहायतामा प्लाज्मा निकालिन्छ । एक व्यक्तिबाट अर्कामा दिँदा तुरुन्त झिक्नुपर्छ कि पहिल्यै निकालेर सञ्चय गरिन्छ ? यो पहिल्यै निकालेर राख्न सकिन्छ । यसलाई २० डिग्री तापक्रममा ६ महिना, ४० डिग्री तापक्रममा राखे १ वर्षसम्म प्रयोग गर्न सकिन्छ । के ब्लड बैंकजस्तै यसको कुनै बैंक हुन्छ ? प्लाज्मा बैंक हुन्छ । अहिले ब्लड बैंकहरूमै प्लाज्मा भण्डारण गर्ने गरिएको छ । प्लाज्मा बैंक बनाउँदा अन्य रोगको उपचारमा पनि सहज हुन्छ । एक व्यक्तिबाट कति प्लाज्मा झिकिन्छ ? त्यसले कति जनालाई उपचार गर्न पुग्छ ? एक व्यक्तिबाट ३ सय ३० मिलिलिटर रगत निकालिन्छ । त्यसबाट २ सय मिलिलिटर प्लाज्मा निस्किन्छ । एक पोका रगतको प्लाज्मा एक व्यक्तिलाई मात्रै प्रयोग हुन्छ । प्लाज्मा झिकिएको व्यक्तिको शरीरमा एन्टीबडी घट्छ कि घट्दैन ? एन्टीबडी घट्दैन । स्वस्थ व्यक्तिको शरीरमा ५६ लिटर रगत हुन्छ, जसबाट ३ सय ३० मिलिलिटर मात्रै रगत निकाल्ने हो । ५६ लिटर रगतमा ५५ प्रतिशत प्लाज्मा हुन्छ । एकपटकको रगतदानमा निकै कम प्लाज्मा निकालिन्छ । प्लाज्मा निकाल्न कति समय लाग्छ ? शरीरबाट रगत निकालेपछि ३०४५ मिनेटमा प्लाज्मा तयार हुन्छ । रगत निकालेपछि आराम गर्नुपर्छ कि पर्दैन ? रक्तदान गरेजस्तै हो । खासै शरीरमा फरक पर्दैन । प्लाज्मा थेरापी बिरामी कस्तो अवस्थामा पुगेपछि गरिन्छ ? कोरोनाको गम्भीर लक्षण भएका, निमोनिया देखिएका, अक्सिजन चढाउँदा पनि अक्सिजनको मात्रा ९२ भन्दा कम भए प्लाज्मा थेरापी गरिन्छ । यो उपचार कति प्रभावकारी हुन्छ ? नेपालको सन्दर्भमा यसको नतिजा अझै भनिसक्ने स्थिति छैन । यद्यपि भेन्टिलेटरमै जानुपर्ने अवस्थाका, ८९ दिन भेन्टिलेटरमा बसेका बिरामी पनि निको भएका छन् । विश्वमा यसलाई प्रभावकारी मानिएको छ । यसले अरू असर गर्छ कि गर्दैन ? असर गर्दैन नै भन्ने छैन । प्लाज्मा थेरापीका जटिलता भने छन् । बिरामीको फोक्सोमा समस्या भएकाले थप समस्या पर्न सक्ने जोखिम हुन सक्छ । यो सम्भावना निकै कम छ । (लुम्बिनी प्रादेशिक अस्पतालका कन्भलसेन्ट प्लाज्मा थेरापी संयोजक डा सम्राट पराजुलीसँग अन्नपूर्णकर्मी लक्ष्मण पोखरेलले गरेको कुराकानी)"
"राहत पाइयो, अब चुल्हो बल्छ","कालिकोट : खाँडाचक्र नगरपालिका२ निवासी धनसोभा विकले सेरीघाटमा कर्णाली राजमार्गको किनारमा झण्डै दुई गाडी गिट्टी कुटेकी छिन्। उनका श्रीमान भारतमा छन्। घरमा छोरा छोरीहरुसहित सात जनाको परिवार छ। सधैँ गिट्टी कुटेर भारी बोकेर कमाएको पैसाले उनको चुल्हो बल्थ्यो। तर आजभोलि उनले कुटेका गिट्टी पनि बिक्रि भएका छैनन्। भारी बोक्ने काम कोरोनाका कारण बन्द भएको ६ महिना पुग्यो। घरमा खानेकुरा नहुँदा समस्या भयो। लकडाउनका बेलादेखि नै छिमेकीसँग चालम सापट लिएर धान्दै आएकी थिइन्। वडा कार्यालय र नगरपालिकाले वितरण गर्ने राहतमा उनको नाम समावेश भएन्। उनी लगायत खाँडाचक्र नगरपालिका वडा नं २ का ६० जना विपन्न परिवारहरु वडा कार्यालय र नगरपालिका घेराउसम्म गरे। पछि राहत दिउला भनेर आश्वासन पाए तर राहत मिलेन्। राहत नपाएर पीडित भएका यी परिवारलाई नेपाली कांग्रेसका युवा नेता भुपेन्द्रजंग शाही, तारा शाहा र पदमबहादुर शाहीले राहत उपलब्ध गराएका छन्। आफै उनीहरुले आफ्नै खर्चमा दाल, चामल, साबुन लगायतका दैनिक उपभोग्य सामान राहतस्वरुप दिएको बताएका छन्। स्थानीय सरकारको राहतको सूचीमा नपरेकाहरु राहत पाएपछि निकै खुसी भएका छन्। मजदुरीबाट जीविका चलाउने स्थानीय बालकौरा परियार भन्छिन् लकडाउनपछि काम नपाएर बिजोग थियो, सरकारले हामीलाई राहत दिएन्। छाक टार्नै समस्या भइरहेका बेला २० किलो मात्र भएपनि चामल पाइयो। भुपेन्द्रजंग शाही २०७४ सालको प्रतिनिधि सभामा पराजित उम्मेद्वार हुन्। पदमबहादुर शाही स्थानीय तहको निर्वाचनमा खाँडाचक्र नगरपालिकाको प्रमुखमा पराजित भएका थिए। कांग्रेस नेतृ तारा शाही निर्माण व्यवसायी संघकी केन्द्रीय पनि हुन्। उनीहरुले खाँडाचक्र नगरपालिका १ र २ का २ सय विपन्न परिवारहरुलाई राहत वितरण गरेका हुन्। प्रति परिवार २० किलो चामल, दुई किलो दाल, एक पोका तेल, मास्क लगायतका सामाग्र्रीहरु २ सय परिवारहरुलाई वितरण गरिएको हो।"
कंगनालाई प्रहरी सुरक्षा,"मुम्बई : भारतको केन्द्र सरकारले बलिउड अभिनेत्री कंगना रनावतलाई प्रहरी सुरक्षा दिने निर्णय गरेको छ। नायक सुशान्त सिंह राजपुतको निधनपछि कंगनाले मुम्बईमा आफू असुरक्षित महसुस गरिरहेको बताएकी थिइन्। उनी सुशान्तको पक्षमा निरन्तर वकालत गरिरहेकी छन्। केन्द्र सरकारका तर्फबाट सुरक्षा प्रदान गर्ने रिपोर्ट सार्वजनिक भएपछि कंगनाले ट्विटरमा केन्द्रीय गृहमन्त्री अमित शाहलाई धन्यवाद दिएकी छन्। कंगनाले ट्विट गर्दै भनेकी छन्, यो प्रमाण हो कि अब कुनै देशभक्त आवाजलाई कुनै फासीवादीले कुल्चन सक्दैन। म अमित शाहजीप्रति आभारी छु। उनले चाहेको भए मलाई केही दिनपछि मुम्बई आउने सल्लाह दिन्थे तर उनले भारतकी एक छोरीको वचनको मान राखे, हाम्रो स्वाभिमान र आत्मसम्मानको लाज राखे। केन्द्र सरकारको यो निर्णय शिवसेनाका सांसद सञ्जय राउत र कंगनाबीच चलिरहेको तीक्ततायुक्त बयानबाजीबीच आएको हो। सञ्जयले कंगनालाई असुरक्षा महसुस गरे मुम्बई नआए भैगो नि भन्दै आएका थिए। कंगनालाई वाई श्रेणीको सुरक्षा दिइनेछ। यो श्रेणीमा दुई पर्सनल सिक्युरिटी अफिसर्स (पीएसओ) सहित ११ जना सुरक्षाकर्मी हुन्छन्। उनी मुम्बई पुग्नुअघि नै सोमबार उनको कार्यालयमा बीएमसीबाट छापा मारिएको छ। एजेन्सी"
फजुल खर्च नियन्त्रण,"आतिथ्य सत्कारका नाममा सरकारी कार्यालयमा हुने खर्चले वित्तीय अनुशासनको सीमा नाघेको छ। नेतादेखि उच्च प्रशासकले समेत फजुल खर्च कटौतीतर्फ ध्यान दिएका छैनन्। यस्ता खर्चबाट राज्यकोषको दुरुपयोग भएको छ। साथै विकास निर्माणका काममा समेत वाधा उत्पन्न भएको छ। मुलुकभर सरकारी पैसा खर्च गर्ने कार्यालयको संख्या सात हजारभन्दा बढी छन्। मुलुक संघीय संरचनामा गएसँगै स्थानीय तहमा सरकारी खर्च हुने विन्दु बढिरहेका छन्। यस्ता हरेक निकायले अतिथि सत्कारका नाममा चिया, नास्ता, भोज, बैठक, प्रत्यक्ष अवलोकनलगायतका शीर्षकमा मनलाग्दी खर्च गरिरहेका छन्। सात हजार निकायमध्ये हरेकले आआफ्नो तर्फबाट हुने खर्चमा थोरै मात्र कटौती गरे भने पनि राज्यकोषमा बर्सेनि अर्बौं रुपैयाँ रकम जम्मा हुन्छ। यो रकमलाई अन्यत्रै लगानी गर्न सकिन्छ। हरेक कार्यालय प्रमुखले यसतर्फ सोच्ने बेला आएको छ। सरकारी कार्यालयहरूमा तीन वर्षको अवधिमा अतिथि सत्कारका नाममा मात्रै २० अर्ब रुपैयाँ खर्च भएको छ। अनुत्पादक शीर्षकमा खर्च गरेर मोज गर्ने प्रवृत्ति मौलाउँदो छ। फजुल र अनुत्पादक खर्च नियन्त्रण गर्न सरकारले पटकपटक निर्देशिका तथा थुप्रै नीतिगत मार्गदर्शन गरे पनि प्रभावकारी भएको छैन। विदेश सयर, यात्रा, अनुगमनलगायतका क्षेत्रमा हुने खर्च पनि हरेक वर्ष उकालो लागिरहेको छ। तर यसरी खर्च गरेवापत के उपलब्धि भयो भन्ने प्रश्न अनुत्तरित छ। यो त महालेखा परीक्षक कार्यालयको नजरमा परेको खर्च मात्रै हो। अदृश्य रूपमा हुने खर्चको हिसाबकिताबै छैन। फाल्तु खर्च बढेको भन्दै महालेखाले हरेक वर्ष प्रतिवेदन बनाउँछ। खर्च नियन्त्रण गर्न सुझाव त दिन्छ तर यस्ता प्रतिवेदनलाई नेतादेखि उच्च प्रशासकले समेत गम्भीर रूपमा लिँदैनन्, जसले आर्थिक नियन्त्रणमा समेत वाधा उत्पन्न भएको छ। आफूमातहतका कार्यालयमा आर्थिक मितव्ययिता ल्याउन अत्यावश्यकबाहेकका शीर्षकमा खर्च नगर्ने सरकारी नीति कार्यान्वयनमा देखिएको समस्याले यो परिणाम ल्याएको हो। खर्च कटौती गर्ने सरकारी नीतिअनुसारको कार्यनीति बन्नुपर्छ। यस नीतिलाई मूर्तरूप दिन खर्चिलो भत्तामात्रै पचाउने बैठक, सेमिनार तथा छलफल कार्यक्रमलाई निरुत्साहित गरिनुपर्छ। मुलुकमा पाँच वर्षअघिको भूकम्पले तहसनहस भएको भौतिक संरचना निर्माण सकिएको छैन। निर्माण कार्य आधाआधी हुँदै गर्दा कोरोना महामारी फैलिएको छ। विश्वभर फैलिएको महामारीले आर्थिक संकट चुलिएको छ। विगत ६ महिनादेखिको लकडाउनका कारण मुलुकका आर्थिक स्रोतको मुहान सुक्दै गएको छ। मुलुकलाई अर्को महाविपत्तिमा धकेल्ने खतरा बढिरहेको छ। आम्दानी नभए पनि खर्च भने नियन्त्रण हुन सकेको छैन। राज्यको आम्दानी र खर्चको अन्तर फराकिलो बन्दै गएको छ। तसर्थ यस्तो बेलामा खर्च कटौती गर्नुलाई पनि आम्दानी नै ठानेर आर्थिक गतिविधि सञ्चालन गरिनुपर्छ। हरेक कर्मचारीले यो मर्म आत्मसात गर्नुपर्छ। सरकारी कार्यालयमा सञ्चार महसुल, इन्धन खर्च, घर भाडा, इन्धन मर्मत आदि शीर्षकमा हुने गरेको मनलाग्दी खर्च नियन्त्रण गरिनुपर्छ। यतिबेला खर्च कटौतीका लागि कर्मचारी तथा कार्यालय प्रमुख आफैं नैतिकवान् हुन आवश्यक छ। उनीहरू जवाफदेही नबनेसम्म महालेखा परीक्षकको कार्यालयले प्रतिवेदन तयार पार्दैमा यस्तो खर्च नियन्त्रण गर्न सकिँदैन। हरेक कार्यालयभित्र वित्तीय अनुशासन र उद्देश्यअनुसार प्रगति हासिल भएको छ छैन भन्ने अनुगमन गर्नुपर्छ। कार्यालयको प्रकृतिअनुसार सेवा प्रवाहको स्तर कस्तो छ भन्ने विषयमा निरन्तर अनुगमन हुनुपर्छ। खर्च प्रणालीलाई पारदर्शी र उद्देश्यमूलक बनाउन लेखा प्रणाली प्रभावकारी बनाउन जरुरी छ। लगानीअनुसारको प्रतिफल आयो कि आएन भन्नेतर्फ अध्ययन हुनुपर्छ। आर्थिक लाभका लागि मात्रै कार्यक्रम गर्ने पद्धतिमा परिवर्तन हुन आवश्यक छ। यसको मतलब तत्काल आर्थिक उपार्जन नहुने शीर्षकमा लगानी नै नगर्ने भन्ने होइन। तर अहिले गरिएको लगानीले कति प्रतिफल दिन्छ या दिँदैन भन्नेतर्फ गहिरो विश्लेषण गर्नुपर्छ। तीनै तहका सरकारले एक रुपैयाँ मुनाफा लिन कति रुपैयाँ लगानी भइरहेको छ भन्नेबारे अध्ययन गर्नुपर्छ। अन्धाधुन्ध खर्च गर्ने तर त्यसको प्रतिफलबारे चासो नै नदिने नीति सबैले त्याग्नुपर्छ।"
कोरोना महामारीमा लैंगिक हिंसाको जोखिम,"विश्व एकप्रकारको नौलो भाइरसले आतंकित छ जसलाई सार्स सीओभी२ वा नोभेल कोरोना भाइरसको नामले पनि चिनिन्छ। सर्वप्रथम सन् २०१९ डिसेम्बरमा चीनको उहानमा फेला परेको यो भाइरसलाई विश्व स्वास्थ्य संगठनले कोरोना भाइरस डिजिज२०१९ नाम दिएको छ जसलाई छोटकरीमा कोभिड१९ भनिन्छ। ल्याटिन भाषाको क्राउन (मुकुट) वा रेथ (माला) बाट आयतित कोरोना शब्द जर्मन भाषाको गारल्याण्ड वा रेथ (माला) बाट प्रचलनमा आएको मानिन्छ। पहिलोचोटी कोरोना भाइरस शब्दावलीको प्रयोग सन् १९६९ मा इन्फर्मल ग्रुप अफ भाइरोलोजिस्टले आफ्नो जर्नल नेचर टु डेजिग्नेट द न्यु फेमिली अफ भाइरसमा गरेको थियो। क्वारेन्टाइन वा आइसोलेसनजस्ता एकान्तवास र नजरबन्द स्वरूपको लकडाउन वा निषेधाज्ञाका कारण पर्न गएको गहिरो मनोवैज्ञानिक असरका कारण यौनिक हिंसा बढ्न गएको छ, जसको प्रत्यक्ष सिकार महिला र बालबालिका हुने गरेका छन्। चौधौं शताब्दीमा ७५२०० मिलियन मानिसको ज्यान लिएको प्लेग रोगपछि यो विश्वमा भयावह रूपमा फैलँदै गइरहेको छ। कोभिड१९ लाई सन् २००२ नोभेम्बरमा चीनकै फोसान सहरमा देखापरेको सिभियर एक्युट रेस्पिरेटरी सिन्ड्रोम (सार्ससीओभी) रोगको अर्को संस्करण पनि मानिन्छ जसले विश्वमा ७७४ मानिसको ज्यान लिएको थियो। नोभेल कोरोना भाइरस स्वासप्रश्वाससम्बन्धी सरूवा रोग हो। यो महामारीको कारण हालसम्म विश्वका २१६ मुलुकका २७,०९७,३५७ भन्दा बढी व्यक्ति संक्रमित र ८८४,३३६ भन्दा बढीको मृत्यु भइसकेको छ। अमेरिकामा मात्रै ६,४३२,१५४ भन्दा बढी संक्रमित र १९२,८५० भन्दा बढीको मृत्यु तथा छिमेकी मुलुक भारतमा ४,११८,५८३ भन्दा बढी संक्रमित र ७०,७१२ जना मृत्यु भइसकेको छ। गत जनवरी ३० सम्म केवल अन्तराष्ट्रिय सरोकारको जनस्वास्थ्य संकटमात्र मान्दै आएको विश्व स्वास्थ्य संगठनले २०२० मार्च ११ मा आएर भने यसलाई प्यान्डेमिक नै घोषणा गर्न बाध्य भयो। नेपालमा लकडाउनदेखि निषेधाज्ञासम्म स्वास्थ्य तथा जनसंख्या मन्त्रालयको तथ्यांक हेर्दा हालसम्म ४६,२५७ जनामा संक्रमण पुष्टि भएको र २८९ जनाको मृत्यु भइसकेको छ। यो कुल जनसंख्या २,९९,२६,३२९ मध्ये ७,६८,३४५ अर्थात जम्मा २५६ भन्दा पनि कम प्रतिशत व्यक्तिमा गरिएको पीसीआर परीक्षणको नतिजा भएकाले परीक्षणको दायरा बढाएको खण्डमा डरलाग्दो तथ्यांक आउन सक्छ। नेपाल सरकारले २०७६ चैत ११ देखि जेठ १८ सम्म राष्ट्रव्यापी लकडाउन घोषणा गर्यो। त्यसको असर सिंगो मुलुकभर पर्यो। कोभिडले भित्र्याएको त्रासदीले जनजीवन त्रस्त बन्दा सर्वसाधारण कोठा र घरभित्र थन्किन बाध्य छन्। स्कुल, कलेज, उद्योग तथा कलकारखाना, व्यापारव्यवसाय बन्द हुँदा आर्थिक क्रियाकलाप शून्यप्रायः छ। रोजगारका लागि भारत गएका नेपाली फर्किइरहेका छन्। खाडीलगायत तेस्रो मुलुकमा गएकामध्ये केही फर्किसकेका छन् भने रोजगार गुमाएर बसेका अरु पनि फर्कने प्रतीक्षामा छन्। जनजीविकाका सबै पहलु ठप्प छन्। दिनभरि काम गरेर बिहानबेलुका पेट भर्ने मजदुर वर्ग राहतको प्रतीक्षामा छन्। सरकार भने लकडाउन वा निषेधाज्ञाको भुलभुलाइ वा शब्दजाल बुन्दै सत्ताको लुछाचुँडी र आन्तरिक पार्टीगत किचलोमा रुमलिइरहेको छ। सुरुमा लकडाउन घोषणा गरी सुस्ताएको सरकार स्वास्थ्य सामाग्री खरिद काण्डमा लागेको भ्रष्टाचार आरोपको प्रतिरक्षा गर्नमै अधिकांश समय बर्बाद गर्यो। पीसीआर परीक्षणभन्दा बेलायत, भारतलगायत अन्य मुलुकले प्रतिबन्ध लगाएको तथा विश्व स्वास्थ्य संगठन र आफ्नै स्वास्थ्य अनुसन्धान परिषद्ले समेत अविश्वासनीय मानेको आरडीटी परीक्षणमा स्वास्थ्य मन्त्रालयले जोडबल लगायो। एकातर्फ परीक्षणको अविश्वसनीयता र अर्कातर्फ नक्कली किटका कारण आरडीटी परीक्षणले जनमानसमा अन्योल उत्पन्न गर्यो। स्वास्थ्य क्षेत्र र जनस्तरबाट व्यापक विरोध भएपछि काठमाडौं जिल्ला अदालतले सुनुवाइका लागि अदालतमा पेस गरिने प्रतिवादी र सुरक्षाकर्मीको आरडीटी परीक्षण गरेको रिपोर्टलाई मान्यता नदिई आरटीपीसीआर रिपोर्ट नै अनिवार्य गर्न आदेश दिएपछि मात्र सरकार आरडीटी परीक्षणको नाटक बन्द गर्न बाध्य भयो। गत मे ४ मा राष्ट्रसंघद्वारा प्रकाशित वल्र्ड पपुलेसन प्रस्पेक्टका अनुसार विश्वका २०१ देशमध्ये १२५ देशमा पुरुषभन्दा महिलाको जनसंख्या बढी र पुरुषको अनुपात १३ मुलुकमा ९० र ४२ देशमा ९५ भन्दा घटी छ। पुरुषको तुलनामा महिलाको उच्च अनुपात भएका विश्वका १० मुलुकमध्ये युरोपका ५, उत्तर अमेरिकाका ३ र एसियाका दुइटा छन्। एसियामा नेपालको लैंगिक अनुपात सबभन्दा कम ८४५५ छ, जसलाई हङकङ ८४७८ ले पछ्याइराखेको छ। पपुलेसन ओडोमिटरका अनुसार विश्व स्वास्थ्य संगठनले आफ्नो वेब पोर्टलमा कोभिड १९ मा हुनसक्ने महिलाविरुद्धको हिंसाबारे सचेतना फैलाउन तस्बिरसहितको जानकारीमूलक सामग्री राखेको छ। कोभिड१९ ले महिलामा पारेको असर शीर्षकमा राष्ट्रसंघद्वारा सार्वजनिक पोलिसी ब्रिफमा स्वास्थ्यदेखि अर्थतन्त्र, सुरक्षादेखि सामाजिक संरक्षणसम्मका हरेक तहतप्कामा महिला र बालिका केवल लिंगकै कारण प्रताडित भएको उल्लेख छ। यसले उनीहरूलाई उपलब्ध गराइनुपर्ने प्राथमिकताका मापक मात्र नभई तात्कालिक राहतदेखि लामो अवधिको प्रत्युपलब्धिका प्रयास सुझाएको छ। राष्ट्रसंघीय जनसंख्या कोषका अनुसार महामारीको संकटमा महिला र बालिका बढी जोखिममा हुने भन्दै जनस्वास्थ्य र सामाजिक सेवाका क्षेत्रमा महिलाको असमान प्रतिनिधित्व भएकाले उनीहरू रोगसँग अनाच्छादित हुने खतरा हुने, तनाव, सीमित चलायमानता र जीविकोपार्जनमा गतिरोधजस्ता कारण महिला र बालिकाउपर लिंगमा आधारित हिंसा र शोषणको भेदता बढ्न गएको, स्वास्थ्य प्रणालीले महिलाको लैंगिक र प्रजनन स्वास्थ्य सेवा, परिवार नियोजनमा पहुँच, जन्मपूर्वको हेरचाह र अन्य संवेदनशील सेवाका स्रोतलाई दिशान्तर गर्दै गएको उल्लेख गरेको छ। यूएन ओमनद्वारा हालै सार्वजनिक महिला र बालिकाविरुद्धको हिंसासम्बन्धी पोलिसी ब्रिफ नं १७ ले विगत १२ महिनामा १५४९ उमेर समूहका झन्डै १८ प्रतिशत महिला र बालिका घनिष्ट साथीद्वारा भौतिक वा यौनिक हिंसामा परेका, महिलाले जीवनभरमा अनुभव गरेको यौनसाथीको हिंसाको अंक त झन् ३० प्रतिशतले बढ्न सक्ने, परिवार, समुदाय र बृहत् समाजबाट हुने हिंसामध्ये यौन साथीद्वारा हुने हिंसा महिलाले खेप्नुपर्ने लिंगमा आधारित हिंसाको चित्रण गरिएको छ। अहिलेको डिजिटल युगमा त साइबर हिंसा सामान्य भएर आएको छ। युरोपबाट प्राप्त तथ्यांकअनुसार १५ वर्षमाथिका प्रत्येक १० मध्ये एकजना महिलाले कुनै न कुनै प्रकारको अनलाइन हिंसा भोग्नुपरेको छ। कोभिड १९ सिर्जित घरमा बस्ने उर्दीका कारण उत्पन्न महिलाविरुद्धको हिंसाले अर्को भाइरसको स्थान लिएको पाइन्छ। विश्वको आधाभन्दा बढी जनसंख्या लकडाउनमा भएसँगै घरेलु हिंसा महामारीको पहिलो हप्तामा ह्वात्तै बढ्न गएको पाइयो। थुनाजस्तो बसाइ र तनावले उल्लेखनीय सुरक्षा, स्वास्थ्य र मौद्रिक चिन्ताले थप लैंगिक हिंसा बढाएको तथ्यांक पाइन्छ। कोभिड १९ को सुरुआतसँगै हिंसाको उजुरीसहित हेल्पलाइनमा फोन गर्ने महिला संख्यामा बढोत्तरी भएको छ। ट्युनिसियामा लकडाउनको पहिलो दिनमै यो तथ्यांक पाँच गुना बढेको र बेलायतमा लकडाउन अवधिको पहिलो हप्तामा राष्ट्रिय घरेलु हिंसा हेल्पलाइनमा फोन गर्ने महिलाको संख्या २५ प्रतिशत र वेबसाइट भिजिट गर्नेको संख्या १५० प्रतिशतले बढेको तथ्यांक यूएन ओमनले सार्वजनिक गरेको छ। केन्द्रीय तथ्यांक विभागद्वारा प्रकाशित वार्षिक घरपरिवार सर्वेक्षण ०७१७२ अनुसार नेपालको श्रम बजारमा १० वर्षभन्दा माथि उमेर समूहका ७७२ प्रतिशत भएको र कुल रोजगारमा ६९४ प्रतिशत कृषि क्षेत्रको योगदानमध्ये सोको ८१ प्रतिशत महिलाको श्रममा निर्भर रहेको छ। नेपालमा बेरोजगारको कहालीलाग्दो अवस्था छ। भारतबाहेकका खाडी, मलेसिया र अन्य मुलुकमा करिब ४० लाखभन्दा बढी नेपाली रोजगारको खोजीमा बिदेसिएको अनुमान छ। मिडिया रिपोर्टिङका अनुसार महिलाहरू जापान, जर्मनी, इजरायलजस्ता तुलनात्मक सुरक्षित मुलुकबाहेक साउदी अरेबिया, कुबेत, कतारजस्ता खाडी मुलुकमा घरेलु कामदार मात्र नभई अफ्रिकाको केन्याजस्ता असुरक्षित गन्तव्यमा मानव तस्करको माध्यमबाट जान विवश भएको पुष्टि भएको छ। अदालतमा पर्ने मुद्दाहरूबाट पनि विभिन्न गैरकानुनी मार्गबाट विदेश पुगी अलपत्र भएका महिला मानव बेचबिखन मुद्दाको पीडित वा जाहेरवाला बनी आउने गरेको तथ्यांक पाइन्छ। कोरोना महामारीका कारण आर्थिक क्षेत्र धराशायी भई रोजगार गुमाएका, काम गर्दै आएको कम्पनी वा प्रतिष्ठान बन्द भएका, कम्पनी मालिक वा साहूको शोषणमा परेका महिलाको संख्या उल्लेखनीय छ। बेरोजगारले सिर्जित पारिवारिक विखण्डनका कारण सबभन्दा मर्कामा पर्ने वर्ग भनेकै महिला र केटाकेटी हुन्। लकडाउन सुरु भएयता पाँच महिनाको समय व्यतीत भइसकेको छ। यो अवधिमा अधिकांश समय घरबाहिरै बिताउने पुरुष, हाउसवाइफ, कामकाजी महिला र स्कुले बालबालिकासमेत कोठा वा घरकै साँगुरो घेरामा बस्नुपरेको बाध्यताको गलत फाइदा नजिककै नातेदार, यौन साथी, सहपाठीलगायतले उठाएको वा यौन हिंसा गरेको घटना कुनै न कुनै रूपमा सर्वजनिक भएका पाइन्छ। नेपालमा पनि क्वारेन्टाइनमा बसेका महिलालाई बलात्कार गर्ने, सुरक्षाकर्मीद्वारा नै व्याभिचारको सिकार हुनुपरेका प्रतिनिधिमूलक समाचार नेपाली मिडियाले पनि सार्वजनिक गर्दै आएको पाइन्छ। लकडाउनको एक महिनाको अवधिमा घरेलु हिंसाका १०९४ मुद्दा दर्ता भएको तथ्यांक नेपाल प्रहरीको कार्य एवं अनुसन्धान विभागले सार्वजनिक गरेको थियो। कोभिड १९ का कारण आर्थिक क्षेत्रमा पर्न गएको असरले आयआर्जनका स्रोत ठप्प हुन गई सिर्जित तनावले घरेलु वा लैंगिक हिंसाको ब्यारोमिटर बढाएको पाइन्छ। क्वारेन्टाइन वा आइसोलेसनजस्ता एकान्तवास र नजरबन्द स्वरूपको लकडाउन वा निषेधाज्ञाका कारण पर्न गएको गहिरो मनोवैज्ञानिक असरका कारण यौनिक हिंसा बढ्न गएको छ, जसको प्रत्यक्ष सिकार महिला र बालबालिका हुने गरेका छन्। भारतसँगको खुला सिमाना, कमजोर जनस्वास्थ्य व्यवस्थापन, सचेतना, स्रोतसाधन र पूर्वाधारको कमी र कुशासनले पनि कोरोना जोखिम उच्च भएको हो। यस्तो जोखिमपूर्ण अवस्थामा काममा खट्दा कोरोना संक्रमण बढी हुन्छ। अझ गर्भवती तथा सुत्केरीहरूलाई प्रजनन स्वास्थ्य सेवा लिनका निम्ति स्वास्थ्य संस्थामा जानुपर्दा पनि थप स्वास्थ्य जोखिम बढेको छ। यस अवस्थामा नीतिगत प्राथमिकता, स्वास्थ्य सचेतना अभिवृद्धि र विशेष कार्यक्रम गरी महिला र बालिका वर्गमा पर्ने उच्च जोखिम न्यूनीकरणमा राज्यको सार्थक भूमिका जरुरी छ।"
महामारीमा किन असंवेदनशील !,"करिब आठ महिनाअघि देखा परेको कोरोना संक्रमणले विश्वलाई नै आक्रान्त पार्यो। २ सय १० मुलुकमा कोरोना संक्रमण फैलिएको तथ्यांक बाहिरियो। कुनै देश यो रोगबाट अछूतो रह्यो होला भन्न सकिन्न। हरेक देशले सबै शक्ति रोग नियन्त्रणमा खर्चिएको छ। आज कतिले मृत्युवरण गर्नुपर्यो, कतिले भेन्टिलेटरमा जीवनमरण पर्खर्नुपर्यो लेखाजोखा छैन। आत्महत्याका घटना पनि सार्वजनिक भए। दुव्र्यवहार खप्न नसकेर विस्थापित हुनुपरेका खबर पनि आए। महामारीले यी र यस्ता अनेक वितण्डा मच्चाए पनि रोगबाट मुक्त हुने र नियन्त्रणमा आउने उपाय अझै सुझेको भने छैन। अर्को एउटा खतरा त के छ भने चीनबाट सुरु भएको कोराना कडा नियम र उपचारमा देखाइएको तदारुकताले केही समयपछि नियन्त्रणमा त आयो तर संक्रमण फेरि दोहोरियो। चीनलगायत दक्षिण कोरिया, न्युजिल्यान्ड र युरोपेली मुलुकहरूमा दोहोरोएपछि चिन्ताको विषय बनेको छ। सन्दर्भ आफ्नै मुलुकको; गएको माघमा चीनको वुहानबाट फर्किएका एक व्यक्ति कोरोना संक्रमित भएपछि नेपालमा पनि यो रोग भित्रियो। चैत ११ बाट सरकारले मुलुकभर लकडाउन गर्यो। संक्रमित संख्या नगन्य थियो। कसैको ज्यान गएको थिएन। भारतमा संक्रमित बढेपछि नेपालीको स्वदेश आगमन ह्वात्तै बढ्यो। त्यसपछि संक्रमितको संख्या विस्तारै थपिँदै गयो। सरकारले सीमामा कडाइ गर्न सकेन। अत्यावश्यकबाहेकका सवारी ओहोरदोहोर गर्न नदिने भने पनि कार्यान्वयन फितलो भएका कारण संक्रमित बढे। सरकार जरिमाना र सजायको कुरो गर्छ तर खुट्टा दह्रो टेक्दैन। निर्णयबाट पछि नहटेको भए आज यो झुक्तमान बेहोनुपर्ने थिएन। लकडाउनले रोजीरोटी खोसिएको गुनासा र विरोध आयो। रोगभन्दा भोकले ज्यान जाने क्रम बढेको भन्दै लकडाउन खोल्ने दबाब आएपछि सरकार आफ्नो निर्णयमा अडिग रहन सकेन र साउन ६ देखि खुकुलो पारिदियो। संक्रमित वृद्धि हुने र ज्यान जानेको संख्या पनि बढेका कारण भदौ ३ देखि काठमाडौं उपत्यकालगायत देशका अधिकांश जिल्लामा निषेधाज्ञा जारी भयो। यति हुँदा पनि संक्रमित बढ्ने र ज्यान जानेको संख्या उस्तै गतिमा छ। अग्रपंक्तिमा खटिने स्वास्थ्यकर्मी र सुरक्षाकर्मी सबैभन्दा जोखिममा छन्। राजधानी काठमाडौं विस्तारै हट स्पट बन्ने अनि सातवटै प्रदेशमा संक्रमित र मर्ने दर किन बढिरहेको छ ? स्वास्थ्यविज्ञ एवं चिकित्सक स्वयं आगामी दिनमा संक्रमण अभै बढ्ने र ज्यान गुमाउनेको संख्या पनि वृद्धि हुने आकलन गरिरहेका छन्। सानो असावधानीले संक्रमण भएपछि जीवनमरणको दोसाँधमा त पुगिन्छ नै; घरपरिवारका सदस्यले समेत सामाजिक बहिष्कार र घृणा खेप्नुपर्ने हुन्छ। महामारीले उग्ररूप लिनुमा कतै हामी नै जिम्मेवार त छैनौं ? राज्यका तर्फबाट गरिएका प्रयासमा कमीकमजोरी होलान्। सोचेभन्दा संक्रमण भयावह हुँदै जाँदा सरकार निरीह र हतास मनस्थितिमा देखिन्छ। निर्णय गर्ने तर कार्यान्वयन नहुने हुँदा सरकारी प्रयास सफल हुन सकिरहेको छैन। त्यसो त सरकारी सुझाव, सल्लाह, सतर्कता, चेतावनीलाई हामी कत्तिको पालना गरिरहेका छौं त ? स्वास्थ्य मन्त्रालयले दैनिक कोरोना अपडेट सार्वजनिक गरेर जनचेतना अभिवृद्धि गरिरहेकै छ। रोगबाट जोगिन सजगता देखाएनौं। नेपालमा सञ्चालित ५० भन्दा बढी नेपाली टीभी च्यानलले चौबीसै घन्टा कोरोनाबारे विवरण दिइरहेकै छन्। लकडाउनमा सयौं पैदलयात्री चार घन्टा उभिनुपर्दा अब त चेते होलान् भन्यो भोलिपल्ट अझ बढी उभिएका देखिन्छन्। अत्यावश्यकबाहेकका सवारीसाधन नगुडाउने आदेशको पालना भएन। हजारौं गाडी होल्ड अन मा बसेको देखियो। दुई मिटरको दूरी कायम गर्ने, मास्क लगाउने, साबुनपानीले हात धुने, आवश्यक काम नपरी घरबाहिर ननिस्कने अनुरोध र आदेशलाई हामीले कत्तिको पालना गर्यौं त ? जीवन बचाउने पहिलो सर्त हो। जनता कोरोनाबाट जोगियून्, एकले अर्कालाई रोग सार्न नसकून् भन्ने उद्देश्यले नै यी नियम आएका हुन्। दूरदराजका गाउँबाहेक कुन ठाउँका नागरिक अशिक्षित र अबुझ छन् त ? यो रोगको हालसम्म कुनै औषधि छैन, खोप पत्ता लागेको छैन। पूर्ण सावधानी, सचेतना, अनुशासन र दैनिकी अनि सरकारी आदेशको पालनाबाट मात्र जोगिन सकिने कुरा बच्चादेखि वृद्धसम्मलाई थाहा छ। तर किन बेवास्ता गरिराखेका छौं ? सहरबजारको भीड हेरौं; न त्यहाँ दूरी छ न मास्कको प्रयोग। खाद्यान्न पसलहरूमा मानिसको ठेलमठेल। एकैपटक बीसौं जनाको भीड देखिन्छ। संक्रमण फैलिन्छ भनेर धार्मिक स्थल, सिनेमा हल, खेल मैदान, पार्टी प्यालेस, शिक्षण संस्था, होटल, रेस्टुरेन्ट, यातायात सेवा बन्द गरिएका छन्। चाहे त्यो तरकारी पसल होस् वा खाद्यान्न; सावधानी अपनाउन सरकारले जतिसुकै चिच्याए पनि जनताले टेरेनन्। यो संक्रमण यति तीव्ररूपमा एकबाट अर्कोमा सर्छ, जसको आकलन हामी गर्नै सक्दैनौं। संक्रमितबाट स्वस्थ व्यक्तिमा छिटै सर्न सक्ने हुँदा रोगबाट जोगिन सरकारी निर्देशन दैनिकजसो सञ्चारमाध्यममा आइरहेकै छ। हामीलाई थाहा छ; दूरी कायम गर्ने, मास्क लगाउने, साबुनपानीले हात धुने। यो पनि थाहा छ; सानो असावधानीले संक्रमण भएपछि जीवनमरणको दोसाँधमा त पुगिन्छ नै; घरपरिवारका सदस्यले समेत सामाजिक बहिष्कार र घृणा खेप्नुपर्ने हुन्छ। यो अकल्पनीय, भयावह स्थिति थाहा भएर पनि हामी किन यति बेपरवाह, चेतनाशून्य भएर असंवेदनशील बन्दै छौं ? यति मात्र होइन; जनता टेर्दैनन् भनेर राज्यले नियमकानुन लागू गर्यो। हामी दण्डजरिमाना तिर्न तयार छौं तर निर्देशन, अनुरोध र सचेतनाको बेवास्ता गर्छौं। खासगरी काठमाडौं उपत्यकालगायत घना बस्तीका सहरमा नियमको पालना भएको देखिँदैन। अत्यावश्यक काम नपरी घर बाहिर ननिस्कन सरकार अनुरोध गर्छ तर जनताविना काममा उद्देश्यहीन लखरलखर हिँडिरहन्छन्। कोरोना महामारीको दैनिक अपडेटबाट कोही अनभिज्ञ छैनन्। आज यो ठाउँमा यति संक्रमित थपिए, यतिको ज्यान गयो, यति संक्रमितमुक्त भए भन्ने सबैलाई थाहा छ। रोग लागेपछि घरखेत बेचेर पनि उपचार हुन्न भन्ने पनि थाहा छ तर नानीदेखि लागेको बानी भीडभाड र ठेलमठेलमा बढी रुचि राख्छौं। हामी यस्ता संवेदनशील विषयबाट जबसम्म सभ्य, सचेत र अनुशासित बन्दैनौं तबसम्म सरकारले अनुरोध गर्ने, नियम लगाउने, जरिमानाकैद सजाय गर्ने, संक्रमित भएर क्वारेन्टाइनआइसोलेसन, आईसीयु अनि भेन्टिलेटरमा बसेर सघन उपचार गर्दागर्दै प्राणपखेरू उडेको देखेसुने पनि हाम्रो बुद्धि फिर्ने छाँट छैन। त्यसैले महामारीविरुद्ध राज्यले गरेका कमीकमजोरी औंल्याउने, सुझावसल्लाह दिने, खबरदारी गर्नेलगायतका विषय आफ्ना ठाउँमा छन् तर संक्रमणबाट जोगिन सरकारी निर्देशनको न्यूनतम पालना गरेर शतप्रतिशत रोगमुक्त हुन नसके पनि स्वस्थ जनता रोग सर्नबाट जोगिन सक्छौं। उच्च सावधानी अपनाउने, नियम पालना गर्ने, पथपरहेजमा बस्ने, योगव्यायाम गर्ने, सकारात्मक सोच राख्ने, आत्मबल बढाउने, अनुशासनमा बस्ने हो भने रोग लाग्नेलाई त लागिसक्यो, लाग्नबाट जोगिएकाहरू संक्रमित हुँदैनौं। तर अझै बुद्धि फिरेको अनुभूति भएजस्तो लाग्दैन। संसारकै अवस्था देखेसुनेपछि घैंटोमा घाम लाग्नुपथ्र्यो। सरकारी नियम, निर्देशन र अनुशासनमा ध्यान दिऔं। हामी जनता कोरोना महामारीको सन्दर्भमा अब यतिविधि असंवेदनशील नबनौं। यही नै हाम्रा लागि कुशल मार्गनिर्देश बन्ने छ। श्रेष्ठ विश्वशान्ति क्याम्पसका उपप्राध्यापक हुन्।"
कोरोनाले ल्याउने राजनीतिक संकट,"पदप्राप्ति र रक्षाको कसरतलाई सुशासन मानिने स्थापित प्रणाली नै गलत भएको भन्ने राजनीतिक समूह नेपालमा पनि जीवितै छ राजनीतिमा सत्तानुकूल वास्तविकतालाई विषयान्तर गरेर छायामा राख्ने विश्वव्यापी परम्परा छ। यस वर्ष भारतको आर्थिक वृद्धि घट्ने पूर्वानुमान थियो, जुन मोदी सरकारको असफलताको एउटा मापक थियो। कोभिड नियन्त्रण गर्न भारतका प्रधानमन्त्री नरेन्द्र मोदीले लकडाउनको घोषणा गरे। भारतका बहुसंख्यक मिडियाले ताली बजाए, जनताले थाल ठटाए। लकडाउनले कोभिडको गति अलिकति सुस्त भयो तर नियन्त्रण भएन। यसले भारतको सामाजिक र आर्थिक अवस्था बिग्रियो। आत्महत्या, अवसाद र घरेलु हिंसाका अनेक समाचार आएका छन्। यस आर्थिक वर्षको पहिलो त्रैमासिकमा कूल गार्हस्थ उत्पादन वृद्धि करिब २४ प्रतिशत ऋणात्मक देखिएको छ। अर्थात् भारतीय अर्थतन्त्र पछिल्लो वर्षको तुलनामा करिब २४ प्रतिशतले खुम्चिएको छ। भारतको अर्थतन्त्रमा ठूलो संख्यामा रहेका अनौपचारिक क्षेत्रका कामदारको रोजगारमा परेको असरको आकलन अझै स्पष्ट भइसकेको छैन। त्यसैले भारतीय अर्थतन्त्र ऐतिहासिक संकटमा छ। संसारकै कतिपय अर्थशास्त्रीले यो वर्षको भारतीय कूल गार्हस्थ उत्पादन करिब ११ प्रतिशतसम्म खुम्चिन सक्ने आकलन गरेका छन्। तर भारतका लोकप्रिय मिडिया रिपब्लिक, जी, एबीपी, इन्डियाटीभी, टाइम्स नाउ आदिमा सुशान्तको मृत्युको खबरलाई प्रमुखताका साथ उठाइएको छ। एक सामथ्र्यवान् प्रतिपक्षका रूपमा उभिएर सरकारलाई दबाब दिनुको साटो अधिकांश भारतीय मिडियाले राष्ट्रिय मुद्दामा जनताको ध्यान विकर्षण गरेर जनतालाई गुमराहमा राख्ने मोदीको योजनामा साथ दिएका छन्। त्यसैले तिनलाई भारतमा गोदी मिडिया पनि भनिन्छ। एमालेलाई लोकतान्त्रिक र लोकप्रिय बनाउने दस्ताबेज (जबज) का कटु आलोचक नेता पुष्पकमल दाहाललाई नेतृत्व सुम्पन पूर्वएमालेका वरिष्ठ नेताहरू लामबद्ध भइसकेका छन्। यस्तो परिस्थितिमा अहिलेको अर्थराजनीतिक संकट कतिपयका लागि सत्ता प्राप्तिका लागि खेलिने एक जुवा र अर्को मनोरञ्जनात्मक खेल हुनेछ। मूल घर विहार भएका बलिउडका कलाकार सुशान्तको मृत्यु महाराष्ट्रको मुम्बईमा भयो। सुशान्तका परिवारले यसमा सुशान्तकी साथी रिया चक्रवर्तीलाई दोषी देखायो। मिडियाकर्मी अर्नब गोस्वामीले लगातार दुई महिनादेखि यो आत्महत्या नभएर हत्या भएको समाचार प्रसारण गरिरहेका छन्। यसमा रियालाई उनले दोषी करार गरिदिएका छन्। अर्नबले मुद्दा उठाएपछि अन्य गोदी मिडियाले रियाको हुर्मत लिइसकेको छ। छापा एकतर्फी रूपले न्यायाधीशका रूपमा प्रस्तुत भएको छ जबकि सरकारको आधिकारिक अनुसन्धान पूरा भएको छैन। केन्द्रीय सरकारका तीनवटा एजेन्सीहरू मृत्यु प्रकरणमा अनुसन्धान गर्दैछन्। तीनवटै एजेन्सीले रियालाई शंकाको घेरामा राखेका छन्। भारतमा हुने वार्षिक हजारौं आत्महत्यामध्ये सरकारी संयन्त्रले सम्पूर्ण शक्ति लगाएर अनुसन्धान गरेको यो एक अनौठो घटना हो। रियाका निजी विवरण सार्वजनिक गरिएका छन्। गोदी मिडिया किन यसरी रियाको हुर्मत लिइरहेको छ ? जवाफ सामान्य छ। विहारमा मोदीको दल भाजपासमर्थित दलको सरकार छ। महाराष्ट्रमा कांग्रेस र शिव सेनाको। अर्नब कांग्रेसका कट्टर विरोधी पत्रकार हुन्। विहारमा यसै वर्ष निर्वाचन हुँदैछ। सामाजिक सञ्जालमा मोदीको लोकप्रियता खस्केको छ। त्यसैले मोदीलाई यो ऐतिहासिक अर्थराजनीतिक संकटको विषयान्तर गरेर जनतालाई उल्लू बनाउनु छ। नेपाललगायत संसारका अनेक लोकतान्त्रिक मुलुकहरूमा राष्ट्र प्रमुखले जनतालाई कोभिड नियन्त्रणमा लगातार सुसूचित गर्नुपरेको छ। मोदीले जनतासँग दोहोरो संवाद गरेकै छैनन्। मिडियाले मोदीको रक्षा गरेको छ। आजको भारतमा अर्नब गोस्वामी, रजत शर्मा, नाविका कुमार, सुधीर चौधरी, अमीस देवगण, रवीश कुमार, राजदीप सरदेसाई, शेखर गुप्ता जस्ता ईमिडियाकर्मीहरू एक पेसागत ठाउँमा उभिएको भए मोदीलाई जनतासामु उभिन बाध्य गर्न सक्थे। एकतर्फी संवाद सम्प्रेषण क्षमताका धनी मोदीले जनताको ध्यान विकर्षण सक्ने थिएनन्। पेसागत पत्रकारिताद्वारा भारतीय लोकतन्त्रको अनुहार बदल्न सकिन्थ्यो। तर ईमिडियाको शक्तिलाई मोदीले आफ्नो हितमा नचाए। यो क्षतविक्षत प्रतिपक्ष भएको नतिजा पनि हो। यो सब खेलको पछाडिको रहस्य हो आर्थिक संकटको गहिराइ। मोदी एक राजनीतिज्ञ हुन्। उनलाई यो आर्थिक संकटबाट उत्पन्न हुने परिणामको ज्ञान छ। यो मोदीको दूरदृष्टिता नै हो। मेरा आदरणीय पाठकहरूलाई लाग्दो हो भारतीय आर्थिक संकटको नेपालसँग के साइनो छ ? साइनो गम्भीर छ। यो विश्वव्यापी आर्थिक संकट हो। भारतमा मुद्रास्फीति महँगाई बढ्ने निश्चित छ। अर्थात् गरिबी बढ्नेछ। आर्थिक संकट एक्लै आउँदैन। यसले सामाजिक र राजनीतिक संकट निम्त्याउँछ। भारतका राजनीतिक विद्रोहीलाई यसले मद्दत गर्नेछ। जसरी नेपालमा कोरोना भारतबाट आयो त्यसरी नै यी सबै विकृति नेपाल प्रवेश गर्नेछन्। नेपालका ऊर्जावान् युवाहरूको एक विशाल संख्या नेपालबाहिरै कार्यरत छ। नेपालको अर्थतन्त्रको स्रोत नै नागरिकको कमाइ हो। बिदेसिएका धेरैले रोजगार गुमाइसकेका छन्। नेपालको अर्थतन्त्रको एक प्रमुख हिस्सा रेमिट्यान्सबाट उठ्छ। त्यस्तो योगदान गर्ने कामदारको उद्धार मात्र हुन नसक्नु पनि अर्थतन्त्र नाजुक भएको प्रमाण हो। भारत बन्दका दौरान नेपाली कामदारले व्यहोरेको क्षतिको अध्ययन भएको छैन। यो क्षतिको सोधभर्ना गर्ने नेपालको आन्तरिक मुहान छैन। त्यसैले नेपालको अर्थतन्त्रले कतिपय क्षेत्रमा स्थायी क्षति भोग्ने छ। नेपालको लोकतन्त्र वयस्क भइसकेको छैन। नेपालमा पदप्राप्ति र पदरक्षाको कसरतलाई सुशासन मानिने आलोचनीय राजनीतिक अवस्था विद्यमान छ र स्थापित प्रणाली नै गलत भएको भन्ने राजनीतिक समूह पनि जीवितै छ। त्यसैले नेपालमा यो आर्थिक संकटले आघात गर्ने ठाउँहरू बढी छन्। यो सरकारको सुशासन पञ्चायतको तुलनामा समेत असल भन्न सकिँदैन। आर्थिक क्रान्तिका लागि उपयुक्त मानिएका नेताहरू असफल भइरहेका छन्। करिब तीन सयजतिलाई भूतपूर्व नेपालीको संज्ञा दिएर क्रान्तिकारी मानिएका र केपी ओलीको पहिलो रोजाइमा परेका लालबाबु पण्डित आया राम गया राम भए। रवीन्द्र अधिकारीलाई वाइडबडी काण्ड लाग्यो। घनश्याम भुसाल, योगेश भट्टराई र गोकर्ण विष्टजस्ता युवाले कुनै उदाहरणीय कार्य गर्न सकेका छैनन्। प्रधानमन्त्री केपी ओली सरकारमा आएदेखि कुनै न कुनै निहुँमा सडकमा जनता निस्किएका छन्। यो जनताको असन्तुष्टिको मापक हो। स्थिर सरकार बनेको दुई वर्षमा कुनै उल्लेखनीय आर्थिक कदम चालिएको छैन। शैक्षिक क्रान्ति भएको देखिँदैन। चिकित्सा क्षेत्रमा दलाललाई प्रोत्साहन गरिएको छ। अख्तियारका अधिकारीलाई नै भ्रष्टाचारको आरोप लागेको छ। न्यायालयका फैसलाले समेत जनतामा भ्रम परेको देखिन्छ। यो सरकारलाई विगतका सरकारभन्दा उत्तम मान्नुपर्ने कुनै तथ्य र आधार छैनन्। कोभिडको खोप निर्माण गर्ने क्रममा वैज्ञानिकहरूले शीघ्रतापूर्वक काम गर्न कतिपय स्थापित मान्यता थाती राखेका छन्। खोप परीक्षणका नतिजाको प्रकाशनमा शीघ्रता अपनाइएको छ। नेपालमै चिकित्सा सामग्री किन्ने मामिलामा शीघ्रताका लागि केही स्थापित मान्यताको उपेक्षा गरिएको थियो। यो एक असाधारण परिस्थितिमा स्थापित मान्यताविरुद्ध भए पनि स्वास्थ्य क्षेत्रको नेतृत्वमा चिकित्सा विज्ञान बुझेको वा कम्तीमा यस विज्ञानका सामान्य शब्दावली जानेको व्यक्ति सरकारले रोजेको भए यो युद्धको मोर्चामा एक कदम अघि भइन्थ्यो। यो बेलामा ओलीले राजनीतिक सीमा नाघेर पनि क्षमतावान् नेतृत्वको जिम्मामा नागरिकको स्वास्थ्यलाई दिनुपथ्र्यो। ओलीले प्रयास गरेको देखिने थियो। भारतले लकडाउन गरेपश्चात् नेपालले तदनुरूप लकडाउनको नक्कल गरेको देखिन्छ। योग्य र क्षमतावान् नेताहरू सबै दलमा छन्। ओलीले एक क्षमतावान् सर्वदलीय संयन्त्र बनाउन आवश्यक ठानेनन्। स्वास्थ्य सामग्री स्वास्थ्य मन्त्रालयले किन्ने कि रक्षा मन्त्रालयले किन्ने भन्नेमा विवाद भएपछि जनताले नियतमा शंका गर्ने नै भए। जनताको स्पष्ट मतादेश हुँदाहुँदै पनि अहिलेको सरकारको सम्पूर्ण राजनीतिक संयन्त्र आलोचनीय छ। माधवकुमार नेपाल, झलनाथ खनाल, पुष्पकमल दाहाल, वामदेव गौतम र नारयणकाजी श्रेष्ठको व्यवस्थापन देश र जनताभन्दा महत्त्वपूर्ण मानिएको छ। तिनको असन्तुष्टि महत्त्वपूर्ण कि विधिको पालना ? जनादेशको सम्मानस्वरूप वामदेव र नारायणकाजीले संसद्बाहिर बस्न किन नहुने ? हरूवालाई जनताले माननीय भनिदिनुपर्ने ? सरकार जनतालाई आर्थिक मद्दत गर्न सक्ने हैसियतमा छैन तर जनादेशको सम्मान भएन र सुशासन पनि कायम गर्न सकिएन भने आर्थिक संकटले निश्चितरूपमा राजनीतिक गम्भीर संकट निम्त्याउँछ। नागरिकलाई केवल भोटर मान्ने गल्ती पञ्चायतले गरेको थियो। २०४७ सालपश्चात् पनि नागरिकलाई भोटरका रूपमा राखियो, परिणाम देखियो। अक्षरमा लेखिएको लोकतन्त्रमा रमाएर नागरिक एकपटक भोट हालेर पाँच वर्ष सुतेर बस्न सक्दैन। नागरिकको स्वभाव विद्रोही हुन्छ। संकटका बेलामा तिनलाई जोकोहीले उपयोग गर्न सक्छ। नेपालको एउटा राजनीतिक शक्ति अहिलेको संविधानविरुद्ध संघर्षरत छ, जंगलमा छ। जातिवादी, धर्मवादी, भूगोलवादी, कतिपय अग्रगामी र पश्चगामीलगायत अनेक दल यो संविधानको विरोधमै छन्। अहिलेका कतिपय सुविधाभोगी नेताहरूसमेत यो संविधानको विरुद्धमा छन्। स्वयं बाबुराम भट्टराई र पुष्पकमल दाहालले कुनै पनि बेला यताबाट उता छलांग मार्न सक्ने सम्भावना जीवित छ। यिनीहरूका अलावा ६२६३ पछिका युवाहरूको एउटा ठूलो जमात स्वतस्फूर्तरूपमा आन्दोलित छ। एमालेलाई लोकतान्त्रिक र लोकप्रिय बनाउने दस्ताबेज (जबज) का कटु आलोचक नेता दाहाललाई नेतृत्व सुम्पन पूर्वएमालेका वरिष्ठ नेताहरू लामबद्ध भइसकेका छन्। यस्तो परिस्थितिमा अहिलेको अर्थराजनीतिक संकट कतिपयका लागि सत्ता प्राप्तिका लागि खेलिने एक जुवा हुनेछ, एक मनोरञ्जनात्मक खेल हुनेछ। हारे देश हार्छ, जिते जुवाडेले जित्छ, तिनले जुवा खेल्ने छन्। मिडिया नेपालको पनि विभाजित छ। त्यसैले नेपालजस्तो नयाँ लोकतन्त्रका लागि यो एक संवेदनशील संकट हो। भारतमा संकटको आभासले सशंकित भएर मोदी वास्तविकताको विषयान्तर गर्न प्रयत्नशील छन्। अमेरिकी राष्ट्रपति डोनाल्ड ट्रम्प पनि झूटो बोलेर जनताको ध्यान विकर्षण गराउन प्रयत्नशील छन्। अमेरिकामा ट्रम्प पराजित होलान्, भारतमा मोदी अलोकप्रिय होलान्, बस्। नेपालका राजनीतिक विश्लेषकहरूले जनविद्रोह लाई विकल्पका रूपमा सधैं प्रस्तुत गरिराखेका छन्। त्यसैले नाजुक लोकतन्त्र र आवश्यक संविधान रहेको अवस्थामा कुशासन, जनमतको अपमान र आर्थिक संकटले कथित जनविद्रोह वास्तविकतामा परिणत हुन सक्छ। सरकार समयमै जिम्मेवार हुन आवश्यक छ।"
सांस्कृतिक साक्षरता,"मानव जीवनको अभिन्न हिस्साका रूपमा रहेको संस्कृति नितान्त गहनतम् विषय रहिआएको छ। कतिपय व्यक्तिले संस्कृतिलाई नाचगान, भेषभूषा र खानपानभन्दा बढी केही देख्दैनन्। यही सतही बुझाइका आधारमा संस्कृतिप्रतिको आमदृष्टिकोण संकुचित बनेको प्रतीत हुन्छ। संस्कृति ब्रह्मजत्तिकै व्यापक र अनन्त छ। सामाजिक संरचना, सामाजिक मनोविज्ञान, राजनीतिक दर्शन, आर्थिक दर्शन, धर्म, शिक्षा आदिले संस्कृति निर्माणमा भूमिका खेल्छन्। सांस्कृतिक सहिष्णुता, शान्तिपूर्ण सहअस्तित्व र सर्वधर्म समभाव सांस्कृतिक साक्षरताका गुरु मन्त्र हुन्। संस्कृति जीवनशैली हो। यो नै संस्कृतिको सरल परिभाषा हो। यद्यपि, यतिले मात्रै संस्कृतिको सांगोपांगो परिभाषा समेट्दैन। संस्कृतिलाई विम्बात्मक रूपमा प्रस्तुत प्रकटीकरण गर्ने क्रममा कतिपय विज्ञले यसलाई समुद्रमा तैरिने हिमशिला (आइसवर्ग) सँग दाँज्ने गर्छन्। हिमशिलाको १० भागको एक भाग मात्र पानीबाहिर देखा पर्छ, बाँकी ठूलो हिस्सा पानीभित्र लुकेर बस्छ। यसको अर्थ हो संस्कृतिको दृश्यभन्दा अदृश्य भाग कता हो कता भीमकाय हुन्छ। संस्कृतिको दृश्य र अदृश्य पक्षको गठजोड दर्शाउन अंग्रेजीमा कल्चरल आइसवर्ग भन्ने शब्दावली प्रयोग गरिएको पाइन्छ। यसलाई विम्ब मानेर चिन्तनमनन गर्ने हो भने संस्कृतिको व्यापकता र संवेदनशीलता बुझ्न सहज हुन्छ। कुनै पनि संस्कृतिअन्तर्गत पहिरन, परिकार, चाडपर्व आदि सहजै देखिने पक्षहरू हुन् भने जीवन र जगत्सँग सम्बन्धित तमाम मूल्यमान्यता र विश्वास प्रणाली सतहमा देखिँदैनन्। साथै, कुनै पनि समुदायको संस्कृति इतिहासको जगमा उभिएको हुन्छ। इतिहास पनि अदृश्य हुन्छ। अदृश्य संस्कृति नितान्त शक्तिशाली र संवेदनशील हुन्छ। यस्ता अदृश्य तत्त्वहरू नै हरेक संस्कृतिको चालक शक्ति (सफ्टवेयर) हुन्। अमूर्त अवस्थामा रहेका यी अदृश्य तत्त्व समयको लामो कालखण्डमा निर्माण भएका हुन्छन्, जसको दायरा भयानक किसिमले व्यापक छ। संस्कृतिका यी तमाम दृश्यअदृश्य पक्ष बुझ्न तेस्रो आँखा आवश्यक पर्छ। त्यो हो सांस्कृतिक साक्षरता। लेखपढ गर्न साक्षर बन्न आवश्यक भए भैं कुनै जाति वा समुदायको संस्कृतिसँग परिचित बन्न सांस्कृतिक दृष्टिले साक्षर बन्नुपर्छ। कुनै समुदायबारे सार्वजनिक टीकाटिप्पणी गर्दा उनीहरूको सांस्कृतिक पृष्ठभूमि, परम्परा, जीवनशैली र इतिहासँग परिचित हुन आवश्यक छ। यसको मतलब हो कुनै समुदायसँग काम गर्दा वा उनीहरूबारे विचार व्यक्त गर्दा सम्बन्धित समुदायको सांस्कृतिक पक्षबारे जानकार हुनुपर्छ। यस किसिमको मान्यताले पश्चिमी गोलाद्र्धमा राम्रैसँग जरो गाडेको देखिन्छ। यही मूलभूत मान्यता आत्मासात गर्दै अमेरिकी शिक्षाविद् प्राध्यापक ईडी हर्जले सन् १९८७ मा कल्चरल लिट्रेसीः वाट एन अम्यारिकन निड्स टु नो शीर्षकमा पुस्तक लेखे, जुन त्यस समयको बेस्टसेलर हो। अमेरिकी सन्दर्भमा लेखिएको भए पनि यो पुस्तक हाम्रा लागि पनि उत्तिकै सान्दर्भिक छ। पुस्तकले विभिन्न देश र समुदायको सांस्कृतिक रीतभातसँग किन परिचित हुन आवश्यक छ भन्नेबारे घतलाग्दो वर्णन गरेको छ। प्राध्यापक हर्जले नै सांस्कृतिक साक्षरता शब्दावलीलाई प्रयोगमा ल्याएका हुन्। उनले आफ्नो पुस्तकमा शिक्षा प्रणालीमा सांस्कृतिक साक्षरतालाई समावेश गरिनुपर्छ भन्नेमा जोड दिए। हर्जले अमेरिकी सांस्कृतिक विम्बका रूपमा हरेका मोजार्ट, द हवाइट हाउस, द टाइटनिक, सेसमी स्ट्रिटलगायत पाँच हजार शब्दावलीको सूची दिएका छन्, जुन उनको दृष्टिमा हरेक अमेरिकीले थाहा पाउनुपर्छ। आखिर के हो त सांस्कृतिक साक्षरता ? कुनै समुदायको ऐतिहासिक, सामाजिक, आर्थिक, धार्मिक, बौद्धिक तथा कलात्मक पक्षबारे जानकार हुनु नै सामान्य अर्थमा सांस्कृतिक साक्षरता होे। तर, हरेक व्यक्ति सबै समुदायको संस्कृतिबारे पूर्ण जानकार हुन व्यावहारिक दृष्टिले सम्भव छैन। तैपनि, हरेक व्यक्तिले सबै समुदायको संस्कृतिप्रति समभाव र सद्भाव राख्न भने अवश्य सक्छन्। यसलाई नै सांस्कृतिक साक्षरताको बटमलाइन मानिन्छ, जुन सांस्कृतिक सहिष्णुता र सद्भावको परिचायक पनि हो। सांस्कृतिक सहिष्णुता र सद्भावको अभावमा विश्वको विभिन्न भाग अशान्त छ। सांस्कृतिक असहिष्णुताले अनेकौं समुदाय अपमानका शृंखलता भोग्न अभिशप्त छन्। इथ्नोसेन्ट्रिजम्, सांस्कृतिक अपव्याख्या, हुल्याहा मानसिकता (हर्ड मेन्टालिटी) र रुढिग्रस्त सोच (स्टिरियोटाइप्स्) लाई सांस्कृतिक द्वन्द्वको मूल स्रोत मानिन्छ। आफ्नो सांस्कृतिक मूल्यमान्यतालाई मात्र उच्च मूल्यांकन गरेर इतर समुदायको सांस्कृतिक मूल्यमान्यतालाई तुच्छ ठान्ने, आफ्नो सांस्कृतिक मूल्यमान्यतामा जगमा उभिएर अरूलाई असन्तुलित किसिमले मूल्यांकन गर्ने र आफ्नो संस्कृतिको लेन्सबाट मात्र अरूलाई हेर्ने परिपाटी नै इथ्नोसेन्ट्रिजम् हो। सांस्कृतिक सहिष्णुताको दृष्टिले इथ्नोसेन्ट्रिजम् घातक मानिन्छ। आफ्नो संस्कृतिप्रति आदरभाव दर्शाउने र गौरवान्वित हुने नैसर्गिक अधिकार सबैलाई छ। तर आफ्नो संस्कृतिप्रति गौरव व्यक्त गर्दा अरूको संस्कृतिलाई अपमान गर्ने छुट कसैलाई पनि हुन्न। सांस्कृतिक साक्षरताले यस गम्भीर विषयलाई सम्बोधन गर्छ। अल्पज्ञानवश वा पूर्वाग्रहवश कसैको संस्कृतिको गलत व्याख्या (अपव्याख्या) गर्ने र वास्तविकता नबुझी हुलले सम्प्रेषण गरेको गलत विचारलाई आत्मसात गर्ने हुल्याहा मानसिकता (हर्ड मेन्टालिटी) ले पनि सांस्कृतिक सहिष्णुतालाई क्षयीकरण गर्छ। यसबाट पनि बच्न आवश्यक छ। यसैगरी, कसैको जीवनशैली र परम्परालाई अति सामान्यीकरण गरेर उसको गलत वा त्रुटिपूर्ण छवि निर्माण गर्ने परिपाटीले पनि सांस्कृतिक सहिष्णुतालाई पतनोन्मुख बनाइदिन्छ। यस किसिमको परिपाटीलाई रुढिग्रस्त सोच (स्टिरियोटाइप्स्) भनिन्छ, जुन भेदभाव, बहिष्करण र हिंसाको स्रोत बन्न पुग्छ। कुनै जाति वा समुदायलाई लक्षित गरेर अपमानजनक अभिव्यक्ति दिने वा गलत किसिमले चित्रण गर्ने कार्य पनि स्टिरियोटाइप्स् कै हिस्सा हो। स्टिरियोटाइप्स् ले सम्बन्धित समुदायलाई मानसिक चोट दिन्छ। कुनै समुदायको पहिरन, भाषा, खाद्यवस्तु, आनीबानी, प्रवृत्ति, धर्म आदिलाई लिएर स्टिरियोटाइप्स् हुर्किने वातावरण बन्न सक्छ। सांस्कृतिक सहिष्णुता कायम गर्न स्टिरियोटाइप्स् बाट छुटकारा पाउने उपाय खोजिनुपर्छ। यसको सरल र सहज उपाय हो आपूइतरका संस्कृतिप्रति फराकिलो र उदार दृष्टिकोण राख्नु। अर्को शब्दमा अरूको संस्कृतिप्रति सम्मान भाव राख्दा स्टिरियोटाइप्स् स्वतः निस्तेज हुन पुग्छ। अरूको संस्कृतिप्रति राखिने उदार भावसँग यसको केन्द्रीय मर्म लुकेको छ। सम्बन्धित समुदायको मूल्यमान्यतालाई आत्मसात गरिदिने हो भने सांस्कृतिक द्वन्द्वलाई निम्तो दिने धेरैजसो स्टिरियोटाइप्स् त्यसै हटेर जान्छ। अमेरिकी सांस्कृतिक मानवशास्त्री इडवर्ड टी हल (सन् १९१४२००९) ले सन् १९९० मा अन्डरस्ट्यान्डिङ कल्चरल डिफरेन्सेस् शीर्षक पुस्तक लेखे। मूलतः कर्पोरेट परिवेशलाई समेटेर लेखिएको यो पुस्तकले व्यापारिक साझेदारबीच असमझदारी र गलत धारणा विकास हुन नदिन एकअर्काको संस्कृति बुझ्न कति आवश्यक र महत्त्वपूर्ण भन्नेबारे चर्चा गरेको छ। समग्रमा भन्दा सांस्कृतिक साक्षरताले सांस्कृतिक विषयवस्तुको ज्ञान र सुझबुझसँग गहिरो नातासम्बन्ध राख्छ। सांस्कृतिक सहिष्णुता, शान्तिपूर्ण सहअस्तित्व र सर्वधर्म समभाव सांस्कृतिक साक्षरताका गुरु मन्त्र हुन्। वास्तवमा संस्कृति संवदेनशील विषय हो। समुदायबीच विद्यमान सांस्कृतिक द्वन्द्व अन्त्य गरी शान्तिपूर्ण सहअस्तित्व कायम गर्नु यसको मूल उद्देश्य हो। यसका लागि पर्याप्त संवदेनशीलता आवश्यक पर्छ। नेपालजस्तो सांस्कृतिक विविधता फक्रिएको मुलुकमा हाम्रा नीति र व्यावहारमा उच्चतम् सांस्कृतिक संवदेनशीलता आवश्यक छ। देशको विविधतापूर्ण सांस्कृतिक परिवेशले सांस्कृतिक साक्षरताको महत्त्वबोध गराइरहेको छ।(दुरा प्राध्यापन गर्छन्।)"
"बाढी पीडितको बेदनाः कसैको दुईपटक दाहसंस्कार, कसैले शव अन्त्येष्टि गर्न नै पाएनन्","बागलुङ : जिल्लाको पश्चिम ढोरपाटनमा पहिरोसँगै आएको बाढीको बेदना कहाली लाग्दो छ । त्यसमा थप पीडा थपिदा उनीहरु भावनाशून्य भएका छन्। बाढीबाट अहिलेसम्म १७ जनाको मृत्यु भएको छ । २१ जना अझै बेपत्ता छन् । कसैको पूरै परिवार उजाडिएको छ भने कतिका नाबालक एक्ला सन्तान मात्र बाँकी छन् । कतिको परिवारका केही सदस्यसहित घर, धन सम्पत्ति पुरै बगाएर एकाएक सुकुम्बासी बन्न पुगेका छन् । गत बुधवार राती आएको बाढीले बगाएर मृत अवस्थामा फेला परेका सबै शव क्षतविक्षत अवस्थामा भेटिएका छन् । जसका कारण सनाखत गर्न पनि ढिलाइ भएको थियो । शव चिन्न नसकेपछि आफ्नै सन्तानको शव समेत दाहसँस्कार गर्न नसक्ने अवस्था आएको छ। आफ्ना लक्का जवान छोरालाई सदाका लागि अकालमै गुमाएको पीडा त ढोरपाटन ९ का तुलबहादुर विकलाई थियो नै । आफ्ना २२ वर्षीय छोरा नारायण विकको शव समेत अर्कैले अन्त्येष्टि गरिदिएको खबरले आफ्नै टाउकोमा ढुंगा बज्रिएजस्तो लागेको तुलबहादुर बताउँछन् । बुढेसकालको सहारा ठानेको छोरा गुमाउनु र गुमाएको सन्तानको आफ्नै आँखाले शव देखेर अन्त्येष्टि गर्न नपाउनुको पीडा भनिसाध्य नभएको उनको भनाइ छ । ढोरपाटन बाढीमा वेपत्ता भएका २२ वर्षीय नारायण विकको शव घट्टबोटमा वेपत्ता ३१ वर्षीय पुनको शव भन्दै प्रहरीले पुनका परिवार र आफन्तलाई जिम्मा लगाए पछि यस्तो घटना बाहिर आएको हो। १९ गते फेला परेको शव पुन परिवारलाई जिम्मा लगाएपछि उनीहरुले सोही दिन बुर्तिवाङ घाटमा शव अन्त्येष्टि गरेका थिए । दु:खद कुरा, पुनका आफन्तले शव जलाएर आएको भोलीपल्ट बिहान प्रेम पुनको सग्लो शव प्रहरीले फेला पार्यो । उक्त शव पनि खोज उद्धारमा खटिएका प्रहरीले पुन परिवारलाई पोस्टमार्टम गरी बुझायो । पुन परिवारले बुर्तिवाङ घाटमै दोस्रो पटक शव जलायो । तर, नारायण विकका परिवारले आफ्नो छोराको शव भेटिदा समेत अन्तिम पटक शव हेर्न र दाहसंस्कार गर्न समेत पाएनन् । १९ गते जलाइसकेको शव आफ्नो छोरा भएको २० गते प्रेम पुनको परिवारले दोस्रो दाहसंस्कार गरेपछि मात्रै आफूले थाहा पाएको तुलबहादुर बताउँछन् । 'मेरो छोराको शव अर्कैको भनेर परिवारका जिम्मा लगाउँदा उनीहरुले अन्त्येष्टि गरिसकेका रैछन्, 'तुलबहादुर भन्छन्, 'छोरा मरेको जस्तै लागेको छैन, आफ्नै आँखाले उसको शव देखेको भए गुमाए भन्ने लाग्थ्यो होला तर देख्नै नपाइ अरुले नै दाहसँस्कार गरेको खबर सुनेर म र मेरो परिवार बेचैन बनेका छौं ।' आफ्ना छोरा र दुई पटक शव जलाउने प्रेम पुनको शारीरिक बनावट र उमेर उस्तै भएकाले झुक्किएको भए पनि आफूहरुको चित्त बुझाउन निकै कठिन भइरहेको उनी बताउँछन् । प्रहरीले आफूलाई एक पटक खबर नगरी अर्कैलाई शव बुझाइदिएको भन्दै उनले रोष प्रकट गरे। 'कसैले दुईदुई पटकसम्म दाहसँस्कार गर्न पर्यो, यता आफूले छोराको दाहसंस्कार गर्न समेत पाएन, अब मैले के गर्ने ? कसरी परिवारको चित्त बुझाउने ?' अहिले छोराको शव अर्कैले जलाएर अन्त्येष्टि गरेको निश्चित भएपछि तुलबहादुरले कपाल खौरिएका छन् । उनका छोरासहित बुहारी, नातिनी समेत बाढीले बगाएर वेपत्ता बनाएको छ । भीषण बाढीले बगाएका शव क्षतविक्षत अवस्थामा भएकाले पहिचानमा समस्यामा हुँदा एक युवाको शव अर्कैले अन्त्येष्टि गरेको इलाका प्रहरी कार्यालय बुर्तिवाङका प्रहरी इन्चार्ज प्रकाशसिंह भण्डारीले बताए । 'हामीले शव फेला पारेपछि केही परिवारलाई बोलायौं, बेपत्ता रहेका ३१ वर्षीय प्रेम पुनका आफन्तले आफ्नो व्यक्ति भएको बताएपछि हामीले दाहसंस्कार गर्नका लागि जिम्मा लगाएका हौं, 'प्रहरी निरीक्षक भण्डारीले भने, 'त्यसको भोलिपल्ट मात्र प्रेम पुनको सग्लो शव फेला परे पछि हामी पनि झस्कियौं, जतिबेला अर्को युवाको शव अन्त्येष्टि गरिएको थियो। अनि सनाखतमा समस्याबारे हामीले सम्बन्धित परिवारलाई जानकारी दियौं।' सोमबार मात्रै तुलबहादुरले ल्याएको आफ्नो छोराको तस्बिरका आधारमा १९ गते प्रेम पुन भनेर जलाइएको शव नारायणको भएको खुलेको प्रहरी निरीक्षक भण्डारीले बताए । हालसम्म फेला परेका शवमध्ये १५ जनाको सनाखत भइसकेको छ । दुईजनाको सनाखत हुन अझै बाँकी छ । बाढी प्रभावित क्षेत्रमा अहिले पनि बेपत्ता भएकाहरुको खोजी कार्य जारी छ । बाढीले ढोरपाटन ७,८ र ९ का ८० घर बगाएको छ । परिवारका सदस्यसहित घर बगाएकाहरु अहिले कोही आफन्तको आश्रयमा छन् भने कोही ढोरको गोठ तथा पाल टाँगेर पनि बसिरहेका छन् । बाढी प्रभावितहरुलाई जिल्लासहित देश विदेशबाट ठूलो राहत सामग्री सहयोग प्राप्त भए पनि ढोरपाटन नगरपालिकाको केन्द्र बुर्तिबाङ उता पुरै सडक अवरुद्ध हुँदा समस्या भएको छ । बुर्तिबाङबाट करिब ४ घण्टाको पैदल यात्रा पछि मात्रै बाढीग्रस्त क्षेत्रमा पुग्न सकिन्छ । पैदल यात्रा मार्फत जाँदा पनि धेरै ठाउँमा जोखिमपूर्ण यात्रा गर्नुपर्ने बाध्यता रहेको ढोरपाटन नगरपालिकाका उपमेयर करमति पुन बताउँछन् । अब तीनवटा डोजर प्रयोग गरेर सवारी आवागमन सूचारु गर्न प्रयास भइरहेको र केही दिन लाग्ने उनले बताए ।"
मुक्त हलियाका समस्या उस्तै,"बैतडी : हलिया मुक्ति घोषणा भएको १२ वर्ष पूरा भए पनि अहिलेसम्म पुनस्र्थापनाको काम सम्पन्न हुन सकेको छैन। सरकारले मुक्त घोषणा गरेको यति धेरै वर्ष बितिसक्दा पनि मुक्त हलियाका समस्या अझै कहालिलाग्दा रहेका राष्ट्रिय हलिया मुक्ति महासंघ नेपालका पूर्वकेन्द्रीय अध्यक्ष राजुराम भुलले बताए। उनले भने, हलिया मुक्त भइसकेपछि पनि उनीहरूका समस्या समाधान हुन सकेका छैनन्। अहिले पनि मुक्त हलियाहरू विभिन्न समस्या झेलिरहेका छन्। २०६५ साल भदौ २१ गतेका दिन सरकारले हलिया मुक्तिको घोषणा गरेको थियो। हलिया मुक्तिको घोषणा हुँदा सुदूपश्चिम र साबिकको मध्यपश्चिमका १९ हजार ९ सय ६५ जना हलिया परिवार खुसी भएका थिए। तर, अहिलेसम्म उनीहरूको पुनस्र्थापनाको काम सम्पन्न नहुँदा निराश भएका छन्। अहिले पनि धेरै मुक्त हलिया रहेका र उनीहरूले परिचयपत्र पाउन नसकेका भुलले बताए। अहिलेसम्म १६ हजार ९ सय ५९ जनाले मुक्त हलिया प्रमाणपत्र पाएका छन्। बैतडीमा पनि मुक्त हलियाका उस्तै समस्या रहेको जिल्ला हलिया मुक्ति समाजका उपाध्यक्ष जयराम लुहारले बताए। उनले भने, छुट मुक्त हलियाहरूका समस्या अझै पेचिला छन्। उनीहरूका मुद्दा सम्बोधन हुन सकेका छैनन्। छुट मुक्त हलियाहरूले परिचयपत्र पाउन सकेका छैनन्। बैतडीमा २ हजार २२ जना मुक्त हलिया भए पनि १ हजार ५ सय ४४ जनाले मात्रै परिचयपत्र पाएका छन्। परिचयपत्र पाएकाहरूले मात्रै सरकारी कार्यक्रमको लाभ लिएका भए पनि छुट मुक्त हलियाहरूले अहिले पनि समस्या झेल्नु परेको महासंघका पूर्वअध्यक्ष भुलले बताए। उनले भने, सरकारले दिगो जीविकोपार्जनका कार्यक्रम ल्याउन नसक्दा मुक्त हलियाहरू अहिले समस्यामा छन्। मुक्ति भएर मात्रै भएन उनीहरूलाई जीविकोपार्जनको आधार पनि चाहिन्छ। मुक्त भइसकेपछि पनि परिचयपत्र नपाउँदा समस्या भएको छुट मुक्त हलियाहरूले बताएका छन्। आफूहरूले परिचयपत्र नपाउँदा सरकारी कार्यक्रमको लाभ लिन नपाएको छुट मुक्त हलिया हीरा महरले बताए। उनले भने, हामीलाई दैनिक छाक टार्नकै लागि समस्या भएको छ। हामीलाई जीविकोपार्जन हुने खालका कार्यक्रम सरकारले ल्याउन सके राम्रो हुन्थ्यो।"
पाइएन सर्वोत्कृष्ट कर्मचारी,"काठमाडौं : सरकारले यो वर्ष पनि सर्वोकृष्ट कर्मचारी पाएन। विगत चार वर्षदेखि सरकारले सर्वोकृष्ट निजामती सेवा पुरस्कार कसैलाई दिएको छैन। । सरकारले १० जना कर्मचारीलाई उत्कृष्ट निजामती सेवा र ३० जना कर्मचारीलाई निजामती सेवा पुरस्कारबाट पुरस्कृत गरेको छ। पुरस्कृत अधिकांश सिंहदबारभित्रका परेका भन्दै सामाजिक सञ्जालमा आलोचना भएको छ। उत्कृष्टमा अझ अधिकृतस्तरका कर्मचारी मात्रै छन्। एक जना मात्रै हल्का सवारी चालक छन्। प्रधानमन्त्री तथा मन्त्रिपरिषद्को कार्यालयका हल्का सवारी चालक धनबहादुर लामा पुरस्कृत भएका छन्। उत्कृष्ट कर्मचारीमध्ये नापी विभागका महानिर्देशक प्रकाश जोशीले लिम्पियाधुरासहितको नेपालको नयाँ, अध्यावधिक नक्सा बनाउन योगदान गरेका छन्। जनकराज दाहाल काठमाडौंका प्रमुख जिल्ला अधिकारी हुन्। यस्तै पुरस्कृत उषादेवी देवकोटा शुक्रराज ट्रपिकल तथा सरुवा रोग अस्पतालकी छैटौं तहकी अधिकृत हुन्। उनको कोभिड१९ मा नर्सिङ सेवा प्रदान गरेको योगदान छ। अन्य उत्कृष्ट निजामती सेवा पुरस्कार पाउने नेपाली राजदूतावास, बेइजिङका सहसचिव सुशीलकुमार लम्साल, कानुन मन्त्रालयका सहसचिव मानबहादुर अर्याल, संघीय मामिला मन्त्रालयका उपसचिव डिलाराम पन्थी, आयोजना कार्यान्वयन निर्देशनालय अनामनगरका सीडीई सुरतकुमार वम, लोक सेवा आयोगका उपसचिव टामलाल पाण्डे र कमल गाउँपालिका प्रमुख प्रशासकीय अधिकृत सुवास श्रेष्ठ छन्। स्वास्थ्य तथा जनसंख्या मन्त्रालयको प्रशासन महाशाखाका प्रमुख रघुराम विष्टसहित ३० जना कर्मचारीलाई निजामती पुरस्कार दिइएको छ। विष्टको गत भदौ ९ गते नै स्वास्थ्य मन्त्रालयबाट सुदूरपश्चिम प्रदेशको सामाजिक विकास मन्त्रालयमा सरुवा भइसकेको छ। अख्तियार दुरुपयोग अनुसन्धान आयोगका सहन्यायाधिवक्ता गोपालप्रसाद रिजाल, सर्वोच्च अदालतका सहरजिस्ट्रार भीमकुमार श्रेष्ठ, राष्ट्रिय योजना आयोगका सहसचिव खोमराज कोइराला, सडक डिभिजन, काठमाडौंका सीडीई कुवेर नेपाली र महिला बालबालिका तथा समाज कल्याण मन्त्रालयका उपसचिव रोशनीदेवी कार्की पनि पुरस्कृत भएका छन्। यसैगरी पुरस्कृत हुनेमा प्रधानमन्त्री कार्यालयका उपसचिव अञ्जनकुमार मि श्र, कोष तथा लेखा नियन्त्रण कार्यालय धनुषाका प्रमुख कोष नियन्त्रक डा वीरेन्द्रकुमार मि श्र, ऊर्जा, जलस्रो तथा सिँचाइ मन्त्रालयमा सीडीई बाबुराज अधिकारी, सुर्खेत वीरेन्द्रनगर नगरपालिका प्रमुख प्रशासकीय अधिकृत टीकाराम ढकाल छन्। पुरस्कृत हुनेमा महालेखापरीक्षकको कार्यालयका लेखा परीक्षण अधिकारी रञ्जितकुमार भट्ट, डीएलपीआईयू बिल्डिङ सिन्धुपालचोकका इन्जिनियर सन्तोष निरौला, जिल्ला हुलाक रोल्पाका हुलाक अधिकृत सावित्री पौडेल बेलबासे, पुरातत्व विभागका पुरातत्व अधिकृत मञ्जुसिंह भण्डारी थापा छन्। मन्छयायेम गाउँपालिका तेह्थुमका प्रमुख प्रशासकीय अधिकृत सन्तोष दर्जी, सत्य निरूपण तथा मेलमिलाप आयोगका शाखा अधिकृत इन्दिरा ज्ञवाली, महान्यायाधिवक्ताको कार्यालयका सहायक न्यायाधिवक्ता गजराज घिमिरे र मेची भन्सारकी नायब सुब्बा नानुका पोखरेल आचार्य छन्। यसैगरी उच्च अदालत,पोखराका नासु प्रकाश प्रेमी गैरे, श्रम तथा रोजगार कार्यालय,कैलाली नासु जयदेव विष्ट, जिल्ला प्रशासन कार्यालय बाजुराका लेखापाल लालबहादुर विष्ट, कोष तथा लेखा नियन्त्रक कार्यालय ताप्लेजुङका लेखापाल मनिला मादेन, राष्ट्रपतिको कार्यालयका खरिदार सुदर्शन खनालले पनि निजामती सेवा पुरस्कार पाउनेछन्। यस्तै पुरस्कृत हुनेमा जिल्ला अदालत बाँकेकी तामेलदार शिमला श्रेष्ठ, सगरमाथा राष्ट्रिय निकुञ्ज, सोलुखुम्बुका गेम स्काउट भरतकुमार कार्की छन्। चार जना कार्यालय सहयोगीले निजामती सेवा पुरस्कार पाउने भएका छन्। पुरस्कृत हुने कार्यालय सहयोगीमा जिल्ला सरकारी वकील कार्यालय धनुषाका उमेश घटवार, जिल्ला प्रशासन कार्यालय बागलुङका सरस्वतीकुमारी श्रेष्ठ, जिल्ला प्रशासन कार्यालयका गेदलाल खत्री, निर्वाचन आयोगकी कमला थापा र अर्थ मन्त्रालयका अनुज फुयाँल छन्। उत्कृष्ट कर्मचारीले एक लाख रुपैयाँ र सम्मानपत्र तथा निजामती पुरस्कार पाउनेले ५० हजार नगद र सम्मानपत्र पाउनेछन्।"
आदेश टेर्दैनन् अस्पताल,"अस्पतालले भर्ना लिन ठाडै अस्वीकार गर्दा मृत्युवरण गर्न बाध्य कतिपयमा कोरोना संक्रमण देखिएको छैन भने कतिपयको परीक्षण नै हुन पाएन। विराटनगर : शौचालयमा लडेर घाइते भएकी मोरङ कानेपोखरी गाउँपालिका५ की २३ वर्षीया गर्भवती सबिना थापा (दर्जी) को बिहीबार बिहान मृत्यु भयो। मंगलबार राति लडेकी उनलाई परिवारका सदस्यले नोबेल, विराट शिक्षण, विराट नर्सिङ होम, ग्रिनक्रस, कोसी, सुरक्षा लगायतका अस्पताल पुर्याए। तर कोरोना भाइरस संक्रमणको कारण देखाउँदै कुनैले पनि उपचार गर्न मानेनन्। कतिपयले आईसीयू र भेन्टिलेटर नभएको बहाना बनाए। एम्बुलेन्समा राखेर अन्तिम अवस्थामा बीपी कोइराला स्वास्थ्य विज्ञान प्रतिष्ठान धरान पुर्याइएकी सबिनाको उपचारका क्रममा मृत्यु भयो। भात सर्किएपछि शनिबार बेहोश बनेकी उदयपुरको चौदण्डीगढी नगरपालिका६ की ६५ वर्षीया डम्बरकुमारी बस्नेतले पनि विराटनगरमा उपचार पाइनन्। भएभरका सबै अस्पताल डुलाउँदा पनि उपचार गर्न नमानेपछि फर्काएर लगिएकी उनको घर पुर्याएको केही घण्टामै मृत्यु भयो। अचानक पिसाब बन्द भएपछि झापा र मोरङका विभिन्न अस्पताल पुर्याए पनि मोरङको पथरीशनिश्चरे नगरपालिका२ की ६२ वर्षीया सानकुमारी राईलाई जीवनको अन्तिम अवस्थामा चिकित्सकको दर्शन गर्न मुस्किल पर्यो। बिहीबार बिहान आफन्त र परिवारका सदस्यले हारगुहार गरेपछि कोसी अस्पतालको आइसोलेसनमा भर्ना पाएकी उनले केही बेरमै प्राण त्यागिन्। पीसीआर परीक्षण गराउँदा उनको रिपोर्ट नेगेटिभ आयो। जन्डिसले थलिएपछि परिवारका सदस्यले अस्पताल पुर्याएका पथरीशनिश्चरे१ का नवराज राईलाई पनि बीपी कोइराला स्वास्थ्य विज्ञान प्रतिष्ठानले उपचार गरेन। तीन घण्टासम्म गेटमा बसेर अघिल्लो शुक्रबार घर फर्काएको केही बेरमै उनी बिदा भए। माथि उल्लेख गरिएका विषय कोरोना संक्रमितबाहेक स्वास्थ्यसम्बन्धी अरू समस्या भएका बिरामीलाई तत्काल उपचारको प्रबन्ध गर्न उच्च अदालत विराटनगरले आदेश दिएपछि अस्पतालले उपचार गर्न नमान्दा बिरामीको मृत्यु भएका घटनासँग सम्बन्धित छन्। कोरोना कहरमा संक्रमितको समेत उपचार भइरहँदा अन्य प्रकृतिका बिरामीले पनि सहज उपचारबाट वञ्चित भई अकालमा ज्यान गुमाउनु परिरहेको छ। यही विषयमा परेको रिटको सुनुवाइ गर्दै मुख्य न्यायाधीश तिलप्रसाद श्रेष्ठ र न्यायाधीश प्रेमराज कार्कीको इजलासले भदौ ८ गते प्रदेश १ सरकार, विराटनगर महानगरपालिका, अस्पताल लगायतका सरोकारवाला निकायका नाममा अन्तरिम आदेश जारी गरेको थियो। मोरङका प्रमुख जिल्ला अधिकारी कोषहरि निरौलाले पनि गत मंगलबार अस्पतालका सञ्चालक र चिकित्सकसँग छलफल गर्दै उपचार नपाई बिरामीको मृत्यु भएमा कानुनअनुसार कारबाही अघि बढाइने चेतावनी दिएका थिए। चेतावनीपछि अस्पताल डुलाउँदा डुलाउँदै उपचार नपाएर गर्भवतीको मृत्यु भए पनि प्रजिअ निरौलाले कारबाहीको प्रक्रिया अघि बढाएका छैनन्। अदालतले आदेश र प्रशासनले चेतावनी दिए यतामात्रै उपचार नपाएर आधा दर्जन बढीको ज्यान गइसकेको छ। अस्पतालले भर्ना लिन ठाडै अस्वीकार गर्दा मृत्युवरण गर्न बाध्य कतिपयमा कोरोना संक्रमण देखिएको छैन भने कतिपयको परीक्षण नै हुन पाएन। अस्पतालले अदालतको आदेशसँगै जनस्वास्थ्य ऐन २०७५ र फौजदारी संहिता २०७४ को धज्जी उडाइरहेका छन्। जनस्वास्थ्य ऐन २०७५ मा स्वास्थ्य उपचारमा नियमित, सहज, सर्वसुलभ, प्रभावकारी, गुणस्तरीय र नागरिकको पहुँच स्थापित गर्ने कुरा उल्लेख छ। अस्पतालले उपचार नगरेर धेरैले दुःख पाइरहेका छन्। मृत्युवरण गर्ने पनि बढिरहेका छन्, उनले भने, मसँग कुरा आइसकेपछि अस्पतालले फर्काउन लागेका कतिपयलाई समन्वय गरेर उपचारको वातावरण पनि बनाएको छु। अब बिरामी उपचार नगर्ने अस्पताललाई कुनै पनि हालतमा उन्मुक्ति दिन सकिँदैन। जनता उपचार नपाएर मरिरहँदा प्रदेश सरकार पनि अहिलेसम्म मौन छ। यसबारेमा धेरै गुनासा आएको बताउँदै आन्तरिक मामिला तथा कानुन मन्त्री हिक्मत कार्की अब प्रदेश सरकार कारबाहीमा उत्रने बताउँछन्। सरकारी या निजी अस्पतालहरूले बिरामीलाई कुनै पनि बहानामा उपचार नगरीकन फर्काउन नमिल्ने उनको भनाइ छ। कोरोना त्रासमा बिरामीलाई उपचारमा पुर्याउनै सकस परिरहेका बेला बल्लतल्ल पुर्याइएकालाई पनि अस्पतालले गेटबाटै फर्काउने गरेको अधिकारकर्मी उमेश विश्वकर्माको भनाइ छ। नोबेल अस्पतालका जनसम्पर्क अधिकृत नारायण दाहाल आईसीयू खाली नभएकाले स्वास्थ्यमा गम्भीर समस्या भएका बिरामीको उपचार गर्न सक्ने अवस्था नभएको बताउँछन्। कानुन व्यवसायी दुर्गाप्रसाद पोखरेल बिरामीको उपचार नगरेर अस्पतालहरूबाट अदालतको आदेशको उल्लंघन र अवज्ञा भइरहेको बताउँछन्।"
स्थानीय तहका कर्मचारी : हाजिर हुनै दिँदैनन् जनप्रतिनिधि,"गौर : रौतहटका केही स्थानीय तहले सरुवा भएर आएका प्रमुख प्रशासकीय अधिकृतलाई हाजिर हुन दिँदैनन्। कतै भने दुईवटा स्थानीय तहमा एउटै कर्मचारीलाई प्रमुख र लेखा अधिकृतको जिम्मेवारी दिइएको छ। केही दिनअघि चन्द्रपुर नगरपालिका, गरुडा नगरपालिका र यमुनामाई गाउँपालिकामा सरुवा भइ आएका प्रमुख प्रशासकीय अधिकृत हाजिर हुन पाएनन्। सरुवा भइ आएका अधिकृतलाई के गर्ने भन्ने छलफल मेयरले गरिरहेका छन्। कटहरिया नपाका प्रमुख प्रशासकीय अधिकृत रामप्रकाश साह र गरुडा नपामा लेखा अधिकृत एउटै व्यक्ति हुन्। उनी दुईवटा नपामा फरकफरक जिम्मेवारीमा छन्। गरुडा नपाका लेखा अधिकृत साह गत आर्थिक वर्षदेखि कटहरिया नपाको प्रमुख प्रशासकीय अधिकृत भएका हुन्। उनले दोहोरो सुविधा लिँदै आएको स्रोत बताउँछ। एउटै व्यक्ति फरकफरक पदमा दुई ठाउँको जिम्मेवारीमा बस्नु नैतिकताविपरीत भएको जानकार बताउँछन्। अधिकृत साहले दुवै तहमा काम गर्दै आएको स्वीकार गर्दै एउटा तहको जिम्मेवारी छाड्ने प्रतिक्रिया दिएका छन्। रौतहटका दुई गाउँपालिका र १६ नगरपालिका मध्ये अधिकांश तहमा इन्जिनियर, लेखाका कर्मचारी, स्वास्थ्यकर्मी, शिक्षाका कर्मचारी, स्थानीयतहका कर्मचारीलाई प्रमुख प्रशासकीय अधिकृतको जिम्मेवारी दिइएको छ। गरुडा नपामा खानेपानीका इन्जिनियर मुस्ताक आलम, बृन्दाबन नपामा इन्जिनियर नागेन्द्र यादव, चन्द्रपुरमा शिक्षा शाखा प्रमुख कृष्णप्रसाद सिग्देल, राजदेवी नपामा इन्जिनियर सञ्जय पाण्डे, गुजरा नपामा स्वास्थ्यका नन्देश्वर चौधरी र फतुवाविजयपुर नपामा स्वास्थ्यकर्मी प्रमोदकुमार गुप्तालाई प्रशासकीय अधिकृतको जिम्मेवारी दिइएको छ। बौद्धिमाई नपामा स्थानीय तहका रामईश्वर राय, राजपुर नपामा स्थानीय तहका बैजु ठकुर, देबाहीगोनाही नपामा स्थानीयतहका राजदेव रामले प्रशासकीय अधिकृतको जिम्मेवारी पाएका छन्। अधिकांश स्थानीय तहमा प्रशासनतर्फका कर्मचारीले प्रशासकीय अधिकृतको जिम्मेवारी पाएका छैनन्। रौतहटमा मेयर, उपमेयर, वडा अध्यक्ष अनुकूलका कर्मचारीलाई प्रमुख प्रशासकीय अधिकृत बनाउने चलन नै बसेको सरुवा भएर जाने धेरै अधिकृत बताउँछन्। संघीय मन्त्रालयले खटाएका प्रशासनिक अनुभव भएकालाई जिम्मेवारी दिँदा नीति, नियम, ऐन, कानुन बढी झेल्नुपर्ने भन्दै जनप्रतिनिधिले अनुकूलका कर्मचारी खोज्ने गरेका छन्। फाइलनै लुकाइन्छ भदौ १४ गते मौलापुर नपाबाट गरुडा नपा सरुवा भएका प्रमुख प्रशासकीय अधिकृत सिकिन्द्रप्रसाद साहलाई हाजिर गर्न रोकियो। उनले हाजिर हुन प्रयास गरिरहेका छन्। कार्यालय जाँदा हाजिर रजिस्टर नै लुकाइयो। गरुडाका मेयर इनुराय यादवका छोरा अनिल यादव र भतिजा रामसिंह यादवले वातावरण नमिलेको भन्दै हाजिर गराउन मानेका छैनन्। नगरपालिकामा उनीहरुकै रजगज रहेको नगरका बासिन्दा बताउँछन्। अधिकृत साहलाई हाजिर गराउने नगराउने विषयमा गरुडामा छलफल भइरहेको मेयर पक्षले जानकारी दिएको छ। गरुडा नपाका मेयर यादवले पहिलेदेखि काम गर्दै आएका प्रमुख प्रशासकीय अधिकृत मुस्ताक आलमलाई नै जिम्मेवारी दिन मन्त्रालयमा पत्राचार गरेका छन्। यस्तै केही महिनाअघि यमुनामाई गाउँपालिकामा सरुवा भएका अधिकृत सुनिलकुमार केशरी हाजिर नै हुन पाएनन्। जनप्रतिनिधिको अवरोधका कारण हाजिर हुन नपाएपछि उनी अन्यत्र गए। चन्द्रपुर नपामा सरुवा भएका प्रमुख प्रशासकीय अधिकृत सुमनकुमार कार्की हाजिर नहुँदै कार्यपालिकाका सदस्य तथा वडा अध्यक्षले हाजिर नगराउन मेयरलाई ज्ञापनपत्र नै बुझाए। उनी बाटोबाटै बाराको जगढ नपामा सरुवा भएर गए। तीन दिनभित्र हाजिर हुन निर्देशन स्थानीय तहमा खटाइएका प्रमुख प्रशासकीय अधिकृतलाई तीन दिनभित्र स्थानीय तहमा हाजिर हुन निर्देशन दिएको छ। संघीय मामिला तथा सामान्य प्रशासन मन्त्रालयले सोमबार सूचना प्रकाशित गरी सरुवा तथा कामका लागि स्थानीय तहमा खटाइएका कर्मचारी हाजिर नभएको पाइएको जनाएको छ। खटाइएका प्रमुख प्रशासकीय अधिकृत तथा अन्य कर्मचारी समयमा कार्यालयमा हाजिर हुन नगएको र अनुपस्थित भएकाले कार्यालयको कामकाजदेखि कोभिड१९ का कारण गर्नुपर्ने व्यवस्थापनलगायत काममा बाधा पुगेकाले तीन दिनभित्र खटाइएको स्थानीय तह तथा कार्यालयमा हाजिर भई जानकारी दिन अन्यथा कारबाही गरिने मन्त्रालयको सूचनामा उल्लेख छ।"
प्लाज्मा थेरापीबाट कसरी उपचार गरिन्छ ?,"प्लाज्मा थेरापी के हो ? कोरोना संक्रमणमुक्त भएको कति दिनमा प्लाज्मा दिन मिल्छ ? नेगेटिभ नतिजा आएको १४ दिनपछि मात्रै प्लाज्मा निकाल्न मिल्छ । यो अवधिलाई कन्भलसेन्ट भनिन्छ । त्यति बेला नयाँ खालको भाइरस चिनेको एन्टीबडी तयार भएको हुन्छ । यो समय जति बढ्दै गयो एन्टीबडी उति निष्क्रिय हँुदै जान्छ । कतिदेखि कति वर्षसम्मका व्यक्तिले दिने हो ? रक्तदान गर्न उपयुक्त व्यक्तिले नै प्लाज्मा दान गर्ने हो । १८६० वर्ष उमेर र ५० किलोभन्दा बढी तौल भएको स्वस्थ व्यक्तिले तीनतीन महिनाको अन्तरमा रगत दान गर्न सक्छन् । रक्त समूह मिल्नुपर्छ कि पर्दैन ? रक्त समूह मिल्नुपर्छ । रक्त समूह मिले मात्रै प्लाज्मा दिन मिल्छ । प्लाज्मा थेरापीबाट उपचार पाएका व्यक्तिले प्लाज्मा दिन मिल्छ कि मिल्दैन ? कोरोना लागेर निको भएका जोसुकैले प्लाज्मा दिन मिल्छ । कसरी झिकिन्छ प्लाज्मा ? रक्तदान गरेपछिको रगतलाई प्रोसेसिङ गरी मेसिनको सहायतामा प्लाज्मा निकालिन्छ । एक व्यक्तिबाट अर्कामा दिँदा तुरुन्त झिक्नुपर्छ कि पहिल्यै निकालेर सञ्चय गरिन्छ ? यो पहिल्यै निकालेर राख्न सकिन्छ । यसलाई २० डिग्री तापक्रममा ६ महिना, ४० डिग्री तापक्रममा राखे १ वर्षसम्म प्रयोग गर्न सकिन्छ । के ब्लड बैंकजस्तै यसको कुनै बैंक हुन्छ ? प्लाज्मा बैंक हुन्छ । अहिले ब्लड बैंकहरूमै प्लाज्मा भण्डारण गर्ने गरिएको छ । प्लाज्मा बैंक बनाउँदा अन्य रोगको उपचारमा पनि सहज हुन्छ । एक व्यक्तिबाट कति प्लाज्मा झिकिन्छ ? त्यसले कति जनालाई उपचार गर्न पुग्छ ? एक व्यक्तिबाट ३ सय ३० मिलिलिटर रगत निकालिन्छ । त्यसबाट २ सय मिलिलिटर प्लाज्मा निस्किन्छ । एक पोका रगतको प्लाज्मा एक व्यक्तिलाई मात्रै प्रयोग हुन्छ । प्लाज्मा झिकिएको व्यक्तिको शरीरमा एन्टीबडी घट्छ कि घट्दैन ? एन्टीबडी घट्दैन । स्वस्थ व्यक्तिको शरीरमा ५६ लिटर रगत हुन्छ, जसबाट ३ सय ३० मिलिलिटर मात्रै रगत निकाल्ने हो । ५६ लिटर रगतमा ५५ प्रतिशत प्लाज्मा हुन्छ । एकपटकको रगतदानमा निकै कम प्लाज्मा निकालिन्छ । प्लाज्मा निकाल्न कति समय लाग्छ ? शरीरबाट रगत निकालेपछि ३०४५ मिनेटमा प्लाज्मा तयार हुन्छ । रगत निकालेपछि आराम गर्नुपर्छ कि पर्दैन ? रक्तदान गरेजस्तै हो । खासै शरीरमा फरक पर्दैन । प्लाज्मा थेरापी बिरामी कस्तो अवस्थामा पुगेपछि गरिन्छ ? कोरोनाको गम्भीर लक्षण भएका, निमोनिया देखिएका, अक्सिजन चढाउँदा पनि अक्सिजनको मात्रा ९२ भन्दा कम भए प्लाज्मा थेरापी गरिन्छ । यो उपचार कति प्रभावकारी हुन्छ ? नेपालको सन्दर्भमा यसको नतिजा अझै भनिसक्ने स्थिति छैन । यद्यपि भेन्टिलेटरमै जानुपर्ने अवस्थाका, ८९ दिन भेन्टिलेटरमा बसेका बिरामी पनि निको भएका छन् । विश्वमा यसलाई प्रभावकारी मानिएको छ । यसले अरू असर गर्छ कि गर्दैन ? असर गर्दैन नै भन्ने छैन । प्लाज्मा थेरापीका जटिलता भने छन् । बिरामीको फोक्सोमा समस्या भएकाले थप समस्या पर्न सक्ने जोखिम हुन सक्छ । यो सम्भावना निकै कम छ । (लुम्बिनी प्रादेशिक अस्पतालका कन्भलसेन्ट प्लाज्मा थेरापी संयोजक डा सम्राट पराजुलीसँग अन्नपूर्णकर्मी लक्ष्मण पोखरेलले गरेको कुराकानी)"
सरसफाइ पहिलो सर्त,"कोरोना महामारीलाई साक्षेपरूपमा विश्लेषण गर्ने हो भने प्रत्येक व्यक्ति आज कोरोना भाइरस (कोबिड १९ ) को प्रभाव क्षेत्रमा छ। यो भाइरसबाट कुनै ठाउँ र कुनै व्यक्ति सुरक्षित छैन। यो एक अदृश्य भाइरस (विषाणु) हो। अरू भाइरसजस्तै जो देखिँदैन। यसकारण जीवनको यो संकटका बेला कोरोनासँगको युद्धमा विजयको सम्भावनाका लागि हामीसँग दुइटा ऊपाय छन्। पहिलो उपाय सजगता, सतर्कता र बौद्धिकताले संक्रमणको प्रभावबाट आफूलाई बचाएर राख्नु हो। अर्को ऊपाय हो आफ्नो शरीरको रोगप्रतिरोधक क्षमता एवं आत्मबललाई यति बलियो बनाऔं कि कोरोनारूपी शत्रु परास्त होस् तर तपाईंलाई स्पर्श नगरोस्। यहाँ शत्रुका बारेमा स्पष्ट जानकारी हुन जरुरी छ कि विषाणु (भाइरस) सजीव वा निर्जीवबीचको कडी हो अर्थात् यो कुनै सजीव कौशिका (सेल) मै रहेर सजीवको जस्तै व्यवहार गर्न सक्छ। यिनीहरू धैरै प्रजातिमा विभक्त छन् तर सबै भाइरसको मानिसमा सोझै असर हुँदैन। अधिकांश जनावर र चराचुरुंगीबाट मानिसमा सञ्चारित या प्रसारित हुन्छ। अनुकूल ताप वा वातावरण मा यसले अफ्नो संख्या बढाउँछ। यस समयमा रोगको पहिचान गर्ने कुनै प्रकारको लक्षण शरीरमा उत्पन्न हुँदैन। यो समयलाई इन्क्युवेसन पिरियड भनिन्छ। तर जब संख्यात्मकरूपमा यी भाइरसहरूको वृद्धि भइसक्छ। त्यसपछि प्रभावित व्यक्तिमा रोगका लक्षण देखिन थाल्छ। हाम्रो शरीरमा पनि लोकल इन्टेलिजेन्सको जस्तै सूचनातन्त्र हुन्छ। सूचनातन्त्रले डब्लूबीसी (सेतो रक्तकण) लाई शरीरको प्रभावित भागलाई लक्षित गरी भाइरस नियन्त्रणका लागि पठाउँछ। सुरक्षात्मक कारबाहीको दौरान रुघा, खोकी वा हाछ्युँ गर्दा निस्किने तरल पदार्थ (पानी) को थोपाका माध्यमबाट संक्रमणलाई बाहिर निकाल्नु वा शरीरले जीउको तापक्रम बढाएर भाइरसको गतिविधि नियन्त्रण गर्न खोज्छ। किनभने अधिकांश भाइरस नोवल कोरोना भाइरस (कोभिड १९) बाहेक अन्य भाइरस ९९८ डिग्री फोरेनहाइटभन्दा बढी तापक्रममा आफ्नो सक्रियता बढाउन सक्दैन। न त विषाणु (भाइरस) आफ्नो सुरक्षाहेतु विषाक्त प्रदर्शित गर्छ। यस द्वन्द्वमा प्रभावित व्यक्तिलाई ज्वरो आउनु, जीउ दुख्नु हुन सक्छ। व्यक्तिमा यो भाइरसको प्रवेशको सरलतम मार्ग भनेको श्वासप्रश्वासको उपरी भाग हो। अर्थात् नाक, मुख र आँखा हुन सक्छ। जहाँ यी भाइरस आफूलाई सजिलैसित स्थापित गर्न सक्छ किनभने शरीरको यस अंगमा श्लेष्मिक स्रावको आद्रताका कारण तापमान शरीर वा वातावरणभन्दा एकदुई डिग्री कम हुन्छ। जुन ठाउँ भाइरसको रेप्लिकेसनका लागि उपयुक्त हुन्छ। शरीरको सुरक्षातन्त्रले प्रवेश मार्गमा यसको पहिचान गरी रोक्ने र बाहिर निकाल्ने प्रतिधिया लक्षणका रूपमा शरीरलाई सूचित गर्छ। जस्तै (नाकमा भए नाकबाट पानी आउनु, नाक चिलाउनु र हाछ्युँ आउनु। आँखाबाट प्रवेश गरेमा आँखाबाट आँसु आउनुका साथै टाउको दुख्ने, यस्तै आक्रमण गलामा भएको छ भने घाँटी दुख्नु, कुनै खाद्य वा पेय पदार्थ निल्दा तकलिफ हुनु, स्वर भासिनु, सुक्खा खोकी लाग्नु। यस्तै गलादेखि अलिक तलतिर ब्रोंकाई (श्वासनली) मा भए सुक्खा खोकी लाग्नुका साथै बहुतै कम कफ आउनु या गाढा कफ देखिनु। यसैगरी क्रमसस (यस भाइरसको अगाडि बढ्ने क्रम फोक्सोमा पुगेपछि ज्वरो, निमोनिया, श्वास फेर्न गाह्रो हुनु आदि। यसपछि यस भाइरसले शरीरको अन्य अंग तन्त्रलाई प्रभावित गर्न सक्छ। अर्थात् लक्षणले भाइरसको संक्रामकता वा प्रभावको स्तरलाई पनि प्रदर्शित गर्छ। तर वर्तमान समयमा कोरोना भाइरस (कोभिड १९) को जुन प्रजातिको विश्वभरि प्रसार छ, त्यसबारेमा अथवा यसको कारगर उपायबारेमा हालसम्म वैज्ञानिकहरूलाई जानकारी भइसकेको छैन। यस्तो बेलामा सचेत, सतर्क भएर स्वयंलाई भाइरस संक्रमणको सम्भावना कम गर्न संक्रमित व्यक्ति या त्यस क्षेत्रलाई समेत बचाएर राख्न्नका साथै आत्मबल बलियो बनाएजस्तै आफ्नो शरीरको इम्युनिटी पावर (रोगप्रतिरोधक क्षमता) लाई बढाउने उपाय गर्नु श्रेयस्कर हो। संक्रमणबाट बच्ने के छ त उपाय ?  फिजिकल डिस्टेन्सिङ : यसले भीडभाड भएको ठाउँमा मानिसको ठूलो समूहमा व्यक्तिगत सम्पर्कलाई कम गर्न सकियोस्। यसका लागि अभिवादन नेपाली संस्कृतिअनुरूप हात जोडेर नमस्ते गर्नुपर्छ। हात मिलाउने, अंकमाल गर्ने, किस गर्ने या अन्य शारीरिक सम्पर्क गर्ने बानी त्याग्नुपर्छ। तर पारस्परिक सहयोगको भावना बढाउँदै आफ्नो सामाजिक बन्धन बलियो बनाउनुपर्छ। यसका लागि आफन्तसँग बेलाबखत फेसबुकको मेसेन्जर, ह्वाटसएप्प, भाइबर, मोबाइल, फोनद्वारा (भलाकुसारी) कुराकानी गरिरहनुपर्छ।  मास्क लगाउनु : मास्कको प्रयोगले (विषाणुभाइरस) लाई शरीरमा प्रवेश गर्न रोकिदिन्छ। यसो त भन्न सकिँदैन। तर मास्क प्रयोगले कोरोना भाइरसबाट प्रभावित व्यक्तिले खोक्दा या हाछ्युँ गर्दा उछिटिने पानीका थोपा (ड्रोपलेट) द्वारा हुने संक्रमण नियन्त्रित भने अवश्य गर्न सकिन्छ।  हातको स्वच्छता : बराबर साबुनपानीले हात धुने या ७० प्रतिशत अल्कोहल आधारित सेनेटाइजरको प्रयोग गर्ने। खोक्दा या हाछ्युँ गरेपछि खाना खानुअगाडि, सार्वजनिक ठाउँमा, ढोकाको हेन्डल, कौलबेल (घन्टी), लिफ्टको स्विच या आफ्नो अनुहार हातले छुनुअगाडि हातलाई राम्रोसँग मिचीमिची धुनुपर्छ। खोक्दा या हाछ्युँ गर्दा हातको कुहिनो प्रयोग गर्ने या टिस्युपेपर प्रयोग गर्ने। प्रयोगमा ल्याइएका टिस्यु पेपरलाई ढकन भएको डस्टबिनमा हाल्दिनुपर्छ।  अनुहारलाई दूषित हातले छुनबाट बचौं : दूषित हातले अनुहार, आँखा, नाक र मुख छुनबाट बच्नु भनेको एक आत्मसुरक्षा उपाय हो। किनभने दूषित हात म्युकस (तरल पदार्थ) सतहसँगको सम्पर्क गर्न सक्छ र संक्रमणको कारण बन्न सक्छ।  आइसोलेसन (आत्मअलगाव) : समाजमा संक्रमण फैलिनुबाट रोक्न तपाईं स्वयं आफैंले गरिने श्रेष्ठ योगदान हो। तपाईंमा कोरोना भाइरस (कोभिड १९) को उपरोक्त लक्षण देखिएमा स्वयंले आफैंलाई सार्वजनिक स्थलमा जाने, भेटघाट गर्ने कार्य बन्द गरिदिनुपर्छ र आवश्यकताअनुसार चिकित्सकको सल्लाह लिनुपर्छ। सार्वजनिक स्थलमा नथुकौं। यसका साथै आफ्नो घर एवं घरका भित्ता, ढोकाको हेन्डल आदिलाई पनि समयसमयमा सेनेटाइज गर्दै गर्नुपर्छ। आफ्नो वरिपरिको वातावरण स्वच्छ र सफा राखौं।  आफ्नो इम्युनिटी पावरलाई कसरी बढाउने : शरीरमा भिटामिन सी को उपयुक्त मात्रा तपाईंको इम्युनिटी बढाउनका लागि आवश्यक छ। सिजनअनुसारका ताजा फलफूल कागती, मौसमी, सुन्तला किबी, अम्बा, काँक्रो, अमला, गोलभेडा आदिमा पर्याप्त मात्रामा भिटामिन सी पाइन्छ। मिनरल साल्टले भरपूर नरिवल पानीको सेवनले पनि रोगप्रतिरोधक क्षमता बढाउनमा मद्दत गर्छ। तनाव नलिने, सकारात्मक सोच राख्ने, प्रशस्त पानी पिउने, पर्याप्त निद्रा अर्थात् कम्तीमा सात घन्टा सुत्ने। बिहान कलिलो घाममा ३० मिनटजति बस्ने। योगाभ्यास एवं ध्यान गर्ने, फ्रिजमा राखेको खानेकुरा नखाने, गरम पानी पिउने, सुत्ने बेला दूधमा बेसार हालेर पिउने, बेलाबेलामा बाफ लिने। दूध चियाको सट्टा, हर्बल टी पिउने। यसरी हामीले आफ्नो शरीरको इम्युनिटी पावर बढाएर कोराना भाइरस परास्त गर्न सक्छौं।(मिश्र होमियोप्याथिक चिकित्सक हुन्।)"
"नेपालमा तीव्र, विदेशमा मत्थर","काठमाडौं : अन्नपूर्ण पोस्ट्ले गत असार १६ गते विदेशका नेपालीमा कोरोना प्रभावबारे विस्तृत रिपोर्टिङ गरेको थियो। असार १५ सम्मको तथ्यांकअनुसार मुलुकबाहिर १ सय ३० नेपालीको मृत्यु भएको थियो। संक्रमितको संख्या २६ हजार २ सय २७ थियो। त्यस दिनसम्म नेपालमा २९ जनाको मृत्यु भएको थियो। १३ हजार २ सय ४८ संक्रमित थिए। सोमबारसम्म विदेशमा मृत्यु हुनेको संख्या २ सय छ। संक्रमित ३४ हजार ९ सय ३९ जना छन्। जब कि नेपालमा ३ सय जनाको मृत्यु भइसकेको छ। संक्रमित संख्या पनि बढेर ४७ हजार २ सय ३६ पुगेको छ। यसले अन्य मुलुकमा संक्रमण र मृत्युको दर घट्दो देखिन्छ। नेपालमा भने यो तीव्र गतिमा बढ्दो छ। गैरआवासीय नेपाली संघको स्वास्थ्य समितिका प्रेस संयोजक चिरन शर्माले विदेशमा कोरोना संक्रमण नघटे पनि नेपाली समुदायमा घटेको जानकारी दिए। कोरिया, यूएईबाहेक देशमा संक्रमण न्यून हुँदै गएको छ, शर्माले भने, लगभग नियन्त्रणमा आएको छ। उनले विदेशमा नेपाली पहिलाको तुलनामा धेरै सुरक्षित रहेको सुनाए। हाम्रो समुदायमा मात्र कम भएको हो, उनले भने, हामी बढी सजग भएर स्वास्थ्य मापदण्ड पालना गरेका कारण संक्रमण कम देखिएको हो। ९४ प्रतिशत संक्रमित निको संघका अनुसार हालसम्म ४० देशमा रहेका नेपाली कोरोना भाइरसबाट संक्रमित भएका छन्। विदेशमा ३४ हजार ९ सय ३९ जनामा कोरोना संक्रमण देखिएको छ। यीमध्ये ३२ हजार ९ सय ८९ जना संक्रमणमुक्त भइसकेको संघले जनाएको छ। यो कुल संक्रमित संख्याको ९४ प्रतिशत हो। कतारमा २३ हजार ८ सय ६४, संयुक्त अरब इमिरेट्स (यूएई) मा २ हजार ४ सय, साउदी अरबमा १ हजार ९ सय ७५, अमेरिकामा १ हजार ७ सय २७, कुवेतमा १ हजार ६ सय ३५, बेलायतमा १ हजार ५ सय १७ जना संक्रमित भएका छन्। भारतमा ५ सय ८०, बहराइनमा ४ सय ५१, अस्ट्रेलियामा १ सय ८१ जना संक्रमित छन्। मलेसिया, पोर्चुगल, आयरल्यान्ड, स्पेन, क्यानडा, अस्टेलिया, जापान, माल्दिभ्स, बेल्जियम, स्विट्जरल्यान्ड जर्मनी, फिनल्यान्ड, साइप्रस, न्युजिल्यान्ड, माल्टा, हङकङ, पोल्यान्ड, म्यानमार र फ्रान्समा पनि नेपाली संक्रमित छन्। मुख्य श्रम गन्तव्यमा जोखिम खाडी मुुलुकमा रहेका नेपाली कोरोना महामारीका कारण आक्रान्त बन्दै गएका छन्। भारतसहित यूएई, साउदी र कतारमा रहेका नेपाली अझै जोखिममा देखिएका छन्। वैदेशिक रोजगारीका क्रममा मलेसिया र खाडी मुलुकमा १८ लाख नेपाली कामदार कार्यरत रहेको जनाइएको छ। भारतबाट ३ लाखभन्दा बढी नेपाली फर्किए पनि अझै ठूलो संख्यामा उतै बसेका छन्। कतिपय नेपाली रोजगारी गर्न भारत नै जान थालेका छन्। संघका अनुसार यूएईमा संक्रमित र मृतकको संख्या बढ्दो छ। दक्षिण कोरियामा रहेका नेपालीमा पहिलो पटक यो साता कोरोना संक्रमण देखिएको छ। जापान, अस्ट्रेलिया, कतारलगायत देशमा यो साता कोरोना संक्रमणदर बढेको संघले जनाएको छ। मध्यपूर्वमा कोरोना महामारीका रूपमा फैलिएको छ। युरोप र अफ्रिकामा भने कोरोनाको असर कम हुँदै गएको छ। मध्यपूर्वी मुलुकमा कोरोना संक्रमण बढेसँगै नेपालीमा त्रास बढेको छ। त्यहाँ नेपालीको संख्या अधिक छ। वैदेशिक रोजगारीका क्रममा लाखौं युवा मध्यपूर्वी देशमा काम गर्दै आएका छन्। अस्ट्रेलिया र युरोपमा कोभिड१९ को दोस्रो लहर सुरु भएसँगै नेपाली समुदायमा चिन्ता बढेको छ। संघका प्रवक्ता डीबी क्षेत्रीले मध्यपूर्वमा आक्रामक ढंगले संक्रमण नभए पनि नियन्त्रणमा आइनसकेको बताए। मध्यपूर्वमा त्यस्तो जोखिम पनि छैन, प्रवक्ता क्षेत्रीले भने, निमिट्यान्ट पनि भएको छैन। संक्रमण तीव्र नभएकाले त्यस्तो जोखिम पनि नभएको उनले बताए। विदेशी भूमिमा कार्यरत नेपालीमा बिस्तारै जोखिम कम हुँदै गएको छ, उनले भने। विदेशमा २ सयको मृत्यु पछिल्लो समय विदेशमा २ सय नेपालीको मृत्यु भएको छ। १५ मुलुकमा रहेका नेपालीले कोरोना कहरका बेला ज्यान गुमाएको संघले जनाएको छ। सबैभन्दा बढी बेलायतमा ६९, त्यसपछि यूएईमा ३७, भारतमा ३२, अमेरिकामा १७, कतारमा १६, साउदीमा ११, कुवेतमा ७, बहराइनमा ३ जनाको मृत्यु भएको छ। अफ्रिका, ओमन, टर्की, आयरल्यान्ड, जापान, नेदरल्यान्ड र स्विडेनमा ११ जना नेपालीको मृत्यु भएको छ। असर कम, जोखिम उत्तिकै स्वास्थ्य समिति संयोजक डा सञ्जीव सापकोटाले केही देशमा कोरोनाको दोस्रो लहर सुरु भएकाले सजग हुन आवश्यक भएको बताए। नेपाली समुदायमा कोरोना असर कम हुँदै गए पनि जोखिम उत्तिकै रहेको उनको भनाइ छ। खतरा अझै टरेको छैन, उनले भने, सावधानी अपनाउन नसके संक्रमण बढ्न सक्छ। उनले विदेशमा रहेका नेपालीलाई मास्क लगाउन, मुख छुनुअघि हात साबुनपानीले धुन, अपरिचित व्यक्तिसँग टाढैबाट भलाकुसारी गर्न, भीडभाड नगर्न सल्लाह दिए। विश्वभर संक्रमितको संख्या सोमबार साँझसम्म २ करोड ७३ लाख नाघेको छ। मृतकको संख्या ८ लाख ९४ हजार ४ सय ९ पुगेको छ। निको हुनेको संख्या १ करोड ९४ लाख नाघेको वल्र्डोमिटर्सले जनाएको छ।"
पाइएन सर्वोत्कृष्ट कर्मचारी,"काठमाडौं : सरकारले यो वर्ष पनि सर्वोकृष्ट कर्मचारी पाएन। विगत चार वर्षदेखि सरकारले सर्वोकृष्ट निजामती सेवा पुरस्कार कसैलाई दिएको छैन। । सरकारले १० जना कर्मचारीलाई उत्कृष्ट निजामती सेवा र ३० जना कर्मचारीलाई निजामती सेवा पुरस्कारबाट पुरस्कृत गरेको छ। पुरस्कृत अधिकांश सिंहदबारभित्रका परेका भन्दै सामाजिक सञ्जालमा आलोचना भएको छ। उत्कृष्टमा अझ अधिकृतस्तरका कर्मचारी मात्रै छन्। एक जना मात्रै हल्का सवारी चालक छन्। प्रधानमन्त्री तथा मन्त्रिपरिषद्को कार्यालयका हल्का सवारी चालक धनबहादुर लामा पुरस्कृत भएका छन्। उत्कृष्ट कर्मचारीमध्ये नापी विभागका महानिर्देशक प्रकाश जोशीले लिम्पियाधुरासहितको नेपालको नयाँ, अध्यावधिक नक्सा बनाउन योगदान गरेका छन्। जनकराज दाहाल काठमाडौंका प्रमुख जिल्ला अधिकारी हुन्। यस्तै पुरस्कृत उषादेवी देवकोटा शुक्रराज ट्रपिकल तथा सरुवा रोग अस्पतालकी छैटौं तहकी अधिकृत हुन्। उनको कोभिड१९ मा नर्सिङ सेवा प्रदान गरेको योगदान छ। अन्य उत्कृष्ट निजामती सेवा पुरस्कार पाउने नेपाली राजदूतावास, बेइजिङका सहसचिव सुशीलकुमार लम्साल, कानुन मन्त्रालयका सहसचिव मानबहादुर अर्याल, संघीय मामिला मन्त्रालयका उपसचिव डिलाराम पन्थी, आयोजना कार्यान्वयन निर्देशनालय अनामनगरका सीडीई सुरतकुमार वम, लोक सेवा आयोगका उपसचिव टामलाल पाण्डे र कमल गाउँपालिका प्रमुख प्रशासकीय अधिकृत सुवास श्रेष्ठ छन्। स्वास्थ्य तथा जनसंख्या मन्त्रालयको प्रशासन महाशाखाका प्रमुख रघुराम विष्टसहित ३० जना कर्मचारीलाई निजामती पुरस्कार दिइएको छ। विष्टको गत भदौ ९ गते नै स्वास्थ्य मन्त्रालयबाट सुदूरपश्चिम प्रदेशको सामाजिक विकास मन्त्रालयमा सरुवा भइसकेको छ। अख्तियार दुरुपयोग अनुसन्धान आयोगका सहन्यायाधिवक्ता गोपालप्रसाद रिजाल, सर्वोच्च अदालतका सहरजिस्ट्रार भीमकुमार श्रेष्ठ, राष्ट्रिय योजना आयोगका सहसचिव खोमराज कोइराला, सडक डिभिजन, काठमाडौंका सीडीई कुवेर नेपाली र महिला बालबालिका तथा समाज कल्याण मन्त्रालयका उपसचिव रोशनीदेवी कार्की पनि पुरस्कृत भएका छन्। यसैगरी पुरस्कृत हुनेमा प्रधानमन्त्री कार्यालयका उपसचिव अञ्जनकुमार मि श्र, कोष तथा लेखा नियन्त्रण कार्यालय धनुषाका प्रमुख कोष नियन्त्रक डा वीरेन्द्रकुमार मि श्र, ऊर्जा, जलस्रो तथा सिँचाइ मन्त्रालयमा सीडीई बाबुराज अधिकारी, सुर्खेत वीरेन्द्रनगर नगरपालिका प्रमुख प्रशासकीय अधिकृत टीकाराम ढकाल छन्। पुरस्कृत हुनेमा महालेखापरीक्षकको कार्यालयका लेखा परीक्षण अधिकारी रञ्जितकुमार भट्ट, डीएलपीआईयू बिल्डिङ सिन्धुपालचोकका इन्जिनियर सन्तोष निरौला, जिल्ला हुलाक रोल्पाका हुलाक अधिकृत सावित्री पौडेल बेलबासे, पुरातत्व विभागका पुरातत्व अधिकृत मञ्जुसिंह भण्डारी थापा छन्। मन्छयायेम गाउँपालिका तेह्थुमका प्रमुख प्रशासकीय अधिकृत सन्तोष दर्जी, सत्य निरूपण तथा मेलमिलाप आयोगका शाखा अधिकृत इन्दिरा ज्ञवाली, महान्यायाधिवक्ताको कार्यालयका सहायक न्यायाधिवक्ता गजराज घिमिरे र मेची भन्सारकी नायब सुब्बा नानुका पोखरेल आचार्य छन्। यसैगरी उच्च अदालत,पोखराका नासु प्रकाश प्रेमी गैरे, श्रम तथा रोजगार कार्यालय,कैलाली नासु जयदेव विष्ट, जिल्ला प्रशासन कार्यालय बाजुराका लेखापाल लालबहादुर विष्ट, कोष तथा लेखा नियन्त्रक कार्यालय ताप्लेजुङका लेखापाल मनिला मादेन, राष्ट्रपतिको कार्यालयका खरिदार सुदर्शन खनालले पनि निजामती सेवा पुरस्कार पाउनेछन्। यस्तै पुरस्कृत हुनेमा जिल्ला अदालत बाँकेकी तामेलदार शिमला श्रेष्ठ, सगरमाथा राष्ट्रिय निकुञ्ज, सोलुखुम्बुका गेम स्काउट भरतकुमार कार्की छन्। चार जना कार्यालय सहयोगीले निजामती सेवा पुरस्कार पाउने भएका छन्। पुरस्कृत हुने कार्यालय सहयोगीमा जिल्ला सरकारी वकील कार्यालय धनुषाका उमेश घटवार, जिल्ला प्रशासन कार्यालय बागलुङका सरस्वतीकुमारी श्रेष्ठ, जिल्ला प्रशासन कार्यालयका गेदलाल खत्री, निर्वाचन आयोगकी कमला थापा र अर्थ मन्त्रालयका अनुज फुयाँल छन्। उत्कृष्ट कर्मचारीले एक लाख रुपैयाँ र सम्मानपत्र तथा निजामती पुरस्कार पाउनेले ५० हजार नगद र सम्मानपत्र पाउनेछन्।"
"परिवर्तन हुँदै निषेधाज्ञाको मोडालिटी : सवारीमा जोरबिजोर, कार्यालय र उद्योग खुल्ने","काठमाडौं : कोरोना भाइरस (कोभिड१९) संक्रमण नियन्त्रणका लागि निषेधाज्ञाको समय बढ्दै जाँदा सरकारले यसको मोडालिटी परिवर्तन गर्ने भएको छ। काठमाडौं उपत्यकामा भदौ ३ गतेदेखि लागू भएको निषेधाज्ञाको समय बुधबार राति १२ बजेबाट सकिँदै छ। निषेधाज्ञा थप थप गर्ने वा खुकुलो पार्ने विषयमा मंगलबार काठमाडौं, भक्तपुर र ललितपुरका प्रमुख जिल्ला अधिकारी (सीडीओ) र सुरक्षा निकायका प्रमुखबीच छलफल भएको छ। मंगलबारको बैठकमा विभिन्न विकल्पमाथि छलफल भएको एक सुरक्षा अधिकारीले जानकारी दिए। बैठकमा सहभागी ति सुरक्षा अधिकारीका अनुसार उपत्यकामा निजी सवारी साधन जोर बिजोर प्रणालीका आधारमा सञ्चालन गर्ने, निजी कार्यालय, उद्योग एवम् कलकारखाना स्वास्थ्य सुरक्षा मापदण्ड अपनाएर सञ्चालन गर्नेगरी निषेधाज्ञाको मोडालिटी परिवर्तन हुन लागेको हो। उपत्यकामा तीन सातासम्म निषेधाज्ञा हुँदासमेत संक्रमण नियन्त्रण होइन कम समेत हुन नसक्दा यसको समय बढाउनुपर्ने राय सीडीओले सार्वजनिक गर्दै आएका थिए। सीडीओले यस्तो बताए पनि निषेधाज्ञाविरुद्ध सामाजिक आक्रोश बढ्दै जाँदा यसको मोडालिटी परिवर्तन हुन लागेको हो। सोमबार मात्र गृह मन्त्रालयले सुरक्षा मापदण्ड अपनाएर निषेधाज्ञालाई खुकुलो पार्नुपर्ने सुझाव दिएको थियो। नयाँ मोडालिटीका विषयमा मंगलबार तीनै जिल्लाका सीडीओ र सुरक्षा निकायका प्रमुखबीच छलफल भएको हो। संक्रमणको ग्राफ बढ्दै जाँदा मन्त्रालय र सुरक्षा निकायले निषेधाज्ञालाई निरन्तरता दिनुपर्ने धारण राखेका भए पनि यसको मोडालिटी परिवर्तन हुन लागेको ति अधिकारीको भनाइ छ। सीडीओसँगको छलफलमा यही मोडलको निषेधाज्ञा एक साता थप गर्ने विषयमासमेत छलफल भएको थियो। आम सर्वसाधारण र नागरिकको आवाजलाई सम्बोधन गर्नेगरी बुधबार रातिबाट लागू हुने गरी नयाँ मोडलमा निषेधाज्ञा हुन लागेको हो। मंगलबारको बैठकमा भएका छलफलको निर्णय भने बुधबार हुनेछ। छलफलको निष्कर्षपछि काठमाडौं, भक्तपुर र ललितपुरका सीडीओले सूचना सार्वजनिक गर्नेछन्। यसअघि तीन जिल्लाका सीडीओले स्थानीय प्रशासन ऐन, २०२८ को दफा ६ को उपदफा ३ र संक्रामक रोग ऐन, २०२० को दफा २ ले दिएको अधिकार प्रयोग गर्दै तेस्रो पटकसम्म निषेधाज्ञा थप गरेका थिए। भदौ ३ गतेबाट १० गतेसम्म पहिलो चरण, १० गतेपछि १७ गतेसम्म दोस्रो र १७ गते राति १२ बजेदेखि २४ गतेसम्म गरेर तीन पटक थप भएको निषेधाज्ञाको अवधि चौथो पटक मोडालिटी परिवर्तनसहित थप हुन लागेको हो। बुधबार रातिदेखि उपत्यकामा निषेधाज्ञा काठमाडौं उपत्यकामा निषेधाज्ञा : आवतजावतमा कडाइ उपत्यकामा निषेधाज्ञा एक हप्ता थपियो, केकेमा खुकुलो भयो ? उपत्यकामा निषेधाज्ञा : १२ वर्षमुनी, ६० वर्षमाथि र दीर्घ रोगीलाई घरबाट निस्कन रोक निषेधाज्ञा समाधान होइन : यस्ता छन् दुई विकल्प स्वास्थ्य तथा जनसंख्या मन्त्रालयका अनुसार पछिल्लो २४ घण्टामा २२ सय ८७ जनाले कोरोना जितेका छन्। मंगलबार ९०२ जनामा संक्रमण पुष्टि भएसँगै नेपालमा कुल संक्रमितको संख्या ४८ हजार १३८ पुगेको छ। कोरोना जित्नेको कुला संख्या भने ३२ हजार ९६४ छ। कोरोना जित्नेको यो संख्या ६८५ प्रतिशत हो। पछिल्लो २४ घण्टामा ६ जनाको ज्यान गएको छ। योसँगै नेपालमा कोरोनाबाट ज्यान गुमाउनेको संख्या ३०६ पुगेको छ। नाकामा सेना परिचालन गर्न उपत्यका मेयर फोरमको सिफारिस उपत्यकाको मेयर फोरमले सीमा नाकामा कडाई गर्न सेना परिचालनका लागि सिफारिस गरेको छ। मंगलबार बसेको मेयर फोरमको बैठकले उपत्यकामा जारी निषेधाज्ञा खुकुलो पार्न र सीमा नाकामा सेना परिचालन गरेर कडाई गर्न सिफारिस गरेको हो। उपत्यकाका दुई महानगरसहित १८ वटा पालिकाको साझा संस्था उपत्यका नगरपालिका फोरमले उपत्यका छिर्ने सबै नाकामा सेना खटाई प्रवेशमा कडाई गर्न माग गरेको हो। फोरमका उपाध्यक्ष एवं ललितपुर महानगरपालिकाका प्रमुख चिरिबाबु महर्जनले उपत्यका भित्रको जनजीवन खुकुलो बनाउँदै नकामा भने सेना खटाएर भए पनि अत्यन्त कडाई गर्न संघीय सरकार र तीन जिल्ला प्रशासनसँग माग गर्ने निर्णय गरेको जानकारी दिए। महामारीको जोखिम घटेर होइन, जीविकोपार्जनका कोणबाट जनजीवन असहज बन्न थालेपछि हामीले यस्तो निर्णय गरेका हौँ, महर्जनले भने, भदौ २५ गतेदेखि नगरपालिका र वडाबाट सञ्चालन हुने सेवालाई पनि नियमित गर्ने र आवश्यकताअनुसार सञ्चालन गर्दै लैजाने निर्णय भएको छ। फोरमका अध्यक्ष तथा काठमाडौँ महानगरपालिकाका प्रमुख विद्यासुन्दर शाक्य कोरोना संक्रमणका कारण होम आइसोलेसनमै रहेका कारण उपाध्यक्ष महर्जनको अध्यक्षतामा बैठक बसेको हो। काठमाडौँ उपत्यकामा कोरोना संक्रमण मृत्युदर तिव्र बढीरहेको छ। उपत्यका मुलुककको राजधानी र घना वस्ती भएको ठाउँ हो, बैठकपछि बोल्दै फोरमका सचिव एवं मध्यपुर ठिमी नगरपालिकाका प्रमुख मदनसुन्दर श्रेष्ठले भने, । भदौ ३ गतेबाट जारी निषेधाज्ञा भदौ २४ गतेबाट सकिदैछ। नेपाल प्रहरी र शसस्त्रले अन्य सुरक्षाका लागि पनि तैनाथ हुनुपर्ने भएकाले उपत्यका प्रवेश नाकामा सेना खटाएर आर्थिक गतिविधि चलायमान बनाउँदै जनजीवन सहज पार्नुपर्ने उनको भनाइ छ। कोभिड संक्रमणको दर घटेको छैन। महामारीसँग डराएर दैनिक श्रम गरेर खाने मध्यम र निम्न वर्गका परिवारमाथि समस्या थपिँदै गएको अवस्थामा हामीले यस्तो निर्णय गरेका हौँ, उनले भने, उपत्यका भित्रको संक्रमण कम गर्ने र बाहिरबाट थपिने समस्या रोक्न सीमा नाकामा कडाई गर्नुपर्छ भनेका हौँ। बैठकले उपत्यकाको जोखिमलाई ध्यानमा राखी अझै केही समय सार्वजनिक यातायातलाई सञ्चालनमा रोक लगाई अन्य सवारीमा भने जोरबिजोर प्रणाली लागु गर्न आग्रह गरेको छ। बैठकले नागरिकलाई स्वास्थ्य सुरक्षा मापदण्डका विषयमा सचेत र जिम्मेवार बनाउँदै लैजाने, उद्योग, व्यवसाय र कलकारखाना सञ्चालन गर्दा स्वास्थ्य सुरक्षा मापदण्ड पालना गर्नेगराउने पनि निर्णय गरेको छ। बैठकमा उपत्यकाका १८ वटै नगरपालिकाले उपत्यकाका पछिल्लो निषेधाज्ञा अवधिमा करिब ३८ हजारको कन्ट्याक्ट ट्रेसिङ गरेको जानकारी दिइएको थियो।"
निषेधाज्ञा समाधान होइन : यस्ता छन् दुई विकल्प,"काठमाडौं : कोरोना भाइरस (कोभिड१९) संक्रमण नियन्त्रणका लागि निषेधाज्ञाको समय बढ्दै जाँदा यसविरुद्ध आक्रोशसमेत बढ्दै गएको छ। जनस्वास्थ्यविद् डा समीरमणि दीक्षित कोरोना संकटको समाधान निषेधाज्ञा हुँदै नभएको धारणा राख्छन्। बालुवाटारमा प्रधानमन्त्री केपी ओलीलाई नै निषेधाज्ञा समाधान नभएको प्रष्ट पारेको उनी सुनाउछन्। दुई दिन अगाडि कोरोनाको समाधान निषेधाज्ञा हुँदै होइन भनेर मैले प्रधानमन्त्रीलाई पनि भनेको हुँ, उनी भन्छन्। निषेधाज्ञा सधैंभरी हुँदा देश कसरी चल्छ, नागरिक कसरी बाँच्छन् भनेर राज्यले सोच्नुपर्ने उनको भनाइ छ। निषेधाज्ञा सधैँभरी गर्ने भए देश कसरी चल्छ ? नागरिक कसरी बाँच्छन् ? रोजिरोटी कहाँबाट आउँछ ? दैनिकी कसरी चल्छ ? अरु रोगबाट हामी कसरी बाच्छौँ ? हामीले पाउँने सेवा सुविधा कसरी खोज्छौँ ?, दीक्षित प्रश्न गर्दै भन्छन्, 'यो विषयमा सरकारले सोच्नुपर्छ ।' उपत्यकामा भदौ ४ गतेदेखि लागू भएको तेस्रो चरणको निषेधाज्ञाको समय बुधबार राति १२ बजेबाट सकिँदै छ। निषेधाज्ञा थप गर्ने वा खुकुलो पार्ने विषयमा काठमाडौं, भक्तपुर र ललितपुरका प्रमुख जिल्ला अधिकारी (सीडीओ)ले छलफल थालेका छन्। उपत्यकामा तीन सातासम्म निषेधाज्ञा हुँदासमेत संक्रमण नियन्त्रण होइन कम समेत हुन नसक्दा यसको समय बढाउनुपर्ने राय सीडीओले सार्वजनिक गर्दै आएका छन्। जनस्तरमा भने यसको विरोध भइरहेको छ। यसको विकल्प खोज्नुपर्ने आम सर्वसाधारणको भनाइ छ। गृह मन्त्रालयले सुरक्षा मापदण्ड अपनाएर निषेधाज्ञालाई खुकुलो पार्नुपर्ने खाका तयार पार्न सुझाएको छ। नयाँ मोडालिटीका विषयमा मंगलबार तीनै जिल्लाका सीडीओ र सुरक्षा निकायका प्रमुखबीच छलफल हुँदैछ। संक्रमणको ग्राफ बढ्दै जाँदा मन्त्रालय र सुरक्षा निकायले निषेधाज्ञालाई निरन्तरता दिनुपर्ने धारण राखेका छन्। सरकारले उपत्यकाको हकमा अझ एक साता निषेधाज्ञा थप गर्ने र असोज महिनाबाट रोजगारीका केही क्षेत्र खुला गर्दै जोर विजोर प्रणालीको आधारमा सवारी सञ्चालन गर्नेगरी खाका बनाएको छ। यस विषयमा मंगलबार र बुधबार दुई दिनको छलफलपछि मात्र निर्णय हुने स्रोतको भनाइ छ। निषेधाज्ञाका दुई विकल्प डा दीक्षित निषेधाज्ञाका दुई विकल्प देख्छन्। उनले दिएको पहिलो विकल्प टोलटोलमा परीक्षण बढाउनु हो। परीक्षणको आधारमा संक्रमण बढी भए सिलबन्दी गर्ने र नभए खोलिदिनुपर्ने नीति राज्यले अबलम्बन गर्नुपर्ने उनको भनाइ छ। राज्यले निषेधाज्ञा होइन, परीक्षण आज्ञा गर्नुपर्यो। टोलटोलमा परीक्षण गर्नुपर्यो। परीक्षणको आधारमा जहाँ संक्रमण छ त्यहाँ सिलबन्दी र जहाँ संक्रमण छैन त्यहाँ खुला गर्नुपर्छ, परीक्षण बढाउनुपर्नेमा जोड दिँदै उनी भन्छन्, धेरै ढिला भइसक्यो सरकारले परीक्षण बढाउन सकेको छैन। त्यसको तयारी गर्दागर्दै मास्क र दूरी कायम गर्दै विभिन्न सेवा खुकुलो पार्नुपर्छ । डा दीक्षित निषेधाज्ञा हटाएर सरकार एक महिना अगाडि फर्किनुपर्ने धारणा राख्छन्। तर, त्यसका लागि मास्क, दूरी र भीडभाड कम गर्नेगरी मापदण्ड बनाउनुपर्ने उनको भनाइ छ। मास्क नलगाउने, दूरी कायम नगर्ने र भीडभाड गर्नेलाई कारबाही गर्नेगरी सुरक्षा संयन्त्र परिचालन हुनुपर्ने उनको धारणा छ। सरकार अब फेरि निषेधाज्ञा अगाडिको समयमा जानुपर्छ। राज्यले सुरक्षा संयन्त्र परिचालन गरेर मास्क नलगाउने, दूरी कायम नगर्ने र भीडभाड गर्नेलाई कारबाही गर्नुपर्छ, निषेधाज्ञाको दोस्रो विकल्प दिँदै डा दीक्षित भन्छन्, नागरिकले पनि मास्क लगाउनुपर्छ र दूरी कायम गर्नुपर्छ। भारत, पाकिस्तान र बंगलादेशबाटसमेत सरकारले केही पाठ सिक्नुपर्ने उनको भनाइ छ। उदाहरणका लागि भारत, पाकिस्तान र बंगलादेशबाट सरकारले पाठ सिक्नुपर्छ, उनी भन्छन्, संकटमा सत्ता बचाउने खेलले कोरोनासँग लड्न सकिँदैन।"
निषेधाज्ञाको अवज्ञा गर्दै नवलपरासीमा धर्ना,"परासी : निषेधाज्ञाको अवज्ञा गर्दै पश्चिम नवलपरासीका राजनीतिक दलहरुले मंगलबार सदरमुकाम परासीमा धर्ना दिएका छन् । कोरोना संक्रमणको कारण देखाउँदै मृत्यु भएको घटना शंकास्पद रहेको भन्दै घटनाको छानविन गरी दोषिलाई कारवाहीको माग गर्दै जिल्ला प्रशासन कार्यालय अगाडि धर्ना दिएका हुन् । नेपाली कांग्रेसका जिल्ला उपभासभापति ३८ वर्षीय सुवाचन्द्र गिरीको साउन २३ गते भैरहवास्थित युनिभर्सल कलेज अफ मेडिकल साइन्सेसमा पित्तथैलीको अपरेशन गरिएको थियो । अपरेशनपछि कोराना संक्रमण देखिएका उनको उपचारका क्रममा भदौ १ गते पाटन अस्पतालमा मृत्यु भएको थियो । सोही घटनाको छानविनको माग गर्दै उनीहरुले धर्ना दिएका हुन् । जिल्लाका राजनीतिक दल, स्थानीय तहका प्रमुखसहित बसेको जिल्ला सुरक्षा समितिको बैठकको निर्णयले भेला, जमघट र भीडभाडलाई पूर्ण प्रतिबन्ध लगाउँदै निषेधाज्ञा जारी गरेको छ । तर जिल्लाका राजनीतिक दल र जनप्रतिनिधिले नै उक्त निर्णयको अवज्ञा गरेको प्रमुख जिल्ला अधिकारी सागरमणि पाठकले बताए ।'आफैले गरेको निर्णय उल्लंघन गरेर धर्ना दिने सम्बन्धित पक्षले नै जनतालाई के भनेर कार्यान्वयन गराउँलान ? म पनि अचम्मित छु,' प्रजिअ पाठकले भने । धर्नामा करिब १ सय जनाको सहभागिता थियो । निषेधाज्ञाको अवज्ञा गरेर धर्नामा बस्न पुगेका सहभागिहरुलाई हटाउन प्रहरी पुगेको थियो । तर आदेश नपाएपछि प्रहरीहरु धर्ना हेरेर बसेका थिए । जिल्लामा दैनिजसो कोरोना संक्रमणका बिरामीहरु बढ्दै गएका छन् । मृतक गिरीको पीसीआर नगरी अप्रेशन गर्नु र अप्रेसनमा समेत लापरबाहीको आरोप लगाउँदै राजनीतिक दल र परिवारजनले साता दिनअघि ज्ञापन पत्र दिएर घटनाको निष्पक्ष छानविन गरी कारबाही गर्न माग गरेका थिए । माग पूरा नभएको भन्दै उनीहरुले प्रशासनमा धर्ना दिएका हुन् । धर्नापछि आयोजित कोणसभामा बोल्ने पार्टी प्रतिनिधि र जनप्रतिनिधिले माग पूरा नभए अन्य आन्दोलनका कार्यक्रम गर्ने बताएका थिए । धर्नामा नेकपा, नेपाली कांग्रेस, राष्ट्रिय जनता पार्टी, समाजवादी पार्टी, राष्ट्रिय प्रजातन्त्र पार्टी, स्वतन्त्र राजनीतिक समूह, नागरिक समाजका प्रतिनिधिहरुको सहभागिता थियो । त्यस्तै प्रदेशसभा सदस्य बैजनाथ जयसवाल, जिल्ला समन्वय समितिका प्रमुख,रामग्राम नगरपालिकाका प्रमुख, उपप्रमुख, सरावल गाउँपालिकाका प्रमुखको पनि धर्नामा सहभागिता थियो ।"
कांग्रेसले बिपी जयन्ती विशेषरुपमा मनाउने,"काठमाडौं : नेपाली काँग्रेसले जननेता बिपी कोइरालाको १०७ औँ जन्म जयन्ती कोरोना भाइरस सङ्क्रमणको प्रतिकूलताबाट सुरक्षित रहँदै विशेषरुपमा मनाउने भएको छ। काँग्रेसले यही भदौ २४ गते तथा यही साताका फरक दिनहरूमा विभिन्न कार्यक्रम आयोजना गरेर मनाउन जिल्ला र विदेशस्थित जनसम्पर्क समितिलाई परिपत्र गरिसकेको जनाएको छ। कोरोना प्रतिकूलताबाट सुरक्षित रहँदै स्थानीय परिस्थिति हेरी अनिवार्यरुपले भौतिक दूरी र अनिवार्य मास्क प्रयोग गरेर अथवा भर्चुअलरूपमा कार्यक्रम गर्न सूचित गरिएको काँग्रेस मुख्यसचिव कृष्णप्रसाद पौडेलले जानकारी दिए। दिवसका अवसरमा राहत वितरण, मास्क वितरण, सचेतना कार्यक्रमसमेत समाविष्ट रहने पार्टी कार्यालयले जनाएको छ। केन्द्रीय तहबाट तीन दिने कार्यक्रम तय गरिएको र भदौ २४ गते जुम प्रविधिमार्फत सभापति शेरबहादुर देउवा, वरिष्ठ नेता रामचन्द्र पौडेललगायत शीर्ष नेताले सम्बोधन गर्नुहुने बिपीको विचार नेपालको समुन्नतिको मूल बाटो विषयक कार्यक्रम तय गरिएको छ। यसैगरी भदौ २५ गते नेपालको अन्तर्राष्ट्रिय सम्बन्ध र विदेश नीतिमा बिपीको योगदान विषयक कार्यक्रम तय गरिएको र पार्टीका उपसभापति विमलेन्द्र निधि एवं अन्य विज्ञहरु वक्ता रहेको काँग्रेसले जनाएको छ। भदौ २६ गते तय गरिएको विचार निर्माण एवं प्रचारमा वीपीको शैलीको आलोकमा अबको रणनीति विषयक कार्यक्रममा बौद्धिक चिन्तकद्वय नरहरि आचार्य र प्रदीप गिरी वक्ता रहेका छन्। रासस"
स्थानीय तहका कर्मचारी : हाजिर हुनै दिँदैनन् जनप्रतिनिधि,"गौर : रौतहटका केही स्थानीय तहले सरुवा भएर आएका प्रमुख प्रशासकीय अधिकृतलाई हाजिर हुन दिँदैनन्। कतै भने दुईवटा स्थानीय तहमा एउटै कर्मचारीलाई प्रमुख र लेखा अधिकृतको जिम्मेवारी दिइएको छ। केही दिनअघि चन्द्रपुर नगरपालिका, गरुडा नगरपालिका र यमुनामाई गाउँपालिकामा सरुवा भइ आएका प्रमुख प्रशासकीय अधिकृत हाजिर हुन पाएनन्। सरुवा भइ आएका अधिकृतलाई के गर्ने भन्ने छलफल मेयरले गरिरहेका छन्। कटहरिया नपाका प्रमुख प्रशासकीय अधिकृत रामप्रकाश साह र गरुडा नपामा लेखा अधिकृत एउटै व्यक्ति हुन्। उनी दुईवटा नपामा फरकफरक जिम्मेवारीमा छन्। गरुडा नपाका लेखा अधिकृत साह गत आर्थिक वर्षदेखि कटहरिया नपाको प्रमुख प्रशासकीय अधिकृत भएका हुन्। उनले दोहोरो सुविधा लिँदै आएको स्रोत बताउँछ। एउटै व्यक्ति फरकफरक पदमा दुई ठाउँको जिम्मेवारीमा बस्नु नैतिकताविपरीत भएको जानकार बताउँछन्। अधिकृत साहले दुवै तहमा काम गर्दै आएको स्वीकार गर्दै एउटा तहको जिम्मेवारी छाड्ने प्रतिक्रिया दिएका छन्। रौतहटका दुई गाउँपालिका र १६ नगरपालिका मध्ये अधिकांश तहमा इन्जिनियर, लेखाका कर्मचारी, स्वास्थ्यकर्मी, शिक्षाका कर्मचारी, स्थानीयतहका कर्मचारीलाई प्रमुख प्रशासकीय अधिकृतको जिम्मेवारी दिइएको छ। गरुडा नपामा खानेपानीका इन्जिनियर मुस्ताक आलम, बृन्दाबन नपामा इन्जिनियर नागेन्द्र यादव, चन्द्रपुरमा शिक्षा शाखा प्रमुख कृष्णप्रसाद सिग्देल, राजदेवी नपामा इन्जिनियर सञ्जय पाण्डे, गुजरा नपामा स्वास्थ्यका नन्देश्वर चौधरी र फतुवाविजयपुर नपामा स्वास्थ्यकर्मी प्रमोदकुमार गुप्तालाई प्रशासकीय अधिकृतको जिम्मेवारी दिइएको छ। बौद्धिमाई नपामा स्थानीय तहका रामईश्वर राय, राजपुर नपामा स्थानीय तहका बैजु ठकुर, देबाहीगोनाही नपामा स्थानीयतहका राजदेव रामले प्रशासकीय अधिकृतको जिम्मेवारी पाएका छन्। अधिकांश स्थानीय तहमा प्रशासनतर्फका कर्मचारीले प्रशासकीय अधिकृतको जिम्मेवारी पाएका छैनन्। रौतहटमा मेयर, उपमेयर, वडा अध्यक्ष अनुकूलका कर्मचारीलाई प्रमुख प्रशासकीय अधिकृत बनाउने चलन नै बसेको सरुवा भएर जाने धेरै अधिकृत बताउँछन्। संघीय मन्त्रालयले खटाएका प्रशासनिक अनुभव भएकालाई जिम्मेवारी दिँदा नीति, नियम, ऐन, कानुन बढी झेल्नुपर्ने भन्दै जनप्रतिनिधिले अनुकूलका कर्मचारी खोज्ने गरेका छन्। फाइलनै लुकाइन्छ भदौ १४ गते मौलापुर नपाबाट गरुडा नपा सरुवा भएका प्रमुख प्रशासकीय अधिकृत सिकिन्द्रप्रसाद साहलाई हाजिर गर्न रोकियो। उनले हाजिर हुन प्रयास गरिरहेका छन्। कार्यालय जाँदा हाजिर रजिस्टर नै लुकाइयो। गरुडाका मेयर इनुराय यादवका छोरा अनिल यादव र भतिजा रामसिंह यादवले वातावरण नमिलेको भन्दै हाजिर गराउन मानेका छैनन्। नगरपालिकामा उनीहरुकै रजगज रहेको नगरका बासिन्दा बताउँछन्। अधिकृत साहलाई हाजिर गराउने नगराउने विषयमा गरुडामा छलफल भइरहेको मेयर पक्षले जानकारी दिएको छ। गरुडा नपाका मेयर यादवले पहिलेदेखि काम गर्दै आएका प्रमुख प्रशासकीय अधिकृत मुस्ताक आलमलाई नै जिम्मेवारी दिन मन्त्रालयमा पत्राचार गरेका छन्। यस्तै केही महिनाअघि यमुनामाई गाउँपालिकामा सरुवा भएका अधिकृत सुनिलकुमार केशरी हाजिर नै हुन पाएनन्। जनप्रतिनिधिको अवरोधका कारण हाजिर हुन नपाएपछि उनी अन्यत्र गए। चन्द्रपुर नपामा सरुवा भएका प्रमुख प्रशासकीय अधिकृत सुमनकुमार कार्की हाजिर नहुँदै कार्यपालिकाका सदस्य तथा वडा अध्यक्षले हाजिर नगराउन मेयरलाई ज्ञापनपत्र नै बुझाए। उनी बाटोबाटै बाराको जगढ नपामा सरुवा भएर गए। तीन दिनभित्र हाजिर हुन निर्देशन स्थानीय तहमा खटाइएका प्रमुख प्रशासकीय अधिकृतलाई तीन दिनभित्र स्थानीय तहमा हाजिर हुन निर्देशन दिएको छ। संघीय मामिला तथा सामान्य प्रशासन मन्त्रालयले सोमबार सूचना प्रकाशित गरी सरुवा तथा कामका लागि स्थानीय तहमा खटाइएका कर्मचारी हाजिर नभएको पाइएको जनाएको छ। खटाइएका प्रमुख प्रशासकीय अधिकृत तथा अन्य कर्मचारी समयमा कार्यालयमा हाजिर हुन नगएको र अनुपस्थित भएकाले कार्यालयको कामकाजदेखि कोभिड१९ का कारण गर्नुपर्ने व्यवस्थापनलगायत काममा बाधा पुगेकाले तीन दिनभित्र खटाइएको स्थानीय तह तथा कार्यालयमा हाजिर भई जानकारी दिन अन्यथा कारबाही गरिने मन्त्रालयको सूचनामा उल्लेख छ।"
कोरोना संकट : मनोचिकित्सकसँग प्रधानमन्त्रीको छलफल,"काठमाडौं : प्रधानमन्त्री केपी शर्मा ओलीले कोरोना भाइरस (कोभिड१९)को संकटको समयमा उत्पन्न हुने मनोसामाजिक समस्याको विषयमा मनोचिकित्सकसँग छलफल गरेका छन्। मंगलबार प्रधानमन्त्रीको सरकारी निवास बालुवाटारमा ओलीले कोरोना संकटका कारण सिर्जित मनोसामाजिक समस्याको सम्बोधन गर्नेगरी स्वास्थ्य मन्त्रालय र निजी क्षेत्रका सम्बन्धित निकायका अधिकारीसँग छलफल गरेका हुन्। छलफलका क्रममा प्रधानमन्त्रीले मनोसामाजिक समस्या सम्बोधनका लागि तत्कालयोजना बनाएर अघि बढ्न स्वास्थ्य मन्त्रालय र सम्बद्घ सरकारी र निजी क्षेत्रका निकायलाई सक्रिय हुन निर्देशन दिएको उनका प्रेस सल्लाहकार सूर्य थापाले जानकारी दिए। बालुवाटारमा मनोचिकित्सकसँग आयोजित परामर्श र छलफलका क्रममा उहाँले निराशा, दिक्दारी, भय र त्रास मुक्त समाज निर्माण गर्नसमेत मनो चिकित्सकको विशेष योगदान हुने उहाँले जोड दिनुभयो, छलफलपछि प्रेस सल्लाहकार थापाले भने। प्रधानमन्त्रीसँगको छलफलमा प्राडा सुदर्शन नरसिंह प्रधान, डा पशुपति महत, प्राडा सरोजप्रसाद ओझा, प्राडा दिव्यासिह शाह, डा रितेश थापा, डा सगुन पन्त, डा अनन्त अधिकारी, डा फणीन्द्र बराल र डा रोशन पोखरेल लगायत विज्ञ सहभागी थिए। बालुवाटार पुगेका सम्बन्धित क्षेत्रका विज्ञले प्रधानमन्त्रीसँग संकटको समयमा अपनाउनुपर्ने अल्पकालीन र दीर्घकालीन उपायका विषयमा धारणा राखेका थिए। प्रधानमन्त्री ओलीले विज्ञको सुझाव सुनेपछि तत्काल कोरोनाविरुद्धको परामर्शका लागि सचेतना अपनाउनु पर्ने धारणा राखेका छन्। उनले रेडियो र टेलिभिजन लगाय सञ्चार माध्यमबाट परामर्श र सचेतना फैलाउनुपर्नेमा जोड दिए। उनले यसका लागि मनोचिकित्सकको सक्रिय योगदान रहने बताए।"
कांग्रेस महामन्त्री कोइरालालाई कोरोना संक्रमण,काठमाडौं : नेपाली कांग्रेसका महामन्त्री डा शशांक कोइरालामा कोरोना भाइरस (कोभिड१९) संक्रमण पुष्टि भएको छ। मंगलबार उनका परिवारका १९ जनाको स्वाब लिइएकोमा डा कोइरालाको रिपोर्ट पोजिटिभ आएको उनका स्वकीय सचिव भरत तिवारीले अन्नपूर्ण अनलाइनलाई जानकारी दिए। तिवारीका अनुसार मंगलबार नै महामन्त्री कोइराला पत्नी डा सुपात्र कोइरालासहित १९ जनाको स्वाब दिइएको थियो। डा कोइरालामा कोरोना पुष्टि भए पनि लक्षण नदेखिएको तिवारीले बताए।
विप्लव समूहका नेता चैतन्यद्वारा आत्मसमर्पण,बागलुङ : नेत्रविक्रम चन्द विप्लव समूहका बागलुङका जिल्ला सदस्य केशव निउरे चैतन्यले आत्मसमर्पण गरेका छन्। जिल्ला प्रशाशनको आदेशमा रिहा भएलगत्तै उनले आत्मसमर्पण गरेका हुन्। जिल्ला प्रशासन कार्यालय बागलुङबाट साधारण तारेखमा छुटेलगत्तै निउरेले बागलुङका प्रमुख जिल्ला अधिकारी सुरेश न्यौपाने र सुरक्षा निकायसलगायतको उपस्थितिमा पार्टी परित्यागको घोषणासहित आत्मसमर्पण गरेका हुन्। ताराखोला गाउँपालिका५ का निउरेलाई प्रहरीले यही भदौ ११ गते उहाँकै घरबाट पक्राउ गरेको थियो। रासस
कर भुक्तानी गर्न दबाब दिनु अव्यवहारिक : कांग्रेस,"काठमाडौं : नेपाली काँग्रेसले कोरोना भाइरस सङ्क्रमणको असामान्य अवस्थामा पनि सामान्य अवस्थामा जस्तै सरकारले उद्योग, व्यवसायी र करदातालाई नियमित कर विवरण तथा कर भुक्तानी गर्न दबाब दिएको भन्दै ध्यानाकर्षण भएको जनाएको छ। कांँग्रेसको उद्योग तथा व्यापार विभागले आज विज्ञप्तिमार्फत एकातिर महिनाभर आवागमनमा रोक लगाउने अर्कोतर्फ मसान्त सकिनै लाग्दा कर उठाउनका लागि मात्रै यही भदौ २३, २४ र २५ गते बैंकहरु खुला गर्न र २५ गतेभित्रै कर विवरण तथा कर भुक्तानी गर्न दबाब दिनु अव्यवहारिक भएको ठहर गरेको छ। कोरोना सङ्क्रमण रोकथाम र नियन्त्रणका लागि छ महिनादेखि औपचारिक र अनौपचारिक रुपमा जारी रहेको लकडाउन तथा निषेधाज्ञाले देशको आर्थिक, सामाजिक क्षेत्रसँगै सम्पूर्ण उद्योग, कलकारखाना तथा सरकारी, निजी क्षेत्र पनि नराम्रोसँग प्रभावित भएको विज्ञप्तिमा जनाइएको छ। कोरोनाको त्रास र निषेधाज्ञाका कारण आम जनता घरभित्रै बसिरहेका मात्र छैनन्, सम्पूर्ण कलकारखाना, उद्योगधन्दादेखि सबै कार्यालयहरु बन्द रहेको अवस्थामा पनि कर दाखिला गर भन्नु सर्वोच्च अदालतले जारी गरेको आदेशहरुको विरुद्धको कदम समेत भएको विभागका सचिव दीर्घमान श्रेष्ठले उल्लेख गरेका छन्। विभागले अव्यवहारिक र व्यवसायी विरोधी निर्देशन सच्याएर निषेधाज्ञापश्चात एक महिनाभित्र करदाताले कर विवरण तथा कर दाखिला गर्ने गराउने व्यवस्था मिलाउन तत्काल सम्बन्धित निकायसँग माग गरेको छ। रासस"
बर्दियामा दिनहुँ थपिँदै संक्रमित,"गुलरिया : बर्दियामा कोरोना भाईरस संक्रमितको संख्या दिनहुँ थपिन थालेको छ। स्थानिय प्रशासनले पीसीआर परिक्षणको दायरा फराकिलो पारेसँगै कोभिड१९ संक्रमितको संख्या बढ्न थालेको हो। पछिल्लो समय बाँसगढी नगरपालिका स्थित सीजी फुुड्समा कार्यरत कामदारहरुमा कोरोना भाईरस संक्रमण देखिएपछि बाँसगढी नगरपालिका शील गरिएको छ। कम्पनीमा कार्यरत स्थानिय कामदारका घरपरिवार, टोल छिमेक लगायत समुदाय स्तरमा संक्रमण फैलिन नदिन नगरपालिकाको अनुरोधमा बाँसगढी नगरक्षेत्रमा सप्ताहब्यापी निषेधाज्ञा जारी गरिएको प्रमुख जिल्ला अधिकारी लिलाधर अधिकारीले बताए। संक्रामक रोग ऐन २०२० को दफा २ एवम् स्थानिय प्रशासन ऐन २०२८ को दफा ६ (३) बमोजिम जिल्ला कोभिड१९ संकट ब्यवस्थापन केन्द्र बर्दियाको वैठकको निर्णयबाट पालिका भित्र सूचना मार्फत निषेधाज्ञा जारी गरेका छौं। उनले भने 'निषेधाज्ञा अवधिभर औषधी उपचार, खाद्यवस्तु खरिद लगायत अत्यावस्यक सेवा र काम वाहेर घर वाहिर निस्कन अनुमति दिएका छैनौं।' जिल्लामा जोर विजोर प्रणाली मार्फत निजि सवारी साधनहरुलाई आवत जावत गर्न अनुमति दिईएको छ। कोभिडको जोखिमबाट जोगिन अनिवार्य मास्क प्रयोग, भौतिक दुरीसँगै आधारभुत स्वास्थ्य सुरक्षाका मापदण्ड पालना गर्न स्थानिय प्रशासनको निर्देशन छ। सीजी कम्पनीमा संक्रमितको संख्या बढेपछि कम्तिमा एकसाता कम्पनी संचालन नगर्न अनुरोध गरिएको छ। 'कम्पनीमा कार्यरत अधिकांस महिलाहरुमा लक्षण विहिन संक्रमण देखिएकाले समुदायमा नफैलिएको अनुमान हाम्रो छ' प्रजिअ अधिकारीले भने। बाँसगढी नगरपालिका क्षेत्रमा संक्रमितका सम्पर्कमा आएका ब्यक्तीहरुको नमुना स्वाब लिने काम भैरहेको स्वास्थ्य कार्यालय बर्दियाका प्रमुख गोकर्ण गिरीले बताए। मंगलवार बर्दियामा पुष्टि भएका १८ जना संक्रमित मध्ये १५ जना वाँसगढी नगरपालिका भित्रका छन्। जसमा ५ जना संक्रमितको संम्पर्कमा आएका ब्यक्ती छन्। बाँसगढी नगरपालिकामा मात्र संक्रमितको संख्या १ सय ३ पुगेको छ। बर्दियामा १० हजार १४७ जनाको पीसीआर परिक्षण भैसकेको छ। गिरीका अनुसार पीसीआर गरिएकाहरु मध्ये ४ सय ३३ जनाको कोरोना भाईरसको नजिता पोजेटिभ आएको छ। जिल्लामा ३ सय २५ जनाले कोरोना जितेका छन्। बर्दियामा एक जनाको कोरोना संक्रमणका कारण मृत्यु भएको छ।"
फार्मेसीको बद्मासी : व्यापार बढाउन बिरामीलाई गलत औषधि !,"विराटनगर : कोरोना महामारीका बेला उपचारका लागि अस्पतालमा भर्ना भएका बिरामीलाई विराटनगरका फार्मेसीबाट गलत औषधि बिक्रीवितरण हुने गरेको पाइएको छ। कोरोनाको बहानामा अस्पतालले उपचार गर्न नमानिरहेका बेला मुस्किलले भर्ना हुन पाएका बिरामीलाई चिकित्सकले सिफारिस नै नगरेका औषधि जबरजस्ती दिएर फार्मेसीले बद्मासी गरिरहेको भेटिएको हो। अनाधिकृत हिसाबले दिइने गलत औषधिले बिरामीको ज्याननै जाने जोखिम हुने औषधि व्यवस्था विभागले जनाएको छ। विभागले मंगलबार गरेको अनुगमनका क्रममा उपचारमा संलग्न डाक्टरबाट सिफारिसनै नभएका औषधि फार्मेसीले बिरामीलाई आफूखुसी बेच्ने गरेको पाइएको छ। विराट नर्सिङ होम एवं विराटनगर अस्पताल अगाडि कृष्णकुमार यादवले सञ्चालन गरेको महेश मेडिकल हलले बद्मासी गरेको विभागका विराटनगर प्रमुख सञ्जीव कट्टेलले जानकारी दिए। उनका अनुसार कुटपिटबाट घाइते भएकी मोरङको जहदा गाउँपालिका२ की ७० वर्षीया वृद्धा दुर्गादेवी पासवानलाई गलत औषधि दिएको पाइएको छ। उपचारमा संलग्न चिकित्सकले सिफारिस गरेकोभन्दा बाहिरको औषधि दिएका कारण बिरामीको अवस्था गम्भीर बन्दै गएको पाइएको कट्टेलको भनाइ छ। झरिलाल साह, सुकदेव साह, राजकुमार साह लगायतको कुटपिटबाट घाइते भएकी पासवानलाई गत मंगलबार उपचारका लागि नर्सिङ होम ल्याइएको थियो। चिकित्सकले सिफारिस गरिदिएपछि बिरामीलाई आवश्यक औषधि यादवले चलाएको महेश मेडिकल हलबाट लैजाने गरिएको घाइतेकी आफन्त लीलादेवी पासवानले बताइन्। कोरोना संक्रमणका कारण अस्पतालले बिरामी भर्नानै लिन मान्दैनन्, उनले भनिन्, बल्लबल्ल भर्ना लिएर उपचार थाल्दा पनि फार्मेसीले गलत औषधि दिँदा रहेछन्। लीलादेवीले फार्मेसीबाट खरिद गरेको औषधि सेवन गराउन थालेपछि सामान्य अवस्थाको बिरामीको स्वास्थ्य झन् जटिल बनेर गएको बताइन्। विभागका प्रमुख कट्टेलले गलत औषधिले बिरामीमा असर गरेको बताए। चिकित्सकले बिरामीका लागि चारवटा औषधि सिफारिस गरेको पाइयो, उनले भने, फार्मेसी सञ्चालकले भने अरु दुईवटा थप गरेर छ वटा औषधि बिरामीलाई बेचेछन्। कट्टेलका अनुसार चिकित्सकबाट सिफारिस नै नभएको कडा खालको एन्टिबायोटिक इन्जेक्सन मेनम र ग्याष्ट्रिकका बिरामीले प्रयोग गर्ने इन्जेक्सन पेन्टोसिड फार्मेसी सञ्चालक आफूलेनै प्रेसक्रिप्सनमा थपेर दिएका हुन्। उनले चिकित्सकले लेखेको चारवटा र पछि थप गरेका दुईवटा औषधिको अक्षर नमिलेको पनि बताए। बिरामीले खरिद गरेका दुवै औषधि नौ हजारभन्दा बढी मूल्यको रहेको बताइएको छ। फार्मेसीमा जाँदा बढी पैसा भएको बिल देखाएपछि बिरामीका आफन्तले सोधीखोजी गरेका थिए। त्यस क्रममा अस्पतालकै स्वास्थ्यकर्मीले चिकित्सकको सिफारिस बिनाको औषधि पनि आफूखुसी बिरामीलाई दिएको फेला पारेका थिए। उपचारमा थोरै खर्च भए जस्तो लागेको थियो। तर पैसा तिर्न जाँदा २० हजार भयो भनियो, लीलादेवीले भनिन्, यत्रो पैसा कसरी भयो भनेर खोजी गर्ने क्रममा डाक्टरले लेख्दै नलेखेको बढी मूल्य पर्ने औषधि आफैं थपेर दिएछन्। हामी केही नजान्ने भएकाले दिएजति सबै औषधि लगेर बिरामीलाई खुवाइयो। विभागले बद्मासी गर्ने फार्मेसीमा अनिश्चित कालका लागि सिल गर्दै ताला लगाइदिएको छ। प्रमुख कट्टेलले पसलको सबै कागजात नियन्त्रणमा लिएर छानबिन थालिसकिएको जानकारी दिए। पसलमा बिक्री अनुमतिनै नभएका केही औषधि पनि भेटिएकाले जफत गरिएको उनको भनाइ छ। अनुमति प्राप्त अधिकारीबाट औषधि बिक्री नगर्ने गरेको पाइएपछि फार्मेसी सञ्चालक यादवलाई दुई महिनाअघि पनि विभागले उपस्थित हुन पत्र काटेको थियो। तर पसल दर्ताको सक्कली प्रमाणपत्र जफत गरेर विभागले लगेको भए पनि अहिलेसम्म उनी हाजिर नभएको पाइएको छ। अघिल्लो र अहिलेको दुवै घटनालाई समेटेर दोहोरो कारबाही अघि बढाइने कट्टेलले बताए। अनुमतिनै प्राप्त नगरेका व्यक्तिबाट औषधि बिक्री गर्ने गरेको पाइएपछि सबै विवरण लिएर एक साताभित्रमा उपस्थित हुन दुई महिनाअघि निर्देशन दिइएको थियो, उनले भने, तर हाजिर नभइकन अटेर गरेर बसिरहेको पाइयो। उनले सुरुमा फार्मेसीलाई निलम्बन गरेर अरु कारबाही अघि बढाइने जानकारी पनि दिए। फार्मेसीले अनाधिकृत व्यक्तिबाट चिकित्सकले उल्लेखनै नगरेको औषधि बिरामीलाई दिनु गम्भीर लापरबाही र गल्ती भएको कट्टेलको भनाइ छ। पैसा कमाउन अनाधिकृत व्यक्तिबाट बिरामीलाई गलत औषधि दिने गरेको पाइएपछि अनुसन्धान गम्भीर रुपमा थालिएको छ, उनले भने, कोरोना महामारीमा मुस्लिकले अस्पतालमा उपचार पाउने बिरामीलाई सही औषधि नदिएर ज्याननै जोखिममा पार्नु फार्मेसीको ठूलो बद्मासी हो। चिकित्सकले जतिसुकै राम्रो उपचार गरे पनि औषधि गलत पर्दा बिरामीको मृत्यु हुने उनको भनाइ छ। बिरामीको मृत्यु भएपछि उपचार राम्रो नभएको भनेर चिकित्सकमाथि आरोप लाग्ने कतिपय घटनामा यसरीनै फार्मेसीबाट जाने गलत औषधिको सेवन मृत्युको मुख्य कारण हुने गरेको कट्टेलले बताए। अरु पनि फार्मेसीबाट यस्ता कार्य भएको हुन सक्ने आशंकामा अनुगमन तीव्र पारिएको उनको भनाइ छ। उनले बिरामीलाई गलत औषधि दिएर औषधि ऐन २०३५ को परिच्छेद ४ को बर्खिलाप गरेकोले त्यहीअनुसार कारबाही अघि बढाइने बताए। ऐनले औषधिको उत्पादन, बिक्रीवितरण तथा निकासी पैठारीका विषयमा व्याख्या गरेको छ। ऐनको बर्खिलाप गर्नेलाई तीन वर्ष कैद अथवा २५ हजार रुपैयाँ जरिवाना वा दुवै सजाय हुने कानुनी व्यवस्था रहेको जानकारी कट्टेलले दिए।"
पोखरामा कोरोनाले ७३ वर्षीया महिलाको मृत्यु,पोखरा : पोखरा महानगरपालिका१० की ७३ वर्षीया महिलाको कोरोना भाइरस कोभिड१९ बाट मंगलबार पश्चिमाञ्चल क्षेत्रीय अस्पतालमा मृत्यु भएको छ। क्षेत्रीय अस्पतालका निर्देशक डा अर्जुन आचार्यका अनुसार ती महिलाकोमंगलबार मध्याह्न साढे ३ बजे मृत्यु भएको हो। उनी सोमबार आइसियुमा भर्ना भएकी थिइन्। उनको मृत्युसँगै यो अस्पतालमा कोरोनाबाट मृत्यु हुने बिरामीको संख्या ९ पुगेको छ। अहिलेसम्म गण्डकीमा कोरोना भाइरसरोगबाट २१ जनाको मृत्यु भइसकेको छ। त्यसमध्ये पोखराका ७ जनाको ज्यान गएको छ। मंगलबार नै कास्कीको अन्नपूर्ण गाउँपालिकाका एकजनाको काठमाडौंमा मृत्युभएको थियो।
"बलात्कृत किशोरीको उद्धार, आरोपित पक्राउ","बैतडी : सिगासकी १७ बर्षीया बलात्कृत किशोरीको प्रहरीले उद्धार गरेको छ। ती किशोरीलाई विद्यालयमै पढाउने शिक्षक र अहिले गाउँपालिकामा कार्यरत कर्मचारीले पटक पटक बलात्कार गरेको आरोप लागेपछि प्रहरीले उद्धार गरेको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए। उनले भने हामीले यो घटनाको सुक्ष्म रुपमा अध्ययन गरिरहेका छौं। पीडित किशोरीलाई पनि बुझ्ने काम गरिरहेका छौं। यो घटनामा संलग्न भएका कसैलाई पनि छोडिदैन्। पीडित किशोरीसँगै उनका श्रीमान र एकजना दाजु समेत सदरमुकाम पुगेका छन्। सोमबार सिगास पुगेको प्रहरीले मंगलबार किशोरीको उद्धार गरेर सदरमुकाम पुर्याएको हो। किशोरीले बिहे गरेको ६ महिनामै बच्चा जन्माएपछि उनीमाथि बलात्कार भएको घटना बाहिर आएको हो। यो घटना पहिलाकै भए पनि स्थानीयस्तरमै मिलाउन प्रयास गरिएकाले ढिलो गरि बाहिर आएको किशोरीका आफन्तले जनाएका छन्। पीडित किशोरीलाई जिल्ला अस्पतालको एकद्वार संकट व्यवस्थापन केन्द्रमा राखिने जिल्ला प्रहरी कार्यालयका प्रमुख प्रहरी नायव उपरीक्षक अधिकारीले जानकारी दिए। उनले भने हामीले किशोरीलाई उद्धार गरेर ल्याएका छौं। यो घटनाको सुक्ष्म रुपमा अध्ययन गरेर अघि बढ्छौं। किशोरीलाई शिक्षक खडकबहादुर बोहरा, गाउँपालिकामा कार्यरत केशव बोहरा र स्थानीय रामसिंह बोहराले पटकपटक बलत्कार गरेको आरोप लागेको छ। आरोपित मध्ये खडक र रामसिंह बोहरालाई नियन्त्रणमा लिएको इलाका प्रहरी कार्यालय पाटनका प्रहरी निरीक्षक गौरीप्रसाद जैशीले जानकारी दिए। आरोपित अर्का एकजनाको खोजी भईरहेको उनले बताए। किशोरीलाई ललाईफकाई गरेर करणी भएको भएपनि कानुन अनुसार कारवाही हुने प्रहरी नायव उपरीक्षक अधिकारीले बताए। मुलुकी अपराध संहिता २०७४ को परिच्छेद १८ मा १८ बर्षभन्दा कम उमेरका महिलालाई ललाई फकाई वा महिलाको मञ्जुरी लिएर करणी गरेमा समेत कानुनी कारवाही उल्लेख छ। कानुन अनुसार त्यस्तो कार्यमा संलग्न व्यक्तिलाई सोह्र वर्ष वा सोह्र वर्षभन्दा बढी अठार वर्षभन्दा कम उमेरकी महिलामाथि करणी गरेमा दश वर्षदेखि बाह्र वर्षसम्म कैद सजाय हुने उल्लेख छ।"
प्रदेश १ का प्रहरी प्रमुख डीआईजी कार्कीलाई कोरोना,विराटनगर : प्रदेश १ का प्रहरी प्रमुख डीआईजी ईश्वरबाबु कार्कीलाई कोरोना भाइरस (कोभिड१९) संक्रमण पुष्टि भएको छ। सामाजिक विकास मन्त्रालयले सार्वजनिक गरेको संक्रमितको विवरणमा ५२ वर्षीय कार्कीको पीसीआर रिपोर्ट पोजिटिभ आएको उल्लेख छ। कोरोनासँग मिल्ने लक्षण देखिएपछि उनले सोमबार बिहान स्वाब परीक्षणका लागि दिएका थिए। प्रदेश १ जनस्वास्थ्य प्रयोगशालामा गरिएको पीसीआर परीक्षण रिपोर्ट मंगलबार पोजिटिभ आएको मन्त्रालय स्रोतले बतायो। संक्रमण पुष्टि भएपछि कार्की प्रदेश प्रहरी कार्यालयकै क्वाटरको आइसोलेसनमा बसेका छन्। उनले स्वाब परीक्षण गराउँदा विराटनगर महानगरपालिका१६ भनेर ठेगाना टिपाएका छन्। उक्त ठेगाना उनी कार्यरत रहेको विराटनगरको रानीस्थित प्रदेश प्रहरी कार्यालयको हो। प्रदेश १ मा हालसम्म तीन सय ५५ जना नेपाल प्रहरीमा कोरोना संक्रमण पुष्टि भइसकेको छ। संक्रमितमध्ये दुई सय २० जना कोरोना जित्दै डिस्चार्ज भइसकेका छन्।
सप्तरीमा दुई परिवारका १७ सहित २४ जनामा कोरोना संक्रमण,"राजविराज : हनुमाननगर कंकालिनी नगरपालिकामा दुई परिवारका १७ जना सहित सप्तरीमा मङ्गलबार २४ जना नयाँ संक्रमित देखिएका छन्। हनुमाननगर कंकालिनी नगरपालिका७ का एकै परिवारका ४, ८, २४, २५ र २८ वर्षीय पुरुष तथा १६, २५ र ७५ वर्षीया महिला संक्रमित फेला परेको स्वास्थ्य कार्यालय सप्तरीले जनाएको छ। यसैगरी हनुमाननगर कंकालिनी९ का अर्को एक परिवारका ३, ५, ७, १२, ४१, ६६ वर्षीय पुरुष तथा १७, २८ र ३६ वर्षीया महिलामा संक्रमण देखिएको हनुमानगर कंकालिनी नगरपालिकाका स्वास्थ्य संयोजक रामदेव यादवले बताए। दुबै परिवारका पुरुष सदस्यमा यसअघि कोरोना संक्रमण पुष्टि भएपछि कन्याक्ट ट्रेकिङ्गमा दुबै परिवारका सदस्यहरूमा संक्रमण देखिएको हो। दुधे शिशु बाहेका परिवारका सबै सदस्यहरू संक्रमित भएपछि होम आइसोलेशनमै बस्ने भएकाछन्। हनुमाननगर कंकालिनी८ घर भई वडा नम्बर १ बस्ने २५ वर्षीय र वडा नम्बर ७ का २८ वर्षीय पुरुषमा समेत संक्रमण देखिएको भन्दै यादवले हनुमाननगर कंकालिनी नगरपालिकामा १३४ जना संक्रमित पुगेको बताए। यसैगरी सप्तरी कारागारकी २३ वर्षीया बन्दी महिला र करदाता सेवा कार्यालयका पुरुष कर्मचारीमा समेत संक्रमण देखिएको स्वास्थ्य कार्यालय सप्तरीका निमित्त प्रमुख दुनियालाल यादवले जनाए। राजविराजस्थित गजेन्द्रनारायण सिंह अस्पतालमा मङ्गलबार भएको परीक्षणमा राजविराज नगरपालिका११ को १५, २५, ५५ वर्षीय पुरुषमा समेत संक्रमण देखिएको छ। सप्तरीमा आइतबारसम्म संक्रमितको संख्या ९४० पुगेको छ। जसमा १५१ महिला छन्। संक्रमितमध्ये एक महिलासहित आठ जनाको मृत्यु भएको छ।"
प्रवेश नाकामा सेना परिचालन गर्न उपत्यका मेयर फोरमको सिफारिस,"काठमाडौं : उपत्यकाको मेयर फोरमले सीमा नाकामा कडाई गर्न सेना परिचालनका लागि सिफारिस गरेको छ । मंगलबार बसेको मेयर फोरमको बैठकले उपत्यकामा जारी निषेधाज्ञा खुकुलो पार्न र सीमा नाकामा सेना परिचालन गरेर कडाई गर्न सिफारिस गरेको हो । उपत्यकाका दुई महानगरसहित १८ वटा पालिकाको साझा संस्था उपत्यका नगरपालिका फोरमले उपत्यका छिर्ने सबै नाकामा सेना खटाई प्रवेशमा कडाई गर्न माग गरेको हो । फोरमका उपाध्यक्ष एवं ललितपुर महानगरपालिकाका प्रमुख चिरिबाबु महर्जनले उपत्यका भित्रको जनजीवन खुकुलो बनाउँदै नकामा भने सेना खटाएर भए पनि अत्यन्त कडाई गर्न संघीय सरकार र तीन जिल्ला प्रशासनसँग माग गर्ने निर्णय गरेको जानकारी दिए। महामारीको जोखिम घटेर होइन, जीविकोपार्जनका कोणबाट जनजीवन असहज बन्न थालेपछि हामीले यस्तो निर्णय गरेका हौँ, महर्जनले भने, भदौ २५ गतेदेखि नगरपालिका र वडाबाट सञ्चालन हुने सेवालाई पनि नियमित गर्ने र आवश्यकताअनुसार सञ्चालन गर्दै लैजाने निर्णय भएको छ । फोरमका अध्यक्ष तथा काठमाडौँ महानगरपालिकाका प्रमुख विद्यासुन्दर शाक्य कोरोना संक्रमणका कारण होम आइसोलेसनमै रहेका कारण उपाध्यक्ष महर्जनको अध्यक्षतामा बैठक बसेको हो। काठमाडौँ उपत्यकामा कोरोना संक्रमण मृत्युदर तिव्र बढीरहेको छ। उपत्यका मुलुककको राजधानी र घना वस्ती भएको ठाउँ हो, बैठकपछि बोल्दै फोरमका सचिव एवं मध्यपुर ठिमी नगरपालिकाका प्रमुख मदनसुन्दर श्रेष्ठले भने, । भदौ ३ गतेबाट जारी निषेधाज्ञा भदौ २४ गतेबाट सकिदैछ। नेपाल प्रहरी र शसस्त्रले अन्य सुरक्षाका लागि पनि तैनाथ हुनुपर्ने भएकाले उपत्यका प्रवेश नाकामा सेना खटाएर आर्थिक गतिविधि चलायमान बनाउँदै जनजीवन सहज पार्नुपर्ने उनको भनाइ छ। कोभिड संक्रमणको दर घटेको छैन। महामारीसँग डराएर दैनिक श्रम गरेर खाने मध्यम र निम्न वर्गका परिवारमाथि समस्या थपिँदै गएको अवस्थामा हामीले यस्तो निर्णय गरेका हौँ, उनले भने, उपत्यका भित्रको संक्रमण कम गर्ने र बाहिरबाट थपिने समस्या रोक्न सीमा नाकामा कडाई गर्नुपर्छ भनेका हौँ। बैठकले उपत्यकाको जोखिमलाई ध्यानमा राखी अझै केही समय सार्वजनिक यातायातलाई सञ्चालनमा रोक लगाई अन्य सवारीमा भने जोरबिजोर प्रणाली लागु गर्न आग्रह गरेको छ। बैठकले नागरिकलाई स्वास्थ्य सुरक्षा मापदण्डका विषयमा सचेत र जिम्मेवार बनाउँदै लैजाने, उद्योग, व्यवसाय र कलकारखाना सञ्चालन गर्दा स्वास्थ्य सुरक्षा मापदण्ड पालना गर्नेगराउने पनि निर्णय गरेको छ। बैठकमा उपत्यकाका १८ वटै नगरपालिकाले उपत्यकाका पछिल्लो निषेधाज्ञा अवधिमा करिब ३८ हजारको कन्ट्याक्ट ट्रेसिङ गरेको जानकारी दिइएको थियो।"
सार्वजनिक यातायात तत्काल सञ्चालन नगर्न सुझाव,"काठमाडौं : उपत्यका नगरपालिका फोरमले उपत्यकमा तत्काल सार्वजनिक यातायात सञ्चालन गर्ने अवस्था नरहेको बताएको छ। फोरमको मंगलबार बसेको बैठकले सार्वजनिक यातायात सञ्चालनमा रोक लगाई अन्य सवारी साधन सञ्चालनमा जोरबिजोर प्रणाली लागु गर्न सुझाव दिएको छ। काठमाडौँ उपत्यका छिर्ने सबै नाकामा सेना खटाई प्रवेशमा कडाइ गर्न पनि बैठकले माग गरेको छ। फोरमका उपाध्यक्ष एवं ललितपुर महानगरपालिकाका प्रमुख चिरिबाबु महर्जनले बैठकमा उपत्यकाभित्रको जनजीवन खुकुलो बनाउँदै नाकामा भने सेना खटाएर भए पनि कडाइ गर्न सङ्घीय सरकार र तीन वटै जिल्ला प्रशासनसँग माग गरिने बताए। महामारीको जोखिम घटेर होइन, जीविकोपार्जनका दृष्टिबाट जनजीवन असहज बन्न थालेपछि यस्तो निर्णय गरिएको ललितपुर महानगरका प्रमुख महर्जनले बताए। फोरमका सचिव एवं मध्यपुर थिमि नगरपालिकाका प्रमुख मदनसुन्दर श्रेष्ठले भने 'भदौ २५ गतेदेखि उपत्यका प्रवेशका सबै प्रवेश विन्दुमा कडाइ गरी जोखिम न्यूनीकरणलाई ध्यानमा राखी सुरक्षा सतर्कतासाथ स्वास्थ्य मापदण्ड अनिवार्य रुपमा गर्नेगराउने गरी निषेधाज्ञा खुकुलो गर्दै जाने निर्णय गरेका छौँ। बैठकमा उपत्यकाका १८ वटै नगरपालिकाले पछिल्लो निषेधाज्ञा अवधिमा उपत्यकामा करिब ३८ हजारको कन्ट्याक्ट ट्रेसिङ गरेको पनि जानकारी दिइएको छ। पाँच हजार शय्याको क्वारेन्टिन र ६ हजार शय्याको आइसोलेसन बनाउने ठाउँ पहिचान भएको छ। निषेधााज्ञासँगै रोकिएको स्थानीय तहको सेवा भदौ २५ देखि नियमित गर्ने निर्णय बैठकले गरेको छ। नगरपालिका फोरमका अध्यक्ष एवं काठमाडौँ महानगरपालिकाका प्रमुख विद्यासुन्दर शाक्यले पनि पटकपटक उपत्यका प्रवेश नाकामा कडाई गर्न र उपत्यकाभित्रको जनजीवन भने सहज बनाउन माग गर्दै आएका थिए। रासस"
बीपीमा नर्सका लागि नेकपाले सिफारिस गर्यो १९ जनाको नाम !,"धरान : बीपी कोइराला स्वास्थ्य विज्ञान प्रतिष्ठान धरानले लिएको स्टाफ नर्सको परीक्षामा नेपाल कम्युनिस्ट पार्टी (नेकपा) सुनसरीले १९ जनाको नाम सिफारिस गरेको खुलासा भएको छ। प्रतिष्ठानले कोभिड अस्पताल संचालनका लागि बिरामीको उपचारमा खट्ने ५० जना नर्सलाई भर्ती गर्न विज्ञापन खुलाइएको थियो। त्यसमध्ये १९ जनाको नाम नेकपाले सिफारिस गरेको हो। सरकारी संस्थाले पदपूर्तिका लागि विज्ञापन खुलाए पश्चात परीक्षा समिति गठन गरी लिखित परीक्षा संचालन गर्नुपर्ने र लिखित परीक्षामा उर्तिण भएका उमेद्वारलाई मौखिक परीक्षामा सामेल गराई छनोट गर्नुपर्ने लोकसेवा आयोगका प्रावधान छ। तर, प्रतिष्ठानका पदाधिकारीको मिलेमतोमा लिखित परीक्षा नै संचालन नगरी फाराम भरेका उमेद्वारलाई मौखिक परीक्षा मात्र लिएको छ। मौखिक परीक्षा अर्थात् अन्तवार्ता सोमबार सकिएको छ। नर्सको मौखिक परीक्षा सकिने बित्तिकै नेकपा सुनसरीका नेताले छलफल गरेर परीक्षामा सामेल भएका १९ जनाको नाम प्रतिष्ठानका रजिष्ट्रारलाई सिफारिस गरेका छन्। नेकपाले सिफारिस गरेका १९ नर्सको नाम लिष्ट सार्वजनिक भएको छ। नेकपाले स्टार्फ नर्स भर्तीका लागि प्रतिष्ठानका पदाधिकारीलाई दबाब दिएपपछि अन्तिम नतिजा निष्पक्ष हुनेमा अन्य उमेद्वारले शंका गरेका छन्। नेकपा सुनसरीले धरान उपमहानगरपालिका १५ का वडाअध्यक्ष नरेश इवारामकी छोरी नयन इवारामको नाम स्टाफ नर्सका लागि नम्बर १ मा सिफारिस गरेको छ। त्यस्तै अनुमा लिम्बु (३६६), विद्या खनाल (३९२), आस्था विश्वकर्मा (२३), आस्था मग्राती (१७०), मोनिका कट्वाल(४०३), कविता भुजेल (२११) रोल नम्बर भएका उमेद्वारलाई नेकपाले सिफारिस गरेको छ। त्यस्तै सुप्रिया खड्का(४), आस्था चौधरी (२७१), सन्जु राई (३७१), चन्द्रकला तामाङ (२४), रमिला मग्राती (१८७), मेरिना लिम्बु (८६), सारा गुरुङ (१५७), जुनु राई (१६४), लिजा कालिकोटे (२२), उज्जलता कट्वाल (५९), कुस्मा भट्टराई (१८६), सविना लामा (१९४) लाई स्टाफ नर्स भर्तीका लागि नाम सिफारिस गरिएको छ। नेकपा धरानका सचिव सुदर्शन श्रेष्ठले पार्टीका साथीसंग सल्लाह गरेरै स्टाफ नर्स भर्तीका लागि १९ जनाको नाम सिफारिस गरिएको स्वीकार गरेका छन्। प्रतिष्ठानका रजिष्ट्रार मोहन चन्द्र रेग्मीले १९ जनाको नाम सामाजिक संजालमा देखेको भए पनी यस पटकको परीक्षा निष्पक्ष रुपमा संचालन गरिएको बताए। उनले स्टाफ नर्सको अन्तिम नतिजा योग्यता र दक्षताका आधारमा प्रकाशित हुने बताए। नेताले कुनै दबाब नदिएको उनको भनाइ छ।"
पद्धति र प्रणालीको कसीमा प्रधानसेनापति थापाको दुई वर्ष,"काठमाडौं : महारथी पूर्णचन्द्र थापाले नेपाली सेनाको ४३ औँ प्रधानसेनापतिको कार्यभार सम्हालेका आज ठीक दुई वर्ष पूरा भएको छ। सङ्गठनको नेतृत्व लिएसँगै उनले आफैँबाट आजैदेखि परिवर्तनको शुरुआत गरौँ भनी राष्ट्रिय सुरक्षा सुदृढीकरणसहित सात लक्ष्य समेटिएको कमाण्ड निर्देशन जारी गरेका थिए। उक्त लक्ष्यसहित १५१ कार्य गर्न मूल र सहायक नीति बनाएर काम गर्न सबै तहका कमाण्डरलाई निर्देशन दिएकोमा क्रमश : कार्यान्वयनको चरणमा छ। प्रधानसेनापति थापाले मुख्यरुपमा सङ्गठनभित्र पद्धति र प्रणालीको विकास, आर्थिक अनुशासन, चेनअफ कमाण्ड, व्यावसायिकता, साङ्गठनिक सुधार र स्थापित मूल्यमान्यताको अनुशरणमा जोड दिँदै आएका छन्। नेतृत्व हस्तान्तरणको अर्को वर्षको कार्यक्रम तय गर्नु अघि नै सङ्गठनका क्यान्सरलाई पूर्णरुपमा निको पारी सक्ने मेरो लक्ष्य छपदबहालीको एक वर्षे कार्यकाल पूरा भएको अवसरमा आयोजित समारोहमा प्रधानसेनापति थापाले भनेका थिए। सङ्गठनमा देखिएका बेथिति, विकृति र विसङ्गतिलाई प्रश्रय दिन हुन्न भन्ने दृढताका साथ चालिएका कदम ठीक मार्गमा अघि बढिरहेको बताइएको छ। यद्यपि, सङ्गठनमा अझै पनि एलिट ग्रुप कामय छ, त्यो समूहले सरुवा, सेवा, सुविधालगायत कतिपय विषयमा चलखेल गरिरहन्छ, सङ्गठनमा केही हदसम्म नातागोता, लाभ र मोलायजा अझै हटिसकेको छैन, त्यसलाई पूर्णरुपले निस्तेज तुल्याउने चूनौति छ, नेतृत्वले त्यो बेथितिलाई रोक्न अझै धेरै मेहनत र चनाखो हुनुपर्छउनका पूराना सहपाठी भन्छन्। सेनालाई योजनाबद्धरुपमा सबल, सुदृढ र सक्षम ढङ्गबाट लैजान दीर्घकालीन सोच तयार गर्न प्रधानसेनापति थापाले भिजन, २०३० अघि सारेका थिए। उक्त भिजन पूर्णरुपमा कार्यान्वयनपश्चात् सेनाको साङ्गठनिक संरचनामा पुनः संरचना भई आधुनिक हात हतियार तथा उपकरणले सुसज्जित, गतिशील, भरपर्दो र सन्तुलित सङ्गठनका रुपमा क्षमता अभिवृद्धि हुने विश्वास गरिएको छ। भिजन, २०३० मा सेनाको लडाइँ लड्ने क्षमता, फायर पावर, मोडालिटी, इन्टेलिजेन्स, सञ्चार प्रणाली, कम्ब्याट इञ्जिनीयरिङ, विशेष फौजको क्षमता अभिवृद्धि, बन्दोबस्ती अवधारणा र नागरिक सैनिक सम्बन्धमा परिणाम देखिने सुधार आउने अपेक्षासहित कार्यान्वयनमा लगिएको छ। अवकाश प्राप्त रथी चित्रबहादुर गुरुङले सङ्गठनभित्र पारदर्शीता र आर्थिक अनुशासन कायम गर्ने सन्दर्भमा वर्तमान सैनिक नेतृत्वबाट चालिएको अग्रगामी कदमले सेनाको छवी राम्रो बनाउने विश्वास व्यक्त गरे। मुलुकको प्रमुख सुरक्षा अङ्गका रुपमा रहेको नेपाली सेनाको प्रमुख जिम्मेवारी नेपालको स्वतन्त्रता, सार्वभौमसत्ता, भौगोलिक अखण्डता, स्वाधिनता र राष्ट्रिय एकताको रक्षा गर्नु हो। प्रधानसेनापति थापाको नेतृत्वपछि पुरस्कार र दण्ड सजाय सम्बन्धि निर्देशिका लागू, गुनासो सुन्ने र निकास दिने संयन्त्र विकास, भर्ना छनोट प्रक्रियामा सुधार, सैनिक नीति नियममा समयानुकूल पुनरावलोकन, आचारसंहिता सप्ताह, आर्थिक सुशासनमा कडाइ, शान्ति सेना छनोटमा नयाँ कार्यविधि लागू र डिजिटाइजेसनको विस्तारजस्ता महत्वपूर्ण साङ्गठनिक सुधारका कदम कडाइका साथ चालिएको छ। सङ्गठनमा चालिएका सुधारका कदमले सेनामा नयाँ उर्जा प्रवाह भएको र नागरिक माझ सैनिक छवी उज्ज्वल हुँदै गएको दाबी गरिएको छ। 'मैले हिरो बन्नका लागि वा सस्तो लोकप्रियताका लागि अलि बढी अग्रगामी भएर प्रणाली र पद्धतिमा भएका कमी कमजोरीमा सुधारको प्रयास थालेको होइन, कठिन भए पनि सही तरिकाले पदीय दायित्व निभाउने अठोट गरेको छु', अघिल्लो वर्षका कार्यक्रममा उनले भनेका थिए। सङ्गठनका बाधा व्यवधानलाई पन्छाएर गलत पद्धति विकास हुन नसक्ने गरी बाटो बनाई दिने अठोट व्यक्त गर्दै उनले भनेका थिए, 'सेना आर्थिक पारदर्शीता कायम गर्ने र भ्रष्टाचारको विषयमा सून्य सहनशीलताको नीति अङ्गीकार गर्ने मामिलामा दृढ छ।' महारथी थापाको नेतृत्वपछि सेनाका उपल्लो तह (उपरथी) सम्मलाई आर्थिक अनियमितमा संलग्न भएको ठहर गर्दै एकपछि अर्को गर्दै कारवाहीको दायरामा ल्याइएको छ। पछिल्लो समय सेनाका माथिल्लो तहका सैनिकले आफ्नो सम्पति विवरणसमेत वेबसाइटमार्फत सार्वजनिकीकरण गर्ने क्रम बढेको छ। कमाण्ड निर्देशन कार्यान्वनका हिसाबले कार्यकालको पहिला वर्षलाई आधार वर्ष, दोस्रोलाई कार्यान्वयन र तेस्रो वर्ष परिणाम एवं उपलब्धि प्राप्ति वर्षको रुपमा रहने अपेक्षा गरिएको थियो। नेपाली सेना राष्ट्र विकास, खेलकूद, विपद् व्यवस्थापन, वन्यजन्तु तथा पर्यावरणको संरक्षण र सुरक्षाको विकास र विस्तारको जिम्मेवारीमा संलग्न हुँदै आएको छ। जङ्गी अड्डाले प्रधानसेनापतिको मार्गनिर्देशनले परिकल्पना गरेअनुसार प्राप्त बजेटको सदुपयोग भए नभएको यकिन गर्न समयन्त्र गठन गरी अनुगमन र निरीक्षण गर्दै आएको छ। पछिल्ला दुई वर्षमा आफ्ना हिताधिकारीको सेवा र सुविधा विस्तारका साथै स्वास्थ्य, तालीम र शिक्षालय विस्तारमा समेत उल्लेखनीय प्रगति हासिल गरेको छ। मुलुकमा कोभिड१९ को महामारीसँगै यसको रोकथाम, नियन्त्रण र प्रतिकार्यका लागिसमेत नेपाली सेना अग्रपङ्क्तिमा रही राष्ट्रले सुम्पिएको जिम्मेवारी बहन गर्दै आएको छ। दुई वर्षे कार्यकाल पूरा भएको अवसरमा कोभिड१९ का कारण प्रधानसेनापतिले भर्चुअल माध्यमबाट सकल दर्जालाई बुधबार सम्बोधन गर्ने र जङगी अड्डामा छापा, विद्युतीय र अनलाइन सञ्चार माध्यमका केही प्रधानसम्पादक तथा समाचार प्रमुखसँग हासिल भएको उपलब्धि र भावी कार्ययोजनाबारे छलफल गर्ने कार्यक्रम छ। रासस"
अस्पतालमै छैन स्वास्थ्य सुरक्षा मापदण्ड पालना,"बेनी : कोरोना (भाइरस) को संक्रमण फैलिन नदिन बनाइएको स्वास्थ्य सुरक्षाको मापदण्ड पालना नहुँदा म्याग्दीमा जोखिम बढेको छ । साबुनपानीले हात हुने, मास्क लगाउने, भीडभाडमा नजाने, भौतिक दूरी कायम गर्ने, सकेसम्म घरभित्रै बस्ने आदि स्वास्थ्य सुरक्षाका मापदण्ड पालनामा नागरिकको लापरबाही बढ्न थालेको छ । बेनी अस्पतालमा दैनिकजसो हुने भीड व्यवस्थापन र स्वास्थ्य सुरक्षाका न्युनतम मापदण्ड पालना नुहँदा म्याग्दीको समुदायलाई कोरोना भाइरसबाट सुरक्षित बनाइराख्न चुनौति देखिएको छ । 'बिरामी र उनीहरुसँगै अस्पताल आउनेहरुको भीड व्यवस्थापन हुन सकेको छैन्, 'अस्पतालमा सेवा लिन गएका रामबहादुर पौडेलले भने, 'भौतिक दुरी कायम भएको छैन् । नजिकनजिक टासीएर ठेलमठेल गरेर लाइन बस्नुपरेको छ ।' विभिन्न ठाउँमा हात धुन साबुनपानीको ब्यवस्था गरिएपनि प्रयोगमा आएको छैन् । ओपिडि शाखाका कर्मचारीका अनुसार आइतबार २०६ जना र सोमबार १९० जना सेवाग्राही आएका थिए । नाम दर्ता, चेकजाँच गराउने र रिपोर्ट देखाउने समयमा मानिसहरुको भिड लाग्ने गरेको छ । अस्पताल व्यवस्थापन समितिले भिड ब्यवस्थापनका लागि टोकन प्रणाली सुरु गरेपनि प्रभावकारी देखिएको छैन् । टोकन दिएर माइकबाट नाम बोलाउने गरिएएको छ । सेवाग्राहीले भौतिक दुरि पालना नगरिदिदा समस्या भएको ब्यवस्थापन समितिका अध्यक्ष बेलबहादुर कटुवालले बताए । 'टोकन प्रणाली सुरु गरेका छौं, 'उनले भने , 'तर सेवाग्राहीले वास्ता गर्नुभएको छैन् । कन्ट्रोल गर्न समस्या भयो ।' म्याग्दीमा हाल सम्म ४९ जनामा कोरोना भाइरस संक्रमण पुष्टि भएको छ । खुल्ला मञ्चमा बेनी अस्पतालले सञ्चालन गरेको आइसोलेसनमा एकजना मात्र संक्रमित छन् । ४८ जना निको भएर घर गएका छन् । अहिलेसम्म पहिचान भएका संक्रमित विदेशबाट आएर क्वारेन्टिनमा बसेका हुन् । पछिल्लो संक्रमित पोखराबाट सरुवा भएर आएका प्रहरी हुन् । हालसम्म एक हजार ३५० भन्दा बढी स्वाबको नमुना संकलन गरेर परिक्षणका लागि पोखरा पठाइएको स्वास्थ्य कार्यालयले जनाएको छ ।"
मजदुर नपाएपछि मदन भण्डारी राजमार्ग दुई महिनादेखि ठप्प,"उदयपुर : मजदुर अभावका कारण राष्ट्रिय गौरवको आयोजना मदन भण्डारी राजमार्गको निर्माण कार्य दुई महिनादेखि अवरुद्ध भएको छ। विश्वभर फैलिएको कोरोना भाइरसको महामारीका कारण छिमेकी मुलुक भारतबाट आउने कामदार रोकिँदा निर्माण कार्य अवरुद्ध भएको हो। राजमार्गको पुर्विक्षेत्र उदयपुरको सदरमुकाम गाईघाट बजारमा प्रारम्भिकचरणको सववेस लगाएपछि गएको असार दोश्रो साताबाट सडक निर्माणको काम ठप्प भएको हो। आयोजनाले कुन दिन कति र के काम गर्ने भन्ने बिषयमा क्यालेण्डर डे' नै बनाएर द्रुतगतिमा अगाडी बढेपनि भारतबाट ल्याउने मजदुरलाई पीसीआर परीक्षण, क्वारेन्टाइनमा राख्नुपर्ने जस्ता समस्या देखापरेपछि निर्माण कार्यमा ढिलासुस्ति हुन पुगेको आयोजना कार्यालय गाईघाटका साइड ईन्जिनियर शङ्कर पौडेलले बताए। काममा ढिलासुस्ति हुँदा सदरमुकाम क्षेत्र अस्तव्यस्त बनेको छ। पुर्वनिर्धारित समयअनुसार भदौ महिनाको पहिलो सातासम्म सदरमुकाम क्षेत्र कालोपत्रे भै सक्नु पर्ने थियो। तर प्रारम्भिकचरणको वेस मात्र रहेकाले बजार क्षेत्र सामान्य पानी पर्दा हिलाम्मै हुन थालेको छ। भइरहेको कालोपत्रेलाई भत्काएर सडक फराकिलो बनाउन खोज्दा र समयमा कालोपत्रत्रे नहुँदा बजारबासी पानी पर्दा हिलो र घाम लाग्दा धुलाम्मे सडक प्रयोग गर्न बाध्य भएको वडानं ११ का वडाध्यक्ष विश्वराज भट्टराईले बताए। उनले समयमा काम भएको भए सडककैकारण आफ्नो वडाको मुहार नै फेरिने बताए। सडक निर्माणमा ढिलासुस्ति हुँदा दशैमा समेत हिलाम्मे सडक हुने अवश्था आएको उनको भनाई छ। आयोजनाको असार मसान्तसम्म ९० प्रतिशत काम सम्पन्न गरीसक्ने लक्ष्य रहेकोमा हालसम्म ७५ प्रतिशतमात्र काम सम्पन्न भएको निर्माण कम्पनी जेडआइइसी लामा एण्ड शर्मा जोइन्ट भेन्चरका प्रोजेक्ट म्यानेजर सीताराम दाहालले बताए। उनले भने, चैत्र महिनामा देखापरेका कोरोना भाईरसका कारण ४५ दिन काममा अवरोध पुग्यो, त्यसले हामीलाई निकै पछाडि पार्यो। उनकाअनुसार हालसम्म ७० प्रतिशत बित्तीय प्रगति र ७५ प्रतिशत कामको भौतिक प्रगति भएको छ। कोरोना भाइरसको सङ्क्रमण फैलन नदिन सरकारले लकडाउन गरेको करिव डेढमहिना पछि गत वैशाखको अन्तिमसाताबाट जिल्ला प्रशासन कार्यालयले निर्माण कम्पनिलाई सवै किसिमको पास उपलब्ध गराएर सडक निर्माणको कामलाई निरन्तरता दिएको थियो। तर भारतबाट मजदुरहरु ल्याउनु पर्ने र कोरोनाको महामारीकाबीच त्यसरी मजदुर ल्याउन असहज भएकोले निर्माणको काममा अवरोध भएको उनले बताए। आयोजनाको क्षेत्राधिकारको एक सय २६ किलोमिटर मध्ये यस अघि ८६ किलोमिटर खण्डमा पहिलो चरणको डेन्स बिटुमिनस् कंक्रिटको काम सम्पन्न भइसकेको आयोजना प्रमुख वेलवहादुर भुजेलले बताए। जिल्लाको पश्चिमी क्षेत्र उदयपुरगढी गाउँपालिकाको नेपालटारदेखि सदरमुकाम गाईघाट हुँदै पूर्वतर्फको बेल्टार बजारसम्मको ५१ किलोमिटर सडक खण्डमा अस्फाल कंक्रिट निर्माण (दोश्रो लिएर)को कालोपत्रे पनि सकिएको उनले बताए। यस वाहेकका बाँकी स्थानमा सबबेस र बेस निर्माण गर्ने कार्य अगाडि बढिरहेको उनले बताए। उनले भने, क्यालेण्डर बनाएर अघि बढ्दासमेत कोरोनाका कारण निर्माण कार्य प्रभावित भयो।'"
कोरोना महामारीबीच डोटीमा टोल शिक्षा संचालनमा,"डोटी : कोरोना महामारीका कारण विद्यालयहरु संचालन हुन नसकेपछि डोटीमा टोल शिक्षा कार्यक्रम सुरु भएको छ । कोरोना कहरका कारण विद्यालय जान नसकेका विद्यार्थीहरुको मानसिकतामा समस्या आउनसक्ने भन्दै डोटीमा कार्यरत एक गैरसरकारी संस्थाले टोल शिक्षा कार्यक्रम सुरु गरेको हो । सामुदायिक विकास केन्द्र डोटीले संचालनमा ल्याएको प्रारम्भिक तह पढाइ कार्यक्रमअन्तरगत जिल्लाको १ सय ६८ विद्यालयका विद्यार्थीहरुलाई लक्षित गर्दै भौतिक दुरी कायम राख्दै टोल शिक्षा कार्यक्रम संचालन गरेको परियोजना संयोजक सतिस गुरुङ्गले बताए । हाल विद्यालय बन्द रहेको अवस्थामा टोलमा रहेका बालबालिकाहरुलाई कार्यक्रमका अन्तरगतका स्थानीय सिकाइ उत्प्रेरकहरुद्वारा शैक्षिक ज्ञान हस्तान्तरण गर्ने कार्यक्रमको मुल उद्देश्य समेत रहेको गुरुङ्गले जानकारी दिए । शिक्षा सिकाइ सत्रमा बालबालिकाद्वारा कथा बाचन, कविता बाचन, लेखाइ, बुझाइ मापन, शारीरिक अभ्यास, हाजिरी जवाफ जस्ता क्रियाकला सिकाउन थालेको छ। टोल सिकाइ कार्यक्रम हप्तामा कम्तिमा २ दिन र बढीमा ६ दिन संचालन भइरहेको छ । विद्यालय पूर्णरुपमा बन्द रहेको र विद्यालयहरुलाई क्वारेन्टाइनको रुपमा प्रयोग गरिएको अवस्थामा यो कार्यक्रम समुदायमा प्रभावकारी भएको र बालकालिकाको सिकाइप्रति उत्प्रेरण जोगाउने काम भएको बडीकेदार गाँउपालिकास्थित डुणा आधारभुत विद्यालयका शिक्षक रिमा मन्नीले बताइन् । जिल्लाको आदर्श गाँउपालिकामा ९ वटा समुदायमा कार्यक्रम संचालन भइरहेको र उक्त कार्यक्रमबाट १ सय ९८ बालबालिका लाभान्वित भएका छन् । त्यस्तै बडीकेदार गाँउपालिका १३ स्थानमा टोल शिक्षा कार्यक्रम संचालन भइरहेको र उक्त कार्यक्रमबाट २ सय २० विद्यार्थीले लाभ लिइरहेको गुरुङ्गले जानकारी दिएका छन् । त्यस्तै बोगटान फुड्सिल गाउँपालिकाका ११ स्थानका १ सय ३६ बालबालिकाहरुले टोल शिक्षा कार्यक्रममा भाग लिइरहेका छन् । कोरोना कहरको समयमा नियमित रुपमा संचालन भइरहेको यस कार्यक्रम अन्तरगत केआईसिँह गाँउपालिकामा १ सय ६०, पुर्विचौकी गाँउपालिकामा ७५, सायल गाँउपालिकामा १ सय २३, शिखर नगरपालिकामा २१ र दिपालय सिलगढी नगरपालिकामा १३ जना बालबालिका लाभान्वित भइरहेका पाइएको छ । भौतिक दूरी कायम गरेर टोल शिक्षा कार्यक्रम संचालन भइरहेको भनिए पनि बालबालिकामा भने भौतिक दूरी कायम नगराइएको पाइएको छ ।"
सिडिओका चालकलाई कोरोना देखिएपछि जिल्ला प्रशासन कार्यालय बन्द,"गोरखा : गोरखाको जिल्ला प्रशासन कार्यालयले अनिश्चितकाल सम्मका लागि सेवा बन्द गरेको छ । सोमबार प्रमुख जिल्ला अधिकारी तीर्थराज भट्टराईले सूचना जारी गरी अर्को सूचना नहुञ्जेलसम्मका लागि कार्यालयबाट अत्यावश्यक सवारी सहजीकरण पत्र बनाउनेबाहेक सबै सेवा बन्द गर्ने जनाएका छन् । प्रमुख जिल्ला अधिकारीका सवारी चालकसहित जिल्लाभर १८ जनामा सोमबार कोरोना संक्रमण पुष्टि भएका कारण सेवा रोक्नु परेको सूचनामा उल्लेख छ ।बिरामी उपचार, मृत्यु संस्कार, सरकारी कामकाज तथा विदेश जानुपर्नेका लागि सवारी सहजीकरण पत्र उपलब्ध गराउनेबाहेक सबै काम अर्को सूचना जारी नहुञ्जेलका लागि बन्द गरिएको प्रमुख जिल्ला अधिकारी भट्टराईले जनाए । सवारी सहजीकरण पत्रका लागि इमेलमार्फत नै आवेदन लिने र इमेलमार्फत नै सेवाग्राहीलाई पत्र उपलब्ध गराउने प्रजिअ भट्टराईले बताए । नागरिकता, राहदानी लगायतका कामकाज यसअघि नै स्थगित गरिएको थियो ।"
उपत्यकामा थपिए ३९६ कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप ३९६ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा थप ३९६ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। काठमाडौंका ३००, भक्तपुरका ५८ र ललितपुरका ३८ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। पछिल्लो २४ घण्टामा ९०२ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ४८ हजार १३८ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। सोमबार मात्रै ९७९ जनामा संक्रमण देखिएको थियो। १४ हजार ८६८ कोरोनाका सक्रिय संक्रमित छन्। यस्तै मन्त्रालयका अनुसार ८ हजार ०५३ जना आइसोलेसनमा रहेका छन् भने होम आइसोलेसनमा ६ हजार ८१५ छन्। क्वारेन्टाइनमा ५ हजार ३१० जना रहेका छन्। मन्त्रालयका अनुसार पछिल्लो २४ घन्टामा १० हजार ६११ नमूनाको पीसीआर परीक्षण भएको छ। पछिल्लो २४ घण्टामा २२८७ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ३२ हजार ९६४ छ। यो ६८ प्रतिशत हो। यस्तै १४४ आइसीयूमा उपचार भइरहेको छ भने २३ जना भेन्टिलेटरमा छन्। नेपालमा कोरोनाबाट हालसम्म ३०६ जनाको मृत्यु भएको छ। मंगलबार मात्रै छ जनाको मृत्यु भएको छ।"
मोरङमा थुनुवामा कोरोना संक्रमण,विराटनगर : जिल्ला प्रहरी कार्यालय मोरङमा रहेका एकजना थुनुवामा कोरोना भाइरसको संक्रमण पुष्टि भएको छ । मोरङमा प्रहरी नियन्त्रणमा रहेका थुनुवामा पहिलो पटक कोरोना देखिएको हो । जबरजस्ती करणी मुद्दाको अनुसन्धानका क्रममा रहेका सुनवर्षी नगरपालिका४ घर भएका २६ वर्षीय पुरुष थुनुवामा संक्रमण पुष्टि भएको मोरङ प्रहरीका प्रवक्ता डीएसपी मानबहादुर राईले बताए । बलात्कारमा संलग्न रहेको आरोपमा प्रहरीले पक्राउ गरेर भदौ २० गते शनिबार पीसीआर परीक्षणका लागि स्वाब संकलन गरेर पठाएको थियो । उनको रिपोर्ट सोमबारसाँझ पोजिटिभ आएको जानकारी राईले दिए । उनका अनुसार कोरोना देखिएपछि ती थुनुवाको विराटनगरस्थित मारवाडी सेवा सदनको आइसोलेसनमा भर्ना गरेर प्रहरी निगरानीमा उपचार थालिएको छ । मोरङ प्रहरीको हिरासतमा मंगलबार बिहानसम्ममा २६ जना थुनुवा रहेका छन् । २५ जनाको रिपोर्ट भने नेगेटिभ आएको डीएसपी राईले बताए । कुनै पनि घटनामा संलग्न रहेको अभियोगमा अनुसन्धानका लागि पक्राउ गरेर हिरासतमा राख्नुअघि स्वाब संकलन गरेर पीसीआर परीक्षण गराउँदै थुनुवामा कोरोना भएनभएको यकिन गर्ने गरिएको मोरङ प्रहरी प्रमुख एसपी सन्तोष खड्काले बताए । त्यही क्रममा बलात्कार आरोपी थुनुवामा कोरोना देखिएपछि अरुमा संक्रमण नफैलिओस भनेर हिरासतमा उच्च सर्तकता अपनाइएको जानकारी उनले लिए ।
कर्णालीका किसानलाई ऋणको व्याजमा अनुदान,"सुर्खेत : कर्णाली सरकारले किसानलाई दिइने अनुदानको स्वरुपमा परिवर्तन गरेको छ । सोझै दिइने अनुदान दुरुपयोग भएपछि प्रदेश सरकारले अब किसानलाई व्याजमा अनुदान दिने भएको हो । योसँगै अब यहाँका किसानले व्यवसायिक उत्पादनमा लिने ऋणको व्याजप्रदेश सरकारले तिरिदिने घोषणा गरेको छ । प्रदेशमा व्यवसायिक खेतीका लागि अबदेखि किसानले बैक तथा वित्तिय संस्थाबाट लिने ऋणको व्याजप्रदेश सरकारले तिरिदिने छ । किसानले लिएको ऋणको ब्याजतिर्नका लागिप्रदेश सरकारले सहुलियत ऋण कर्जा कार्यक्रम घोषणा गरेको हो ।यही कार्यक्रमअनुसार अब किसानले व्यसायीक खेतीका लागि बैंक तथा वित्तिय संस्थाबाट लिने एक करोडसम्मको ऋणमा लाग्नेव्याजप्रदेश सरकारले तिर्नेछ । 'सोझै अनुदान दिँदा सदुपयोग देखिएन, मानिसहरुले उत्पादनमा लगानी नै नगरी अनुदानको दुरुपयोग गरे', मुख्यमन्त्री महेन्द्रबहादुर शाहीले भने,'सरकारले अनुदानको मोडालिटीमा परिवर्तन गरेको छ, अब हामी किसानले व्यवसायिक उत्पादनका लागि लिने ऋणको ब्याजमा मात्र अनुदान दिनेछौं । यसले उत्पादन बढ्नेछ, किसानलाई पनि राहत मिल्नेछ ।'कर्णालीका व्यवसायिक किसानले अब बैंकबाट ऋण लिएर उत्पादनमा लगानी गरेत्यसको सात प्रतिशत व्याजप्रदेश सरकारले तिरिदिने भएको हो । बैंक अनुसार ब्याजदर फरकफरक भएपनिसात प्रतिशत व्याजमात्रै सरकारले तिरिदिने मुख्यमन्त्री शाहीले बताए । यस्तै एक करोड सम्मको ऋणमा मात्र यो लागू हुनेछ । सोभन्दा माथि ऋण लिएको खण्डमा सरकारले व्याजनतिर्ने भूमि व्यवस्था, कृषि तथा सहकारी मन्त्री विमला केसीले जानकारी दिइन् । उनका अनुसार ऋणी किसानले कर्जा लिएका पाँच वर्षभित्रमा तिरिसक्नु पर्नेछ । तोकिएको समयमा ऋण चुक्ता नगर्ने किसानलाई सेवाबाट बञ्चित गरेर कालोसूचिमा राखिने छ ।किसानको लिने ऋणको व्याजतिर्न प्रदेश सरकारले सात करोड बजेट विनियोजना गरेको छ । चालु आर्थिक वर्षमा किसानको व्याजतिर्न सात करोड बजेट विनिजन गरिएको हो । किसानहरुले नेपाल सरकारबाट मान्यता प्राप्त क, ख, ग र घ बर्गका बैंक तथा वित्तिय संस्थाबाटसम्बन्धित जिल्ला वा स्थानीय तहबाटै ऋण पाउने छन् । तर ऋण लिँदा किसानले व्यवसाय गर्नुको उद्देश्य, चाहिने लगानी र गर्ने व्यवसायको विस्तृत विवरण पेश गर्नु पर्नेछ । यस्तै ऋण लिने किसान र रकमसहित विस्तृत विवरण सम्बन्धित बैंकले भूमि व्यवस्था, कृषि तथा सहकारी मन्त्रालयलाई सिफारिस गर्नेछ । सोही आधारमा किसानले लिएको ऋणको सात प्रतिशत व्याजसरकारले सम्बन्धित बैंकमा भुक्तानी गरिदिने मन्त्री केसीले बताइन् । यसबाट वास्तविक किसानलेसहुलियत प्राप्त गर्ने सरकारको अपेक्षा छ । बैंक तथा वित्तिय संस्थाबाट ऋण पाउनका लागि किसानले व्यवसायिक रुपमा कृषि व्यवसाय गरेको हुनुपर्ने छ । तरकारी उत्पादन, प्रशोधन, भण्डारण तथा विक्री वितरण, विजन, विरुवा उत्पादन, प्रशोधन, भण्डारण तथा विक्री वितरण, पुष्प व्यवसाय, पशुपन्छीपालन,अष्ट्रिच, टर्की र हाँसपालन, सोको मासु एवं अण्डाको भण्डारण, प्रशोधन तथा विक्री वितरण,फलफूल उत्पादन, उत्पादित फलफूलको प्रशोधन, भण्डारण र विक्री वितरण, दुग्ध उत्पादन, प्रशोधन र विक्री वितरण लगायतका व्यवसाय गर्ने किसानले ऋण पाउने कृषि प्रसार अधिकृत धनबहादुर कठायतले बताए । यस्तै मत्स्यपालन, उत्पादित माछाको भण्डारण तथा बिक्री वितरण, च्याउ उत्पादन, प्रशोधन, भण्डारण तथा विक्री वितरण, पशु वधशाला, वधस्थल, मासुजन्य उत्पादन, सोको भण्डारण, प्रशोधन तथा विक्री वितरणमा पनि किसानले ऋण पाउने छन् ।"
मेलम्चीको पानी ल्याउन अझै तीन महिना लाग्ने,"काठमाडौं : बहुचर्चित एवं बहुप्रतिष्ठित मेलम्ची खानेपानी आयोजनाको पानी ल्याउन अझै तीन महिना लाग्ने भएको छ। काठमाडौँ उपत्यकाको दशकौँ पुराना खानेपानीको समस्या हल गर्ने उपायका रुपमा सो आयोजनालाई लिइन्छ। आयोजनाको सुरुङमा रहेको गेटको फ्रेम परिवर्तन गर्न समय लाग्ने हुँदा तत्काल उपत्यकामा पानी आउने सम्भावना नभएको बताइएको छ। खानेपानी मन्त्रालयले गत आर्थिक वर्षमा असार मसान्तसम्म उपत्यकामा पानी झार्ने र पाइपको परीक्षण गर्ने लक्ष्य लिएको थियो। अगामी दशैँसम्ममा उपत्यकावासीको घरघरमा पानी पुर्याउने लक्ष्य लिइएको भए पनि गत महिना भएको अकल्पनीय दुर्घटनाले यसलाई तीन महिना पर धकेलेको मन्त्रालयले जनाएको छ। गत महिनामा सुरुङ परीक्षणका क्रममा गेट भत्किएर दुर्घटना भएको थियो। खानेपानी मन्त्रालयका सहसचिव रमाकान्त दवाडीको संयोजकत्वमा भएको दुर्घटनासम्बन्धी अध्ययन गर्न गठित समितिले गेटभित्रबाट हुनुपर्नेमा बाहिरबाट राखिएकाले दुर्घटना भएको निष्कर्ष निकालेको थियो। सोही आधारमा त्रुटि सच्चाउन लागिएको हो। मानवीय क्षतिसमेत हुने गरी भएको सो दुर्घटनाको जिम्मेवारी परामर्शदाता र निर्माण व्यवसायीको रहेको छ। इटास कम्पनी परामर्शदाताका रुपमा रहेको थियो भने भारतीय कम्पनी पिआइएलले गेट निर्माण गरेको हो। आयोजनामा यस पहिले काम गरेको इटालियन कम्पनी सिएमसीले नै गेट निर्माण गर्न सो कम्पनीलाई लगाएको थियो। नेपाल सरकारसँग सिएमसीको ठेक्का रद्द भए पनि सोही कम्पनीले गेट निर्माणको बाँकी काम सम्पन्न गरेको थियो। समितिले गेटको फ्रेम नयाँ राख्नुपर्ने सुझाव दिएको छ। भारतीय कम्पनी पिआइएल निर्माणस्थल आएर हेरेर गइसकेको छ। कम्पनीसँग नयाँ गेट बनाउने गरी आयोजनासँग सहमति भएको थियो। कम्पनीले फ्रेम बनाएर ल्याएपछि पनि त्यसको जडान गर्न समय लाग्ने बताएको खानेपानी मन्त्रालयका प्रवक्ता रितेशकुमार शाक्यले बताए। उनका अनुसार झण्डै २८ दिन फ्रेम त्यहाँ जोडिनका लागि समय लाग्नेछ। उनले भने, 'यसैका आधारमा पनि कात्तिक मङ्सिरभन्दा पहिले पानी परीक्षण गर्न नसकिने देखिएको छ।' सो गेटभित्रबाट खोल्ने गरी जडान गर्ने डिजाइन भए पनि बाहिरबाट खोल्ने गरी जडान भएको पाइएको थियो। अब गेट त्यही रहने र फ्रेम मात्रै भत्काएर नयाँ जडान गरिनेछ। फ्रेम जडानका लागि सुरुङभित्र आवश्यक पर्ने संरचना निर्माणको कामसमेत अघि बढाइने भएको छ। सो फ्रेम र गेटको अध्ययनका लागि परामर्शदता कम्पनीले थप विज्ञ ल्याउने तयारी गरेपनि धेरै जिल्लामा जारी भएको निषेधाज्ञाका कारण उनीहरु आउन सकिरहेका छैनन्। सुरुङमा गेटको फ्रेम परिवर्तन गरिने समयसम्ममा सुरुङमा पनि भेटिएका त्रुटि सच्चाउने काम अघि बढ्ने प्रवक्ता शाक्यले जानकारी दिए। परामर्शदाता कम्पनी र निर्माण कम्पनीकै त्रुटिका कारण सो दुर्घटना भएकाले त्यसको क्षति पनि सम्बन्धित कम्पनीले नै बेहोर्ने मनत्रालयले जनाएको छ। यसको जडानका लागि आयोजनाले रकम बेहोर्न नपर्ने बताइएको छ। त्यस्तै, सुरुङमा हाल निर्माणको काम गरिरहेको चिनियाँ निर्माण कम्पनी सिनो हाइड्रो कम्पनीले पनि बिज्ञ ल्याउन खोजे पनि अहिलेको अवस्थाका कारण ल्याउन नसकेको उनले बताए। सुरुङमा नयाँ गेट जडानका लागि तयारी भइरहँदा सिनो हाइड्रो कम्पनीले हेडबक्सको निर्माण पनि सँगसँगै अघि बढाएको छ। गत चैतमा बन्दाबन्दीको समयदेखि नै निर्माणको काम गरिरहेको छ। कोभिड१९ का त्रासका कारण कतिपय कामदार फर्किए पनि सो कम्पनीले उपलब्ध जनशक्तिबाट काम अघि बढाइरहेको थियो। बन्दाबन्दीको समयमा स्थानीय तहको अवरोध र निर्माण सामग्रीको अभावलगायतका समस्या भएकाले निर्माणमा केही बाधा पुगेको थियो। यी सबै समस्याबीच पनि निर्माण कम्पनीले निर्माणस्थलमा काम रोकेको छैन। आयोजनाको सुरुङमा प्राविधिक त्रुटिका कारण दुर्घटना भएको बताइएको छ। समितिले पछिल्लो समयमा प्राविधिक डिजाइन रिभ्य नभएको पनि बताएको थियो। समितिले सुरुङमा रहेका चारवटै गेटमा पुनःअवलोकन (रिभ्यू) गर्न पनि सुझाव दिएको थियो। गेटमा नटबोल्ट राम्रो नकसिएको पाइएको समितिको प्रतिवेदनमा उल्लेख छ। सिन्धुपाल्चोक, हेलम्बु गाउँपालिका१ स्थित आयोजना निर्माणस्थलमा दुर्घटना भएको थियो। आयोजनाले १० दिनसम्म जम्मा गरेको पानी बाहिर निस्केको थियो। सो दुर्घनाका कारण कन्सलट्यान्ट दोर्जे पेम्बा र इञ्जिनीयर शेखर खनाल घाइते भएका थिए। दुर्घटनाका कारण इञ्जिनीयर सतीश गोहितको मृत्यु भएको छ। सवारीचालक राधाकृष्ण थापामगर अझैसम्म बेपत्ता भएका छन्। सुरुङ परीक्षणका लागि पानी भर्न झण्डै १५ दिन लाग्नेमा एक सातामा पानी बाहिर निस्केको हो। गत असार २१ मा पानी पथान्तरण गरिएकामा ३० असारमा दुर्घटना भएको थियो।"
स्वाब संकलन गर्न हिडेका स्वास्थ्यकर्मीमाथि हातपात,"बैतडी : बैतडीको सिगास गाउँपालिकामा स्वाब संकलन गर्न हिडेका स्वास्थ्यकर्मीमाथि हातपात भएको छ। सिगास गाउँपालिका वडा नं ३ बल्लेखान आधारभूत स्वास्थ्य केन्द्रबाट वडा नं ५ ढुंगाडमा स्वाब संकलनका लागि हिडेका स्वास्थ्यकर्मी भुपेन्द्र बोहरामाथि सोमबार हातपात भएको हो। भूमीराज आधारभूत विद्यालयमा वन सम्बन्धि बैठक चलिरहेको आफूले सामाजिक दुरी कायम गर्न र स्वास्थ्य सुरक्षा सतर्कता अपनाउन आग्रह गर्दा स्थानीय भानसिंह बोहराले हातपात गरेको स्वास्थ्यकर्मी बोहराले जानकारी दिए। उनले भने विद्यालयमा बैठक चलिरहेको थियो। ती व्यक्ति मदिरा सेवन गरेर गालीगलौज पनि गरिरहेका थिए। मैले यस्तो बेला भीडभाड नगर्नुस् भनेर सम्झाउँदा ममाथि हातपात भयो। सिगास गाउँपालिका वडा नं ५ मा मंगलबार स्वाब संकलन गर्ने हिसाबले हिडेका स्वास्थ्यकर्मीमाथि बाटोमै हापात भएपछि स्वाब संकलन कार्य समेत रोकिएको ढुंगाड स्वास्थ्यचौकीका इन्चार्ज हेमन्तसिंह साउँदले बताए। उनले भने हामीले समुदायका मानिसको कोरोना परीक्षणका लागि स्वाब संकलन गर्ने तयारी गरेका थियौं। तर स्वाब संकलन गर्ने स्वास्थ्यकर्मीमाथि हातपात भएपछि समस्या भएको छ। स्थानीयले हातपात गर्दा ती स्वास्थ्यकर्मीको घाँटी, खुट्टा र पाखुरा चोट रहेको बताइएको छ। स्थानीयले आफूमाथि हातपात गरेपछि आज बिहान आफूले गाँजरी प्रहरीचौकीमा निवेदन दिएको स्वास्थ्यकर्मी भुपेन्द्र बोहराले बताए। उनले भने यसरी मलाई काम गर्न निकै असहज भएको छ। अहिले निवेदन दिनका लागि प्रहरीचौकीमा आएको छु। यसपछि के हुन्छ। त्यसपछि मात्रै कार्यक्षेत्रमा फर्किन्छु। बैतडीमा जिल्लाका प्रत्येक स्थानीय तहमा समुदायमा कोरोना परीक्षण गर्ने हिसाबले संक्रमिततका आफन्तहरुको स्वाब संकलन गर्ने कार्य भइरहेको छ। अहिलेसम्म ३७५ जनामा कोरोना पुष्टि भएको छ भने ३६२ जना डिस्चार्ज भइसकेका छन्। जिल्लामा १३ जना मात्रै कोरोनाका सक्रिय संक्रमित रहेका स्वास्थ्य कार्यालयले जनाएको छ।"
बैतडीमा थप १८ सय घरधुरीमा विद्युत विस्तार,"बैतडी : बैतडीमा गत आर्थिक वर्षमा थप १ हजार ८ सय घरधुरीमा विद्युत विस्तार भएको छ । जिल्लाका विभिन्न स्थानीय तहमा विद्युत विस्तार हुँदा थप १ हजार ८ सय घरधुरीमा विद्युत सेवा विस्तार भएको नेपाल विद्युत प्राधिकरण बैतडी वितरण केन्द्रका प्रमुख मोहनदेव जोशीले जानकारी दिए । जिल्लाका १२ ठाउँमा ट्रान्सफर्मर राखेर विद्युत सेवा विस्तार गरिएको उनले जानकारी दिए । जिल्लाको सुर्नया गाउँपालिकाको शंकरपुर, पाटनको किम्तोली, बाटुलासौं, मजेरा, भडाली, डुब्केकोइरालीमा नयाँ ट्रान्सफर्मर राखिएको छ । यस्तै पञ्चेश्वरको जेबलकटट्या, बिजुल र सेलीमा नयाँ ट्रान्सफर्मर राखिएको छ भने डिलाशैनीको सेरी र दोगडाकेदारको सित्तडमा नयाँ ट्रान्सफर्मर राखिएको प्रमुख जोशीले जानकारी दिए । उनले भने, 'जिल्लामा विद्युत विस्तार कार्यक्रम अन्तर्गत विद्युत सेवा विस्तार गरिएको हो । विद्युत पहुँच नभएका ग्रामीण क्षेत्रलाई प्राथमिकतामा राखेर विद्युत विस्तार गरेका छौं ।' यो संगै बैतडीका १५ हजार घरधुरीमा विद्युतको पहुँच पुगेको जोशीले जानकारी दिए । नेपाल विद्युत प्राधिकरणको विद्युत विस्तार कार्यक्रम अन्तर्गत चालु आर्थिक वर्षमा पनि विभिन्न ठाउँमा विद्युत विस्तार गर्ने लक्ष्य रहेको जोशीले बताए । उनले भने, 'विद्युत विस्तार कार्यक्रम अन्तर्गत चालु आर्थिक वर्षमा पनि जिल्लाका विद्युतको पहुँच नपुगेका ठाउँमा विद्युत विस्तार गर्ने लक्ष्य छ ।' गाउँमा विद्युत विस्तार भएसँगै स्थानीयबासीहरु पनि खुसी भएका छन् । विद्युतको पहुँच बढेपछि धेरै सजिलो भएको दोगडाकेदार ६ सित्तडका रामदत्त जोशीले बताए । उनले भने, 'विद्युत विस्तार भएसँगै गाउँमा मिलहरु सञ्चालन गर्न सजिलो भएको छ । अन्य इलेक्ट्रोनिक कामहरुमा समेत सहज भएको छ ।'"
"श्रृंखलाबद्ध चोरी : चार लाख रकमसहित चारजना पक्राउ, दिदीभाइ पनि संलग्न","राजविराज : कोरोना भाइरस (कोभिड१९) को महामारी नियन्त्रण गर्न लगाइएको लकडाउनमा मौका छोपेर सप्तरीको विभिन्न ठाउँमा श्रृंखलाबद्ध चोरीका घटना हुन थालेका छन् । लकडाउनको सुरुवाती दिनमा चोरी नहुने गरेपनि पछिल्लो दिनहरुमा भने चोरी बढ्न थालेको छ । जिल्ला प्रहरी कार्यालय सप्तरीका मुद्दा शाखाका इन्चार्ज सन्तोष खडकाका अनुसार जिल्लामा सानातिना समेत गरी दैनिकजसो चोरीको घटना हुन थालेको छ । दैनिकजसो चोरीको गुनासो प्रहरी कहाँ आउन थालेपछि जिल्ला प्रहरी कार्यालयले आफू मातहतको इलाका प्रहरी कार्यालय र चौकीहरुलाई चोरी नियन्त्रणका लागि प्रहरी परिचालन गरी गस्ती बढाउन निर्देशन दिएको छ । राजविराजको मुख्य बजारमा चोरी भएको एक घटनामा सप्तरी प्रहरीले ८ घण्टामै चारजनालाई चार लाख सहित पक्राउ गरी मङ्गलबार सार्वजनिक गरेको छ । घटनालगत्तै विशेष निगरानी गरेर तिब्र अनुसन्धानमा जुटेपछि चोरी कार्यमा संलग्न एक महिलासहित चारजना पक्राउ परेको एसपी राजेन्द्र धमलाले बताए । एसपी धमलाका अनुसार पक्राउ पर्नेमा राजविराज नगरपालिका६ का सैनी भनिने सनिया मण्डल, उनकी दिदी राजविराज ४ मा बस्ने ज्योतीकुमारी मण्डल सहनी, सोही ठाउँका समिम अन्सारी र सप्तरीको रुपनी गाउँपालिका ४ का लाल मोहममद राईन छन् । उनीहरुलाई ५० हजारको मोबाइल रिचार्ज कार्ड र ३ लाख ६० हजार नगदसहित पक्राउ गरिएको हो । गुडिया (खेलौना) भित्र रिजार्च कार्ड र माटो मुनी कपडामा बेरेर रकम लुकाएको अवस्थामा उनीहरु पक्राउ परेको अनुसन्धानमा खटिएका इन्स्पेक्टर खडकाले बताए । प्रहरीका अनुसार सनियाले सोमबार विहान साढे चार बजे राजविराज७ स्थित मुख्य बजारको गणेश स्टोरबाट चार लाख नगद र साढे एक लाखको रिचार्ज कार्ड चोरी गरेको स्विकारेका छन् । नियमित चोरी घटनामा संलग्न हुने केही व्यक्तिलाई नियन्त्रणमा लिई सोधपुछ गरेपछि प्रहरीले सनियालाई उनको दिदीको घरबाट नियन्त्रणमा लिएको डिएसपी तिलक भारतीले बताए । सिसीटिभी क्यामेराको फुटेजका आधारमा समेत चोरीमा संलग्न सनियाको पहिचान भएपछि उनकै वयान अनुसार अन्य आरोपितहरु पक्राउ परेका हुन् । चोरी गरेर आएका सनियाले लगाएको कपडा परिवर्तन गरे पनि उसले घाँटी र खुट्टामा लगाएको डोरीका आधारमा पहिचान गरिएको इन्स्पेक्टर खडकाले बताए । सोमबार बिहान साढे चार बजे गणेश स्टोर अगाडि रहेको सोलारको पोलबाट सनिया पसले ओमप्रकाश साहको घरमाथि चढे । चोरी गर्ने सनियालाई बाहिर बसेर मानिस आवतजावतको सूचना दिन उनका साथी राईन बसे । सोलारको पोलबाट घरको माथिल्लो तलामा चढेका सनियाले घरपसल धनी साह सुतेको कोठा बाहिरबाट चुकुल लगाए । घरको भुई तल्लामा ओर्लिएर पसल र बाकस (घर्रा)को ताला फुटाई चार लाख नगद र साढे एक लाख मूल्य बराबरको मोबाइल रिचार्ज कार्ड चोरी गरे । चोरी गरी बाहिर निक्लिएका सनियाले पसलको बाहिरबाट समेत चुकुल लगाए । प्रहरीका अनुसार दिदी ज्योतीकहाँ बस्ने गरेका सनियालाई नियन्त्रणमा लिएपछि चोरीका समान र रकममध्ये केही ज्योतिकै डेरामा र केही राजविराज २ स्थित उनको मदिरा पसलमा लुकाएर राखेको अवस्थामा फेला पर्यो । ज्योतिकै मदिरा पसलमा काम गर्ने समिमले चोरीको रकम कपडामा बेरी खाल्डो खनी माटोमा गाडेर लुकाएको अवस्थामा भेटियो । बिहान ६ बजे उठनासाथ बाहिरबाट चुकुल लगाएको र चोरी भएको थाहा पाएपछि साहले प्रहरीलाई खबर गरे । घटनास्थल पुगेको प्रहरीले सिसीटिभी क्योमराको फुटेज र चोरी घटनामा सलंग्न व्यक्तिहरुलाई निगरानी राखी सोधपुछ गरेपछि चोरीमा संलग्न चारै जना समातिएको प्रहरीले जनाएको छ ।"
प्रदेश १ मा थपिए ८० कोरोना संक्रमित,"विराटनगर : प्रदेश १ मा मंगलबार थप ८० जनामा कोरोना भाइरसको संक्रमण पुष्टि भएको छ। एक हजार छ सय १५ जनाको पीसीआर परीक्षण गर्दा ३६ महिला र ४४ पुरुषको रिपोर्ट पोजेटिभ आएको हो। एक हजार पाँच सय ३५ जनाको रिपोर्ट नेगेटिभ आएको छ। नयाँ थपिएका संक्रमितमा सबैभन्दा बढी सुनसरीका ३७ जना रहेका छन्। त्यस्तै मोरङमा २२, झापामा १६, ओखलढुंगामा दुई, इलाम, उदयपुर र प्रदेश १ बाहिरका एकएक जनामा कोरोना देखिएको छ। सामाजिक विकास मन्त्रालयका अनुसार सुनसरीको इटहरीमा १० महिला, आठ पुरुष, दुहवीमा चार महिला, आठ पुरुष, कोशी गाउँपालिकामा दुई महिला, एक पुरुष, गढी, रामधुनी, इनरुवा र धरानमा एकएक पुरुषको रिपोर्ट पोजिटिभ आएको छ। मोरङको विराटनगरका ११ महिला, छ पुरुष, रतुवामाईमा तीन र ग्रामथानका एक पुरुष, बूढीगंगाकी एक महिलामा कोरोना पुष्टि भएको छ। झापाको दमकमा दुई महिला, चार पुरुष, शिवसताक्षीमा दुई महिला, एक पुरुष, गौरीगञ्जमा एक महिला, एक पुरुष, बिर्तामोडमा एक महिला, एक पुरुष, बाह्रदशी, मेचीनगर र कनकाईमा एकएक पुरुषमा संक्रमण भेटिएको छ। ओखलढुंगाको मानेभन्ज्याङका दुई पुरुष, इलामकी एक महिला, उदयपुरको चौदण्डीगढीकी एक महिला र प्रदेश १ बाहिरका एक पुरुषको रिपोर्ट पोजिटिभ आएको मन्त्रालयले जनाएको छ। प्रदेश १ मा हालसम्म कोरोना संक्रमितको संख्या चार हजार दुई सय ५७ पुगेको छ। प्रदेश १ मा सोमबार १६ जना डिस्चार्ज भएका छन्। जिल्ला अस्पताल खोटाङबाट छ, बीपी कोइराला स्वास्थ्य विज्ञान प्रतिष्ठान धरान र मेची अस्पताल झापाबाट पाँचपाँच जना उपचारपछि कोरोना जितेर डिस्चार्ज भएका हुन्। प्रदेश १ मा डिस्चार्ज हुनेको संख्या एक हजार नौ सय १२ पुगेको छ।"
तमानखोलामा चार स्वास्थ्यकर्मीसहित ९ जनामा कोरोना संक्रमण,"बागलुङ : जिल्ला सदरमुकामको समुदायस्तरमा फैलिएको कोरोना संक्रमणको जोखिम कम हुँदै गएपनि दुरको तमानखोला गाउँपालिकामा कोरोना संक्रमण बढ्दै गएको छ । मंगलबार मात्रै थप ९ जनामा कोरोना संक्रमण पुष्टि भएको छ । संक्रमित मध्ये चारजना स्वास्थ्यकर्मी हुन् । क्षयरोग उपचार केन्द्र पोखरामा गरिएको पीसीआर परीक्षणमा तमानखोला गाउँपालिकाका ६ जना महिला र ३ जना पुरुषलाई कोरोना संक्रमण पुष्टि भएको स्वास्थ्य कार्यालय बागलुङका प्रमुख सुरज गरौले जानकारी दिए । उनका अनुसार, तमानखोला गाउँपालिका वडा नम्बर १ का ३८ वर्षीय पुरुष, ४० वर्षीय पुरुष, २३ वर्षीया महिला, २९ वर्षीया महिला, २२ वर्षीया महिला, २८ वर्षीया महिला, वडा नम्बर २ का १८ वर्षीया महिला, वडा नम्बर ५ का ३० वर्षीाय महिला र वडा नम्बर ८ की १९ वर्षीय पुरुषाई कोरोना संक्रमण पुष्टि भएको छ । गत भाद्र १४ गते तमानखोला गाउँपालिका२ की एक स्वास्थ्यकर्मी र एक व्यवसायी महिलालाई कोरोना संक्रमण पुष्टि भएको थियो । उनीहरुको कन्ट्याक्ट ट्रेसिङबाट १ सय १९ जनाको स्वाब परीक्षणको लागि पठाइएकोमा ९ जनामा संक्रमण देखिएको गुरौले बताए । संक्रमितलाई जिल्लाको पश्चिममै रहेको बुर्तिबाङ प्राथमिक केन्द्रको आइसोलेसनमा ल्याउने तयारी छ । जिल्लामा हालसम्म कोरोना संक्रमितको संख्या ३ सय ८ जना पुगेको छ । जसमा २ सय ७२ जना निको भइसकेका छन् भने २६ जना आइसोलेसनमा छन् । एक जना युवकको मृत्यु भइसकेको छ ।"
"बाढी पीडितको बेदनाः कसैको दुईपटक दाहसंस्कार, कसैले शव अन्त्येष्टि गर्न नै पाएनन्","बागलुङ : जिल्लाको पश्चिम ढोरपाटनमा पहिरोसँगै आएको बाढीको बेदना कहाली लाग्दो छ । त्यसमा थप पीडा थपिदा उनीहरु भावनाशून्य भएका छन्। बाढीबाट अहिलेसम्म १७ जनाको मृत्यु भएको छ । २१ जना अझै बेपत्ता छन् । कसैको पूरै परिवार उजाडिएको छ भने कतिका नाबालक एक्ला सन्तान मात्र बाँकी छन् । कतिको परिवारका केही सदस्यसहित घर, धन सम्पत्ति पुरै बगाएर एकाएक सुकुम्बासी बन्न पुगेका छन् । गत बुधवार राती आएको बाढीले बगाएर मृत अवस्थामा फेला परेका सबै शव क्षतविक्षत अवस्थामा भेटिएका छन् । जसका कारण सनाखत गर्न पनि ढिलाइ भएको थियो । शव चिन्न नसकेपछि आफ्नै सन्तानको शव समेत दाहसँस्कार गर्न नसक्ने अवस्था आएको छ। आफ्ना लक्का जवान छोरालाई सदाका लागि अकालमै गुमाएको पीडा त ढोरपाटन ९ का तुलबहादुर विकलाई थियो नै । आफ्ना २२ वर्षीय छोरा नारायण विकको शव समेत अर्कैले अन्त्येष्टि गरिदिएको खबरले आफ्नै टाउकोमा ढुंगा बज्रिएजस्तो लागेको तुलबहादुर बताउँछन् । बुढेसकालको सहारा ठानेको छोरा गुमाउनु र गुमाएको सन्तानको आफ्नै आँखाले शव देखेर अन्त्येष्टि गर्न नपाउनुको पीडा भनिसाध्य नभएको उनको भनाइ छ । ढोरपाटन बाढीमा वेपत्ता भएका २२ वर्षीय नारायण विकको शव घट्टबोटमा वेपत्ता ३१ वर्षीय पुनको शव भन्दै प्रहरीले पुनका परिवार र आफन्तलाई जिम्मा लगाए पछि यस्तो घटना बाहिर आएको हो। १९ गते फेला परेको शव पुन परिवारलाई जिम्मा लगाएपछि उनीहरुले सोही दिन बुर्तिवाङ घाटमा शव अन्त्येष्टि गरेका थिए । दु:खद कुरा, पुनका आफन्तले शव जलाएर आएको भोलीपल्ट बिहान प्रेम पुनको सग्लो शव प्रहरीले फेला पार्यो । उक्त शव पनि खोज उद्धारमा खटिएका प्रहरीले पुन परिवारलाई पोस्टमार्टम गरी बुझायो । पुन परिवारले बुर्तिवाङ घाटमै दोस्रो पटक शव जलायो । तर, नारायण विकका परिवारले आफ्नो छोराको शव भेटिदा समेत अन्तिम पटक शव हेर्न र दाहसंस्कार गर्न समेत पाएनन् । १९ गते जलाइसकेको शव आफ्नो छोरा भएको २० गते प्रेम पुनको परिवारले दोस्रो दाहसंस्कार गरेपछि मात्रै आफूले थाहा पाएको तुलबहादुर बताउँछन् । 'मेरो छोराको शव अर्कैको भनेर परिवारका जिम्मा लगाउँदा उनीहरुले अन्त्येष्टि गरिसकेका रैछन्, 'तुलबहादुर भन्छन्, 'छोरा मरेको जस्तै लागेको छैन, आफ्नै आँखाले उसको शव देखेको भए गुमाए भन्ने लाग्थ्यो होला तर देख्नै नपाइ अरुले नै दाहसँस्कार गरेको खबर सुनेर म र मेरो परिवार बेचैन बनेका छौं ।' आफ्ना छोरा र दुई पटक शव जलाउने प्रेम पुनको शारीरिक बनावट र उमेर उस्तै भएकाले झुक्किएको भए पनि आफूहरुको चित्त बुझाउन निकै कठिन भइरहेको उनी बताउँछन् । प्रहरीले आफूलाई एक पटक खबर नगरी अर्कैलाई शव बुझाइदिएको भन्दै उनले रोष प्रकट गरे। 'कसैले दुईदुई पटकसम्म दाहसँस्कार गर्न पर्यो, यता आफूले छोराको दाहसंस्कार गर्न समेत पाएन, अब मैले के गर्ने ? कसरी परिवारको चित्त बुझाउने ?' बाढी प्रभावित क्षेत्र ढोरपाटन हिँडेका गृहमन्त्री बाटैबाट फिर्ता ढोरपाटन बाढी अपडेट : १२ को मृत्यु, ४२ बेपत्ता (नामावलीसहित) ढोरपाटनमा बाढी : मृतक १४ मध्ये ७ जनाको सनाखत, २४ अझै बेपत्ता ढोरपाटन बाढीमा मृत्यु हुनेको संख्या १५ पुग्यो, २३ अझै बेपत्ता ढोरपाटन बाढी पीडितलाई प्रदेश सरकारले प्रति परिवार १ लाख राहत दिने बाढीले बगर बनाएको ढोरपाटनको कथा, न घर, न परिवार, न रह्यो लालपुर्जा बाढी पीडितको बेदनाः कसैको दुईपटक दाहसंस्कार, कसैले शव अन्त्येष्टि गर्न नै पाएनन् अहिले छोराको शव अर्कैले जलाएर अन्त्येष्टि गरेको निश्चित भएपछि तुलबहादुरले कपाल खौरिएका छन् । उनका छोरासहित बुहारी, नातिनी समेत बाढीले बगाएर वेपत्ता बनाएको छ । भीषण बाढीले बगाएका शव क्षतविक्षत अवस्थामा भएकाले पहिचानमा समस्यामा हुँदा एक युवाको शव अर्कैले अन्त्येष्टि गरेको इलाका प्रहरी कार्यालय बुर्तिवाङका प्रहरी इन्चार्ज प्रकाशसिंह भण्डारीले बताए । 'हामीले शव फेला पारेपछि केही परिवारलाई बोलायौं, बेपत्ता रहेका ३१ वर्षीय प्रेम पुनका आफन्तले आफ्नो व्यक्ति भएको बताएपछि हामीले दाहसंस्कार गर्नका लागि जिम्मा लगाएका हौं, 'प्रहरी निरीक्षक भण्डारीले भने, 'त्यसको भोलिपल्ट मात्र प्रेम पुनको सग्लो शव फेला परे पछि हामी पनि झस्कियौं, जतिबेला अर्को युवाको शव अन्त्येष्टि गरिएको थियो। अनि सनाखतमा समस्याबारे हामीले सम्बन्धित परिवारलाई जानकारी दियौं।' सोमबार मात्रै तुलबहादुरले ल्याएको आफ्नो छोराको तस्बिरका आधारमा १९ गते प्रेम पुन भनेर जलाइएको शव नारायणको भएको खुलेको प्रहरी निरीक्षक भण्डारीले बताए । हालसम्म फेला परेका शवमध्ये १५ जनाको सनाखत भइसकेको छ । दुईजनाको सनाखत हुन अझै बाँकी छ । बाढी प्रभावित क्षेत्रमा अहिले पनि बेपत्ता भएकाहरुको खोजी कार्य जारी छ । बाढीले ढोरपाटन ७,८ र ९ का ८० घर बगाएको छ । परिवारका सदस्यसहित घर बगाएकाहरु अहिले कोही आफन्तको आश्रयमा छन् भने कोही ढोरको गोठ तथा पाल टाँगेर पनि बसिरहेका छन् । बाढी प्रभावितहरुलाई जिल्लासहित देश विदेशबाट ठूलो राहत सामग्री सहयोग प्राप्त भए पनि ढोरपाटन नगरपालिकाको केन्द्र बुर्तिबाङ उता पुरै सडक अवरुद्ध हुँदा समस्या भएको छ । बुर्तिबाङबाट करिब ४ घण्टाको पैदल यात्रा पछि मात्रै बाढीग्रस्त क्षेत्रमा पुग्न सकिन्छ । पैदल यात्रा मार्फत जाँदा पनि धेरै ठाउँमा जोखिमपूर्ण यात्रा गर्नुपर्ने बाध्यता रहेको ढोरपाटन नगरपालिकाका उपमेयर करमति पुन बताउँछन् । अब तीनवटा डोजर प्रयोग गरेर सवारी आवागमन सूचारु गर्न प्रयास भइरहेको र केही दिन लाग्ने उनले बताए ।"
हिरासतमा रहेका लिखु तामाकोशी गाउँपालिकाका अध्यक्षसहित थप ६ जनामा कोरोना,"काठमाडौं : रामेछापका थप ६ जनामा कोरोना भाइरस संक्रमण पुष्टि भएको छ। जिल्ला स्वास्थ्य कार्यालय रामेछापका जनस्वास्थ्य अधिकृत भुवन थापाका अनुसार आज जिल्ला प्रहरी कार्यालय रामेछापको हिरासतथुनामा रहेका दुई जना, तीन जना प्रहरी र मन्थली नगरपालिकाका एक महिला गरी ६ जनामा कोरोना पुष्टि भएको हो। उनीहरुको केहि दिन अगाडि स्वाब संकलन गरी पीसीआर परीक्षणका लागि पठाइएको थियो। योसँगै जिल्लाबाट स्वाब संकलन गरेर पीसीआर विधिबाट परीक्षण गर्दा कोरोना पोजिटिभ हुनेको संख्या ४९ पुगेको छ। प्रहरी हिरासतमा रहेका लिखु तामाकोशी गाउँपालिकाका अध्यक्ष गोविन्दबहादुर खड्कासहित अर्का एक जनामा कोरोना देखिएको हो। साउन ३० गते मध्यान्ह मन्थलीबाट शरीर बन्धक कसुरमा पक्राउ गरेपछि गाउँपालिकाका अध्यक्ष खड्का २६ दिनदेखि प्रहरी हिरासतमा रहेका छन्। उनी पक्राउ परे लगत्तै थप ठगी र बलात्कारका दुई वटा मुद्दा दर्ता भएका थिए। खड्कामाथि परेको तीन वटै मुद्दाको प्रहरीले आवश्यक अनुसन्धान र माग दावीसहित जिल्ला सरकारी वकिलको कार्यालय रामेछापमा फाइल प्रहरीले बुझाइसकिएको थियो। खड्कालाई अदालतमा उपस्थित गराउनु अगाडि अनिवार्य पीसीआर परीक्षण गर्नुपर्ने मापदण्डअनुसार स्वाब संकलन गरी पठाउँदा रिपोर्ट पोजिटिभ देखिएको हो। जिल्ला प्रहरी कार्यालय रामेछापका अनुसार स्थानीय उपभोक्ता समितिका एक व्यक्तिलाई अपहरण गरी शरीर बन्धक बनाएर चेकमा जबर्जस्ती हस्ताक्षर गर्न दबाब दिएको उजुरीका आधारमा अध्यक्ष खड्कालाई पक्राउ गरिएको थियो। लिखु तामाकोशी गाउँपालिका अध्यक्ष खड्का पक्राउ रामेछापमा पाँच प्रहरी र एक स्वास्थ्यकर्मीमा कोरोना संक्रमण लिखु तामाकोशी गाउँपालिका अध्यक्ष खड्काविरुद्ध तीन मुद्दा : २४ दिनदेखि हिरासतमा पक्राउ गरेका अध्यक्ष खड्काबाट आफू ठगिएको भन्दै स्थानीय एक वृद्धले मुद्दा दर्ता गराएका थिए। लिखुतामाकोशी गाउँपालिका३ का वृद्ध शेरबहादुर खड्काले गाउँपालिकाको नाममा पास गर्ने भन्दै अध्यक्ष खड्काको आफ्नो नाता पर्ने महिलाको नाममा पास गरेको र रकमपनि नपाएपछि मुद्धा दिएका हुन्। यहि समयमा अध्यक्ष खड्कालाई एक किशोरीले बलात्कारको आरोपमा मुद्दा दिएकी छन्। एक महिलाले दश महिना अघि आफूलाई खड्काले बलात्कार गरेको अभियोग लगाउँदै बलात्कारको मुद्दा दर्ता गराएकी थिइन्। कानुनअनुसार बलात्कारको अभियोगमा एक वर्षसम्म मुद्दा दर्ता गर्न पाइने प्रावधान छ। प्रहरीले आवश्यक तथ्य र प्रमाण केलाउँदै अनुसन्धान सकेपछि फाइल सरकारी वकिलको कार्यालय रामेछापमा बुझाएको छ। वकिल कार्यालयबाट फाइल अदालत लगेर हिरासतमा रहेकाको थुनछेक बहस गर्न लैजानु अगाडि कोरोना परीक्षण गरिएको थियो। केहि दिनअगाडि जिल्ला प्रहरी कार्यालय रामेछापमा कार्यरत पाँच जना प्रहरी र मन्थलीस्थित तामाकोशी अस्पतालका एक महिला कर्मचारीमा कोरोना पुष्टि भएको थियो। उनीहरुको कन्ट्रयाक ट्रेसिङको क्रममा थप प्रहरीमा कोरोना देखिएको हो। स्वास्थ्य कार्यालय रामेछापका अनुसार मंगलबारसम्म रामेछाप जिल्लामा १३२९ जनाको स्वाब संकलन गरिएको छ। जनस्वास्थ्य अधिकृत थापाका अनुसार जिल्लामा संकलन गरेर पठाइएको स्वाबमध्ये ११८४ जनाको कोरोना नेगेटिभ आएको छ भने ९६ जनाको कोरोना रिपोर्ट आउन बाँकी रहेको छ।"
"मलसँगै किसानलाई बालीको चिन्ता, सिन्धुलीमा २२ प्रतिशत धानबालीमा रोगको प्रकोप","सिन्धुली : धान रोपोको तीन महिना वितिसक्दा समेत रसायनिक मल नपाएर हैरान भएका किसानलाई फेरी धान बालीमा रोगको चिन्ता थपिएको छ । युरीया मल अभाव हुँदा रोपो नै हुर्कन मुस्किल भएको धान बालीमा विभिन्न रोगको संक्रमण बढेपछि किसानहरु चिन्तित भएका हुन् । केही दिनयता सिन्धुलीका किसानले लगाएको २२ प्रतिशत् धनबालीमा गबारो, पातडडुवा, पात सेतो र रातो हुने रोगको संक्रमण तीव्रगतिमा फैलिएको छ । मल नपाए पनि अलिअलि भएपनि फल्छकी भन्ने आशाले गोडमेल गरेको धानको पुरैपात रातो भएर सुक्न थालेपछि थप चिन्ता थपिएको कमलामाई नगरपालिका ५ संगमचोककी कृषक सिता विकको भनाइ छ । 'तेह्र कट्ठा क्षेत्रफलमा लगाएको धानमा युरीया मल नपाएर हाल्न पनि पाएका थिएनौं । अर्मपरम गरेर रोपो गोढेपनि अहिले पुरैपात रातो हुन थाल्यो,' उनले भनिन् । कमलामाई नगरपालिका ११ का किसान शेरबहादुर कार्कीपनि धानको बेर्ना सबै कालो भएर डड्न थालेपछि चिन्तामा छन् । उनले धानको पात डढेर सकिन थालेपछि कृषि प्राविधिकसंग सरसल्लाह लिन जिल्ला सदरमुकाम आइपुगेको सुनाए । 'गाउँका अधिकांश कृषकहरुको धान बालीमा गबारो, पातडडुवा, पात सेतो र रातो हुने रोगको संक्रमण भएको छ । यो दिनदिनै बढ्दै गएपछि खेत सबै बाँझै हुने होकि भन्ने चिन्ताले सताएको छ,' उनले भने । जिल्लामा धानबालीमा विभिन्न रोगको एकै साथ संक्रमण भएको किसानहरुले गसनासो गरेपछि अनुशन्धान थालिएको कृषि ज्ञान केन्द्र सिन्धुलीका निमिक्त प्रमुख श्रीकृष्ण अधिकारीले बताए । यहाँको कमलामाई र दुधौली नगरपालिकाका साथै मरिण, तिनपाटन र घ्याङलेख गाउँपालिकामा सबैभन्दा बढी गबारो, पातडडुवा र पात सेतो र रातो हुने रोग लागेको पुष्टि भएको छ, अधिकारीले भने । अधिकांश किसानको धान बालीमा पात रातो हुने समस्या देखिएको छ । अधिकारीले भने, त्यो माटोको तत्वमा जिंकको कमी भएका कारणले भएको पूर्वामनुमान गरिएको छ । त्यो भन्दा समस्या गोबारो र पात डडुवाले धानबालीमा क्षति पुर्याएको पाइएको छ ।' सिन्धुलीमा यो वर्ष कुल १४ हजार ६ सय ८८ हेक्टरमा धानबाली लगाइएको छ । उक्त क्षेत्रफलमध्ये झण्डै २२ प्रतिसत क्षेत्रफलमा लगाइएको धानबालीमा यस्ता विभिन्न रोगको संक्रमण भएको अधिकारीको भनाइ छ । यस्तो रोगको संक्रमण नियन्त्रण गर्न रसायनिक विषादीकै प्रयोग गर्नु पर्ने भएपनि सबै स्थानीय तहका प्राविधिसँग समन्वय गरेर एकैपटक यसको उपचार गर्ने तयारी गरिएको उनले जनाए ।"
निषेधाज्ञा अवधिभर घरभाडा र व्याज मिनाहा गर्न माग,"काठमाडौं : नेपाल राष्ट्रिय व्यवसायी महासंघले मुलुकभर बढ्दै गएको कोरोना संक्रमणका कारण सरकारले गरेको बन्दाबन्दी र निषेधाज्ञाका कारण मारमा परेका व्यवसायीलाई घरभाडा मिनाहा गर्न माग गरेको छ । महासङ्घका अध्यक्ष नरेश कटुवालले मंगलबार एक विज्ञप्ति जारी गरी झण्डै छ महिना लामो बन्दाबन्दी र निषेधाज्ञाबाट उद्योगव्यवसाय क्षेत्र धरासायी बन्दै गएको भन्दै लकडाउन र निषेधाज्ञा अवधिभरको घरभाडा मिनाहा गर्न माग गरेका हुन्। 'लकडाउन र निषेधाज्ञा अवधिभरको बैंक तथा सहकारी संस्थासमेतको व्याज पूर्णरूपमा मिनाहा गर्न र कोभिड१९ बाट प्रभावित उद्योगी, व्यापारी बचाउनका लागि पाँच प्रतिशत व्याजदरमा विना धितो ऋण उपलब्ध गराउन माग गर्दछौँ, अध्यक्ष कटुवालले भने। महासङ्घले एक वर्षदेखि केरुङ नाकामा रोकिएका कन्टेनर तुरुन्त ल्याउन पहल गर्न मागसमेत गरेको छ । यस्तै निजी क्षेत्रमा रहेको सिन्डिकेटको अन्त्य गर्दै साना तथा मझौला उद्योगी व्यवसायीको समेत सहभागितामा सरकारले समन्वय समिति गठन गर्नुपर्ने बताएको छ । २०७३ सालमा स्थापना भएको महासङ्घमा देशभरका दुई दर्जनभन्दा बढी व्यवसायी संस्था आवद्ध छन् ।रासस"
"नारायणको शव, प्रेमको भन्दै दाहसंस्कार गरिदिएपछि","बागलुङ :जिल्लाको ढोरपाटन नगरपालिका९ मा यही भदौ १७ गते आएको बाढीले ठूलोमात्रामा जनधनको क्षति पुर्याएको छ। रातको समयमा बाढी आउँदा सुतेका स्थानीयवासीसँगै ढोरपाटनका आधा दर्जन गाउँ बगरमा परिणत भए । बाढीमा हालसम्म १७ जनाको मृत्यु भइसकेको छ भने अझै २१ बेपत्ता छन् । हालसम्म फेला परेका शवमध्ये १५ जनाको मात्र सनाखत भइसकेको छ । बाढी प्रभावित क्षेत्रमा १८ गते बिहानैदेखि खोज तथा उद्धारको काम हालसम्म भइरहेको छ तर बाढीको वितण्डा यतिसम्म देखियो कि मृतावस्थामा भेटिएका शव क्षतविक्षत अवस्थामा भेटिए । फलस्वरुप परिवारले आफ्नै गुमाएका सन्तानको शवसमेत जलाउन पाएनन् । अर्कैले जलाइदिए । जीवनभर आफ्नो सन्तानको माया नहुने बाबुआमा सायदै होलान् । आफूलाई बुढेसकालमा हेरविचार गरुन् भन्ने सोच्छन् र त्यो जिम्मेवारी पनि हुन्छ तर विधिको विडम्बना आफ्ना नौजवान छोरासहित परिवारका चार सदस्यसम्म बाढीको विपत्मा सदाका लागि गुमाएका छन् । यो त दुःखान्त पीडाको खबर थियो नै । यसमा अझ पीडा त बाढीमा बेपत्ता भएर ज्यान गुमाएका आफ्नो दिवङ्गत छोराको शव अर्कैले जलाउँदा भएको छ । यो थाहा पाएपछि परिवारलाई कति पीडा भएको होला । बेपत्ता भएको आफ्नो छोरालाई अर्कैले जलाउँदा बाबुआमाको मन कति दुखेको होला। हामी त केवल अनुमान मात्रै गर्न सक्छौँ । ढोरपाटनको बाढीमा बेपत्ता भएका आफ्नो २२ वर्षीय छोरा नारायण विकको शव घट्टबोटका बेपत्ता ३१ वर्षीय प्रेम पुनको शव भन्दै प्रहरीले आफन्तको जिम्मा लगायो । आफन्तले पनि नारायणको शव प्रेमको ठानेर १९ गते फेला परेर सोही दिन बुर्तिवाङघाटमा जलाइयो । प्रेमका आफन्तले अर्कैको शव जलाएर आएको भोलिपल्ट बिहान पुनः उनको सग्लो शव फेला पारेपछि २० गते फेरि पुनको शव बुर्तिवाङघाटमै जलाइयो तर नारायणका परिवारले आफ्नो छोराको शव भेटिँदासमेत दाहसंस्कार गर्न पाएनन् । भदौ १९ गते जलाइसकेको शव आफ्नो छोरा भएको २० गते प्रेमको परिवारले दोस्रो दाहसंस्कार गरेपछि मात्रै आफूले थाहा पाएको नारायणका बुवा तुलबहादुर विकले बताए। 'प्रहरीले मलाई थाहै नदिइ मेरो छोराको शव अर्कैको भनेर बुझाइसकेर दाहसंस्कार भइसकेको रहेछ,' तुलबहादुरले भने, 'मेरो छोरालाई प्रेम पुनको शव भनेर जलाएको भोलिपल्ट उनको शव फेला पारेको रहेछ, मैले २० गते मात्रै १९ गते प्रेम पुन भनेर जलाएको शव मेरो छोरा नारायणको भएको पत्ता लगाएँ, असाध्यै दुःख लाग्यो ।' आफ्नो छोरा नारयण र प्रेमको शरीर र उमेर मिल्दोजुल्दो भएका कारण प्रहरीले झुक्किएर प्रेमको आफन्तलाई जिम्मा लगाएको उहाँको भनाइ छ । भदौ १९ गते फेला परेको शव एकपटक हेर्न पाएको भए चिन्ने अवस्था रहे पनि आफूलाई खबर नै नगरेको उनले बताए । 'कसैले दुईपटकसम्म दाहसंस्कार गर्न पर्यो, आफ्नो छोरालाई अर्कैले जलाएछन्, मैले दाहसंस्कारै गर्न पाइनँ ।' नारायणलाई १९ गते नै जलाएको २० गते थाहा पाएपछि कपाल मुण्डन गरेको उनको भनाइ छ । तुलबहादुरका छोरा नारायणसहित बुहारी, नातिनी र छोरीलाई समेत बाढीले बगाएर बेपत्ता बनाएको छ । तीन जनाको अवस्था अझै अज्ञात रहँदा भेटिएको शवसमेत देख्न नपाई जलाइएकामा उहाँको दुखेसो छ । इलाका प्रहरी कार्यालय बुर्तिवाङका प्रहरी इन्चार्ज प्रकाशसिंह भण्डारीका अनुसार फेला परेको शव क्षतविक्षत भएकाले पहिचनामा समस्या भएको बताए । '१९ गते फेला परेको शव ३१ वर्षीय प्रेम पुनको भएको पुनका आफन्तले भनेपछि हामीले दाहसंस्कार गर्नका लागि बुझायौँ, भण्डारीले भने, 'त्यसको भोलिपल्ट प्रेम पुनको सग्लो शव फेला परेपछि बल्ल सनाखतमा समस्या भएको थाहा पाइयो ।' प्रहरीका अनुसार सोमबार मात्रै नारयणका बुबा तुलबहादुरले ल्याएको तस्बिरका आधारमा १९ गते प्रेम पुन भनेर जलाइएको शव नारायणको भएको सनाखत गरिएको छ । फेला पर्ने अधिकांश शवको ढुङ्गाले थिचेको जस्तो हातखुट्टा चुँडिएका र अनुहार नचिनिने भएका कारण समस्या भएको प्रहरीको भनाइ छ । रासस"
विषालु साग खाएका ५ जना बेहोस्,"डोल्पा : माथिल्लो डोल्पामा विषालु साग खाँदा ५ जना बिरामी परेका छन । गुम्बाको काम गर्न माथिल्लो डोल्पा पुगेका जाजरकोटका ५ जना विषालु साग खाएर बिरामी परेका हुन । शेफोक्सुण्डो गाँउपालिका१ मा पर्ने निजाल गुम्बामा काम गरिरहेका उनीहरु जोक(जक्रो) नामको विषालु साग खाएपछि बेहोस भएको प्रमुख जिल्ला अधिकारी सुरेस सुनारले जानकारी दिए। प्रजिअ सुनारका अनुसार बेहोस हुनेमा जाजरकोट नलगाड नगरपालिका ५ वर्ष १९ का नरेन्द्र वली, वर्ष ३६ का गोपाल वली, वर्ष १८ का अजय वली, वर्ष ३३ का शिवराज वली र ३८ वर्षका टेकबहादुर वली रहेका छन । उनीहरु मध्य एक जना सामान्य रहेको अरु सबै दुई दिनदेखि बेहोस अवस्थामै रहेको जिल्ला प्रहरी कार्यालयका प्रहरी निरीक्षक हरिराम डांगीले जानकारी दिए । साग खाएर बेहोस भएका पाँचै जनालाई स्थानीय स्वास्थ्य संस्थामा उपचार गरेपनि होस नआएपछि नेपाली सेनाको हेलीकप्टरबाट उद्धार गरि नेपागन्ज् लगिएको प्रमुख जिल्ला अधिकारी सुनारले बताए । माथिल्लो डोल्पामा काम गर्न गएका पाचजना कामदार अचेत रहेको भन्ने खबर पाएपछि उपचारका लागि हेलीकप्टरमार्फत नेपालगञ्जमा ल्याएको वनमन्त्री शक्ति बस्नेतले जानकारी दिए ।"
दैलेख अस्पतालमा भेन्टिलेटरसहितको आइसीयू,"दैलेख : कोरोना भाइरस (कोभिड१९) को महामारीपछि कर्णाली प्रदेशका विभिन्न स्वास्थ्य संस्थाहरुमा पूर्वाधार विकास गरिएको छ । महामारीकै बेला स्वास्थ्य सेवा कार्यालय अन्तरगर्तको दैलेख अस्पतालमा आईसीयू सेवा सञ्चालनमा आएको छ । आवश्यक उपकरणहरु जडान भएपछि सघन उपचार कक्ष (आइसीयू) सेवा सञ्चालन गरिएको हो । अस्पतालका प्रमुख डा निरञ्जन पन्तका अनुसार दुईवटा भेन्टिलेटरसहितको पाँच बेडको आइसीयू सेवा सञ्चालनमा ल्याइएको हो । सेवा सञ्चालन भएपछि सिकिस्त (नियमित अक्सिजन चाहिने) बिरामीहरुको उपचार थालिएको डा पन्तले बताए । भेन्टिलेटरसहितको आइसीयू सेवा सञ्चालनमा ल्याइसकेकाले जटिल प्रकारका बिरामीहरुको उपचारमा सहज हुने उनले बताए । भेन्टिलेटरसहितको आइसीयू सेवा सञ्चालन भएपनि नियमित अक्सिजनको अभाव खड्किएको छ । 'अहिले सिलिन्डरमा भरेर अक्सिजनको व्यवस्था मिलाएका छौ,' डा पन्तले भने, 'भेन्टिलेटरसहितको आइसीयू सेवा सञ्चालन गर्न अस्पतालमा मौजुदा नर्सिङ कर्मचारीहरुलाई तालिम दिने तयारी थालेका छौं।' संघीय सरकारको एक करोड बजेटबाट भेन्टिलेटरसहितका सघन उपचार कक्ष (आइसीयू) सञ्चालनमा ल्याइएको हो । डा पन्तका अनुसार झण्डै ९५ लाख रुपैयाँ लागतमा सेवा सञ्चालनमा ल्याइएको हो । स्वीकृत १५ बेड, सञ्चालन ५२ बेड दैलेख अस्पताललाई नेपाल सरकारले १५ बेड सञ्चालनको स्वीकृत दिएको भएपनि हाल ५२ बेड सञ्चालनमा रहेको अस्पतालका प्रमुख डा पन्तले बताए । अस्पतालमा डिजिटल एक्सरे जडानको क्रममा रहेको छ । अस्पतालद्धारा सञ्चालित सामाजिक सेवा इकाईबाट गरिब, असहाय, अशक्तता भएको, जेष्ठ नागरिक, लैंगिक हिंसामा परेका लगाएतका व्यक्तिसहित १२ हजार ८ सय ७४ जनाले सेवा लिएका छन् । संकट व्यवस्थापन केन्द्रबाट दुई वर्षमा लैंगिक हिंसामा परेका चार सय ७ जनाले सेवा लिएको बताइएको छ । कोरोनाका बिरामीलाई आयुर्वेद प्रभावकारी अस्पताल मातहतमा रहेको आयुर्वेद सेवातर्फ करारमा आयुर्वेदचिकित्सक नियुक्त गरेर सेवा प्रदान गरिएको अस्पतालका प्रमुख डा पन्तले जनाए । 'आर्युवेद सेवाका लागि आयुर्वेदऔषधीहरु प्रभावकारी आपूर्तिको व्यवस्थापन मिलाईएको छौ, डा पन्तले भने, 'पूर्वकम (स्टिम वाथ, आइल मसाज) कार्यक्रमको सुरुवात भइसकेको छ ।' कोरोना भाइरस (कोभिड१९) का बिरामीहरुको व्यवस्थापनमा आयुर्वेदको प्रभावकारी प्रयोग गरिएको उनको भनाई छ । विश्वव्यापी रुपमा फैलिएको कोरोना भाइरस रोकथाम तथा नियन्त्रयणका लागि अस्पतालले अभिमुखिकरण तथा सचेतनामुलक कार्यक्रमहरु सञ्चालन गरेको अस्पतालले जनाएको छ । 'अस्पतालले आरडीटी र पीसीआर परिक्षणलाई प्रभावकारी बनाईएको छ,' डा पन्तले भने, 'आइसोलेसन स्थापनापछि बिरामीहरुको उपचार र पीसीआर ल्याब स्थापनापछि व्यवस्थापनको काम अस्पतालले गरिरहेको छ ।' २ हजार ३ सय जनाले गरे स्वास्थ्य बिमा स्वास्थ्य बीमा कार्यक्रमको सरुवात भएपछि दैलेखमा २ हजार ३ सय ५४ जनाले बीमा गरेका छन् । स्वास्थ्य बीमापछि एक सय ३१ जनाले अस्पतालबाट सेवा लिएका छन् । अस्पतालको अत्याधुनिक भवन बनाउने लक्ष लिएको डा पन्तले जानकारी दिएका छन् । भवन निर्माण कार्यलाई अस्पतालले आगामी दिनको मुख्य कार्य योजनामा समेटेको छ । अत्याधुनिक भवन निर्माणको लागि ४१ करोडको डिपिआर तयार भईसकेको डा पन्तले बताए । प्रदेश सरकारबाट तीन वर्षको बहुबर्षिय योजना पारित भएको छ, भवन निर्माण सुरुवात गर्न तीन करोड रुपैयाँ बिनियोजन भइसकेको छ,' डा पन्तले भने । अस्पताले कम्पीलिट इलोक्टोनिक मेडिकल रेकर्डर सिस्टम सुरुवात गर्ने, स्वास्थ्य बीमा कार्यक्रम प्रभावकारी बिस्तार गर्ने र अस्पतालमा बिशेषज्ञ सेवाको बिस्तार गर्ने लक्ष लिएको छ । कर्णाली प्रदेश सरकारले स्वास्थ्य सेवा कार्यालय, दैलेख जिल्ला अस्पतालमा ७ जना बिशेषज्ञ चिकित्सकको दरबन्दी स्वीकृत गरेको छ । तर, चिकित्सक भने छैनन् । प्रदेश सरकारले ७ जना बिशेषज्ञ चिकित्सक, १४ जना चिकित्सक सहितको ६५ जनाको स्वीकृत गरेको थियो ।"
"राहत पाइयो, अब चुल्हो बल्छ","कालिकोट : खाँडाचक्र नगरपालिका२ निवासी धनसोभा विकले सेरीघाटमा कर्णाली राजमार्गको किनारमा झण्डै दुई गाडी गिट्टी कुटेकी छिन्। उनका श्रीमान भारतमा छन्। घरमा छोरा छोरीहरुसहित सात जनाको परिवार छ। सधैँ गिट्टी कुटेर भारी बोकेर कमाएको पैसाले उनको चुल्हो बल्थ्यो। तर आजभोलि उनले कुटेका गिट्टी पनि बिक्रि भएका छैनन्। भारी बोक्ने काम कोरोनाका कारण बन्द भएको ६ महिना पुग्यो। घरमा खानेकुरा नहुँदा समस्या भयो। लकडाउनका बेलादेखि नै छिमेकीसँग चालम सापट लिएर धान्दै आएकी थिइन्। वडा कार्यालय र नगरपालिकाले वितरण गर्ने राहतमा उनको नाम समावेश भएन्। उनी लगायत खाँडाचक्र नगरपालिका वडा नं २ का ६० जना विपन्न परिवारहरु वडा कार्यालय र नगरपालिका घेराउसम्म गरे। पछि राहत दिउला भनेर आश्वासन पाए तर राहत मिलेन्। राहत नपाएर पीडित भएका यी परिवारलाई नेपाली कांग्रेसका युवा नेता भुपेन्द्रजंग शाही, तारा शाहा र पदमबहादुर शाहीले राहत उपलब्ध गराएका छन्। आफै उनीहरुले आफ्नै खर्चमा दाल, चामल, साबुन लगायतका दैनिक उपभोग्य सामान राहतस्वरुप दिएको बताएका छन्। स्थानीय सरकारको राहतको सूचीमा नपरेकाहरु राहत पाएपछि निकै खुसी भएका छन्। मजदुरीबाट जीविका चलाउने स्थानीय बालकौरा परियार भन्छिन् लकडाउनपछि काम नपाएर बिजोग थियो, सरकारले हामीलाई राहत दिएन्। छाक टार्नै समस्या भइरहेका बेला २० किलो मात्र भएपनि चामल पाइयो। भुपेन्द्रजंग शाही २०७४ सालको प्रतिनिधि सभामा पराजित उम्मेद्वार हुन्। पदमबहादुर शाही स्थानीय तहको निर्वाचनमा खाँडाचक्र नगरपालिकाको प्रमुखमा पराजित भएका थिए। कांग्रेस नेतृ तारा शाही निर्माण व्यवसायी संघकी केन्द्रीय पनि हुन्। उनीहरुले खाँडाचक्र नगरपालिका १ र २ का २ सय विपन्न परिवारहरुलाई राहत वितरण गरेका हुन्। प्रति परिवार २० किलो चामल, दुई किलो दाल, एक पोका तेल, मास्क लगायतका सामाग्र्रीहरु २ सय परिवारहरुलाई वितरण गरिएको हो।"
"नेपालमा तीव्र, विदेशमा मत्थर","काठमाडौं : अन्नपूर्ण पोस्ट्ले गत असार १६ गते विदेशका नेपालीमा कोरोना प्रभावबारे विस्तृत रिपोर्टिङ गरेको थियो। असार १५ सम्मको तथ्यांकअनुसार मुलुकबाहिर १ सय ३० नेपालीको मृत्यु भएको थियो। संक्रमितको संख्या २६ हजार २ सय २७ थियो। त्यस दिनसम्म नेपालमा २९ जनाको मृत्यु भएको थियो। १३ हजार २ सय ४८ संक्रमित थिए। सोमबारसम्म विदेशमा मृत्यु हुनेको संख्या २ सय छ। संक्रमित ३४ हजार ९ सय ३९ जना छन्। जब कि नेपालमा ३ सय जनाको मृत्यु भइसकेको छ। संक्रमित संख्या पनि बढेर ४७ हजार २ सय ३६ पुगेको छ। यसले अन्य मुलुकमा संक्रमण र मृत्युको दर घट्दो देखिन्छ। नेपालमा भने यो तीव्र गतिमा बढ्दो छ। गैरआवासीय नेपाली संघको स्वास्थ्य समितिका प्रेस संयोजक चिरन शर्माले विदेशमा कोरोना संक्रमण नघटे पनि नेपाली समुदायमा घटेको जानकारी दिए। कोरिया, यूएईबाहेक देशमा संक्रमण न्यून हुँदै गएको छ, शर्माले भने, लगभग नियन्त्रणमा आएको छ। उनले विदेशमा नेपाली पहिलाको तुलनामा धेरै सुरक्षित रहेको सुनाए। हाम्रो समुदायमा मात्र कम भएको हो, उनले भने, हामी बढी सजग भएर स्वास्थ्य मापदण्ड पालना गरेका कारण संक्रमण कम देखिएको हो। ९४ प्रतिशत संक्रमित निको संघका अनुसार हालसम्म ४० देशमा रहेका नेपाली कोरोना भाइरसबाट संक्रमित भएका छन्। विदेशमा ३४ हजार ९ सय ३९ जनामा कोरोना संक्रमण देखिएको छ। यीमध्ये ३२ हजार ९ सय ८९ जना संक्रमणमुक्त भइसकेको संघले जनाएको छ। यो कुल संक्रमित संख्याको ९४ प्रतिशत हो। कतारमा २३ हजार ८ सय ६४, संयुक्त अरब इमिरेट्स (यूएई) मा २ हजार ४ सय, साउदी अरबमा १ हजार ९ सय ७५, अमेरिकामा १ हजार ७ सय २७, कुवेतमा १ हजार ६ सय ३५, बेलायतमा १ हजार ५ सय १७ जना संक्रमित भएका छन्। भारतमा ५ सय ८०, बहराइनमा ४ सय ५१, अस्ट्रेलियामा १ सय ८१ जना संक्रमित छन्। मलेसिया, पोर्चुगल, आयरल्यान्ड, स्पेन, क्यानडा, अस्टेलिया, जापान, माल्दिभ्स, बेल्जियम, स्विट्जरल्यान्ड जर्मनी, फिनल्यान्ड, साइप्रस, न्युजिल्यान्ड, माल्टा, हङकङ, पोल्यान्ड, म्यानमार र फ्रान्समा पनि नेपाली संक्रमित छन्। मुख्य श्रम गन्तव्यमा जोखिम खाडी मुुलुकमा रहेका नेपाली कोरोना महामारीका कारण आक्रान्त बन्दै गएका छन्। भारतसहित यूएई, साउदी र कतारमा रहेका नेपाली अझै जोखिममा देखिएका छन्। वैदेशिक रोजगारीका क्रममा मलेसिया र खाडी मुलुकमा १८ लाख नेपाली कामदार कार्यरत रहेको जनाइएको छ। भारतबाट ३ लाखभन्दा बढी नेपाली फर्किए पनि अझै ठूलो संख्यामा उतै बसेका छन्। कतिपय नेपाली रोजगारी गर्न भारत नै जान थालेका छन्। संघका अनुसार यूएईमा संक्रमित र मृतकको संख्या बढ्दो छ। दक्षिण कोरियामा रहेका नेपालीमा पहिलो पटक यो साता कोरोना संक्रमण देखिएको छ। जापान, अस्ट्रेलिया, कतारलगायत देशमा यो साता कोरोना संक्रमणदर बढेको संघले जनाएको छ। मध्यपूर्वमा कोरोना महामारीका रूपमा फैलिएको छ। युरोप र अफ्रिकामा भने कोरोनाको असर कम हुँदै गएको छ। मध्यपूर्वी मुलुकमा कोरोना संक्रमण बढेसँगै नेपालीमा त्रास बढेको छ। त्यहाँ नेपालीको संख्या अधिक छ। वैदेशिक रोजगारीका क्रममा लाखौं युवा मध्यपूर्वी देशमा काम गर्दै आएका छन्। अस्ट्रेलिया र युरोपमा कोभिड१९ को दोस्रो लहर सुरु भएसँगै नेपाली समुदायमा चिन्ता बढेको छ। संघका प्रवक्ता डीबी क्षेत्रीले मध्यपूर्वमा आक्रामक ढंगले संक्रमण नभए पनि नियन्त्रणमा आइनसकेको बताए। मध्यपूर्वमा त्यस्तो जोखिम पनि छैन, प्रवक्ता क्षेत्रीले भने, निमिट्यान्ट पनि भएको छैन। संक्रमण तीव्र नभएकाले त्यस्तो जोखिम पनि नभएको उनले बताए। विदेशी भूमिमा कार्यरत नेपालीमा बिस्तारै जोखिम कम हुँदै गएको छ, उनले भने। विदेशमा २ सयको मृत्यु पछिल्लो समय विदेशमा २ सय नेपालीको मृत्यु भएको छ। १५ मुलुकमा रहेका नेपालीले कोरोना कहरका बेला ज्यान गुमाएको संघले जनाएको छ। सबैभन्दा बढी बेलायतमा ६९, त्यसपछि यूएईमा ३७, भारतमा ३२, अमेरिकामा १७, कतारमा १६, साउदीमा ११, कुवेतमा ७, बहराइनमा ३ जनाको मृत्यु भएको छ। अफ्रिका, ओमन, टर्की, आयरल्यान्ड, जापान, नेदरल्यान्ड र स्विडेनमा ११ जना नेपालीको मृत्यु भएको छ। असर कम, जोखिम उत्तिकै स्वास्थ्य समिति संयोजक डा सञ्जीव सापकोटाले केही देशमा कोरोनाको दोस्रो लहर सुरु भएकाले सजग हुन आवश्यक भएको बताए। नेपाली समुदायमा कोरोना असर कम हुँदै गए पनि जोखिम उत्तिकै रहेको उनको भनाइ छ। खतरा अझै टरेको छैन, उनले भने, सावधानी अपनाउन नसके संक्रमण बढ्न सक्छ। उनले विदेशमा रहेका नेपालीलाई मास्क लगाउन, मुख छुनुअघि हात साबुनपानीले धुन, अपरिचित व्यक्तिसँग टाढैबाट भलाकुसारी गर्न, भीडभाड नगर्न सल्लाह दिए। विश्वभर संक्रमितको संख्या सोमबार साँझसम्म २ करोड ७३ लाख नाघेको छ। मृतकको संख्या ८ लाख ९४ हजार ४ सय ९ पुगेको छ। निको हुनेको संख्या १ करोड ९४ लाख नाघेको वल्र्डोमिटर्सले जनाएको छ।"
मुक्त हलियाका समस्या उस्तै,"बैतडी : हलिया मुक्ति घोषणा भएको १२ वर्ष पूरा भए पनि अहिलेसम्म पुनस्र्थापनाको काम सम्पन्न हुन सकेको छैन। सरकारले मुक्त घोषणा गरेको यति धेरै वर्ष बितिसक्दा पनि मुक्त हलियाका समस्या अझै कहालिलाग्दा रहेका राष्ट्रिय हलिया मुक्ति महासंघ नेपालका पूर्वकेन्द्रीय अध्यक्ष राजुराम भुलले बताए। उनले भने, हलिया मुक्त भइसकेपछि पनि उनीहरूका समस्या समाधान हुन सकेका छैनन्। अहिले पनि मुक्त हलियाहरू विभिन्न समस्या झेलिरहेका छन्। २०६५ साल भदौ २१ गतेका दिन सरकारले हलिया मुक्तिको घोषणा गरेको थियो। हलिया मुक्तिको घोषणा हुँदा सुदूपश्चिम र साबिकको मध्यपश्चिमका १९ हजार ९ सय ६५ जना हलिया परिवार खुसी भएका थिए। तर, अहिलेसम्म उनीहरूको पुनस्र्थापनाको काम सम्पन्न नहुँदा निराश भएका छन्। अहिले पनि धेरै मुक्त हलिया रहेका र उनीहरूले परिचयपत्र पाउन नसकेका भुलले बताए। अहिलेसम्म १६ हजार ९ सय ५९ जनाले मुक्त हलिया प्रमाणपत्र पाएका छन्। बैतडीमा पनि मुक्त हलियाका उस्तै समस्या रहेको जिल्ला हलिया मुक्ति समाजका उपाध्यक्ष जयराम लुहारले बताए। उनले भने, छुट मुक्त हलियाहरूका समस्या अझै पेचिला छन्। उनीहरूका मुद्दा सम्बोधन हुन सकेका छैनन्। छुट मुक्त हलियाहरूले परिचयपत्र पाउन सकेका छैनन्। बैतडीमा २ हजार २२ जना मुक्त हलिया भए पनि १ हजार ५ सय ४४ जनाले मात्रै परिचयपत्र पाएका छन्। परिचयपत्र पाएकाहरूले मात्रै सरकारी कार्यक्रमको लाभ लिएका भए पनि छुट मुक्त हलियाहरूले अहिले पनि समस्या झेल्नु परेको महासंघका पूर्वअध्यक्ष भुलले बताए। उनले भने, सरकारले दिगो जीविकोपार्जनका कार्यक्रम ल्याउन नसक्दा मुक्त हलियाहरू अहिले समस्यामा छन्। मुक्ति भएर मात्रै भएन उनीहरूलाई जीविकोपार्जनको आधार पनि चाहिन्छ। मुक्त भइसकेपछि पनि परिचयपत्र नपाउँदा समस्या भएको छुट मुक्त हलियाहरूले बताएका छन्। आफूहरूले परिचयपत्र नपाउँदा सरकारी कार्यक्रमको लाभ लिन नपाएको छुट मुक्त हलिया हीरा महरले बताए। उनले भने, हामीलाई दैनिक छाक टार्नकै लागि समस्या भएको छ। हामीलाई जीविकोपार्जन हुने खालका कार्यक्रम सरकारले ल्याउन सके राम्रो हुन्थ्यो।"
