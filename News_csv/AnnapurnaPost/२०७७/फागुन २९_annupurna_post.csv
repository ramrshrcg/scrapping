शीर्षक,विवरण
सरकारमा रहेका मन्त्रीलाई फिर्ता बोलाउने माओवादी केन्द्रको निर्णय,"काठमाडौं : नेकपा माओवादी केन्द्रले सरकारमा रहेका आफ्ना मन्त्रीलाई फिर्ता बोलाउने निर्णय गरेको छ । पेरिसडाँडामा बसेको स्थायी कमिटी बैठकले गृहमन्त्री रामबहादुर थापा बादलसहितका मन्त्रीलाई फिर्ता बोलाउने निर्णय गरेको हो । हाल माओवादी केन्द्रका गृहमन्त्री बादलसहित उद्योग, वाणिज्य तथा आपूर्तिमन्त्री लेखराज भट्ट, ऊर्जामन्त्री टोपबहादुर रायमाझी, खानेपानीमन्त्री मणि थापा, सिँचाइमन्त्री प्रभु साह, खेलकुदमन्त्री दावा लामा र श्रममन्त्री गौरीशंकर चौधरी सरकारमा छन् । यसैबीच नेकपा एमालेको केन्द्रीय सदस्यमा मनोनयन भएका नेतालाई २४ घण्टाभित्र स्पष्टीकरण दिनसमेत माओवादी केन्द्रले निर्देशन दिएको छ । एमाले अध्यक्ष एवम् प्रधानमन्त्री केपी शर्मा ओलीले बादलसहित २३ जनालाई एमालेको केन्द्रीय सदस्य मनोनयन गरेका हुन् । बादललाई वागमती र लेखराज भट्टलाई सुदूरपश्चिम प्रदेश इन्चार्जको जिम्मेवारी समेत दिइएको छ ।"
पेरिसडाँडामा माओवादी र जसपाबीच सकारात्मक छलफल,"काठमाडौं : नेकपा माओवादी केन्द्र र जनता समाजवादी पार्टी (जसपा) बीच नयाँ सत्ता समीकरणबारे छलफल भएको छ। माओवादी केन्द्रको केन्द्रीय कार्यालय पेरिसडाँडा कोटेश्वरमा छलफल भएको हो। छलफलमा ठोस सहमति भने नभएको माओवादी केन्द्रका प्रवक्ता नारायणकाजी श्रेष्ठले जानकारी दिएका छन्। वर्तमान सरकारलाई हटाएर नयाँ सरकार गठन गर्ने एजेण्डामै हामीले छलफल गरेका हौँ, प्रवक्ता श्रेष्ठले भने, उहाँहरू (जसपा) ले नेपाली कांग्रेससँग पनि छलफल गरिरहनुभएको छ, हामीले पनि गर्दैछौँ। तर अहिले नै कुरा निष्कर्षमा पुगिसकेको छैन। उनले छलफल सकारात्मक भएको र अर्को पटक बैठक बसेर निष्कर्षमा पुग्ने बताएका छन्। उता जसपाका अध्यक्ष महन्थ ठाकुरले आफूहरूको माग पूरा हुनेमा कसैबाट विश्वस्त हुन नसकेको बताएका छन्। उनले छलफल सकारात्मक रूपमा भएपनि संविधान संशोधन गर्दा संसदमा संख्या नपुग्ने संकेत गर्दै आफूहरूले कतै सुरक्षित महसुस नगरेको बताए। हामी कहीँ पनि आफूलाई सुरक्षा पाइरहेका छैनौँ, उनले भने, हामी न्यायको खोजीमा छौँ, न्याय कहीँबाट पाइरहेका छैनौँ। उनले तीन दलीय समीकरण तथा एमालेसँगको समीकरणमा पनि माग पुरा हुने निश्चितता नभइसकेको बताएका हुन्।"
माओवादी केन्द्र र जसपासँग मिलेर कांग्रेस नेतृत्वको नयाँ सरकार : रामचन्द्र,"बाागलुङ : नेपाली कांग्रेसका वरिष्ठ नेता रामचन्द्र पौडेलले विकृत राजनीतिको अन्त्यका लागि प्रधानमन्त्री केपी शर्मा ओलीको बर्हिगमन अपरिहार्य भएको बताएका छन् । यसका लागि तत्काल माओवादी केन्द्र र जनता समाजवादी पार्टी मिलेर नयाँ सरकार बनाउन पहल थालिएको उनले बताए । नेपाल प्रेस युनियनले बागलुङमा शनिबार बिहान आयोजना गरेको पत्रकार सम्मेलनमा नेता पौडेलले कांग्रेसले जनमत अनुसार सत्ता आंकाक्षा नराखे पनि परिस्थितिबस आएको जिम्मेवारीबाट पार्टी नभाग्ने बताए । माओवादी केन्द्र र जसपासँग छलफल अघि बढाएका छौं, जसपाका केही शर्त पनि आएका छन्, उनले भने, प्रधानमन्त्री केपी ओलीले केके माग पूरा गरिदिन्छु भनेका छन्, त्यो हामी सबै पूरा गरिदिने बचन सहित सहकार्यका लागि तयार छौँ । उनले संविधान संशोधन पहिले कांग्रेसले अघि बढाए पनि ओलीकै कारण रोकिएको उल्लेख गर्दै रेशम चौधरीको रिहाइका लागि पनि कांग्रेस तयार रहेको बताए । सर्वोच्चको फैसलापछि देशमा नयाँ परिस्थिति आएकाले विकृत राजनीतिको अन्त्यका लागि पनि प्रधानमन्त्री ओलीको बर्हिगमन जरुरी भएको नेता पौडेलको भनाइ थियो । संसद विघटनको निर्णय बदरपछि पनि राजीनामा नदिने विकृत राजनीति हो, मागभन्दा एक कदम अघि बढेर गरिएको अदालतको पछिल्लो फैसला पनि अर्को विकृति हो, उनले भने, प्रतिगमनतर्फ मुलुकलाई लैजाने प्रधानमन्त्री ओलीले फेरि टिकाइ राख्नुपर्छ भन्ने पनि विकृत राजनीतिकै श्रृंखला हो, ओलीलाई जति सत्तामा राख्छौं, देशका लागि उत्तिकै खतरा हुन्छ । नेपाली कांग्रेसको महाधिवेशन बिभिन्न बाहना बनाएर पछि धकेली रहनु पनि दुर्भाग्यपूर्ण भएको कांग्रेस बरिष्ठ नेता पौडेलले बताए । यसले लोकतन्त्र कमजोर बनिरहेको दाबी गरे ।"
सत्ताबाट हटाएर देखाउन ओलीको चुनौती,"काठमाडौं : नेकपा (एमाले) अध्यक्ष एवम् प्रधानमन्त्री केपी ओलीले सत्ताबाट हटाएर देखाउन चुनौती दिएका छन् । शनिबार अखिल नेपाल महिला संघको राष्ट्रिय कार्यकर्ता भेलालाई सम्बोधन गर्दै ओलीले यस्तो बताएका हुन् । सत्ताबाट हटाउन चेतावनी दिँदै ओलीले कसैले हटाउन सके हटाएर देखाउन चुनौती दिएका हुन् । कसैले हटाउन सक्छ भने हटाए हुन्छ । त्यसको सामना गछौँ, ओलील भने, अहिले हटाए २० महिनापछि पार्टी दुई तिहाई बहुमतसहित सिंहदरबार छिर्छ । ओलीले आफूबाहेक जनताको काम गर्ने देशमा कोही नभएको दाबीसमेत गरेका छन् । सँगै ओलीले चैत ७ गतेको केन्द्रीय कमिटी बैठक राखेको भन्दै उपस्थित हुन सबैलाई आह्वान गरेका छन् । वरिष्ठ नेता माधवकुमार नेपाल र झलनाथ खनालतर्फ लक्षित गर्दै बैठकमा उपस्थित हुन आह्वान गरेका हुन् । प्रशस्त समय होस् भनेर चैत ७ गते केन्द्रीय कमिटी बैठक बोलाएको छु, ओलीले भने, यत्ति विघ्न टेलिभिजनले खिच्या छन् । सुनिन भन्न पाइने छैन । ओलीले बैठकमा उपस्थित नभए विधानको व्यवस्थाअनुसार हुने चेतावनीसमेत दिएका छन् ।"
अबदेखि समयमै मल,"काठमाडौं : सरकारले किसानलाई समयमै रासायनिक मल उपलब्ध गराउन विभिन्न वैकल्पिक बाटो खोजेको छ। बंगलादेशसँग जीटुजी, चीनसँग ग्लोबल टेन्डरमार्फत सामुद्रिक र सडकमार्ग, भारतसँग ग्लोबल टेन्डर र जीटुजीसहित अन्य मुलुकसँग ग्लोबल टेन्डर गरी मल आयात गर्न ६ वटा बाटो खुला भएको हो। चीनबाट सडकमार्ग हुँदै पहिलो पटक शुक्रबार १ हजार १ सय टन युरिया मल आयात गरिएको छ। साल्ट ट्रेडिङ कर्पोरेसनले चीनमै उत्पादन भएको युरिया नेपालकै सिल्क मार्केट प्रालिमार्फत सडकमार्गबाट भित्र्याउन सुरु गरेको हो। चीनको ल्हासाबाट ४ हजार टन युरिया रेलवेमार्फत सिगात्सेसम्म ल्याइपुर्याइएको छ। साल्ट ट्रेडिङका सहायक महाप्रबन्धक पंकज जोशीले ग्लोबल टेन्डरमार्फत युरिया खरिद गरी सडकमार्गबाट ४ हजार टनमध्ये १ हजार १ सय टन सिगात्से हुँदै शुक्रबार तातोपानीस्थित सुक्खा बन्दरगाह आइपुगेको बताए। यसअघि ग्लोबल टेन्डरमार्फत चीनबाट सामुद्रिक मार्ग हुँदै कोलकाता बन्दरगाहसम्म मल आयात हुन्थ्यो। बंगलादेशबाट पनि पहिलो लट मल मंगलबार ल्याइएको थियो। किसानलाई अबको दिनमा मलको समस्या व्यहोर्न नदिन सकेसम्म सबै प्रकारको वैकल्पिक बाटो पहिचान गरी खुला गर्न सरकार लागिपरेको छ, कृषि तथा पशुपक्षी विकास मन्त्रालयका सचिव डा योगेन्द्र कार्कीले भने, यही क्रममा बंगलादेशसँग विभिन्न चरणमा छलफल र संवादमार्फत जीटुजीका आधारमा मल ल्याउने बाटो खोलेका छौं। कृषि सामग्री कम्पनी र साल्ट ट्रेडिङ विभिन्न विकल्प प्रयोग गरी समयमै मल आपूर्ति गर्न सक्षम भएको मन्त्रालयले जनाएको छ। सरकारले चीनबाट सडकमार्ग हुँदै आयात गर्ने बाटो खोल्नुअघि बंगलादेशसँग जीटुजी सम्झौता गरेको थियो। नेपाल र बंगलादेशबीच पुस २ गते युरिया आपूर्ति गर्ने विषयमा सम्झौता भएको थियो। बंगलादेशको उद्योग मन्त्रालयमा भएको सम्झौतापत्रमा कृषि सामग्री कम्पनी लिमिटेडका प्रबन्ध सञ्चालक नेत्रबहादुर भण्डारी र बंगलादेश केमिकल इन्डस्ट्रिज कर्पोरेसनका अध्यक्ष मोहमद अमिउल अहसनले हस्ताक्षर गरेका थिए। बल्क र कार्गो गरी दुई तरिकाबाट चार लटमा मल आयात गर्ने सम्झौता छ। बंगलादेश उत्पत्ति विन्दु रहेको उक्त मल करनाफुली फर्टिलाइजर कम्पनीले उत्पादन गरेको हो। यसबाहेक सरकारले भारतसँग जीटुजीमा मल ल्याउन नयाँ नीतिसाथ परिमार्जित रूपमा सम्झौता गर्ने प्रक्रिया अघि बढाएको छ। भारतसँग पाँच वर्षका लागि गर्न लागिएको सम्झौताको खाका कृषि मन्त्रालयले परराष्ट्र मन्त्रालयमार्फत भारतको डिपार्टमेन्ट अफ केमिकल एन्ड फर्टिलाइजरलाई पठाएको छ। भारतसँग जीटुजीमार्फत प्रतिवर्ष २ लाख टनका दरले मल आयात गर्न आवश्यक प्रक्रिया अघि बढाइएको हो। उताबाट राय सुझावसहित आउने प्रतिवेदनका आधारमा सक्दो चाँडै जीटुजी सम्झौता गर्न लागेका छौं, सचिव डा कार्कीले भने। भारतसँग गर्न लागिएको जीटुजीअन्तर्गत मल भारतको आफ्नै उत्पादन हुनुपर्ने र प्रचलित ग्लोबल टेन्डरको मूल्यभन्दा केही सस्तो हुनुपर्ने सर्त सरकारले भारतीय विभागसँग राखेको छ। डा कार्कीका अनुसार मलको सहज आपूर्तिका लागि अल्पकालीन, मध्यकालीन र दीर्घकालीन रणनीतिअन्तर्गत वैकल्पिक बाटोहरू कार्यान्वयनमा ल्याइएको हो। यसबाहेक सरकारले स्वदेशमै राष्ट्रिय गौरवको आयोजनाका रूपमा मल कारखाना स्थापना गर्ने विषयलाई पनि अन्तिम रूप दिन लागेको छ। स्वदेशमै कारखाना चलाउन सके आयात नभएको अवस्थामा पनि किसानले सहज रूपमा मल प्राप्त गर्न सक्षम हुने उनले बताए। करिब १२ लाख टन (सबै प्रकारका) मलको माग छ। ७ लाख टन आपूर्ति भए पनि खाद्यान्न बालीलाई अभाव नहुने मन्त्रालयका कर्मचारी बताउँछन्। सरकारले मल खरिद गर्न यो आर्थिक वर्ष ११ अर्ब रुपैयाँ विनियोजन गरेको छ। यो रकमबाट ५ लाख टन खरिद गर्ने योजना छ। मन्त्रालयका अनुसार चैतदेखि असारसम्म २ लाख ७ हजार मेट्रिक टन आयात गर्ने क्रम सुरु गरिएको छ। जसअनुसार चैतमा ४० हजार, वैशाखमा ६० हजार, जेठमा ५७ हजार र असारमा ५० हजार मेट्रिक टन मल आयात हुने मन्त्रालयका प्रवक्ता श्रीराम घिमिरेले बताए।यसअघि कृषि सामग्री र साल्ट ट्रेडिङले ग्लोबल टेन्डरमार्फत विभिन्न मुलुकसँग मल खरिद गर्दै आएका थिए। आपत्का बेला भने कृषि सामग्री कम्पनीले भारतसँग जीटुजी (सरकारद्वारा सरकार खरिद) योजनाअन्तर्गत पनि मल खरिद गर्दै आएको थियो। कृषि सामग्रीका सूचना अधिकारी विष्णु पोखरेलले २ हजार ७ सय ४० टन युरिया बंगलादेशबाट आयात गरिएको बताए। पोखरेलका अनुसार कोलकाता बन्दरगाहबाट ट्रकमार्फत २ सय टन विराटनगर र २ हजार ५ सय ४० टन रेलवे र्याकमार्फत कोलकाता बन्दरगाह हुँदै वीरगन्जको सिर्सिया सुक्खा बन्दरगाहमा आइपुगेको हो। बंगलादेशले अनुदान र सापटी दिन अस्वीकार गरेपछि सरकारले जीटुजीमार्फत ५० हजार मेट्रिक टन खरिद गर्ने सम्झौता गरेको थियो।"
अघि बढे ओली,"काठमाडौं : एमालेमा अध्यक्ष र महासचिवबाहेक पदाधिकारी नरहने भएका छन्। वरिष्ठ नेता माधवकुमार नेपाल पक्षका सबैलाई जिम्मेवारीबाट हटाइएको छ। प्रधानमन्त्री निवास बालुटारमा शुक्रबार बसेको बैठकले नेपालपक्षीय नेताहरूको जिम्मेवारी खोस्नेदेखि पार्टीमा आएका माओवादी केन्द्रका नेताहरूलाई जिम्मेवारी दिन विधान संशोधनको निर्णय गरेको हो। बैठकमा प्रधानमन्त्री एवं पार्टी अध्यक्ष केपी शर्मा ओलीनिकट केन्द्रीय सदस्य सहभागी थिए। प्रधानमन्त्री ओलीले नवौं महाधिवेशनबाट निर्वाचित पदाधिकारी हटाएर अध्यक्ष र महासचिव पद मात्र कायम गर्ने निर्णय बैठकमा सुनाएको जनाइएको छ। पार्टी अध्यक्ष र महासचिव मात्र कायम राखेर महाधिवेशनमा जाने निर्णय भएको छ, केन्द्रीय सदस्य खगराज अधिकारीले अन्नपूर्ण पोस्ट्सँग भने। बैठकले दसौं महाधिवेशन मंसिर २ देखि ६ गतेसम्म गर्ने निर्णय गरेको नेता अधिकारीले बताए। अध्यक्ष ओलीले केन्द्रीय कमिटी बैठक भने चैत ७ गते बोलाएका छन्। तर, त्यसअगावै ओलीले आफू र महासचिवबाहेक पदाधिकारीको जिम्मेवारी हटाउनेदेखि आफूनिकट नेताहरूलाई महत्वपूर्ण जिम्मेवारी तोकेका हुन्। वरिष्ठ नेता नेपालले सम्हाल्दै आएको विदेश विभाग प्रमुखको जिम्मेवारी डा राजन भट्टराईलाई दिइएको छ। प्रचार विभाग प्रमुख तथा प्रवक्ताको जिम्मेवारी प्रदीप ज्ञवालीलाई दिइएको छ। पूर्ववत् एमालेमा योगेश भट्टराईलाई यो जिम्मेवारी थियो। स्कुल विभाग प्रमुखको जिम्मेवारी ओलीले लिएका छन्। संगठन विभाग प्रमुख विष्णु पौडेल, सम्पर्क कमिटी, कोष तथा आर्थिक विभाग प्रमुख छविलाल विश्वकर्मा, संसदीय विभाग प्रमुख सुवास नेम्बाङ, निर्वाचन विभाग प्रमुख विष्णु रिमाललाई बनाइएको छ। यस्तै, प्रदेश इन्चार्जको जिम्मेवारी पनि हेरफेर गरिएको छ। प्रदेश १ मा सुवास नेम्बाङ, प्रदेश २ मा सत्यनारायण मण्डल, बागमती प्रदेशको इन्चार्ज रामबहादुर थापा, गण्डकीमा पृथ्वीसुब्बा गुरुङ, लुम्बिनीमा शंकर पोखरेल, कर्णालीमा यमलाल कँडेल र सुदूरपश्चिममा लेखराज भट्टलाई इन्चार्ज तोकिएको छ। पूर्ववत् एमालेमा प्रदेश १ मा भीम आचार्य, वागमतीमा अष्टलक्ष्मी शाक्य, कर्णालीमा युवराज ज्ञवाली र सुदूरपश्चिममा भीम रावल इन्चार्ज थिए। नेपालनिकट चारै जना इन्चार्जको जिम्मेवारी खोसिएको छ। यस्तै बैठकले पार्टीका प्रदेश अध्यक्ष र सचिव पनि हेरफेर गरेको छ। प्रदेश १ अध्यक्षमा देवराज घिमिरे र सचिव विनोद ढकाल, प्रदेश २ अध्यक्षमा प्रभु साह र सचिव सुमन प्याकुरेल, बागमती अध्यक्षमा आनन्द पोखरेल र सचिव खेम लोहनी तोकिएका छन्। गण्डकी अध्यक्षमा जगत विश्वकर्मा र सचिव भूमि त्रिपाठी, लुम्बिनी अध्यक्षमा लीला गिरी र सचिव खेममान खड्का, कर्णाली अध्यक्षमा गुलाबजंग शाह र सचिव धर्मराज रेग्मी अनि सुदूरपश्चिम अध्यक्षमा कर्ण थापा र सचिव राजेन्द्रसिंह रावल तोकिएका छन्। बैठकले माओवादीबाट आएका २३ जनालाई केन्द्रीय सदस्यको जिम्मेवारी दिएको छ। रामबहादुर थापा, टोपबहादुर रायमाझी, लेखराज भट्ट, मणिचन्द थापा, प्रभु साह, टंक आङबुहाङ, पासाङ शेर्पा, ज्वाला साह, टेकबहादुर बलामी, कमल जंग, मनोज थापा, विषमलाल अधिकारी, लीलाबहादुर थापा, दधिराम न्यौपाने, दिनेश पन्थी, नवीन रोका एमाले केन्द्रीय सदस्यमा थपिएका छन्। यस्तै, धर्मराज रेग्मी, डम्बर विष्ट, गौरीशंकर थारु, झपट बोहरा, गिरधरी लाल, दावा लामा र चन्द्रबहादुर खड्का पनि केन्द्रीय सदस्य थप गरिएको केन्द्रीय सदस्य खिमलाल भट्टराईले बताए। ओलीले साविकको नेकपा विभाजित हुँदाका बखत आफ्नो पक्षले गरेका निर्णयलाई निरन्तरता दिने निर्णय बैठकमा सुनाएका थिए। ओलीले चैत ७ को बैठकमा वरिष्ठ नेताद्वय नेपाल, झलनाथ खनाललगायतलाई बोलाउन महासचिव ईश्वर पोखरेललाई निर्देशन दिएका छन्। पदाधिकारी खारेजदेखि महाधिवेशन तोक्नेसम्मका निर्णय गरेपछि ओलीले अर्को बैठकमा नेपाल, खनालसहितका केन्द्रीय सदस्यलाई बोलाउन निर्देशन दिएको एक नेताले बताए । नवौं महाधिवेशनबाट निर्वाचित एमाले पदाधिकारीपार्टीको नवौं महाधिवेशनबाट अध्यक्ष केपी शर्मा ओली, उपाध्यक्षमा विद्यादेवी भण्डारी, वामदेव गौतम, युवराज ज्ञवाली, अष्टलक्ष्मी शाक्य र भीम रावल निर्वाचित भएका थिए। यस्तै, महासचिवमा ईश्वर पोखरेल, उपमहासचिवमा विष्णु पौडेल र घनश्याम भुसाल तथा सचिवमा पृथ्वीसुब्बा गुरुङ, प्रदीप ज्ञवाली, भीम आचार्य, योगेश भट्टराई र गोकर्ण विष्ट निर्वाचित भएका थिए। बैठकले प्रदेशमा मुख्यमन्त्रीविरुद्ध अविश्वास प्रस्ताव फिर्ता लिन पार्टीका सांसदलाई निर्देशन दिइएको छ। नेपालखनालको असन्तुष्टिएमाले नेता माधवकुमार नेपाल र झलनाथ खनाल पक्षले अध्यक्ष केपी शर्मा ओलीले एकलौटी र गुटगत निर्णय गरेको भन्दै त्यसलाई अस्वीकार गर्ने जनाएको छ। पार्टीको विधि विधान, पद्धति र नवौं महाधिवेशनको नीति निर्देशनविपरीत गुटको भेलाबाट ओलीले एकलौटी निर्णय गरेको भन्दै नेपालखनालले असन्तुष्टि जनाएका हुन्। उक्त पक्षले जिल्ला तहदेखि नै समानान्तर कमिटी बनाउने निर्णय गरेको छ। एमालेलाई फुटाउने दुराशयबाट यो काम गरेको देखिन्छ, नेपाल पक्षका स्थायी समिति सदस्यको आकस्मिक बैठकपछि नेता भीम रावलले भने, एमालेका देशभरका नेता, कार्यकर्तालाई पार्टी एकताका पक्षमा सशक्त भूमिका खेल्न आह्वान गरेका छौँ। पार्टी एकता जोगाउन हामी प्रयत्नशील छौँ। अध्यक्ष ओलीले स्वेच्छाचारी, विधानविपरीत र नवौं महाधिवेशनको नीतिनिर्देशनविपरीत गुटगत भेलाबाट एकपक्षीय निर्णय गरेको भन्दै त्यसलाई अस्वीकार गर्ने निर्णय आफ्नो पक्षले गरेको रावलले बताए। सर्वोच्च अदालतको आदेशले जसरी केपी ओली एमाले हुनुभयो हामी पनि त्यसैगरी एमाले भयौँ, रावलले भने, एमाले विभाजित नहोस्, जनताका आकांक्षामाथि कुठाराघात नहोस् हामी एकताको पक्षमा लागेका छौँ। अर्का नेता रघुजी पन्तले अध्यक्ष ओलीले एमालेलाई विभाजनतर्फ लैजाने उद्देश्यले एकलौटी निर्णय गरेको आरोप लगाए। ओलीजीले एमालेलाई विभाजन गर्न खोजेको भन्नेमा सबैको समान धारणा रह्यो, नेता पन्तले भने, आफूलाई इच्छा लागेको मान्छेको भेला गरेर गरिएका निर्णय हामी मान्दैनौँ। ओलीले पार्टीलाई विसर्जनतिर लगेको भन्दै जिल्ला तहदेखि नै समानान्तर कमिटी गठन गरिने निर्णय भएको नेपालखनाल पक्षका नेता बेदुराम भुसालले बताए। चैत ४ गते राष्ट्रिय भेला गरेर पार्टी पुनःसंरचनाको अभियान सुरु हुन्छ, नेता भुसालले भने।"
विप्लव र कर्णजीत बुढाथोकीबीच तीन बुँदे सहमति,"काठमाडौं : नेत्रविक्रम चन्द विप्लव नेतृत्वको नेपाल कम्युनिस्ट पार्टी र नेकपा (माओवादी केन्द्र) कर्णजीत बुढाथोकी सुशीलबीच तीन बुँदे सहमति भएको छ । दुई दलबीच पूँजीवदी सत्ताका विरुद्ध वैज्ञानिक समाजवादी व्यवस्था निमानार्थ संयुक्त सहकार्य गर्ने, क्रान्तिकारीहरुबीच पार्टी एकताको लक्ष्य राखी संघर्षमा सहकार्य गर्ने, यो प्रक्रियामा अन्य क्रान्तिकारी पार्टीलाई पनि सहभागी बनाउने तीन बुँदे सहमति भएको संयुक्त विज्ञप्तिमार्फत् जनाइएको छ ।"
"ओलीको साथ कुनै हालतमा छाडिन्न, माओवादीमा फर्किन्न: उर्जामन्त्री रायमाझी","काठमाडौं: नेकपा (एमाले)का मनोनित केन्द्रीय सदस्य तथा उर्जा, जलस्रोत तथा सिँचाईमन्त्री टोपबहादुर रायमाझीले आफ्नो सांसद र मन्त्री पद गए पनि प्रधानमन्त्री केपी शर्मा ओलीको साथ नछोड्ने जिकिर गरेका छन् । शनिबार रिपोर्टर्स क्लब नेपालले आयोजना गरेको साक्षात्कारमा नेता रायमाझीले यस्तो बताएका हुन् । सही बिचार, सिद्धान्त र निष्ठाको राजनीति प्रधानमन्त्री ओलीसँग रहेकोले ओलीको साथ आफूहरुले कुनै पनि हालतमा नछाड्ने बताए । मन्त्री र सांसद पद जान्छ भन्ने हामीलाई चिन्ताको विषय होईन, ज्यान त छँदैछ नि । हामीलाई केही चिन्ता छैन रायमाझीले भने । देश विकास र समृद्धिको लागि सही एजेण्डा बोकेकोले आफूहरु एमाले पार्टीभन्दा पनि ओलीको बिचारको पछि लागेको रायमाझीको भनाइ थियो । यस्तै मन्त्री रायमाझीले अब आफूहरु कुनै पनि हालतमा नेकपा (माओवादी केन्द्र)मा नफर्किने ठोकुवा गरे । यस्तै माओवादी केन्द्रलाई उनले 'जलिसकेको डोरी'को संज्ञा समेत दिए । यस्तै तत्कालिन माओवादी जनमुक्ति सेनाको क्यान्टोनमेन्टको हिनामिना भएको भनिएको १९ अर्बबारे प्रश्न उठ्दा आफूहरुले यसबारे खोजी र अध्ययन गरिरहेको पनि नेता रायमाझीले बताए । हामी त्यसको अध्ययनमा छौं । अब त्यो विभिन्न निकायबाट खोजी नीति होला, प्रश्न उठेको छ । त्यसको औचित्य र आवश्यकताको आधारमा त्यसलाई अगाडि बढ्छ होला ।"
राजनीतिक स्थायित्वका लागि निर्वाचनको कार्यतालिका घोषणा गर्नुपर्छ : अध्यक्ष थापा,काठमाडौं : राष्ट्रिय प्रजातन्त्र पार्टी (राप्रपा)का अध्यक्ष कमल थापाले मुलुकमा राजनीतिक स्थायित्व ल्याउन र जनतालाई शान्ति सुरक्षाको अनुभूति दिलाउन सङ्घीय सरकारले छिट्टै नयाँ निर्वाचनको कार्यतालिका घोषणा गर्नुपर्र्ने आवश्यकता औंल्याएका छन्। शनिबार राप्रपा हेटौँडा उपमहानगरपालिकाको प्रथम नगर परिषद् भेलामा उनले मुलुकमा अहिले नयाँ सोच र चिन्तनका साथ राजनीतिक स्थायित्वका लागि सरकारले छिट्टै नयाँ निर्वाचनको कार्यतालिका घोषणा गर्नुपर्ने बताए। अध्यक्ष थापाले मुलुकमा सुशासन स्थापना र आर्थिक समृद्धि ल्याउनका लागि नेपाली जनताले नेकपालाई दुई तिहाइको बहुमत दिएको उल्लेख गर्दै सो पार्टीका आन्तरिक झगडाले उग्र रुप लिँदा अहिले संसदीय प्रजातन्त्रमाथि नै सङ्कट आइपरेको आरोप लगाए। प्रमुख प्रतिपक्ष नेपाली कांग्रेसले पनि मुलुकमा आर्थिक समृद्धि ल्याउनेतर्फ केन्द्रित हुनुका सट्टा सरकार परिवर्तन गर्ने भूमिकामा तल्लिन हुँदा देशमा अराजकता र हिंसा बढ्दै गएकोमा चिन्ता व्यक्त गर्दै उहाँले सनातन हिन्दूधर्मको संरक्षणका लागि राप्रपा अग्रसर रहेको बताए। राप्रपाका केन्द्रीय सदस्य मधु अधिकारीले प्रजातन्त्रको मूल्यमान्यतालाई राजनीतिक दलले आत्मसात गर्न नसक्दा अहिले मुलुक सङ्कटको धरापमा फसेको बताए।
एमाले नेपालखनाल समूहले तोक्यो प्रदेश र विभागका इन्चार्ज : कसलाई के जिम्मेवारी ?,"काठमाडौं : नेकपा (एमाले) माधव नेपाल र झलनाथ खनाल पक्षले पार्टीको प्रदेश इन्चार्ज र विभागको जिम्मेवारी तोकेको छ। शनिबार बसेको केन्द्रीय कमिटी बैठकबाट नेपालखनाल समूहले पार्टी नेतालाई प्रदेश र विभागको जिम्मेवारी तोकेको हो । नेता भीम रावलका अनुसार बैठकले प्रदेश १ को इन्चार्जको जिम्मेवारी भीम आचार्यलाई दिएको छ । प्रदेश २ को इन्चार्ज घनश्याम भुसाल बनेका छन् भने बागमती प्रदेश इन्चार्ज अष्टलक्ष्मी शाक्य छन् । शाक्यलाई महिला विभागकोसमेत जिम्मेवारी दिइएको छ । त्यसैगरी गण्डकी प्रदेशको इन्चार्जको जिम्मेवारी सुरेन्द्र पाण्डेले पाएका छन् भने लुम्बिनी र कर्णाली प्रदेशको जिम्मेवारी युवराज ज्ञवालीलाई दिइएको छ । सुदूरपश्चिम प्रदेशको जिम्मेवारी भने भीम रावल स्वयम्ले पाएका छन् । बैठकले रघुजी पन्तलाई युवा इन्चार्ज, गोकर्ण विष्टलाई विद्यार्थी इन्चार्जको जिम्मेवारी दिइएको छ । शुक्रबार मात्र बालुवाटारमा बसेको एमाले केपी ओली समूहको बैठकले माओवादी नेतालाई प्रदेशको जिम्मेवारी दिएपछि नेपाल समूहले शनिबार यस्तो निर्णय गरेको हो । ओलीले शुक्रबार प्रदेश इन्चार्ज, अध्यक्ष र सचिवको जिम्मेवारीसमेत हेरफेर गरेका थिए। अष्टलक्ष्मी शाक्यलाई हटाएर ओलीले रामबहादुर थापा 'बादल'लाई बागमती प्रदेश इन्चार्ज बनाएका थिए भने सूदुरपश्चिममा भीम रावललाई हटाएर लेखराज भट्टलाई प्रदेश इन्चार्ज बनाएका हुन् । प्रदेश १ को इन्चार्ज सुवास नेम्वाङ, अध्यक्ष देवराज घिमिरे र सचिव विनोद ढकाल बनेका छन्। त्यसैगरी प्रदेश २ को इन्चार्ज सत्यनारायण मण्डल बनेका छन् भने अध्यक्ष प्रभु शाह बनेका छन्। सचिवको जिम्मेवारी सुमन प्याकुरेललाई दिइएको छ। बागमती प्रदेशको इन्चार्ज रामबहादुर थापा बादल, अध्यक्ष आनन्द पोखरेल र सचिव खेम लोहनी बनेका छन्। गण्डकी प्रदेशको इन्चार्ज पृथ्वीसुब्बा गुरुङ, इन्चार्ज जगत विश्वकर्मा र सचिव भूमी त्रिपाठी बनेका छन्। लुम्बिनी प्रदेश इन्चार्ज शंकर पोखरेल, अध्यक्ष लीला गिरी र सचिव खेममान खड्का बनेका छन्। कर्णाली प्रदेशको इन्चार्ज कमलाल कँडेल बनेका छन् भने अध्यक्षको जिम्मेवारी गुलाबजंग शाह र सचिव धर्मराज रेग्मी बनेका छन्। सुदूरपश्चिम प्रदेशको इन्चार्ज लेखराज भट्ट बन्दा अध्यक्षको कर्ण थापा र सचिव राजेन्द्रसिंह रावल बनेका छन्।"
महिला सहभागिताले प्रजातन्त्रमाथि कसैले आक्रमण गर्न सक्दैन : देउवा,"काठमाडौं : नेपाली कांग्रेसका सभापति शेरबहादुर देउवाले प्रजातन्त्रमाथि कसैले पनि आक्रमण गर्न नसक्ने गरी स्थापित गर्न महिलाको सहभागिताले सहयोग गर्ने बताएका छन्। पार्टीको महिला विभागले शनिबार केन्द्रीय कार्यालय सानेपामा आयोजना गरेको दुई दिने बाग्मती प्रदेशस्तरीय भेला एवं प्रशिक्षण कार्यक्रमको उद्घाटन समारोहलाई सम्बोधन गर्दै एकदलीय सर्वसत्तावाद लाद्न चाहने दलले महिलाको हित नगर्ने बताए। प्रजातन्त्र कसैले खोस्न नसकोस् भनेर महिला सङ्गठित हुनुपर्ने देउवाको भनाइ छ। संसद् बोलाउन पुग्ने सांसदको सङ्ख्यासमेत पार्टीसँग छैन, जति सङ्ख्या भए पनि देशको राजनीतिलाई सही बाटोमा हिँडाउन कांग्रेस लाग्छ, देउवाले भने, सबै लोकतन्त्रवादी शक्तिसँग सहकार्य गरेर हामी अघि बढ्छौँ। उपसभापति विलेन्द्र निधिले लिक बाहिर गएको गाडी सही ठाउँमा आएजस्तो प्रतिनिधिसभा पुनःस्थापना भए पनि सिज भएको गाडीको इञ्जिन मर्मत नभएकाले देशमा समस्या देखिएको बताए। सहमहामन्त्री डा प्रकाशशरण महतले सहजरुपमा वैकल्पिक सरकार बन्ने अवस्था आए मात्र कांग्रेसले नेतृत्व गर्ने, अप्राकृतिक गठबन्धनमा नलाग्ने बताए । केन्द्रीय सदस्य मोहनबहादुर बस्नेतले वर्तमान राजनीतिक सङ्कटमोचनका लागि पार्टीले अग्रसरता लिनुपर्ने बताए। केन्द्रीय सदस्य महालक्ष्मी उपाध्यायले पार्टी केन्द्रीय समितिका १४ पदाधिकारीमध्ये विधान संशोधन गरेर एकतिहाइ महिलाको प्रतिनिधित्व हुने व्यवस्था गर्न माग गरिन्। कार्यक्रममा केन्द्रीय सदस्य अम्बिका बस्नेत, शिवप्रसाद हुमागाईँ, विष्णुविक्रम थापा र किरण गिरीले अहिले देखिएको सङ्कट अन्त्य गर्न कांग्रेसले सरकारको नेतृत्व लिनुपर्ने बताए। रासस"
नेपाल पक्षीय एमाले केन्द्रीय सदस्यको बैठक बस्दै,काठमाडौं : पुन:स्थापित नेकपा एमालेका माधवझलनाथ पक्षीय केन्द्रीय सदस्यहरुको बैठक शनिबार बस्ने भएको छ। एमाले नेता माधवकुमार नेपालले बिहान ११ बजे बानेश्वरको एक होटलमा आफ्ना पक्षका सदस्यलाई छलफलका लागि बोलाएका हुन्। पार्टी अध्यक्ष तथा प्रधानमन्त्री केपी शर्मा ओलीले नेपाल पक्षका नेताहरुबाट जिम्मेवारी खोसेपछि आफ्नो रणनीति तय गर्नका लागि बैठक बस्न लागेको उनीनिटक स्रोतले जनाएको छ। अध्यक्ष ओलीले शुक्रबार बालुवाटारमा आफ्नो समूहको केन्द्रीय कमिटी बैठक राखेर नवौं महाधिवेशनको कार्यसमिति पुनर्गठन गरेपछि नेपाल समूह आक्रोशित बनेको हो। ओलीले अध्यक्ष र महासचिवबाहेक सबै पद हटाउने र प्रदेशको नेतृत्व हेरफेर गर्ने निर्णय गरेका थिए। एमालेका नेतालाई प्रदेशको नेतृत्वबाट हटाएर ओलीले माओवादी केन्द्रका नेतालाई जिम्मेवारी दिएपछि माधव पक्षको शुक्रबारै स्थायी कमिटि बैठक बसेको थियो। उक्त पक्षले जिल्ला तहदेखि नै समानान्तर कमिटी बनाउने निर्णय गरेको छ।
सत्तामा भएकालाई प्रचण्ड नामै मनपर्दैन,"काठमाडौं : नेपाल कम्युनिस्ट पार्टी (माओवादी केन्द्र) का अध्यक्ष पुष्पकमल दाहाल प्रचण्डले यथास्थितिवादी र पराम्परावादीलाई प्रचण्ड नाम नै मन नपर्ने बताएका छन्। नाम नै मन नपर्नेलाई प्रचण्डका काम मन पर्ने कुरै नहुने उनको भनाइ छ। प्रकाश विकल्पद्वारा लिखित पुस्तक समृद्धिको रोडम्याप को शनिबार विमोचन गर्दै अध्यक्ष प्रचण्डले उक्त कुरा बताएका हुन्। यथास्थितिवादी, परम्परावादी र लामो समय राज्य सञ्चालनको जिम्मा लिएकालाई प्रचण्ड नाम त्यति मनपर्दैन, काम पनि मनपर्दैन, उनले भने, उनीहरुले कहीं न कहीं टिप्पणी गरिराखेका हुन्छन्। मैले त्यसलाई अनौठो र अस्वाभाविक मानेको छैन तर मलाई मेरो आफ्नै वर्गले उचित ढंगले चिने कि चिनेन, मैले जसको हकअधिकार र पहिचानको लागि लडाइँ लडेँ, ती समुदाय, मजदुर किसान, दलित, मधेसी आदिवासी जनजाति, मस्लिम र महिलाहरुले उचित ढंगले चिने कि चिनेनन् भन्ने बढी चिन्ताको विषय हो। नेता प्रचण्डले विरोधीले आफूलाई गालीगलौज, आलोचनामात्रै गरे पनि एकथरीले मार्न नै खोजे पनि आफू अहिलेसम्म बाँचिरहेको र जनताले आफूलाई बचाएको जिकिर गरे। जनताले माया नगरेको भए म बाँच्नेवाला मान्छे त होइन, उनले भने, अहिले पनि आफूलाई प्रक्रियागत रुपमा सिध्याउने प्रयास भइरहेका छन्। प्रचण्डले आफू दुईपटक प्रधानमन्त्री भइसकेकाले अहिले आफ्नो लडाइँ प्रधानमन्त्री पदको लागि नभएको दोहोर्याए। अब प्रम बन्ने हतारो छैन, उनले भने, मेरो लडाइँ प्रधानमन्त्री बन्नको लागि होइन। प्रकाश विकल्पको पुस्तक समृद्धिको रोडम्याप विमोचन गर्दै माओवादी केन्द्रका अध्यक्ष पुष्पकमल दाहाल प्रचण्ड। तस्बिर : ईश्वरकाजी खाइजू पूर्वप्रधानमन्त्री प्रचण्डले जनतासँग पुनः जोडिने आफ्नो चाहना भएको स्पष्ट पारे। यसको लागि जनताको चेतनामा क्रान्ति गर्नुपर्ने उनको भनाइ थियो। इतिहास र चेतनाका निर्माता जनता हुन्, नेता होइन, प्रचण्डले थपे, नेता मुख्य होइन, जनता मुख्य हुन्। जनताको चेतनास्तर आम रुपमा कति छ भन्ने कुराले कस्ता नेता जन्मिन्छन् भन्ने निर्धारण गर्छ। वर्ग संघर्ष, उत्पादनको निम्ति र जीविकाको निम्ति संघर्ष र वैज्ञानिक प्रयोगको समीश्रणबाट बन्ने चेतनाले नेतृत्व र पार्टी निर्धारण गर्ने उनको भनाइ थियो। एकपटक क्रान्ति भयो पुग्यो भन्ने हुँदैन, प्रचण्डले थपे, भएका क्रान्तिले कति परिवर्तन ल्यायो भन्ने कुरा महत्वपूर्ण हो। अहिले नेतालाई गालीमात्रै गरेको सुनिने भन्दै उनले देशलाई समृद्ध बनाउन नेताभन्दा जनता नै मुख्य भएको सुनाए। चिनियाँ साहित्यकार लु सुनको भनाइ उद्धृत गर्दै उनले नेता बिग्रनुमा कहींकतै जनता पनि दोषी भएको दाबी गरे। नेता प्रचण्डका अनुसार लु सुनले जतिबेला पनि नेतालाई गाली गर्ने र नेताहरु खत्तम भयो भन्नेलाई लु सुनले यसरी जवाफ दिएका थिए, जनता नै खराब भएकाले नेताहरु खराब भएका हुन्, तपाईहरु असल हुनुहोस् त नेता त्यत्तिकै असल हुन्छन्। तपाईहरु नै कामचोर, अल्छी, अलि लोभी अनि पापी धेरै हुनु भयो र नेताहरु पनि त्यस्तै भए। त्यसैले नेताहरु पैदा गर्ने जनताले नै भएको उनको भनाइ थियो। कार्यक्रममा लेखक युग पाठक र मानव अधिकारकर्मी मोहना अन्सारीले विमोचित पुस्तकबारे टिप्पणी गरेका थिए। उनीहरुले सबैभन्दा पहिले समृद्धिको स्पष्ट परिभाषा हुनुपर्ने धारणा राखेका थिए। हामीले खोजेको समृद्धि के हो ? किन प्राप्त भइरहेको छैन, लेखक पाठकले भने, नीति मिलेन कि ? राजनीति मिलेन कि ? पार्टी मिलेन कि ? के मिलेन ? जुन पद्धतिमा पार्टी र नेताहरु चल्नुपर्ने हो नचल्दा नेपाल युरोपभन्दा ३ सय वर्ष पछाडि रहेको उनको बुझाइ थियो। पुस्तकका लेखक विकल्पले मौजुदा अवस्थालाई चुनौती नदिइएसम्म परिवर्तन सम्भव नभएपछि परिवर्तनको निम्ति पुस्तक लेखेको स्पष्ट पारे। पुस्तकमा वर्तमान यथास्थितिको मूल्य र मान्यतामाथि प्रश्न उठाइएको उनले बताए। इन्फोइन्कले प्रकाशन गरेको समृद्धिको रोडम्याप लेखक विकल्पको दोस्रो पुस्तक हो। यसअघि उनको देश किन बनेन ? भन्ने पुस्तक सार्वजनिक भएको थियो।"
राजनीतिक दल जनअपेक्षाअनुसार चल्न सकेनन् : बिजुक्छे,"भक्तपुर : नेपाल मजदूर किसान पार्टीका अध्यक्ष नारायणमान बिजुक्छेले राजनीतिक दल तथा नेता आफ्नो उद्देश्यअनुसार चल्न नसकेको बताएका छन्। शहीद दिवसका अवसरमा भक्तपुर नगरपालिकाले आयोजना गरेको चारदिने अन्तरनगर बुद्धिचाल प्रतियोगिता एवं भक्तपुर नगरव्यापी विद्यालयस्तरीय खेलकूद प्रतियोगिताको आज उद्घाटन गर्दै बिजुक्छेले भने, 'राजनीतिक व्यक्तित्वमा नागरिक भावना कम हुँदै गएको छ, उनीहरुको उद्देश्य र व्यवहारमा भिन्नता देखिएको छ।' बुद्धिचाल खेल एक प्रकारको लडाईं हो भन्दै उनले अहिले राजनीतिमा अस्वस्थ्य लडाईं चलेको र जनअपेक्षाको उपेक्षा भएको टिप्पणी गरे।"
सत्ता साझेदारीको रस्साकस्सी : बालुवाटारबाट बूढानीलकण्ठतिर मोडिएको 'जसपा मुड' ?,"काठमाडौं : सरकारमा नजाने मुड बनाएको नेपाली कांग्रेस केपी ओलीको नेतृत्व खोज्न अग्रसर भएको छ। ओलीले विपक्षी दल र संसदलाई समेत उपेक्षा गरेर स्वेच्छारीढंगले अघि बढ्न खोजेको निष्कर्ष निकाल्दै कांग्रेस सरकार निर्माणमा भूमिका निर्वाह गर्न तयार भएको हो। पार्टीका पदाधिकारीको बैठकले सरकार निर्माणको नेतृत्व लिन सभापति शेरबहादुर देउवालाई म्यान्डेट दिइसकेको छ। संसद विघटन गर्ने ओलीको कदमविरुद्ध आन्दोलित भएका नेपाली कांग्रेस, माओवादी केन्द्र र जनता समाजवादी पार्टी एक ठाउँमा उभिने वातावरण तयार भएको छ। त्यसमा एमालेभित्रैको माधव नेपाल झलनाथ खनाल पक्षको नैतिक समर्थन देखिएको छ। संसद् विघटनविरुद्ध आन्दोलित सबै राजनीतिक शक्तिलाई संगठित हुने वातावरण यतिबेला ओलीले नै तयार गर्दैछन्। आफ्नो गल्तीलाई महसुस गर्दै सच्चिनेभन्दा शक्तिको दम्भ देखाएर पेलेर अघि बढ्ने मिसनमा ओली अन्धाधुन्ध अघि बढेपछि यो वातावरण बनेको हो। पार्टीको नेतृत्व सम्हालिसकेका पूर्वप्रधानमन्त्री माधव नेपालसहित एमालेको नवौं महाधिवेशनबाट निर्वाचित भएका पदाधिकारीलाई समेत बर्खास्त गर्दै पार्टीमा एकलौटी संरचना खडा गर्ने शुक्रबारको निर्णयपछि एमालेको आन्तरिक कहलले विस्फोटक रुप लिएको छ। तर यसले ओलीविरुद्धको गठबन्धन निर्माणमा थप मलजल पुगेको छ। संसदको नयाँ अंकगणितअनुसार सत्ताको खेलमा समाजवादी जनता दल महत्वपूर्ण खेलाडीका रुपमा देखिएको छ। उसको साथ पाए ओली सुरक्षित हुनेछन् । उसको सहयोगबिना कांग्रेस र माओवादी केन्द्र सत्ता गठबन्धन पनि संभव हुँदैन। नेकपा आधिकारिताको विवाद नटुंगिएकोले डेडलक भएको राजनीतिमा सर्वोच्चको पछिल्लो फैसलाले अनपेक्षित तरंग ल्याइदिएको छ। यो फैसलाले राजनीतिक संक्रमणलाई निकै अनौठो मोडतिर धकेलिदिएको छ। अब संसदको संरचना त्रिशंकु बनेको छ। बहुमत प्राप्त कुनै पनि दल यतिबेला संसदमा छैन। जसले बहुमत जुटाउँछ, उही प्रधानमन्त्री हुने अवस्था छ। संविधानको धारा ७६ (१) मा प्रतिनिधिसभामा बहुमत प्राप्त संसदीय दलको नेतालाई प्रधानमन्त्री नियुक्त गर्ने र निजका अध्यक्षतामा मन्त्रिपरिषद्को गठन हुने व्यवस्था छ । अब त्यो हैसियत समाप्त भएको छ। सर्वोच्चको फैसलाअनुसार हैसियत अब संविधानको धारा ७६ (२) को प्रधानमन्त्रीका रुपमा कायम भएको छ। अब प्रधानमन्त्रीको निरन्तरताका लागि ओलीले विश्वासको मत लिनुपर्ने हुन्छ। संसदको नयाँ अंकगणितअनुसार सत्ताको खेलमा समाजवादी जनता दल महत्वपूर्ण खेलाडीका रुपमा देखिएको छ। उसको साथ पाए ओली सुरक्षित हुनेछन् । उसको सहयोगबिना कांग्रेस र माओवादी केन्द्र सत्ता गठबन्धन पनि संभव हुँदैन। २ सय ७५ सदस्यीय प्रतिनिधिसभामा प्रधानमन्त्री बन्न १ सय ३८ सांसदको समर्थन चाहिन्छ। संसदमा तत्लकालिन एमालेका १२०, कांग्रेसका ६३, माओवादी केन्द्रका ५३, जसपाका ३४ सांसद छन्। तीनजना स्वतन्त्र हैसियतमा छन्। माओवादी केन्द्रले समर्थन फिर्ता लिनसाथ ओली अल्पमतमा पर्नेछन्। तत्कालीन एमालेसँग १२० सिट भएकोले तीन स्वतन्त्र समेत जोड्दा थप १५ सिट मात्रै भए पनि ओली सुरक्षित हुनेछन्। अहिले ओलीले ३४ सिट भएको समाजवादी जनता दलको समर्थन जुटाउने कोसिसमा छन्। तर जसपाभित्र ओली नेतृत्वसँग साझेदारी गर्ने विषयमा विवाद छ। बाबुराम भट्टराई, उपेन्द्र यादव, राजेन्द्र महतोलगायत ओलीसँग सहकार्य गर्न तयार छैनन्। महन्थ ठाकुर व्यक्तिगत रुपमा ओलीसँग निकट भए पनि त्यसले संस्थागत निर्णयको रुप लिन कठिन छ। जसपालाई फुटाएर भए पनि सुरक्षित हुने रणनीति बालुवाटारको छ। त्यसका लागि अध्यादेश जारी गर्नुपर्ने हुन्छ। तर त्यो सजिलो बाटो छैन। पछिल्ला दिनमा जसपा बालुवाटारतिर भन्दा बूढानीलकण्ठतिर बढी नजिकिएको छ। शुक्रबार देउवा निवासमा बसेको कांग्रेस पदाधिकारी बैठकले सरकारको नेतृत्व लिन अग्रसर हुन देउवालाई ग्रिनसिग्नल दिएपछि शुक्रबार नै जसपाका मुख्य नेताहरूसँग कांग्रेस भेटवार्ता भएको छ। शनिबार माओवादी केन्द्रका अध्यक्ष पुष्पकमल दाहाल प्रचण्डलगायतका नेताहरूसँग जसपाको पेरिसडाँडामा छलफल भएको छ। दुवै छलफलमा जसपाले राखेका मुद्दा र सर्तलाई सम्बोधन गर्न कांग्रेस र माओवादी सकारात्मक देखिएकोले यसले सकारात्मक मोड लिएको दुवै पक्षका नेताले बताएका छन्। शनिबार बसेको जसपाको संसदीय दलको बैठक पनि यसबारे छलफल भएको छ। कांग्रेसका नेता मिनेन्द्र रिजाल ओलीको विकल्प खोजेर मुलुकलाई निकास दिन माओवादी केन्द्र र जसपासँग सकारात्मक छलफल भइरहेको र छिटै टुंगोमा पुग्ने बताउँछन्। अन्नपूर्ण अनलाइनसँग रिजाल भन्छन्, ' यतिबेला सिंगो मुलुकले नै कांग्रेसको भूमिका खोजेको छ, अपेक्षा गरेको छ। ओलीतन्त्रका कारण संविधान र लोकतन्त्र दुवै जोखिममा परेको अवस्था छ। संविधान र लोकतन्त्र जोगाउन र मुलुकलाई यो उकुसमुकुसबाट निकास दिन सभापति शेरबहादुर देउवाले साहसिक भूमिका निर्वाह गर्नुपर्छ। यस्तो बेला पनि कांग्रेस अग्रसर भएर मुलुकलाई निकास दिन सकेन भनेर राष्ट्रिय राजनीतिमा कांग्रेस भूमिका फेरि खुम्चिने खतरा छ।' रिजाल मुलुकलाई निकास दिनका लागि कांग्रेसको अग्रसरता अपरिहार्य भएको बताउँछन्। पछिल्ला औपचारिक भेटघाट तथा अनौपचारिक सम्वादलाई नियाल्ने हो भने जसपाको मुड बूढानीलकण्ठतिर मोडिएको देखिन्छ। जसपाका केही नेताहरू व्यक्तिगत रुपमा ओलीसँग निकट भए पनि जसपा संस्थागत रुपमा ओली नेतृत्वको सरकारसँग सहकार्य गर्ने आधार कमजोर देखिन्छन्। मधेसप्रतिको ओलीको परम्परागत पूर्वाग्रही नजर, प्रदेश सरकारलाई निरीह बनाएर संघीयतालाई पंगु बनाउने ओलीको रणनीति, सिके राउतलाई रातारात बालुवाटार छिराएर ओलीले दिएको राजनीतिक भाउलगायतका कारण पनि मधेसवादी दलहरू ओलीसँग त्यति सकारात्मक छैनन्। महन्थलाई बालुवाटारले सत्ता नेतृत्व गर्नेसम्मको अफर दिएर आफूतिर तान्ने कोसिस गरिरहेको छ। तर जसपाका अन्य नेताहरू ओलीको ललीपपमा नलोभिन र नअल्झिन ठाकूरलाई सल्लाह दिइरहेका छन्। जसपाका एक नेताका अनुसार मधेसप्रतिको ओलीको परम्परागत पूर्वाग्रही नजर, प्रदेश सरकारलाई निरीह बनाएर संघीयतालाई पंगु बनाउने ओलीको रणनीति, सिके राउतलाई रातारात बालुवाटार छिराएर ओलीले दिएको राजनीतिक भाउलगायतका कारण पनि मधेसवादी दलहरू ओलीसँग त्यति सकारात्मक छैनन्। संसद विघटन गर्ने ओलीको कदमको विरोध गरेको राजपालाई ओलीसँगै सत्ता साझेदारी गर्न गर्दा भोलि राजनीतिक मैदानमा नैतिक प्रश्न पनि सामना गर्नुपर्ने अवस्था छ। बरु कांग्रेस, माओवादी केन्द्रसँग मिलेर अघि बढ्दा राजनीतिक साख र सहुलियत बढ्ने विश्लेषण जसपाले गरेको छ। अर्कोतिर एमालेभित्रै चालिस भन्दा सांसदहरू ओलीको विरुद्ध रहेकोले कुनै पनि बेला आन्तरिक कलहले सरकार ढल्ने खतरा रहेकोले त्यसमा सहभागी भएर जोखिम मोल्न नहुने दबाब मधेसका विज्ञहरूले जसपालाई दिएका छन्। विगतमा जसपालाई फुटाउने बालुवाटारको असफल प्रयासका कारण पनि जसपाका नेताहरू ओली नेतृत्वसँग बढी सतर्क छन्। राजनीतिक दल सम्बन्धी वर्तमान ऐनमा पार्टी फुटाउन केन्द्रीय समिति र संसदीय दलमा ४० प्रतिशत हुनुपर्ने व्यवस्था छ। अझ् अर्को कडा प्रावधान पनि रहेको छ। एकीकृत भएको पार्टी पाँच वर्षसम्म विभाजित हुन नमिल्ने व्यवस्था ऐनमा राखिएको छ। यो व्यवस्थालाई परिवर्तन गरेर केन्द्रीय समिति र संसदीय दलमध्ये एकातिर ४० प्रतिशत भए पार्टी विभाजन गर्नसकिने अध्यादेश गत वैशाख ८ गते जारी भएको थियो तर सर्वत्र विरोधपछि वैशाख १२ गते यसलाई फिर्ता गरिएको थियो। सरकारमा सहभागी हुने विषयमा तत्काल निर्णय नलिने निष्कर्षमा पुगेको नेपाली कांग्रेस आफ्नो सहभागिता र सक्रियताबिना नयाँ सरकार बन्न नसक्ने र संक्रमण झन् लम्बिने विश्लेषण गर्दै सरकारमा जान तयार देखिएको हो। संविधानको धारा ७६ (२) बमोजिम प्रधानमन्त्री ओलीले विश्वासको मत लिन नसकेको अवस्थामा स्वत: सरकार ढल्नेछ। त्यसपछि संविधानको धारा ७६ (५) बमोजिम प्रतिनिधि सभामा दुई वा सोभन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको कुनै पनि सदस्य प्रधानमन्त्री बन्न सक्ने प्रक्रिया सुरु हुनेछ। यो अवस्थामा संसद विघटन गर्ने ओलीको कदमविरुद्ध प्रस्तुत भएका काँग्रेस (६३), नेकपा माओवादी केन्द्र (५३) र जनता समाजवादी पार्टी (३४) मिलेर नयाँ सरकार गठन गर्नसक्ने एउटा विकल्प हुनसक्छ। त्यसरी नियुक्त प्रधानमन्त्रीले पनि ३० दिनभित्र विश्वासको मत लिनुपर्नेछ।"
देउवालाई अग्रसर हुन पार्टीको सहमति,"काठमाडौं : कांग्रेस सभापति शेरबहादुर देउवा सरकारको नेतृत्व लिन अग्रसर हुनुपर्नेमा पार्टीका नेताहरू सहमत देखिएका छन्। पार्टीका पूर्व र वर्तमान पदाधिकारीको शुक्रबार बसेको बैठकमा प्रधानमन्त्री केपी शर्मा ओली नेतृत्वको सरकारको विकल्प खोज्नुपर्नेमा एकमत देखिएको हो। कांग्रेस अहिले पर्ख र हेरको अवस्थामा छ। ओली सरकारलाई हटाएर नयाँ सरकार गठन हुनुपर्छ भन्ने कांग्रेसको मान्यता हो, पदाधिकारी बैठकपछि काठमाडौंमा आयोजित नेपाल शिक्षक संघ बागमती प्रदेशको कार्यक्रममा महामन्त्री डा शशांक कोइरालाले भने, त्यसका लागि कांग्रेसकै नेतृत्वमा सरकार बनाउन हाम्रो जोड हुन्छ। त्यो सम्भव छ कि छैन थाहा छैन। नेकपाले पाएको जनमत खारेज भएको छ। त्यसकारण अहिले जनादेश पाएको दल नै छैन। अब यस्तो अवस्थामा मुलुकलाई निकास दिने दायित्व कांग्रेसको काँधमा छ।कांग्रेसले सम्भावित सत्ता समीकरणबारे शुक्रबारै जनता समाजवादी पार्टी (जसपा) सँग औपचारिक संवाद गर्यो। जसपाका नेताहरूले माओवादी केन्द्रलाई समेटेर तीन दल मिलेर अगाडि बढ्नुपर्ने प्रस्ताव गरेको बैठकमा सहभागी एक कांग्रेस नेताले बताए। उहाँहरूले माओवादी, जसपा र कांग्रेस मिलेर अगाडि बढ्नुपर्छ यसको नेतृत्व कांग्रेसले गरोस् भन्ने औपचारिक प्रस्ताव राख्नुभयो, ती नेताले अन्नपूर्ण पोस्ट्सँग भने, तर, कसरी अगाडि बढ्ने भन्नेमा अहिले नै ठोस निष्कर्षमा भने हामी पुगेका छैनौं। माओवादी केन्द्रले समर्थन फिर्ता लिए यो सरकार अल्पमतमा पर्नेछ। त्यसलाई ध्यानमा राखी ओलीले सत्ता समीकरणबारे जसपासँग छलफल गर्न कार्यदल बनाएका छन्। जसपाले भने कार्यदल बनाए पनि त्यो सरकार निर्माणका लागि नभई आफूले उठाउँदै आएका मुद्दाको सम्बोधन गर्न भएको बताएको छ। जसपाले रेशम चौधरीको रिहाइ, आफ्ना नेताकार्यकर्तामाथि लगाइएका मुद्दा खारेजी र संविधान संशोधनको विषयलाई सम्बोधन गर्ने दलसँग सत्ता सहकार्य गर्न सकिने जनाएको छ। उसले यसका लागि एमाले, कांग्रेस र माओवादी केन्द्रसँग संवाद गर्ने निर्णय गरेको थियो। कांग्रेससँगको संवादमा सहभागी जसपा अध्यक्ष महन्थ ठाकुरले आफ्ना मुद्दाबारे कांग्रेस नेतृत्वलाई जानकारी गराएको बताए। जेलमा रहेका राजबन्दी छाड्ने। नागरिकताको मुद्दा, संविधान संशोधनको विषयबारे हामीले कुरा राख्यौं, अध्यक्ष ठाकुरले भने, यसमा उहाँहरूका कुरा सुन्यौं। कुनै निष्कर्षमा भने पुगेका छैनौं। ठाकुरले ओलीको विकल्पमा कांग्रेस, माओवादी केन्द्र र जसपा मिलेर सरकार गठन गर्ने विषयमा भने बृहत् छलफलको आवश्यकता औंल्याए। हामी अब माओवादी केन्द्रसँग पनि छलफल गर्छाैं। त्यसपछि मात्रै एउटा निर्णयमा पुग्छौं, उनले भने। प्रतिनिधिसभा पुनःस्थापनापछि अबको राजनीतिक निकासका लागि प्रमुख प्रतिपक्षी दलले अग्रसरता लेओस् भन्ने उहाँहरू (जसपा)बाट आयो, कांग्रेस प्रवक्ता विश्वप्रकाश शर्माले भने, कांग्रेस, माओवादी केन्द्र र जसपा एउटै ठाउँमा उभिँदा उचित हुन्छ भन्ने धारणा जसपाका साथीहरूको थियो। आज साझा धारणा बनाउने प्रयास भयो। कांग्रेस सभापति शेरबहादुर देउवा भने सत्ता समीकरणलाई लिएर अझै बोलेका छैनन्। जसपासँगको बैठकमा देउवाले अझै केही समय कुर्नुपर्ने बताएका थिए। तर, देउवाले संविधान र लोकतन्त्र जोगाउन ओलीको विकल्प खोज्नु जरुरी रहेको बताएका थिए। प्रवक्ता शर्माले परिस्थिति थप परिपक्व बनोस् भन्ने चाहना कांग्रेसको रहेको बताए। जसपाबाट अध्यक्ष ठाकुर, उपेन्द्र यादव, डा बाबुराम भट्टराई, राजेन्द्र महतो छलफलमा सहभागी थिए। कांग्रेसबाट सभापति देउवा, उपसभापति विमलेन्द्र निधि, विजयकुमार गच्छदार, महामन्त्री डाशशांक कोइराला, कृष्णप्रसाद सिटौलालगायत नेता थिए।"
बाहिरी चक्रपथ कार्यान्वयन गर्न माग,"काठमाडौं : जिल्ला समन्वय समिति भक्तपुरको तेस्रो जिल्ला सभा सम्पन्न भएको छ। जिसस प्रमुख नवराज गेलालको अध्यक्षतामा शुक्रबार सम्पन्न सभाले बाहिरी चक्रपथको भक्तपुर जिल्ला खण्ड अविलम्ब कार्यान्वयन गर्न माग गरेको छ। काठमाडौं उपत्यकाको समग्र यातायात र शहरी विकासलाई महत्वपूर्ण योगदान दिने बाहिरी चक्रपथ आयोजनाको भक्तपुर खण्ड अविलम्ब कार्यान्वयन गर्न सम्बन्धित निकायलाई पत्राचार गर्ने निर्णय गरिएको जिसस प्रमुख गेलालले जानकारी दिए। सभाले मेलम्ची खानेपानी आयोजनाबाट निकट भविष्यमा वितरण हुन लागेको खानेपानी भक्तपुर जिल्लाको सबै स्थानीय निकायमा वितरण गर्न सम्बधित निकायलाई अनुरोध गर्ने निर्णय गरेको छ। त्यसैगरी सभाले अनुगमन कार्यविधि २०७५ पहिलो संशोधन स्वीकृत गरेको छ भने भक्तपुर जिल्लाको नदी खानी क्षेत्रबाट नदी तथा खानीजन्य पदार्थ उत्खनन, सङ्कलन तथा बिक्रीवितरण प्रक्रियाको अनुगमन, नियमनसम्बन्धी कार्यविधिलाई सभाले अनुमोदन गरेको छ। सभाले आव २०७७०७८ को नीति, कार्यक्रम तथा बजेट स्वीकृत गर्नुका साथै कार्यालयमा रहेका जिन्सी मालसामान मिनाहा र लिलामका लागि नियमानुसार प्रक्रिया अगाडि बढाउने निर्णय गरिएको छ। विभिन्न समयदेखि रहेको बेरुजुलाई नियमानुसार नियमित गर्ने, विभिन्न स्थानीय तह, सामाजिक संस्था र वडा कार्यालयलाई हस्तान्तरण भएका सामानको अनुमोदन गर्ने र दोस्रो जिल्लासभा पछि भएका कामको अनुमोदन गर्ने निर्णय गरेको छ। सभामा प्रमुख गेलालले आव २०७७०७८ को नीति तथा कार्यक्रम प्रस्तुत गर्दै स्थानीय तह, कार्यालयलगायतसँग समन्वय गर्ने कार्यलाई निरन्तरता गर्दै जाने, पूर्वाधार विकास, आर्थिक विकास, सामाजिक विकास, सुशासन, क्षमता विकास, खेलकूदको विकासतर्फ नगरपालिकाले ल्याण्डफिल्डको व्यवस्था गर्न जग्गा खोजी गर्ने, प्राकृतिक स्रोतको व्यवस्थापन, अनुगमनलगायतको कार्यक्रम प्रभावकारीरुपमा लैजाने बताए। कार्यक्रममा जिल्ला समन्वय अधिकारी जगन्नाथ लामिछानेले योजना, बजेट तथा कार्यक्रम प्रस्तुत गर्दै आव ०७७०७८ मा स्थानीय पूर्वाधार विकास साझेदारी कार्यक्रमतर्फ सांसद प्रेम सुवालको क्षेत्र नं १ मा २७ वटा कार्यक्रममा भएको रु चार करोडको र भक्तपुर क्षेत्र नं २ का सांसद महेश बस्नेतको १८ वटा कार्यक्रमको रु चार करोडको बजेट एवं कार्यक्रम प्रस्तुत गरे। सोही कार्यक्रमतर्फ वाग्मती प्रदेशसभा सदस्य कृष्णलाल भँडेलको २० कार्यक्रममा रु तीन करोड, सुरेन्द्रराज गोसाईको १३ कार्यक्रमको रु तीन करोड, शशीजङ्ग थापाको १७ कार्यक्रमको रु तीन करोड र डा राजेन्द्रमान श्रेष्ठको १० कार्यक्रमको रु तीन करोड बजेटमा भएको विकास साझेदारी कार्यक्रम उनले प्रस्तुत गरे। जिससतर्फका मौज्दात कोष बाँडफाँटतर्फ चाँगुनारायण नगरपालिकाका लागि रु १० करोड ७० लाख, सूर्यविनायक नगरपालिकाका लागि रु सात करोड ४५ लाखको बजेट विवरण पेश भएको छ। त्यस्तै आव ०७७०७८ का लागि केन्द्रीय अनुदानतर्फ रु एक करोड ४१ लाख ६५ हजार, प्रदेशतर्फ रु ४५ लाख ८० हजारको बजेट प्रस्तुत गरे। सभामा भक्तपुर नगरपालिकाका प्रमुख सुनिल प्रजापतिले सांसद नीतिनिर्माता भएको हुँदा निर्माणको जिम्मेवारी स्थानीयतहलाई दिनुपर्नेमा जोड दिँदै सङ्घ र प्रदेशले स्थानीय आवश्यकताअनुसार प्राथमिकताको आधारमा स्थानीयतहमा बजेट निकासा गर्नुपर्ने बताए।"
बलात्कार आरोपमा ३ युवक पक्राउ,"वीरगन्ज: विवाह गर्छु भन्ने झुठो प्रलोभन दिइ बालिकाहरुलाई बलात्कार गर्ने दुई युवक पक्राउ परेका छन् । यसवाहेक २१ वर्षीया विवाहित महिलालाई बलात्कार प्रयासको अभियोगमा अर्का एक युवक पक्राउ परेका छन् । पक्राउ पर्नेहरुमा पर्साको वीरगन्ज महानगरपालिका वडा नम्बर ३१ का २२ वर्षीय अनिल कुशवाहा, पर्साकै सखुवा प्रसौनी गाउँपालिका वडा नम्बर ५ बलुवाका १८ वर्षीय रोशन कुमार यादव र पटेर्वासुगौली गाउँपालिका वडा नम्बर ४ अकुवा टोलका १९ वर्षीय अविषेक दास थारु रहेका छन् । वीरगन्ज ३१ का २२ वर्षीय अनिल कुशवाहाले गाउँकै १९ वर्षीया युवतीसँग उनको उमेर २० वर्ष पुगेपछि विहे गर्छु भनी फागुन १६ गते टिकोटालो समेत गरेका थिए । अर्कै युवतीसँग बिहे गरेका अनिलले टीकोटालो गरेकी बालिकालाई आफनै घर तथा गाँउको एकान्त स्थानमा बोलाएर पटक पटक जबरजस्ती करणी गरेको थाहा पाएपछि पीडित बालिकाका बाबुले शुक्रबार प्रहरी कार्यालयमा अनिल विरुद्ध उजुरी दिएका थिए । त्यही उजुरीको आधारमा प्रहरीले अनिललाई शुक्रबार नै पक्राउ गरेको हो । अनिल विरुद्ध जबरजस्ती करणी शीर्षकमा मुद्दा दर्ता गरी अनुसन्धान कार्य अगाडि बढाइएको पर्साका प्रहरी नायव उपरीक्षक ओम प्रकाश खनालले जानकारी दिए । पर्साको सखुवाप्रसौनी गाउँपालिका वडा नम्बर ५ बलुवाटोलका १८ वर्षीय रोशन कुमार यादवले १६ वर्षकी बालिकालाई बिहे गर्ने प्रलोभन दिइ फागुन ८ गते राति बालिकाकै घरमा गइ जबरजस्ती करणी गरेका थिए । त्यसपछि फागुन १३ गते रोशनले बालिकालाई लालाइ फकाइ घरबाट लिएर भारतको गोरखपुर लगी डेरामा राखेका थिए । डेरामा पनि रोशनले बालिकासंग पटक पटक करणी गरेको आरोप छ । बालिका घरमा आएपछि आफुसँग भएको दुष्कर्मका बारेमा अभिभावकलाई बताएपछि पीडित बालिकाका बुबाले शुक्रबार रोशन विरुद्ध उजुरी दिएका थिए । त्यही उजुरीका आधारमा प्रहरीले आरोपित रोशनलाई उनकै घरबाट शुक्रबार पक्राउ गरेको हो । रोशन विरुद्ध जबरजस्ती करणी शीर्षकमा मुद्दा दर्ता गरी पर्सा जिल्ला अदालतको आदेशले ७ दिन म्याद थप गरी थप अनुसन्धान भइरहेको प्रहरी नायव उपरीक्षक खनालले जानकारी दिए । यसवाहेक पर्साको पटेर्वासुगौली गाउँपालिका ४ अकुवा टोलका १९ वर्षीय अविषेक दास थारुले फागुन २५ गते गहुँखेतमा घाँस काटिरहेकी २१ वर्षीया विवाहित युवतीलाई जलछार पछार गरी बरजस्ती करणी गर्न खोजेको भन्दै उजुरी परेकव छ । पिडितले फागुन २६ गते अविषेक विरुद्ध प्रहरी कार्यालयमा उजुरी दिएकी थिइन् । महिलाको उजुरीको आधारमा प्रहरीले आरोपित अविषेकलाई उनको घरबाटै पक्राउ गरेको हो । उनी विरुद्ध जबरजस्ती करणी उद्योग शीर्षकमा मुद्दा दर्ता गरी पर्सा जिल्ला अदालतको आदेशले ७ दिनको म्याद थप गरी थप अनुसन्धान भइरहेको प्रहरी नायव उपरीक्षक खनालले जानकारी दिए ।"
डिडिसिले तीन महिनाको भुक्तानी रोक्दा किसान मारमा,"इलाम : नेपाल सरकारको स्वामित्वमा रहेको दुग्ध विकास संस्थान(डिडिसी)ले किसानबाट खरिद गरेको दूधको भुक्तानी तीन महिना देखि रोक्दा प्रदेश १ का हजारौ दुग्ध उत्पादक कृषक समस्यामा परेका छन्। डिडिसिको विराटनगर आयोजनमा मात्रै अहिले पनि दैनिक ३० हजार लिटरभन्दा धेरै दूध इलाम, धनकुटा र तेह्रथुम, झापा लगायतका जिल्लाबाट जाने गर्दछ। यो करिब १४ लाख १० हजारको दूध हो। डिडिसिको विराटनगर आयोजनाका प्रमुख गणेश यादवले विराटनगर आयोजनाले मात्रै ८ करोड रुपयाँ किसानको दूधको भुक्तानी दिन बाँकी रहेको बतए। आयोजनाले मंसिर महिनापछि किसानको दूधको भुक्तानी दिन नसकेको सूर्योदय नगरपालिका ११ को भवानी दुग्ध उत्पादन सहकारी संस्थाको व्यवस्थापक दुर्गा खतिवडाले बताए। प्रत्येक १५ दिनमा दूधको भुत्तानी गर्ने डिडिसीले समयमा भुक्तानी गर्न छोडेपछि ग्रामीण कृषकहरु प्रत्यक्ष प्रभावित भएको खतिवडाले बताए। सूर्योदयकै तीनघर दुग्ध उत्पादक सहकारी सस्थाका व्यवस्थापक कुमार रेग्मीले डिडिसीकै कारण किसानहरु निजी डेरीमा दूध बेच्ने अवस्थामा पुगेको बताए। उनले भने, सहकारीहरुले बचत मासेर किसानलाई दूधको रकम भुक्तानी गर्ने अवस्था भएको छ। दूध पाउडर र घिउ बिक्री नभएकाले किसानको रकम भुक्तानी गर्न नसकेको प्रमुख यादवले बताए। उनका अनुसार विराटनगरको आयोजना कार्यालयमा मात्रै १ हजार चार सय मेटिकटन दुग्ध पाउडर र ८ सय मेटिकटन घिउ स्टकमा रहेको छ। यो एक अर्बभन्दा माथिको सामान हो। यादवले भने, गर्मी बढेपछि दूधको माग बढ्ने भएकाले अब केही समयमै संस्थाले किसानको दूधको मुल्य भुक्तानी गर्ने अवस्थामा पुग्ने छ। उनका अनुसार कर्तिकदेखि माघसम्म दूध उत्पादन उच्च हुने गर्दछ। चैत्रदेखि भदौसम्म दूधको माग निक्कै उच्च हुने भएकाले अब मौदात घटेसंगै संस्थानले किसानको दूधको रकम भुक्तानी सुरु गर्ने छ। दूध विकास सस्थानका महाप्रबन्धक रुद्र पौड्यालले समेत केहि दिनमा किसानको रकम भुक्तानी गर्ने प्रयास जारी रहेको बताएको दुग्ध सहकारी जिल्ला संघ इलामको अध्यक्ष हेम कट्टेलले बताए। कट्टेलले भने, महाप्रवन्धकले केही समय माग्नु भएको छ, केही समय पर्खेर भएन भने सडकमा आउने अवस्था बन्दै छ। इलामबाट दैनिक २० हजार लिटरको हाराहारीमा दूध विराटनगर जाने गरेको डिडिसिले जनाएको छ। किसानले अहिले ३ प्रतिशत फ्याट र ८ प्रतिशत ल्याक्टो भएको दूधको प्रतिलिटर मुल्य ४१ रुपयाँ ३२ पैसामा डिडिसिलाई दूध बिक्री गर्दै आएका छन्। डिडिसीले इलाममा आठवटा चिस्यान केन्द्र, धनकुटाको हिलेमा १ र तेह्रथुमको चित्रेमा १ चिस्यानकेन्द्र मार्फत दैनिक ३० हजार लिटरको हाराहारीमा दूध संकलन गर्दै आएको छ। इलाममा निजी डेरीहरुले डिडिसिको एकाधिकार तोड्ने प्रयास गरे पनि सरकारी स्वामित्वमा रहेको डिडिसिलाई नै दूध बिक्री गर्दै आएका छन्। संघका अध्यक्ष कट्टेलले डिडिसिको कमजोरीको कारण निजी क्षेत्रको सरणमा किसान जाने अवस्था निर्माण हुन थालेको छ। अहिले इलामबाट निजी क्षेत्रले दैनिक ५३ हजार लिटरको हाराहारीमा दूध खरिद गर्दै आएका थिए। निजी डेरीमा मात्रै एक हजारभन्दा बढी कृषकले दूध बिक्री गर्दै आएको राष्ट्रिय कृषक समूह महासंघ इलामका सचिव खड्काले बताए। इलामका १० वटै स्थानीय तहमा गाईपालक कृषकहरुको सघन उपस्थिति रहेका उनले बताए। इलामका १८ वटा चिज कारखानाले दैनिक २७ हजार लिटर दूध संकलन गर्दै आएका छन्। स्थानीय बजार क्षेत्रमा दैनिक ५ हजार लिटर दूध बिक्री हुने गर्दछ। छुर्पी बनाउने उद्योगले दैनिक १५ हजार लिटर खपत गर्ने गरेका थिए। ललिपप, बम्बैसन जस्ता मिठ्ठाई बनाउने उद्योगले ३ हजार लिटर र भारतका बजारमा ३ हजार लिटर दूध बिक्री हुने गरेको लामो समय इलाममा बसेर काम गरेका पशु चिकित्सक डा पशुपति खतिवडा बताउँछन्। इलाममा १८ चिज कारखाना, १५० को हाराहारीमा छुर्पी बनाउने उद्योग र १३ वटा दूध मिठ्ठाइ बनाउने उद्योग रहेको सरकारी तथ्यांक छ। इलाममा वार्षिक एकलाख १६ हजार ८६ मेट्रिक टन दूध उत्पादन हुने गरेको छ। होलिस्टिन, जर्सी गरीइलाममा ३३ हजार तीन सय ७१ वटा उन्नत जातका गाई पालिएको सरकारी तथ्याङ्क छ।"
साढे दुई किलो युरेनियम बरामद : चार आरोपित पक्राउ,"काठमाडौं : महानगरीय प्रहरी कार्यालय रानीपोखरीको टोलीले साढे दुई किलो युरेनियमसहित चार आरोपितलाई बौद्धबाट पक्राउ गरेको छ। यो घटना नौलो हो। बरामद युरेनियम अन्तर्रास्ट्रिय बजारमूल्य झण्डै ६ अर्ब पर्छ, एआईजी हरिबहादुर पालले भने। एआईजी पालका अनुसार पक्राउ पर्नेमा रामेछापका ४० वर्षीय नारायणसिंह तामाङ, ४० वर्षीया जानुका तामाङ, २० वर्षीय प्रकाश चौहान र सिन्धुलीका २० वर्षीय मनोज न्यौपाने छन्। प्रहरीले पक्राउ परेका चारै जनाविरुध्द विस्फोटक पदार्थ ऐनअन्तर्गत कारबाही प्रक्रिया थालेको छ। बरामद भएको बस्तु युरेनियम नै भएको खुमलटारस्थित नास्टको प्रयोगशालाबाट प्रमाणित भएको एआईजी पालले बताए। उनका अनुसार युरेनियम२३५ र युरेनियम२३८ गरी दुई प्रकारको हुने गर्छ। प्रशोधन गरिएको युरेनियम२३५ हो भने प्रशोधन नगरिएको युरेनियम२३८ हो। प्रहरीले बरामद गरेको युरेनियम२३८ रहेको पनि पालले बताए। सरकारले खानी तथा खनिज पदार्थ ऐन २०४५ अनुसार युरेनियमलाई अति महत्वपूर्ण खनिजको रूपमा परिभाषित गरेको छ। युरेनियमको अनधिकृत तवरले उत्खनन गर्न पाइँदैन। यस्ता प्रकारका खनिजको उत्पादन, शुद्धीकरण, ढुवानी सञ्चय तथा बिक्री वितरण गरेको पाइए एक लाखभन्दा बढी जरिवाना र १ वर्षभन्दा बढी कैद सजायको व्यवस्था गरेको छ। प्रहरीले युरेनियम बरामद घटनाबारे जानकारी दिन शुक्रबार पत्रकार सम्मेलन गरेको थियो।"
"जाजरकोटमा बर्डफ्लु पुष्टि, सचेत रहन आग्रह","जाजरकोट : जाजरकोटमा बर्डफ्लु रोग देखिएको छ। भेरी नगरपालिका ३, स्याला स्थित स्थानीयले पालेका लेस जातको ९ सय ५० कुखुरा मरेका छन्। पशु सेवा विभागले मरेका कुखुराको नमुना परीक्षण गर्दा बर्डफ्लु पुष्टि भएको हो। बर्डफ्लु पुष्टि भएपछि सबैतिर नियन्त्रणको प्रयास थालिएको पशुपन्छी रोग अन्वेषण प्रयोगशाला सुर्खेतका प्रमुख डाकृष्णराज पाण्डे बताए। जिल्लामा वर्डफ्लु संक्रमण पुष्टि भएपछि सचेत रहन सबैलाई आग्रह गरिएको छ। तत्काल पंक्षीको मासु नखान, नबेच्न र कुखुरा नष्ट गर्न पशु अस्पताल तथा पशुसेवा कार्यालय जाजरकोटले आग्रह गरेको छ। पन्छीहरूमा महामारी रोग फैलिने सम्भावनालाई मध्यनजर गरेर पशु अस्पताल तथा पशु सेवा कार्यालय जाजरकोटको आयोजना तथा प्रदेश सरकार तथा भुमी व्यवस्था कृषि तथा सहकारी मन्त्रालयको समन्वयमा बर्डफ्लु रोग नियन्त्रण प्राविधिक समितिको बैठक प्रमुख जिल्ला अधिकारी प्रेम देवकोटाको अध्यक्षतामा जिल्ला बर्डफ्लु रोग नियन्त्रण प्राविधिक समितिको बैठकले तत्काल बर्डफ्लु पुष्टि भएको स्थानका कुखुरा नष्ट गर्ने निर्णय गरेको थियो। सदरमुकाम आसपासका करीव दुई हजार कुखुरा, अण्डा, दाना, भुस नष्ट गरिएको छ। जाजरकोटमा बर्डफ्लु संक्रमण नियन्त्रणका लागि पशुपन्छी विकास निर्देशनालयका निर्देशक मोहन गिरी, पशुपन्छी रोग अन्वेषण प्रयोगशाला सुर्खेतका प्रमुख डाकृष्णराज पाण्डे, डा जितेन्द्र श्रेष्ठ, डा सुशिल ऐरी, भुमी व्यवस्था कृषि तथा सहकारी मन्त्रालयका प्रचण्ड खड्का क्षेत्री लगाएत टोली जाजरकोट पुगेर अनुसन्धान गरेको हो। पशु अस्पताल जाजरकोटका प्रमुख जरबहादुर भक्रीले कुनै पनि पन्छी फार्म वा अन्य पन्छी पालन वा बिक्री स्थलमा बिरामी परेमा वा मरेमा तत्काल नजिकको पशु अस्पतालमा तत्काल जानकारी दिन आग्रह गरेका छन्। भारतबाट आउने दानाबाट बर्डफ्लु भित्रिएको अनुमानसँगै दाना वा कुखुराबाट बर्डफ्लु रोग सार्न सक्ने भएकाले चेक जाँचमा कडाइ गर्न प्रहरीलाई निर्देशन दिइएको छ। सरकारले भारतबाट भित्रिने पन्छी तथा पंक्षिजन्य वस्तुमा ६ वर्षअघि नै प्रतिबन्ध लगाए पनि खुला सिमानाको फाइदा उठाउँदै भारतीय कुखुरा बाँके हुँदै कर्णालीका जिल्लामा भित्रिरहेको बताइएको छ। कुखुराको आयातमा पूर्णरुपमा प्रतिबन्ध नलगाए भयानक स्थिति आउन सक्ने भएकाले सबै सजग हुन पर्ने प्रमुख जिल्ला अधिकारी प्रेम देवकोटाले बताए।"
सुनाचुरीमा बस र ट्रक ठोक्कियो : तीन जनाको मृत्यु,"मकवानपुर : झापाको काँकडभिट्टाबाट काठमाडौँ जाँदै गरेको ना ४ अ ५१४९ नम्बरको यात्रुबाहक बस र विपरीत दिशातर्फ जाँदै गरेको ना ६ ख ८९ नम्बरको ट्रक आज बिहान हेटौँडा नारायणगढ सडकखण्डमा पर्ने मनहरी गाउँपालिका६ सुनाचुरीमा दुर्घटना हुँदा तीन जनाको मृत्यु भएको छ। मृत्यु हुनेमा बसका चालक वीरगञ्ज महानगरपालिका१५ बस्ने ३५ वर्षीय मदनकुमार थापा क्षेत्री, बसमा सवार भारत सिस्वा बस्ने अभयलाल कुसुवाह र भारतको विहार बस्ने सुनिल कुमार रहेको जिल्ला प्रहरी कार्यालय मकवानपुरका प्रहरी नायब उपरीक्षक जयश्वर रिमालले जानकारी दिए। उनका अनुसार, दुर्घटनामा परी गम्भीर घाइते भएका बस चालक थापाको पुरानो मेडिकल कलेज भरतपुरमा उपचारको क्रममा आज बिहान ५ बजे, बसमा सवार अभयलालको उपचारको लागि हेटौँडा अस्पताल ल्याएको र चिकित्सकले मृत घोषणा गरेको र दुर्घटनामा गम्भीर भएका सुनिललाई उपचारको लागि पुरानो मेडिकल कलेज भरतपुरमा लगिएको र चिकित्सकले मृत घोषणा गरेको हो। सोही दुर्घटनामा परी ट्रक चालक, सहचालक गरी तीन र बसका सात गरी १० जना घाइते भएका छन्। घाइते सबैको चितवनस्थित पुरानो मेडिकल कलेज भरतपुरमा उपचार भइरहेको मकवानपुर प्रहरीले जनाएको छ। उक्त बसमा अन्दाजी ३५ यात्रु सवार थिए। तीमध्ये सातमात्रै घाइते रहेको जनाइएको छ। उक्त घटनाको विषयमा थप अनुसन्धान भइरहेको छ।"
नारायणगढमुग्लिन सडक आजदेखि नियमित सञ्चालनमा आउने,"चितवन : नारायणगढमुग्लिङ सडकखण्ड शनिबारदेखि नियमित सञ्चालनमा आउने भएको छ। इच्छाकामना गाउँपालिका६ चारकिलोमा पहिरो रोकथामका लागि यही फागुन २३ गतेदेखि बिहान १०:३० बजेदेखि दिउँसो ३ बजेसम्म बन्द गरिएको सडक आज दिउँसोदेखि नियमित सञ्चालनमा आउने भएको हो। पहिरो रोक्नका लागि एक साता सो स्थानमा दुईतर्फी सवारी आवागमन रोकी काम भएको थियो। आज दिउँसो ३ बजेसम्म पहिरो रोक्ने काम सम्पन्न गरेर नियमितरुपमा आवागमन सुरु हुने नारायणगढमुग्लिन सडक आयोजनाका सूचना अधिकारी इञ्जिनीयर सविना रानाभाटले जानकारी दिए। सो ठाउँमा गाडी रोकेर पहिरो रोक्ने काम सम्पन्न भएको छ। सोही ठाउँ नजिकै गत वर्षको असारपछि ठूलो पहिरो खसेको भए पनि तत्काल पन्छाउने योजना छैन। रानाभाटले भने, 'हाल रोकथाम गरेको पहिरोभन्दा अझ माथि ठूलो पहिरो छ।' यसलाई कसरी व्यवस्थापन गर्ने भन्ने विषयमा छलफल भइरहेको उनले बताए। हालको ठेक्कामा सो पहिरो समावेश नहुने भएकाले बजेटको व्यवस्थापन गरेर काम गर्नुपर्ने रानाभाटले जानकारी दिए। जुनसुकै बेला सो पहिरो खस्नसक्ने भएकाले उच्च सावधानी अपनाउनुपर्ने देखिएको उनको भनाइ छ। गत साल पहिरो रोकथामका लागि भएको ठेक्कामध्ये आठ ठाउँको सम्पन्न भएकामा बाँकी रहेको चार किलोको यस वर्ष सम्पन्न गरिएको हो। रु १४ करोडमा पहिरो रोकथामका लागि ठेक्का गरिएको उनको भनाइ छ। यो सडक बिस्तारका क्रममा ठाउँठाउँमा भित्तो काटिएपछि पहिरोको जोखिम बढेको थियो। सडक बिस्तार सँगसँगै पहिरो रोकथामको काम पनि अघि बढाइएको थियो। यस सडक हुँदै दैनिक १० हजार हाराहरी सवारीसाधन आवतजावत गर्ने गर्दछन्।"
मुस्ताङमा बेमौसममा हिमपात,"जोमसोम : हिमाली जिल्ला मुस्ताङमा शुक्रबार राती वर्षासँगै हिमपात भएको छ। जिल्लाको लोमान्थाङ र लोघेकर दामोदरकुण्ड गापाका हिमपात भएको छ भने तल्लो मुस्ताङको वारागुङ मुक्तिक्षेत्रल ,घरपझोङ र थासाङ गाउपालिकामा वर्षासंगै आशिंक हिमपात भएको जनाइएको छ। मुस्ताङको तल्लो क्षेत्रमा यस वर्ष बेमौसमको समयमा हिमपात भएको हो। हिमपातले मुस्ताङका उच्च लेक सामान्य सेताम्मे बनेका छन्। यसअघि उपल्लो मुस्ताङमा दुई पटक आशिंक हिमपात परेको थियो। मुस्ताङमा समुन्द्री सतह देखि २५ मिटरको उचाइमा हिमपात भएको हो। तर बस्तीमा छिटफुट हिउँ परे पनि हिउँदयामको समाप्तीसँगै जमिनको तापक्रम बढेकाले हिउँ बस्तीमा अडिन नसकेको स्थानीय बताउँछन्। यसवर्ष मुस्ताङमा हिउँ पर्ने याममा समेत हिउँ पर्न सकेन। बर्खायाम सुरु भएसँगै परेको हिउँले यहाँका किसानलाई खासै उत्साहित नतुल्याएको घरपझोङ ४ का किसान अजित थकालीले बताए। उनले मुस्ताङमा स्याउ, खुर्पानी,आरुबखडा लगायतका फलफुलको फूल फक्रिने समय भएकाले अहिले परेको हिउँले क्षति पुर्याउने बताए । यस वर्ष जाडो महिनामा हिमपात नभएकाले फलफुल तथा अन्नबालीमा विभिन्न प्रकोप देखा पर्न सक्ने उनको भनाइ छ। पुस र माघ महिनामा परेको हिउँ किसानका लागि बरदान हुने भए पनि मुस्ताङमा यसपटक हिउँ ढिलो परेको जनाए। मुस्ताङमा पुस र माघ महिनामा स्याउ बगैचा व्यवस्थापन गर्ने समय हुन्छ। त्यसबेला परेको हिउँले अन्नबाली तथा फलफूल उत्पादनलाई फाइदा पुग्छ। मुस्ताङमा पछिल्लो समय जलवायु परिवर्तनको संकेत देखिन थालेको छ। केही वर्षयता मुस्ताङमा भारी हिमपात हुने,आंशिक हिमपात र हिमपात नै नहुने तर यसको बदलामा वर्षा हुन थालेको छ। जलवायु परिवर्तनसँगै मुस्ताङमा वर्षा हुन थालेपछि परम्परागत घरहरु जोखिममा पर्न थालेका छन्।"
मेघ गर्जनसहित वर्षाको सम्भावना,काठमाडौं : पश्चिमी वायुको प्रभावले शनिबार देशभर आंशिकदेखि सामान्य बदली रही पहाडी भूभागका केही स्थानमा मेघगर्जनसहित वर्षा हुने भएको छ। जल तथा मौसम विज्ञान विभागका अनुसार उक्त प्रणालीको प्रभावले देशको अधिकांश भूभागमा बदली रही पहाडी भेगका केही स्थानमा मेघगर्जन र चट्याङसहित वर्षाको सम्भावना रहनुका साथै उच्चपहाडी तथा हिमाली क्षेत्रमा हल्का हिमपातको सम्भावना पनि रहेको जनाएको छ। मौसमविद् गङ्गा नगरकोटीका अनुसार पश्चिमी वायुको प्रभाव आज रातिसम्म कायम रहने छ। आइतबारदेखि फेरि स्थानीय वायुको प्रभाव देखिने सम्भावना रहेको बताइएको छ। हाल देशभर आंशिकदेखि सामान्य बदली रही केही स्थानमा हल्का वर्षा भएको छ। मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम १३ दशमलव दुई डिग्री र अधिकतम तापक्रम २८ दशमलव शून्य डिग्री सेल्सियस रहेको छ। त्यस्तै आज सबैभन्दा कम जुम्लाको न्यूनतम तापक्रम दुई दशमलव दुई डिग्री सेल्सियस रहेको छ।
असिना पानीले नवलपुरमा दुई करोडको इँटा नष्ट,"कावासोती : नवलपरासी (बर्दघाट सुस्तापूर्व) नवलपुरमा असिना पानीका कारण करीब रु दुई करोड बराबरको इँटा नष्ट भएको छ। गत बुधबार साँझ परेको असिनासहितको पानीले नवलपुरमा रहेको इँटा उद्योगमा रु एक करोड ८० बराबरको क्षति पुगेको हो। हावाहुरी, पानी र असिना परेका कारण पोल्ने अवस्थामा तयारी रहेका काँचा इँटामा क्षति भएको नवलपुर इँटा सङ्घका सचिव कृष्ण गौतमले जानकारी दिए। नवलपुरमा अहिले आठ इँटा उद्योग सञ्चालनमा छन्। सबै इँटा उद्योगमा गरेर पोल्नका लागि तयारी अवस्थामा रहेका ४० लाख काँचो इँटा नष्ट भएको उनले बताए। 'हावाहुरीले चाङ पल्टाउने र पानी आउने एकैसाथ हुँदा क्षति बढी भयो', केसी इँटा उद्योग कावासोतीका सञ्चालक अशोक केसीले भने, 'पानीले गलाउँथ्यो, अझ असिनाले त काँचो इँटामा प्वाल पारेर धेरै क्षति भयो।' जिल्लाका इँटा उद्योग रहेको स्थानको भूबनावटका कारण बढी क्षति हुने गरेको नवलपुर इँटा सङ्घका सचिव गौतमले बताए। सबै इँटा उद्योगमा पानी जम्ने समस्याका कारण एक्कासी आउने पानीले बढी क्षति हुने गरेको उनले बताए। पोल्ने अवस्थामा तयरी रहेका काँचो इँटा नष्ट हुँदा वर्षेनी इँटा व्यवसायीले ठूलो क्षति भोग्नुपरेको उनले बताए। अन्य व्यवसायको बीमा भए पनि इँटाको बीमा नहुँदा क्षतिमा राहत पाउने अवस्था नभएको नवलपुर उद्योग सङ्घका अध्यक्षसमेत रहेका गौतमले बताए। बीमा नीति बनाएर भए पनि व्यवसायीले भोग्नुपरेको क्षति न्यूनीकरणका लागि सरकारले पहल गर्नुपर्ने उनले बताए। पोल्नेको लागि तयार भएका इँटा पानीले नष्ट हँदा बजारमा इँटाको अभावसमेत हुने उनले बताए। यो समयमा इँटाको माग उच्च रहेका अवस्थामा पोल्नका लागि तयारी इँटा नष्ट हुँदा फेरि तयार गर्न समय लाग्ने उनले जानकारी दिए। नवलपुरमा नारायणी इँटा उद्योग, माता मनकामना इँटा उद्योग, केसी इँटा उद्योग, नेपाल इँटा उद्योग, कावासोती इँटा उद्योग, देवचुली इँटा उद्योग, मनोकामना इँटा उद्योग र कावा इँटा उद्योग सञ्चालनमा रहेका छन्।"
दार्चुलामा ट्याक्टर दुर्घटना हुँदा एक जनाको मृत्यु,दार्चुला : दार्चुलाको लेकम गाउँपालिकामा ट्याक्टर दुर्घटना हुँदा एकजनाको मृत्यु भएको छ । गाउँपालिका६ गणेत भन्ने ठाउँमा ट्याक्टर दुर्घटना हुँदा एकजनाको मृत्यु भएको हो । दुर्घटनामा ३० वर्षीय अशोक खत्रीको मृत्यु भएको जिल्ला प्रहरी कार्यालय दार्चुलाका प्रहरी निरीक्षक एव सूचना अधिकारी भास्कर चन्दले जानकारी दिए । शनिबार दिउँसो ३ः४५ बजेतिर गोकुलेश्वरबाट रिठाचौपताका लागि छुटेको सुदूरपश्चिम प्रदेश ०१००२ त ४८३५ नम्बरको ट्याक्टर दुर्घटनामा परेको हो । दुर्घटनाको कारण भने खुलेको छैन ।
"टिपरको ठक्करबाट मोटरसाइकल चालकको मृत्यु, स्थानीय आन्दोलित","झापा: झापाको कमल गाउँपालिका १ बालुबारीमा टिपरको ठक्करबाट शनिबार बिहान मोटरसाइकल चालकको मृत्यु भएको छ । केर्खाबाट निर्माण सामग्री लिएर हुलाकी राजमार्गतर्फ जाँदै गरेको ना १ क ६१६५ नम्बरको टिपरको ठक्करबाट शिवसताक्षी नगरपालिका ४ डाँडागाउँका २० वर्षीय सरोज कार्कीको घटनास्थलमै मृत्यु भएको जिल्ला प्रहरी कार्यालय झापाका प्रवक्ता प्रहरी नायव उपरीक्षक राकेश थापाले जानकारी दिएका छन् । कमल २ को क्याम्पा बजारतर्फ जाँदै गर्दा मे १ प ३७४७ नम्बरको मोटरसाइकलमा सवार कार्कीलाई टिपरले ठक्कर दिएको थापाले बताए । बिहानको घटनामा चालकले टिपर अगाडि बढाएर नियतवश् ठक्कर दिएर हत्या गरेको र मादक पदार्थ पनि सेवन गरी सवारी चलाएको भन्दै स्थानीय आन्दोलित बनेका छन् । उनीहरुले मृतकको शव उठाउन समेत दिएका छैनन् । टिपर हुलाकी राजमार्गको रतुवामाई कन्काई खण्डको सडक निर्माण गरिरहेको मोतीदान कन्स्ट्रक्सनको रहेको बुझिएको छ । प्रहरी घटनास्थलमा नपुग्दासम्म स्थानीयले चालकलाई घेरेरै राखेका थिए । अहिले प्रहरीले चालकलाई नियन्त्रणमा लिएको छ । स्थानीयबासीले चालकलाई हदैसम्म कारबाही, मृतकका परिवारलाई क्षतिपूर्ति र रोजगारीको व्यवस्थाको सहमती नगरेसम्म सडक खोल्न नदिने अडान लिएका छन् । स्थानीयका अवरोधका कारण हुलाकी सडकमा कुनै पनि सवारीका साधन चल्न सकेका छैनन् ।"
