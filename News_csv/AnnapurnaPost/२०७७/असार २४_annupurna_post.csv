शीर्षक,विवरण
बलात्कारीलाई कठोर सजाय,"बलात्कार निकृष्ट अपराध हो। तैपनि मुलुकभित्र यस्ता घटना वृद्धि भइरहेका छन्। न्यूनीकरणका लागि सरकारी तथा गैरसरकारी क्षेत्रबाट सञ्चालित अभियान निष्प्रभावी छन्। आर्थिक वर्ष २०७५७६ मा मुलुकभर २ हजार ३ सय ६ बलात्कारका घटना भएका छन्। बलात्कारपछि ११ जनाको हत्या भएको छ। चालु आर्थिक वर्षको जेठ महिनाभित्र भएका बलात्कारका घटना दुई हजार पुग्न लागिसकेका छन्। यो परिदृश्यबाट के स्पष्ट हुन्छ भने बलात्कारलाई रोकथाम र कारबाहीका लागि सरकारी तवरबाट बनेका कानुन प्रभावकारी छैनन्। तिनको प्रभावकारी कार्यान्वयन र समयानुकूल परिमार्जन गरिनुपर्छ। कानुनमा बलात्कारीलाई उमेरअनुसार दसदेखि बीस वर्षसम्म जेल सजाय हुने प्रावधान छ। यो सजाय अपुग हो। त्यसलाई बढाउनु त कता हो कता भएको व्यवस्थालाई पनि अक्षरशः कार्यान्वयन गर्न सरकारी संयन्त्र चुकेको छ। कमजोर न्याय प्रणाली र बलात्कारका घटनामा दोषीलाई उन्मुक्ति दिने प्रवृत्तिकै कारण यस्ता घटना बढेका छन्। थुपै्र अध्ययनबाट प्रमाणित भइसकेको यो तथ्यमाथि नीति निर्माता र कार्यान्वयनकर्ताले गम्भीर समीक्षा गर्नुपर्छ। कुन प्रावधानमा के सुधार आवश्यक छ भन्ने विषयमा केस्राकेस्रा अध्ययन हुनुपर्छ। साउदी अरब, जापान, इरान, पाकिस्तान, बंगलादेशलगायत मुलुकमा बलात्कारीलाई फासी दिने कानुनी व्यवस्था छ। नेपालमा पनि बेलाबेलामा यस्तो प्रावधानबारे आवाज नउठेको होइन। नेपालको संविधानले फासीलाई मान्दैन। राणाशासनमा कतिपय अपराधमा मृत्युदण्ड दिइन्थ्यो। त्यो बेला अपराध को आयतन शासकको विवेकमा भर पथ्र्यो। मुलुकमा वैधानिक रूपमा शासन व्यवस्थाको सुरुवात भएर बनेका २००७ साल र त्यसपछिका संविधानमा भने मृत्युदण्डको व्यवस्थालाई समावेश गरिएको छैन। त्यही भएर यस्ता घटना अनियन्त्रित बढिरहेका छन्। संविधान संशोधन खासमा यस्ता विषयमा हुनुपर्छ। त्यसका आधारमा कानुन बन्नुपर्छ। र, बलात्कारीलाई मृत्युदण्ड दिनुपर्छ भन्नेका आवाज सुन्न हिचकिचाउनु हुँदैन। नभए पनि कानुन यति कठोर बनाउनुपर्छ कि बलात्कारअघि सजाय सम्झेर ऊ तर्सियोस्। अन्तर्राष्ट्रिय अभ्यासलाई समेत हेरेर बलात्कारीलाई कतिसम्म कडा सजाय व्यवस्था गर्न सकिन्छ भन्ने सोच्नैपर्छ। बलात्कारका घटना बढ्नुमा विभिन्न कारक तत्तवले भूमिका खेल्ने गरेका छन्। रिस र आवेगलाई नियन्त्रण गर्न नसक्दा पनि यस्ता घटना भएका छन्। कतिपय अवस्थामा चिनजानकै मानिसको प्रलोभनमा पारेर बलात्कार र हत्याजस्ता जघन्य अपराध हुने गरेका छन्। कतिपय घटनामा सुरुमा पीडित र पिडकबीच भावनात्मक सम्बन्ध विकास हुने, त्यसपछि खटपट बढ्ने र अन्तिममा बलात्कार भएको पनि देखिन्छ। अपरिचित व्यक्तिसँगको सम्बन्धबाट टाढा रहनु पनि यसबाट बच्ने एउटा उपाय हो। प्रेमी र प्रेमिकाबीच खटपट भएपछि बलात्कार भएको र त्यो घटना हत्यासम्म पुग्ने गरेको छ। बलात्कार र हत्या भनेको कुन तहको अपराध हो र यसो भएमा कस्तो प्रकारको कारबाही हुन्छ भन्ने चेतना जगाउन सकिएमा केही न्यूनीकरण गर्न सकिन्छ। हाम्रो घरपरिवार र विद्यालयमा सुरक्षित कसरी हुने भन्ने सिकाइ हुँदैन। प्रतिवाद गर्ने महिलाको आवाज नै दबाउन खोजिन्छ। एउटा महिला बलात्कृत भइन् र उनले आवाज उठाइन् भने उनलाई नै गलत मान्ने प्रवृत्ति व्याप्त छ। यस्तो मानसिकता बोकेको समाजले पीडितलाई न्याय पक्कै दिदैन। पीडितलाई न्याय पाइन्छ, घटना सार्वजनिक गरेकै कारणर समाजले छि छि र दुरदुर गर्दैन र गरेको अवस्थामा राज्यबाट संरक्षण हुन्छ भन्ने विश्वस्त गराउन सक्नुपर्छ। पिडक खुलेर हिँड्ने तर पीडित लुकेर बस्नुपर्ने अवस्थाको अन्त्य गरिनुपर्छ। खासगरी विद्यालय तहदेखि यौनशिक्षाको विषयवस्तुलाई समेट्नुपर्छ। बालबालिकाको यौनजन्य जिज्ञासालाई परिवारले सहज रूपमा स्वीकार्नुपर्छ। बलात्कृत महिला, बालिका वा जोकोही आफूमाथिको अन्यायविरुद्ध लड्न आफैं जाग्नुपर्छ। सबैभन्दा ठूलो कुरा त राज्यले नागरिकको अस्मिता हरण हुनबाट संरक्षण दिनुपर्छ। त्यसको उपायको कठोर कानुन निर्माण हो। त्यसमा ढिलाइ गर्नु हुँदैन।"
नयाँ आईजीपीका के छन् चुनौती ?,"काठमाडौं : प्रहरी अतिरिक्त महानिरीक्षक (एआईजी) शैलेश थापा क्षेत्री प्रहरी महानिरीक्षक (आईजीपी)मा बढुवा भएका छन्। वरीयतामा पहिलो नम्बरमा रहेका क्षेत्रीलाई गृह मन्त्रालयको सिफारिसमा मंगलबार बसेको मन्त्रिपरिषद् बैठकले आईजीपीमा बढुवा गर्ने निर्णय गरेको हो। आईजीपी ठाकुरप्रसाद ज्ञवालीले बुधबार अनिवार्य अवकाश पाउँदै छन्। २८औं आईजीपीको दौडमा अर्का एआईजी हरिबहादुर पाल पनि थिए। प्रधानमन्त्री केपी शर्मा ओली र गृहमन्त्री रामबहादुर थापा वरीयता नमिची यसअघिको नियुक्तिलाई निरन्तरता दिँदै क्षेत्रीलाई आईजीपी बनाउने निर्णयमा पुगेका थिए। यसपटक आईजीपी नियुक्तिमा विगतजस्ता विवाद र हानथाप थिएन। क्षेत्री र पाल दुवै जना २०४९ वैशाख १९ मा प्रहरी निरीक्षकबाट सेवा प्रवेश गरेका हुन्। दुईमध्ये जो नेतृत्वमा पुगे पनि मिलेर काम गर्ने समझदारी उनीहरूबीच देखिएको थियो। क्षेत्रीले डीआईजी हुँदा प्रहरी केन्द्रीय प्रवक्ता, महानगरीय प्रहरी कार्यालय रानीपोखरीको नेतृत्व गरेका थिए। एआईजी भएपछि उनी मानव स्रोतसाधन र प्रशासन विभागको नेतृत्वमा थिए। उनले सशस्त्र द्वन्द्वका बेला जिल्ला प्रहरी सल्यानको प्रमुख भएर काम गरेका थिए। त्यसपछि क्रमशः सिन्धुपाल्चोक, कास्की, धादिङ र झापामा प्रहरी प्रमुख भए। भक्तपुर कटुन्जेमा २०२५ मंसिर २३ गते जन्मिएका क्षेत्री २०४९ वैशाख १९ गते प्रहरी निरीक्षक भएर सेवामा प्रवेश गरेका हुन्। उनको पारिवारिक पृष्ठभूमि पनि प्रहरीकै छ। उनका बुवा शम्भु थापा प्रहरी नायब महानिरीक्षकबाट अवकाश प्राप्त हुन्। राजनीति शास्त्रमा स्नातकोत्तर क्षेत्री २०५८ फागुन १० गते प्रहरी निरीक्षकबाट प्रहरी नायब उपरीक्षकमा बढुवा भए। २०६७ पुस २० गते एसपी, २०७४ साउन ११ गते एसएसपी, २०७५ असोज २८ गते डीआईजी र २०७६ चैत ९ गते एआईजीमा बढुवा भएका थिए। संगठनमा उनी इमानदार र व्यावसायिक प्रहरी अधिकृतका रूपमा चिनिन्छन्। लामो समय प्रहरी महानिरीक्षककै सचिवालयमा रहेर काम गरेका क्षेत्रीलाई प्रहरी नेतृत्व र उसका जिम्मेवारीका विषयमा राम्रै ज्ञान छ। यस्ता छन् चुनौती नेतृत्वमा पुग्न नेताको घरदैलो चहार्नु पर्दैन भन्ने भनाइ यसपटक क्षेत्रीको हकमा लागू भयो। राजनीतिक सम्बन्धबाट टाढै रहेका र प्रहरी संगठनको भविष्य राजनीतिसँगै जोडिएकाले उनले प्रहरीको वृत्ति विकासलाई कसरी माथि उठाउँछन् ? यो चुनौतीपूर्ण छ। प्रायः सरकारले प्रहरी नेतृत्वले आफ्नो निर्देशनलाई अक्षरशः पालना गरोस् भन्ने इच्छा राख्छ। गलत निर्देशनको विरोधी क्षेत्रीले अब आफूलाई कसरी सिद्ध राख्छन्, त्यो अर्को मुख्य चुनौती छ। संघीय र प्रदेश प्रहरी संरचना जनशक्ति व्यवस्थापन क्षेत्रीका लागि अर्को चुनौतीपूर्ण काम छ। सरुवाबढुवा भनसुनकै आधारमा चल्छ भन्ने प्रहरी संगठनका अधिकांश कर्मचारीको मनोबल उच्च राख्न पनि उनलाई चुनौती छ। कञ्चनपुरकी १३ वर्षीया निर्मला पन्तको बलात्कारपछि हत्याको तथ्य अझै खुलेको छैन। दोषी पक्राउ त के किटानसमेत भएको छैन। यो पत्ता लगाउनु पनि उनका लागि चुनौतीपूर्ण काम हो।"
"सजाय तोकिन्छ, अपराधी भागिरहन्छ","राष्ट्रिय मानवअधिकार आयोगका अध्यक्ष अनुपराज शर्मासँग अन्नपूर्णकर्मी यम विरहीले गरेको कुराकानी तथ्यांकले बलात्कार अनि हत्याका घटना बढेको देखाउँछ। यसलाई कसरी लिने ? बलात्कारका घटना बढेका छन्। पहिलेपहिले घटना गुपचुप हुन्थे। जाहेरी कम पर्ने हुँदा जानकारी पनि कम हुने गथ्र्यो। अहिले घटना पनि बढेको छ, सञ्चारमाध्यमका कारण जानकारी पनि आउँछ। क्वारेन्टाइनमा पनि बलात्कार प्रयासका घटना भए। यसको अनुसन्धान मिडियाले पनि गर्नुपर्छ कि ! यस्ता घटना बढ्ने कारण के हो भनेर खोज्नु आवश्यक छ। घटना किन बढेजस्तो लाग्छ ? हाम्रो युवा वर्ग वा अर्धबैंसे वर्ग सेक्सको भोको छ। महिला वर्ग अुसरक्षित छ। रोजगार छैन, सजिलैसँग काम लगाइदिन्छु भनेर प्रभावमा पारेर शोषण भइरहेको छ। सबैभन्दा ठूलो कारण यो भएको छ। बालबालिकालाई फकाएर, प्रलोभन देखाएर घुमाउन लैजान्छु भनेर प्रभावित पारिन्छ। असुरक्षा कोबाट बढी देखिन्छ ? प्रायः बलात्कार घटनामा संलग्न व्यक्ति बढी मात्रामा चिनेजानेकै भेटाइएको छ। अञ्जान अपहरण गरेर बलात्कार गर्ने एउटा कुरा छ। तर, चिनेजानेको व्यक्तिसँग नजिक भइहाल्यो, बोलचाल भयो अनि शोषण गर्ने। कति त बलात्कार भएको चारपाँच महिनासम्म चुप लागेर बस्ने अनि पछि मात्रै थाहा हुन्छ। महिलाहरूको शोषण नै बलात्कारको प्रमुख कारण देखिएको छ। घटनाक्रमले आफन्त र चिनजानका व्यक्तिबाटै बढी असुरक्षा देखिएको छ। महिलाहरू असुरक्षाको जोखिममा परेका छन्। सुरक्षा निकायको पनि कमजोरी हो कि ! सुरक्षा निकायको गम्भीरता छैन। बलात्कारलाई पनि सामान्य चोरीजस्तै मानेर मिलापत्र गराइदिने कोसिस हुन्छ। सकेसम्म मुद्दामा नजाने कोसिस हुन्छ। जबकि बलात्कार मुद्दा मिलापत्र हुनै सक्दैन। मिलापत्रको कोशिस गर्दा सुरक्षा निकायलाई केही फाइदा छ। मिलापत्र गराउँदा सुरक्षा निकायलाई त्यस्तो के फाइदा होला ? अदालतमा मुद्दा लैजाँदा प्रमाण जुटाउनुपर्यो। प्रमाण संकलन गर्नुपर्यो। अनुसन्धान गर्नुपर्यो। प्रमाण संकलन र अनुसन्धानमा सुरक्षा निकाय फितलो छ। यसले त बालिका र महिलाको सुरक्षामा समस्या देखियो नि ! एकदम ठूलो समस्या छ। न्याय र मानवअधिकारमा कस्तो प्रश्न उठ्छ ? यो समस्याको समाधान हुन सकेन भने त मानवअधिकार भन्ने कुरोलाई नै आमजनताले विश्वास गर्दैनन्। मानवअधिकार त हनन् भयो नि। तर, राहत पाएन। यसले मानवअधिकारको बिषयमा नकारात्मक सन्देश दिन्छ। आयोगले त यी बिषयमा सरकारको ध्यानाकर्षण गर्दै सुझाव र सिफारिस पनि गरेको छ। तर, कार्यान्वयन त देखिँदैन नि ! यस्तो प्रवृत्ति छ। यसले दण्डहीनता बढेको छ। यसमा त शंकै छैन। अहिलेको लकडाउन समयमा अपराध गर्नेहरुलाई निर्धक्क के भएको छ भने राज्य हामीलाई कारबाही गर्न सक्षम छैन। त्यसकारण राज्यले कारबाहीको सन्देश दिन सक्नुपर्छ जनतालाई। राज्यको स्थिति के भयो भने हिजोसम्म त सत्ताकै विवादमा केन्द्रित भयो। सुरक्षा निकाय त छ नि ! सुरक्षा निकाय नभएको होइन, छ। तालिमप्राप्त मान्छे पनि छन्। तर, काम गराई र व्यवस्थापकीय हैसियत गुमाइरहेको छ। नागरिकको सुरक्षा चिन्ता र विश्वासको संकट पर्छ कि ? प्रश्न त उठ्छ। फेरि थिमेटिक (बिषयगत) आयोगहरु बनाएर किन पूर्ण नगरेको ? तिनले पनि त हेर्थे होला नि। अदालती न्यायको प्रभावकारिता कस्तो देख्नुहुन्छ ? न्यायको कुरा गर्दा अदालतले राम्रो फैसला गरेका छन्। अदालतका आदेश र निर्णय कार्यान्वयनको जिम्मेवारी त सरकार र सुरक्षा निकायमाथि छ। अदालतले सजाय तोक्छ, अपराधी भागिराखेको हुन्छ। १० वर्षपछि समातेर त केही अर्थ भएन नि। तत्काल समाते जनतामा विश्वास हुन्छ। ढिलासुस्ती हुँदा परिणाम के हुन्छ ? अपराधी उम्कने मौका पाउँछ। प्रमाण नष्ट गर्ने अवस्था आउँछ। दण्डहीनताले प्र श्रय पाउँछ। कञ्चरनपुरकै निर्मला पन्त हत्या प्रकरणमा अपराधी समातेको, मुद्दा दायर गरेको खोइ त ? प्रमाण राम्ररी नजाँच्दा नष्ट हुने, सत्यतथ्यमा प्रश्नचिन्ह आउने हुन्छ। त्यसले गर्दा दण्डहीनता अन्त्य गर्ने हो भने राज्यको संयन्त्र खास गरेर गृह मन्त्रालयअन्तर्गतका संयन्त्रहरु चनाखो हुनुपर्छ र एकदम चुस्त पनि हुनुपर्छ।"
निर्दयीले निमोठेका कोपिला,"राजकरण महतोजनकपुरधाम, दिवाकर भण्डारीबारा, प्रदेश १ व्यूरो। विराटनगर : प्रदेश १ का पहाडी जिल्लाभन्दा तराईका जिल्लामा बलात्कारपछि हत्या भएका घटनाको तथ्याङ्क उच्च छ। त्यसमा पनि बालिकाको हत्या र मृत्यूको कारण बलात्कार देखिने धेरै घटनामा खुल्ने गरेको प्रहरीको तथ्याङ्कले देखाउँछ। दश वर्ष अघि सम्मको तथ्याङ्कलाई केलाउँदा पहाडी जिल्लामा बालिका बलात्कारका घटना भेटिए पनि त्यसपछि हत्या सम्मको घटना इलाम बाहेकका जिल्लामा भेटिदैन। इलाममा गत चैतमा सूर्योदय नगरपालिका १३ की १७ वर्षीया आकृति राईको बलात्कारपछि हत्या भएको थियो। स्थानीय ज्योति माविमा चलिरहेको कक्षा ११ को आन्तरिक परीक्षा दिन घरबाट हिंडेकी उनको हत्या गरेर खाल्डोमा पुरेको अवस्थामा चैत्र ४ गते शव फेला परेका थियो। इलाका प्रहरी कार्यालय पशुपतिनगरका प्रहरी निरीक्षक रमेश राईका अनुसार घटना सार्वजनिक गर्छु भनेपछि आकृितको हत्या गरेको हत्यामा संलग्न २१ वर्षीय रोशन राईले प्रहरी समक्ष स्विकारेका थिए। प्रदेश १ को सुनसरीमा बालिकाको बलात्कार पछि हत्याको घटना बढी देखिन्छ। धरान१६ की १३ वर्षीया बालिका अनुशा राई २०७३ फागुन १६ गते मृत भेटिएकी थिइन्। धर्मपुत्री बनाएर राखिएकी राईको बलात्कारपछि हत्या गर्ने एक दम्पत्ती अहिले जेलमा जन्मकैदको सजाय काटिरहेका छन्। निकै न्युन आर्थिक अवस्थाको परिवारबाट धर्मपुत्री बनाउने भन्दै राई दम्पत्तीले ती बालिकालाई घरमा लगेका थिए। हत्यापछि छिमेकीलाई समेत थाहा नदिई दाहसंस्कार गर्न लागेपछि स्थानीयले शंका गरेपछि अनुसन्धान सुरु भएको थियो। २०७३ फागुनमै सुनसरीको चाँदवेला९ स्थित वर्छवामा १३ वर्षिया बालिकाको विभत्स हत्या गरी ह्युमपाइपभित्र फालिएको अवस्थामा शव फेला परेको थियो। मृतक अनिताक मुडियारीको बलात्कारपछि हत्या भएको पोष्टमार्टम रिपोर्टमा देखियो। २०७३ साल मंसिरमा सुनसरीको लौकही२ स्थित घरबाट खेततिर निस्किएकी १५ वर्षीया राधाकुमारी यादव खेतमै मृत फेला परिन्। घाँटीमा सल बाँधिएको अवस्थामा अर्धनग्न भेटिएकी उनको पोष्टमार्टम रिपोर्टमा भने बलात्कार लेखिएन। तर बलात्कार भएको पीडितका परिवारको दाबी छ। मोरङमा छिमेकीको घरमा टिभी हेर्न गएकी १० वर्षीय बालिका रुपमती दासको सिघीया खोलामा हत्या भएको अवस्थामा शव फेला पर्यो। २०७५ माघ १२ गते उनको हत्या भएको मोरङ प्रहरीले जनाएको छ। उनको बलात्कारपछि हत्या गर्ने छिमेकी नै थिए। प्रहरीले घटनामा संलग्न विराटनगर८ का २५ वर्षीय आवत अन्सारी र १८ वर्षीय चन्दु महतोलाई पक्राउ गरेको छ। धनुषाको हरिहरपुरस्थित मगरटोलकी ९ वर्षीया बालिका रेश्मा रसाइलीलाई २०७५ फागुन २ मा बलात्कारपछि जलाएर हत्या गरियो। छिमेकीको छोरीको विवाह भोजको निम्तो थियो रेश्मा परिवारलाई। उनी परिवारका साथ भोज खान गएकी थिइन्। अरू फर्केर घर आए। तर उनी नाचगानमा रमाइरहेकी थिइन्। लाइन झ्यापै गएर अँध्यारो भयो। त्यसको मौका छोप्दै विवाहमा मामाघर आएका बटेश्वर गाउँपालिका४ का २२ वर्षीय निरज जर्घामगरले बालिकालाई फ्रुटी किनिदिने भन्दै पसल लगे। अनि नजिकैको उखुखेतमा लगेर बलात्कार गरे। पोल खुल्ने डरले बालिकाको घाँटी थिचेर हत्या गरिदिए। प्रमाण नष्ट गर्न उखुको पतकरले शव जलाइदिए। बिहान बालिकाको शव आधा जलेको अवस्थामा देखेपछि उनी भागे। लुकिछिपी बसिरहेका निरज विदेह नगरपालिका२ दुहबीबाट फागुन ६ गते पक्राउ परे। अहिले उनी जेलमा छन्।बालिकाका काका देवराजले भन्छन्, त्यो घटनाले घाँसदाउरा गर्न जान पनि चेलीबेटी डराइरहेका छन् । आठ महिने बालिका पनि शिकार महोत्तरी औरही१ की आठ महिने सोनाली चौधरीलाई खेलाउने बहानामा भंगाहा सीतापुर६ जमुनियाका २५ वर्षीय भरत साहले बेपत्ता बनाए। १० भदौ २०७५ मा शव भेटिएपछि फरार साहलाई प्रहरीले कात्तिक ४ गते पक्राउ गयो। हत्या गर्नु अघि साहले दुधे बालिकासँग दुष्कर्म गरेका थिए। उता धनुषाको औरही गाउँपालिका२, परवाहाका रामअशिष यादवको १० वर्षिय छोरी मनिता यादवको सामूहिक बलात्कार पछि हत्या गरियो।दशैंको पूजा हेर्न घर नजिकैको दुर्गा मन्दिर गएकी मनिता फर्किइनन्। भोलिपल्ट घरदेखि एक किलोमिटर पश्चिममा रहेको धान खेतमा शव नांगो अवस्थामा फेला पयो। शवको पोष्टमार्टम पछि बलात्कार भएको पुष्टि भयो। घटनामा संग्लग्न सोही गाउँका ३२ वर्षे विनोद मुखिया र पर्वाहाका ३० वर्षिय नथुनी पाण्डे हाल जेलमा छन्। तीन महिनासम्म निरन्तर बलात्कार धनुषा बटेश्वरकी कक्षा ९ मा पढ्ने किशोरी २०७५ फागुन ११ गते साँझ बहिनीसँग खेतबाट घर फर्कंदै थिइन्। अकस्मात् उनीहरूका अगाडि तीनजना चढेको मोटरसाइकल रोकियो। बहिनी डराएर भाग्न सफल भइन्। दिदीलाई नशालु पदार्थ सुँघाएर बेहोश बनाइयो। आँखामा कालोपट्टी बाँधी अपहरण गरे, पीडित किशोरीले भनिन्, मुर्दारहरूले तीन महिनासम्म बलात्कार गरे।पीडितका अनुसार हातखुट्टा बाँधेर सुई लगाइन्थ्यो अनि बेहोस बनाएर राखिन्थ्यो। उनी तीन महिनापछि भागेर जनकपुर आउन सफल भइन्। महोत्तरी लोहारपट्टी नगरपालिका२ सुखैनियाका २२ वर्षीय रवानी राइन कवारीसहित चारविरुद्ध किशोरी अपहरण, शरीर बन्धक र जबरजस्ती करणीको मुद्दा दर्ता छ।प्रलोभनको शिकार बाराको कलैया उपमहानगरपालिका६ बरेवा टोलमा ६ वर्षिया बालिका रियाकुमारी साहको २०७० चैत २७ मा बलात्कारपछि हत्या गरियो। भारत मोतिहारी घर भई कलैयास्थित माइतीमा बस्दै आएकी पार्वती साहकी छोरी रियालाई स्थानीय ३६ वर्षिय संजिव बिक्रम साहले चकलेट खान दिई फकाएर बरेवा दरवारमा लगि बलात्कार गरी हत्या गरेका थिए। कलैया उपमहानगरपालिका८ मदर्शा टोलकी ८ वर्षिया बालिका कञ्चन ठाकुरको पनि २०७१ चैत २२ मा बलात्कारपछि हत्या भयो। बहिनी गौरीकुमारी ठाकुरसंग चाउचाउ किन्न घरबाट निस्किएकी उनलाई बारा पिप्राविर्ता घर भई मदर्सा टोलमा डेरा गरी बस्ने २८ वर्षिय गुल्लु भनिने अरविन्द लाल दास र १७ वर्षिय पवनकुमार मिश्रले बलात्कार गरी हत्या गरेका थिए। घटनाका अभियुक्त हाल जेलमा छन्।२०७१ फागुन ८ गते कलैया उपमहानगरपालिका६ मोतीबाघमा नारायण साह कलवारकी ७ वर्षिया छोरी पूजाकुमारी साहको पनि बलात्कारपछि निर्मम हत्या भयो। कलैया५ स्थित तरकारी बजारबाट स्थानीय २८ वर्षिय कन्हैयाकुमार गुप्ताले निजलाई १० रूपैयाको नोट दिई फकाएर मोतीबाघमा लगि बलात्कार गरे। घटना खुल्ने डरले घाँटी थिचेर हत्या प्रयास गरे। अचेत अवस्थामा भेटिएकी बालिका साहलाई उपचारका लागि काठमाडौस्थित कान्ति बाल अस्पताल लगिएको र घटनाको १७ दिनपछि बालिकाको मृत्यु भयो। घटनाका अभियुक्त हाल जेलमा छन्। २०७५ मंसिर ५ गते बाराको जीतपुरसिमरा उपमहानगरपालिका१७ स्थित जंगलमा एक बालिकाको बलात्कारपछि हत्या गरिएको अवस्थामा शव भेटिएको थियो। करिब १४ वर्षिया बालिकालाई जंगलको बीचमा लगि बलात्कार पश्चात हत्या गरी फालेको अवस्थामा शव भेटिया। मृतक बालिका र घटनामा संलग्न ब्यक्तिको पहिचान हुन सकेन।नाबालिकाहरू आफ्नो बचावमा प्रतिकार गर्न सक्दैनन्। उनीहरूलाई सजिलै समात्न र लुकाउन सकिने हुनाले पनि बलात्कार र यौन हिंसाका घटना बढेका छन्, महिला अधिकारकर्मी उर्मिला यादव भन्छिन्।"
कलिला मुनामाथि ज्यानमारा पिपासु,"बुटवल : तानसेन नगरपालिकाको सरस्वती मावि, सुन्दरगाउँमा कक्षा ३ मा पढ्ने आठ वर्षीया बालिका वर्षा दर्लामी सानोभाइसँग विद्यालयबाट घर फर्किंदै थिइन्। होलाङ्दी खोलानजिकै पुग्दा अपरिचित व्यक्तिले उनलाई उठाए। लामिडाँडा बस्ने उनी, साँझसम्म घर पुगिनन्। भाइले अपरिचित मान्छेले दिदीलाई उठाएर लगेको कुरा भनेपछि आमा साँझ ६ बजे छोरी खोज्दै प्रहरी चौकी प्रवास पुगिन्। प्रहरीको टोली परिचालन भयो। ७ बजेतिर होलाङ्दी खोलामा वर्षाको निर्वस्त्र शव भेटियो। २०७३ वैशाख ८ गते साँझ उनले लेख्ने कापी, सिसाकलम र इरेजर राजमार्गभन्दा ५० मिटर तल फेला पर्यो। यसरी उनीमाथि बलात्कार भयो। अनि हत्या। कपिलवस्तु शिवराज नगरपालिका१० चन्द्रौटा प्रगतिटोलकी ६ वर्षीया सीता अधिकारी आँगनमा खेल्दै थिइन्। २०७३ फागुन २ गते सोमबार साँझ उनी हराइन्, परिवारले रातभर उनको खोजी गर्यो। तर, भेटिइनन्। अर्काे दिन, बिहान चन्द्रौटा सशस्त्र प्रहरी गणको पछाडि उनका कपडा भेटिए। जबई खोलामा तैरिरहेको अवस्थामा उनको शव भेटियो। प्रगतिटोलकै १८ वर्षीया भीमबहादुर कुँवरले उनको बलात्कारपछि हत्या गरेका थिए। अदालतले कुँवरको सर्वस्वसहित जन्मकैदको फैसला गरेको छ। पछिल्लो समय प्रदेश ५ मा पनि ५ वर्षमा यस्तै प्रकृतिका करिब एक दर्जन अपराध भएका छन्। अधिकांश बालिका, किशोरी र केही महिलाका बलात्कारपछि हत्या गरिएको छ। प्रहरी विवरणअनुसार घटनाहरू बीभत्स रूपमा घटाइएको छ। छिमेकी र चिनजानका व्यक्तिहरूले नै बालिका र युवतीमाथि बलात्कार र हत्या गर्ने गरेका छन्। करणी र हत्यामा संलग्नहरू प्रायः नशालु पदार्थ सेवन गर्नेहरू देखिन्छन्। २०७७ जेठ ९ गते रूपन्देहीको देवदह नगरपालिका वडा नम्बर ११ की १३ वर्षीया अंगिरा पासीलाई स्थानीयले करणी भइरहेकै स्थानबाट उद्धार गरे। उद्धारपछि उनलाई जबरजस्ती करणी गर्ने युवक २५ वर्षे वीरेन्द्र घरकै जिम्मा लगाइयो। उनी पीडककै घर पुगिन् र भित्र प्रवेश दिइएन्। अर्काे दिन बिहान अंगिरा दण्डा नदीको किनारमा झुन्डिएको अवस्थामा फेला परिन्। उनको स्वास्थ्य परीक्षणमा करणी भएको रहस्य खुल्यो। उनीमाथि करणी गर्ने र आत्महत्या दुरुत्साहन मुद्दामा पीडककी आमा र ठूलीआमालाई पुर्पक्षका लागि जेल चलान गरिएको छ।प्रदेश ५ कै रूपन्देही, पाल्पा, कपिलवस्तु, दाङ, बर्दिया र बाँकेमा बलात्कारपछि हत्या भएका घटना प्रशस्त छन्। समाजमा चेतनाको अभाव र मानसिक तनावकै कारण यस्ता जघन्य अपराध हुने गरेको अधिकारकर्मी तथा प्रदेश सांसद थानकुमारी थापा बताउँछिन्। बलात्कृत हुनेलाई समेत यो आपराधिक काम हो भन्ने चेतना छैन, पीडकलाई के कारबाही हुन्छ भन्ने जानकारी भेटिँदैन, उनी भन्छिन्, यस्ता अपराध रोक्न समुदाय स्तरमा कानुनी र यौनसम्बन्धी सचेतना अत्यावश्यक छ। यौन पिपासुहरूले मौका छोपेर अपराध गर्ने गर्दछन्। २०७४ माघ २२ गते रूपन्देहीको कोटहीमाई गाउँपालिका३ की १२ वर्षीया सरलाको बलात्कारपछि हत्या भयो। खेतमा घाँस काट्न गएकी उनी उतै बलात्कृत भइन्। राति अबेरसम्म आएपछि उनको खोजी गर्दा चुन्नीले घाँटी कसिएको र निवस्त्र अवस्थामामा शव फेला पर्यो। छिमेककै २१ वर्षका सञ्जीवकुमार धोबीले उनको बलात्कारपछि हत्या गरेका थिए।प्रदेश ५ का प्रहरी प्रमुख प्रहरी नायब महानिरीक्षक रवीन्द्र धानुक आपराधिक मनोवृत्ति भएका बालकदेखि वृद्धसम्म नै यस्तो घटना घटाउने गरेको बताउँछन्। यो मानसिक दरिद्रता हो, आपराधिक मनोवृत्ति भएकामा उमेर सीमा पनि रहँदैन, उनी भन्छन्, विश्वव्यापी ट्रेन्ड नै यस्तै छ। कपिलवस्तुमा पछिल्लो पाँच वर्षयता दुई जना किशोरीको ज्यान गएको छ। ६ वर्षीया अधिकारीको हत्या र अर्की १३ वर्षीया लक्ष्मी पासीले यही वैशाख २५ मा बलात्कृत भएपछि २८ गते आत्महत्या गरेकी छन्। बाँकेमा २०७३ असोज १९ गते औषधि किन्न मेडिकल गएकी तत्कालीन काम्दी गाविसकी २५ वर्षीया शान्ति बुढाको बलात्कारपछि हत्या भएको थियो। उनीमाथि ५ जनाले बलात्कार गरेका थिए। शव मृतकको घरछेउकै बारीमा भेटिएको थियो। रूपन्देहीको तिलोत्तामा नगरपालिकाकी २० वर्षीया जिम्निष्टी टन्डन, ओमसतिया६ की १४ वर्षीया सरस्वती हरिजनको बलात्कारपछि हत्या भयो। तर, प्रहरीले यी घटनालाई हत्या मात्रै भनेको छ। गुल्मीमा मुसिकोट नगरपालिका वडा नम्बर १ की ३५ वर्षीया गीता नेपाली र हर्मिचौरकी ६९ वर्षीया देउरूपा सापकोटाको बलात्कारपछि हत्या भएको थियो। बर्दिया राजापुरकी २८ वर्षीया मीना सुनारको भारतको हरियाणामा बलात्कारपछि हत्या भयो। २०७२ पुसमा उनको हत्यामा संलग्न ७ जनालाई भारतको अदालतले मृत्युदण्डको फैसला सुनाएको थियो। दाङको राप्ती गाउँपालिकाकी २८ वर्षीया मुस्कान नेपालीको २०७४ फागुनमा बलात्कारपछि हत्या भएको थियो। अर्घाखाँचीको शीतगंगाको जामने वनमा उनको बलात्कारपछि हत्या गरिएको थियो।प्रहरीले कतिपय घटनालाई बलात्कारपछि हत्या नभनी हत्यामा मात्रै मुद्दा चलाएको छ। घटना प्रकृति बलात्कारजस्तो देखिने तर, धेरै दिनपछि हुने पोस्टमार्टमले बलात्कार पुष्टि नगर्ने सुरक्षा अधिकारीहरू बताउँछन्।"
लगातार ओलीदाहाल छलफल,"पहिलो दिन (असार २१): भनाभन, आरोप प्रत्यारोप। छुट्दा मत्थर। दोस्रो दिन (असार २२): प्रधानमन्त्री केपी ओलीले आफ्नो अडान कायम राख्दै धारणा व्यक्त। तेस्रो दिन (असार २३): अध्यक्ष पुष्पकमल दाहालले मात्र धारणा राख्दै दुई मध्ये एक पद छोड्न माग। काठमाडौं : सत्तारुढ दल नेकपामा बढेको किचलोमा कुनै प्रगति छैन। तीन दिनयता अध्यक्षद्धय प्रधानमन्त्री केपी ओली र पुष्पकमल दाहालबीच प्रधानमन्त्री निवास बालुवाटारमा छलफल भइरहेको छ। पार्टी बैठक बुधबारसम्मलाई रोकेर छलफलमा बस्दासमेत दुबै नेताले आफ्ना अडानमा खुलस्त कुरा राख्नेबाहेक अन्य सहमतिको कुनै सुत्र फेला पारेका छैनन्। आइतबार निकट सहयोगीसहित भएको छलफलमा दुई अध्यक्षबीच एक आपसमा भनाभन, आरोप प्रत्यारोप गर्दै छलफलबाट केही मथ्थर बनेर उठेका थिए। तर, सोमबार र मंगलबार भने वान टु वान वार्ता गर्दा ओलीदाहालले विषय प्रवेश गरेर छलफल थालेका थिए। सोमबार प्रधानमन्त्री ओलीले आफ्ना अडान र धारणा तथा मंगलबार दाहालले पनि आफ्ना धारणासहित माग राखेका छन्। जारी स्थायी समिति बैठकमा सरकारको नेतृत्व गरेको साढे २ वर्षको अवधिमै अध्यक्ष तथा प्रधानमन्त्री ओलीले सरकारलाई स्वेच्छाचारी ढंगले सञ्चालन गरेको र पार्टीलाई पनि स्वतन्त्र रुपमा चल्न नदिई बन्धक बनाएकोले दुवै पदवाट राजीनामा दिनपर्ने माग उठेको थियो। त्यसपछि चर्किएको कलह समाधान गर्ने सुत्रको खोजीमा अहिले दुई अध्यक्ष एक्ला एक्लै छलफलमा छन् भने पार्टीका दोस्रो र तेस्रो तहका नेता पनि विवाद मिलाउन उत्तिकै दबाब दिइरहेका छन्। छलफल उहाँहरु (अध्यक्षदय)का बीचमा भइरहेको छ, ठोस प्रगति अहिलेसम्म भइसकेको छैन, प्रवक्ता नारायणकाजी श्रेष्ठले भने, बुधबार पनि पार्टी बैठक बस्दैछ। बैठक अगाडि पनि उहाँहरुले फेरि एकपटक छलफल गर्ने भन्नुभएको छ। हेरौ, बुधबारको छलफलमा के हुन्छ। अहिलेसम्मको छलफलमा प्रधानमन्त्री ओली प्रधानमन्त्री र पार्टी अध्यक्ष दुवै पद नछोड्ने अडानमा देखिएका छन्। अध्यक्ष दाहालले भने प्रधानमन्त्री र अध्यक्ष दुई पदमध्ये एक पद छोड्न र ओलीसँग आग्रह गरेका छन्। मंगलबारको छलफलमा पनि उनले दुई मध्ये एक पद स्वेच्छाले छोडन ओलीलाई आग्रह गरे। ओलीसँगको छलफलपछि दाहालले साँझ आफ्नै निवास खुमलटारमा सचिवालयका वरिष्ठ नेता माधव नेपाल, झलनाथ खनाल, उपाध्यक्ष बामदेव गौतम र प्रवक्ता श्रेष्ठलाई तीन दिनयता बैठकमा भएका छलफलका विषयमा ब्रिफिङ गरे। तपाई (प्रधानमन्त्री)ले पार्टी विधि पद्धतिमा चलाउनु भएन, पार्टीलाई बेवास्ता गर्नुभयो सरकार नि राम्रोसँग चलेन। तपाईले नेताहरुलाई नै अनेक आरोप लगाउनेसम्मका कुरा राख्नुभयो। पार्टी विभाजनसम्मको योजना बनाउनुभयो। यस्तो स्थितिमा निकास दिनैपर्छ। दुई मध्ये एउटा पद स्वेच्छाले छोडनुहोस। मुख्यत प्रधनमन्त्री नै छोडनुहोस्, मंगलबार ओलीसँगको छलफलमा दाहालले राखेको भनाइ उद्धृत गदै एक सचिवालय सदस्यले अन्नपूर्णसँग भने। ओलीकै नेतृत्वमा सरकार रहेमा आगामी चुनावमा नेकपा पराजित हुनुपर्ने निष्कर्षका साथ राजीनामा माग गरिरहेका नेताहरुको माग सम्बोधनका लागि पनि ओलीले प्रधानमन्त्रीबाट राजीनामा दिनपर्ने मागमा दाहाल अडिग देखिएका छन्। दुवै पदबाट राजीनामा दिनुपर्ने माग उठाउँदै आएको ओली इतर खेमाले एउटा पद छोडेर बाटो खुलाउन प्रधानमन्त्रीसँग मंगलबार ठोस रुपमै प्रस्ताव राखेको छ। पार्टीको अध्यक्ष भन्दा पनि प्रधानमन्त्री पदबाट राजीनामा दिएर विवाद मिलाउने गरी अगाडि बढ्न ओलीसमक्ष दाहालले प्रस्ताव राखेका हुन्। त्याग त केही न केही प्रश्न उठेपछि गर्नै पर्छ, दाहालको भनाइ उद्धृत गदै ती सचिवालय सदस्यले भने, दुईमध्ये प्रधनमन्त्री पद छोडेर अगाडि जान हाम्रो आग्रह छ। यहीलाई बटमलाइन बनाएर सहमति खोजेरै जाऔं। मंगलबार थोरै मात्र बोलेका प्रधानमन्त्री ओलीले दुवै पदवाट राजीनामा नदिने अडान दोहोर्याए। ओलीले सोमबार आफू विरुद्ध पार्टी र सरकारमा नेताहरुले के कसरी घेराबन्दी गरेका छन् भन्ने फेहरिस्त राखेका थिए। तपाईहरु (दाहाल सहितका पार्टी नेता) ले असहयोग गर्नु भएको छ, तैपनि सरकारको काम प्रभावकारी रुपमै अगाडि गएको छ, तपाइहरुले केही देख्न सक्नुभएन, त्यसभित्र कतै पूर्वाग्रही सोच पो छ कि ? तपाइहरुले अप्ठ्यारो मात्र पार्ने भएपछि मैले केही गतिविधि अगाडि बढाएकै हो, नत्र त्यसरी जानुपर्ने अवस्था आउने थिएन, उनले सोमबारको छलफलमा भनेका थिए। ओलीले दाहालसँग अहिलेलाई ४ मंसिरको सहमतिलाई थप व्याख्या गर्ने, महाधिवेशनमा अध्यक्ष बन्न दाहाललाई सघाउने र आफूपछि प्रधानमन्त्रीका लागि पनि सहयोग गर्न सकिने गरी दुइ अध्यक्षभित्रको अधिकार मिलाउने मिलाउन प्रस्ताव गरेका थिए। प्रधानमन्त्री ४ मंसिरको दई अध्यक्षको अधिकार वाँडफाँडकै विषयमा मात्र थप व्याख्या गरेर अहिलेलाई जान सकिन्छ भन्नेमा हुनुहुन्छ। उहाँले अन्य कुनै पद छोडने कुरा गर्नुभएको छैन। उहाँ आफ्नै अडानमा अडिग देखिनुभएको छ, ओलीदाहाल वार्ताको ब्रिफिङ सुनेका ती सचिवालय सदस्यले भने। सहमतिका लागि कमजोरी स्वीकार गर्ने, आफ्नो सचिवालय हेरफेर गर्ने, मन्त्रिमण्डल हेरफेर गर्ने र प्रदेश सरकारमा पनि मुख्य मन्त्रीदेखि मन्त्रीसम्म अदल वदल गर्न सकिने तर आफूले भने कुनै पनि हालतमा प्रधानमन्त्री र पार्टी अध्यक्ष दुवै पदवाट राजीनामा नदिने अडान ओलीले सोमबारको बैठकमा दोहोर्याए। भनाभन र आरोप प्रत्यारोपबाट सुरु भएको छलफल एक दिन प्रधानमन्त्री ओली र अर्काे दिन अध्यक्ष दाहालले आफ्ना कुरा राख्नेसम्मको वतावरण निर्माण हुनुलाई पनि सकारात्मक लिनुपर्ने छलफलमा सहभागी नेता बताउँछन्। तर एजेण्डा केन्द्रीत छलफलमा ठोस प्रगति भने शून्यकै अवस्थामा छ, ती नेताले भने। दुवै नेताले आफ्ना कुरा राखेपछि दाहालले २४ असारसम्म सारिएको स्थायी समिति बैठक वुधबार भने अगाडि लैजान ओलीसँग प्रस्ताव गरेका थिए। तर, प्रधानमनत्रीले यस विषयमा हुन्छ, हँुदैन भन्ने जवाफ नदिएका बालुवाटार स्रोतले बताएको छ। बुधबार बिहान पहिले उहाँहरु छलफल गर्नुहुन्छ, त्यसपछि मात्र बैठक चल्ने नचल्ने थाहा लाग्ला, बालुवाटार स्रोतले भन्यो। स्थायी समिति सदस्य सुवास नेम्वाङले पनि दुई अध्यक्षबीचमा निरन्तर छलफल भए पनि कति प्रगतिउन्मुख भएको भन्ने विषयमा आफूले जानकारी नपाएको बताए। उहाँहरु (ओली र दाहाल) छलफलमा हुनुहुन्छ थाहा छ, तर ठोस प्रगति केही भए नभएको दुई अध्यक्षमात्र बस्नु भएकोले जानकारी पाउन सकिएको छैन उनले भने। अर्का स्थायी समिति सदस्य भीम रावलले पनि नेताहरु बीच छलफल भइरहँदा ठोस प्रगति भएको आफूलाई जानकारी नभएको बताए। त्यस्तो केही ठोस कुरा भएको छैन, तर पार्टी बैठक भने बधबार बसौं भन्ने भएको छ। बैठक अगाडि अध्यक्षद्धय छलफलमा बस्ने कुरा भएको छ। प्रधानमन्त्रीले पनि बैठक राख्ने विषयमा हुँदैन भनेर आपत्ति जनाउनु भएको छैन भन्ने नै मैले बुझेको छु, उनले भने। ओली दाहालको मंगलबारको छलफलपछि रावल पनि दाहाललाई भेट्न खमुलटार पुगेका थिए। रावलले अहिले पार्टीभित्र चलिरहेको छलफल नेताहरुको व्यवस्थापनका विषयमा मात्र नभइ राजनीतिक र सैद्धान्तिक विषयमै केन्द्रीत रहेको र त्यसभित्र व्यक्तिको भूमिकाको विषय पनि सँगै जोडिएर छलफलमा आएको बताए। उनले भने, कुन व्यक्तिले के पद लिने, कसलाई मन्त्री बनाउने, को पदमा जाने भन्ने होइन। मूलत यो सैदान्तिक राजनीतिक, राष्ट्रिय स्वाधिनता, अखण्डता, चुनौतीहरुको सामना कसरी गर्ने भन्ने सँगै बढी सम्बन्धित छ। तर, विषयहरुसँग छलफल गदै जाँदा व्यक्तिको जिम्मेवारी र भूमिकाको प्रसंग पनि जोडिएर आएको छ।"
बालिकामाथि क्रूरता,"काठमाडौं : ० काभ्रेको तेमाल गाउँपालिकामा गत वर्ष असार २० गते ९ वर्षीया एलिसा तामाङको बलात्कारपछि हत्या भयो। काभ्रे प्रहरीले उक्त घटनामा संलग्न ३ अभियुक्तलाई पक्राउ गरी कारबाही चलायो। ० रूपन्देही कोटहिमाईमा घाँस काट्न गएकी १२ वर्षीया बालिकाको २०७४ माघ २२ गते बलात्कारपछि हत्या भयो। रूपन्देही प्रहरीले जबरजस्ती करणी मुद्दामा कारबाही प्रक्रिया अघि बढाएपछि सन्दीपकुमार धोबी कारागारमा छन्। धनुषाको जनकपुरधाम कुर्थाकी नाबालिका कञ्चनकुमारी पंजियारको हालै बलात्कारपछि हत्या भयो। शंकास्पद भारतीय नागरिक दीपु सिंह पक्राउ परेका छन्। ००० बलात्कार र बलात्कारपछि हत्यासम्बन्धी जघन्य अपराधका केही दृष्टान्त हुन् यी। त्यसमाथि पनि बालिकामाथि हुने क्रूर हिंसा बढी देखिन्छ। यति निर्दयी कृत्य किन गर्छन् ? खोजबिनकै विषय बनेको छ। प्रहरी प्रधान कार्यालयको अभिलेखअनुसार यो आर्थिक वर्षको जेठसम्म जबरजस्ती करणीका १ हजार ९ सय ४५ वटा घटना भएका छन्। जबरजस्ती करणी (बलात्कार)का घटनालाई ६ श्रेणीमा विभाजन गरिएको छ। जसअनुसार बलात्कार मात्रै, मानव बेचबिखन गरी बलात्कार, अपहरण गरी बलात्कार, बलात्कार गरी हत्या, बलात्कार गरी ज्यान मार्ने प्रयास र बालविवाह गरी बलात्कार छन्। अदालतमा पुगेका बलात्कार मुद्दा हेर्दा घटनामा अधिकांश चिनजान र आफन्तकै संलग्नता देखिन्छ। नाबालिकाहरू त झन् आफन्तबाटै बढी मात्रामा बलात्कारको सिकार भएका छन्। ५ वर्षयताकै बलात्कारका अपराध हेर्दा कहालीलाग्दो अवस्था देखिन्छ। प्रहरीको तथ्यांकअनुसार आर्थिक वर्ष २०७१७२ मा ९ सय ८१ बलात्कारका घटना भए। अर्को वर्ष २०७२७३ मा यो संख्या बढेर १ हजार ९३ पुग्यो। यो संख्या बढेर २०७३७४ मा १ हजार १ सय ३७ मा उक्लियो। त्यसपछिको २०७४७५ मा १ हजार ४ सय ८० र २०७५७६ मा बलात्कारका घटनाले १५ सय नाघेको देखिन्छ। २०७६७७ को साउन, भदौ र असोजमा मात्र ५ सय ९१ बलात्कार घटना भएको प्रहरीको तथ्यांक महान्यायाधिवक्ता कार्यालयले उद्धृत गरेको छ। जसमध्ये ३ सय ६८ बालबालिका बलात्कारको सिकार भएका छन्। काठमाडौं उपत्यकामा ८२ वटा घटना भएको देखिएको छ। तथ्यांकअनुसार लकडाउन अवधिमा बलात्कारका घटना मात्रै १ सय ५५ वटा भए। सबैभन्दा बढी ३७ घटना प्रदेश ५ मा भएका छन्। प्रदेश १ मा २६, २ मा २५, वाग्मतीमा २०, कर्णालीमा १५ र सुदूरपश्चिममा १५ घटना भए। गण्डकीमा सात, काठमाडौं उपत्यकामा १० घटना भए। बलात्कार उद्योगका ३१ घटना भए। सबैभन्दा बढी क्वारेन्टाइनमा घटना भएको देखिन्छ। महान्यायाधिवक्ता कार्यालयका अनुसार अदालतमा दायर अभियोग तथ्यले पनि बलात्कार घटना बढेको देखाउँछ। आर्थिक वर्ष २०७२७३ मा जिल्ला अदालतमा पेस भएका बलात्कार मुद्दाको लगत २ हजार ६ सय १ थियो। त्यसमा १ हजार १ सय ५ जनालाई जेल सजाय तोकियो। ६ सय २५ जनाले सफाइ पाए। सरकारलाई अत्यधिक ६११५ प्रतिशत सफलता हात लाग्यो। २०७३७४ मा २ हजार ८ सय २१ मुद्दा हुँदा ९ सय ५२ जना अभियुक्तलाई जेल सजाय भयो। ६ सय २८ जनाले सफाइ पाए। उक्त सफलता ५८४८ प्रतिशत हो। २०७४७५ मा आइपुग्दा अभियोगको संख्या बढेर ३ हजार ४ सय १८ पुग्यो। उक्त वर्ष १ हजार ८३ जनालाई जेल सजाय हुँदा ७ सय ८० ले सफाइ पाए। सरकारलाई ५६३५ प्रतिशत सफलता हात लाग्यो। त्यसपछि २०७५७६ मा आउँदा अभियोगको संख्या बढेर ४ हजार ६ सय १९ पुग्यो। १ हजार ३ सय ४८ जना कसुरदार ठहर भए। १ हजार १ सय २९ लाई सफाइ दिइयो। यसमा सफलता प्रतिशत ५२५९ मात्रै रह्यो। महान्यायाधिक्ता कार्यालयका प्रवक्ता सञ्जीव रेग्मीले बलात्कारका घटना प्रतिवर्ष बढिरहेको बताए। लकडाउनमा झन् विकराल अवस्था आएको उनको भनाइ छ। यसले शान्तिसुरक्षामा चिन्ता बढाएको छ। बलात्कारको अपराध व्यक्तिको मनसाय र प्रवृत्तिसँग जोडिएको हुन्छ। जानेर बुझेर अपराध हुन्छ, प्रवक्ता रेग्मीले अन्नपूर्णसँग भने, घटनाको वैज्ञानिक अनुसन्धान, पीडितको शारीरिक जाँच, दरिलो प्रमाण नहुनु, अदालतमा आएर साक्षीको होस्टाइल हुने प्रवृत्ति, कतिपय झुटा उजुरी पर्नु, सहमतिमा भए पनि पछि बलात्कारमा जाहेरी पर्नुजस्ता कारणले पनि मुद्दाको सफलता असफलतामा प्रभाव पार्दछ। उनका अनुसार नयाँ फौजदारी संहिताका कारणले पनि बलात्कारमा अपराधको क्षेत्र बढाएको अवस्था छ। उजुर गर्ने चेतनास्तर बढेका कारण पनि मुद्दाको संख्या बढेको हुन सक्छ। जे भए पनि बलात्कारका अपराध बढ्ने कुराले सामाजिक सुरक्षाको चिन्ता बढाएको छ, उनले भने, लकडाउनको अवस्थाले पनि यस्तो देखाउँछ। सामाजिक सञ्जाल, युट्युब, अश्लील भिडियो, पश्चिमा संस्कृतिको प्रभावले पनि यस्ता घटना बढेको हुन सक्ने उनको भनाइ छ। फौजदारी कानुनका विज्ञ वरिष्ठ अधिवक्ता लभकुमार मैनालीले बलात्कारका घटना विगतमा पनि हुने गरेको तर सूचना, चेतना र सञ्चारका कारण बाहिर नआएको बताए। अध्ययन नभएका कारण अहिले बढेजस्तो देखिए पनि विगतमा पनि कमी थिएन। धनीमानी, ठूलाठालु जमिनदारबाट पनि हुने गथ्र्यो, उनले भने, अहिले बढी थाहा भएका कारण मात्र बढीजस्तो देखिएको हो। बलात्कारका घटना हिजो पनि उस्तै थियो आज पनि छ। किन, कति भयो भनेर ठोस रिसर्च हुनै सकेको छैन। रिसर्चपछि मात्र समाधानमा जान सहज हुने उनको भनाइ छ। कतिपय झुटा उजुरीका कारण पनि संख्या बढी देखिएको उनले बताए। बलात्कार बढ्नुघट्नुमा नैतिक शिक्षा, संस्कार र चेतनाको स्तरमा भरपर्ने भनाइ मैनालीको छ।कसरी बच्ने ? बलात्कारका घटनाबाट जोगिन आफैं सचेत हुनुपर्ने देखिन्छ। परिवारका सदस्य चनाखो हुनु जरुरी छ। कसैसँग व्यवहार गर्दा, एकान्त स्थानमा हिँड्दा होस् वा आफू नजिकका व्यक्तिले गर्ने व्यवहारको मूल्यांकन गर्नु जरुरी हुन्छ। पहिला आफू सुरक्षित हुनुपर्छ। परिवारकै सदस्यबाट यौन दुव्र्यवहारका घटना भएको अवस्थामा पीडितले परिवारका सदस्य वा नजिकको प्रहरीमा भन्ने हिम्मत राख्नुपर्छ। यौन हिंसा जति लुकायो त्यति नै डरलाग्दो रूप लिन्छ। यौन शिक्षाको पनि जरुरी छ। यससँगै विद्यालयमा पनि यौन हिंसाबाट जोगिने उपायका बारेमा शिक्षा दिनु जरुरी छ। ००० समाज चेतनशीलन हुनुपर्यो नीरजबहादुर शाही, प्रवक्ता, नेपाल प्रहरी बलात्कारका घटना कुनै योजनाबद्ध हुन्छन्, कुनै अचानक। महिला तथा बालबालिकाविरुद्ध हुने हिंसाको यो एउटा क्रूर रूप हो। नेपाल प्रहरीले यस्ता घटना नियन्त्रण र न्यूनीकरण गर्न धेरै काम गरेको छ। समुदायप्रहरी साझेदारी कार्यक्रम पनि यस्तै प्रकृतिका घटना न्यूनीकरण गर्न बनेको हो। पहिला त समाज चेतनशील हुनुपर्यो। व्यक्तिको मनोवृत्तिमै परिवर्तन हुनु जरुरी छ। बलात्कारका केही घटना आफन्तबाटै भएको देखिन्छ। कतिपय भने अचानक भएको देखिन्छ। शिक्षित वर्ग यस्ता घटनाबाट टाढै छन्। अधिकांश घटनामा अशिक्षित, निम्न आयआर्जन भएका र आपराधिक मनोवृत्ति भएका व्यक्ति पीडक देखिन्छन्। पछिल्ला दुई आर्थिक वर्षको तुलना गर्दा पनि बालिका बलात्कारपछि हत्या भएका घटनाले पनि त्यही देखाउँछ। बल प्रयोग गर्दा बालिकालाई सजिलै नियन्त्रणमा लिन सकिने भएकाले पीडकले बालिकालाई नै बढी सिकार बनाउने गरेको पाइएको छ। पीडकले घरका कोही नभएको अवस्थामा वा एकान्त स्थानलाई घटनास्थल रोज्दै आएको देखिन्छ। बलात्कारका घटना रोक्न प्रहरी एक्लैको प्रयासले सम्भव छैन। यसोभन्दा प्रहरी चुप लागेर पनि बसेको छैन। समाजका हरेक वर्ग र बुद्धिजीवीको प्रयासले पनि केही हदसम्म न्यूनीकरण गर्न सकिन्छ। ००० यौनको तीव्र इच्छाले धेरै बलात्कार करुणा कुँवर, मनोविद यौनको तीव्र इच्छा भएका व्यक्तिबाट बलात्कारका घटना धेरै भएका देखिन्छन्। अर्कोे पीडक व्यक्ति नै कुनै न कुनै रूपमा यौन दुव्र्यवहारको सिकारमा पर्ने, उसले बदलाको भावले पनि बलात्कारका घटना निम्त्याएका देखिन्छन्। कसैले बदलाको भाव र आवेगमा बलात्कारका घटना गराएको देखिन्छ। बलात्कारका केही घटना मानसिक रोगले पनि निम्त्याएको देखिन्छ। तर, सबैमा यो लागू हुँदैन। बालिका पीडित भएका घटनामा चिनजानकै व्यक्तिको संलग्नता धेरै देखिन्छ। पीडक व्यक्ति नातागोता (हजुरबुवा, मामा, काका, अंकललगायत) परेको देखिन्छ। यौन आवेग मात्रै नभएर डरत्रास देखाउँदा घटना बाहिर नआउने, धेरै बल प्रयोग पनि गर्नु नपर्ने देखेर साना बालिकालाई यौनको सिकार बनाएको देखिन्छ। अर्को हाम्रो कानुन कार्यान्वयनको पाटोलाई पनि जोड्न सकिन्छ। बलात्कारका केही घटनामा पीडक अहिलेसम्म खुल्न सकेको देखिँदैन। यस्ता घटना सार्वजनिक हुँदा पीडकमा थप बल पुगी उसले बलात्कारका अरू घटना निम्त्याउन सक्छन्। साइको सेक्सुअल डिसअर्डर भएका व्यक्तिले पनि बलात्कारका घटना निम्त्याउन सक्ने सम्भावना धेरै हुन्छ। यस्ता व्यक्तिले जसलाई पनि पीडित बनाउन सक्छ। मदिराले पनि मानिसलाई यौन लतको बाटो देखाउँछ। निरन्तर मदिरा सेवन गर्ने व्यक्तिमा मानसिक समस्या देखापर्छ। उसको सोच्ने क्षमता कमजोर हुँदै जान्छ। नशाको आवेगमा उसले बलात्कारका घटना निम्त्याउने सम्भावना धेरै रहन्छ।"
ओलीको समर्थन गर्दै मुस्ताङमा प्रदर्शन,"जोमसोम : नेपाल कम्युनिष्ट पार्टी नेकपाका अध्यक्ष एवं प्रधानमन्त्री केपी शर्मा ओलीको सर्मथनमा बुधबार हिमाली जिल्ला मुस्ताङमा प्रदर्शन भएको छ। जिल्लाको वारागुङ मुक्तिक्षेत्र, घरपझोङ र थासाङ गाउँपालिकाका करिव २ सय युवाको समुहले ओली सरकार बिघटन हुन नहुने भन्दै जोमसोममा प्रदर्शन गरेका हुन्। हजारौं सहिदको बलिदानले स्थापित नेकपाको दुई तिहाई बलियो सरकार बिखण्डन भएमा राष्ट्रिय स्वाभिमानमा खतरा उत्पन्न हुन सक्ने भन्दै नेकपाका शीर्ष नेतालाई मुस्ताङबाट खबरदारी गरिएको हो। उनीहरुले अहिले विद्यमान समस्याको निकास पार्टी एकताको विकल्प नभएको भन्दै खबरदारी गरेका छन्। विरोध गर्ने जुलुस दुई तिहाइ सरकार बिघटन नगर्न दबावमुलक नारा लेखिएको प्लेकार्ड र ब्यानरसहित जोमसोम बजार परिक्रमा गरी जिल्ला प्रशासन कार्यालय नजिक कोण सभामा परिणत भयो। विश्व व्यापी माहामारीको रुपमा फैलिएको नोवल कोरोना भाइरस (कोभिड१९) ले सिर्जित जारी लकडाउनकाबीच सामाजिक दुरी कायम गर्दै नेकपा सरकारको स्थिरताको पक्षमा प्रदर्शन भएको अमित तुलाचनले जानकारी दिए। ओली सरकारको समर्थनमा भएको जनप्रदर्शनमा नेकपा समर्थित मुस्ताङका युवा नेताले सहभागिता जनाए। पार्टी फुटाउन पाइँदैन, विदेश हस्तक्षेप बन्द गर, व्यक्तिवादी सत्ताराजनीति खिचलो अन्त्य गर जस्ता नारा लगाएका थिए। उनीहरुले नेकपा सरकार बिखण्डन भए राष्ट्रियता नै खतरामा पर्न सक्ने भन्दै एकता र सहकार्यमा अघि बढ्न नेकपाका नेतालाई सुझाएका छन्। कोणसभामा युवासंघ मुस्ताङका संयोजक रमेश गुरुङले नेकपाका नेताहरुमा व्यक्तिवादी चरित्र हावी भएकाले त्यसको अन्त्य हुनुपर्ने भन्दै खबरदारी गरे। उनले देशमा युवाहरुकै शक्तिले नेकपाको दुई तिहाइको सरकार स्थापित भएको र आपसी गुटबन्दी र बेमेलले जनताले दिएको अभिमतको दुरुपयोग हुने बताए। नेकपाका युवा नेता रिङझिङ गुरुङले नेताहरुको व्यक्तिगत स्वार्थ, पदलोलुपता र एकले अर्को पक्षलाई सिध्याउने खेलले नेकपा फुटको संघारमा रहेको भन्दै चिन्ता व्यक्त गरे। उनले राष्ट्र र राष्ट्रियता अनि जनताको हितका लागि पार्टी फुट्न नहुने जनाए। यस्तै नागरिक समाजकी प्रतिनिधि सुनदेवी रसाईलीले नेकपा सरकार असफल बनाउन र पार्टी फुटाउन नेपाली कांग्रेस उद्दत रहेको दावी गरिन्। नेकपाको दुई तिहाइ सरकार स्थापना कुनै चमत्कारिक सृजना नभएको र यसमा हजारौँ सहिदले बलिदान गरेको उनले बताइन्। उनले नेकपामा सैद्दान्तिक लडाइ नभएर व्यक्तिवादी लडाई हावी भएकाले यस्ता क्रियाकलापको अन्त्य हुन पर्ने भन्दै खवदारी गरिन्। कोणसभामा स्वतन्त्र विद्यार्थी युनियनका सभापति रविन वानियाले यो समय सत्ता राजनीतिक लडाइँ होइन, कोरोनाविरुद्धको लडाइँ र राष्ट्रिय स्वभिमानको लडाइँ भएको बताए। उनले नेताहरू देश र जनताप्रति जिम्मेवार हुनुपर्ने उल्लेख गरे। कोण सभा अनेरास्ववियुका जिल्ला अध्यक्ष पेमा छेतेनले संञ्चालन गरेका थिए।"
"प्रधानमन्त्रीको पक्षमा प्रदर्शन : अस्थिरता चाहिँदैन, सरकार ढाल्न पाइँदैन्","काठमाडौं : नेपाल कम्युनिस्ट पार्टी (नेकपा)का अध्यक्ष तथा प्रधानमन्त्री केपी शर्मा ओली समर्थकहरुले प्रदर्शन गरेका छन्। बुधबार दिउँसो राजधानीमा ओली समर्थकहरुले प्रदर्शन गरेका हुन्। राजधानीको कोटेश्वर, चावहिल, गंगबु, कलंकी, असन (इन्द्र चोक) र लगनखेलमा उनीहरुले प्रदर्शन गरेका छन्। अस्थिरता देशलाई चाहिँदैन, सरकार ढाल्न पाइँदैन् भन्ने प्ले कार्ड बोकेर ओली समर्थकहरु सडकमा उत्रिएका छन्। आजलाई होईन् भोलिलाई, स्थिर सरकार ओलीलाई, सरकारविरुद्धको संगिनी सुई बन्द गर र विधिलाई बार्गेनिङ भन्दै प्ले कार्ड बोकेर सडकमा उत्रिएका छन्। प्रदर्शनकारी प्ले कार्डमै प्रश्न गरेका छन् ओलीको राजीनामा भारतको लागि कि ? नेपालको लागि? नेकपाको केही दिनअघि बसेको स्थायी कमिटी बैठकमा प्रधानमन्त्रीले ओली राजीनामा दिनुपर्ने चौतर्फी दवाब सुरु भएपछि ओली समर्थकहरु सडकमा उत्रिएका हुन्। नेकपाको बैठकमै अर्का अध्यक्ष पुष्पकमल दाहाल 'प्रचण्ड', झलनाथ खनाल, माधवकुमार नेपाललगायत नेताहरुले ओलीको राजीनामा आफूहरुले मागेको बताएका थिए। उनीहरुले ओलीको राजीनामा मागेपछि जारी स्थायी कमिटी बैठक असार २६ गतेसम्म स्थगित गरिएको छ।"
सभामुख सापकोटाको आँखाको शल्यक्रिया,काठमाडौं : सभामुख अग्निप्रसाद सापकोटाको मोतियाबिन्दुको शल्यक्रिया भएको छ। संघीय संसदको प्रतिनिधिसभाका सभामुख सापकोटाको बुधबार तिलगंगा आँखा अस्पतालमा दायाँ आँखाको शल्यक्रिया गरिएको हो। वरिष्ठ चिकित्सक डा सन्दुक रुइतसहितको टोलीले बुधबार बिहान शल्यक्रिया गरेको हो। केही समययता उनको आँखामा समस्या देखिएको थियो।चिकित्सकको सल्लाहमा शल्यक्रिया गरिएको सभामुखका प्रेस सल्लाहाकार श्रीधर न्यौपानेले जानकारी दिए। उपचारको सम्पूर्ण खर्च सभामुख सापकोटा स्वयम्ले तिर्नु भएको छ। शल्यक्रिया पछि सभामुख सापकोटालाई चिकित्सकले एक साता आराम गर्न सुझाव दिएका छन्। आँखाको शल्यक्रियापछि सभामुख निवास फर्किसकेको उनको सचिवालयले जनाएको छ।
नेपालको नक्साप्रति आपत्ति जनाउँदै भारतले पठायो कुटनीतिक नोट,"काठमाडौँ : कालापानी, लिपुलेक र लिम्पियाधुरा समेट्दै नेपालले नयाँ नक्सा जारी गरेकोमा आपत्ति जनाउँदै भारतले नेपाल सरकारलाई कुटनीतिक नोट पठाएको खुलासा भएको छ । राष्ट्रियसभा सदस्य रामनारायण विडारीले यसबारे राष्ट्रियसभाको प्रत्यायोजित व्यवस्थापन तथा सरकारी आश्वासन समितिको बैठकमा बोलेका हुन् । नेता विडारीका अनुसार भारत सरकारले असार १० गते नै कुटनीतिक नोट पठाएको थियो । तर परराष्ट्र मन्त्रालयले यसबारे सूचना सार्वजनिक गरेको छैन । नेपालको संसदले संविधान संशोधन गर्दै नयाँ नक्सा जारी गरेपछि भारतीय अधिकारीहरुले यसमा विरोध जनाएका थिए । केही नेताहरुले भने नेपाल रुष्ट बनेकोमा सहमतिबाट समाधान खोज्नुपर्ने तर्क गरेका थिए । भारतका रक्षामन्त्री राजनाथ सिंहले भारतको धार्चुलाबाट लिपुलेक हुँदै तिब्बतको मानसरोवरसम्मको सडक उद्घाटन गरेपछि नेपाल सरकारले आपत्ति जनाउँदै विज्ञप्ति निकालेको थियो । तर नेपाल र भारत सरकारबीच वार्ताको वातावरण बन्न नसकेपछि पछिल्लो समय दुई देशबीच सम्बन्ध चिसिँदै गएको छ । नेपाल सरकारले भारत वार्ताका लागि तयार नदेखिएको भन्दै लिपुलेक, लिम्पियाधुरा र कालापानीलाई समेटेर गत जेठ ५ गते नयाँ नक्सा जारी गरेको हो ।"
प्रधानमन्त्री ओली र प्रचण्डबीच बालुवाटारमा दुई घण्टा छलफल,काठमाडौं : सत्तारुढ दल नेपाल कम्युनिस्ट पार्टी (नेकपा) को आन्तरिक कलह टुंग्याउने प्रयास स्वरुप प्रधानमन्त्री तथा अध्यक्ष केपी ओली र अर्का अध्यक्ष पुष्पकमल दाहाल प्रचण्डबीचको छलफल सकिएको छ। प्रधानमन्त्रीको सरकारी निवास बालुवाटारमा ओली र प्रचण्डबीच एक्लाएक्लै (वान टु वान) भएको वार्ता बिना निष्कर्ष टुंगिएको बालुवाटार स्रोतले जनाएको छ। सोमबार र मंगलबार भएका छलफल सकारात्मक भए पनि कुनै सहमति हुन सकेको थिएन्। बुधबारको छलफल दुई घण्टामा टुंगिएको हो। पार्टी भित्रको आन्तरिक विवादका कारण नेकपा स्थायी समिति बैठक असार २६ गतेसम्म स्थगित भएको छ। पार्टीको एकता बचाउन युवा नेताको सक्रियता र दबाबपछि स्थायी समिति स्थगन गरेर शीर्ष नेताहरु फेरि छलफलमा जुटेका हुन्। दुवै पक्षको अडान र दम्भले पार्टी विभाजनको जोखिम बढेपछि युवा नेताहरु एकता बचाउन सक्रिय भएका छन्। उनीहरुले दुवै पक्षका नेताहरुलाई भेटेर मनाउने र सम्झाउने काम गरिरहेका छन्। प्रधानमन्त्री ओलीले स्थायी समितिले दबाब दिँदैमा आफूले पदबाट राजीनामा नदिने बरु जस्तोसुकै परिस्थिति पनि सामना गर्ने बताएका छन्। प्रचण्ड र वरिष्ठ नेता माधव नेपाल पक्षले भने प्रधानमन्त्री ओलीमाथि सहमतिको वातावरण बनाउन दबाब दिइराखेका छन्। नेकपा स्थायी समिति बैठक तेस्रो पटक स्थगित नेकपा स्थायी समिति बैठक सुरु भएपछि केके भयो ? भारत र चीनलाई तुलना गर्दै योगेशले गरे चार प्रश्न ओलीको समर्थन गर्दै मुस्ताङमा प्रदर्शन बालुवाटारमा प्रधानमन्त्री ओली र प्रचण्डबीच छलफल सचिवालय र स्थायी समितिका बहुमत सदस्यले ओलीको राजीनामा मागेपछि आन्तरिक कलहले उग्र रुप लिएको हो। अध्यक्षद्वय ओली र प्रचण्डसँगै नेताहरुले विभिन्न चरणमा छलफल गरेपनि सहमति हुन सकेको छैन। प्रधानमन्त्री ओलीको समर्थनमा नेकपाका कार्यकर्ताले देशभर प्रदर्शन गर्न थालेपछि प्रचण्ड पक्षले त्यसको चर्को विरोध गर्दै आएको छ। केही केन्द्रीय सदस्यले भने पार्टी विवाद समाधानका लागि केन्द्रीय समिति बैठक बोलाउन माग गरेका छन्।
नेकपा स्थायी समिति बैठक सुरु भएपछि केके भयो ?,"काठमाडौं : सत्तारुढ दल नेपाल कम्युनिष्ट पार्टी (नेकपा)को स्थायी समिति बैठक अन्योलमा परेको छ । स्थायी समिति सदस्यहरुको लामो समयदेखिको माग पछि बसेको बैठक बीचमा पुगेर रोकिएको रोकियै छ। पटकपटक सारेर बुधबारका लागि तय भएको बैठक फेरि शुक्रबारसम्मका लागि सारिएको छ । बैठक नै नबसी तेस्रो पटक सारिएको हो । मंगलबार ओली र प्रचण्डको बालुवाटार भेटमा आजको स्थायी समिति बैठक चलाउने सहमति भएको बताइएको थियो । नेकपा स्रोतका अनुसार प्रधामन्त्री ओलीले निश्चित सहमति नभइनकन स्थायी समिति बैठकमा बस्न अस्वीकार गरेकाले आजको बैठक पनि सारिएको हो । बैठकअघि शीर्ष नेताहरुबीच थप छलफल आवश्यक भएकाले बैठक दुई दिन पर सारिएको भन्ने खबर आएको छ । एक स्थायी समिति सदस्यले भने। स्थायी समिति बैठकपछिका घटनाक्रम असार १० गते बैठक सुरु भएको दिन २ अध्यक्षले धारण राखेर सिद्धियो । ११ गते बैठक बसेन १२ गते र १३ गते बैठक बस्यो । १२ गतेको बैठकमा प्रधानमन्त्री ओली उस्थित नै भएनन् भने १३ गते एक्कैछिन मात्रै सहभागी भएर बारिरिएका थिए । यस दिन सीमाको विषयमा मात्रै छलफल भयो । १४ गते मदन जयन्ती र १५ गते धान दिवस भनेर बैठक स्थगित गरिएको थियो । स्थायी समिति बैठक सञ्चालन गरिएकै हालमा १४ गते मदन जयन्तीको कार्यक्रम आयोजना गरियो । नयाँ नक्सा सार्वजनिक गरेको भनी भारत आफूसँग रिसाएको, आफूलाई प्रधानमन्त्रीबाट हटाउन भारत लागि परेको र आफ्ना पार्टीका नेताहरु त्यसको मतियार बनेको आरोप ओलीले लगाए । १६ गते बसेको बैठकमा प्रधानमन्त्री उस्थित थिए । त्यसदिन बैठक पार्टीको एजेण्डमा केन्द्रित हुनुको सट्टा प्रधानमन्त्रीले मदन जयन्तीको कार्याक्रममा दिएको अभिव्यक्ति र निर्वाचन आयोगमा एमाले नामको पार्टी दर्ताका लागि परेको निवेदन विषयमा कुरा उठ्यो । सो दिन बैठकमा प्रधानमन्त्री ओली, पार्टीका अर्का अध्यक्ष प्रचण्डसहित वरिष्ठ नेता, सचिवालय सदस्य, स्थायी समित सदस्य गरी १८ जना बोले । जसमा अन्य १७ जनाले अध्यक्ष र प्रधानमन्त्री दुवै पदबाट ओलीले राजीनामा दिनुपर्ने माग गरे । १७ गते एक्कैछिन बसेर बैठक स्थगित भयो । त्यसदिन बोल्ने पनि सबैजसोले ओलीको राजीनामा मागे। १८ गते पनि स्थायी समिति बैठक बस्यो तर त्यसदिन ओली बैठकमा उपस्थित भएनन् । मन्त्रिपरिषद् बैठक बसी वजारी संसद अधिवेशन अन्त्य गर्न राष्ट्रपति समक्ष सिफारिस गरियो । नेकपा प्रवक्ता नारायणकाजी श्रेष्ठले ओलीको कदमबाट पार्टीमा गम्भीर खतरा आएको टिप्पणी गरेका थिए । पार्टी फुटतर्फ उन्मुख भएको र प्रधानमन्त्रीसँग छलफल गर्नका लागि भन्दै १९ गतेको बैठक रोकेर २० गतेका लागि तय गरिएको थियो । २० गते बैठक नै नबसी २२ गतेका लागि ताकियो । २२ गते पनि बैठक अगावै २४ गते(आज) का लागि सारियो । २४ लागि तोकिएको बैठक पुनः २६ गतेसम्मका लागि स्थगित गरिएको छ। पार्टीमा देखिएको विवाद समाधान गर्न दिनहुँ नेकपा अध्यक्षद्वय ओली र प्रचण्डबीच भेटवार्ता भइरहेको छ। ठोस उपलब्धि भने त्यसले दिनसकेको छैन । यसबीचमा ओली र प्रचण्ड चार पटक छलफलमा बसेका छन् । एक पटक एकएक जना सहयोगीसहित भेटवार्ता गरेका ओलीप्रचण्ड अर्काे पटक दुईदुई जना सहगोगीका साथ छलफलमा बसेका थिए । दुई पटक भने एक्लाएक्लै छलफलमा बसेका छन् । बुधबार पनि छलफलमा ओली र प्रचण्ड बस्ने तयारीमा छन् ।"
भारतीय मिडियाबारे नेपालको चासो : 'राजनीतिक र कानूनी उपचार खोजिनेछ',"काठमाडौँ : भारतीय सञ्चारमाध्यमले नेपाल सरकार र प्रधानमन्त्री केपी शर्मा ओलीबारे पछिल्ला दिनमा सम्प्रेषण गरेका समाचार तथा टिप्पणीबारे नेपाल सरकारले पनि चासो देखाएको छ । प्रधानमन्त्री केपी ओलीका प्रेस सल्लाहकार सूर्य थापाले फेसबुकमा लेख्दै भारतीय मिडियाबारे खेद प्रकट गरेका छन् । थापाले भारतीय मिडियाले पत्रकारिता नगरेर अरु थोक मात्र गरिरहेको टिप्पणी गरेका छन् । साथै गलत, भ्रामक र मर्यादाहीन सम्प्रेषण गरेको भन्दै थापाले भारतीय मिडियाको विरोध जनाएका छन् । उनले लेखेका छन्, कतिपय भारतीय संचार माध्यमहरुले केही दिनयता गरिरहेको गलत, भ्रामक र मर्यादानि सम्प्रेषणको अभिष्ट राम्रैसँग बुझ्न सकिन्छ । तिनले पत्रकारिता वाहेक अरुथोक मात्र गरिरहेका छन् । तीन करोड नेपालीजनमा यस्ता आधारहीन सम्प्रेषणले कुनै अर्थ राख्दैनन् । बरु जिम्मेवार पत्रकारिताका निम्ति यस्तो सम्प्रेषण स्वयंमा लज्जाको विषय भएको छ । बिहीबार थापाले यस्तो टिप्पणी गरेका हुन् । सञ्चार मन्त्रालय सम्हालेका अर्थमन्त्री युवराज खतिवडाले पनि भारतीय मिडियाको गतिविधिप्रति असन्तुष्टि जनाउँदै कानूनी र राजनीतिक उपचार खोजिने प्रतिक्रिया दिएका छन् । उनले भारतीय मिडियाको अभ्यासप्रति सरकारले भत्र्सना गर्ने पनि बताएका थिए । बिहीबार मन्त्री खतिवडाले सरकारका निर्णय सुनाउने क्रममा पत्रकारको प्रश्नको जवाफ दिने क्रममा भारतीय मिडिया विरद्ध कानूनी उपचार खोजिने बताएका हुन् । नेपाल सरकारले लिम्पियाधुरा, लिपुलेक र कालापानी सहितको नयाँ नक्सा जारी गरेपछि नै भारतका मूलधारका मिडियाले समेत केपी ओली नेतृत्वको सरकारमाथि टिप्पणी गर्न थालेका छन् । पछिल्लो समय चिनियाँ राजदूतले नेपालका प्रधानमन्त्री लगायत नेताहरुसँगको भेटको प्रसंगलाई पनि भारतका केही मिडियाले अतिरञ्जित तरिकाले समाचार सम्प्रेषण गरिरहेका छन् । काठमाडौँमा भने सामाजिक सञ्जाल प्रयोगकर्ताहरुले भारतका त्यस्ता मिडियाको गतिविधिप्रति व्यंग्य र रोष प्रकट गर्न थालेका छन् । यस्तो छ थापाको फेसबुक स्टाटस :"
ट्याक्सी सञ्चालनको व्यवस्था मिलाउन निर्देशन,"काठमाडौं : संसदको विकास तथा प्रविधि समितिले ट्याक्सी सञ्चालनको व्यववस्था मिलाउन सरकारलाई निर्देशन दिएको छ । बुधबार बसेको समिति बैठकले भौतिक पूर्वाधार तथा यातायात मन्त्रालयको नाममा सरकारलाई यस्तो निर्देशन दिएको हो । बुधबार समिति बैठकमा यातायात व्यवसायीका प्रतिनिधिसँगको छलफपछि समितिले निर्देशन दिएको हो । विश्व स्वास्थ्य संगठन, नेपाल सरकार स्वास्थ्य तथा जनसंख्या मन्त्रालय र कोभिड१९ काइसिस म्यानेजमेन्ट कमिटी (सीएमसी)ले तयार पारेका मापदण्ड पूरा गरी सरकारले लकडाउनको अवधिमा पनि केही पेशा व्यवसाय सञ्चालन गर्ने व्यवस्था गरेकाले सोही मापदण्डलाई पूरा गरी अर्थतन्त्रलाई थप चलायमान बनाउन, सर्वसाधारणलाई आवतजावतमा थप सहजता प्रदान गर्न सार्वजनिक यातायातसँग सम्बद्ध ट्याक्सी यातायात सञ्चालनको लागि आवश्यक व्यवस्था मिलाउन समिति नेपाल सरकार भौतिक पूर्वाधार तथा यातायात मन्त्रालयलाई निर्देशन गर्दछ, समितिको निर्णयमा भनिएको छ । विश्वव्यापी महामारीको रुपमा फैलिएको कोरोना भाइरस रोकथाम र नियन्त्रणका लागि सरकारले २०७६ चैत ११ गतेदेखि लकडाउन गरेपछि धेरै व्यवसाय प्रभावित भएका छन् । त्यसमध्ये सार्वजनिक यातायात क्षेत्र सर्वाधिक प्रभावित भएको भन्दै समितिले यस्तो निर्देशन दिएको हो । असार १ गतेपछि निजी सवारी साधन जोरबिजोर प्रणालीमा सञ्चालन, पसल र व्यवसाय सञ्चालनको अनुमति दिएको सरकारले सार्वजनिक सवारी साधनलाई भने चल्ने दिएको छैन । यातायात व्यवसायीले आय गुमेको, सवारी साधन बिग्रिएकोसँगै बैंकको किस्ता तिर्न समस्या भएको भन्दै गुनासो गर्दै आएको छ ।"
भारतका लागि नेपाली राजदूतको जवाफ : भन्नुपर्ने ठाउँमा भनिएकै छ,"काठमाडौँ : भारतका लागि नेपाली राजदूत निलाम्बर आचार्यले बोल्नुपर्ने ठाउँमा आफू बोलिरहेको प्रतिक्रिया दिएका छन् । भारतीय मिडियाले नेपालबारे भ्रामक समाचार सम्प्रेषण गरिरेका बेला राजदूत आचार्य मौन रहँदा धेरैले सामाजिक सञ्जलमा उनको भूमिकामाथि प्रश्न उठाएका थिए । उनले भूमिका निर्वाह गर्न नसकेको भन्दै आलोचना गरिरहँदा जवाफको रुपमा उनले यस्तो प्रतिक्रिया दिएका हुन् । ट्वीटरमार्फत आचार्यले बोल्नुपर्ने बोलिरहेको र भन्नुपर्ने ठाउँमा भनिरहेको भन्दै स्पष्टिकरण दिएका छन् । भारतीय मिडिया र केही नेताको अभिव्यक्तिबारे नेपाली राजदूतले केही एक्सन लिन नसकेको भन्दै आचार्य पछिल्ला दिनमा आलोचिन बन्दैआएका छन् । आचार्यले ट्वीटरमा लेखेका छन्, बोल्नपर्ने ठाउँमा बोल्ने हो, भन्नपर्ने कुरा भन्ने हो। त्यो भएको छ। बोलिएको छ, भनिएको छ। आचार्यले ट्वीटमा सन्दर्भ नजोडे पनि आफूमाथि उठेका प्रश्नको जवाफ दिएको रुपमा बुझिएको छ । सीमा विवाद लगायत विभिन्न राजनीतिक मुद्दामा नेपाल र भारतबीच सम्बन्ध चिसिरहँदा लामो समयपछि राजदूत आचार्यले आफ्नो बचाउ गर्दै प्रतिक्रिया दिएका हुन् ।"
नेकपा स्थायी समिति बैठक तेस्रो पटक स्थगित,काठमाडौं : आजका लागि सारिएको सत्तारुढ दल नेपाल कम्युनिष्ट पार्टी (नेकपा)को स्वाथी समिति बैठक २६ गतेसम्मका लागि स्थगित गरिएको छ । केन्द्रीय कार्यालयका सचिव ईश्वर रिजालले २६ गते शुक्रबार ११ बजेसम्मका लागि स्थायी समिति बैठक स्थगित गरेको जानकारी दिएका छन् । मंगलबार बालुवाटारमा भएको अध्यक्षद्वय ओली र प्रचण्डको भेटमा आजको स्थायी समिति बैठकलाई निरन्तरता दिने सहमति भएको थियो। स्थायी समिति बैठकअघि नेताहरुबीच अझै छलफल आवश्यक भएकाले बैठक सारिएको एक स्थायी समिति सदस्यले जानकारी दिएका छन्। तेस्रो पटक बैठक सारिएको हो ।
सरकारको समर्थन गर्दै सिमरामा प्रदर्शन,"सिमरा : स्थायी सरकारको माग गर्दै नेपाल कम्युनिस्ट पार्टी (नेकपा) निकट युवा विद्यार्थीले बाराको सिमरामा प्रदर्शन गरेका छन् । नेकपा नेतृत्वमा पछिल्लो समय देखिएको विवादले मुलुक समृद्धितर्फ अघि नबढने भन्दै विद्यार्थीले स्थायी सरकारको पक्षमा प्रदर्शन गरेका हुन् । सिमरा चोकमा भेला भएका नेकपाका नेता कार्यकर्ताले पार्टी नेतृत्वमा पछिल्लो समय देखिएको विवाद तत्काल अन्त्य गर्न माग गरेका छन् । नेकपासँग जनताले ठूलो आशा राखेका छन् । वर्तमान सरकारले पनि मुलुकको समृद्धिलाई प्राथमिकतामा राखेको छ, कार्यक्रम संयोजक त्रिलोक विक्रम शाहले भने, तर अहिले पार्टी भित्र देखिएको विवादले जनतामा निराशा पैदा गरेको छ । त्यसैले पार्टी नेतृत्वमा एकता अहिलेको आवश्यकता हो। पार्टी नेतृत्वमा देखिएको विवादले जनस्तरमा समेत नकारात्मक असर परिरहेको भन्दै शाहले एकताको पक्षमा आफूहरुले प्रदर्शन गरेको बताए। सहभागीले सिमराको बजारमा र्याली प्रदर्शन गर्दै चोकमा कोणसभा गरेका थिए । सभामा स्थानीय युवा नेताले बोल्दै स्थायी सरकारमा जोड दिएका थिए ।"
सुदूरपश्चिम प्रदेश : प्रतिपक्षको अवरोधबीच बजेट पारित,"धनगढी : सुदूरपश्चिम प्रदेशसभाले प्रतिपक्षको अवरोधबीच आगामी आर्थिक वर्ष २०७७०७८ को बजेट पारित गरेको छ। असार १ गते प्रदेशसभामा प्रस्तुत गरेको बजेट सामान्य छलफल मात्रै गरेर बहुमतले पारित गरेको हो। प्रतिपक्ष दलको नाराबाजीका कारण २३ दिनसम्म बजेटमाथि छलफल हुन सकेको थिएन। बुधबार एकै दिन तीन पटक बैठक राखेर प्रदेशसभामा बजेट पारित गरिएको हो। बुधबार ८ बजे संसदको पहिलो बैठक बसेको थियो। बैठकमा आर्थिक मामिला तथा योजना मन्त्री झपटबहादुर बोहराले अर्थ सम्बन्धी प्रस्तावलाई कार्यान्वयन गर्न बनेको विधेयक तथा आगामी आर्थिक वर्षको सेवा र कार्यको लागि प्रदेश सञ्चित कोषबाट केही रकम खर्च गर्न र विनियोजन गर्ने सम्बन्धमा व्यवस्था गर्न बनेको विधेयक माथिको छलफलको प्रस्ताव पेस गरे लगत्तै सकिएको थियो। त्यसको पौने घण्टापछि अर्थात ९ बजे सुरु भएको अर्को बैठकमा सत्तारुढ दलका सांसद दुर्गा विकले धारणा राखिन्। उनले अर्थ सम्बन्धी प्रस्तावलाई कार्यान्वयन गर्न बनेको विधेयक तथा सेवा र कार्यको लागि प्रदेश सञ्चित कोषबाट केही रकम खर्च गर्न र विनियोजन गर्ने सम्बन्धमा व्यवस्था गर्न बनेको विधेयक पारित गर्नुपर्ने बताइन्। उनको धारणपछि फेरि बैठक स्थगित भएको हो। त्यसपछि दिउँसो २ बजे बसेको बैठकमा सभामुख अर्जुनबहादुर थापाले नाराबाजीबीच पनि संसदको कारबाही अघि बढाए। प्रतिपक्षी दलको लगातारको नाराबाजीका बीचमै बजेट पारित भएको हो। बुधबार बिहान र दिउँसो गरेर २ पटक बसेको बैठकको प्रारम्भ मै प्रतिपक्ष दलहरुले नाराबाजी गर्दै रोष्टम घेराउ गरेका थिए। सदनमा सभामुख निकै आक्रामक शैलीमा प्रस्तुत भएका थिए। प्रदेश सरकारले बजेट ल्याएपछि विपक्षी दल नेपाली कांग्रेस र समाजवादीले लगातार सदन अवरोध गर्दै आएका थिए। प्रदेशसभामा प्रतिपक्षी दल नेपाली कांग्रेस र जनता समाजवादी पार्टी (जसपा) ले कोरोना रोकथाम र नियन्त्रणमा सरकार पूर्ण उदासिन देखिएको भन्दै असार १० गतेदेखि सदनमा अवरोध जारी राखेपछि संसद बैठक बारम्बार स्थगित हुँदै आएको थियो। बैठकपछि प्रमुख प्रतिपक्षी दल नेपाली कांग्रेस संसदीय दलका नेता डा रणबहादुर रावलले प्रदेश सरकार विधि र प्रक्रिया भन्दा पनि बहुमतको दम्भमा अगाडि बढीरहेको आरोप लगाए। प्रतिपक्ष दलहरुले जनताका माग सम्बोधन गर भन्दा एकलौटी हिसाबले अगाडि बढ्छ भने यसमा हाम्रो भन्नु केही छैन्, उनले भने, प्रतिपक्ष निरन्तर जनताको साथमा रहेको छ।"
नेकपा विवाद : सप्तरीमा दुई पक्षबीच चर्काचर्की,"राजविराज : सत्तारुढ दल नेपाल कम्युनिस्ट पार्टी (नेकपा) को आन्तरिक कलह सप्तरी जिल्लामा पनि देखिएको छ। केन्द्रमा आन्तरिक कलह टुंग्याउन प्रयास भइरहेका बेला सप्तरीमा बुधबार सरकारको समर्थनमा जुलुस निकाल्ने र निकाल्न नहुने विषयमा कार्यकर्ता विभाजित भएका छन्। प्रधानमन्त्रीलाई हटाउन पाइदैन, पार्टी फुटाउन पाइदैन, पार्टी एकता आजको आवश्यक्ता लगायतका सातवटा नारा तय गरी निकाल्न खोजिएको जुलुस अर्का पक्षको अवरोधका कारण स्थगित भएको थियो। तत्कालीन एमाले पक्षधर युवा नेताले स्थानीय महादेव मन्दिर क्षेत्रबाट प्रधानमन्त्री ओलीको समर्थन र पार्टी एकतामा जोड दिँदै जुलुस निकाल्ने तयारी गरेका थिए। उनीहरुले नेकपा सरकार विखण्डन भए राष्ट्रियता नै खतरामा पर्न सक्ने भन्दै एकता र सहकार्यमा अघि बढ्न नेकपाका नेतालाई दबाब दिन प्रदर्शन गर्ने तयारी गरेको बताए। पूर्वमाओवादी पक्षधर जिल्ला नेताले जुलुस निकाल्न अवरोध गरेपछि दुई पक्षबीच केहीबेर चर्काचर्की भएको थियो। जुलुस निकाल्ने खबर पाएर उपस्थित प्रहरीले दुबै पक्षलाई विवाद गर्न रोकेपछि अवस्था सामान्य बनेको थियो। जुलुस निकाल्न रोक्दै पूर्वसिंचाई मन्त्री उमेश यादवले पार्टीको विवाद मिलाउन केन्द्रमा प्रयास भइरहेको बेला कसैको समर्थन वा विरोधमा जुलुस प्रदर्शन गर्न आवश्यक नरहेको बताए। जुलुस निकाल्ने तयारी गर्ने अशोक यादवले बुधबार बिहान प्रदेश सदस्य सुखराम यादवको घरमा उमेश यादव, संजय यादवसहित बसेको बैठकले सातवटा नारा तय गरेर प्रदर्शन गर्ने तयारी गरेको थियो। प्रदर्शनका लागि भेला भएपछि अचानक उमेश यादवले कुरा फेरेको केहीले आरोप लगाएका छन्। दुवै पक्षको अडान र दम्भले पार्टी विभाजनको जोखिम बढेको भन्दै युवाहरुले एकता बचाउन सक्रिय हुनुपर्ने शिवकान्त सुमनले बताए। उनले नेताहरुको पक्षमा विभाजित हुनुभन्दा नेतालाई खबरदारी गर्नुपर्ने आवश्यक्ता औंल्याए। पार्टीको एकता बचाउन युवा नेताको सक्रियता र दबाबपछि असार २६ गतेसम्मका लागि स्थायी समिति स्थगन गरेर शीर्ष नेता फेरि छलफलमा जुटे पनि कुनै निष्कर्ष निस्केको छैन।"
मोहना अन्सारीले सरिता गिरीको पक्षमा लेख्दा मानवअधिकार आयोगको आपत्ति,"काठमाडौँ : राष्ट्रिय मानव अधिकार आयोगका सदस्य मोहना अन्सारीले सरिता गिरीको कारवाहीप्रति टिप्पणी गरेकोमा आयोगले आपत्ति जनाएको छ । अन्सारीको भनाइलाई खेदजनक भन्दै आयोगले उनलाई यस्तो भ्रम सिर्जना हुनेगरी नबोल्न सचेत गराइएको पनि जनाएको छ । आयोगका अध्यक्ष अनुपराज शर्माको हसताक्षर सहित बिहीबार विज्ञप्ति जारी गर्दै अन्सारीको भनाइ अस्वीकार गरिएको हो । संविधान, कानून र दलको विधानले दिएको अधिकार प्रयोग गरी सरिता गिरीमाथि गर्न लागेको कारवाहीलाई खेदजनक तथा कथित छानविन प्रतिबेदन भनी दलको अधिकार निस्तेज पार्ने गरी सामाजिक सञ्जालमा व्यक्त गर्नुभएको भनाइलाई आयोगले अस्वीकार गर्दछ्, आयोगले जारी गरेको विज्ञप्तिमा उल्लेख छ । आयोगकी सदस्य मोहना अन्सारीले सरिता गिरीमाथि समाजवादी जनता दलले कारवाही गरेपछि उक्त निर्णयप्रति आपत्ति जनाउँदै खेदजनक भन्दै विरोध जनाएकी थिइन् । संसदमा बोलेको भरमा कारवाही गरिनु अलोकतान्त्रिक भएको भन्दै अन्सारीले गिरीको पक्षमा ट्वीट गरेकी थिइन् । आयोगले भने अन्सारीको भनाइप्रति ध्यानाकर्षण गरेको हो । अन्सारीले यस्तो लेखेकी थिइन् : यस्तो छ मानवअधिकार आयोगको विज्ञप्ति :"
नयाँ आईजीपीका के छन् चुनौती ?,"काठमाडौं : प्रहरी अतिरिक्त महानिरीक्षक (एआईजी) शैलेश थापा क्षेत्री प्रहरी महानिरीक्षक (आईजीपी)मा बढुवा भएका छन्। वरीयतामा पहिलो नम्बरमा रहेका क्षेत्रीलाई गृह मन्त्रालयको सिफारिसमा मंगलबार बसेको मन्त्रिपरिषद् बैठकले आईजीपीमा बढुवा गर्ने निर्णय गरेको हो। आईजीपी ठाकुरप्रसाद ज्ञवालीले बुधबार अनिवार्य अवकाश पाउँदै छन्। २८औं आईजीपीको दौडमा अर्का एआईजी हरिबहादुर पाल पनि थिए। प्रधानमन्त्री केपी शर्मा ओली र गृहमन्त्री रामबहादुर थापा वरीयता नमिची यसअघिको नियुक्तिलाई निरन्तरता दिँदै क्षेत्रीलाई आईजीपी बनाउने निर्णयमा पुगेका थिए। यसपटक आईजीपी नियुक्तिमा विगतजस्ता विवाद र हानथाप थिएन। क्षेत्री र पाल दुवै जना २०४९ वैशाख १९ मा प्रहरी निरीक्षकबाट सेवा प्रवेश गरेका हुन्। दुईमध्ये जो नेतृत्वमा पुगे पनि मिलेर काम गर्ने समझदारी उनीहरूबीच देखिएको थियो। क्षेत्रीले डीआईजी हुँदा प्रहरी केन्द्रीय प्रवक्ता, महानगरीय प्रहरी कार्यालय रानीपोखरीको नेतृत्व गरेका थिए। एआईजी भएपछि उनी मानव स्रोतसाधन र प्रशासन विभागको नेतृत्वमा थिए। उनले सशस्त्र द्वन्द्वका बेला जिल्ला प्रहरी सल्यानको प्रमुख भएर काम गरेका थिए। त्यसपछि क्रमशः सिन्धुपाल्चोक, कास्की, धादिङ र झापामा प्रहरी प्रमुख भए। भक्तपुर कटुन्जेमा २०२५ मंसिर २३ गते जन्मिएका क्षेत्री २०४९ वैशाख १९ गते प्रहरी निरीक्षक भएर सेवामा प्रवेश गरेका हुन्। उनको पारिवारिक पृष्ठभूमि पनि प्रहरीकै छ। उनका बुवा शम्भु थापा प्रहरी नायब महानिरीक्षकबाट अवकाश प्राप्त हुन्। राजनीति शास्त्रमा स्नातकोत्तर क्षेत्री २०५८ फागुन १० गते प्रहरी निरीक्षकबाट प्रहरी नायब उपरीक्षकमा बढुवा भए। २०६७ पुस २० गते एसपी, २०७४ साउन ११ गते एसएसपी, २०७५ असोज २८ गते डीआईजी र २०७६ चैत ९ गते एआईजीमा बढुवा भएका थिए। संगठनमा उनी इमानदार र व्यावसायिक प्रहरी अधिकृतका रूपमा चिनिन्छन्। लामो समय प्रहरी महानिरीक्षककै सचिवालयमा रहेर काम गरेका क्षेत्रीलाई प्रहरी नेतृत्व र उसका जिम्मेवारीका विषयमा राम्रै ज्ञान छ। यस्ता छन् चुनौती नेतृत्वमा पुग्न नेताको घरदैलो चहार्नु पर्दैन भन्ने भनाइ यसपटक क्षेत्रीको हकमा लागू भयो। राजनीतिक सम्बन्धबाट टाढै रहेका र प्रहरी संगठनको भविष्य राजनीतिसँगै जोडिएकाले उनले प्रहरीको वृत्ति विकासलाई कसरी माथि उठाउँछन् ? यो चुनौतीपूर्ण छ। प्रायः सरकारले प्रहरी नेतृत्वले आफ्नो निर्देशनलाई अक्षरशः पालना गरोस् भन्ने इच्छा राख्छ। गलत निर्देशनको विरोधी क्षेत्रीले अब आफूलाई कसरी सिद्ध राख्छन्, त्यो अर्को मुख्य चुनौती छ। संघीय र प्रदेश प्रहरी संरचना जनशक्ति व्यवस्थापन क्षेत्रीका लागि अर्को चुनौतीपूर्ण काम छ। सरुवाबढुवा भनसुनकै आधारमा चल्छ भन्ने प्रहरी संगठनका अधिकांश कर्मचारीको मनोबल उच्च राख्न पनि उनलाई चुनौती छ। कञ्चनपुरकी १३ वर्षीया निर्मला पन्तको बलात्कारपछि हत्याको तथ्य अझै खुलेको छैन। दोषी पक्राउ त के किटानसमेत भएको छैन। यो पत्ता लगाउनु पनि उनका लागि चुनौतीपूर्ण काम हो।"
बालुवाटारमा प्रधानमन्त्री ओली र प्रचण्डबीच छलफल,काठमाडौं : सत्तारुढ दल नेपाल कम्युनिस्ट पार्टी (नेकपा) को आन्तरिक कलह टुंग्याउने प्रयास स्वरुप प्रधानमन्त्री तथा अध्यक्ष केपी ओली र अर्का अध्यक्ष पुष्पकमल दाहाल प्रचण्डबीचको छलफलमा जारी छ । प्रधानमन्त्री निवास बालुवाटारमा ओली र प्रचण्डबीच एक्लाएक्लै (वान टु वान) भएको वार्तामा कुनै निष्कर्ष निस्केको छैन। सोमबार र मंगलबार भएका छलफल सकारात्मक भए पनि कुनै सहमति हुन सकेको थिएन् । पार्टी स्थायी समिति बैठक असार २६ गतेसम्म स्थगित भएको छ। पार्टीको एकता बचाउन युवा नेताको सक्रियता र दबाबपछि स्थायी समिति स्थगन गरेर शीर्ष नेताहरु फेरि छलफलमा जुटेका हुन्। दुवै पक्षको अडान र दम्भले पार्टी विभाजनको जोखिम बढेपछि युवा नेताहरु एकता बचाउन सक्रिय भएका छन्। उनीहरुले दुवै पक्षका नेताहरुलाई भेटेर मनाउने र सम्झाउने काम गरिरहेका छन्। लगातार ओलीदाहाल छलफल नेकपा स्थायी समिति बैठक तेस्रो पटक स्थगित नेकपा स्थायी समिति बैठक सुरु भएपछि केके भयो ? प्रधानमन्त्री ओलीले स्थायी समितिले दबाब दिँदैमा आफूले पदबाट राजीनामा नदिने बरु जस्तोसुकै परिस्थिति पनि सामना गर्ने बताएपछि अवस्था झन् जटिल बनेको हो। सचिवालयका बहुमत सदस्य र स्थायी समितिका बहुमत सदस्यले ओलीको राजीनामा मागेपछि आन्तरिक कलहले उग्र रुप लिएको हो।
भारत र चीनलाई तुलना गर्दै योगेशले गरे चार प्रश्न,"काठमाडौं : नेपालको आन्तरिक मामलामा विदेशी हस्तक्षेपको विषयमा बहस भइरहेका बेला पर्यटनमन्त्री योगेश भट्टराईले भारत र चीनले नेपालप्रतिको दृष्टिकोण र व्यवहारलाई तुलनात्मक विश्लेषण गरेका छन्। चिनियाँ राजदूत होउ यान्छीले सत्तारुढ नेपाल कम्युनिस्ट पार्टी (नेकपा) विवाद समाधानमा सहजीकरण गरेको भन्दै सामाजिक सञ्जालमा टिप्पणी आइरहेका बेला सत्तारुढ दलका नेताले रक्षात्मक प्रतिक्रिया दिइराखेका छन्। भट्टराईले नेपालको राजनीतिक घटनाक्रममा भारतको र चीनको भूमिकाको विषयमा गम्भीर प्रश्न गरेका हुन्। मन्त्री भट्टराईले कुनै पनि विदेशी राजनीतिक र कूटनीतिक गतिविधिलाई तुलनात्मक रुपमा हेर्नु आवश्यक रहेकोसमेत औंल्याए। उनले सबैको कुरा सुन्नुपर्ने तर त्यो मान्ने नमान्ने अधिकार आफ्नै भएकोसमेत प्रष्ट पारेका छन्। कुनै पनि विदेशी राजनीतिक तथा कूटनीतिक गतिविधिलाई यसै सन्दर्भबाट हेरियो भने सहि हुन्छ, मन्त्री भट्टराईले भनेका छन्, कसैको पनि कुरा सुन्नु राम्रो हो। मान्ने नमान्ने अधिकार हाम्रो हो। भट्टराईका चार प्रश्न संविधान बनाउने बेलामा असफल पार्न खोज्नु ठिक वा संविधान निर्माणप्रति सद्भभाव राख्नु ठिक ? पहिलो र दोश्रो संविधानसभाको बेलामा तराई र पहाड, जाति जनजातिको सामान्य अन्तरविरोधलाई चर्काएर नेपालमा विग्रह ल्याउन प्रयत्न गर्नु ठिक वा त्यसलाई हल गर्न र नेपाल र नेपालीको एकताप्रति सद्धभाव राख्नु ठिक ? नेपालमाथि नाकाबन्दी लगाएर हायलकायल पार्न खोज्नु ठिक वा त्यो गलत हो, नेपाल र नेपालीलाई बाँच्न देउ भन्नु ठिक ? पार्टीपार्टी र पार्टीभित्रको अन्तरविरोधमा घ्यू थपेर नेपालको लोकतन्त्रलाई कमजोर बनाउनु र अस्थिरता सिर्जना गर्नु ठिक वा सबै पार्टीबीचमा राम्रो एकता बनाउँदै नेपालको समृद्धृप्रति सद्भाव राख्नु ठिक ?"
उत्तर कोरियाली दूतावासमा नेपाल,"काठमाडौं : संयुक्त राष्ट्रसंघको नाकाबन्दीका कारण उत्तर कोरियासँग प्रायः देश टाढै रहन्छन्। काठमाडौंमा उत्तर कोरियाको दूतावास त छ, तर सामान्य कूटनीतिक सम्बन्धबाहेक कोही पनि सम्पर्कमा जान चाहँदैनन्। नेकपा वरिष्ठ नेता माधवकुमार नेपाल भने उत्तर कोरियाली तत्कालीन शासक किम इल सुङको स्मृतिसभामा प्रमुख अतिथि बनेर सोमबार दूतावास गए। ललितपुरको झम्सीखेलस्थित उत्तर कोरियाली दूतावासको सभाहलमा स्मृतिसभा राखिएको थियो। उत्तर कोरियाका तत्कालीन नेता किम इलसुङको सन् १९९४ जुलाई ८ मा निधन भएको थियो। उनी सन् १९१२ अप्रिल १५ मा जन्मिएका थिए। उनले सन् १९४८ देखि १९९४ सम्म उत्तर कोरियामा शासन गरेका थिए। दूतावासले किम इल सुङको २६औं स्मृतिदिवस मनाएको हो। स्मृतिसभामा नेकपाका वरिष्ठ नेता नेपालले किम इल सुङले उत्तर कोरिया निर्माणमा खेलेको भूमिकाको चर्चा गरेका थिए। उनले उत्तर कोरिया र नेपालको सम्बन्ध एवं इतिहासबारे आफ्नो धारणा राखेका थिए। कार्यक्रममा नेपालका लागि उत्तर कोरियाली राजदूत जो योङ मेनलगायत दूतावासका अधिकारीहरूको उपस्थिति थियो। उक्त अवसरमा परराष्ट्र मन्त्रालयका अधिकारीहरूको उपस्थिति थिएन। उनीहरू उत्तर कोरियाली कार्यक्रममा जाँदैनन्। संयुक्त राष्ट्रसंघले लगाएको नाकाबन्दीका कारण विश्वका अन्य मुलुकका नेताहरू उत्तर कोरियासँग टाढा बस्न चाहन्छन्। नेपालका कम्युनिस्ट नेताहरूको भने उत्तर कोरियाप्रतिको मोह अनौठो छ। संयुक्त राष्ट्रसंघको नाकाबन्दीका बाबजुद नेपालका कम्युनिस्ट नेताहरू उत्तर कोरियाको भ्रमण गर्ने र उत्तर कोरियाली दूतावाससँग नजिकिने गरेका छन्। परराष्ट्र मन्त्रालयको सुझावलाई इन्कार गर्दै पूर्वप्रधानमन्त्री माधवकुमार नेपालले २०७४ साउन २७ गते उत्तर कोरियाको राजधानी प्योङयाङको भ्रमण गरेका थिए। त्यसबेला कोरियाली प्रायद्वीपमा बढेको तनावका कारण परराष्ट्र मन्त्रालयले नेता नेपाललाई उत्तर कोरियाको भ्रमण गरे विश्वभर मुलुकको गलत सन्देश जान सक्ने राय दिएको थियो। तर, परराष्ट्रको सुझाव नमानी नेता नेपालले त्यसबेला उत्तर कोरियाको भ्रमण गरेका थिए। त्यसबेला उनी कूटनीतिक जगत्मा आलोचितसमेत बने। संयुक्त राष्ट्रसंघको नाकाबन्दीकै कारण वर्तमान सरकारले नेपालमा भएका उत्तर कोरियाको सम्पूर्ण लगानी बन्द गराएको थियो। राष्ट्रसंघ र नेपालस्थित अमेरिकी दूतावासको पटकपटकको दबाब थेग्न नसकी वर्तमान सरकारले उत्तर कोरियाली लगानी बन्द गराएको थियो। उत्तर कोरियाली संरक्षणमा सञ्चालित अस्पताल, रेस्टुरेन्ट, सूचना प्रविधिका कम्पनीहरू राष्ट्रसंघीय नाकाबन्दीका कारण गत डिसेम्बरबाट बन्द छन्। उत्तर कोरियालीहरूले आफ्ना लगानीमा सञ्चालन भएका कतिपय कम्पनीहरू चिनियाँ व्यापारीलाई बिक्री गरे भने केहीले कम्पनी नै बन्द गरेर प्योङयाङ फर्किएका थिए। तैपनि उत्तर कोरियासँग नेपालका अधिकांश कम्युनिस्ट नेताहरूको सम्बन्ध घनिष्ट छ। वर्तमान सरकार र कम्युनिस्ट नेताहरूसँग बलियो सम्बन्ध भए पनि राष्ट्रसंघीय नाकाबन्दीका कारण उत्तर कोरियाली लगानी नेपालमा जोगाउन सम्भव भएन। उत्तर कोरियाली दूतावासले कोरोना भाइरस संक्रमणको जोखिमका कारण अत्यन्तै सीमित संख्यामा मात्र शुभचिन्तकहरूलाई बोलाएर सोमबार किम इल सुङको स्मृति सभा गरेको हो। सुङ उत्तर कोरियाका संस्थापक नेता हुन्। उनी उत्तर कोरियाका वर्तमान शासक किम जोङ उनका हजुरबुवा हुन्। उत्तर र दक्षिण कोरियाबीच बढेको तनावका कारण अहिले कोरियाली प्रायद्वीप अशान्त छ।"
लगातार ओलीदाहाल छलफल,"पहिलो दिन (असार २१): भनाभन, आरोप प्रत्यारोप। छुट्दा मत्थर। दोस्रो दिन (असार २२): प्रधानमन्त्री केपी ओलीले आफ्नो अडान कायम राख्दै धारणा व्यक्त। तेस्रो दिन (असार २३): अध्यक्ष पुष्पकमल दाहालले मात्र धारणा राख्दै दुई मध्ये एक पद छोड्न माग। काठमाडौं : सत्तारुढ दल नेकपामा बढेको किचलोमा कुनै प्रगति छैन। तीन दिनयता अध्यक्षद्धय प्रधानमन्त्री केपी ओली र पुष्पकमल दाहालबीच प्रधानमन्त्री निवास बालुवाटारमा छलफल भइरहेको छ। पार्टी बैठक बुधबारसम्मलाई रोकेर छलफलमा बस्दासमेत दुबै नेताले आफ्ना अडानमा खुलस्त कुरा राख्नेबाहेक अन्य सहमतिको कुनै सुत्र फेला पारेका छैनन्। आइतबार निकट सहयोगीसहित भएको छलफलमा दुई अध्यक्षबीच एक आपसमा भनाभन, आरोप प्रत्यारोप गर्दै छलफलबाट केही मथ्थर बनेर उठेका थिए। तर, सोमबार र मंगलबार भने वान टु वान वार्ता गर्दा ओलीदाहालले विषय प्रवेश गरेर छलफल थालेका थिए। सोमबार प्रधानमन्त्री ओलीले आफ्ना अडान र धारणा तथा मंगलबार दाहालले पनि आफ्ना धारणासहित माग राखेका छन्। जारी स्थायी समिति बैठकमा सरकारको नेतृत्व गरेको साढे २ वर्षको अवधिमै अध्यक्ष तथा प्रधानमन्त्री ओलीले सरकारलाई स्वेच्छाचारी ढंगले सञ्चालन गरेको र पार्टीलाई पनि स्वतन्त्र रुपमा चल्न नदिई बन्धक बनाएकोले दुवै पदवाट राजीनामा दिनपर्ने माग उठेको थियो। त्यसपछि चर्किएको कलह समाधान गर्ने सुत्रको खोजीमा अहिले दुई अध्यक्ष एक्ला एक्लै छलफलमा छन् भने पार्टीका दोस्रो र तेस्रो तहका नेता पनि विवाद मिलाउन उत्तिकै दबाब दिइरहेका छन्। छलफल उहाँहरु (अध्यक्षदय)का बीचमा भइरहेको छ, ठोस प्रगति अहिलेसम्म भइसकेको छैन, प्रवक्ता नारायणकाजी श्रेष्ठले भने, बुधबार पनि पार्टी बैठक बस्दैछ। बैठक अगाडि पनि उहाँहरुले फेरि एकपटक छलफल गर्ने भन्नुभएको छ। हेरौ, बुधबारको छलफलमा के हुन्छ। अहिलेसम्मको छलफलमा प्रधानमन्त्री ओली प्रधानमन्त्री र पार्टी अध्यक्ष दुवै पद नछोड्ने अडानमा देखिएका छन्। अध्यक्ष दाहालले भने प्रधानमन्त्री र अध्यक्ष दुई पदमध्ये एक पद छोड्न र ओलीसँग आग्रह गरेका छन्। मंगलबारको छलफलमा पनि उनले दुई मध्ये एक पद स्वेच्छाले छोडन ओलीलाई आग्रह गरे। ओलीसँगको छलफलपछि दाहालले साँझ आफ्नै निवास खुमलटारमा सचिवालयका वरिष्ठ नेता माधव नेपाल, झलनाथ खनाल, उपाध्यक्ष बामदेव गौतम र प्रवक्ता श्रेष्ठलाई तीन दिनयता बैठकमा भएका छलफलका विषयमा ब्रिफिङ गरे। तपाई (प्रधानमन्त्री)ले पार्टी विधि पद्धतिमा चलाउनु भएन, पार्टीलाई बेवास्ता गर्नुभयो सरकार नि राम्रोसँग चलेन। तपाईले नेताहरुलाई नै अनेक आरोप लगाउनेसम्मका कुरा राख्नुभयो। पार्टी विभाजनसम्मको योजना बनाउनुभयो। यस्तो स्थितिमा निकास दिनैपर्छ। दुई मध्ये एउटा पद स्वेच्छाले छोडनुहोस। मुख्यत प्रधनमन्त्री नै छोडनुहोस्, मंगलबार ओलीसँगको छलफलमा दाहालले राखेको भनाइ उद्धृत गदै एक सचिवालय सदस्यले अन्नपूर्णसँग भने। ओलीकै नेतृत्वमा सरकार रहेमा आगामी चुनावमा नेकपा पराजित हुनुपर्ने निष्कर्षका साथ राजीनामा माग गरिरहेका नेताहरुको माग सम्बोधनका लागि पनि ओलीले प्रधानमन्त्रीबाट राजीनामा दिनपर्ने मागमा दाहाल अडिग देखिएका छन्। दुवै पदबाट राजीनामा दिनुपर्ने माग उठाउँदै आएको ओली इतर खेमाले एउटा पद छोडेर बाटो खुलाउन प्रधानमन्त्रीसँग मंगलबार ठोस रुपमै प्रस्ताव राखेको छ। पार्टीको अध्यक्ष भन्दा पनि प्रधानमन्त्री पदबाट राजीनामा दिएर विवाद मिलाउने गरी अगाडि बढ्न ओलीसमक्ष दाहालले प्रस्ताव राखेका हुन्। त्याग त केही न केही प्रश्न उठेपछि गर्नै पर्छ, दाहालको भनाइ उद्धृत गदै ती सचिवालय सदस्यले भने, दुईमध्ये प्रधनमन्त्री पद छोडेर अगाडि जान हाम्रो आग्रह छ। यहीलाई बटमलाइन बनाएर सहमति खोजेरै जाऔं। मंगलबार थोरै मात्र बोलेका प्रधानमन्त्री ओलीले दुवै पदवाट राजीनामा नदिने अडान दोहोर्याए। ओलीले सोमबार आफू विरुद्ध पार्टी र सरकारमा नेताहरुले के कसरी घेराबन्दी गरेका छन् भन्ने फेहरिस्त राखेका थिए। तपाईहरु (दाहाल सहितका पार्टी नेता) ले असहयोग गर्नु भएको छ, तैपनि सरकारको काम प्रभावकारी रुपमै अगाडि गएको छ, तपाइहरुले केही देख्न सक्नुभएन, त्यसभित्र कतै पूर्वाग्रही सोच पो छ कि ? तपाइहरुले अप्ठ्यारो मात्र पार्ने भएपछि मैले केही गतिविधि अगाडि बढाएकै हो, नत्र त्यसरी जानुपर्ने अवस्था आउने थिएन, उनले सोमबारको छलफलमा भनेका थिए। ओलीले दाहालसँग अहिलेलाई ४ मंसिरको सहमतिलाई थप व्याख्या गर्ने, महाधिवेशनमा अध्यक्ष बन्न दाहाललाई सघाउने र आफूपछि प्रधानमन्त्रीका लागि पनि सहयोग गर्न सकिने गरी दुइ अध्यक्षभित्रको अधिकार मिलाउने मिलाउन प्रस्ताव गरेका थिए। प्रधानमन्त्री ४ मंसिरको दई अध्यक्षको अधिकार वाँडफाँडकै विषयमा मात्र थप व्याख्या गरेर अहिलेलाई जान सकिन्छ भन्नेमा हुनुहुन्छ। उहाँले अन्य कुनै पद छोडने कुरा गर्नुभएको छैन। उहाँ आफ्नै अडानमा अडिग देखिनुभएको छ, ओलीदाहाल वार्ताको ब्रिफिङ सुनेका ती सचिवालय सदस्यले भने। सहमतिका लागि कमजोरी स्वीकार गर्ने, आफ्नो सचिवालय हेरफेर गर्ने, मन्त्रिमण्डल हेरफेर गर्ने र प्रदेश सरकारमा पनि मुख्य मन्त्रीदेखि मन्त्रीसम्म अदल वदल गर्न सकिने तर आफूले भने कुनै पनि हालतमा प्रधानमन्त्री र पार्टी अध्यक्ष दुवै पदवाट राजीनामा नदिने अडान ओलीले सोमबारको बैठकमा दोहोर्याए। भनाभन र आरोप प्रत्यारोपबाट सुरु भएको छलफल एक दिन प्रधानमन्त्री ओली र अर्काे दिन अध्यक्ष दाहालले आफ्ना कुरा राख्नेसम्मको वतावरण निर्माण हुनुलाई पनि सकारात्मक लिनुपर्ने छलफलमा सहभागी नेता बताउँछन्। तर एजेण्डा केन्द्रीत छलफलमा ठोस प्रगति भने शून्यकै अवस्थामा छ, ती नेताले भने। दुवै नेताले आफ्ना कुरा राखेपछि दाहालले २४ असारसम्म सारिएको स्थायी समिति बैठक वुधबार भने अगाडि लैजान ओलीसँग प्रस्ताव गरेका थिए। तर, प्रधानमनत्रीले यस विषयमा हुन्छ, हँुदैन भन्ने जवाफ नदिएका बालुवाटार स्रोतले बताएको छ। बुधबार बिहान पहिले उहाँहरु छलफल गर्नुहुन्छ, त्यसपछि मात्र बैठक चल्ने नचल्ने थाहा लाग्ला, बालुवाटार स्रोतले भन्यो। स्थायी समिति सदस्य सुवास नेम्वाङले पनि दुई अध्यक्षबीचमा निरन्तर छलफल भए पनि कति प्रगतिउन्मुख भएको भन्ने विषयमा आफूले जानकारी नपाएको बताए। उहाँहरु (ओली र दाहाल) छलफलमा हुनुहुन्छ थाहा छ, तर ठोस प्रगति केही भए नभएको दुई अध्यक्षमात्र बस्नु भएकोले जानकारी पाउन सकिएको छैन उनले भने। अर्का स्थायी समिति सदस्य भीम रावलले पनि नेताहरु बीच छलफल भइरहँदा ठोस प्रगति भएको आफूलाई जानकारी नभएको बताए। त्यस्तो केही ठोस कुरा भएको छैन, तर पार्टी बैठक भने बधबार बसौं भन्ने भएको छ। बैठक अगाडि अध्यक्षद्धय छलफलमा बस्ने कुरा भएको छ। प्रधानमन्त्रीले पनि बैठक राख्ने विषयमा हुँदैन भनेर आपत्ति जनाउनु भएको छैन भन्ने नै मैले बुझेको छु, उनले भने। ओली दाहालको मंगलबारको छलफलपछि रावल पनि दाहाललाई भेट्न खमुलटार पुगेका थिए। रावलले अहिले पार्टीभित्र चलिरहेको छलफल नेताहरुको व्यवस्थापनका विषयमा मात्र नभइ राजनीतिक र सैद्धान्तिक विषयमै केन्द्रीत रहेको र त्यसभित्र व्यक्तिको भूमिकाको विषय पनि सँगै जोडिएर छलफलमा आएको बताए। उनले भने, कुन व्यक्तिले के पद लिने, कसलाई मन्त्री बनाउने, को पदमा जाने भन्ने होइन। मूलत यो सैदान्तिक राजनीतिक, राष्ट्रिय स्वाधिनता, अखण्डता, चुनौतीहरुको सामना कसरी गर्ने भन्ने सँगै बढी सम्बन्धित छ। तर, विषयहरुसँग छलफल गदै जाँदा व्यक्तिको जिम्मेवारी र भूमिकाको प्रसंग पनि जोडिएर आएको छ।"
चार वटा प्रदेशमा चार दिन यो वर्षकै बढी पानी पर्ने,"काठमाडौं : मुलुकका विभिन्न चार वटा प्रदेशमा आगामी चार दिन यस वर्षको (मनसुन सक्रिय भएपछिको) अहिलेसम्म कै बढी पानी पर्ने अनुमानका साथ आवश्यक पूर्वतयारी थालिएको छ। असार २५ देखि २८ सम्म प्रदेश नं १, २, बागमती र गण्डकी प्रदेशमा मनसुन शुरु भएपछिको अहिलेसम्म कै बढी वर्षा हुने अनुमान गरिएको जल तथा मौसम विज्ञान विभागका प्रवक्ता वरिष्ठ मौसमविद् डा अर्चना श्रेष्ठले जानकारी दिनुभयो। 'मनसुन शुरु भएदेखि नै पानी परिरहेको छ, पानीको सतह माथि आइसकेको र जमिन गलिसकेको छ, जुलाई र अगस्टमा मौसम थप सक्रिय हुन्छ, अबको चार दिन अलि बढी पानी पर्नसक्छ', श्रेष्ठले भने। उनका अनुसार अहिलेसम्म औसतभन्दा धेरै पानी परिसकेको छ। त्यसैले सम्भावित पानी पर्ने प्रदेशको तराई तथा चुरे क्षेत्रबाट बग्ने नदी, खोला तथा खहरेमा बाढी बढ्ने र समतल भूभागमा डुबानको सम्भावना हुने भएकाले विशेष सावधानी अपनाउन राष्ट्रिय विपद् जोखिम न्यूनीकरण तथा व्यवस्थापन प्राधिकरणले अनुरोध गरेको छ। सरकारले यसवर्ष असारमा आधारित विपद्को सूचना प्राणाली व्यवस्थापन गरिएको छ। त्यसैले पानीपर्ने सम्भावना छ मात्रै नभनी कुनकुन क्षेत्रमा पानी पर्नेछ, कस्तो असर गर्न सक्छ, त्यसबाट कसरी सावधानी अपनाउने भनेर सार्वजनिक सूचना दिन थालिएको प्राधिकरणका प्रमुख कार्यकारी अधिकृत अनिल पोखरेलले जानकारी दिए। मुलुकमा गएको वैशाखदेखि अहिलेसम्म पर्याप्त पानी परिसकेको छ। प्रिमनसुनमा नै भारी वर्षा भएकाले जमिन गलिसकेको सन्दर्भमा ठाउँठाउँमा बाढी पहिरोले मानवीय क्षति पुर्याइसकेको छ। मनसुनको शुरुआतमा नै पहिरोले धेरै मानिसको ज्यान लिइसकेको छ भने घरबारविहीन बनाएको छ। पर्वत र बझाङको ठूलो पहिरोमा मात्रै १५ जनाको ज्यान गएको छ। प्राधिकरणको अभिलेखअनुसार वैशाखदेखि अहिलेसम्म कूल ८०४ वटा विपद् घटनामा ११४ जनाको मृत्यु भएको छ। यसवर्ष मनसुनका समयमा औसत वर्षा हुने मौसम विभागले भनिसकेको छ। औसत वर्षा पनि कुनै समय कम पानी पर्ने र कुनै समय भारी वर्षा हुनसक्ने विज्ञले बताएका छन्। भारी वर्षाले ठाउँठाउँमा बाढी, डुबान र पहिराको जोखिम बनाइसकेको छ। पहाडी क्षेत्रमा साना तथा खहरे खोला र नदीनालाको बहाव बढ्न थालेको छ। आगामी चार दिन खतराको तहसम्म बढ्ने अनुमान छ। यसतर्फ सचेत भएर चनाखो हुनसमेत प्राधिकरणले आज एक सूचना जारी गरी जनाएको छ। भारी वर्षाबाट हुने सम्भावित जोखिमसमेतलाई आँकलन गरी यसवर्षको मनसुन पूर्वतयारी तथा प्रतिकार्य योजना २०७७ को भाग (एक र दुई) प्रकाशित भइसकेको छ। उक्त कार्य योजनानुसार विपद्का समयमा सङ्घीय मन्त्रालय, प्रदेश र स्थानीय सरकार राजनीतिक दल तथा गैरसरकारी संस्था एजेन्सी, विकास साझेदार संस्था तथा निजी क्षेत्रलगायतको समन्वयमा विपद् व्यवस्थापन र क्षति न्यूनीकरणको तयारी गरिएको छ। यी नदीमा बहाव बढ्नसक्ने शुक्ररबारदेखि आइतबारसम्म कन्काइ, कोशी, कमला, वाग्मती, नारायणी तथा यसका सहायक नदीमा पानीको सतह बढेर खतराको तहसम्म हुनसक्ने पूर्वानुमान गरिएको छ। खासगरी प्रदेश १ र २ को चुरे तथा तराई क्षेत्रमा बग्ने खोला तथा नदीमा ठूलो बाढी आउने हुनाले त्यस क्षेत्रका बासिन्दालाई सतर्क र विशेष चनाखो रहन आग्रह गरिएको पोखरेलले बताउनुभयो। उक्त समयमा तराईको झापा, मोरङ, सुनसरी, सप्तरी, धनुषा, महोत्तरी, सिरहा, सर्लाही, बारा, पर्सा, रौतहट, चितवनलगायत जिल्लाका कतिपय होचो ठाउँमा डुबानको सम्भावना छ। प्राधिकरणले यी चार प्रदेशका अलावा प्रदेश नं ५ तथा कर्णाली, सुदुरपश्चिम प्रदेशका बासिन्दाले पनि यो समयमा सतर्क रहनुपर्ने आवश्यकता औँल्याएको छ। प्राधिकरणले आफ्नो टोल, बस्ती आसपासमा खोला नदीको बहावबारे जानकारी लिन र समुदायमा जानकारी दिनसमेत अनुरोध गरेको छ। नदीनालामा आउने बाढीको जानकारी लिन जल तथा मौसम विज्ञान विभागको टोल फ्री नं ११५५ र आपत्कालीन सेवाका लागि राष्ट्रिय आपत्कालीन कार्यसञ्चालन केन्द्रको टोल फ्री नं ११४९ चौबिसै घण्टा खुला रहने जनाइएको छ। यस्तै प्राधिकरणले मोबाइलमा आउने सन्देशलाई पनि विशेष ध्यान दिन भनेको छ। बाढी, पहिरो र डुबानबारे मिडियामा आउने सूचनालाई समेत ध्यान दिन प्राधिकरणले आग्रह गरेको छ। एक जना जलाधार विज्ञ मधुकर उपाध्यायले यो समयमा नसोचेको स्थानमा समेत भेलपहिरो आउनसक्ने भएकाले सचेत हुन आग्रह गर्नुभयो। पानीको स्रोतको व्यवस्थापन नभएको र परेको पानी बग्ने बाटो नष्ट भएकाले जथाभावी रुपमा क्षति पुर्याउनसक्ने हुँदा थप सचेत बन्नुपर्ने उहाँको सुझाव छ। पर्वत र बझाङमा जङ्गलबाट खसेको पहिरो त्यसको एउटा उदाहरण हो। विपद् जोखिम व्यवस्थापन विज्ञ डा कृष्ण देवकोटाले जमिन गलिसकेको हुँदा थोरै पानीले नै धेरै क्षति पुर्याउनसक्ने भएकाले थप जोखिम बढेको बताए। उनले आवश्यक समन्वयमा क्षति र जोखिम न्यूनीकरणका कामलाई प्राथमिकता दिनुपर्नेमा जोड दिए।"
बागलुङमा एकै दिन ४२ जनाले जिते कोरोना,"बागलुङ : जिल्लामा बुधबार एकै दिन ४२ जनाले कोरोना भाइरस (कोभिड१९) को संक्रमणलाई जितेरका छन्। धौलागिरी अस्पतालको आइसोलेसनमा रहेका ७ र बुर्तिवाङस्थित दुई वटा प्रिआइसोलेसनमा बसेका ३५ गरेर ४२ जना कोरोना संक्रमणमुक्त भएर घर फर्केका हुन्। यसअघि अघिल्लो साता पनि एकै दिन ५३ जनाले कोरोना जितेर घर फर्किएका थिए। विभिन्न समयमा कोरोना संक्रमण पुष्टि भएका उनीहरुको दोस्रो पटकको स्वाब संकलनमा पीसीआर परीक्षणमा नेगेटिभ रिपोर्ट आएपछि डिस्चार्ज गरिएको बुर्तिवाङ प्राथमिक स्वास्थ्य केन्द्रका ३५ जनालाई केन्द्र प्रमुख डा मिलन मल्लले जानकारी दिए। डिस्चार्ज भएका सबैलाई १४ दिनसम्म अनिवार्य रुपमा होम क्वारेन्टाइनमा बस्न भनिएको छ। बुर्तिवाङबाट डिस्चार्ज हुनेमा ७ महिला छन्। यस्तै बडिगाड गाउँपालिकाका १५, ढोरपाटन नगरपालिकाका १७, निसीखोलाका २ र तमानखोलाका १ पुरुष छन्। धौलागिरी अस्पतालबाट डिस्चार्ज हुनेमा काठेखोला गाउँपालिकाका ७ जना छन्। जिल्लामा बुधबारसम्म संक्रमित संख्या २ सय ११ पुगेको छ। जसमध्ये १ सय ५७ संक्रमित निको भइसकेका छन्। अब ५४ जना मात्रै आइसोलेसनमा रहेको धौलागिरी अस्पतालले जनाएको छ।"
भुइँफूलले ढकमक्क खप्तड (फोटो फिचर),"डोटी : अहिले खप्तडका पाटनहरु भुइँफूलले ढकमक्क भएका छन्। रंगिचंगी अनगिन्ती फूलले पाटनमा सफा नरम कार्पेट बिछ्याइएझैँ लाग्छ। कोरोना महामारीका कारण लकडाउन सुरु भएसँगै खप्तडमा गाई, भैंसी लगायत चौपाया चरिचरनमा निषेध गिरिएको थियो। घुम्न जाने पर्यटकका लागि पनि निषेध गरिएको छ। अहिले खप्तडमा निकुञ्ज सुरक्षार्थ खटिएका नेपाली सेना र पर्यटकका सुविधाका लागि भवन निर्माण गरिरहेका कामदार मात्रै छन्। धेरै वर्षपछि मात्रै यस्तो सुन्दर देखिएको होटल तथा पर्यटन व्यवसायी महासंघ सुदूरपश्चिम प्रदेशका अध्यक्ष दिपक खड्काले बताए। बिगतका वर्षमा चरिचरन खुला भएकाले खप्तडका मैदानका फूलहरु गाई, भैंसी लगायत चौपायले चरेरै सिध्याउने गर्दथ्ये, खड्काले भने, यसपटक लकडाउनका कारण चरिचरन निषेध गरिएकाले यो सुन्दरता देख्न पाइएको हो। एक सय ३५ किसिमका फूल फुल्ने यो क्षेत्र प्राकृतिक इतिहासको संग्रहालय र जीवित बगैंचा हो। जेठ, असार, साउन, भदौमा खप्तडका पाटन रंगीचंगी अनगिन्ति भुइँफूलले ढक्कमक्क हुन्छन्। असोज, कार्तिक, मंसिर, पुष, माघ, फागुनसम्म हिउँले ढाकिएर खप्तड कम सुन्दर देखिंदैन। उक्त समयमा खप्तडमा हिउँ फुल्छ। चौतर्फी फुलेका लालीगुराँसले फागुन, चैत, बैशाखमा खप्तड ध्वजापताकाले सिंगारेको बेहुली मण्डपझै देखिन्छ। खप्तडमा नौ थरीका लालीगुराँस फुल्छन्। चारैतिर कोणधारी वृक्ष, हरियाली, आँखाअगाडि उड्दै गरेको डाँफे र चराको चीरबिर आवाज सुनेर नलठ्ठिने कोही हुँदैन। खप्तडमा जताततै लामा अनि थुम्का सहितका हरिया फाँट, फाँटभरि कार्पेट ओछ्याएझैं थरीथरीका फूल तीमाथि उडिरहेका रंगीबिरंगी पुतली, जंगलभित्र नौ रङका लालीगुराँस, सुदूरपश्चिम प्रदेशका पहाडी जिल्ला डोटी, अछाम, बझाङ र बाजुराको संगमस्थल खप्तड प्रकृतिमा लुकेको स्वर्ग हो। समुद्री सतहबाट २ हजार ७ सयदेखि ३ हजार २ सय २७ मिटरसम्मको उचाइमा रहेको र २ सय २५ वर्ग किलोमिटर क्षेत्रफल ओगटेको खप्तड राष्ट्रिय निकुञ्ज, विश्वमै अति दुर्लभ थलथले घाँसे मैदानयुक्त जमिन हो। यहाँ सानाठूलागरी २५ भन्दा बढी पाटन (फाँट) छन्। खप्तडलाई विसं २०४१ सालदेखि राष्ट्रिय निकुञ्ज बनाइएको हो। खप्तडको डाँफे कोट र भ्यु टावरबाट भारतको नन्दादेवी हिमालदेखि दार्चुलाको अपी, बझाङको सैपाल र बाजुराको बडीमालिका लगायत एक दर्जनभन्दा बढी हिमाल हेर्न पाइन्छ। नेपालमा पाइने ७ सय मुख्य जडिबुटीमध्ये २ सय २४ प्रजातिका जडिबुटी यसै क्षेत्रमा पाइन्छन्। प्रकृतिको यो अनौठो संग्रहालयमा ५ सय ६७ प्रजातिका वनस्पति र विभिन्न २ सय ७० जातका चराचुरुंगी छन्।"
डब्लूएचओमा जागिर लगाइदिने लोभ देखाएर ठगी,"काठमाडौं : विश्व स्वास्थ्य सङ्गठन (डब्लूएचओ) मा जागिर लगाइदिने लोभ देखाएर एक व्यक्तिले लाखौँ ठगी गरेको खुलेको छ। नवलपुरको देउचुलीस्थित प्रगतिनगरका विजय पाण्डेले आफू विश्व स्वास्थ्य सङ्गठनको कर्मचारी हुँ भन्दै जागिर लगाइदिने बहानामा रकम ठगेको महानगरीय अपराध महाशाखाले जनाएको छ। डब्लूएचओमा जागिर खुलेको भन्दै चितवन भरतपुरकी अस्मिता अधिकारीलाई सम्पर्क गरी अफर लेटर, रिलाइबल नेपाल लाइफ इन्सुरेन्स कम्पनीका कागजातसमेत बनाई विश्वासमा पारी गत वैशाखमा आईएमईमार्फत रु एक लाख ८२ हजार लिएर फरार भएका थिए। उजुरीका आधारमा खोजी अभियानका क्रममा महाशाखाको टोलीले उनलाई पक्राउ गरेपछि उक्त रहस्य खुलेको हो। उनलाई मङ्गलबार काठमाडौँको बानेश्वरबाट पक्राउ गरी ठगी कसूरमा अनुसन्धान तथा कारवाहीका लागि आज महानगरीय प्रहरी परिसर, टेकुमा बुझाइएको महाशाखाका प्रहरी उपरीक्षक ईश्वर कार्कीले जानकारी दिए। अनुसन्धानका क्रममा उनले अन्य व्यक्तिलाई समेत ठगी गरेको खुल्न आएको छ। काठमाडौँका फर्निचर व्यवसायी धनबहादुर विष्टबाट रु १८ लाखको फर्निचर किन्छु भनी रु ५० हजार ठगी गरेको, चितवन भरतपुरका निशानबाबु घिमिरेलाई विश्व स्वास्थ्य सङ्गठनको नेपालस्थित कार्यालयमा जागिर लगाइदिने भनी रु तीन लाख ५० हजार ठगी गरेको पाइएको छ। यस्तै अछामकी रञ्जु बुढालाई एक वर्षसम्म नक्कली कार्यालयमा काम लगाइ तलब नदिई ठगी गरेको र नवलपरासी बस्ने दीपक खनाल, धनबहादुर क्षेत्री, मनाङका कासी गुरुङ तथा ठेगाना नखुलेका सरिता भण्डारी, रमा घिमिरेसमेतलाई जागिर लगाउने लोभ देखाएर ठगी गरेको खुल्न आएको छ।"
बलात्कारपछि हत्या गर्ने ५ जनालाई जन्मकैद,"नेपालगन्ज : बाँकेको डुडुवा गाउँपालिकामा एकजना महिलालाई सामूहिक बलात्कार गरी हत्या गर्ने ५ जनालाई जिल्ला अदालत बाँकेले जन्मकैदको सजाय गरेको छ । १९ असोज ०७३ मा बाँकेको डुडुवा गाउँपालिका (साबिक कम्दी गाविस) मलेहपुरुवामा मेडिकलमा औषधि लिन गएकी २८ वर्षीया शान्ति बुढालाई डुडुवा गाउँपालिका (साबिक कम्दी गाविस६) मलेहपुरुवाका ३५ वर्षीय पुत्ती भन्ने नसिफ खाँ, वर्ष ३० का सगिर खाँ, छोटु भन्ने रियाज अली अन्सारी, ४२ वर्षका ईदु खाँ र कम्दी ४ लालापुरका ३० वर्षीय झलारीप्रसाद वर्मालाई सामूहिक बलात्कार गरेर हत्या गरेका थिए । जिल्ला न्यायाधीश मनकुमारी जिएम विकको इजलासले पाँचैजनालाई जन्मकैदसँगै जनही ५० हजार रुपैयाँका दरले दुई लाख ५० हजार रुपैयाँ पीडित परिवारलाई क्षतिपूर्ति दिने फैसला भएको अदालतका श्रेस्तेदार तीर्थराज भट्टले जानकारी दिए । अदालतले ३२ जेठमा फैसला गरेको हो । पाँचैजनाले हात, खुट्टा र टाउको समातेर, मुख थुनेर, पालैपालो बलात्कार गरेको र प्रहरीमा उजुरी गर्ने डरले हत्या गरेको,' स्वीकार गर्दै बयान दिएका थिए । ज्वरो आएको र टाउको दुखेर उपचार गर्न कम्दीको शाहपूर्वास्थित रोहित गुप्ताको मेडिकलमा दिउँसो ४ बजे पुगेकी बुढा दुई बोतल सलाइन चलाएर घर फर्किँदै गर्दा ६ बजेतिर सामूहिक बलात्कारको शिकार भएकी थिइन् । मेडिकलमा उपचार गरेर फर्किदै गर्दा एकान्त स्थानमा बुढालाई ५ जनाले दुई घण्टासम्म पालैपालो सामूहिक बलात्कारपछि हत्या गरेका थिए । अर्को दिन उनको शव अरहर बारीमा नांगो अवस्थामा भेटिएको थियो । मृतकको दायाँ खुट्टाको घुँडा मुनी र घाँटीमा सल र सुरुवालले बाँधेको, योनीबाट रगत बगेको अवस्थामा फेला परेको थियो । रातिको ८ बजे उनको हत्या भएको थियो । जिल्ला प्रहरी कार्यालय बाँकेले आर्थिक वर्ष ०७२७३ देखि अहिलेसम्म ५ वर्षको अवधिमा दुई सय ६ वटा जबरजस्ती करणीका मुद्दा दायर गरेको छ । यही अवधिमा जबरजस्ती करणी उद्योगका ९५ वटा मुद्दा दायर भए । बलात्कारका मुद्दा हरेक वर्ष बढ्दो क्रममा नै छन् । ०७२७३ मा २६, ०७३७४ मा ३९, ०७४७५ मा ३५, ०७५७६ मा ५६ र ०७६७७ को १५ असारसम्म ५० वटा मुद्दा दायर गरिएको छ । बाँके प्रहरी प्रमुख एसपी ओमबहादुर राना बलात्कारबारे प्रहरीमा जाहेरी परेपछि मुद्दा नै दायर हुने बताउँछन् । उनी भन्छन्, 'प्रहरीमा जाहेरी परेपछि मिलापत्रको कुनै गुञ्जायस नै हुँदैन । मुद्दा प्रक्रियामै जान्छ ।' बलात्कार भएको भन्ने जाहेरीकर्ताले अदालतमा बयान भने फेर्ने गरेर मुद्दालाई कमजोर बनाउने गरेको प्रहरीले जनाएको छ ।"
महालक्ष्मी नगरपालिकाले गर्यो सबै सेवा बन्द,"ललितपुर : महालक्ष्मी नगरपालिकाले अत्यावश्यकबाहेक सम्पूर्ण सेवा बन्द गरेको छ। नगरभित्रका केही ठाउँमा कोरोनाको संक्रमण बढेकाले जोखिम नियन्त्रण गर्न यस्तो निर्णय गरेको नगरपालिका प्रमुख रामेश्वर श्रेष्ठले जानकारी दिए। नगरपालिकाको निर्देशन अवज्ञा गर्नेलाई संक्रामक रोग ऐन, २०२० बमोजिम कारवाही हुने उनको भनाइ छ। महालक्ष्मी नगरपालिका७ मा कोरोनाको जोखिम बढ्दै गएको छ। ८ र ९ वडामा समेत जोखिम हुन सक्ने भन्दै त्यहाँका सम्पूर्ण उद्योग, व्यवसाय बन्द गरिएको छ। खाद्यान्न पसल र व्यवसायमा कम्तिमा एक मिटर दूरी कायम गरेर बिहान ७ देखि ९ बजे सञ्चालनको अनुमति दिइएको छ। क्लिनिक र औषधि पसल भने खुला रहने छन्। सरकारी तथा गैर सरकारी संस्था, बैंकको कारोबारबाट हुने अत्यावश्यक सेवाबाहेक सबै बन्द हुने नगरपालिकाले जनाएको छ। नगरपालिकाले स्थानीयलाई अति आवश्यक पर्दा आवश्यक सावधानी अपनाएर घरबाहिर निस्कन सुझाव दिएको छ।"
यौन दुर्व्यवहारको आरोपमा ३ स्वास्थ्यकर्मी पक्राउ,"वीरगन्ज : वीरगन्जको विर्ता स्थित अली अर्थो एण्ड ट्रमा हस्पिटलमा उपचारका क्रममा महिला बिरामीसँग दुर्व्यवहार (यौनजन्य) गरेको आरोपमा प्रहरीले ३ पुरुष स्वास्थ्यकर्मीलाई नियन्त्रणमा लिएको छ। हार्डजोर्नी तथा नशा रोग विशेषज्ञ डाक्टर रोशन अलीले संचालन गरेको अली अर्थो एण्ड ट्रमा हस्पिटलमा कार्यरत एहसान हुसैन, सुल्तान मियाँ र सरफुदीन मियालाई प्रहरीले नियन्त्रणमा लिएको हो। अस्पतालको आइसियु कक्षमा भर्ना भएकी वीरगन्ज ३१ बेल्वा इस्लामपुरकी २१ वर्षीया महिलासँग उपचारका क्रममा हुसेन र मियाद्वयसहित चार जना स्वास्थ्यकर्मीले यौन दुर्व्यवहार गरेको आरोप छ। हस्पिटलको आइसियु कक्षमा उपचारका क्रममा मङगलबार राति पुरुष स्वास्थ्यकर्मीले बिरामी महिलासँग दुर्व्यवहार गरेको घटना बुधुबार बिहान मात्रै सार्वजनिक भएको हो। मङगलबार बेलुका भर्ना भएकी महिलाको लुगा फेर्ने बहानामा चार जना पुरुष स्वास्थ्यकर्मीले बिरामी महिलाको संवेदनशील अंग छुनुका साथै चलाएको आरोप पीडित महिलाका आफन्तको छ। बिरामी महिलालाई मङगलबार राती खाना खुवाउन जाँदा आफूहरुलाई आइसियु कक्षमा प्रवेश गर्न पनि नदिएको आफन्तले बताए। बुधबार बिहान बिरामीलाई भेट्न आइसियु कक्षमा जाँदा आफ्नी आमासँग पीडित महिलाले विलौना गर्दै आफूसँग स्वास्थ्यकर्मीले गलत व्यवहार गरेकाले तुरुन्तै अस्पतालबाट निकालेर घर लैजान बताएपछि मात्रै यो घटना बाहिर आएको हो। बिरामी महिलाले आफूसँग भएको व्यवहारबारे आफन्तलाई बताएपछि बुधबार बिहान महिलाका आफन्तले दोषीलाई पक्राउ गरी कारवाहीको लागि प्रहरीमा खबर गरेका थिए। त्यसपछि वडा प्रहरी कार्यालय विर्ताबाट प्रहरी निरीक्षक निर्मल पनेरुसहितको प्रहरी टोलीले अस्पतालको आइसियु कक्षमै पुगेर पीडित महिलासँग सोधपुछ गरी आरोपित मध्येका ३ स्वास्थ्यकर्मीलाई नियन्त्रणमा लिएको हो। तीनै जनालाई वडा प्रहरी कार्यालयको हिरासतमा राखेर अनुसन्धान भइरहेको प्रहरी निरीक्षक पनेरुले बताए। बाँकी आरोपितलाई पनि तत्कालै प्रहरीमा उपस्थित गराउन अस्पताल प्रशासनलाई निर्देशन दिइएको पनेरुले जानकारी दिए। अस्पतालका सन्चालक डाक्टर रोशन अलीले आइसियु कक्षमा रहेकी बिरामी महिलाको स्वास्थ्य परीक्षणका लागि छातीमा ट्युब लगाउने काम मात्रै गरिएको तर कुनै प्रकारको दुर्व्यवहार भने नभएको बताए। बिरामी महिलाले लगाएको आरोपका बारेमा प्रहरीले अनुसन्धान गरिरहेकोले यस विषयमा अहिले नै आफूले केहि बोल्न नसक्ने उनले बताए। 'प्रहरीले अनुसन्धान गरिरहेको छ', उनले भने,यदि अनुसन्धानमा दोषि देखिन्छन् भने उनीहरूलाई कारवाही हुनैपर्छ। अनुसन्धनामा अस्पतालले प्रहरीलाई सहयोग गर्छ।' तर बिरामी महिलाका आफन्तले भने उपचारका क्रममा बिरामी महिलाको कुनै प्रकारको चेकजाँच गर्दा महिला चिकित्सक वा महिला स्वास्थ्यकर्मीले मात्र गर्न पर्ने, महिला स्वास्थ्यकर्मी नभएको अवस्थामा आफन्तको उपस्थितमा मात्रै पुरुष चिकित्सक वा स्वास्थ्यकर्मीले परीक्षण गर्नुपर्ने नियम रहेको बताएका छन्। महिलाको उपचारमा खटिएका स्वास्थ्यकर्मीको नियत ठिक नभएको कारण नै ती महिलासँग स्वास्थ्यकर्मीले दुर्व्यवहार गरेको आरोप उनीहरुको छ। १० दिन पहिले वीरगन्जकै एक निजी अस्पतालमा जुम्लयाहा बच्चालाई जन्म दिएकी ती महिलाको स्वस्थ्यमा समस्या आएपछि चिकित्सककै सल्लाहमा उनलाई मङगलबार बेलुकी अली अर्थो एण्ड ट्रमा हस्पिटलको आइसियु कक्षमा भर्ना गरिएको थियो।"
श्रीमतीले छाडेपछि आत्महत्या,गोरखा : चार महिनाअघि बिहे गरेकी श्रीमतीले छाडेपछि गोरखाका एक युवाले आत्महत्या गरेका छन्। गोरखा नगरपालिका५ मैदानका २१ वर्षका सञ्जीव श्रेष्ठले बुधबार दिउँसो साढे चार बजे घरभित्रै झुण्डेर आत्महत्या गरेको प्रहरी निरीक्षक सिमोन धितालले जानकारी दिइन्। उनको शव पोष्टमार्टमका लागि गोरखा अस्पतालमा लगिएको र घटनाबारे थप अनुसन्धान भएको उनले बताइन्। लामो समय प्रेमपछि गत चैतमा उनीहरुको बिहे भएको थियो। श्रीमतीले एकहप्ताअघि छाडेर गएपछि श्रेष्ठ बिक्षिप्त बनेको स्थानीय सौरभ शर्माले जानकारी दिए। श्रीमतीले छाडेपछि श्रेष्ठले बारम्बार आत्महत्या गर्ने संकेत गर्ने गरेको उनले बताए। यसअघि श्रीमतीले सँगै बस्न नसक्ने भन्दै श्रेष्ठविरुद्ध प्रहरीमा उजुरीसमेत दिएकी थिइन्। प्रहरीले २० वर्ष नपुग्दै गरेको विवाहलाई वैध मान्न नसकिने भन्दै अलग अलग बन्द सुझाव दिएर पठाएको थियो।
लकडाउनमा साइकलमा पर्यटकीय क्षेत्र खोज्दै भाष्कर,"डोल्पा : डोल्पामा पर्यटकीय क्षेत्रको प्रचुर सम्भावना रहेको धेरैजसो स्थान ओझेलमा नै रहेका छन्। नेपालका ठूला हिमालमध्यको काञ्जिरुवा हिमालसमेत डोल्पामा पर्दछ। अथाह घुम्न लायक ठाउँ हुँदाहुँदै पनि पर्यटकले चिन्न र अवलोकन गर्न भने पाएका छैनन्। कोरोना भाइरसको कारण सयौँ दिनदेखि देश लकडाउनमा रहेको छ। लकडाउनकै बिचमा एक साइकल यात्रीले डोल्पाका पर्यटकीय क्षेत्रको खोजी गरिरहेका छन्। साइकलमा धेरै अनुभव बटुलेका साइकल यात्री रामचन्द्र बस्नेत (भाष्कर)ले ओझेलमा परेका पर्यटकीय क्षेत्रको खोजी गरिरहेका छन्। जुम्ला र डोल्पाको सिमानाको जगदुल्लामा पर्ने दूधकुण्डली ताल पर्यटकीय क्षेत्रको ठुलो सम्भावना रहेको ताल हो। ६ हजार मिटरभन्दा ठुला आधा दर्जन हिमालले घेरिएको लाम्चो आकारको ताल हाल तीर्थस्थलका रुपमा मात्रै चिनिने गरेको साइकल यात्री भाष्कर सुनाउँछन्। उनी भन्छन्, 'एकै ठाँउमा राक्षस दह, अगुल्टे दह लगायत आधा दर्जन ताल पनि छन् तर ती ताल हेर्नको लागि कुनै किसिमका पहल भएका छैनन्। तिनै तालबाट झरेका सयौँ मिटर अग्ला झरना पनि छन्।' निकै ठुलो चुनौतिका बिच पनि रामचन्द्र बस्नेत (भाष्कर)ले साइकलमा यात्रा गरेर पर्यटकीय क्षेत्रको खोजी र प्रचारप्रशार गरिरहेका छन्। भाष्करले यसभन्दा पहिला पनि फोक्सुण्डो तालमा साइकल यात्रा गरी पर्यटकीय क्षेत्रको प्रचारप्रशार गरेका थिए। रामचन्द्र बस्नेत (भाष्कर)ले साइकलमा दूधकुण्डली तालमा साइकलमा यात्रा गरेपछि गाउँपालिकाले आफ्नो गूरु योजनामा समेत पर्यटकीय क्षेत्र बनाउने गरी समावेश गरेको जगदुल्ला गाउँपालिकाका अध्यक्ष नारासिंह रोकायाले जानकारी दिए। उनले गाउँपालिकाबाट दूधकुण्डली तालसम्म केबलकारबाट पर्यटक जाने योजना राखिएको र माता तीर्थालुका लागि विशेष तीर्थस्थल बनाउने लक्ष्य लिएको दावी गरे। साइकल यात्री रामचन्द्र बस्नेत (भाष्कर)ले डोल्पामा मात्रै नभएर नेपालका धेरै जिल्लामा साइकल यात्रा गरेर पर्यटीय क्षेत्रको प्रचारप्रशार र खोजी गरिरहेका छन्।"
मोटरसाइकलमा आगजानी,बनेपा : अज्ञात समूहले मंगलबार राति मोटरसाइकलमा आगजनी गरेका छन्। नेपाल विद्यार्थी संघ काभ्रे क्षेत्र नम्बर २ का क्षेत्रीय सभापति विद्या सागर लामाको मोटरसाइकलमा मंगलबार राति आगजनी भएको हो। बनेपा नगरपालिका११ सिनागालमा लामा बस्ने घरबाट पार्किङमा राखेको मोटरसाइल घर बाहिरा निकालेर अज्ञात समूहले आगो लगाएको प्रहरीले जनाएको छ। प्रदेश ३ को ०२००६ बा १०९८ प नम्बरको यामाह मोटरसाइकल आगो लगाई पूर्णक्षति भएको अवस्थामा प्रहरी पुगेको इलाका प्रहरी कार्यालय बनेपाका प्रहरी निरीक्षक योगेन्द्र तिमिल्सिनाले जानकारी दिए। घरमा पार्किङ गरि राखेको स्थानबाट १० मिटर बाहिरा ल्याएर आगो लगाएको प्रहरीको भनाइ छ। यस विषयमा प्रहरीले अनुसन्धान सुरु गरेको तिमिल्सिनाले जानकारी दिए।
न्यून गुणस्तरका दुई प्रकारका औषधि बिक्री वितवरणमा रोक,"काठमाडौं : न्यून गुणस्तरको रहेको जनाउँदै दुई प्रकारका औषधिको बिक्री वितरणमा रोक लगाइएको छ । औषधि व्यवस्था विभागले बजार अनुगमनका क्रममा लोमस फर्मास्युटिकल्स प्रालिका न्यून गुणस्तरका दुई औषधिको बिक्रीवितरणमा रोक लगाएको हो । मेट्रो ४०० एमजी (मेट्रोनिन्डाजोल ट्याबलेट) र सेटोफेन (प्यारासिटामोल ट्याबलेट ५०० एमजी) बिक्री वितरणमा रोक लगाइएको विभागका महानिर्देशक नारायणप्रसाद ढकालले जानकारी दिए। औषधि ऐन २०३५ को दफा १४ बमोजिम बिक्री वितरण रोक्का गरी बजारबाट तुरुन्त फिर्ता गर्न र सोको विवरण विभागमा पेश गर्न सम्बन्धित उद्योग तथा आधिकारिक बिक्री वितरकलाई मंगलबार निर्देशन दिइएको बताइएको छ । विभागले उक्त औषधि सिफारिस, बिक्री वितरण तथा प्रयोगसमेत नगर्न आग्रह गरेको छ । रासस"
कृषि अनुदान भ्रष्टाचार : मरेकाको नाममा अनुदान,"काठमाडौं : कृषि अनुदान भ्रष्टाचार भएको खुलासा भएको छ। चैते धान विशेष सहयोग (प्रोत्साहन) कार्यक्रमको अनुदान रकम किसानलाई वितरण नगरी मृत व्यक्तिको नाम, काल्पनिक नाम राखी किर्ते भरपाई पेश गरी रकम हिनामिना पाइएको छ। कृषि ज्ञान केन्द्र, झापाका तत्कालीन बाली संरक्षण अधिकृत (छैठौं) खिरबहादुर श्रेष्ठ र कन्काई नहर जल उपभोक्ता संस्था शिवसताक्षी ५ झापाका सचिव नेत्रपती पोखरेल अनुदानको रकम दुरुपयोग गर्ने कार्य संलग्न रहेको अख्तियार दुरुपयोग अनुसन्धान आयोगले गरेको अनुसन्धानबाट देखिएको छ। पोखरेलले लाभग्राहीहरुलाई रकम वितरण नै नगरेको अवस्थामा झुठ्ठा बिल भरपाई तयार गरी कृषि ज्ञान केन्द्र, झापामा पेश गरेको थिए। तत्कालीन बाली संरक्षण अधिकृत श्रेष्ठले लाभग्राहीको तीनपुस्ते विवरण, नागरिकता र चैते धान खेती गरिएको जग्गा सम्बन्धी विवरण एकिन नगरी झुठ्ठा भरपाइको आधारमा कार्य सम्पन्न प्रतिवेदन तयार गरी भुक्तानीको लागि सिरफारिस गरेको पाइएको अख्तियारले जनाएको छ। कृषि ज्ञान केन्द्रले २० लाख ३१ हजार रकम भुक्तानी गरेको देखिएको छ जसमा १८ जना लाभग्राहीलाई भुक्तानी गरेकोमा ५९ हजार ६३९ कम दिएको पाइएको छ। ५० जनाको झुठ्ठा विवरण उल्लेख गरी लाभग्राहीको काल्पनिक नाम राखी खाइमासेको ३ लाख २५ हजार २० रुपैयाँ दिएको अख्तियारको अनुसन्धानमा देखिएका छ। अनुदान रकम हिनामिना गर्ने कृषि ज्ञान केन्द्र बाली संरक्षण अधिकृत श्रेष्ठ, कन्काई नहर जल उपभोक्ता संस्थाका सचिव पोखरेलले भ्रष्टाचार निवारण ऐन सजायको माग दाबी गरिएको छ। उनीहरुविरुद्ध ३ लाख ८४ हजार ६५९ विगो कायम गरी हानिनोक्सानीको बिगो असुलको मागदाबीसहित विशेष अदालत, काठमाडौंमा आरोपपत्र दायर गरिएको छ। त्यस्तै यमुनामाई गाउँपालिका३, रौतहटका वडासदस्य राम विश्वास मुखिया र निरगुन पासवान (दुसाद)विरुद्ध घुस लिई भ्रष्टाचार गरेको सम्बन्धी आरोपपत्र दायर विशेष अदालतमा बुधबार नै दायर गरिएको अख्तियारले जनाएको छ। इलाका प्रहरी कार्यालय, भिमफेदी, मकवानपुरमा कार्यरत प्रहरी निरीक्षक राम बालकविरुद्ध घुस मुद्दा दायर भएको छ।"
सुदूरपश्चिममा बढ्दै बलात्कार,"धनगढी : २०७५ साल असारको १२ गते कैलालीको गौरीगंगा नगरपालिका ११ कटानकी १९ वर्षीया माया विकको सामूहिक बलात्कार पछि हत्या भयो। उनी उक्त नगरपालिकामा करारमा तथ्यांक संकलन गर्ने कार्य गर्थिन्। विक हराएको चार दिनपछि, असार १५ गते उनको शव भेटियो। वडा नम्बर ११ मा पर्ने चपथली सामुदायिक वनको जंगलमा दुवै हात पछाडि बाँधेको अवस्थामा मायाको शव भेटियो। विकको बलात्कारपछि हत्याको आरोपमा गौरीगंगा नगरपालिका११ शिवपुरका ३० वर्षीय गणेश बडुवाल, सोही ठाउँका २७ वर्षीय मनोज बोगटी, ऐठाका २१ वर्षीय सुरज चौधरी, शिवपुरकै २० वर्षीय भुवन खाती र १९ वर्षका तपेन्द्र बोगटीलाई प्रहरीले पक्राउ गरी अपहरण, हत्या र बलात्कारको मुद्दा चलाएको थियो। अदालतले सुरज चौधरी र भुवन खातीलाई बलात्कार गरी कर्तव्य ज्यान, गणेश बडुवाल र मनोज बोगटीलाई कर्तव्य ज्यानमा साबिकको मुलुकी ऐनअनुसार जन्मकैदको फैसला सुनाएको छ। उनीहरूले सामूहिक बलात्कार गरेर, मुखमा घाँस कोचेर हत्या गरेको खुलेपछि दुवैलाई जबरजस्ती करणीको महलअनुसार सजाय भएको हो। गौरीगंगा नगरपालिकाकै वडा नम्बर ४ मा यसै जेठको ११ गते नातिनीसँगै खेली रहेकी ७ वर्षीया बालिकाको ८० वर्षका वृद्ध बालाराम सुवेदीले बलात्कार गरे। पीडित बालिका सुवेदीकै नातिनीसँग खेलिरहेको अवस्थामा घरमा कोही नभएको मौका छोपेर बालिकाको बलात्कार भएको हो। बालिकाले, आमालाई पिसाब फेर्न नसेकेको गुनासो गरेपछि बलात्कृत भएको खुलेको हो। यद्यपि यो घटनामा ८० वर्षका सुवेदीलाई कैलाली जिल्ला अदालतले उमेरको हदबन्दी लागेको भन्दै पक्राउ परेको १२ दिनमै ५० हजार धरौटीमा रिहा गरिसकेको छ। बालिकाको शारीरिक परीक्षण प्रतिवेदनमा योनीमा यौनजन्य पदार्थ थुप्रिएको र च्यातिएको भन्ने उल्लेख छ। कैलालीको गौरीगंगा नगरपालिका वडा नम्बर ४ मै जेठको १० गते १२ वर्षीया अनाथ बालिकामाथि फरकफरक व्यक्तिबाट बलात्कार भयो। सोही नगरपालिका ४ का १९ वर्षीय नवीन साउदले जेठ १० गते आँप खान बोलाएर आफ्नै कोठामा लगेर बालिकाको बलात्कार गरे। त्यसकै दुई दिनपछि जेठ १२ गते अर्का २० वर्षका युवक चन्द्र साउदले पनि पसलमा चिनी किन्न गएका बेला बलात्कार गरे। पिसाब फेर्न गाह्रो भएको र यौनांगबाट रगत बग्न थालेपछि हजुरआमाले उनीमाथि बलात्कार भएको थाहा पाएकी हुन्। ती बालिकाका बुवा मानसिक बिरामी हुन् भने आमाको मृत्यु भइसकेको छ। दुवै जनामाथि जबरजस्ती करणीको मुद्दा चलिरहेको छ। गौरीगंगा नगरपालिकाकी उपमेयर अञ्चला चौधरी भन्छिन्, अनाथ बालिकाको उजुरी दर्ता गराउन नै हम्मेहम्मे भयो। प्रदेशको राजधानी धनगढीसँगै जोडिएको कैलारी गाउँपालिका वडा नम्बर २ की ११ वर्षीया बालिका पनि बलात्कृत भएकी छन्। जेठको ३२ गते मुखमा कपडा कोचेर बलात्कार गरेको आरोपमा सोही वडाका २९ वर्षका दीपेन्द्र चौधरी (कुस्मी) पक्राउ परेका छन्। अत्यधिक रक्तस्राव भएर बेहोस भएकी बालिकालाई उपचारका लागि सेती प्रादेशिक अस्पताल, धनगढी लगिएपछि मात्र बलात्कारको विषय खुलेको हो। पीडकले घटना गाउँमै मिलाउने र रकमको पनि प्रलोभन आएको पीडित पक्षले बताएका छन्। बलात्कारको मुद्दा मिलाउन संघीय सांसदको दबाब आएको पीडित परिवारको आरोप छ। महिला हिंसाको क्षेत्रमा कार्यरत ओरेक नेपालले पनि लकडाउनका बेला बलात्कारका घटना बढेको बताएको छ। ओरेक नेपालकी कार्यक्रम संयोजक बिनु रानाले कैलालीमा मात्रै लकडाउनका बेला बलात्कारका ७ वटा, सामूहिक बलात्कारका ४ वटा र बलात्कार उद्योगको १ घटना दर्ता भएको बताइन्। वर्षैपिच्छे बढ्दै बलात्कारको ग्राफ सुदूरपश्चिम प्रदेशमा ९ वटा जिल्ला छन्। प्रदेश प्रहरी कार्यालयअनुसार हरेक वर्ष प्रत्येक जिल्लामा बलात्कारको ग्राफ बढिरहेको छ। आर्थिक वर्ष २०७३ मा प्रदेशभरिमा जबरजस्ती करणीका ७० वटा र जबरजस्ती करणी उद्योगका ३५ र १० पाँच वटा घटना प्रहरीकोमा दर्ता भएको छ भने चालू आर्थिक वर्षमा त्यो संख्या दोब्बरभन्दा पनि बढेको छ। चालू आर्थिक वर्षको अहिलेसम्म बलात्कारका मात्रै १६९, उद्योगका ३ र हाडनाता करणीका ३ वटा मुद्दा प्रहरी कार्यालयहरूमा दर्ता भएका छन्। गत आर्थिक वर्ष २०७५७६ मा बलात्कारका १ सय ६३ र उद्योगका ८२ गरी २ सय ४५ मुद्दा दर्ता भएको प्रदेश प्रहरी मुख्यालयले जनाएको छ। आर्थिक वर्ष २०७४७५ मा बलात्कारका ९६ र उद्योगका ५६ गरी १ सय ५२ मुद्दा प्रहरीले दर्ता गरेको छ। सुदूरपश्चिमका पहाडी ७ जिल्लाको तुलनामा तराईका दुई जिल्ला कैलाली र कञ्चनपुरमा मात्रै तेब्बर बलात्कारका घटना दर्ता भएका छन्। सुदूरपश्चिम प्रदेशका निमित्त प्रहरी प्रमुख एसएसपी मुकेश सिंह बलात्कार बढ्नुमा इन्टरनेट मुख्य कारण रहेको बताउँछन्। अहिले सहरमा मात्रै होइन, गाउँमा पनि इन्टरनेटको पहुँच छ, बालबालिकाहरूले त्यसको प्रयोग नकारात्मक रूपमा गरिरहेका छन्, अभिभावकको निगरानी नभएकाले पनि बलात्कारका घटना बढिरहेका छन् उनले भने,गाउँका पुरुषहरू भारत अथवा तेस्रो मुलुकमा छन्, घरमा बालबालिकाको संगत कस्तो छ ? , उनीहरू कहाँ जान्छन् ? के गर्छन् ? भन्ने कुराको निगरानीको कमी समाजमा देखिएको छ। प्रहरीको तथ्यांकमा २० वर्षमुनिका युवाहरू बलात्कारमा संलग्न छन्। एसएपी सिंह भन्छन्, यो उमेरमा बालबालिकालाई राम्रो गार्जेनसिप चाहिन्छ, त्यो भएन भने अपराधका घटना बढ्छन्। समाजले पनि यसमा अलि बढी ध्यान दिनुपर्ने बेला आएको सिंह बताउँछन्। बलात्कारीलाई कठोर सजाय बालिकामाथि क्रूरता आफ्नैबाट असुरक्षित छन् बालिका सजाय तोकिन्छ, अपराधी भागिरहन्छ बलात्कार आफन्तबाटै निर्दयीले निमोठेका कोपिला मदिराले आँखा नदेखेपछि कलिला मुनामाथि ज्यानमारा पिपासु"
बालिकामाथि क्रूरता,"काठमाडौं : २०६८ चैतमा एसएलसी दिन हिँडेकी बैतडीकी पूजा बोहरा सामूहिक बलात्कारको सिकार भइन्। २ जना अपराधीलाई २०७६ कात्तिकमा सर्वोच्च अदालतबाट जेल सजायको फैसला भयो।२०७५ साउनमा कञ्चनपुरको महेन्द्रनगरमा १३ वर्षीया निर्मला पन्तको बलात्कारपछि हत्या भयो। अभियुक्त अहिलेसम्म पत्ता लागेको छैन। घटना अझै रहस्यमय छ। ० काभ्रेको तेमाल गाउँपालिकामा गत वर्ष असार २० गते ९ वर्षीया एलिसा तामाङको बलात्कारपछि हत्या भयो। काभ्रे प्रहरीले उक्त घटनामा संलग्न ३ अभियुक्तलाई पक्राउ गरी कारबाही चलायो। ० रूपन्देही कोटहिमाईमा घाँस काट्न गएकी १२ वर्षीया बालिकाको २०७४ माघ २२ गते बलात्कारपछि हत्या भयो। रूपन्देही प्रहरीले जबरजस्ती करणी मुद्दामा कारबाही प्रक्रिया अघि बढाएपछि सन्दीपकुमार धोबी कारागारमा छन्। धनुषाको जनकपुरधाम कुर्थाकी नाबालिका कञ्चनकुमारी पंजियारको हालै बलात्कारपछि हत्या भयो। शंकास्पद भारतीय नागरिक दीपु सिंह पक्राउ परेका छन्। ००० बलात्कार र बलात्कारपछि हत्यासम्बन्धी जघन्य अपराधका केही दृष्टान्त हुन् यी। त्यसमाथि पनि बालिकामाथि हुने क्रूर हिंसा बढी देखिन्छ। यति निर्दयी कृत्य किन गर्छन् ? खोजबिनकै विषय बनेको छ। प्रहरी प्रधान कार्यालयको अभिलेखअनुसार यो आर्थिक वर्षको जेठसम्म जबरजस्ती करणीका १ हजार ९ सय ४५ वटा घटना भएका छन्। जबरजस्ती करणी (बलात्कार)का घटनालाई ६ श्रेणीमा विभाजन गरिएको छ। जसअनुसार बलात्कार मात्रै, मानव बेचबिखन गरी बलात्कार, अपहरण गरी बलात्कार, बलात्कार गरी हत्या, बलात्कार गरी ज्यान मार्ने प्रयास र बालविवाह गरी बलात्कार छन्। अदालतमा पुगेका बलात्कार मुद्दा हेर्दा घटनामा अधिकांश चिनजान र आफन्तकै संलग्नता देखिन्छ। नाबालिकाहरू त झन् आफन्तबाटै बढी मात्रामा बलात्कारको सिकार भएका छन्। ५ वर्षयताकै बलात्कारका अपराध हेर्दा कहालीलाग्दो अवस्था देखिन्छ। प्रहरीको तथ्यांकअनुसार आर्थिक वर्ष २०७१७२ मा ९ सय ८१ बलात्कारका घटना भए। अर्को वर्ष २०७२७३ मा यो संख्या बढेर १ हजार ९३ पुग्यो। यो संख्या बढेर २०७३७४ मा १ हजार १ सय ३७ मा उक्लियो। त्यसपछिको २०७४७५ मा १ हजार ४ सय ८० र २०७५७६ मा बलात्कारका घटनाले १५ सय नाघेको देखिन्छ। २०७६७७ को साउन, भदौ र असोजमा मात्र ५ सय ९१ बलात्कार घटना भएको प्रहरीको तथ्यांक महान्यायाधिवक्ता कार्यालयले उद्धृत गरेको छ। जसमध्ये ३ सय ६८ बालबालिका बलात्कारको सिकार भएका छन्। काठमाडौं उपत्यकामा ८२ वटा घटना भएको देखिएको छ। तथ्यांकअनुसार लकडाउन अवधिमा बलात्कारका घटना मात्रै १ सय ५५ वटा भए। सबैभन्दा बढी ३७ घटना प्रदेश ५ मा भएका छन्। प्रदेश १ मा २६, २ मा २५, वाग्मतीमा २०, कर्णालीमा १५ र सुदूरपश्चिममा १५ घटना भए। गण्डकीमा सात, काठमाडौं उपत्यकामा १० घटना भए। बलात्कार उद्योगका ३१ घटना भए। सबैभन्दा बढी क्वारेन्टाइनमा घटना भएको देखिन्छ। महान्यायाधिवक्ता कार्यालयका अनुसार अदालतमा दायर अभियोग तथ्यले पनि बलात्कार घटना बढेको देखाउँछ। आर्थिक वर्ष २०७२७३ मा जिल्ला अदालतमा पेस भएका बलात्कार मुद्दाको लगत २ हजार ६ सय १ थियो। त्यसमा १ हजार १ सय ५ जनालाई जेल सजाय तोकियो। ६ सय २५ जनाले सफाइ पाए। सरकारलाई अत्यधिक ६११५ प्रतिशत सफलता हात लाग्यो। २०७३७४ मा २ हजार ८ सय २१ मुद्दा हुँदा ९ सय ५२ जना अभियुक्तलाई जेल सजाय भयो। ६ सय २८ जनाले सफाइ पाए। उक्त सफलता ५८४८ प्रतिशत हो। २०७४७५ मा आइपुग्दा अभियोगको संख्या बढेर ३ हजार ४ सय १८ पुग्यो। उक्त वर्ष १ हजार ८३ जनालाई जेल सजाय हुँदा ७ सय ८० ले सफाइ पाए। सरकारलाई ५६३५ प्रतिशत सफलता हात लाग्यो। त्यसपछि २०७५७६ मा आउँदा अभियोगको संख्या बढेर ४ हजार ६ सय १९ पुग्यो। १ हजार ३ सय ४८ जना कसुरदार ठहर भए। १ हजार १ सय २९ लाई सफाइ दिइयो। यसमा सफलता प्रतिशत ५२५९ मात्रै रह्यो। महान्यायाधिक्ता कार्यालयका प्रवक्ता सञ्जीव रेग्मीले बलात्कारका घटना प्रतिवर्ष बढिरहेको बताए। लकडाउनमा झन् विकराल अवस्था आएको उनको भनाइ छ। यसले शान्तिसुरक्षामा चिन्ता बढाएको छ। बलात्कारको अपराध व्यक्तिको मनसाय र प्रवृत्तिसँग जोडिएको हुन्छ। जानेर बुझेर अपराध हुन्छ, प्रवक्ता रेग्मीले अन्नपूर्णसँग भने, घटनाको वैज्ञानिक अनुसन्धान, पीडितको शारीरिक जाँच, दरिलो प्रमाण नहुनु, अदालतमा आएर साक्षीको होस्टाइल हुने प्रवृत्ति, कतिपय झुटा उजुरी पर्नु, सहमतिमा भए पनि पछि बलात्कारमा जाहेरी पर्नुजस्ता कारणले पनि मुद्दाको सफलता असफलतामा प्रभाव पार्दछ। उनका अनुसार नयाँ फौजदारी संहिताका कारणले पनि बलात्कारमा अपराधको क्षेत्र बढाएको अवस्था छ। उजुर गर्ने चेतनास्तर बढेका कारण पनि मुद्दाको संख्या बढेको हुन सक्छ। जे भए पनि बलात्कारका अपराध बढ्ने कुराले सामाजिक सुरक्षाको चिन्ता बढाएको छ, उनले भने, लकडाउनको अवस्थाले पनि यस्तो देखाउँछ। सामाजिक सञ्जाल, युट्युब, अश्लील भिडियो, पश्चिमा संस्कृतिको प्रभावले पनि यस्ता घटना बढेको हुन सक्ने उनको भनाइ छ। फौजदारी कानुनका विज्ञ वरिष्ठ अधिवक्ता लभकुमार मैनालीले बलात्कारका घटना विगतमा पनि हुने गरेको तर सूचना, चेतना र सञ्चारका कारण बाहिर नआएको बताए। अध्ययन नभएका कारण अहिले बढेजस्तो देखिए पनि विगतमा पनि कमी थिएन। धनीमानी, ठूलाठालु जमिनदारबाट पनि हुने गथ्र्यो, उनले भने, अहिले बढी थाहा भएका कारण मात्र बढीजस्तो देखिएको हो। बलात्कारका घटना हिजो पनि उस्तै थियो आज पनि छ। किन, कति भयो भनेर ठोस रिसर्च हुनै सकेको छैन। रिसर्चपछि मात्र समाधानमा जान सहज हुने उनको भनाइ छ। कतिपय झुटा उजुरीका कारण पनि संख्या बढी देखिएको उनले बताए। बलात्कार बढ्नुघट्नुमा नैतिक शिक्षा, संस्कार र चेतनाको स्तरमा भरपर्ने भनाइ मैनालीको छ।कसरी बच्ने ? बलात्कारका घटनाबाट जोगिन आफैं सचेत हुनुपर्ने देखिन्छ। परिवारका सदस्य चनाखो हुनु जरुरी छ। कसैसँग व्यवहार गर्दा, एकान्त स्थानमा हिँड्दा होस् वा आफू नजिकका व्यक्तिले गर्ने व्यवहारको मूल्यांकन गर्नु जरुरी हुन्छ। पहिला आफू सुरक्षित हुनुपर्छ। परिवारकै सदस्यबाट यौन दुव्र्यवहारका घटना भएको अवस्थामा पीडितले परिवारका सदस्य वा नजिकको प्रहरीमा भन्ने हिम्मत राख्नुपर्छ। यौन हिंसा जति लुकायो त्यति नै डरलाग्दो रूप लिन्छ। यौन शिक्षाको पनि जरुरी छ। यससँगै विद्यालयमा पनि यौन हिंसाबाट जोगिने उपायका बारेमा शिक्षा दिनु जरुरी छ। ००० समाज चेतनशीलन हुनुपर्यो नीरजबहादुर शाही, प्रवक्ता, नेपाल प्रहरी बलात्कारका घटना कुनै योजनाबद्ध हुन्छन्, कुनै अचानक। महिला तथा बालबालिकाविरुद्ध हुने हिंसाको यो एउटा क्रूर रूप हो। नेपाल प्रहरीले यस्ता घटना नियन्त्रण र न्यूनीकरण गर्न धेरै काम गरेको छ। समुदायप्रहरी साझेदारी कार्यक्रम पनि यस्तै प्रकृतिका घटना न्यूनीकरण गर्न बनेको हो। पहिला त समाज चेतनशील हुनुपर्यो। व्यक्तिको मनोवृत्तिमै परिवर्तन हुनु जरुरी छ। बलात्कारका केही घटना आफन्तबाटै भएको देखिन्छ। कतिपय भने अचानक भएको देखिन्छ। शिक्षित वर्ग यस्ता घटनाबाट टाढै छन्। अधिकांश घटनामा अशिक्षित, निम्न आयआर्जन भएका र आपराधिक मनोवृत्ति भएका व्यक्ति पीडक देखिन्छन्। पछिल्ला दुई आर्थिक वर्षको तुलना गर्दा पनि बालिका बलात्कारपछि हत्या भएका घटनाले पनि त्यही देखाउँछ। बल प्रयोग गर्दा बालिकालाई सजिलै नियन्त्रणमा लिन सकिने भएकाले पीडकले बालिकालाई नै बढी सिकार बनाउने गरेको पाइएको छ। पीडकले घरका कोही नभएको अवस्थामा वा एकान्त स्थानलाई घटनास्थल रोज्दै आएको देखिन्छ। बलात्कारका घटना रोक्न प्रहरी एक्लैको प्रयासले सम्भव छैन। यसोभन्दा प्रहरी चुप लागेर पनि बसेको छैन। समाजका हरेक वर्ग र बुद्धिजीवीको प्रयासले पनि केही हदसम्म न्यूनीकरण गर्न सकिन्छ। ००० यौनको तीव्र इच्छाले धेरै बलात्कार करुणा कुँवर, मनोविद यौनको तीव्र इच्छा भएका व्यक्तिबाट बलात्कारका घटना धेरै भएका देखिन्छन्। अर्कोे पीडक व्यक्ति नै कुनै न कुनै रूपमा यौन दुव्र्यवहारको सिकारमा पर्ने, उसले बदलाको भावले पनि बलात्कारका घटना निम्त्याएका देखिन्छन्। कसैले बदलाको भाव र आवेगमा बलात्कारका घटना गराएको देखिन्छ। बलात्कारका केही घटना मानसिक रोगले पनि निम्त्याएको देखिन्छ। तर, सबैमा यो लागू हुँदैन। बालिका पीडित भएका घटनामा चिनजानकै व्यक्तिको संलग्नता धेरै देखिन्छ। पीडक व्यक्ति नातागोता (हजुरबुवा, मामा, काका, अंकललगायत) परेको देखिन्छ। यौन आवेग मात्रै नभएर डरत्रास देखाउँदा घटना बाहिर नआउने, धेरै बल प्रयोग पनि गर्नु नपर्ने देखेर साना बालिकालाई यौनको सिकार बनाएको देखिन्छ। अर्को हाम्रो कानुन कार्यान्वयनको पाटोलाई पनि जोड्न सकिन्छ। बलात्कारका केही घटनामा पीडक अहिलेसम्म खुल्न सकेको देखिँदैन। यस्ता घटना सार्वजनिक हुँदा पीडकमा थप बल पुगी उसले बलात्कारका अरू घटना निम्त्याउन सक्छन्। साइको सेक्सुअल डिसअर्डर भएका व्यक्तिले पनि बलात्कारका घटना निम्त्याउन सक्ने सम्भावना धेरै हुन्छ। यस्ता व्यक्तिले जसलाई पनि पीडित बनाउन सक्छ। मदिराले पनि मानिसलाई यौन लतको बाटो देखाउँछ। निरन्तर मदिरा सेवन गर्ने व्यक्तिमा मानसिक समस्या देखापर्छ। उसको सोच्ने क्षमता कमजोर हुँदै जान्छ। नशाको आवेगमा उसले बलात्कारका घटना निम्त्याउने सम्भावना धेरै रहन्छ। बलात्कारीलाई कठोर सजाय"
मृत भनिएका बिरामी निको भएर घर आएपछि,"चितवन : उपचारका क्रममा मृत्यु भएको भनिएका व्यक्ति मंगलबार निको भएर घर फर्किएका छन् । स्थानीय चितवन मेडिकल कलेजले उपचारमा लापरवाही गरी ती व्यक्तिको मृत्यु भएको भनी आफन्तले कलेज तोडफोड समेत गरेका थिए । भरतपुर महानगरपालिका२२ का १८ वर्षीय आशिष विक निको भएपछि मंगलबार अस्पतालबाट घर फर्किएका हुन्। एपेन्डिसाइटिसको शल्यक्रिया गरेका विकलाई समस्या देखिएपछि भेन्टिलेटरमा राखेर उपचार गरिएको थियो । सोही समयमा निजको मृत्यु भयो भन्ने हल्ला भएसँगै उनका आफन्तले अस्पतालमा तोडफोड गरेका थिए । तोडफोडबाट अस्पतालको सघन उपचारकक्षको झ्यालका सिसा फुटेका थिए । तोडफोड गर्नेलाई प्रहरीले नियन्त्रणमा लिएको थियो । उपचारपछि डिस्चार्ज हुने क्रममा विकले आफूले नयाँ जीवन पाएको बताए।'मेरो मृत्यु भयो भन्ने हल्ला चलाइएछ तर अहिले डिस्चार्ज भएर घर फर्किँदै छु,' उनले भने। अस्पतालको अथक प्रयासपछि आफ्नो छोरोले नयाँ जीवन पाएको भन्दै उनका बुवा केदारले अस्पतालप्रति धन्यवाद ज्ञापन गरे अस्पताल तोडफोडका विषयमा परिवार संलग्न नभएको उनले बताए । उनले भने, 'तोडफोडमा मेरो संलग्नता थिएन।' आफूले नबोलाए पनि मृत्यु भएको भनिएपछि इस्टमित्र र गाउँलेले अस्पताल तोडफोड गरेको उनले बताए।एपेन्डिसाइटिसको उपचारका लागि जेठ २७ गते चितवन मेडिकल कलेज उपचारका लागि ल्याइएको थियो । उनको जेठ २९ गते मृत्यु भएको भनी अस्पतालमा तोडफोड गरिएको थियो । बिरामीलाई घर पठाउँदै अस्पतालका अध्यक्ष एवं प्रबन्ध निर्देशक प्रा डा हरिशचन्द्र न्यौपानेले एपेन्डिसाइटिस बिग्रिएर आन्द्राले काम गर्न छोडेकामा उपचारपछि निको भएर घर जान लागेको बताए। रगत नरोकिने 'डिआइसी' भन्ने रोगको उपचार गरिएको थियो । रगतमा सङ्क्रमणसमेत भएकाले बचाउन निकै कठिन भएको उनले बताए । यो रोगको सङ्क्रमण भएका बिरामी विश्वमा नै २० प्रतिशत मात्र बच्ने सम्भावना हुने गरेको उनले जानकारी दिए। अस्पतालले उपचारमा कहिल्यै लापरवाही नगर्ने भन्दै उनले अनावश्यक मानिस जमघट गरेर तोडफोड र गालीगलौजमा उत्रिँदा काम गर्नेहरुको मनोबल उच्च बनाउन कठिन हुने बताए। रासस"
मास्क नलगाई हिँड्ने ४५ जना पक्राउ,"धरान : लकडाउनको समयमा धरानमा मास्क नलगाई हिँडडुल गर्ने ४५ जनालाई प्रहरीले पक्राउ गरेको छ । जिल्ला प्रशासन कार्यालय सुनसरीले मास्क नलगाई हिँड्नेलाई पक्राउ गरी कारबाही गर्न निर्देशन दिए लगत्तै धरान प्रहरीले बुधबार ४५ जनालाई पक्राउ गरिएको इलाका प्रहरी कार्यालय धरानका डिएसपी ज्ञानेन्द्र बस्नेतले बताए । विश्वव्यापी रुपमा फैलिएको कोरोना भाइरसको संक्रमणका कारण नेपालमा समेत दिनप्रतिदिन कोरोना संक्रमण पोजिटिभ बिरामीको संख्या बढिरहेको छ । सरकारले बाहिर जाँदा अनिवार्य मास्क लगाएर मात्र हिड्न अनुरोध गरेको भएपनि अवज्ञा उलंघन गर्नेलाई नियन्त्रणमा लिएको डिएसपी बस्नेतले बताए । धरानका विभिन्न स्थानबाट पक्राउ गरिएकालाई प्रहरीले धरानको भानुचोकको वडाप्रहरी कार्यालयमा २ घण्टा राखेर सम्झाइ बुझाइ गरी छाडिदिएको डिएसपी बस्नेतले बताए । पक्राउ परेका व्यक्तिले पुन: मास्क नलगाइ हिँडेको पाइएमा मुद्दा दर्ता गरी कारबाही प्रक्रिया अगाडि बढाउने भन्दै चेतावनी दिएर छोडेको उनको भनाइ छ । लकडाउन खुकुलो भएपछि धरानमा सामाजिक दूरी कायम नगर्ने, लागुऔषध खरिदबिक्री गर्ने र समूहमा मास्क नलगाई सर्वसाधारणको भीड लाग्न थालेपछि प्रहरीले कडाइ गर्न थालेको डिएसपी बस्नेतले बताए।"
मेरी छोरी कहाँ गई ?',"जनकपुरधाम : सुनीता पंजियारका आँखा रुँदारुँदै सुन्निएका छन्। घरी केही बरबराउँछिन् घरी मौन भएर गम्भीर हुन्छिन्। कसैले छोरी कञ्चनको नाम उच्चारण गरे उनी भक्कानिएर बिलौना गर्छिन्। उनले दुई छोरापछि तेस्रो सन्तान छोरी पाएकी थिइन्। तिनै छोरी कञ्चन यही असार १२ गते १० वर्षकी भएकी थिई। त्यसको नौ दिनमा उनले संसार छाड्नुपर्यो। जनकपुरधाम उपमहानगरपालिका१९ कुर्थाका विनोद पंजियार र सुनीताले छोरी अब कहिल्यै नफर्किने गरी बिदा भएको सत्य स्वीकार गर्न सकिरहेका छैनन्। घटनाको पाँच दिनसम्म पनि सुनीताका आँखा हरपल छोरी फर्केर आउँछे कि भन्दै टोलाइरहेका हुन्छन्। कञ्चन गत बुधबार मुखभरि भात कोचेर आमालाई भैंसी चराउन जान्छु ल भन्दै घरबाट निस्किएकी थिइन्। उनीमाथि कुदृष्टि पर्यो। उनको बलात्कारपछि हत्या भएको तथ्य सोमबार धनुषाले प्रहरीले सार्वजनिक गर्यो। सुनीताले जनकपुर र गाउँकै बजारमा तरकारी बेचेर जेनतेन परिवार पाल्दै आएकी छन्। सामान किन्न हाट जाने व्यस्तताका कारण उनले त्यस दिन छोरीको मुख राम्ररी हेरेकी थिइनन्। सोमबार जेठान सोगारथ पंजियारको घरमा भेटिएकी सुनीताले अन्नपूर्णसँग भनिन्, हम्मर बौआ क त चैल गेलै, आब केना जिवै (मेरी छोरी कहाँ गई अब म कसरी बाँच्नु )। सुनीताका श्रीमान् विनोद दुर्घटनामा परेकाले शारीरिक रूपमा अस्वस्थ भई कामकाज गर्न सक्दैनन्। कञ्चनका दुई भाइमध्ये जेठो राजु कक्षा ८ मा र रोशन कक्षा ६ मा पढ्छन्। गाउँकै विद्यालयमा कक्षा २ मा पढ्थिन् कञ्चन। तर, लकडाउन कारण विद्यालय बन्द रहेकाले उनी एक सातादेखि साथीहरूसँग भैंसीको परु (पाडी) चराउन घरनजिकै आँप बगैंचामा जान थालिन्। बुधबार भने अरू साथी थिएनन्। बिहान ११ बजेतिर परु लिएर बगैंचा पुगेकी उनी १२ बजेदेखि हराइन्। थोक तरकारी किन्न म बिहानै ढल्केवर गएकी थिएँ। १० बजेतिर घर फर्कें। कञ्चन भात खाएर खेल्दै थिई। मैले नै परु चराउन जा भनें, सुनीताले सुनाइन्, १२ बजेतिर मलाई बजारमा तरकारीको ठेला लगाउन जानु थियो अनि कञ्चनलाई सम्झें। उसलाई घर बोलाएर ल्याउँछु र त्यसपछि बजार जान्छु भन्दै आँप बगैंचातिर गएँ तर छोरी भेटिनँ। नजिकै परुहरू चरिरहेको देख्दा छोरी आँप टिपी खान गएकी होला भन्दै वरपर खोज्दा नभेटाएको उनले सुनाइन्। सडकछेउमा आँप बेच्ने महिलाहरूलाई पनि सोधें, कसैले उसलाई देखेको भनेन, उनले भनिन्, साथीहरूको घर गएकी होला ठानेर म बजार गएँ। साँझ ४ बजे फेरि घर फर्किंदा कञ्चनलाई नदेखेपछि छिमेकी, नातेदार सबैलाई भनेर गाउँभरि खोज्यौ तर ऊ भेटेन। बिहीबार बिहान ८ बजे काका विजय पजियारसँगै गएर आमा सुनीताले प्रहरीलाई छोरी हराएको जानकारी गराइन्। प्रहरीले पनि खोज्न थाल्यो तर कञ्चनको पत्तो लागेन। दुई दिनपछि कञ्चनको शव घरभन्दा एक किलोमिटर जति टाढा दूधमती नदीछेउ फेला पर्यो। नदीमा फाल्न खोजिएको शव झाडीमा अड्किएको थियो। शुक्रबार बिहान धान रोप्न गएका किसानले शव देखेपछि होहल्ला गरे र प्रहरीलाई खबर गरिएको थियो। बलात्कारपछि हत्या कञ्चनले भैंसी चराउने आँप बगैंचाछेउमा छ, चौधरी र मिश्र इन्डस्ट्रिज। ६ महिनाअघि मात्रै खुलेको यो इन्डस्ट्रिजमा मसला प्याकिङ हुने गर्छ। लकडाउनका कारण उद्योग बन्द थियो। त्यहाँका अन्य कामदार बिदामा थिए। तर, भारतको उत्तर प्रदेश राज्यको मलिहावाद थाना काकोरी ग्राम पञ्चायत बन्डाखेराका ३२ वर्षीय दीपु सिंह हेरचाहका लागि भनेर त्यहीं बस्दै आएका थिए। सिंहले पहिला पनि भैंसी चराउन वा खेल्न आँपको बगैंचामा आउने बालिकालाई कहिले आँप त कहिले अन्य फलफूल दिने गरेको कञ्चनका साथी बताउँछन्। घटना भएको दिन पनि सिंहले कञ्चनलाई आँप दिने बहानामै ललाइफकाई इन्डस्ट्रिजभित्र लगे। आँप खान पनि दिए र कोही नभएको मौका छोपी उनले बलात्कार गरेको प्रहरी अनुसन्धानबाट खुलेको छ। बलात्कारलगत्तै सिंहले घटना सार्वजनिक हुने डरले बालिकाको हत्यासमेत गरे। उनले बालिकाको शव राति इन्डस्ट्रिजमै राखेर बिहीबार बिहान ब्ल्यांकेटमा बेरेर दूधमती नदीमा फाल्ने प्रयास गरेका थिए। उनले उक्त ब्ल्यांकेट शवदेखि पश्चिम ५० फिट दूरीमा धान बालीमा फालेर माथिबाट माटोले पुरी फेरि सामान्यझैं व्यवहार गरी इन्डस्ट्रिजमा काम गर्न फर्के। बालिका हराएर गाउँभरि खोजतलास भइरहँदा सिंह भने निष्फिक्री इन्डस्ट्रिजमै बसेका थिए। सीसीटीभीले खोल्यो पोल बलात्कारपछि हत्या घटनाका अभियुक्त दीपु सिंहको पोल उनले नै काम गर्ने उद्योगमा लगाइएको सीसीटीभी क्यामेराले खोल्यो। प्रहरीले खोज्दै जाँदा सीसीटीभी फुटेजमा सिंहले कञ्चनलाई फकाएर भित्र लगेको दृश्य भेटिएको थियो। यसका साथै शव फाल्न प्रयोग गरिएको ब्ल्यांकेट पनि सिंहले नै ओढ्न प्रयोग गर्ने गरेको प्रमाणित भएको धनुषाका प्रहरी उपरीक्षक रमेश बस्नेतले बताए। अभियुक्तले घटना आफैंले गरेको स्वीकारसमेत गरिसकेको छ, उनले भने, घटनापछि गाउँभरिका १९ जनाभन्दा बढीलाई समातेर अनुसन्धान थालेका थियौं। तर, दुई दिन नबित्दै अपराधी समातियो। ज्यानको बदला ज्यानै लिनुपर्छ जानकिजी के कबुला क के नातिनी मगने रही (जानकी मातालाई भाकल गरेर नातिनी मागेकी थिएँ), कञ्चनकी हजुरआमा सोनिला पंजियारले रुँदै भनिन्, सानो बच्चालाई निर्ममतापूर्वक निमोठेर मार्ने त्यस पापीलाई पनि ज्यान मार्नुपर्छ। कञ्चनकी काकी रेखा पंजियारले पनि यस्तो राक्षसलाई दण्डसजायभन्दा पनि ज्यानको बदला ज्यानै लिनुपर्ने बताइन्। उनले आक्रोशित हुँदै भनिन्, उसले त आफ्नो मजाका लागि एउटी बालिकालाई निमोठ्यो तर हाम्रो त पूरा परिवार नै यसबाट आघात भयो। उसको आमा फेरि कसरी काममा फर्किन्छे ? उसको साथीहरू डरले घरबाहिर निस्किन छाडेका छन्। पूरा गाउँमा भय फैलिएको छ। यस्तो अपराध गर्नेलाई मृत्युको सजाय भयो भने अरू अपराधीले अर्को कुनै कञ्चनलाई मार्ने साहस गर्दैनन् होला।"
बलात्कार आफन्तबाटै,"सिन्धलीधादिङ : सिन्धुलीमा एक वर्षको अवधिमा तीन बालिकाको बलात्कारपछि हत्या भएको छ। १५ बालिका बलत्कार र बेचविखनको सिकार भएका छन्। गत असोज महिनामा मरिण गाउँपालिका १ आहालेकी १३ वर्षीय बालिका छलीमाया मोक्तानको बलत्कारसँगै हत्या भएको थियो। सोही ठाउँका १५ वर्षीया युवकले मोक्तानलाई जबरजस्ती यौन सम्पर्कका क्रममा घाँटी थिचेर हत्या गरेका थिए। जिल्लामा छलीमायाँ जस्ता अन्य २ जना बालिकाको बलत्कार पछि हत्या भएको जिल्ला प्रहरी कार्यालय सिन्धुलीका प्रवक्ता (डिएसपी) श्यामकुमार खत्रीले बताए। सिन्धुलीमा चालु आर्थिक वर्षमा मात्र २१ वटा जवरजस्ती बलत्कारका घट्ना भएको प्रहरीको तथ्याङ्क छ। तीमध्ये १० जना २० वर्ष मुनिका किशोरी तथा बालिकाहरु रहेका छन्। उनीहरुमध्ये ३ जनको हत्या भएको हो। जिल्लामा सबैभन्दाधेरै दुधौली नगरपालिकामा ५ वटा जबरजस्ती बलत्कारको घटना भएको छ। कमलामाई नगरपालिकामा ४, गोलन्जोर गाउँपालिकामा २, घ्याङलेख गाउँपालिकामा १, तीनपाटनमा १, मरिणमा ३ र हरिहरपुरगढी गाउँपालिकामा ३ जनामाथि बलत्कार भएको सिन्धुली प्रहरीले जनाएको छ। जबरजस्ती बलत्कार प्रयासका ७ वटा घटना घटेका छन्। गत आर्थिक वर्ष २०७५०७६ मा जिल्लामा २२ जना महिला तथा बालबालिकामाथि जबरजस्ती करणी भएको थियो। ७ जनामाथि जबरजस्ती करणीको प्रयास भएको थियो। जिल्लामा कोरोना भाईरसको संक्रमणको त्रासका बीच बन्दाबन्दको समयमा समेत बलत्कारका घटनाहरु घटेका छन्। गत चैत्र महिनामा ३, जेठ महिनामा ५ र असारमा २ जनामाथि बलत्कार भएको घटना कार्यालयमा दर्ता भएको छ, प्रवक्ता खत्रीले भने। बालिका बाहेक जिल्लामा एक जना महिलाको बलत्कारपछि हत्या, ८ जनामाथि बलात्कार जन्य हिंसा, १२ वटा बहुविवाह, ४८ घरेलु हिंसाका घटना घटेको पाइएको छ। हाडनातामा लुकाउन हत्या चालु आर्थिक वर्ष २०७६७७ को ११ महिनामा धादिङमा २४ वटा बलात्कारका घटना भए। त्यसमा ३ वटा आफ्नै नाता पर्ने अभिभावकबाट बलत्कारको घटना भएको छ। आफ्नै काकाबाट बलात्कृत भइसकेपछि परिवारले नै घटनालाइ सामसुम पार्न गुपचुप राख्न खोज्दा धादिङको ज्वालामुखी गाउँपालिका वडा नं ७ कि १६ बर्षीय बालिकाले गत जेठ दोस्रो साता बच्चा नै पाइन्। त्यस्तै आफ्नै मामा बाट बलात्कृत भएकी सिद्धलेक गाउँपालिकाकी १७ बर्षीय किशोरीको पेटमा अहिले ९ महिनाको गर्भ रहेको छ। यी दुवै घटनामा परिवारले नै थाहा पाएर मिलेमतोमो गुपचुप राख्न खोज्दा झनै समस्या निम्तिएको छ। आफ्नै घर परिवार विरुद्ध उजुरी परेपछि बलात्कृत बालिकाहरु घरमा जान सकेका छैनन्। उनीहरु दुवैजना एक गैर सरकारी सस्थाले संचालन गरेको सेफ हाउसमा रहेका छन्। धादिङमा ५ वर्षको अवधिमा १ सय २६ वटा बलात्कारको घटनाका भएको छ। त्यसमध्ये १० वटा घटनामा घरभित्रैका परिवारका सदस्यबाट बलात्कृत भएका छन्। नचिनेको मान्छेहरुबाट बलात्कारका घटना एकदमै कम भएपनि छिमेकी र आफन्तबाट भएको बलात्कारका घटना बढी भएको महिला मानव रक्षकहरुको जिल्ला संजाल धादिङकी अध्यक्ष गायत्री खतिवडाले बताइन्। पैसामा कुरा नमल्दिा हत्या पैसामा कुरा नमिल्दा हेटौंडामा एक तेस्रो लिङ्गीको हत्या भएको थियो। हेटौंडा ४ की अजिता भुजेलको गत माघ ३ गते राती यौन सम्बन्धपछि हत्या भएको हो। ना ६ ख ६५२७ नम्बरको ट्रकका सहचालक सिमोन परियार र उनका साथी सुशिल थापा मगरले यौन सम्बन्धपछि पैसामा कुरा नमिल्दा ट्रकभित्रै हत्या गरेर सडक किनारामा फालेका थिए। हत्यामा संलग्नहरुलाई प्रहरीले पक्राउ गरेको छ। बालिकामाथि क्रूरता आफ्नैबाट असुरक्षित छन् बालिका"
मदिराले आँखा नदेखेपछि,"पोखरा : घुमफिर गर्न पोखरा आएका काठमाडौंका नमीता र सुनीता दुई दिदीबैनीको २०३८ साल जेठ २४ गते भएको हत्याले देशैभरि तरंग सिर्जना गर्यो । बलात्कारपछिको हत्याका दोषी कोही पक्राउ परेनन् । बरु हत्याको २० वर्षपछि २०५८ जेठ २९ गते जिल्ला सरकारी वकिलको कार्यालयले नै मुद्दा थन्क्यायो । देशैभर आतंक सिर्जना हुने गरी भएको जघन्य अपराधको उक्त घटनापछि लामो समय त्यस्ता अप्रिय खासै सुन्नुपरेन । २०५६ तिर पोखराकै अमरसिंह माध्यमिक विद्यालयमा ३ कक्षामा पढ्ने विद्यार्थी अपहरणपछि मारिइन् । त्यसले पनि धेरैको मुटु चहर्यायो । त्यसको २० वर्षपछि फेरि अर्काे अपराध घट्यो पोखरामा, बालिकाको बलात्कारपछि हत्याको । २०७५ सालको असोज ८ गते पोखरा महानगरपालिका २० पुम्दीभुम्दीकी श्रीया सुनारको बलात्कारपछि हत्या भयो । प्रहरीले २४ घन्टाभित्रै दोषी पक्राउ गर्यो । श्रीयालाई उनकै छिमेकी २७ वर्षे कुसुम पौडेलले बलात्कार र हत्या गरेको खुलेको थियो । कुसुमले अदालतलाई दिएको बयान अनुसार रक्सीको नसामा मात्तिएर उनले श्रीयामाथि बलात्कार गर्न खोजेका थिए र नमानेपछि हत्या गरेका थिए । साँझ बिस्कुट किन्न पसल हिँडेकी बालिकासुनार भोलिपल्ट बिहान मृत फेला परेकी थिइन् । श्रीयाको शव झाडीमा फालेका कुसुम भोलिपल्ट उनकै खोजीका लागि जम्मा भएका प्रहरी र गाउँलेकै भीडमा थिए । ढुक्कैसँग घरमै बसिरहेका उनलाई प्रहरीले साँझ पक्रेको थियो । बलात्कारी र हत्यारा पौडेल अहिले कास्की कारागारमा छन् । अब उनी बाँचुन्जेल कारागारमै बस्नु पर्नेछ । मुलुकी अपराध संहित २०७४ अनुसार उनलाई आजीवन कैदको फैसला कास्की अदालतले पुस पहिलो साता गरेको थियो । यस्ता नृशंस घटनामा कास्कीमा पछिल्लो १० वर्षमा अरु नभएको कास्की जिल्ला प्रहरी कार्यालयको महिला सेलकी प्रमुख प्रहरी निरीक्षक चन्द्रा गुरुङ बताउँछिन् ।"
तीन दिनका लागि झुलाघाट नाका खुला,"बैतडी : भारतसँग सीमा जोडिएको बैतडीको झुलाघाट नाका बुधबारदेखि तीन दिनका खुल्ने भएको छ । दुवै देशका स्थानीय प्रशासनको समन्वयमा सीमा नाका खुला गर्ने सहमति भएको सहायक प्रमुख जिल्ला अधिकारी लोकेन्द्रसिंह नेगीले जानकारी दिए । कोरोना भाइरस संक्रमणको जोखिमका कारण अन्तराष्ट्रिय सीमा नाका बन्द भएकाले दुवै देशका स्थानीय प्रशासनहरुको सहमतिमा नाका खुल्न लागेको हो । सीमामा फसेका नागरिकलाई स्वदेश फर्काउने, भारतबाट पेन्सन बुझ्ने नागरिकलाई पेन्सन बुझ्नका लागि र नेपालबाट भारत फर्कन चाहने भारतीय नागरिकका लागि सीमा नाका खोल्ने तयारी भएको हो । भारतीय सीमामा रहेका नेपालीहरुलाई स्वदेश फर्काउने, भारतबाट पेन्सन बुझ्ने नेपालीहरुलाई पेन्सन बुझ्नका लागि भारतमा जान दिने, नेपालमा रहेका भारतीय नागरिकलाई पनि भारत जान दिनका लागि नाका खोलेका हौं।सहायक प्रमुख जिल्ला अधिकारी नेगीले भने । भारतबाट पेन्सन बुझ्ने नेपाली नागरिकलाई सीमा नाका बन्द हुँदा धेरै समस्या भएको पनि हामीले नाका खोलिएको उनले बताए। बुधबार बिहान ९ बजेदेखि नाका खुला रहने सहायक प्रमुख जिल्ला अधिकारी नेगीले बताए । पेन्सन बुझ्नेलाई दैनिक एक सय जनालाई मात्रै नाकाबाट भारत पस्न दिइने छ । त्यसका लागि जेष्ठताको आधारमा सोल्जर बोर्डले कुपनको व्यवस्था गरेको छ । यस्तै नाकाबाट फर्कने नागरिकलाई समान्य चेकजाँच गरेर स्वदेश फर्काइनेछ । सीमा नाकामा २ सय जति नागरिक रहेको अनुमान गरिएको छ ।"
ठिनीका पशुपालकलाई हिमचितुवाकै त्रास,"जोमसोम : मुस्ताङको घरपझोङ गाउँपालिका५ ठिनी गाउँका पशुपालक किसानमा हिमचितुवाले पटकपटक दुःख दिने गरेपछि व्यवसाय नै संकटमा पर्ने त्रास बढेको छ। पछिल्लो एक महिनामा ठिनी लेकमा हिमचितुवाले २ दर्जन बढी भेडच्याङ्ग्रा मारेपछि उनीहरुमा निराशा छाएको हो। ठिनी गाउँमा एक दर्जन बढीले करिव १ सयदेखि ५ सय भेडाच्याङ्ग्रा पालेका छन्। गाउँमा आंशिक भेडाच्याङ्ग्रा पालन गर्नेको संख्यामा पनि उत्तिकै छ। हिउँदयामको समय हिमपात र चिसो बढेपछि बस्तीमा र गर्मीयाममा गाउँ माथिकै लेकको गोठमा पुर्याइन्छ। पर्याप्त चरन क्षेत्र रहे पनि कहिले काहीँ हिमचितुवाले गोठमै आक्रमण गरी भेडाच्याङ्ग्रालाई क्षति पुर्याउने गरेपछि व्यवसाय माथि नै संकट उत्पन्न भएको पशुपालक किसान च्याङबहादुर थकालीले बताए। ठिनीमाथि तिलिचो पदमार्ग जाने बाटोको तेबिसा, भ्रब्सा र नमखुलेक लगायतका स्थानमा ठिनी गाउँका विभिन्न पशुपालकको याकचौरी र भेडाच्याङ्ग्राको गोठ छ। त्यहाँ जोमसोमका केही व्यक्तिको पनि चौरी गोठ छ। गत जेठदेखि यता हिमचितुवाले लेकको गोठमै पसेर पशुपालक च्याङबहादुर थकालीको ११ वटा, भीमकुमारी थकालीको ८ वटा, पलडिसी थकालीको ५ वटा भेडाच्याङ्ग्रा खायो।गोठमा अन्यका पनि आशिंक भेडाच्याङ्ग्रा मार्यो। हिमचितुवाले ठिनी गाउँमै पसेर पनि गोठमा रहेका भेडाच्याङ्ग्रा मार्ने गरेको अर्का पशुपालक किसान भीमकुमारी थकालीले बताइन्। गाउँमा पसेर ६ महिनाअघि स्थानीय मानबहादुर थकालीको ४ वटा भेडाच्याङ्ग्रा हिमचितुवाले मारेको उनले स्मरण गरिन्। हिमचितुवा गाउँमै पसेर दलित समूदायको ६ वटा र जमुना थापा मगरको २ वटा भेडाच्याङ्ग्रा मारेको थकालीको भनाइ छ। हिमचितुवा गाउँमै पसेर पशुको रगत खाने गरेको उनले उल्लेख गरिन्। मुस्ताङ जिल्ला जैविक विविधता संरक्षण गर्नका लागि नेपाल सरकार तथा अन्नपूर्ण संरक्षणक्षेत्र आयोजना एकयापले वन्यजन्तु संरक्षणमा योगदान ददै आइरहेको छ। संरक्षित क्षेत्रमा पटकपटक हिमचितुवा आक्रमणका कारण स्थानीय र हिमचितुवबीचको द्वन्द बढेको हो। हिमचितुवा जैविक प्रजाती भएकाले यसले पुर्याउने क्षति न्युनीकरण गर्न पशुपालक किसानलाई समस्या परेको पशुपालक किसान पलडिसी थकालीले बताए। उनले हिमचितुवाको दीर्घकालीन समस्या समाधान गर्न एक्यापले उचित क्षतिपूर्ति उपलब्ध गराउनु पर्ने उल्लेख गरे। ठिनीका पशुपालक च्याङबहादुर थकालीले मोडल फर्मको रुपमा भेडाच्याङ्ग्रा फर्म दर्ता गराएका छन्। उनले व्यवसाय पशुपालन गर्न निलगिरी बाख्रा पालन दर्ता गराएको बताए। उनलाई पशुसेवा विज्ञ केन्द्रले अनुदानमा गोठ निर्माण गर्न ३ लाख पनि पाए। उनले ठिनी माथिको भ्रब्सामा ३ सय बाख्रा अट्ने गोठ निर्माण गरे। भ्रब्सा र तेबिसा लेकमा पशुपालकका एक दर्जन बढी गोठ भए पनि उनीहरुलाई अझै हिमचितुवाकै त्रास छ। लेकमा सबैको गरी १५ सय बढी भेडाच्याङ्ग्रा छन्। ठिनीका पशुपालकले भेडाच्याङ्ग्राको प्रजनन गराइ पाठा बिक्री गर्छन्। ठिनी लेकमा एक्यापले गरेको हिमचितुवा सर्वेक्षणमा ४ वटा हिमचितुवा रहेको जनाइएको थियो। गत वर्ष मुस्ताङको घरपझोङ ठिनी र थासाङको टुकुचे र कोवाङ लेकलमा हिमचितुवाले याकचौरी मारेको थियो। हिमचितुवा पीडित पशुपालकलाई एक्यापले आशिंक राहत उपलब्ध गराउने गरेको कार्यालय प्रमुख तुलसी दाहालले बताए।"
निर्दयीले निमोठेका कोपिला,"राजकरण महतोजनकपुरधाम, दिवाकर भण्डारीबारा, प्रदेश १ व्यूरो। विराटनगर : प्रदेश १ का पहाडी जिल्लाभन्दा तराईका जिल्लामा बलात्कारपछि हत्या भएका घटनाको तथ्याङ्क उच्च छ। त्यसमा पनि बालिकाको हत्या र मृत्यूको कारण बलात्कार देखिने धेरै घटनामा खुल्ने गरेको प्रहरीको तथ्याङ्कले देखाउँछ। दश वर्ष अघि सम्मको तथ्याङ्कलाई केलाउँदा पहाडी जिल्लामा बालिका बलात्कारका घटना भेटिए पनि त्यसपछि हत्या सम्मको घटना इलाम बाहेकका जिल्लामा भेटिदैन। इलाममा गत चैतमा सूर्योदय नगरपालिका १३ की १७ वर्षीया आकृति राईको बलात्कारपछि हत्या भएको थियो। स्थानीय ज्योति माविमा चलिरहेको कक्षा ११ को आन्तरिक परीक्षा दिन घरबाट हिंडेकी उनको हत्या गरेर खाल्डोमा पुरेको अवस्थामा चैत्र ४ गते शव फेला परेका थियो। इलाका प्रहरी कार्यालय पशुपतिनगरका प्रहरी निरीक्षक रमेश राईका अनुसार घटना सार्वजनिक गर्छु भनेपछि आकृितको हत्या गरेको हत्यामा संलग्न २१ वर्षीय रोशन राईले प्रहरी समक्ष स्विकारेका थिए। प्रदेश १ को सुनसरीमा बालिकाको बलात्कार पछि हत्याको घटना बढी देखिन्छ। धरान१६ की १३ वर्षीया बालिका अनुशा राई २०७३ फागुन १६ गते मृत भेटिएकी थिइन्। धर्मपुत्री बनाएर राखिएकी राईको बलात्कारपछि हत्या गर्ने एक दम्पत्ती अहिले जेलमा जन्मकैदको सजाय काटिरहेका छन्। घटनामा संगल्गन बलिमान राई र उनकी श्रीमती पदमकुमारी राईलाई गत २०७५ माघमा अदालतले जन्मकैदको सजाय सुनाएको थियो। बालिकाको हत्या भएको दुई वर्षपछि अभियोग प्रमाणित भएर निजहरू जेल गएका हुन्। निकै न्युन आर्थिक अवस्थाको परिवारबाट धर्मपुत्री बनाउने भन्दै राई दम्पत्तीले ती बालिकालाई घरमा लगेका थिए। हत्यापछि छिमेकीलाई समेत थाहा नदिई दाहसंस्कार गर्न लागेपछि स्थानीयले शंका गरेपछि अनुसन्धान सुरु भएको थियो। २०७३ फागुनमै सुनसरीको चाँदवेला९ स्थित वर्छवामा १३ वर्षिया बालिकाको विभत्स हत्या गरी ह्युमपाइपभित्र फालिएको अवस्थामा शव फेला परेको थियो। मृतक अनिताक मुडियारीको बलात्कारपछि हत्या भएको पोष्टमार्टम रिपोर्टमा देखियो। २०७३ साल मंसिरमा सुनसरीको लौकही२ स्थित घरबाट खेततिर निस्किएकी १५ वर्षीया राधाकुमारी यादव खेतमै मृत फेला परिन्। घाँटीमा सल बाँधिएको अवस्थामा अर्धनग्न भेटिएकी उनको पोष्टमार्टम रिपोर्टमा भने बलात्कार लेखिएन। तर बलात्कार भएको पीडितका परिवारको दाबी छ। मोरङमा छिमेकीको घरमा टिभी हेर्न गएकी १० वर्षीय बालिका रुपमती दासको सिघीया खोलामा हत्या भएको अवस्थामा शव फेला पर्यो। २०७५ माघ १२ गते उनको हत्या भएको मोरङ प्रहरीले जनाएको छ। उनको बलात्कारपछि हत्या गर्ने छिमेकी नै थिए। प्रहरीले घटनामा संलग्न विराटनगर८ का २५ वर्षीय आवत अन्सारी र १८ वर्षीय चन्दु महतोलाई पक्राउ गरेको छ। धनुषाको हरिहरपुरस्थित मगरटोलकी ९ वर्षीया बालिका रेश्मा रसाइलीलाई २०७५ फागुन २ मा बलात्कारपछि जलाएर हत्या गरियो। छिमेकीको छोरीको विवाह भोजको निम्तो थियो रेश्मा परिवारलाई। उनी परिवारका साथ भोज खान गएकी थिइन्। अरू फर्केर घर आए। तर उनी नाचगानमा रमाइरहेकी थिइन्। लाइन झ्यापै गएर अँध्यारो भयो। त्यसको मौका छोप्दै विवाहमा मामाघर आएका बटेश्वर गाउँपालिका४ का २२ वर्षीय निरज जर्घामगरले बालिकालाई फ्रुटी किनिदिने भन्दै पसल लगे। अनि नजिकैको उखुखेतमा लगेर बलात्कार गरे। पोल खुल्ने डरले बालिकाको घाँटी थिचेर हत्या गरिदिए। प्रमाण नष्ट गर्न उखुको पतकरले शव जलाइदिए। बिहान बालिकाको शव आधा जलेको अवस्थामा देखेपछि उनी भागे। लुकिछिपी बसिरहेका निरज विदेह नगरपालिका२ दुहबीबाट फागुन ६ गते पक्राउ परे। अहिले उनी जेलमा छन्। बालिकाका काका देवराजले भन्छन्, त्यो घटनाले घाँसदाउरा गर्न जान पनि चेलीबेटी डराइरहेका छन् । आठ महिने बालिका पनि शिकार महोत्तरी औरही१ की आठ महिने सोनाली चौधरीलाई खेलाउने बहानामा भंगाहा सीतापुर६ जमुनियाका २५ वर्षीय भरत साहले बेपत्ता बनाए। १० भदौ २०७५ मा शव भेटिएपछि फरार साहलाई प्रहरीले कात्तिक ४ गते पक्राउ गयो। हत्या गर्नु अघि साहले दुधे बालिकासँग दुष्कर्म गरेका थिए। उता धनुषाको औरही गाउँपालिका२, परवाहाका रामअशिष यादवको १० वर्षिय छोरी मनिता यादवको सामूहिक बलात्कार पछि हत्या गरियो। दशैंको पूजा हेर्न घर नजिकैको दुर्गा मन्दिर गएकी मनिता फर्किइनन्। भोलिपल्ट घरदेखि एक किलोमिटर पश्चिममा रहेको धान खेतमा शव नांगो अवस्थामा फेला पयो। शवको पोष्टमार्टम पछि बलात्कार भएको पुष्टि भयो। घटनामा संग्लग्न सोही गाउँका ३२ वर्षे विनोद मुखिया र पर्वाहाका ३० वर्षिय नथुनी पाण्डे हाल जेलमा छन्। तीन महिनासम्म निरन्तर बलात्कार धनुषा बटेश्वरकी कक्षा ९ मा पढ्ने किशोरी २०७५ फागुन ११ गते साँझ बहिनीसँग खेतबाट घर फर्कंदै थिइन्। अकस्मात् उनीहरूका अगाडि तीनजना चढेको मोटरसाइकल रोकियो। बहिनी डराएर भाग्न सफल भइन्। दिदीलाई नशालु पदार्थ सुँघाएर बेहोश बनाइयो। आँखामा कालोपट्टी बाँधी अपहरण गरे, पीडित किशोरीले भनिन्, मुर्दारहरूले तीन महिनासम्म बलात्कार गरे। पीडितका अनुसार हातखुट्टा बाँधेर सुई लगाइन्थ्यो अनि बेहोस बनाएर राखिन्थ्यो। उनी तीन महिनापछि भागेर जनकपुर आउन सफल भइन्। महोत्तरी लोहारपट्टी नगरपालिका२ सुखैनियाका २२ वर्षीय रवानी राइन कवारीसहित चारविरुद्ध किशोरी अपहरण, शरीर बन्धक र जबरजस्ती करणीको मुद्दा दर्ता छ। प्रलोभनको शिकार बाराको कलैया उपमहानगरपालिका६ बरेवा टोलमा ६ वर्षिया बालिका रियाकुमारी साहको २०७० चैत २७ मा बलात्कारपछि हत्या गरियो। भारत मोतिहारी घर भई कलैयास्थित माइतीमा बस्दै आएकी पार्वती साहकी छोरी रियालाई स्थानीय ३६ वर्षिय संजिव बिक्रम साहले चकलेट खान दिई फकाएर बरेवा दरवारमा लगि बलात्कार गरी हत्या गरेका थिए। कलैया उपमहानगरपालिका८ मदर्शा टोलकी ८ वर्षिया बालिका कञ्चन ठाकुरको पनि २०७१ चैत २२ मा बलात्कारपछि हत्या भयो। बहिनी गौरीकुमारी ठाकुरसंग चाउचाउ किन्न घरबाट निस्किएकी उनलाई बारा पिप्राविर्ता घर भई मदर्सा टोलमा डेरा गरी बस्ने २८ वर्षिय गुल्लु भनिने अरविन्द लाल दास र १७ वर्षिय पवनकुमार मिश्रले बलात्कार गरी हत्या गरेका थिए। घटनाका अभियुक्त हाल जेलमा छन्। २०७१ फागुन ८ गते कलैया उपमहानगरपालिका६ मोतीबाघमा नारायण साह कलवारकी ७ वर्षिया छोरी पूजाकुमारी साहको पनि बलात्कारपछि निर्मम हत्या भयो। कलैया५ स्थित तरकारी बजारबाट स्थानीय २८ वर्षिय कन्हैयाकुमार गुप्ताले निजलाई १० रूपैयाको नोट दिई फकाएर मोतीबाघमा लगि बलात्कार गरे। घटना खुल्ने डरले घाँटी थिचेर हत्या प्रयास गरे। अचेत अवस्थामा भेटिएकी बालिका साहलाई उपचारका लागि काठमाडौस्थित कान्ति बाल अस्पताल लगिएको र घटनाको १७ दिनपछि बालिकाको मृत्यु भयो। घटनाका अभियुक्त हाल जेलमा छन्। २०७५ मंसिर ५ गते बाराको जीतपुरसिमरा उपमहानगरपालिका१७ स्थित जंगलमा एक बालिकाको बलात्कारपछि हत्या गरिएको अवस्थामा शव भेटिएको थियो। करिब १४ वर्षिया बालिकालाई जंगलको बीचमा लगि बलात्कार पश्चात हत्या गरी फालेको अवस्थामा शव भेटिया। मृतक बालिका र घटनामा संलग्न ब्यक्तिको पहिचान हुन सकेन। नाबालिकाहरू आफ्नो बचावमा प्रतिकार गर्न सक्दैनन्। उनीहरूलाई सजिलै समात्न र लुकाउन सकिने हुनाले पनि बलात्कार र यौन हिंसाका घटना बढेका छन्, महिला अधिकारकर्मी उर्मिला यादव भन्छिन्। बलात्कारीलाई कठोर सजाय बालिकामाथि क्रूरता आफ्नैबाट असुरक्षित छन् बालिका सजाय तोकिन्छ, अपराधी भागिरहन्छ बलात्कार आफन्तबाटै"
आफ्नैबाट असुरक्षित छन् बालिका,"कर्णाली ब्यूरो। सुर्खेत : घटना : १ २०७४ चैत १३ गते सुर्खेतमा एक बालिकाको बलात्कारपछि हत्या भयो। जिल्लाको पञ्चपुरी नगरपालिका३ चौरकी बालिका गोरीकला रोकायाको हत्यामा प्रहरी नै संलग्न थिए। एसईई दिन बाबियाचौरमा कोठा भाडामा बस्दै आएकी उनको बलात्कार र हत्यामा प्रहरी जवान हरिप्रसाद कोइराला लगायतको संलग्नता रहेको अदालतले पुष्टि गरिसकेको छ। घटनापछि तीनजनाले हाल जन्मकैदको सजाय भोगिरहेका छन्। घटना : २ २०७४ भदौ १७ गते कालिकोटको तिलागुफा नगरपालिका५ खल्लागाउँकी बालिका मनशोभा न्यौपानेको बलात्कारपछि हत्या भयो। सुर्खेतबाट कालिकोट जानेक्रममा दैलेखको आठबीस नगरपालिका४ खिड्कीज्यूँलाको एक होटलमा उनलाई बन्धक बनाएर बलात्कार गरिएको थियो। बालिकाले यो घटनाबारे प्रहरीमा उजुरी दिने बताएपछि बालिकालाई बिष खुवाएर हत्या गरियो। घटना : ३ २०७२ माघ ४ गते रुकुमपश्चिमको चौरजहारी नगरपालिका१२ खोलागाउँकी बालिका सुस्मिता शाहमाथि स्थानीयबाटै बलात्कार भयो। जंगलबाट दाउरा लिएर फर्कदै गर्दा गाउँकै तीन युवाले सामूहिक बलात्कार गरेका थिए। बलात्कारपछि हत्या गरेको अवस्थामा सुस्मिताको शव फेला परेको थियो। उनको बलात्कार र हत्यामा पनि गाउँकै आफन्त र चिनेजानेका थिए। घटना : ४ २०७२ चैत १४ गते सल्यान कालागाउँकी १० वर्षीया बालिका मिना कुमाइको हत्या भयो। हत्याको कारण बलात्कार नै थियो। जिल्ला प्रहरी कार्यालय सल्यानका अनुसार यी बालिकाको बलात्कार र हत्यामा पनि गाउँकै युवाको संलग्नता थियो। उल्लेखित घटनाहरू कर्णालीमा पछिल्ला वर्ष बालिकाको बलात्कारपछि हत्या गरिएका केही प्रतिनिधिमूलक मात्र हुन्। दसकको अवधिमा कर्णालीमा धेरै बालिकाको बलात्कारपछि हत्या भएको पाइएको छ। पछिल्ला वर्षमा भएका घटनालाई केलाउँदा कर्णालीमा बालिकाहरू आफन्त, चिनेजानेका व्यक्ति र सुरक्षाकर्मीबाटै असुरक्षित देखिएका छन्। पछिल्लो दस वर्षको अवधिमा सुर्खेतमा मात्रै चारजना बालिकाको बलात्कारपछि हत्या भएको छ। घटनालाई केलाउँदा अधिकांश घटनामा बालबालिकालाई ललाईफकाई बलात्कार गरेर हत्या गरिएको पाइएको छ, सुर्खेतका डीएसपी रामप्रसाद घर्तीमगरले भने, २० वर्षमुनिका चार बालिकाको बलात्कारपछि हत्या गरिएको छ तर बालिकाको हकमा सबै नाम, ठेगाना खुलाउन मिल्दैन। उनले बालिकाहरूलाई प्रलोभनमा पारेर आफन्त र चिनजानकै व्यक्तिहरूले बलात्कार र हत्या गर्ने गरेको उनको भनाइ छ। यस्तै, पछिल्लो १० वर्षको अवधिमा रुकुमपश्चिममा मात्र ४० वटा बलात्कारका घटना भएका छन्। डीएसपी ठगबहादुर केसीका अनुसार जिल्लामा पाँचवटा यौन दुव्र्यवहारका घटना भएको छ। दैलेखमा पनि पछिल्लो पाँच वर्षमा ४८ वटा बलात्कार र १९ वटा यौन दुव्र्यवहारका घटना भएका छन्। जुम्लामा दस वर्षमा २८ वटा बलात्कारका घटना भए। डीएसपी लालबहादुर धामीका अनुसार जुम्लामा आठवटा बालयौन दुव्र्यवहारका घटना भएका छन्। दस वर्षको अवधिमा कालिकोटमा १८ वटा बलात्कारका घटना भएको सूचना अधिकारी यक्षराज जोशीले जानकारी दिए। नागरिकलाई सुरक्षा दिने सुरक्षाकर्मी नै बालिका बलात्कारका घटनामा संलग्न हुने गरेको पाइएको छ। सुर्खेतमा बलात्कारपछि हत्या गरिएकी बालिका गोरीकलाको हत्यामा प्रहरीको नै संलग्नता हुनुले पनि यसलाई पुष्टि गरेको छ। कतिपय बालिका आफन्तबाटै बलात्कृत हुने गरेका छन् भने कतिपय ललाईफकाई बलात्कार र त्यसपछि हत्या गर्ने गरेको पाइएको हो। पछिल्ला वर्षमा सूचना प्रविधिको पहुँचले बढाएको फेसनका कारण पनि बलात्कारका घटनाहरू बढ्दै गएको प्रहरीको भनाइ छ। कर्णालीमा बलात्कारका घटना बढ्दै गएपछि प्रहरीले अनुसन्धान र जनचेतनामूलक कार्यक्रमलाई प्राथमिकतामा राखिएको जनाएको छ। बालिकालाई बलात्कारबाट बचाउन समुदाय प्रहरी साझेदारी कार्यक्रम, स्कूलस्कूलमा सचेतनामूलक कार्यक्रम, जनप्रतिनिधि र बालबालिकाका क्षेत्रमा काम गर्ने विभिन्न संघसंस्थासँग समन्वयमा जनचेतनामूलक कार्यक्रमलाई प्राथमिकता दिइएको प्रदेश प्रहरी कार्यालय सुर्खेतले जनाएको छ। बलात्कार र हत्याका अधिकांश घटनामा आफन्त छन्, प्रदेश प्रहरी कार्यालयका एसएसपी राजेशनाथ बास्तोलाले भने, बालिकालाई सुरक्षित राख्न सचेतना फैलाउने र अपराधीलाई कानुनी कारबाहीका लागि प्रहरीले तत्काल रेस्पोन्स गर्दै आएको छ।"
लकडाउनकै बीच दार्चुलाका सीमा नाका तीन दिनका लागि खुला,"दार्चुला : भारतसँग सीमा जोडिएको दार्चुलाको जौल्जिबी र दार्चुलाको छोटी भन्सार गरी दुईवटा नाका बुधबारदेखि तीन दिनका लागि खुल्ने भएका छन् । दुवै देशका स्थानीय प्रशासनको समन्वयमा सीमा नाका खुला गर्ने सहमति भएको प्रमुख जिल्ला अधिकारी सरद कुमार पोखरेल्ले बताए। उनले भने, 'कोरोना भाइरस संक्रमणको जोखिमका कारण अन्तराष्ट्रिय सीमा नाका बन्द भएकाले दुवै देशका स्थानीय प्रशासनको सहमतिमा नाका खुल्न लागेको हो ।' सीमामा फसेका नागरिकलाई स्वदेश फर्काउने, भारतबाट पेन्सन बुझ्ने नागरिकलाई पेन्सन बुझ्नका लागि र नेपालबाट भारत फर्कन चाहने भारतीय नागरिकका लागि सीमा नाका खोल्ने तयारी भएको हो । बुधबार बिहान ९ बजेदेखि नाका खुला रहने भनिएता पनि विविध कारणबस ढिला भएर ११:१५ मा सीमानाका खुलेको जिल्ला प्रशासन कार्यालय दार्चुलाले जनाएको छ । पेन्सन बुझ्ने दैनिक एकसयजनालाई मात्रै नाकाबाट भारत पस्न दिइने छ । त्यसका लागि जेष्ठताको आधारमा सोल्जर बोर्डले कुपनको व्यवस्था गरेको छ । यस्तै नाकाबाट फर्कने नागरिकलाई समान्य चेकजाँच गरेर स्वदेश फर्काइनेछ । सीमा नाकामा नेपाल फर्किन कतिजना रहेका छन् खासै एकिन भएको छैन र उनीहरुलाई पनि स्वदेश फर्किन मौका मिलाइएको प्रमुख जिल्ला अधिकारी पोखरेलले बताए।"
सामानसहित तस्करको समूह पक्राउ,"विराटनगर : मोरङका अलगअलग स्थानबाट प्रहरीले बुधबार बिहान तस्करीका सामानसहित पाँचजनालाई पक्राउ गरेको छ । 'लकडाउन' का समयमा भारतबाट भन्सार छली गरेर अवैध रुपमा सामान ल्याउँदै गरेको पाइएपछि उनीहरुलाई पक्राउ गरिएको प्रहरीले जनाएको छ । 'लकडाउन'मा दुई देशीय सीमा नाकामा आवतजावत बन्द गरिएको छ । नाका 'सिल' भएपनि सुरक्षाकर्मीलाई छल्दै नेपालबाट भारत र भारतबाट नेपालतर्फ सामान तस्करी गर्ने क्रम भने रोकिएको छैन । विराटनगर महानगरपालिका१६ भट्टीमोडबाट दुईजना पक्राउ परेका छन् । पक्राउ पर्नेमा विराटनगर१५ का २५ वर्षीय मुन्ना मण्डल र २८ वर्षीय मोहम्मद सोरहा रहेको मोरङ प्रहरीका प्रवक्ता डीएसपी मानबहादुर राईले बताए । साइकलमा उनीहरु भारतबाट आउँदै थिए । दुईवटै साइकल चेकजाँच गर्ने क्रममा फेन्सी सामान र कपडा तस्करी गर्ने गरेको पाइएको थियो । दुईजनाबाट भन्सार छली गरेर ल्याएका ४४ हजार मूल्य बराबरका सामान बरामद भएको राईले बताए । त्यस्तै प्रहरीले भारतदेखि अवैधरुपमा पानीपुरी, कपडा तथा किराना मालसामान ल्याउँदै गर्दा एकजनालाई पक्राउ गरेको छ । विराटनगर१६ दरैयाबाट पक्राउ पर्नेमा २६ वर्षीय अरुण साह रहेको डीएसपी राईले बताए । साहका साथबाट २२ हजार मूल्य बराबरको सामान बरामद भएको प्रहरीको भनाइ छ । उता मोरङको जहदा गाउँपालिका२ जयरामचौकबाट प्रहरीले भारतदेखि टेलिभिजन सेट तस्करी गरेर ल्याउँदै गरेको अवस्थामा दुईजनालाई पक्राउ गरेको छ । बिहान ६:३० बजेतिर पक्राउ पर्नेमा धनपालथान गाउँपालिका२ का २६ वर्षीय सचिन मण्डल र जहदा७ का ४० वर्षीय प्रशान्त मण्डललाई पक्राउ गरिएको डीएसपी राईले बताए । उनकाअनुसार भारतबाट आउँदै गरेको को २७ प ४७७४ नम्बरको मोटरसाइकललाई चेकजाँच गर्ने क्रममा तस्करी गरेर भारतबाट ल्याउँदै गरेको अवस्थामा दुईवटा ३२ इन्चको एलइडी टेलिभिजन सेट बरामद भएको छ । सचिन मोटरसाइकलका चालक हुन् । पक्राउ परेकाहरुलाई उनीहरुबाट बरामद भएका मोटरसाइकल, साइकल र तस्करीका सामानसहित आवश्यक कारबाहीका लागि विराटनगर भन्सार कार्यालयमा बुझाइएको प्रहरीले जनाएको छ । अवैध सामानसहित पक्राउ परेका नेपालभारत सीमा क्षेत्रमा तस्करीको लाइन चलाउने पुराना तस्कर रहेको प्रहरीले दाबी गरेको छ । नेपालबाट भारत र भारतबाट नेपालतर्फ दैनिक रुपमा भन्सार छली गर्दै सामान कटाउने धन्दामा उनीहरुको संलग्नता रहने गरेको मोरङ प्रहरी प्रमुख एसपी सन्तोश खड्काले बताए । 'लकडाउन' का समयमा पनि तस्करी नरोकिएपछि प्रहरीको विशेष टोली परिचालन गरेर सीमा क्षेत्रमा कडाई गर्दै निगरानी बढाइएको जानकारी उनले दिए ।"
कलिला मुनामाथि ज्यानमारा पिपासु,"बुटवल : तानसेन नगरपालिकाको सरस्वती मावि, सुन्दरगाउँमा कक्षा ३ मा पढ्ने आठ वर्षीया बालिका वर्षा दर्लामी सानोभाइसँग विद्यालयबाट घर फर्किंदै थिइन्। होलाङ्दी खोलानजिकै पुग्दा अपरिचित व्यक्तिले उनलाई उठाए। लामिडाँडा बस्ने उनी, साँझसम्म घर पुगिनन्। भाइले अपरिचित मान्छेले दिदीलाई उठाएर लगेको कुरा भनेपछि आमा साँझ ६ बजे छोरी खोज्दै प्रहरी चौकी प्रवास पुगिन्। प्रहरीको टोली परिचालन भयो। ७ बजेतिर होलाङ्दी खोलामा वर्षाको निर्वस्त्र शव भेटियो। २०७३ वैशाख ८ गते साँझ उनले लेख्ने कापी, सिसाकलम र इरेजर राजमार्गभन्दा ५० मिटर तल फेला पर्यो। यसरी उनीमाथि बलात्कार भयो। अनि हत्या। कपिलवस्तु शिवराज नगरपालिका१० चन्द्रौटा प्रगतिटोलकी ६ वर्षीया सीता अधिकारी आँगनमा खेल्दै थिइन्। २०७३ फागुन २ गते सोमबार साँझ उनी हराइन्, परिवारले रातभर उनको खोजी गर्यो। तर, भेटिइनन्। अर्काे दिन, बिहान चन्द्रौटा सशस्त्र प्रहरी गणको पछाडि उनका कपडा भेटिए। जबई खोलामा तैरिरहेको अवस्थामा उनको शव भेटियो। प्रगतिटोलकै १८ वर्षीया भीमबहादुर कुँवरले उनको बलात्कारपछि हत्या गरेका थिए। अदालतले कुँवरको सर्वस्वसहित जन्मकैदको फैसला गरेको छ। पछिल्लो समय प्रदेश ५ मा पनि ५ वर्षमा यस्तै प्रकृतिका करिब एक दर्जन अपराध भएका छन्। अधिकांश बालिका, किशोरी र केही महिलाका बलात्कारपछि हत्या गरिएको छ। प्रहरी विवरणअनुसार घटनाहरू बीभत्स रूपमा घटाइएको छ। छिमेकी र चिनजानका व्यक्तिहरूले नै बालिका र युवतीमाथि बलात्कार र हत्या गर्ने गरेका छन्। करणी र हत्यामा संलग्नहरू प्रायः नशालु पदार्थ सेवन गर्नेहरू देखिन्छन्। २०७७ जेठ ९ गते रूपन्देहीको देवदह नगरपालिका वडा नम्बर ११ की १३ वर्षीया अंगिरा पासीलाई स्थानीयले करणी भइरहेकै स्थानबाट उद्धार गरे। उद्धारपछि उनलाई जबरजस्ती करणी गर्ने युवक २५ वर्षे वीरेन्द्र घरकै जिम्मा लगाइयो। उनी पीडककै घर पुगिन् र भित्र प्रवेश दिइएन्। अर्काे दिन बिहान अंगिरा दण्डा नदीको किनारमा झुन्डिएको अवस्थामा फेला परिन्। उनको स्वास्थ्य परीक्षणमा करणी भएको रहस्य खुल्यो। उनीमाथि करणी गर्ने र आत्महत्या दुरुत्साहन मुद्दामा पीडककी आमा र ठूलीआमालाई पुर्पक्षका लागि जेल चलान गरिएको छ। प्रदेश ५ कै रूपन्देही, पाल्पा, कपिलवस्तु, दाङ, बर्दिया र बाँकेमा बलात्कारपछि हत्या भएका घटना प्रशस्त छन्। समाजमा चेतनाको अभाव र मानसिक तनावकै कारण यस्ता जघन्य अपराध हुने गरेको अधिकारकर्मी तथा प्रदेश सांसद थानकुमारी थापा बताउँछिन्। बलात्कृत हुनेलाई समेत यो आपराधिक काम हो भन्ने चेतना छैन, पीडकलाई के कारबाही हुन्छ भन्ने जानकारी भेटिँदैन, उनी भन्छिन्, यस्ता अपराध रोक्न समुदाय स्तरमा कानुनी र यौनसम्बन्धी सचेतना अत्यावश्यक छ। यौन पिपासुहरूले मौका छोपेर अपराध गर्ने गर्दछन्। २०७४ माघ २२ गते रूपन्देहीको कोटहीमाई गाउँपालिका३ की १२ वर्षीया सरलाको बलात्कारपछि हत्या भयो। खेतमा घाँस काट्न गएकी उनी उतै बलात्कृत भइन्। राति अबेरसम्म आएपछि उनको खोजी गर्दा चुन्नीले घाँटी कसिएको र निवस्त्र अवस्थामामा शव फेला पर्यो। छिमेककै २१ वर्षका सञ्जीवकुमार धोबीले उनको बलात्कारपछि हत्या गरेका थिए। प्रदेश ५ का प्रहरी प्रमुख प्रहरी नायब महानिरीक्षक रवीन्द्र धानुक आपराधिक मनोवृत्ति भएका बालकदेखि वृद्धसम्म नै यस्तो घटना घटाउने गरेको बताउँछन्। यो मानसिक दरिद्रता हो, आपराधिक मनोवृत्ति भएकामा उमेर सीमा पनि रहँदैन, उनी भन्छन्, विश्वव्यापी ट्रेन्ड नै यस्तै छ। कपिलवस्तुमा पछिल्लो पाँच वर्षयता दुई जना किशोरीको ज्यान गएको छ। ६ वर्षीया अधिकारीको हत्या र अर्की १३ वर्षीया लक्ष्मी पासीले यही वैशाख २५ मा बलात्कृत भएपछि २८ गते आत्महत्या गरेकी छन्। बाँकेमा २०७३ असोज १९ गते औषधि किन्न मेडिकल गएकी तत्कालीन काम्दी गाविसकी २५ वर्षीया शान्ति बुढाको बलात्कारपछि हत्या भएको थियो। उनीमाथि ५ जनाले बलात्कार गरेका थिए। शव मृतकको घरछेउकै बारीमा भेटिएको थियो। रूपन्देहीको तिलोत्तामा नगरपालिकाकी २० वर्षीया जिम्निष्टी टन्डन, ओमसतिया६ की १४ वर्षीया सरस्वती हरिजनको बलात्कारपछि हत्या भयो। तर, प्रहरीले यी घटनालाई हत्या मात्रै भनेको छ। गुल्मीमा मुसिकोट नगरपालिका वडा नम्बर १ की ३५ वर्षीया गीता नेपाली र हर्मिचौरकी ६९ वर्षीया देउरूपा सापकोटाको बलात्कारपछि हत्या भएको थियो। बर्दिया राजापुरकी २८ वर्षीया मीना सुनारको भारतको हरियाणामा बलात्कारपछि हत्या भयो। २०७२ पुसमा उनको हत्यामा संलग्न ७ जनालाई भारतको अदालतले मृत्युदण्डको फैसला सुनाएको थियो। दाङको राप्ती गाउँपालिकाकी २८ वर्षीया मुस्कान नेपालीको २०७४ फागुनमा बलात्कारपछि हत्या भएको थियो। अर्घाखाँचीको शीतगंगाको जामने वनमा उनको बलात्कारपछि हत्या गरिएको थियो। प्रहरीले कतिपय घटनालाई बलात्कारपछि हत्या नभनी हत्यामा मात्रै मुद्दा चलाएको छ। घटना प्रकृति बलात्कारजस्तो देखिने तर, धेरै दिनपछि हुने पोस्टमार्टमले बलात्कार पुष्टि नगर्ने सुरक्षा अधिकारीहरू बताउँछन्।"
आगलागीमा दुई घर जले,"धरान : धरान उपमहानगरपालिका१४ स्थित विजयपुरमा दुई घरमा आगलागी भएको छ । बुधबार मध्यान्न स्थानीय विष्णु राईको घरमा खाना पकाउने क्रममा ग्यास लिग भएर आगो लागेको इलाका प्रहरी कार्यालय धरानका प्रहरी निरीक्षक हेमराज ओलीले बताए। विष्णु राईको घरबाट सुरु भएको आगो छिमेकी कमल राईको घरमा समेत पुगेपछि दुवैजनाको घर जलेर नष्ट भएका हुन्। आगलागीमा विष्णु राईको घर पूर्णरुपमा जलेर नष्ट भएको र कमल राईकोमा आंसिक क्षति पुगेको प्रहरी निरीक्षक ओलीले बताए । आगलागी हुने वित्तिकै धरान उपमहानगरपालिकाबाट गएको दमकल, प्रहरी र स्थानीय वासिन्दाको सहयोगमा आगो नियन्त्रणमा आएको उनले बताए । आगलागीबाट २३ लाख मूल्य बराबरको धनमाल जलेर नष्ट भएको अनुमान गरिएको छ । आगलागीमा घर जलेपछि राई परिवार विचल्लीमा परेका छन् । दुबै परिवारले तत्काल राहत उपलब्ध गराउन सरकारसँग माग गरेका छन् ।"
