शीर्षक,विवरण
प्रधानमन्त्रीलाई कांग्रेसको प्रश्न : नेकपा सचिवालय नै संवैधानिक परिषद् हो त ?,"काठमाडौं : प्रमुख प्रतिपक्षी दल नेपाली कांग्रेसले सरकारले संवैधानिक परिषदको गरिमालाई अवमूल्यन गरेको भन्दै आपत्ति जनाएको छ। बिहीबार पार्टी प्रवक्ता विश्वप्रकाश शर्माले विज्ञप्ति सार्वजनिक गर्दै प्रधानमन्त्री केपी ओलीलाई संवैधानिक परिषद् नेपाल कम्युनिस्ट पार्टी (नेकपा) सचिवालय नभएकाले यसको अवमूल्यन नगर्न सजग गराएका छन्। प्रवक्ता शर्माले जारी गरेको विज्ञप्तिमा नेकपा नेतृत्वको सरकारले संवैधानिक परिषदको गरिमालाई निरन्तर अवमूल्यन गर्दै आएको भन्दै लोकतान्त्रिक व्यवस्थामा संवैधानिक परिषद्को अलग्गै महत्व, मर्म एवं मूल्य हुन्छ भन्नेकुरा सरकारले नबुझ्नु दुःखद भएको उल्लेख गरिएको छ। सरकारले अध्यादेश मार्फत संवैधानिक परिषदकै औचित्य समाप्त पार्ने असफल षड्यन्त्र गरेको कांग्रेसको आरोप छ। सत्तारुढ नेकपा सचिवालय बैठकमा संवैधानिक नियुक्तिको विषयमा छलफल गरेको भन्दै विज्ञप्तिमा कांग्रेसले आपत्ति जनाएको छ। नेकपा सचिवालयको पछिल्लो बैठकले संवैधानिक नियुक्ति गर्ने विषयमा जुन रूपमा आफूलाई संलग्न गरायो त्यसबाट यसको बचेको गरिमालाई अन्त्य गर्ने दिशामा सरकार उद्दत रहेको पुष्टि भएको छ, प्रवक्ता शर्माले सार्वजनिक गरेको विज्ञप्तिमा भनिएको छ, संवैधानिक परिषद एवम् संवैधानिक नियुक्तिका सम्बन्धमा संविधानले व्यवस्था गरेको प्रबन्ध र पद्धति भन्दा बाहिर गएर कार्य नगर्न नेपाली कांग्रेस सम्माननीय प्रधानमन्त्रीलाई सजग गराउँदै सार्वजनिक रुपले अपील गर्दछ।"
जग्गा खण्डीकरण गर्ने निर्णयको सक्कल कागजात झिकाउन सर्वोच्चको आदेश,"काठमाडौं : सर्वोच्च अदालतले जग्गा खण्डीकरण गर्ने सरकारको निर्णयको सक्कल कागजात झिकाउन आदेश जारी गरेको छ। प्रधानन्यायाधीश चोलेन्द्र शम्शेर जबरा र न्यायाधीश अनिलकुमार सिन्हाको इजलाशले आज जग्गा खण्डिकरण गर्ने भूमि व्यवस्था, सहकारी तथा गरिबी निवारण मन्त्रालयको निर्णयको सक्कल कागजात झिकाउन आदेश जारी गरेको हो। अदालतले गत भदौ २९ गते कृषियोग्य जमिनको कित्ताकाट फुकुवा गर्ने सरकारको निर्णय कार्यान्वयन नगर्न अल्पकालिन आदेश जारी गरेको थियो। सोही मुद्धासँग सम्बन्धित कागजात झिकाउने आदेश जारी गरिएको हो। जग्गाको कित्ताकाट फुुकुवा गर्ने सरकारको निर्णय कार्यान्वयन फुकुवा हुने र रोकिने भन्ने विषयमा यही असोज २० गते अदालतले दुवै पक्षलाई छलफलका लागि बोलाएको छ। मन्त्रालयले जग्गासम्बन्धी गरेको गत भदौ १८, २०७४ साउन २६ र अदालतबाट भएको २०७४ साल फागुन २ गतेको अदालतको निर्देशनात्मक आदेश झिकाउनसमेत भनिएको छ। अधिवक्ता सन्तोष भण्डारीलगायतले कृषियोग्य जमिनको कित्ताकाट तथा खण्डीकरण गर्ने सरकारको निर्णय रोक्न आदेशको माग गर्दै सर्वोच्च अदालतमा रिट निवेदन दायर गरेका थिए। सोही आदेशको प्राम्भिक सुनुवाईपछि अदालतले आजका लागि पेशी तोकेको थियो। रासस"
प्रदेश२ मा कोरोना संक्रमण र मृत्युदर उच्च,"जनकपुरधाम : नेपालमा कोरोनाको (कोभिड१९) संक्रमण प्रकोप सुरु भएदेखि नै प्रदेश २ उच्च जोखिममा छ। स्वास्थ्य तथा जनसंख्या मन्त्रालयका सूचकले समेत प्रदेश २ उच्च जोखिममा रहेको देखाउँछ। संक्रमण र मृत्युदरले प्रदेश २ को अवस्थालाई जोखिम प्रदेशको चित्रण गर्छ। बिहीबारसम्म देशभरी ४ सय ५३ जनाको कोरोनाले मृत्यु भएको छ। जसमध्ये प्रदेश २ का मात्र १ सय २४ जना छन्। स्वास्थ्य तथा जनसंख्या मन्त्रालयले प्रदेश २ का आठै जिल्लालाई रेड जोनमा राखेको थियो। देशभर कुल रेड जोनमा रहेका जिल्लाको संख्या ११ मध्ये ८ जिल्ला प्रदेश २ मै थिए। अहिलेलाई सबै जिल्ला रेडजोन बाहिर रहेको वरिष्ठ जनस्वास्थ्य प्रशासक विजय झाले बताए। मन्त्रालयले पाँच सयभन्दा बढी सक्रिय संक्रमित रहेको जिल्लालाई रेड जोनमा राख्दै आएको छ। कोभिड१९ को संक्रमणबाट भएको मृत्युको करिब २८ प्रतिशत प्रदेश २ मा रेकर्ड गरिएको छ। देशभरि कोभिड१९ ले हुने मृत्युदर शून्य दशमलव ६० प्रतिशत रहेपनि प्रदेश २ मा मृत्युदर करिब १ प्रतिशतको हाराहारीमा छ। यो अझै बढ्ने अनुमान गरिएको छ। यी तथ्याङकहरुलाई केलाएर हेर्दा जिल्लागत रुपमा प्रदेश २ कै अवस्था अत्यन्तै चिन्ताजनक देखिन्छ। प्रदेश २ मा सबैभन्दा बढी पर्सामा २४ सय ७०, सर्लाही १८ सय ६६, धनुषा १८ सय ८३, रौतहट १८५०, महोत्तरी, १४ सय १७, बारा १२ सय ४२, सप्तरी, ११ सय ९० र सिरहामा ११ सय ६१ संक्रमित रहेका छन्। प्रदेश २ मा कोभिड१९ को जोखिम उच्च हुनुको कारण खुला सीमा, परीक्षण र कन्ट्याक्ट ट्रेसिङमा लापरवाही तथा कमजोर स्वास्थ्य पूर्वाधार रहेको चिकित्सक डा अजय झा बताउछन्। मन्त्रालयले प्रदेश २ मा कोभिड१९ को जोखिम न्यूनीकरण गर्न तीन सदस्यीय टोली गठन गरेर स्थलगत अध्ययन प्रतिवेदन बुझाउन दिएको कार्यदेश बमोजिम स्वास्थ्य सेवा विभागका महानिर्देशक डा दिपेन्द्र रमण सिंह नेतृत्वको समितिले प्रतिवेदन बुझाएको छ। प्रतिवेदनमा कमजोर स्वास्थ्य पूर्वाधार र नागरिक स्वयंको असंवेदनशीलताले प्रदेश २ को अवस्था अझै कमजोर देखिन्छ। करिब ६० लाख जनसंख्या रहेको प्रदेश २ मा छ वटा पीसीआर उपकरण जडान गरिएको छ। प्रदेश २ को सामाजिक विकास मन्त्रालयका वरिष्ठ जनस्वास्थ्य अधिकृत विजयकुमार झाले प्रत्येक जिल्ला अस्पतालमा एउटाएउटा पीसीआर उपकरण राख्ने तयारी गरिए पनि प्राविधिक समस्याका कारण खरिद गर्न नसकेको बताए। अहिले प्रदेश २ को वीरगञ्जमा दुई, सप्तरीको राजविराज, जनकपुर, रौतहट र बर्दिबासमा एक गरेर पीसीआरका ६ वटा प्रयोगशाला छन्।"
स्वास्थ्य मापदण्ड पालना नगर्ने सवारी साधनलाई कारबाही,"काठमाडौं : कोरोना भाइरस सङ्क्रमणको जोखिमलाई ध्यानमा राखेर काठमाडौँ उपत्यकामा ट्राफिक प्रहरीले सार्वजनिक यातायातको अनुगमनलाई तीव्र पारेको छ। महानगरीय ट्राफिक प्रहरी महाशाखाले सार्वजनिक यातायातमा सङ्क्रमण धेरै फैलनसक्ने भन्दै आजदेखि सिट क्षमताभन्दा बढी यात्रु राखे नराखेको, भिडभाड गरे नगरेको, यात्रुहरूले मास्क लगाएको नलगाएको, बढी भाडा लिए नलिएको र भाइरस सङ्क्रमणमुक्त गर्ने गरी स्यानिटाइजर छर्केको वा नछर्केको अनुगमन गरेको हो। महाशाखाका प्रमुख, प्रहरी वरिष्ठ उपरीक्षक भीमप्रसाद ढकालले कोभिड१९ बाट यात्रुमाथि हुने जोखिमलाई ध्यानमा राखेर उपत्यकाका मुख्य बसपार्क र भीडभाड हुने क्षेत्रमा अनुगमनलाई तीव्र पारेको जानकारी दिए। महाशाखाले आजमात्र स्वास्थ्य मापडण्ड पालना नगर्ने ४०० भन्दा बढी भाडाका सवारी साधनलाई कारबाही गरेको छ। महाशाखाले सार्वजनिक सवारी साधनले स्वास्थ्य मापदण्ड पालना नगरे वा तोकिएको भन्दा बढी भाडा लिए ट्राफिक प्रहरीको हटलाईन १०३ मा फोन गर्न आग्रह समेत गरेको छ। रासस"
बोक्सीको आरोपमा हुने अमानवीय क्रियाकलाप रोक्न गृहको निर्देशन,"काठमाडौं : गृह मन्त्रालयले बोक्सी र छुवाछुतको आरोपमा अमानवीय क्रियाकलाप रोक्न मातहतका निकायलाई आवश्यक निर्देशन दिएको छ। तराई लगायतका विभिन्न जिल्लामा महिलालाई बोक्सीको आरोप लगाउने, मलमुत्र खुवाउने तथा यातना दिनेसम्मका अमानवीय र जघन्य आपराधिक गतिवधि हुने गरेको पाइएको भन्दै मन्त्रालय त्यस्ता कार्य रोक्न र दोषीलाई तत्काल नियन्त्रणमा लिई कारवाहीको दायरामा ल्याउन मातहतका निकायलाई निर्देशन दिएको हो। मन्त्रालयले प्रहरी प्रधान कार्यालयलाई निर्देशन दिँदै मातहतका निकायमार्फत त्यस्ता गतिविधि विरुद्ध आवश्यक कारबाही अघि बढाउन र त्यसको कार्यप्रगति मन्त्रालयमा पठाउन भनेको छ। समाजमा घट्न सक्ने कुनै पनि घटनाका सम्बन्धमा पूर्व सूचना लिई अवाञ्छित गतिविधि हुन नदिन र घटना घटेमा तथ्यगत विष्लेषण गरी कानुन अनुसार कारवाही गर्न, दण्डनीय हुने फौजदारी कसुरका विषयमा मेलमिलाप नगराउन तथा प्रहरी कार्यालयमा कुनै छलफल र पञ्चायती नगर्न समेत भनेको छ। परम्पराको नाममा हुने अन्धविश्वास, रुढीबादी संस्कृतिका विरुद्धमा स्थानीय न्यायिक समिति, सम्बन्धित निकाय र सरोकारवाला संस्थासँग समन्वय गरी वृहत सचेतना अभियान सञ्चालन गर्नसमेत मन्त्रालयले मातहतका निकायलाई आग्रह गरेको छ। रासस"
गण्डक बाँध फुट्ने खतरा,परासी : गण्डक ब्यारेजमा पानीको सतह खतरामाथि पुगेको छ। जसका कारण बाँध फुट्ने खतरा बढेको छ। गण्डक ब्यारेजमा बिहीबार ४ लाख ४ हजार क्यूसेक पानी पुगेको छ। ४ लाख बढी पुगेपछि उच्च खतरा मानिने भूआर्जन तथा जनसम्पर्क कार्यालयका जनसम्पर्क अधिकारी तारासिंह थापाले बताए। ब्यारेजले भारतको बिहार प्रदेशस्थित भैंसालोटन र पूर्वी नवलपरासीलाई जोडेको छ। ब्यारेज निर्माणका क्रममा यसको क्षमता ७ लाख क्यूसेक थियो। जीर्ण हुँदै गएपछि अहिले मुस्किलले ४ लाख क्यूसेक भन्दा बढी पानी थेग्न नसक्ने उनले जानकारी दिए। अहिले ४ लाख ४ हजार क्यूसेक बढी पानी आएको र यो क्षमता भन्दा बढी भएकाले बाँध फुट्ने खतरा बढेको थापाले बताए। खतरा बढेसँगै पश्चिम नवलपरासीका करिब ४० गाउँ डुबानको जोखिममा परेका छन्। पानीको बहाव खतराभन्दा माथि पुगेपछि सम्भावित क्षतिलाई जोगाउन जोखिम क्षेत्रमा पूर्वतयारीका साथ सुरक्षाकर्मीलाई तयारी अवस्थामा खटाइएको पश्चिम नवलपरासीका प्रमुख जिल्ला अधिकारी सागरमणि पाठकले बताए।
राप्रपाको विधान मस्यौदा समिति गठन,"काठमाडौंः राष्ट्रिय प्रजातन्त्र पार्टी (राप्रपा)ले विधान मस्यौदा निर्माणका निम्ति समिति गठन गरेको छ । पार्टीका अध्यक्षत्रय पशुपति शमशेर राणा, डा प्रकाशचन्द्र लोहनी र कमल थापाको संयुक्त बैठकले विधान मस्यौदा समिति गठन गरेको हो । निरञ्जन थापा संयोजक ७ सदस्यीय समितिमा भरतजग उप्रेती, श्यामबहादुर शाही, भक्तिप्रसाद सिटौला, राजु बस्नेत, चन्द्र काफ्ले र रामशरण पाठक सदस्य रहेका छन्। समितिलाई १५ दिनभित्र विधानको मस्यौदा प्रतिवेदन पेश गर्नेगरी समय दिइएको पार्टी सचिवालय सदस्य राजाराम बर्तौलाले जानकारी दिए । समितिले पार्टीको अन्तरिम विधानलाई पार्टी एकताको आधारपत्र मानेर विधानको मस्यौदा गर्नेछ । त्यसैगरी राप्रपाले आगामी असोज ११ गतेका लागि पार्टी सचिवालय कार्य व्यवस्था समितिको बैठकसमेत बोलाएको छ ।"
सप्तरीको सीडीओ कार्यालयका प्रशासकीय अधिकृतसहित सात जनामा कोरोना संक्रमण,"राजविराज : जिल्ला प्रशासन कार्यालय सप्तरीका प्रशाकीय अधिकृतसहित सातजना बिहीबार कोरोना भाइरस (कोभिड१९) संक्रमण पुष्टि भएको छ । राजविराजस्थित गजेन्द्रनारायण सिंह अस्पताल र जनकपुरस्थित प्रादेशिक अस्पतालको प्रयोगशालामा बिहीबार गरिएको परीक्षणमा ३४ वर्षीय प्रशासकीय अधिकृतसहित सात जनामा संक्रमण पुष्टि भएको हो । राजविराजस्थित अस्पतालमा कार्यरत उनकी श्रीमतीमा शनिबार संक्रमण देखिएपछि प्रशासकीय अधिकृतले पीसीआर परीक्षण गराएका थिए । बिहीबार उनको रिपोर्ट पोजिटिभ आएको स्वास्थ्य कार्यालय सप्तरीका निमित्त प्रमुख दुनियालाल यादवले जानकारी दिए । बिहीबार मात्रै सीडीओका भान्से ६८ वर्षीय पुरुषको मृत्यु भएको छ । बिहीबार संक्रमित थप हुनेमा बलान बिहुल गाउँपालिका१ को २७ वर्षीय र कञ्चनरुप नगरपालिका८ का ४० वर्षीय पुरुषसमेत रहेका छन् । जनकपुरमा गरिएको परीक्षणअनुसार महादेवा गाउँपालिका४ का ३२ वर्षीय पुरुष, हनुमाननगर कंकालिनी नगरपालिका ३ का ४२ वर्षीय पुरुष तथा वडा नम्बर १२ की २२ वर्षीया महिला र उनकी २ वर्षीया छोरीमा समेत संक्रमण देखिएको छ। आमाछोरीको रिपोर्ट पोजिटिभ आएको र उनका श्रीमानको स्वाब राखेको किट फुटेकाले पुनः स्वाब संकलन गरी पठाइएको हनुमाननगर कंकालिनी नगरपालिकाका स्वास्थ्य संयोजक रामदेव यादवले जानकारी दिए । क्वारेण्टाइनमा बसेकी संक्रमित महिलाको आठ महिनाकी छोरी समेत रहेकी छन् । उनीहरु परिवारसहित सँगै बसेका छन् । योसँगै सप्तरीमा कोरोना संक्रमितको संख्या १ हजार २ सय २९ पुगेको छ । जसमध्ये १२ जनाको मृत्यु भएको छ । ८५१ जनाले कोरोना जितेका छन् ।"
'रामलखनको अस्पताल आइपुग्दा मृत्यु भइसकेको थियो',"काठमाडौं : चिकित्सा विज्ञान राष्ट्रिय प्रतिष्ठानले केन्द्रीय कारागारका कैदी रामलखन जैसवालको अस्पताल आइपुग्दा मृत्यु भइसकेको बताएको छ। प्रतिनिसभा, शिक्षा तथा स्वास्थ्य समितिको बैठकमा प्रतिष्ठानका उपकूलपति देवनारायण साहलेले कोभिड१९ का कारण समयमा नै शवको व्यवस्थापन गर्न कठिन भएको बताएका छन्। सो दिन कारागार प्रशासनले राती १०:५५ बजे ल्याउँदा नै उहाँको मृत्यु भएको पाइएको साहले जानकारी दिए। मृतककी छोरीले अर्को दिन बाबुको अन्तिम पटक मुख हेर्ने इच्छा गरेकाले दिइएको उनले बताए। छोरीले बाबुको फोटो खिचेर हालेपछि त्यो भाइरल भएको थियो। उनले भने, 'जेलले किन अस्पताल ल्याउन ढिलो गर्यो भन्ने जवाफ वीर अस्पतालले भन्न सक्दैन।' अस्पतालमा शव गृह नहुँदा त्यसको व्यवस्थापन हुन नसकेको उपकुलपति साहले बताए। समाान्य अवस्थामा अस्पतालले केही समय रहने शवलाई त्रिवि शिक्षण अस्पतालको शव गृहमा पठाउने गरेको थियो। कोभिड१९ का कारण अहिले पठाउन सकिएको छैन। समितिकी सदस्य अञ्जना बिसङ्खेले जैसवालको मृत्युका बारेमा फैलिएको हल्लाका बारेमा सत्यतथ्य आउनुपर्नेमा जोड दिइन। समिति सदस्य खगराज अधिकारीले अस्पतालले आगामी दिनमा शौचालयदेखि यहाँको शव व्यवस्थापनसम्मको विषयमा ध्यान दिनुपर्ने औँल्याए। रासस"
क्रिकेट खेलाडी भण्डारीको उपचारमा सहयोग गर्ने मन्त्रीको आश्वासन,काठमाडौं : युवा तथा खेलकूदमन्त्री जगतबहादुर विश्वकर्माले क्रिकेटका राष्ट्रिय खेलाडी ललितसिंह भण्डारीको स्वास्थ्यावस्थाबारे जानकारी लिएका छन्। मन्त्री विश्वकर्माले स्थानीय ग्राण्डी अस्पतालमा उपचाररत भण्डारीको अवस्थाबारे आज त्यहाँ पुगेर जानकारी लिएका हुन्। सो अवसरमा उनले भण्डारीको स्वास्थ्यलाभको कामना गर्दै उनको उपचारमा सरकारका तर्फबाट आवश्यक सहयोग रहने आश्वासन दिए। उनको उपचारका विषयमा राष्ट्रिय खेलकुद परिषद् (राखेप)का सदस्य सचिव रमेशकुमार सिलवालसित छलफल गर्ने जानकारी पनि दिए। उपचारमा संलग्न चिकित्सकका अनुसार भण्डारीले कम्तीमा पनि अझै एक महिना अस्पतालमा बस्नुपर्ने छ। भण्डारीको गत साता हात र खुट्टाको शल्यक्रिया गरिएको थियो। उनी गत साता कञ्चनपुरको झलारीमा मोटरसाइकल दुर्घटनामा परि गम्भीर घाइते भएका थिए। भण्डारीलाई कोहलपुर शिक्षण अस्पतालमा उपचार हुन नसकेपछि ग्रान्डी अस्पताल ल्याइएको हो। दुर्घटनामा उनको दायाँ खुट्टा र हात भाँचिएको थियो। भण्डारी राष्ट्रिय क्रिकेट टोलीबाट खेलिसकेका बायाँहाते तीव्र गतिका बलर हुन्। रासस
गुल्मीमा पहिरोले विस्थापित,गुल्मी : तीनदेखी लगातार परेको अविरल वर्षाका कारण पहिरो जाँदा जिल्लाका तीन परिवारका १३ जना विस्थापित भएका छन्। जिल्लाको सत्यवती गाउँपालिका६ वाँसपाटाका ठानेश्वर भुषालको घर पहिरोको जोखिममा रहेकाले ६ जनालाई नजिकैको गोठमा सारिएको प्रहरीले जनाएको छ। त्यस्तै सोही गाउँपालिका६ नेटास्थित तुल्सी थापाको घर जोखिममा रहेकाले २ जनालाई स्थानीयको घरमा सारिएको जिल्ला प्रहरी कार्यालय गुल्मीले जनाएको छ। प्रहरीका अनुसार छत्रकोट गाउँपालिका५ आमपोखरी बस्ने लाल कुमारी घर्तीको घरमाथीबाट पहिरो खसेकाले ५ जनालाई स्थानीयको घरमा सारिएको छ। यस्तै अविरल वर्षाका कारण जिल्लाका रिडीरुद्रवेणी सडक र तमघासरिडी सडक अवरुद्ध भएको प्रहरीले जनाएको छ।
कुलमानसँगै किन बत्ती गयो ? प्राधिकरण निमित्तसँग ऊर्जामन्त्री पुनले मागे जवाफ,"काठमाडौं : ऊर्जा, जलश्रोत तथा सिंचाइमन्त्री वर्षमान पुन 'अनन्त'ले पछिल्लो केही दिनयता खराब मौसमका कारण विद्युत वितरण प्रणालीमा उत्पन्न समस्या तत्काल समाधान गर्न नेपाल विद्युत प्राधिकरणलाई निर्देशन दिएका छन् । मन्त्री पुनले प्राधिकरणका निमित्त कार्यकारी निर्देशक लेखनाथ कोइरालासहित आधा दर्जन बढी उपकार्यकारी निर्देशकलाई बिहीबार मन्त्रालयमा बोलाएर समस्या तत्काल सम्बोधन गर्न निर्देशन दिएका हुन्। मन्त्री पुनले निमित्त कार्यकारी निर्देशक कोइरालालाई पूर्ण अधिकार प्रयोग गरी काम गर्न र ठूलै समस्या आए तत्काल आफूलाई जानकारी गराउन आग्रह गरेका छन् । जनता हाम्रा ग्राहक हुन्, ग्राहकका गुनासा तत्काल सम्बोधन गर्नुस्, मन्त्री पुनले भने, नियमित विद्युत सेवा पाइरहेका जनताले सेवा अनियमित हुँदा गरेको गु्नासालाई नकारात्मक रुपमा नलिऔं, नियमित विद्युत पाउनु जनताको अधिकार हो भन्ने ख्याल गरेर काम गरौं, छिटोभन्दा छिटो गुनासाको सम्बोधन गरौं । मन्त्री पुनले हाल प्राधिकरण कार्यकारी निर्देशक बिहीन रहेको विषयसँग जोडेर केही मानिसले सरकार, मन्त्रालय र प्राधिकरणको नियतमाथि प्रश्न उठाइरहेको भन्दै ती प्रश्नको व्यवहारबाटै जवाफ दिनुपर्नेमा जोड दिए । समय परिस्थिति र घटनाक्रमका कारण पनि सरकार, मन्त्रालय र प्राधिकरणमाथि कतिपय स्वाभाविक, कतिपय अस्वाभाविक र कतिपय नियोजित गुनासा आएका छन्, मन्त्री पुनले भने, जायज र स्वाभाविक गुनासोलाई सम्मान गर्दै आफ्नो काम इमान्दारीपूर्वक गरौं, नियोजित आशंका आफैं हटेर जान्छन् । मन्त्री पुनले विद्युत जनताको जीवनसँग अभिन्न रुपले जोडिएकाले त्यस्तो संवेदनशील निकायलाई एक मिनेट पनि ढिला गर्ने छुट नभएको उल्लेख गरे । तपाईंहरु संवेदनशील निकायको जिम्मेवारीमा रहेको व्यक्ति हो, त्यस्तो कार्यालयमा काम गर्नेका लागि एक मिनेट पनि ढिला गर्ने छुट छैन, मन्त्री पुनले भने । मन्त्री पुनले कोभिड१९ का कारण विद्यालय र विश्वविद्यालयको पठनपाठन अनलाइन कक्षामार्फत भइरहेकाले पनि विद्युत अनियमित हुँदा विद्यार्थीको पढाइमा थप प्रतिकूल असर पर्नसक्नेतर्फ गम्भीर हुनुपर्ने उल्लेख गरे । मन्त्री पुनले यस्तो समयमा जनतासँग प्रत्यक्ष वा अप्रत्यक्ष रुपमा संवाद गर्न पनि प्राधिकरण नेतृत्वलाई निर्देशन दिए । मन्त्री पुनले प्राधिकरणको कार्यकारी निर्देशक आउनेजाने प्रक्रिया नियमित भएको स्पष्ट गर्दै प्राधिकरणमा निवर्तमान कार्यकारी निर्देशकसँगै बसेर राम्रो काम गरेको टिममाथि नै प्रश्न उठाएकाले ती प्रश्नका जवाफ कामबाटै दिन आग्रह गरे । आफूले कुलमान घिसिङलाई पुनः कार्यकारी निर्देशक नियुक्ति गर्ने प्रस्ताव मन्त्रिपरिषदमा लगेको र त्यसबारे छलफल भइरहेको भन्दै मन्त्री पुनले मुल नेतृत्व नभएको महसुस नहुने गरी कार्यसम्पादन गर्न निर्देशन दिए । जति दिन निमित्त कार्यकारीका रुपमा रहनुहुन्छ । म निमित्त हुँ भन्ने सोच नराख्नुस्, तपाईं अर्को व्यवस्था नहुँदासम्म पूर्ण अधिकारसहितको कार्यकारी हुनुहुन्छ, मन्त्री पुनले कोइरालालाई भने । मन्त्रालयका सचिव दिनेशकुमार घिमिरेले नियमित विद्युत पाइरहेका जनता समस्यामा पर्दा शंकाको आँखाले हेर्नु स्वाभाविक भएको बताए । मन्त्रालयका प्रवक्ता एवं सहसचिव प्रवीणराज अर्यालले विद्युत प्रणालीमा आएका समस्याबारे समयमै सही सूचना नपाउँदा कतिपय अवस्थामा जनतामा भ्रम पर्न गएको भन्दै सूचना सम्प्रेषणमा ध्यान दिन सुझाव दिए । प्राधिकरणका निमित्त कार्यकारी निर्देशक कोइरालाले खराब मौसमका कारण समस्या आएको भन्दै मौसममा सुधार आएसँगै धेरै हदसम्म समस्या आफैं समाधान भएर जाने जानकारी दिए । प्राधिकरणका कर्मचारीले रात दिन नभनी समस्या हटाउँदै विद्युत सुचारु गरिरहेको उनको भनाइ छ । लललितपुरको खोकना र काठमाण्डुको ग्राण्डी अस्पताल क्षेत्रमा हाम्रा कर्मचारीले रातभर काम गरेर अवरुद्ध विद्युत सुचारु गराए, कोइरालाले भने, तौलिहवामा विद्युत सुचारु गराएर फर्कंदा वितरण केन्द्रका प्रमुखसहित हाम्रा चार कर्मचारी र दुई सर्वसाधारणलाई गाडीसहित खोलाले बगाउनेसम्मको दुःखद घटना भयो । बैठकमा प्राधिकारणका वितरण निर्देशनालय प्रमुख हरराज न्यौपाने र प्रसारण निर्देशनालयका उपकार्यकारी निर्देशक बज्रभुषण चौधरीले लगातारको वर्षात, बाढी पहिरो, चट्याङ, रुख ढल्ने जस्ता कारणले पछिल्लो केही दिनयता प्रणालीमा समस्या आएको जानकारी दिए ।"
राप्रपा विधान मस्यौदा समिति गठन,"काठमाडौं : राष्ट्रिय प्रजातन्त्र पार्टीले पार्टी एकता आधारपत्र बमोजिम विधान मस्यौदा पेश गर्न नेता निरञ्जन थापाको संयोजकत्वमा सात सदस्यीय विधान मस्यौदा समिति गठन गर्ने निर्णय गरेको छ। पार्टी केन्द्रीय कार्यालय चाबहिलमा पार्टी त्रयअध्यक्ष डा प्रकाशचन्द्र लोहनी, पशुपतिशम्शेर जबरा र कमल थापा उपस्थित बैठकले समितिका सदस्यमा भक्ति सिटौला, श्याम शाही, राजु बस्नेत, रामशरण पाठक, भरतजङ्ग उप्रेती र चन्द्र काफ्ले रहेको समिति गठन गरेको हो। पार्टीको सचिवालय कार्य व्यवस्था समितिको बैठक भने यही असोज ११ गते तोकिएको पार्टी सचिवालय सदस्य राजाराम बर्तौलाले जानकारी दिए। रासस"
सार्क सम्मेलन शीघ्र आयोजनाका निम्ति व्यावहारिक विकल्प खोजी गर्न आह्वान,"काठमाडौं : छ वर्षदेखि अवरुद्ध दक्षिण एशियाली क्षेत्रीय सहयोग सङ्गठन (सार्क) को १९ औँ शिखर सम्मेलन शीघ्र आयोजनाका निम्ति व्यावहारिक सबै विकल्प खोजी गर्न नेपालले सदस्य देशलाई आह्वान गरेको छ। सार्कमा नयाँ उत्साह उत्पन्न गर्न तथा गतिशील तुल्याउन १९ औँ शिखर सम्मेलन चाँडो आयोजना गर्नु अपरिहार्य भएको बताउँदै सार्कको वर्तमान अध्यक्ष राष्ट्र नेपालले व्यावहारिक विकल्पको खोजीका निम्ति सदस्य राष्ट्रलाई आह्वान गरेको हो। सङ्गठनका अध्यक्ष नेपालले अप्रत्यक्षरुपमा आज आयोजना गरेको सार्क मन्त्रिपरिषद्को अनौपचारिक बैठकलाई सम्बोधन गर्दै परराष्ट्रमन्त्री प्रदीपकुमार ज्ञवालीले सार्कलाई दक्षिण एशियाका जनताको जीवन निर्वाहमा प्रत्यक्ष परिवर्तन गराउन सक्षम, प्रभावकारी एवं परिणामोन्मुख क्षेत्रीय सङ्गठन बनाउनुपर्नेमा जोड दिए। कोभिड१९ विरुद्ध लड्न र महामारीको प्रभाव घटाउने अनुकूल उपाय विकास गर्न सदस्य राष्ट्र सामूहिकरुपमा सघनताकासाथ लाग्नुपर्ने आवश्यकता बैठकका अध्यक्ष मन्त्री ज्ञवालीले औँल्याए। बैठकमा सबै सदस्य मुलुकका परराष्ट्र बाह्यमामिलामन्त्रीको सहभागिता थियो।"
भक्तपुरमा हजार बढी सक्रिय संक्रमित,"भक्तपुर : भक्तपुरमा एक हजार ४६ जना कोरोना भाइरसका सक्रिय संक्रमित रहेका छन्। जुन कूल संक्रमित संख्याको ६१३ प्रतिशत हो। भक्तपुरमा बिहीबारसम्म कोरोना भाइरस संक्रमितको संख्या एक हजार ७ सय ७ पुगेको छ। यहाँ समग्र नेपालको भन्दा सक्रिय संक्रमितको संख्या दोब्बरभन्दा बढी रहेको छ। समग्र नेपालमा २६३ प्रतिशतमात्रै सक्रिय संक्रमित रहेका छन्। भक्तपुरका ६ सय ६१ जनामात्र कोरोना भाइरस संक्रमणलाई जितेर डिस्चार्ज भएका छन्। ३ सय ६७ पुरुष र २ सय ९४ महिलाले कोरोना भाइरस संक्रमण जितेका छन्। जुन संक्रमित संख्याको ३८७ प्रतिशतमात्रै हो। भक्तपुरमा कोरोना भाइरस संक्रमण जित्नेको दर नेपालको भन्दा करिब आधामात्रै रहेको छ। नेपालमा कूल संक्रमितको ७२७ प्रतिशतले कोरोना भाइरस संक्रमणलाई जितेका छन्। भक्तपुरमा कोरोना भाइरस संक्रमणको मृत्युदर पनि समग्र नेपालको भन्दा दोब्बर बढी छ। भक्तपुरका २३ जनाको कोरोना भाइरस संक्रमणका कारण मृत्यु भएको छ। जुन कूल संक्रमितको १३४ प्रतिशत हो। समग्र नेपालमा भने कोरोना भाइरस संक्रमणको मृत्युदर ०६५ प्रतिशतमात्रै रहेको छ। स्वास्थ्य कार्यालयका अनुसार भक्तपुरका १५ पुरुष र ८ महिला गरी २३ जनाको कोरोना भाइरस संक्रमणका कारण मृत्यु भएको हो। यहाँका चार नपामध्ये सबैभन्दा मध्यपुर थिमिका ९ जना पुरुष र ४ महिला गरी १३ जनाको कोरोना भाइरस संक्रमणका कारण मृत्यु भएको कार्यालयका प्रमुख कृष्ण मिजारले जानकारी दिए। मध्यपुर थिमिपछि भक्तपुर र सूर्यविनायक नपाका ५५ जनाको संक्रमणका कारण मृत्यु भएको छ। भक्तपुरका ४ पुरुष र एक महिला तथा सूर्यविनायकका २ पुरुष र ३ महिलाको मृत्यु भएको छ। स्वास्थ्य कार्यालयका अनुसार बिहीबार भक्तपुरमा ४८ जनामात्रै नयाँ संक्रमित थपिएको छ। जबकि स्वास्थ्य मन्त्रालयले ५१ जना संक्रमित रहेको जनाएको थियो। बिहीबार यहाँका चार नपामध्ये सबैभन्दा बढी सूर्यविनायक नपामा १५ पुरुक्ष र ५ महिला गरी २० जना संक्रमित थपिएका छन्। मध्यपुर थिमिमा ७ पुरुष र ५ महिला गरी १२ जना, भक्तपुरमा ९ पुरुष र एक महिला गरी १० जना तथा चाँगुनारायणमा एक पुरुष र एक महिला गरी २ जना नयाँ संक्रमित थपिएका छन्। बिहीबार थपिएका ४ जना नयाँ संक्रमितलाई सम्पर्क हुन नसकेको कार्यालयकी जनस्वास्थ्य अधिकृत निष्ठा बल्लले जानकारी दिइन्।"
कोरोना संक्रमितले जन्माइन् शिशु,"पोखरा : कोरोना भाइरस (कोभिड१९) संक्रमित गर्भवतीले पश्चिमाञ्चल क्षेत्रीय अस्पताल पोखरामा शिशु जन्माएकी छन्। उनको अपरेशन गरी बच्चा निकालिएको अस्पतालका निर्देशक डा अर्जुन आचार्यले जनाए। भारतको विहार मोतीहारी जिल्ला घर भई पोखरा बस्दै आएकी २४ वर्षीया महिलाको बिहीबार साढे १ बजे अपरेशन गरी बच्चा निकालिएको हो। आमा सकुशल रहेको अस्पतालले जनाएको छ। बच्चालाई एनआइसियुमा राखेर उपचार गरिएको छ। स्त्री तथा प्रसूति रोग विशेषज्ञ डाचुममाया पुन नेतृत्वमा बालरोग विशेषज्ञ डा प्रज्ञा शाक्य, एनेस्थेसिस्ट डा रोहिणी सिग्देलको टिम अप्रेसनमा संलग्न थियो। नर्सिङ कर्मचारी आरती अधिकारी, लक्ष्मी पराजुली, गीता परियार र कार्यालय सहयोगी पवित्रा भण्डारीको समेत शल्यक्रियाका विभिन्न भूमिकामा साथ रहेको गरिएको अस्पतालको विज्ञप्तिमा उल्लेख छ। महिला असोज ५ गते क्षेत्रीय अस्पताल भर्ना भएकी हुन्। ६ गते उनको स्वाब लिएर पीसीआर परीक्षण गरिएको थियो। त्यसपछि उनको आइसोलेसनमा उपचार हुँदै आएको थियो।"
कोरोना जित्नेको संख्या ५० हजार नाघ्यो : १८ हजार ४३७ सक्रिय संक्रमित,"काठमाडौं : नेपालमा कोरोना भाइरस (कोभिड१९) संक्रमण जित्नेको संख्या ५० हजार नाघेको छ । स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार २४ घण्टामा ४ सय ५७ जनाले कोरोना जितेका छन्। योसँगै नेपालमा कोरोना जित्नेको संख्या ५० हजार ४११ पुगेको हो । मन्त्रालयका अनुसार यो निको हुनेको संख्या ७२ दशमलव ७ प्रतिशत हो । पछिल्लो २४ घण्टामा नेपालमा १४ सय ९७ जनामा कोरोना संक्रमण पुष्टि भएको छ। योसँगै कोरोना संक्रमितको संख्या ६९ हजार ३०१ पुगेको छ। पछिल्लो २४ घण्टामा नेपालमा १७ जनाको कोरोनाले मृत्यु भएको छ। योसँगै नेपालमा कोरोनाले मृत्यु हुनेको संख्या ४५३ पुगेको छ। मन्त्रालयका अनुसार पछिल्लो २४ घण्टामा ११ हजार ४४९ जनाको पीसीआर परीक्षण गरिएको थियो । अहिलेसम्म नेपालमा पीसीआर परीक्षणको संख्या ९ लाख ५५ हजार ९२३ पुगेको छ । अहिले देशभर १८ हजार ४३७ सक्रिय संक्रमित रहेका छन् । संस्थागत आइसोलेशनमा हुनेको संख्या ८ हजार ६१४ जना रहेका छन् भने होम आइसोलेशनमा ९ हजार ८२३ रहेका छन् । क्वारेन्टाइनमा अहिले ६ हजार ५६५ जना रहेका छन्। २२३ जनाको आईसीयूमा उपचार भइराखेको छ भने २८ जनालाई भेन्टिलेटरमा राखिएको छ । उपत्यकामा १६ वर्षीय किशोरसहित ३ जनाको मृत्यु, ६३७ मा कोरोना संक्रमण किट अभावमा बीपीमा पीसीआर बन्द, बिरामीको शल्यक्रिया रोकियो कोरोनाबाट सीडिओका भान्सेको मृत्यु सप्तरीमा थप १५ जनामा कोरोना संक्रमण व्यासमा कोरोना संक्रमणः परिवारै आइसोलेसनमा कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घण्टामा १४ सय ९७ संक्रमित थपिए : १७ जनाको मृत्यु उपत्यकामा एकैदिन कोरोनाबाट ६ जनाको मृत्यु, ७५५ संक्रमित मन्त्रालयका अनुसार अहिले मोरङ, सिरहा, काठमाडौं, भक्तपुर, ललितपुर, चितवन भक्तपुर र रुपन्देहीमा पाँच सय बढी संक्रमित रहेका छन् भने सोलुखुम्बु, रसुवा, मुस्ताङ, डोल्पा, मुगु, हुम्लामा संक्रमण शून्यमा झरेको छ । लकडाउन र निषेधाज्ञा खुकुलो भएपछि सहरी क्षेत्रमा कोरोना संक्रमण तीब्र रुपमा बढेको प्रवक्ता गौतमको भनाइ छ । घना बस्ती भएका सहरमा भौतिक दूरीको पालना हुँदा संक्रमण बढेको भन्दै प्रवक्ता गौतमले स्वास्थ्य मापदण्ड पूरा गरेर मात्र बाहिर निस्कन सबैलाई सुझाव दिएका छन् ।"
स्वास्थ्यकर्मीमा कोरोना पुष्टि भएपछि भारदह अस्पताल बन्द,"राजविराज : स्वास्थ्यकर्मीमा कोरोना संक्रमण देखिएपछि सप्तरीको हनुमाननगर कंकालिनी नगरपालिकामा रहेको भारतह अस्पताल बिहीबारदेखि बन्द भएको छ । भारदह अस्पतालका डा कुन्दन ठाकुरले बिहीबार एक सूचना सार्वजनिक गर्दै अर्को सूचना नभएसम्मका लागि अस्पतालमा उपलब्ध सम्पूर्ण सेवा स्थगित गरिएको जानकारी दिए । सूचना बमोजिम अस्पतालमा कार्यरत कर्मचारीमध्ये १ जना कोरोना संक्रमित भएकाले अन्य कर्मचारीमा समेत संक्रमणको जोखिम रहेकोले अस्पताल बन्द गरिएको हो । प्रादेशिक अस्पताल जनकपुरमा गरिएको परीक्षणअनुसार भारदह अस्पतालमा कार्यरत एक स्वास्थ्यकर्मीमा संक्रमण पुष्टि भएको हो । अस्पतालमा कार्यरत २ चिकित्सकसहित कर्मचारी, स्वास्थ्यकर्मी र औषधि पसलेसमेत ४१ जनाको बिहीबार स्वाब संकलन गरेर पीसीआर परीक्षणका लागि पठाइएको स्वास्थ्य संयोजक रामदेव यादवले जानकारी दिए । उनीहरुको परीक्षणको रिपोर्ट नआएसम्म सबैलाई घरमै सुरक्षित बस्न भनिएको छ । पीसीआर परीक्षणको रिपोर्ट आएपछि अस्पतालको सेवा सञ्चालन हुने डा ठाकुरले बताउ ।"
२४ घण्टामा १४ सय ९७ संक्रमित थपिए : १७ जनाको मृत्यु,"काठमाडौं : पछिल्लो २४ घण्टामा नेपालमा १४ सय ९७ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार योसँगै कोरोना संक्रमितको संख्या ६९ हजार ३०१ पुगेको छ। त्यसैगरी २४ घण्टामा ४ सय ५७ जनाले कोरोना जितेका छन्। योसँगै नेपालमा कोरोना जित्नेको संख्या ५० हजार ४११ पुगेको छ। मन्त्रालयका अनुसार यो डिस्चार्ज हुनेको यो संख्या ७२ दशमलव ७ प्रतिशत हो। पछिल्लो २४ घण्टामा नेपालमा १७ जनाको कोरोनाले मृत्यु भएको छ। योसँगै नेपालमा कोरोनाले मृत्यु हुनेको संख्या ४५३ पुगेको छ। मन्त्रालयका अनुसार पछिल्लो २४ घण्टामा ११ हजार ४४९ जनाको पीसीआर परीक्षण गरिएको थियो । अहिलेसम्म नेपालमा पीसीआर परीक्षणको संख्या ९ लाख ५५ हजार ९२३ पुगेको छ । अहिले देशभर १८ हजार ४३७ सक्रिय संक्रमित रहेका छन् । संस्थागत आइसोलेशनमा हुनेको संख्या ८ हजार ६१४ जना रहेका छन् भने होम आइसोलेशनमा ९ हजार ८२३ रहेका छन् । क्वारेन्टाइनमा अहिले ६ हजार ५६५ जना रहेका छन्। २२३ जनाको आईसीयूमा उपचार भइराखेको छ भने २८ जनालाई भेन्टिलेटरमा राखिएको छ । मन्त्रालयका अनुसार अहिले मोरङ, सिरहा, काठमाडौं, भक्तपुर, ललितपुर, चितवन भक्तपुर र रुपन्देहीमा पाँच सय बढी संक्रमित रहेका छन् भने सोलुखुम्बु, रसुवा, मुस्ताङ, डोल्पा, मुगु, हुम्लामा संक्रमण शून्यमा झरेको छ ।"
सम्पत्ति विवरण नबुझाउने कति परे अख्तियारको कारवाहीमा ?,"काठमाडौं : सम्पत्ति विवरण नबुझाउने सार्वजनिक पदधारण गरेको व्यक्तिलाई अख्तियार दुरुपयोग अनुसन्धान आयोगले कारबाही गर्ने निर्णय गरेको छ । बिहीबार बसेको आयोगको बैठकले कारवाही गर्ने निर्णय गरेको हो। 'राष्ट्रिय सतर्कता केन्द्रबाट प्राप्त सम्पत्ति विवरण अनुगमन प्रतिवेदन आब २०७५०७६ मा उल्लेख भएका सङ्घीय तहका निजामती कर्मचारी तर्फका २५०४ जना, नेपाल प्रहरीतर्फका १११ जना, शिक्षक तर्फका ७६१३ (उल्लेखित ७६२६ मध्ये १३ जनाको मृत्यु भएको भनी राष्ट्रिय कितावखाना शिक्षकको चनं ११३ मिति २०७७।०४।१२ बाट लेखि आएकोले) जना तथा निजामती, सैनिक, प्रहरी र स्थायी शिक्षक बाहेकका अन्य पदाधिकारी कर्मचारीहरु १४३२ जना पदाधिकारीकर्मचारीहरुलाई अख्तियार दुरुपयोग अनुसन्धान आयोग ऐन, २०४८ को दफा ३१क को उपदफा (२) बमोजिम पाँच हजार जरिवाना गरी तोकिएको निकायमा सम्पत्ति विवरण पेश गर्नेगराउने व्यवस्था हुन र सोको एकमुष्ठ जानकारी आयोगमा पठाउन सम्बन्धित तत् तत् मन्त्रालय सचिवालय आयोग केन्द्रीय निकायहरुमा लेखी पठाउनुपर्छ' आयोगका प्रवक्ता तारानाथ अधिकारीले भने। त्यस्तै अनुगमन प्रतिवेदनमा उल्लेखित विदेशमा रहेका भनी लेखी आएका नेपाली सेनाका ४६० जनाको हकमा नियमानुसारको अवधिभित्र सम्पत्ति विवरण भर्नेभराउने व्यवस्थाका लागि सम्बन्धित निकायमा लेखी पठाउने निर्णय गरेको छ। प्रदेश तहमा सम्पत्ति विवरण नबुझाउने ५५४ जना सार्वजनिक पद धारण गरेका व्यक्तिहरुको हकमा अख्तियार दुरुपयोग अनुसन्धान आयोग ऐन, २०४८ को दफा ३१क को उपदफा (२) बमोजिम पाँच हजार जरिवाना गरी तोकिएको निकायमा सम्पत्ति विवरण पेश गर्नेगराउने व्यवस्था हुन र सोको एकमुष्ठ जानकारी आयोगमा पठाउन सम्बन्धित प्रदेशसभाको सचिवालय र प्रदेश मुख्यमन्त्री तथा मन्त्रिपरिषद्को कार्यालयहरुमा लेखी पठाउने बताइएको छ। निर्णयमा लेखिएको छ 'स्थानीय तहका सम्पत्ति विवरण नबुझाउने पालिका तहका ४४६३ तथा राष्ट्रिय सतर्कता केन्द्रको २०७७।०४।२८ को पत्रसाथ प्राप्त 'आव २०७५०७६ को सम्पत्ति विवरणको प्रतिवेदनउपर थप छानविनको विवरणमा उल्लेखित समयपश्चात् सम्पत्ति विवरण बुझाउने चंखेली गाउँपालिकाका ३६ जना गरी कुल ४४९९ र जिसस तहका ३५ गरी कुल ४५३४ जना सार्वजनिक पद धारण गरेका व्यक्तिहरुको हकमा अख्तियार दुरुपयोग अनुसन्धान आयोग ऐन, २०४८ को दफा ३१क को उपदफा (२) बमोजिम पाँच हजार जरिवाना गरी तोकिएको निकायमा सम्पत्ति विवरण पेश गर्नेगराउने व्यवस्था हुन र सोको एकमुष्ठ जानकारी आयोगमा पठाउन सम्बन्धित स्थानीय तहहरुमा लेखी पठाउने।' तोकिएको समयावधिभित्र सम्पत्ति विवरण नबुझाउने स्वास्थ्य तथा जनसङ्ख्या मन्त्रालय वा अन्तर्गतका निकायहरूका विकासअस्थायीकरार आदिमा कार्यरत पदाधिकारी कर्मचारीहरूलाई अख्तियार दुरुपयोग अनुसन्धान आयोग ऐन, २०४८ को दफा ३१क को उपदफा (२) बमोजिम पाँच हजार जरिवाना गरी सम्पत्ति विवरण पेश गर्नेगराउने व्यवस्था हुन र सोको एकमुष्ठ जानकारी आयोगमा पठाउन स्वास्थ्य तथा जनसङ्ख्या मन्त्रालयमा लेखी पठाउने निर्णय गरेको छ। स्वास्थ्य तथा जनसङ्ख्या मन्त्रालयबाट प्रदेश तह वा स्थानीय तहअन्तर्गत हस्तान्तरण भएका भन्दै मन्त्रालयको चनं ३२ को २०७७।०४।१२ बाट लेखी आएका निकायहरूमा कार्यरत पदाधिकारीकर्मचारीहरुले तोकिएको समयावधिमा सम्पत्ति विवरण बुझाए नबुझाएको एकीन गरी तोकिएको समयावधिमा सम्पत्ति विवरण नबुझाउने पदाधिकारीकर्मचारीहरुलाई अख्तियार दुरुपयोग अनुसन्धान आयोग ऐन, २०४८ को दफा ३१क को उपदफा (२) बमोजिम पाँच हजार जरिवाना गरी सम्पत्ति विवरण पेश गर्नेगराउने व्यवस्था हुन र सोको एकमुष्ठ जानकारी आयोगमा पठाउन सम्बन्धित प्रदेश मुख्यमन्त्री तथा मन्त्रिपरिषद्को कार्यालय वा सम्बन्धित स्थानीय तहको कार्यालयलाई लेखी पठाउने पनि निर्णयमा उल्लेख छ। तोकिएको अवधिभित्र सम्पत्ति विवरण फाराम नभर्ने उल्लेखित सार्वजनिक पद धारण गरेको व्यक्तिलाई अख्तियार दुरुपयोग अनुसन्धान आयोग ऐन, २०४८ को दफा ३१क को उपदफा (२) बमोजिमको जरिवाना सङ्घीय राजस्व खाता नं १४३१२ मा दाखिला गरी तोकिएको निकायमा सम्पत्ति विवरण पेश गर्ने गराउने व्यवस्था हुन र सोको एकमुष्ठ जानकारी आयोगमा पठाउन समेत सम्बन्धित निकायमा लेखी पठाउने निर्णय गरेको छ।"
कांग्रेस नेता कोइराला कोरोना सङ्क्रमण मुक्त,काठमाडौं : नेपाली कांग्रेसका महामन्त्री डा शशाङ्क कोइराला कोरोना भाइरसमुक्त भएका छन्। उनले आज सामाजिक सञ्जालमार्फत आफू कोभिड१९ मुक्त भएको जानकारी दिएका हुन्। उनको स्वाब परीक्षणका क्रममा आज नेगेटिभ देखिएको हो। गत शनिबार चाबहिलस्थित ओम अस्पतालबाट उपचारपछि डिस्चार्ज भएका महामन्त्री डा कोइराला चिकित्सकको सल्लाहअनुसार होम आइसोलेसनमा रहेका थिए। उनले अझै केही दिन होम आइसोलेसनमा बस्ने र चाँडै पार्टीको नियमित काममा फर्कने जानकारी दिए। कोभिड१९ को सङ्क्रमण देखिएपछि केही दिन होम आइसोलेसनमा बसेका उनी ज्वरो र निमोनियाका कारण अस्पतालमा भर्ना भएका थिए। स्वास्थ्यमा सुधार आएपछि उनी अस्पतालबाट डिस्चार्ज भएर होम आइसोलेसनमा बसेका थिए। रासस
बैतडीका तीन स्थानीय तहका विद्यालयमा पठनपाठन सुचारु,"बैतडी : बैतडीका तीनवटा स्थानीय तहमा विद्यालय सञ्चालनमा आएका छन् । कोभिड १९ का कारण लामो समयसम्म बन्द रहेका विद्यालय सञ्चालनमा आएका हुन् । जिल्लाको पुर्चौंडी नगरपालिकाका सामुदायिक विद्यालयमा बिहीबारदेखि पठनपाठन सुरु भएको नगरपालिकाका शिक्षा शाखा प्रमुख दिनेश नागरीले जानकारी दिए । शिक्षण सिकाइ सहजीकरण निर्देशिका २०७७ अनुसार विद्यालयमा स्वास्थ्य सुरक्षाका मापदण्ड अपनाएर विद्यालय सञ्चालन गरिएको उनले बताए । उनले भने,' लामो समयदेखि विद्यालय बन्द हुँदा निकै समस्या भएको थियो । विद्यार्थीमा नकारात्मक असर नपरोस् भनेर हामीले विद्यालय सञ्चालनमा ल्याएका हौं ।' नगरपालिकाका ७५ वटा सामुदायिक विद्यालयमध्ये ३९ वटामा क्वारेन्टाइन र आइसोलेसन राखिएका थियो । ती विद्यालयमा निसंक्रमिकरण र सरसफाइ गरेपछि विद्यालय सञ्चालनमा आएको नागरीले बताए । लामो समयसम्म विद्यालय बन्द हुँदा बालबालिकाको सिकाइमा नकारात्मक असर पर्ने भएकाले केही दिनअघि बसेको बैठकले विद्यालय खोल्ने निर्णय गरेको थियो । यस्तै जिल्लाको पञ्चेश्वर र शिवनाथ गाउँपालिकाले यही असोज ४ गतेदेखि विद्यालयमा पठनपाठन सुरु गरेका छन् । कोभिड १९ का कारण बन्द रहेका विद्यालयमा पठनपाठन सुचारु गरिएको शिवनाथ गाउँपालिकाका अध्यक्ष कर्णसिंह साउँदले जानकारी दिए । उनले भने, 'लामो समयसम्म विद्यालय बन्द हुँदा बालबालिकाहरुमा विभिन्न खालका समस्याहरु देखिन थाले । शैक्षिक गतिविधि बन्द हुँदा बालबालिकामा मानसिक समस्या समेत आउन थाले । त्यसैले हामीले विद्यालय सञ्चालनमा ल्याएका हौं ।' बालबालिकाहरुको पठनपाठनमा असर नपरोस भनेर स्वास्थ्य सुरक्षाका मापदण्ड सहित विद्यालय सञ्चालनमा ल्याइएका पञ्चेश्वर गाउँपालिकाका उपाध्यक्ष बीना भट्टले जानकारी दिइन् । विद्यालय सञ्चालनमा आएपछि बालबालिका खुसी भएर विद्यालय आएको कुलाउ माविका प्रधानाध्यापक मोतीसिंह मंगोलाले बताए । यस्तै जिल्लाको सुर्नया गाउँपालिकाले पनि लामो समयदेखि बन्द रहेका विद्यालय खोल्ने तयारी गरिएको छ । गाउँपालिकाभरीका क्वारेन्टाइन र आइसोलेसन बनाइएका विद्यालयहरुमा निसंक्रमिकरण र सरसफाइको काम सकिएको गाउँपालिकाका प्रमुख प्रशासकीय अधिकृत कविन्द्रप्रसाद ओझाले बताए । यस्तै मेलौली नगरपालिकाले पनि केही दिनभित्रै विद्यालय सञ्चालनको तयारी गरिरहेको नगरपालिकाका शिक्षा शाखा प्रमुख हरिशप्रकाश भट्टले जानकारी दिए । यस्तै जिल्लाको डिलाशैनी गाउँपालिकामा पनि विद्यालय सञ्चालनका लागि निसंक्रमिकरणको काम सम्पन्न भएको छ । जिल्लाको दशरथचन्द नगरपालिकाले पनि विद्यालय सञ्चालन गर्ने निर्णय गरेको छ । भीडभाड कम हुने गरेर टोलटोलमै गएर पढाउने, विद्यालयमा दुरी कायम गरेर पढाउने लगायतका उपायमा छलफल भएको र असोज दोश्रो साताबाट विद्यालय सञ्चालन ल्याउने निर्णय भएको नगरपालिकाका शिक्षा शाखा प्रमुख मोहन नाथले बताए । जिल्लाका अन्य स्थानीय तहहरुले पनि विद्यालय सञ्चालनको तयारी गरेका छन् ।"
हप्तामा दुई दिन विदाको प्रस्ताव मन्त्रिपरिषदमा पेश हुँदै,"काठमाडौं : संस्कृति, पर्यटन तथा नागरिक उड्डयन मन्त्रालयले आन्तरिक पर्यटन प्रर्वद्धन गर्न हप्तामा दुई दिन बिदा दिने प्रस्ताव तयार गरी मन्त्रिपरिषदमा पेश गर्ने भएको छ। पर्यटनमन्त्री योगेश भट्टराईको अध्यक्षतामा मन्त्रालयमा बिहीबार बसेको उच्चस्तरीय समूहको बैठकले हप्तामा दुई दिन बिदा दिने सम्बन्धमा अध्ययन तथा कार्यदल बनाउने र कार्यदलले प्रस्ताव तयार पारिसकेपछि मन्त्रिपरिषद्मा पेश गर्ने निर्णय गरेको हो। पर्यटन मन्त्रालयका सहसचिव तथा पर्यटन महाशाखाका प्रमुख प्रदीपकुमार कोइरालाको संयोजकत्वमा पर्यटन विभागका प्रमुख रुद्रसिंह तामाङ र नेपाल पर्यटन बोर्डका प्रमुख कार्यकारी निर्देशक धनञ्जय रेग्मी सदस्य रहेको एक समिति निर्माण गरिएको छ। समितिमा अर्थ मन्त्रालय, गृह मन्त्रालय र सामान्य प्रशासन मन्त्रालयका प्रतिनिधिलाई समेत सामेल गरेर अध्ययन प्रस्ताव तयार गर्न लागिएको हो। त्यस्तै बैठकले पशुपतिनाथ मन्दिर र लुम्बिनी सङ्ग्रहालय खोल्ने सम्बन्धमा प्रोटोकल तयार गरी कोरोना क्राइसिस म्यानेजमेन्ट सेन्टर (सीसीएमसी) मा पेश गर्ने निर्णय गरेको छ। बैठकले बङ्गलादेश, इन्डोनेशिया, रसिया, कोरिया र फिनल्याण्डसँग भएको हवाई सम्झौता असोजभित्र तयार गरी मन्त्रिपरिषद्मा पेश गर्ने निर्णयसमेत गरेको छ। पर्यटन क्षेत्रको पुनरुत्थान कार्यक्रम प्रभाकारी बनाउन मन्त्रालय, पर्यटन विभाग र नेपाल पर्यटन बोर्ड मिलेर संयुक्तरूपमा कार्यक्रम बनाएर आउँदो बैठकमा पेश गर्ने निर्णय गरेको छ। बैठकले हप्ता दिनभित्र हवाई इन्धन मूल्य पुनरावलोकन तथा हवाई भाडा सम्बन्धमा ठोस प्रस्ताव तयार गरी मन्त्रालयमा पेश गर्न हवाई महाशाखा र नेपाल नागरिक उड्डयन प्राधिकरणलाई निर्देशन दिएको छ। मन्त्री भट्टराईले राष्ट्रिय गौरवको आयोजनाको कामलाई प्रभावकारी बनाउन मन्त्रालयका तर्फबाट आवश्यक सहजीकरण, अनुगमन, मूल्याङ्कन, निरीक्षण गर्नसमेत सम्बन्धित महाशाखा प्रमुखलाई निर्देशन दिए। रासस"
लागूऔषधसहित ८ जना पक्राउ,"गाईघाट : जिल्ला प्रहरी कार्यालय उदयपुरको टोलीले बिहीबार ठुलो परिणाममा लागूऔषधसहित ८ जना कारोवारीलाई पक्राउ गरेको छ। पक्राउ परेका मध्ये एक जना महिला र अन्य पुरुष छन्। सादा पोसाकमा खटिएको जिल्ला प्रहरी कार्यालय मातहतको स्पेसल टाक्स फोर्स'ले जिल्लाको लालपत्ता र जोगिदह नाकाबाट २ सय ८५ एम्पुल लागूऔषधसहित उनीहरुलाई पक्राउ गरेको बिहीबार आयोजित पत्रकार सम्मेलनमा जानकारी दिए। कार्यालयले सञ्चालन गरेको अवैद्य लागूऔषध नियन्त्रण' अभियानअन्र्तगत टोलीले त्रियुगा नगरपालिका ६ लालपत्ता नाकाबाट सप्तरीको कृष्णसवरम गाउँपालिका १ का ३१ वर्षीय प्रवेश मियाँ र उनकी श्रीमती २६ वर्षीया हजारुम खातुनलाई पक्राउ गरेको एसपी भिमबहादुर दाहालले बताए। छिमेकी मुलुक भारतबाट सप्तरी हुँदै उदयपुरको सदरमुकाम गाईघाट प्रवेश गर्नेक्रममा प्रहरीले विशेष सूचनाका आधारमा फेनारगन ६० एम्पुल, डाईजोपाम ६० एम्पुल, लुपिजेसिक ६० एम्पुल गरी एक सय ८० एम्पुल लागूऔषध र दुई थान मोवाईलसहित उनीहरुलाई पक्राउ गरेको उनले बताए। दुबै जना लामो समयदेखि लागूऔषधको कारोवारी गर्दै आएको प्रारम्भिक वयानबाट खुलेको छ। एसपी दाहालका अनुसार आरोपित पुरुष ग्राहक खोज्दै हिड्ने र महिला सम्पर्कमा आएका लागि विक्री गर्ने गिरोहमा संलग्नमा छन्। उनीहरु सप्तरीमा डिलर जस्तै राखी उदयपुर सप्लार्यसको काम गर्दै आएका व्यक्ति हुन्। त्यसैगरी प्रहरीको टोलीले सप्तरीको फत्तेपुर नाका हुँदै मोटरसाईकलबाट सदरमुकाम गाईघाट ल्याउँदै गरेको सूचनाका आधारमा त्रिनपा २ जोगिदहबाट लोकल डिलरका ६ जना ऐजन्टलाई पक्राउ गरेको छ। पक्राउ पर्नेमा त्रिनपा १२ का १९ वर्षीय रजामुदिन अन्सारी, सोही ठाउँका २४ वर्षीय दिलिप घिमिरे, २० वर्षीय मिलन विश्वकर्मा, २२ वर्षीय शिव अधिकारी, २२ वर्षीय विशाल मगर र २० वर्षीय सागर पौडेल रहेका छन्। प्रहरीले उनीहरुको साथबाट फेनारगन ३५ एम्पुल, डाईजोपाम ३५ एम्पुल, लुपिजेसिक ३५ एम्पुल गरी एक सय पाँच एम्पुल लागूऔषध, तीन थान मोवाईल र स१प३२२४ नम्बरको मोटरसाइकल बरामद गरेको जनाएको छ। उनीहरु सबै जना गाउँमा प्रवेश गरी सप्लार्यसको काम गर्दै आएको प्रारम्भिक बयानबाट खुलेको छ। दाहालले भने, म आएपछि लागूऔषधलाई उच्च प्रथामिकतमा राखि थालिएको विग अप्रेशनमा यो दोश्रो ठुलो सफलता हो। यसअघि ठुलो परिणामको प्रतिबन्धित गाँजा बरामद भएको थियो। उनले लागूऔषध कारोवारी र सेवनकर्ता न्युनिकरणका लागि विशेष योजना बनाएर लागि परेको बताए। उनले सेवनकर्ता मात्र नभई मुख्य कारोवारी नाइके नै पक्राउ गर्न प्रहरी सफल भएको बताए। उनले चुप लागेर बस्न सक्ने अवस्था नरहेको बताउँदै उनले अझ निगरानीलाई बढाउने बताए। विशेष अभियान सञ्चालन गरी लागूऔषधको मागलाई कमि गर्न सके मात्र जिल्ला भित्रिनेक्रम कम हुन्छ' एसपी दाहालले भने, अभिभावक, समाजका प्रवृद्ध व्यक्ति, विद्यालय, स्थानीय तह सबै परिचालित भए मात्र न्युनिकरण सम्भव छ।' राम्रो मुनाफा हुने भएपछि जोखिम मोलेर हिजो जेलबाट छुटेकाहरु पुनः त्यही पेसामा फर्किएको बताउँदै दाहालले भने, छिमेकी मुलुकमा एक सय रुपैयाँमा पाउने लागूऔषध उदयपुरमा एक हजार रुपैयाँमा विक्री हुने गरेको पाइयो, त्यसैले कारोवारी आकर्षित भए।'"
वृद्धाभत्ताका लागि ७७ वर्षमा नागरिकता !,"गोरखा : नागरिकता नभएका कारण ७७ वर्ष सम्म वृद्धभत्ताबाट बञ्चित एक महिलाले नागरिकता प्रमाणपत्र पाएकी छिन्। धार्चे गाउँपालिका६ यार्साकी असरी घलेले दुईदिन लगाएर सदरमुकाम पुगी बिहीबार नागरिकता प्रमाणपत्र लिएकी हुन्। उनलाई प्रमुख जिल्ला अधिकारी तीर्थराज भट्टराईले जिल्ला प्रशासन कार्यालयमा नागरिकता प्रमाणपत्र प्रदान गरे। सातवर्ष अघिदेखि पाउनु पर्ने वृद्धभत्ता नागरिकता प्रमाणपत्र नभएका कारण नपाएकाले दुई दिन खर्चेर बोकिएर सदरमुकाम आएको घलेको भनाइ छ। नागरिकताको महत्व नबुझेका कारण यत्तिका उमेरसम्म नबनाएको उनको भनाइ छ। नागरिकता किन बनाउनुपर्छ, फाइदा के छ, के काम गर्छ, कसरी कहाँ बनाउने भन्ने ज्ञान नहुँदा वृद्ध महिलाले अहिलेसम्म नागरिकता नबनाएको बताइन्। आरुघाट गाउँपालिकाको सोतीसम्म बोकेर ल्याएका हौँ, उनका आफन्त नुर्बु घलेले भने, वृद्ध मान्छे हिड्न सक्नुभएन, बोकेर ल्याएका हौँ। दुई दिन लगाएर सदरमुकाम आएकी असरी घले नागरिकता पाएपछि खुसी भएकी छिन्। उनलाई नागरिकता बनाउन सदरमुकामसम्म आउनका लागि स्थानीय नुर्बु घलेले आर्थिक सहयोग गरेका छन्। दुई नाती नातीनीसहित आउँदा घले परिवारको आउजाउमा १५ हजार लाग्ने अनुमान छ। नागरिकता नभएको बारे परिवारका सदस्यलाई पनि हेक्का नहुँदा अहिलेसम्म बन्न नसकेको थिएन। स्थानीय भाषा मात्रै बोल्न सक्ने असरीलाई अब फेरि एकदिनको बाटो बोकेर लैजानुपर्ने बाध्यता परिवारलाई छ। उनका लागि ज्येष्ठ नागरिक भत्ता उपलब्ध गराउन कागजी प्रक्रिया अघि बढाउने गाउँपालिकाका अध्यक्ष सन्तोष गुरुङले बताए।"
विराटनगर जुट मिल्सको पर्खालले च्यापेर महिलाको मृत्यु,विराटनगर : विराटनगर जुट मिल्सको पर्खाल (गाह्रो)ले किचेर बिहीबार दिउँसो एक महिलाको मृत्यु भएको छ । जुट मिल्सको हड्ताली हाटभित्र रहेको मजदुर लाइन क्वाटरको उत्तरतर्फको पर्खाल भत्किएर विराटनगर महानगरपालिका१५ रानीकी ५५ वर्षीया समेरुन निसाको मृत्यु भएको हो । जुट मिल्स परिषरभित्र रहेको क्वाटरको जीर्ण र अति नै कमजोर भवनको पर्खाल निरन्तरको वर्षाका कारण भत्किएर घटना भएको मोरङ प्रहरीका प्रवक्ता डीएसपी मानबहादुर राईले बताए । उनका अनुसार घर नजिकैको भवन छेउमा रहेको कलमा पानी लिन गएकी महिलालाई खुट्टा धुँदै गरेको अवस्थामा इँटाको गाह्रो लगाएर बनाइएको पर्खाल एक्कासी लडेर किचेको थियो । बिहान १० बजेतिर घटनामा परेर गम्भीर घाइते भएकी महिलाको उपचारका क्रममा विराटनगरको न्युरो अस्पतालमा दिउँसो १ बजे मृत्यु भएको प्रहरीले जनाएको छ । पर्खाल भत्किएर थुप्रिएको इँटाले पुरेको अवस्थामा बाहिर निकालेर घाइते महिलालाई उपचारका लागि लगिएको थियो । शवलाई पोस्टमार्टमका लागि कोशी अस्पतालमा राखिएको छ । स्थानीय बासिन्दाले क्वाटर भवन जीर्ण हुँदा पनि मिल्स व्यवस्थापनले मर्मत सम्भारका लागि ध्यान नदिँदा घटना भएको गुनासो गरेका छन् । लापरबाहीले मानवीय क्षति निम्तिएको भन्दै मिल्सको व्यवस्थापन पक्षमाथि कारबाही र पीडित परिवारलाई उचित क्षतिपूर्ति दिइनुपर्ने माग उनीहरुले राखेका छन् । यसअघि मिल्समा काम गर्ने मजदुरलाई राख्न क्वाटर प्रयोग गरिँदै आएको थियो । बन्द रहेको मिल्सको क्वाटरमा अहिले मजदुरहरुलाई भने राखिएको छैन । अन्तिम पटक २०७५ साल चैतमा परीक्षण उत्पादन गरिए पनि पूर्ण क्षमतामा सञ्चालनमा आउन नपाउँदै बन्द भएको मिल्स अहिलेसम्म खुल्न सकेको छैन । विक्रम संवत १९९३ सालमा स्थापना भएको विराटनगर जुट मिल्स मुलुककै जेठो उद्योग हो । ६७ बिघा क्षेत्रफलमा फैलिएको मिल्सबाट सञ्चालनमा हुँदा जुटको बोरा र सुतली उत्पादन हुँदै आएको थियो ।
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। मन्त्रालयका अनुसार नेपालमा ६७ हजार ८०७ जनामा संक्रमण पुष्टि भएको छ । जसमध्ये ४९ हजार ९५४ जनाले कोरोना जितेका छन् । अहिलेसम्म ४३६ जनाले भने कोरोनाकै कारण ज्यान गुमाएका छन् । नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
"लगातारको वर्षाले नदीमा बहाव बढ्दै : बाढी र पहिरोले १४ को मृत्यु, ७ बेपत्ता","काठमाडौं : पछिल्लो दुई दिनदेखिको लगातार वर्षाका कारण मुलुकका धेरै क्षेत्र प्रभावित भएका छन्। बाढी र पहिराले केही जिल्लामा मानवीय क्षतिसमेत भएको गृहमन्त्रालयले जनाएको छ। ठाउँठाउँमा आएको बाढी र पहिराका कारण दुई दिनमा मात्रै १४ जनाको मृत्यु भएको छ। अन्य सात जना हराइरहेका छन् भने तीन जना घाइते भएको गृहमन्त्रालयको राष्ट्रिय आपत्कालीन कार्य सञ्चालन केन्द्रका प्रमुख मुरारी वस्तीले जानकारी दिए। प्राप्त विवरणअनुसार कपिलवस्तुमा विद्युत् प्राधिकरणको गाडी खोलाले बगाउँदा एक जनाको मृत्यु र दुई जना बेपत्ता भएका छन्। पाल्पाको रम्भा गाउँपालिकामा घर पुरिँदा पाँच बेपत्ता भएका छन् भने एक जनाको मृत्यु भएको छ। यस्तै धनकुटाको महालक्ष्मीमा पनि एक जनाको मृत्यु भएको छ। स्याङ्जाको कालिगण्डकी गाउँपालिकामा एक जना र वालिङ नगरपालिका१४ मा दुई घर पुरिँदा नौ जनाको मृत्यु भएको केन्द्रका प्रमुख वस्तीले जानकारी दिए । यस्तै बाग्लुङमा पनि एक जनाको ज्यान गएको छ। लगातारको वर्षाका कारण नदीनालामा बहावसमेत बढ्न थालेको छ। अझै केही दिन वर्षा जारी रहने र बाढी पहिरो खस्नसक्ने भएकाले उच्च सावधानी अपनाई जोखिम क्षेत्रबाट सुरक्षित स्थानमा सरेर बस्न सरकारले आम नागरिकलाई आग्रह गरेको छ। बाढी पूर्वानुमान महाशाखाका अनुसार बिहीबार र भोलि शुक्रबार नारायणी, पश्चिम राप्ती, बबई, तिनाउ, बाणगङ्गा र त्यसका सहायक नदीमा बहावको खतरा आसपासका क्षेत्रमा हुनेछ। यस्तै कर्णाली, कोशी, कनकाई, कमला, वाग्मतीमा सतर्कता आसपास हुने भएकाले ती नदीका तटीय क्षेत्रका क्रियाकलाप नगर्न अनुरोध गरिएको छ। स्याङ्जा पहिरो : ६ जनाको शव भेटियो, चार बेपत्ता पाल्पा पहिरो : तीन घर बगाउँदा ६ जना बेपत्ता (अपडेट) स्याङ्जा पहिरो : एकै परिवारका ८ जनासहित मृत्यु हुनेको संख्या १० पुग्यो कपिलवस्तुमा गाडी बगाउँदा बेपत्ता दुईमध्ये एक शव भेटियो तिनाउ नदीको बाढीले घर बगायो पहिरोले सुर्खेतदैलेख सडकखण्ड अवरुद्ध जल तथा मौसम विज्ञान विभागका अनुसार बिहीबार सबै प्रदेशका केही स्थानमा भारी वर्षाको सम्भावना रहेको छ। प्रदेश १, २, बाग्मती, गण्डकी, प्रदेश ५ र कर्णाली प्रदेशका १२ स्थानमा अति भारी वर्षाको समेत सम्भावना रहेको छ। बिहीबार राति देशभर सामान्यदेखि पूर्णः मौसम बदली रही धेरै स्थानमा मेघ गर्जन र चट्याङसहित हल्कादेखि मध्यम वर्षाको सम्भावना रहेको छ। सबै प्रदेशका केही स्थानमा भारी वर्षा र केही ठाउँमा अति भारी वर्षाको सम्भावना रहेको छ। रासस"
व्यासमा कोरोना संक्रमणः परिवारै आइसोलेसनमा,"दमौलीः परिवारका केही सदस्यमा रुघा खोकीको समस्या देखिएपछि व्यास १० को एक परिवारका सदस्यलाई कोरोना संक्रमणको आशंका भयो । बिरामी परेका परिवारका १२ वर्षीया र २१ वर्षीयाले शुक्लागण्डकी नगरपालिकाको जीपी कोइराला राष्ट्रिय श्वासप्रश्वास केन्द्रमा गएर स्वाब दिए । गत आइतबार आएको नतिजामा दुवैमा संक्रमण भेटियो । दिदीबहिनी अहिले जीपीकै आइसोलेसनमा छन् । उनीहरुमा संक्रमण देखिएपछि परिवारका सदस्यको पनि परीक्षण गर्दा बुधबार बाँकी चारजनामा पनि संक्रमण भेटियो । चारमध्ये तीनजना एकै परिवारका र अर्का बालक आफन्त हुन् । ४८ वर्षका ती पुरुषसँगै उनका आफन्त पाँच वर्षका बालक, अनि १८ वर्षीया छोरी र ४१ वर्षीया पत्नीमा पनि बुधबार संक्रमण भेटिएको थियो । उनीहरुको प्रत्यक्ष सम्पर्कमा आएका छिमेकका अरु आफन्तमा भने संक्रमण भेटिएन । होम आइसोलेसनको तयारी परिवारकै सबै सदस्यमा संक्रमण भेटिएपछि बाँकी संक्रमितलाई होम आइसोलेसनमा राख्ने तयारी गरिएको छ । 'दुईजना जीपीकै आइसोलेसनमा छन्,' वडाध्यक्ष तुलसीराम सापकोटाले भने, 'परिवारमै संक्रमण देखिएपछि उहाँहरुलाई घरमै आइसोलेसन राख्ने तयारी गरेका छौं ।' उनीहरुको घर अरु भन्दा पर रहेको र सबै संक्रमित भएपछि घरभित्रै बसेर स्याहार गर्ने चाहना व्यक्त गरेकाले सामाजिक दुरीसहित घरमै आइसोलेसन बस्न दिइने वडाध्यक्ष सापकोटाले बताए । 'स्वास्थ्य मापदण्ड पालना गरेर जोखिम फैलन नदिन तत्काल विद्यालय नखोल्ने र अरु सजगता अपनाउने निर्णय गरेका छौं,' उनले भने ।"
पहिरोले सुर्खेतदैलेख सडकखण्ड अवरुद्ध,दैलेख : दैलेख सुर्खेतको सीमा क्षेत्र पहिरो खस्दा यातायात अवरुद्ध भएको छ। पहिरोले सुर्खेतदैलेख सडकखण्ड अवरुद्ध भएको प्रहरी चौकी रानीमत्ताका ट्राफिक प्रहरी हवल्दार कुबेर केसीले जानकारी दिए। केसीका अनुसार पहिरोले सडक ठप्प भएको छ। पहिरोले सडक अवरुद्ध हुँदा कर्णालीको राजधानी वीरेन्द्रनगरबाट सुर्खेतदैलेख कालिकोट लगायत जिल्लामा जाने सबै सवारी साधन अलपत्र परेका छन्। सडक सञ्चालनका लागि पहिरो पन्छाउने काम भइरहेको छ।
"उपत्यकामा एकैदिन कोरोनाबाट ६ जनाको मृत्यु, ७५५ संक्रमित","काठमाडौं : पछिल्लो २४ घण्टामा काठमाडौं उपत्यकामा कोरोनाबाट ६ जनाको मृत्यु भएको छ। काठमाडौंमा तीन पुरुषसहित चारजना, भक्तपुरमा एक महिला र एक पुरुष गरी ६ जनाको मृत्यु भएको स्वास्थ्य तथा जनसंख्या मन्त्रालयले जनाएको छ। यस्तै उपत्यकामा ७५५ जनामा कोरोना संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार विभिन्न प्रयोगशालामा गरिएको परीक्षणमा ७५५ जनामा संक्रमण देखिएको हो। काठमाडौंका ६०९, भक्तपुरका ५१ र ललितपुरका ९५ जनामा कोरोना भाइरस संक्रमण पुष्टि भएको छ। संक्रमितमध्ये ५० प्रतिशत उपत्यकाका रहेको मन्त्रालयले जनाएको छ। नेपालमा कोरोनाको ग्राफ दिनप्रतिदिन बढ्ने क्रममा छ। संक्रमितको संख्या करिब ७० हजार नजिक पुग्नै लागेको छ। पछिल्लो २४ घण्टामा १४ सय ९७ जनामा संक्रमण पुष्टि भएको छ। यो सहित संक्रमितको संख्या ६९ हजार ३०१ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। १८ हजार ४३७ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ८ हजार ६१४ जना रहेका छन् भने होम आइसोलेसनमा ९८२३ जना छन्। यस्तै क्वारेन्टाइनमा ६ हजार ५६५ जना रहेका छन्। मन्त्रालयका अनुसार नेपालमा २४ घन्टामा ११ हजार ४४९ पीसीआर परीक्षण गरिएको छ। पछिल्लो २४ घण्टामा ४५७ जना कोरोना जितेर डिस्चार्ज भएका छन्। यो ७२ दशमलव ७ प्रतिशत हो। योसँगै कुल डिस्चार्ज हुनेको संख्या ५० हजार ४११ पुगेको छ। आइसीयूमा २३२ र भेन्टिलेटरमा २८ जनाको उपचार भइरहेको छ। नेपालमा कोरोनाबाट हालसम्म ४५३ जनाको मृत्यु भएको छ। बिहीबार मात्रै १७ जनाको मृत्यु भएको छ।"
बालिका बलात्कार कसुरमा १३ वर्ष कैद,"उदयपुर : १४ वर्षीया बालिका बलात्कार गरेको आरोपमा पक्राउ परेका उदयपुरको कटारी नगरपालिका ७ का १८ वर्षीय अनिलकुमार दनुवारलाई जिल्ला अदालतले बिहीबार १३ वर्ष कैद फैसला सुनाएको छ। जिल्ला न्यायाधिश दिपक खनालको एकल इजलासले कसुर ठहर गर्दै १३ वर्ष कैद, पाँच हजार जरिवाना र पीडितलाई क्षतिपुर्ति वापत १५ हजार उपलब्ध गराउने गरी फैसला सुनाएको हो। अदालतले अपराध पीडित संरक्षण कोष २०७५ को दफा ७१ बमोजिम प्रतिवादीबाट पीडित राहत कोषमा दुई हजार दुई सय रुपैयाँसमेत जम्मा गर्न आदेश दिएको तहसिलदार राजकुमार आचार्यले जानकारी दिए। कसुरदारले गत जेठ १८ गते बालिकालाई घरबाट विभिन्न प्रलोभनमा पारी धमिनी गाउँमा लगेर बलात्कार गरेको भन्दै पीडित पक्षले कारवाहीको माग गर्दै जेठ २० गते इलाका प्रहरी कार्यालयका जाहेरी दिएका थिए। पीडित पक्षका निवेदनसँगै पक्राउ परेका कसुरदारलाई अदालतले असार १० गते पुर्पक्षका लागि थुनामा राख्ने आदेश दिएको थियो।"
"प्रदेश १ मा एकैदिन ११४ जनामा कोरोना संक्रमण, डिस्चार्ज शून्य","विराटनगर : प्रदेश १ मा कोरोना भाइरस संक्रमितको संख्या छ हजार नाघेको छ । एकै दिन बिहीबार एक सय १४ जना नयाँ बिरामी थपिएसँगै संक्रमित संख्या छ हजारबाट उकालो लागेको हो । पछिल्लो २४ घण्टामा सात सय ९४ जनाको पीसीआर परीक्षण गरिएकोमा ४७ महिला र ६७ पुरुषको रिपोर्ट पोजेटिभ आउँदा जम्मा संक्रमित छ हजार ६४ पुगेको छ । स्वाबको परीक्षण गरिएकामध्ये बिहीबार छ सय ८० जनाको रिपोर्ट नेगेटिभ आएको छ । पछिल्लो समय थोरै परीक्षण हुँदा पनि अधिक संख्यामा रिपोर्ट पोजेटिभ आउन थालेको छ । यसअघि दैनिक एक हजार बढीको परीक्षण हुँदै आएको थियो । हालसम्म प्रदेश १ मा एक लाख १८ हजार आठ सय १० जनाको पीसीआर परीक्षण भएको सामाजिक विकास मन्त्रालयले जनाएको छ । मन्त्रालयका अनुसार परीक्षण गरिएकामध्ये एक लाख १२ हजार सात सय ४६ जनाको रिपोर्ट नेगेटिभ आएको छ । मन्त्रालयको कोभिड१९ निगरानी तथ्यांक संकलन अनुगमन समितिका संयोजक डा सरोज विशालका अनुसार बिहीबार नयाँ थपिएका संक्रमितमा सबैभन्दा बढी मोरङका ८६ जना छन् । तीमध्ये प्रदेश राजधानी विराटनगरका मात्रै ७१ जना छन् । विराटनगर महानगरपालिकामा थपिएका नयाँ ७१ जनामध्ये ३६ महिला र ३५ पुरुष रहेको डा विशालले बताए । विराटनगर प्रदेशमा कोरोनाका कारण सबैभन्दा बढी प्रभावित बनिरहेको स्थानीय तह हो । यहाँ संक्रमित संख्या हालसम्म एक हजार छ सय चार पुगेको छ । उनका अनुसार बिहीबार मोरङबाहेक सुनसरीमा २१, झापामा पाँच, उदयपुर र प्रदेश १ बाहिरका एकएक जनामा संक्रमण पुष्टि भएको छ । विराटनगरबाहेक मोरङको बूढीगंगामा दुई महिला, चार पुरुष, सुन्दरहरैँचामा दुई महिला, दुई पुरुष, कटहरीमा दुई पुरुष, पथरीशनिश्चरेमा एक महिला, सुनवर्षी र धनपालथानका एकएक पुरुषको रिपोर्ट पोजेटिभ आएको जानकारी मन्त्रालयले दिएको छ । मन्त्रालयका अनुसार सुनसरीको धरानमा चार महिला, नौ पुरुष, दुहवीमा एक महिला, छ पुरुष, इटहरीमा एक पुरुष, झापाको बिर्तामोडमा दुई पुरुष, झापा गाउँपालिका, भद्रपुर र कनकाईमा एकएक पुरुष, उदयपुर र प्रदेश १ बाहिरका एकएक पुरुषमा कोरोना देखिएको छ । एकै दिन ठूलो संख्यामा संक्रमित थपिए पनि संक्रमण मुक्त भएर डिस्चार्ज हुनेको संख्या भने बिहीबार शून्य रहेको छ । डा विशालका अनुसार विभिन्न ठाउँमा सञ्चालन गरिएका संस्थागत आइसोलेसन र होम आइसोलेसनबाट उपचारपछि निकोे भएर एक जना पनि डिस्चार्ज नभएका हुन् । हालसम्म डिस्चार्ज हुनेको संख्या दुई हजार छ सय १९ छ । विराटनगरका छ सय पाँच जना छन् । संक्रमितमध्ये तीन हजार चार सय ४५ जना उपचाररत छन् । उनीहरुको संस्थागत आइसोलेसन र होम आइसोलेसनमा उपचार भइरहेको डा विशालले जानकारी दिए । उपचारपछि निको भएर संक्रमण मुक्त हुँदै डिस्चार्ज हुनेको संख्या प्रदेशमा निक्कै कम छ । नयाँ थपिएकाको तुलनामा डिस्चार्ज हुनेको संख्या कम हुँदा संक्रमितको व्यवस्थापन र उपचार जटिल बनेर गएको छ । उपचाररत संक्रमितले आफूहरुलाई वास्ता र सोधीखोजी नगर्ने गरिएको तथा चिकित्सकको अनुहार पनि देख्न नपाएको गुनासो गरिरहेका छन् । उपचाररत आइसोलेसनमा पनि सकारात्मक व्यवहार नहुने र दुरव्यवहार गर्ने गरिएको गुनासो उनीहरुको छ । ५९ जना संक्रमितको मृत्यु प्रदेश १ मा हालसम्म कोरोना संक्रमितमध्ये १७ महिला र ४२ पुरुष गरेर ५९ जनाको मृत्यु भइसकेको छ । मृत्यु भएकामा प्रदेश १ का ४७ र प्रदेश २ का ३२ जना छन् । कोरोना पोजेटिभ देखिएपछि उपचारका लागि प्रदेश १ का विभिन्न कोभिड अस्पतालमा ल्याइएका संक्रमितमध्ये प्रदेश २ का दुई महिला र १० पुरुषको ज्यान गएको हो । प्रदेश १ का १५ महिला र ३२ पुरुष संक्रमितको मृत्यु भइसकेको डा विशालले बताए । जसमा मोरङका ३३, सुनसरीका आठ, झापाका पाँच र ताप्लेजुङका एक रहेका छन् । मृतकमध्ये विराटनगर महानगरका मात्रै २१ जना रहेका छन् ।"
"पाल्पामा पहिरोले एकको मृत्यु, पाँच वेपत्ता : १२ घण्टासम्म उद्धार हुन सकेन","तानसेन : रम्भा गाउँपालिका२ फोक्सिङकोटमा पहिरोले तीन घर पुरिँदा एक जनाको मृत्यु भएको छ भने पाँच जना पुरिएका छन्। मृत्यु हुनेमा फोक्सिङकोट सुरुङडाँडाकी २७ वर्षीया मोतिसरा गाहाँ रहेकी छन्। पहिरोमा पुरिएर वेपत्ता हुनेहरुमा बेलौजाका ६० वर्षीय हुमबहादुर गाँहा, उनको श्रीमती ५० वर्षीया धनीसरा गाँहा, १७ वर्षीया छोरी कृष्णमाया गाँहा, मावली घर आएकी १४ वर्षीय खुमिसरा आले, मनबहादुर गाँहाको छोरी ८ वर्षीय लक्ष्मी गाँहा रहेको जिल्ला प्रहरी कार्यालय पाल्पाका सूचना अधिकारी प्रहरी नायव उपरिक्षक मदन गिरीले बताए। पुरिएका पाँच जनाको १२ घण्टा बितिसक्दा समेत उद्धार हुन सकेको छैन्। विहान करिब ४ बजेको समयमा सुतिरहेको समयमा पहिरोले घर पुरिँदा हुमबहादुरको घरमा रहेका पाँचै जना पुरिएको, उनको घरसँग जोडिएका छोरा मनबहादुरका परिवारका तीन जना भने पहिरो झर्दाझर्दै भागेर बाच्न सफल भएका थिए। मन बहादुरकी छोरी लक्ष्मी पनि मावल आएकी खुमिसरासँगै हजुरवुवाको घरमा बसेको कारण पहिरोमा पुरिएकी हुन। सुरुङडाँडाका वीर बहादुर गाँहा घरमा पहिरोले पुर्दापुर्दै भागेर बाँचे। तर गर्भवती श्रीमती मोतिसरा भाग्न नसक्दा पहिरोमा पुरिइन। उद्धारको लागी विहानै जिल्लाबाट खटिएको नेपाल प्रहरी तथा सशस्त्र प्रहरीको टोली बेलुका ४ बजेसम्म पहिरोले बाटो अवरुद्ध हुँदा घटनास्थल पुग्न सकेको छैन्। अधिकांश स्थानमा पहिरो गएकोले पन्छाउँदा पन्छाउँदै घटनास्थल पुग्न समय लागेको पाल्पा प्रहरीले जनाएको छ। पहिरोस्थलमा प्रहरी चौकी हुगी र ताँहुबाट खटिएको प्रहरीहरु ७ घण्टा पैदल हिँडेर घटनास्थल पुगे पनि अविरल वर्षाको कारण पहिरोले पुरिएको घरहरु उत्खनन गर्न सकिएको छैन्। घटनास्थलमा पुगेका गाउँपालिकाका अध्यक्ष विष्णु प्रसाद भण्डारीले पहिरो क्षेत्रमा जोखिमयुक्त रहेका घरका बासिन्दाहरु लाई आफन्त तथा सुरक्षित सार्वजनिक भवन स्कुलमा सार्ने व्यवस्था मिलाएको बताए। घटनास्थलमा हेर्दाहेर्दै दलबहादुर गाँहाको घर समेत पहिरोले पुरिएको अध्यक्ष भण्डारीले बताए। डाँडो नै भासिएर पहिरो गएकोले सो क्षेत्रका बस्तीका बासिन्दालाई अन्यत्र सारिन लागेको उनले बताए। अविरल बर्षाको कारण दुई दिनदेखी बन्द भएको सडक केही घण्टा सुचारु भएर पुन: पहिरोका कारण बन्द भएको छ तानसेन बुटवल सडक क्षेत्रमा अत्याधिक पहिरो क्षेत्र भएकोले अत्यावश्यक काम नपरी यात्रा नगर्न, गर्नै परे वैकल्पिक मार्गसमेत प्रयोग गर्न सर्वसाधारणहरुमा पाल्पा प्रहरीले आग्रह गरेको छ। यसै गरी पाल्पाका अधिकांश गाउँपालिका जोड्ने सडक पहिरोका कारण अवरुद्ध भएका छन्। ग्रामीण सडक अवरुद्ध हुँदा कृषकका उत्पादन दुध, तरकारी सदरमुकाम तानसेनसम्म आउन सकेको छैन्। पाल्पामा अविरल वर्षाको कारण विभिन्न स्थानमा ३० घर गोठ पहिरोले भत्किएको, २५ वटा बाख्रा, दश वटा भैंसी पहिरोले पुरिएको पाल्पा प्रहरीले जनाएको छ।"
पानी नरोकिएपछि दाउन्ने सडक ठप्प,नवलपुर : पानी नरोकिएसम्म बुटवलनारायणगढ सडक अन्तरगतको दाउन्ने खण्डखण्ड सञ्चालनमा कठिनाई हुने प्रहरीले जनाएको छ। दाउन्ने क्षेत्रका ५ बढी स्थानमा झरेको पहिरोले बिहीबारदेखि सडक अवरुद्ध बनेको छ। अवरुद्ध सडक खुलाउन डोजर प्रयोग गरेपनि पानी परिरहेकाले पहिरो खस्ने क्रम नरोकिएको जिल्ला प्रहरी कार्यालय पूर्वी नवलपरासीका नायब उपरीक्षक मोहनबहादुर खाँणले बताए। पानी नरोकिए सडक सञ्चालन हुन नसक्ने उनले जानकारी दिए। सडकअवरुद्ध भएपछि बिहानैदेखि सयौं सवारीसाधन अलपत्र परेका छन्।
नेपाल र इजरायलबीच असोज १४ गते श्रम सम्झौता हुने,"काठमाडौं : नेपाल र इजरायलबीच यही असोज १४ गते श्रम सम्झौता हुने भएको छ। जेरुसेलमस्थित इजरायली विदेश मन्त्रालयमा सम्झौतापत्रमा हस्ताक्षर हुनेछ। इजरायलको नर्सिङ क्षेत्र(अस्पताल, नर्सिङ होम, दिवा सेवा केन्द्र)मा नेपाली केयर गिभर लैजाने सम्बन्धमा सम्झौता हुन लागेको हो। सम्झौतापत्रमा नेपालको तर्फबाट इजरायलका लागि नेपाली राजदूत डा अञ्जान शाक्य र इजरायलका विदेशमन्त्री गाबी अस्खेनाजीले हस्ताक्षर गर्ने तेलअभिभस्थित नेपाली दूतावासका द्वितीय सचिव अर्जुन घिमिरेले राससलाई जानकारी दिए। मङ्गलबार बसेको मन्त्रिपरिषद्को बैठकले इराजयलसँग श्रम सम्झौता गर्ने निर्णय गरेको थियो। बैठकले श्रम सम्झौतामा हस्ताक्षर गर्न इजरायलका लागि नेपाली राजदूत डा शाक्यलाई अख्तियारी दिने निर्णयसमेत गरेको थियो। दुई देशबीच श्रम सम्झौता भएपछि सरकारी तवरबाट नेपाली श्रमिक कामका लागि इजरायल जाने छन्। सम्झौतापछि नेपाली श्रमिकले इजरायली नागरिकसरहको सेवासुविधा र संरक्षण पाउने छन्। विभिन्न चरणमा भएको द्विपक्षीय छलफलका क्रममा इजरायल विशेष गरी केयर गिभरमा नेपाली श्रमिक लैजान सकारात्मक देखिएको थियो। इजरायलको नर्सिङ क्षेत्रमा नेपालबाट केयर गिभर ल्याउने विषय टुङ्गोमा पुग्दै गर्दा त्यहाँस्थित नेपाली दूतावासले थप सक्रियता देखाएको छ। इजरायलमा नेपाली केयर गिभर लैजाने पूर्वसन्ध्यामा इजरायल सरकारका प्रतिनिधि र दूतावासका उच्च अधिकारीले कार्यस्थल एवं कार्य वातावरणको जानकारी लिने उद्देश्यले केही क्षेत्रको स्थलगत अनुमगन गरेका छन्। केही दिनअघि राजदूत शाक्यले नेपाली केयर गिभरले काम गर्नुपर्ने नर्सिङ होमको स्थलगत भम्रण गरेका थिए। भ्रमणमा राजदूत शाक्यसँगै नेपालका लागि नवनियुक्त इजरायली राजदूत हानन गोदर, नेपाली दूतावासका द्वितीय सचिव घिमिरे, इजरायलको स्वास्थ्य र श्रम मन्त्रालय, अध्यागमन कार्यालय तथा इजरायलमा कार्यरत विदेशी श्रमिकको हकहितमा क्रियाशील संस्थाका प्रतिनिधिको सहभागिता रहेको दूतावासले जनाएको छ। यसैबीच नेपाली दूतावासले इजरायलमा जान चाहनेले आफूलाई सम्पर्क गर्नुहोला भन्दै ठगी गर्ने मनशायका साथ सामाजिक सञ्जालमा केही व्यक्तिले गलत सूचना फैलाएकामा ध्यानाकर्षण भएको जनाएको छ। यसअघिको जस्तो घरभित्र काम गर्ने नभएर नर्सिङ क्षेत्रमा निश्चित योग्यता भएका व्यक्तिले मात्र इजरायलमा रोजगारीको अवसर पाउने दूतावासले जनाएको छ। केयर गिभरमा छनोट हुनका लागि अनमी वा अन्य शैक्षिक उपाधि हासिल गरेका वा १२ कक्षा पास गरी तीनमहिने केयर गिभर तालीम लिएको हुनुपर्नेछ। यस्तै लिखित तथा अन्तर्वार्ता दुवैमा अङ्ग्रेजी भाषा उत्तीर्ण, निश्चित उमेर, तौल र उचाइ, स्वास्थ्यावस्था ठीक तथा कुनै आपराधिक गतिविधिमा संलग्न नभएको व्यक्ति स्वच्छ प्रतिस्पर्धाबाट छनोट गरिने दूतावासले जनाएको छ। त्यस्तै यसअघि इजरायल गएका व्यक्ति उम्मेदवार हुन नसक्ने पनि दूतावासले प्रष्ट पारेको छ। छनोट प्रक्रियामा श्रम मन्त्रालय र वैदेशिक रोजगार विभागका अलावा निजी क्षेत्र वा अन्य व्यक्तिको संलग्नता नहुने भएकाले कुनै हल्लाको पछाडि नलाग्न दूतावासले आग्रह गरेको छ। रासस"
सुनको भाउ निरन्तर ओरालो,"काठमाडौं : पछिल्ला केही दिनयता नेपाली बजारमा पहेँलो धातुको मूल्यमा लगातार गिरावट आएको छ। नेपाल सुनचाँदी व्यवसायी महासङ्घका अनुसार मङ्गलबारदेखि सुनको भाउ निरन्तर ओरालो लागेको छ। सोमबार प्रतितोला ९७ हजार २०० रुपैयाँमा कारोबार भएको छापावाला सुनको मूल्य मङ्गलबार प्रतितोला एक हजार ७००, बुधबार एक हजार २०० र आज प्रतितोला एक हजार २०० रुपैयाँले घटेको छ। महासङ्घले आजका लागि छापावाला सुनको मूल्य प्रतितोला ९३ हजार १०० रुपैयाँ र तेजाबी सुनको मूल्य प्रतितोला ९२ हजार ६०० रुपैयाँ तोकेको छ। बुधबार छापावाला सुनको मूल्य प्रतितोला ९४ हजार ३०० र तेजाबी सुनको मूल्य प्रतितोला ९३ हजार ८०० रुपैयाँ कायम भएको थियो। यस्तै बिहीबार चाँदीको मूल्यमा पनि प्रतितोला ७० रुपैयाँले गिरावट आएको छ। आज चाँदीको मूल्य प्रतितोला एक हजार १२० रुपैयाँ तोकिएको छ।"
स्याङयोङ्ग गाडीको सुपर डिस्काउन्ट,"काठमाडौँ : नेपालको लागी स्याङयोङ्ग मोटर्सको आधिकारीक बिक्रेता एवम् आइएमएस ग्रुप अन्तर्गतको, आइएमएस मोटर्सले स्याङयोङ्ग सुपर डिस्काउन्ट अफर ल्याएको छ। उक्त अफर अन्तर्गत   ,  मा ३ लाख छुट प्राप्त गर्न सक्ने कम्पनीले विज्ञप्ती मार्फत जानकारी दिएको छ। ग्राहकहरुले आफ्ना पुराना सवारी  अथवा  सँग एक्सचेन्ज गरेको बापत २ लाख एक्सचेन्ज बोनस् पनि प्राप्त गर्न सक्नेविज्ञप्तीमा उल्लेख छ । कम्पनीका अनुसार कोभिड वारियर्सहरु (डाक्टरहरू, नर्सहरू, स्वास्थ्य सेवाकर्मीहरू र प्रहरीहरु) लाई थप १ लाख डिस्काउन्ट दिइनेछन् । यस्तै स्याङयोङ्गले ग्राहकहरुलाई एक वर्ष निशुल्क बीमा, एक वर्ष निःशुल्क बीमा, २५ हजार बराबरको निःशुल्क सामान, सात बर्ष सजिलो फाइनान्स, तीन बर्ष वारेन्टि र निःशुल्क सर्भिसिङ्ग (४ पटक वा रिफरल ग्राहकहरूको लागि १ बर्ष सम्म) अफरहरु प्रदान गर्नेछ। उक्त डिस्काउन्ट अफर असोज ७ देखि २० गतेसम्म लागू हुनेछ।"
"किट अभावमा बीपीमा पीसीआर बन्द, बिरामीको शल्यक्रिया रोकियो","धरान : कोरोना भाइरस संक्रमण परीक्षण किट अभावका कारण प्रदेश १ को बीपी कोइराला स्वास्थ्य विज्ञान प्रतिष्ठानमा पीसीआर परीक्षण बन्द भएको छ । संघीय सरकार र प्रदेश सरकारले पीसीआर परीक्षणमा आवश्यक किट उपलब्ध नगराएका कारण प्रतिष्ठानमा गरिँदै आएको पीसीआर परीक्षण तीन दिनदेखि बन्द भएको छ । पीसीआर परीक्षण नहुँदा प्रतिष्ठानमा उपचाररत बिरामीको शल्यक्रिया समेत रोकिएको छ । सिकिस्त बिरामीको शल्यक्रिया रोकिएपछि बिरामीको ज्यान जोखिममा परेको भन्दै पीडितले तत्काल पीसीआर परीक्षण गर्न र शल्यक्रिया सेवा सुचारु गर्न सरकारसँग माग गरेका छन् । प्रतिष्ठानको आकस्मिक कक्ष, शल्यक्रिया, हाडजोर्नी , प्रसूति वार्ड, बच्चा वार्डलगायतका वार्डमा भर्ना भएका बिरामीको शल्यक्रिया रोकिएको छ । प्रतिष्ठानमा पीसीआर परीक्षण रोकिएपछि दुर्घटनामा परेका र इमेरजेन्सी शल्यक्रिया गर्नुपर्ने बिरामी बढी जोखिममा परेका छन् । प्रतिष्ठानमा भर्ना भएका सयौं बिरामीको पीसीआर परीक्षण नभएका कारण शल्यक्रिया हुन नसकेको प्रतिष्ठानको हाडजोर्नी विभागका प्रमुख डा पसुपती चौधरीले बताए । उनले शल्यक्रिया गर्न प्रतिष्ठान भर्ना भएका बिरामीको अनिवार्य पीसीआर रिपोर्टलाई अनिवार्य गरेको बताए । डा चौधरीले पीसीआर परीक्षण नभएकै कारण प्रतिष्ठानको हाडजोर्नी विभाग र आकस्मिक कक्षमा भर्ना भएका दर्जनौं बिरामीको शल्यक्रिया रोकिएको जानकारी दिए । शल्यक्रिया नहुने भएपछि प्रतिष्ठानबाट घर फर्किँदै संखुवासभाको सभापोखरी गाउँपालिकाकी प्रभा लिम्बू । तस्बिर : रत्नप्रसाद आचार्य पीसीआर परीक्षण नभएका कारण प्रतिष्ठानको प्रसूति वार्डमा भर्ना भएका महिलाको समेत शल्यक्रिया रोकिएको प्रतिष्ठानको युनिट १ का इन्चार्ज डा रोहित रिजालले बताए । प्रतिष्ठानमा पत्थरीको शल्यक्रिया गर्न आएकी संखुवासभा सभापोखरी गाउँपालिकाकी २६ वर्षीय प्रभा लिम्बूले पनि पीसीआर परीक्षण नभएका कारण आफ्नो पनि शल्यक्रिया रोकिएको गुनासो गरिन् । उनले तत्काल पीसीआर परीक्षण गरी शल्यक्रिया गर्ने वातारण मिलाइ दिन सरकारसँग माग गरेकी छिन् । प्रतिष्ठानका प्रवक्ता डा निदेश सापकोटाले संघीय सरकार र प्रदेश सरकारले किट नपठाएका कारण पीसीआर परीक्षण बन्द भएको र शल्यक्रिया समेत प्रभावित भएको बताएका छन् । उनले प्रतिष्ठानमा किट अभाव भएपछि तत्काल उपलब्ध गराउन स्वास्थ्य मन्त्रालयसँग माग गरिएको भएपनि उपलब्ध नभएको बताएका छन् । प्रतिष्ठानका निर्देशक डा गौरीशंकर साहले निःशुल्क गरिँदै आएको पीसीआर परीक्षण बन्द गरिएको र किट उपलब्ध भएपछि प्रति व्यक्ति २ हजार शुल्क लिएर मात्र परीक्षण गर्ने जानकारी दिए।"
टिभीएस एनटर्क १२५ नेपालको प्रिमियम सेग्मेन्टमा सर्वाधिक बिक्री भएको कम्पनीको दाबी,"काठमाडौं : नाडा अटो शो २०१८ मा पहिलो पटक सार्वजनिक भएको टिभीएस एनटर्क १२५ छोटो समयमै नेपालमा सर्वाधिक सफल स्कुटरको रुपमा स्थापित भएको छ । जगदम्बा मोटर्सले आज भर्चुअल कार्यक्रम गर्दै टिभीएस एनटर्क १२५ नेपालमा सर्वाधिक सफल स्कुटर बन्न सफल भएको जानकारी दिएको छ । उक्त भर्चुअल कार्यक्रममा टिभीएस एनटर्क १२५ का ब्राण्ड एम्बेसेडर अभिनेता प्रदीप खड्का र अभिनेत्री स्वस्तिमा खड्काको पनि उपस्थीति रहेको थियो । जगदम्बा मोटर्सले नेपालमा नै पहिलो स्मार्ट कनेक्ट सहितको पावरफुल स्कुटर भित्र्याएको थियो। हाल यो स्कुटर विभिन्न ३ भेरियन्टमा उपलब्ध रहेको छ । ड्रम ब्रेक, डिस्क ब्रेक र रेश एडिशन गरि तीन भेरियन्टमा रहेको यो स्कुटर महिला वर्गमा मात्र होइन युवा तथा जुनसुकै उमेर समुहका चालकलाई सुहाउँदो रहेको छ । भारतमा स्कुटर अफ दि इयर अवार्ड, अटो कार अर्वाड, वेष्ट कम्युटर टु ह्वीलर अवार्ड जस्ता विभिन्न अवार्ड जित्न सफल रहेको एनटर्क रेसिङ्ग डिएनएबाट प्रेरित रहेको छ । नेपालमा १२५ सीसी सेग्मेन्टमा सर्वाधिक सफल स्कुटर एनटर्क १२५ सीसी सेग्मेन्टका अन्य स्कुटरको तुलनामा धेरै फिचर, बढी पावर तथा आर्कषक आवरणका कारण चर्चामा रहँदै आएको छ । एनटर्क १२५ को सफलतामा जगदम्बा मोटर्सका भाइस प्रसिडेन्ट दिपक अग्रवाल भने, सेग्मेन्टमै सर्वाधिक फिचर र टीभीएसको नयाँ डिजाइनले एनटर्क १२५ लाई सफल बनाएको हो। यसमा रहेका हरेक फिचर चालकलाई सहज बनाउन सहयोग गर्ने किसिमका छन् । यसको पावर र डिजाइनले जो कोहीलाई सहजै लोभ्याउने किसिमको छ । यसमा सेग्मेन्टमा नै पहिलो स्मार्ट कनेक्ट फिचर दिएको छ, जसमा चालकलाई हेल्मेट वार्निङ, ब्लुटुथ कनेक्ट, कल अर्लट, एमएस अर्लट, जीपीएस, टन वाइ टर्न नेभिगेशन जस्ता कि फिचर रहेको छ । एनटर्कको सिग्नेचर हेड ल्याम्प र टेलिथ एयरक्राफ्ट डिजाइनको टेलल्याम्पले यसलाई स्पोर्टी मात्र बनाएको छैन सडकमा जो सुकैको ध्यान खिच्न सफल भएको कम्पनीको भनाई छ। एनटर्क १२५ मा १२४७ सीसी सिगंल सिलिन्डर, एयर कूल्ड इन्जिन रहेको छ । यसले ९५ पीएस तथा १०५ एनएम टर्क जेनेरेट गर्छ । यो पावर फिगर अन्य प्रतिस्पर्धी १२५ सीसीको भन्दा केहि धेरै र १५० सीसीभन्दा केहि मात्र कम हो। यसको पावर तथा स्मार्ट कनेन्ट फिचरले एनटर्कलाई छोटो समयमा नेपलाको नम्बर १ स्कुटर बन्न सफल भएको छ । यससँगै दशैं तिहारलाई लक्षित गर्दै कम्पनीले 'टिभीएस दशैंको आशा' योजना पनि ल्याएको छ । ग्राहकहरुले टिभीएस मोटरसाइकल खरिदमा रु ९,००० नगद छुट पाउनेछन् भने स्कुटरको खरिदमा रु ७००० नगद छुट पाउनेछन् । साथै ग्राहकहरुले ०५ ब्याजमा फाईनान्सको सुविधा पनि पाउँन सक्नेछन् र एक जना भाग्यशाली ग्राहकले लक्की ड्रमार्फत आरआर ३१० मोटरसाइकल पनि जित्न सक्ने कम्पनीले जनाएको छ ।"
निरन्तर सेवामा 'डाक्टर्स अन कल',"के हो त डाक्टर्स अन कल? डाक्टर्स अन कल () नेपालमा (  ) गृह स्वास्थ्य सेवा प्रदान गर्ने अग्रणी स्थानमा रहेका स्वास्थ्य संस्थाहरु मध्येको एक हो जुन स्वास्थ्य क्षेत्रमा अनुभवी तथा दक्ष चिकित्सक, डाक्टर, फिजियो थेरापिस्ट, डाइटिशियन र नर्सहरुका साथ सुविधाजनक र गुणस्तरिय सेवा प्रदान गर्ने उदेश्यले पूर्ण रुपमा नयाँ अवधारणाका साथ सुरु गरिएको संस्था हो । स्वास्थ्य क्षेत्रमा विगत साढे दुई वर्षदेखि सेवा दिदैं आइरहेको यो संस्था तीनजना डाक्टरहरुको समुहले स्थापना गरेको हो। डाक्टरहरुको समुहले स्थापना गरेकोले यसले दिने सेवा एकदमै राम्रो हुनुको साथै यसबाट सेवा प्राप्त गरेका महानुभावहरुले पनि यसको सेवालाई उत्तिकै मनपराएका छन्। एउटा अनुभवी टिमद्वारा घरमा दिनसक्ने स्वास्थ्य सेवा सेवाग्राहीहरूको घर तथा अफिसमा गएर दिनु नै संस्थाको मूल उद्देश्य हो । यही उद्देश्यका साथ म्इऋ ले तपाई र तपाईका प्रियजनहरुको लागि केवल फोन कलको भरमा विगत २ वर्षदेखि घरमै स्वास्थ्य सेवा प्रदान गर्दै आइरहेको छ । तसर्थ : हाम्रो मुलनारा भनेकै 'सहज, सुलभ दरमै, स्वास्थ्य सेवा घरमै' भन्ने हो । गृह स्वास्थ्य सेवा (  ) के हो ? होम हेल्थ केयर बिरामीहरुलाई उनिहरुको घरमै गएर देखभाल, हेरविचार वा स्वास्थ्य सेवा प्रदान गर्नु भन्ने हो जसमा पेशागत स्वास्थ्यकर्मीले बिरामीको घरमा गई आफ्नो पेशागत सेवा प्रदान गर्दछ । हाम्रो देशको वर्तमान परिदृश्यलाई हेर्दा यहाँका युवाहरु आफ्नो जीवनको गुणस्तर राम्रो र आयआर्जनको निम्ति आफ्नो बिरामी भएका परिवार सदस्यहरुलाई छाडेर पश्चिमी र खाडी मुलुकहरुमा जान बाध्य छन् । यस्तो अवस्थामा उच्च रक्तचाप, मधुमेह, थाइराइड डिसअर्डर, पक्षघात, हृदयघात आदि जस्ता रोगहरुका कारण समयमा स्वास्थ्य सेवा नपाउँदा धेरैले ज्यान गुमाउनु परेको प्रमाणहरु थुप्रै भेट्न सकिन्छ । यस्ता कतिपय रोगहरुले त थाहै नदिइ मानिसहरुमा धेरै समस्या निम्त्याउँछन् । यो सवालमा हामी मुलत : दीर्घकालीन बिरामीका लागि सहयोगी र हेरविचारमा केन्द्रित छौं।  ले प्रदान गर्दै आइरहेको सेवा   हो।   भनेको के हो त ?  हेरचाह उपचारको एक प्रकृया हो जसले रोकथाम र राहतको माध्यमबाट रोगको पहिचान, त्रुटीरहित मुल्याङ्घन, दुखाइ तथा भौतिक, मानसिक र आध्यात्मिक समस्याहरुको उपचार गरी खतरनाक रोगसँग सम्बन्धित समस्या झेलिरहेका बिरामी र उनीहरुको परिवारको जीवनको गुणस्तर सुधार गर्दछ दुखाइ र अन्य पीरहरु कमगर्न राहत प्रदान गर्दछ । सामुहिक दृष्टिकोणबाट बिरामी र उनीहरुको परिवारको आवश्यकता र आवश्यक परेमा शोक परामर्श सहितको सेवा प्रदान गर्दछ । यो उपचार पद्धति दीर्घजीवन लक्षित केमो वा विकिरण उपचार प्रणाली जस्ता अन्य उपचारहरुसँगको संयोजनमा बिरामको प्रारम्भिक अवधिमा लागू हुन्छ र जसमा पीडादायी क्लिनिकल जटिलताहरुलाई राम्ररी बुझ्न र व्यवस्थापन गर्न आवश्यक अनुसन्धानहरु समावेश हुन्छ । हाम्रो स्वास्थ्य संस्थाले मुख्यरूपमा अनुभवी तथा दक्ष चिकित्सकहरुद्वारा उनीहरुले भ्रमण गरेको घरको विवरण लिन्छ र सोहीअनुरुप हेरचाह र उपचार प्रदान गर्दछ जहाँ आवश्यक परेको खण्डमा विशेषज्ञ डाक्टरलाई पनि रिफर गर्न सक्दछ । हामीलाई थाहा छ कि एमबिबिएस चिकित्सा पेशाको एक महत्वपूर्ण चरण हो जहाँ एमबिबिएस डाक्टरहरुले सामान्यतः सबै केसहरुको बारेमा सिकेका हुन्छन्, र सबै केसहरु ह्याण्डल गर्न र उपचार गर्न प्रशिक्षण दिन सक्दछन् । हाम्रो देशका अस्पतालहरुको बहुसंख्यक आपतकालिन विभाग एमबिबिएस डाक्टरहरुले चलाउँछन् भने विशेषज्ञ डाक्टरहरु फोन कलको आधारमा उपलब्ध हुने गर्दछन् । धेरैजसो विकसित देशहरुमा पनि बिरामीहरु आफ्नो समस्या लिएर एमबिबिएस डाक्टरहरुलाई नै भेट्ने गर्दछन् जहाँ विशेषज्ञ डाक्टरसँग सो बिरामीको भेट गराउनु पर्ने वा नपर्ने निर्णय सोही डाक्टरले गर्दछ । हाम्रो संस्था म्इऋ ले पनि यहि पद्धति अनुसार स्वास्थ्य सेवा प्रदान गर्दछ । कस्ता बिरामीहरुले लाभ लिन सक्दछन् ?  कुनै पनि उमेरका गम्भीर वा जोखिमपूर्ण अवस्थाको बिरामीहरुले आवश्यक उपचार तथा हेरचाह लिन सक्नेछन् ।  विभिन्न रोगहरु जस्तै सुगर, प्रेसर, नसारोग, प्यारालाइसिस, क्यान्सर, स्त्रीरोग, छालारोग, बालरोग, मनोरोग तथाकुनै पनि स्वास्थ्य समस्या भएका बिरामीहरुले हाम्रो सेवा लाभ लिन सक्नेछन्।  विभिन्न रोग लागेका वयस्कहरुले सेवा लिन सक्नेछन् । जस्तैः क्यान्सर, मुटुरोग,अन्त चरण कलेजो रोग, किड्नी असफलता, फोक्सो रोग पार्किन्सन रोगलगायत। कुनै पनि उमेरका व्यक्तिमा स्वास्थ्य समस्या भएमा त्यसको परामर्श हामीले फोन बाटै वा घरमै गई दिने गरेका छौं । बिरामीलाई अस्पतालसम्म लैजानल्याउन धेरै नै गाह्रो भएको अवस्थामा हाम्रो सेवाले बिरामीका अभिभावकहरुलाई धेरै नै सजिलो भएको बताउँदै आइरहनु भएको छ । नेपालको विभिन्न भाग जुन स्वास्थ्य सेवाको पहुँचबाट टाढा छन् त्यहाँ सानोसानो समस्याले ठूलो समस्या निम्त्याउने गरेको पाइएको छ । यस्तो परिस्थितिमा हामीले फोन परामर्श सेवाद्वारा त्यस्ता स्वास्थ्य समस्याको हल गरेका छौं जसको लाभ विदेशमा काम गर्ने दाजुभाइहरुले पनि लिइरहनु भएको छ । सामाजिक कार्यमा  डाक्टर्स अन कलले विभिन्न समाजिक कार्यसमेत गरेको छ। जस्तैः स्कुल, कलेज,गुम्बा, बाल आश्रम, वृद्धाश्रम, अपार्टमेन्ट, मन्टेश्वरी, मन्दिर तथा टोल, पार्क आदि ठाउँहरुमा निःशुल्क स्वास्थ्य शिविर संचालन गर्दै आएको छ। अहिलेसम्म सम्पन्न गरेका मुख्य गतिविधि :  रक्तदान कार्यक्रम  टोल, स्कुल कलेजहरुमा डेंगु सम्बन्धी स्वास्थ्यमूलक कार्यक्रम  कोभिड१९ को जानकारी दिननिःशुल्कफोन परामर्श  मनोहरा सुकुम्बासी गर्भवती महिलाहरुको लागि दुईदिने स्वास्थ्य शिविर  देश विदेशमा रहेकाहरुलाई फोनबाट निःशुल्क स्वास्थ्य परामर्श  महंगो छ त ? घरमै स्वास्थ्य सुविधा लिंदा अस्पताल गएको भन्दाथोरै बढि त लाग्ने नै भयो तर आउनेजाने, बस्ने खर्च र आफुसँगै जाने कुरुवाको समय सबै हेर्दा महंगो भन्न मिल्दैन । सेवाग्राहीले फेरी फलोअप गर्नुपर्ने, समय र पैसाको बचत गर्न सक्नेछन् किनभने हाम्रो डाक्टर र नर्सको टिम तपाईको घरमै आइ सेवा दिनेछन् । हाल स्वास्थ्यकर्मीहरुले आफ्नोे स्वास्थ्यको जोखिम लिएर कोभिड१९ को माहामारीमा पनि बिरामीको घरसम्म गएर सेवाप्रदान गरिरहेका छन् । सेवा कसरी लिने ? बिरामीहरुले विभिन्न माध्यमहरु जस्तैः फेसबुक पेज, इन्स्टाग्राम, वेबसाइट, फोन कल वा अन्य कुनै सामाजिक मिडिया प्रयोग गरेर हाम्रो सेवालिन सक्नेछन् । विशेष अफर  ले कोभिड १९ को विषम परिस्थितिलाई ध्यानमा राखेर विशेष अफर गरेको छ। हामीले दिंदैआइरहेको स्वास्थ्य सेवामा २० प्रतिशत सम्म छुट प्रदान गरिएको छ। चिकित्सकहरुद्वारा फोनमार्फत निःशुल्क स्वास्थ्य परामर्श तथा सोधपुछ उपलब्ध गराइएको छ। (नोट : यो डकले उपलब्ध गराएको प्रबर्द्धनात्मक सामग्री हो।)"
आफ्नै परिवारका तीनजनामाथि बाम्फोक प्रहार गर्ने पक्राउ,"ताप्लेजुङ : आफ्नै ठूलो बुवाको तीनजना परिवारमाथि बाम्फोक प्रहार गर्ने २२ वर्षीय लाक्पा शेर्पा पक्राउ परेका छन् । बुधबार राती अन्धाधुन्ध बाम्फोक हानेर फरार रहेका सिरिजंघा गाउँपालिका८ याम्फुदिनका लाक्पालाई बिहीबार याम्फुदिनबाटै पक्राउ गरिएको ताप्लेजुङका प्रहरी प्रमुख डिएसी महेन्द्र श्रेष्ठले जानकारी दिए । पराल राख्ने खोल्मामा सुतिरहेको अवस्थामा पक्राउ परेका हुन् । उनले बुधबार राती ६१ वर्षीय ठुली आमा फुटिक भोटे, ३६ वर्षीय दाजु पासाङ भोटे र १८ वर्षीय भाइ लाक्पाछिरिङ भोटेमाथि आक्रमण गरेको वडाध्यक्ष टसी लामाले बताए । लामाका अनुसार घाइते सबैको अवस्था चिन्ताजनक छ । भारतसँको सीमावर्ती क्षेत्र भएकाले अभियुक्तको खोजीका लागि रातीदेखि नै पाँथरको चिवाभञ्ज्याङ र ताप्लेजुङका सबै नाकामा प्रहरी परिचालन गरिएको थियो । उनलाई कानुनी कारवाहीका लागि जिल्ला प्रहरी कार्यालय ल्याइने प्रहरीले जनाएको छ । घाइतेहरुको स्थानीय याम्फुदिन स्वास्थ्य चौकीमा उपचार भाइरहेको छ । थप उपचारका लागि गाउँपालिकाको केन्द्र तेल्लोकबाट एचएसहितको टोली पठाइएको पालिका अध्यक्ष टिकाराम गुरुङले बताए । उनीहरुलाई याम्फुदिन पुग्न कम्तीमा आठ घण्टा लाग्छ । गुरुङका अनुसार मान्छेले बोकेर ल्याउदा गाडीको भएको हप्पुखोला सम्म पुर्याउन एकदिन पुरै लाग्ने भएकाले काठमाडौंबाट हेलिकोप्टर झिकाइएको छ । 'एकैपटक सुविधासम्पन्न अस्पतालमा पुर्यान हेलिकोप्टर झिकाएका छौं, तर खराब मौसमका कारण उड्न सकेको छैन, ' गुरुङले भने । हेलिकोप्टर नआउञ्जेलसम्म पालिकाबाट गएको एचएको टोलीले उपचार गर्ने बताइएको छ ।"
भारतमा कोरोनाबाट एकैदिन एक हजार बढीको मृत्यु,नयाँदिल्ली : भारतमा कोरोना भाइरस संक्रमितको संख्या ५७ लाख ३२ हजार नाघेको छ । विगत २४ घण्टाको अवधिमा ८६ हजार ५०८ जना नयाँ संक्रमित थपिएको केन्द्रीय स्वास्थ्य तथा परिवार कल्याण मन्त्रालयले जनाएको छ । मन्त्रालयकाअनुसार २४ घण्टाको अवधिमा एक हजार १२९ जनाको मृत्यु भएको छ । योसँगै भारतमा कोरोनाभाइरसको संक्रमणबाट मृत्यु हुनेको कूल संख्या ९१ हजार १४९ जना पुगेको छ । भारतमा हाल ९ लाख ६६ हजार सक्रिय संक्रमित छन् भने ४६ लाख ७४ हजार ९८८ जना निको भएर डिस्चार्ज भइसकेका छन् । भारतीय राज्य महाराष्ट्र सबैभन्दा प्रभावित रहेको छ । त्यहाँ हालसम्म २ लाख ७४ हजार सक्रिय संक्रमित छन् भने ९ लाख ५७ हजार निको भएकार छन् । यहाँ ३३ हजार ८८६ जनाको कोरोनाभाइरस संक्रमणबाट मृत्यु भएको छ । कर्नाटका राज्यमा हाल करिब ९५ हजार व्यक्ति सक्रिय संक्रमित छन् भने ४ लाख ३८ हजार निको भएर डिस्चार्ज भइसकेका छन् । यहाँ ८ हजार २६६ जनाको मृत्यु भएको मन्त्रालयले जनाएको छ । अर्कोतर्फ आन्ध्र प्रदेश तेस्रो सर्वाधिक प्रभावित राज्य बनेको छ । यहाँ हाल ७० हजार मानिस सक्रिय संक्रमित अवस्थामा छन् भने ५ हजार ५०७ जनाको मृत्यु भइसकेको छ । राज्यमा ५ लाख ७० हजार मानिस निको भएर घर फर्किएका छन् । यसैबीच भारतीय स्वास्थ्य अनुसन्धान परिषद (आइसिएमआर) ले सेप्टेम्बर २३ तारिखसम्म कूल ६ करोड ७४ लाख ३६ हजारको परीक्षण गरिएको जनाएको छ । पछिल्लो एक दिनमा मात्र ११ लाख ५६ हजारको स्वास्थ्य परीक्षण गरिएको थियो। मन्त्रालयकाअनुसार कोरोना भाइरस संक्रमितहरुको निको हुने दर पाँचौं दिनसम्म लगातार वृद्धि भइरहेको छ ।
सरकारलाई कांग्रेसको प्रश्न : नेपाल चीन सिमाबारे स्थलगत रिपोर्ट नआउँदै हतारमा किन प्रतिक्रिया ?,"काठमाडौं : नेपाली कांग्रेसले हुम्ला जिल्लामा नेपालचीनको सीमाबारे स्थलगत अध्ययनको विवरण आउनु पूर्वनै सीमा नमिचिएको विज्ञप्तिप्रति ध्यानाकर्षण भएको जनाएको छ। अध्ययन टोलीले ११ नम्बर पिल्लर बुधबार मात्रै भेटेको र चीनले निर्माण गरेको संरचना १२ नम्बर पिल्लरबाट बाहिर या भित्र भनेर अध्ययन टोलीको स्थलगत अध्ययन निष्कर्षपछि सीमा मिचिएको होहोइन भन्नेबारे निष्कर्षमा पुग्न सकिने स्थितिलाई सरकारले हेक्का नराखेको बताएको छ। हुम्ला जिल्लास्थित नेपाल र चीनको सीमा सम्बन्धी प्रश्नमा सीमा मिचिएको हो या होइन भन्ने विषय स्थलगत अध्ययनको विवरण आउनु पूर्व नै सीमा मिचिएको छैन भनेर परराष्ट्र मन्त्रालयले धारणा सार्वजनिक गरेकोप्रति नेपाली कांग्रेसको ध्यानाकर्षण भएको छ। कांग्रेस प्रवक्ता एवं सूचना, सञ्चार तथा प्रचार विभाग प्रमुख विश्वप्रकाश शर्माद्वारा जारी विज्ञप्तिमा भनिएको छ, सरकारको जिल्ला स्थित संरचनाको नेतृत्वमा रहेका प्रमुख जिल्ला अधिकारी, नेपाल प्रहरी र नेपाली सेना समेतको टोलीको स्थलगत अध्ययन जारी रहँदै, स्थलगत भ्रमण पूरा गरेर सदरमुकाम फर्कनु पूर्व नै सरकारले धारणा सार्वजनिक गर्नु युक्तिसंगत देखिएन। कांग्रेस पार्टीका तर्फबाट केन्द्रीय सदस्य एवं कर्णाली प्रदेश संसदीय दलका नेता जीवनबहादुर शाही हुम्लामै रहेर स्थानीय वास्तविकताबारे वस्तुगत अध्ययनकै क्रममा भएको शर्माले बताएका छन्। सीमा सम्बन्धी गम्भीर प्रश्नमा स्थानीय प्रशासन, राजनीतिक दल र सञ्चार माध्यमसमेतको ठोस अध्ययन र अवधारणाको जगमा धारणा सार्वजनिक गर्नु जिम्मेवार र परिपक्व हुने कांग्रेसको बुझाई छ। विज्ञप्तिमा भनिएको छ, बिहीबार साँझसम्म स्थलगत अध्ययन टोली सीमाबाट हुम्लाको सदरमुकाम फर्किएपश्चात सीमा मिचिएको ठहर भए चीन सरकारसमक्ष कडा विरोध जनाउँदै संवादको कूटनीतिक प्रक्रियामार्फत् समाधानमा पुग्न सरकारलाई प्रतिपक्षी दलकातर्फबाट सचेत गराउँदछौं। स्थलगत अध्ययनको धारणा आउनु पूर्व नै सीमा मिचिएकै छैन भनेर ठोस अध्ययनको आधार बेगर धारणा सार्वजनिक गर्नु परराष्ट्र मन्त्रालयको कमजोरी रहेको कांग्रेसको ठहर छ। बुधबार सरकारका प्रवक्ता एवम् परराष्ट्रमन्त्री प्रदीप ज्ञवालीले चीनले नेपाली भूमि अतिक्रमण नगरेको बताएका थिए। हुम्लाको लिमी उपत्यकामा चीनले नेपाली भूमि अतिक्रमण परेको खबर मिडियामा आएकोप्रति सरकारको ध्यानाकर्षण भएको भन्दै उनले त्यो सत्य नभएको बताएका थिए। यस्तै खबर २०७३ मा पनि आएको थियो। त्यसबेला सरकारले गृह र परराष्ट्र मन्त्रालय, नापी विभागलगायतको संलग्नतामा टोली बनाएको र त्यसले स्थलगत गरेको थियो, मन्त्री ज्ञवालीले भने, चीनले बनाएका भनेका घरहरु नेपालचीन सीमाबाट एक किलोमिटरभित्र चिनियाँ भूभागमै रहेछन्। जुम्लाको नाम्खा गाउँपालिका लिमी लाप्चास्थित नेपाली भूभागमा भवन नबनाएको चीनले दाबी गरेको थियो। प्रमुख जिल्ला अधिकारी चिरञ्जीवी गिरीसहितको टोली उक्त इलाकाको अनुगमन गर्दा चिनियाँ पक्षले यस्तो बताएको थियो। भवन बनाए नजिक पुगेको टोलीलाई चिनियाँ सैनिकले माइकिङ गर्दै फर्किएर आफ्नै सीमामा जान अनुरोध गरेको थियो। चिनियाँ पक्षले सीमा नमिचेको माइकबाटै दाबीसमेत गरेको थियो। नेपालतिर चीनका भवन नेपालतिर चीनले भवन बनाएपछि अनुगमन गर्न सुरक्षा निकायको टोली लिमी लाग्यो चीनले नेपाली भूमि अतिक्रमण गरेको छैन : प्रवक्ता ज्ञवाली हराएको भनिएको ११ नम्बर सीमा स्तम्भ भेटियो"
कोरोनाबाट सीडिओका भान्सेको मृत्यु,राजविराज : सीडीओको भान्से समेत रहेका जिल्ला प्रशासन कार्यालय सप्तरीका कार्यालय सहयोगी ६८ वर्षीय पुरुषको बिहीबार मृत्यु भएको छ । कोरोनाबाट संक्रमित भइ होम आइसोलेसनमा बसेका उनको बिहीबार मृत्यु भएको परिवारका सदस्यले जानकारी दिएका छन् । जिल्ला प्रशासन कार्यालयबाट ५८ वर्षको उमेरमा अवकाश पाएपछि पनि उनी करारमा प्रमुख जिल्ला अधिकारीको निवासमा निरन्तर भान्से थिए । गत भदौ २८ प्रजिअ शंकरहरी आचार्यसहित कार्यालयका कर्मचारीहरुको पीसीआर परीक्षण गरिएकोमा भान्सेसहित जिल्ला प्रशासन कार्यालयका थप दुई कार्यालय सहायक र एक प्रहरीमा संक्रमण देखिएको थियो । संक्रमण पुष्टि भएपनि स्वास्थ्य अवस्था सामान्य रहेकाले उनी होम आइसोलेसनमा बसेका थिए । बिहीबार बिहान ६ बजे उठेर चिया पिएका उनले ज्याउलो खाएर सुत्न गएपछि नउठेको उनका परिवारका सदस्यले जानकारी दिएका छन् । मृतकको दाहसंस्कार गर्न शवलाई सप्तकोशी नदी लगिएको छ ।योसँगै सप्तरीमा मृत्यु हुने कोरोना संक्रमितको सङ्ख्या १२ जना पुगेको स्वास्थ्य कार्यालय सप्तरीले जनाएको छ । जसमा २ जना महिला छन् ।
तिनाउ नदीको बाढीले घर बगायो,"भैरहवा : निरन्तरको वर्षाका कारण तिनाउ नदीमा आएको बाढीले बुटवल क्षेत्रमा एउटा घर बगाएको छ। नदीमा आएको बाढीले बुटवल उपमहानगरपालिका१७ रानिगञ्जस्थित बल्कले बनाइएको प्रेमकुमारी खाम्चाको चार कोठा भएको घर बगाएको जिल्ला प्रहरी कार्यालय रुपन्देहीका डीएसपी एवं प्रवक्ता खड्कबहादुर खत्रीले जानकारी दिए। नदीमा पानीको बहाव बढ्दै गएपछि घरबाट धेरै सामान निकालिसकिएको थियो, उनले भने, नदीले घर बगाए पनि मानवीय क्षति भएको छैन। उनले अझै यही क्रममा वर्षा भइरहे सो क्षेत्रमा थप जोखिम बढ्ने बताए। वर्षाका कारण तिनाउ नदीमा पानीको बहाव बढेपछि बुटवलका केही क्षेत्रमा कटान सुरु भएको छ। तिनाउ नदीले बिहानैदेखि सतर्कताको तह पार गरेको छ। ५२ सतर्कताको तह रहेको तिनाउ नदीमा दिउँसो सवा २ बजे पानीको तह ५७५ पुगेको बाढी पूर्वानुमान महाशाखाले जनाएको छ।"
बाढी पहिरोका घटनाप्रति कांग्रेस दुःखी : घाइतेको उपचार गर्न सरकारसँग माग,"काठमाडौं : देशका विभिन्न विभिन्न ठाउँमा गएको बाढी र पहिरोका कारण नागरिकको ज्यान गएको भन्दै नेपाली कांग्रेसले दुःख व्यक्त गरेको छ। स्याङ्जा, कपिलवस्तु र पाल्पामा गएको पहिरोमा नागरिकको ज्यान गएको भन्दै कांग्रेसले दुःख व्यक्त गरेको हो। उसले पहिरोमा परी ज्यान गुमाएका, बेपत्ता भएका र पीडीत परिवारको संवेदनशीलताप्रति सहानुभूति प्रकट गरेको छ। पहिरोमा जीवन गुमाउनु भएका सम्पूर्ण दिदीबहिनी तथा दाजुभाइहरुमा नेपाली कांग्रेस भावपूर्ण श्रद्धाञ्जली अर्पण गर्दछ र उहाँहरुका शोक सन्तप्त परिवारजनहरुमा हार्दिक समवेदना प्रकट गर्दछ, कांग्रेसको विज्ञप्तिमा भनिएको छ, घाइतेहरुको शीघ्र स्वास्थ्यलाभको कामना गर्दछ। कांग्रेसका मुख्य सचिव कृष्णप्रसाद पौडेलले सार्वजनिक गरेको विज्ञप्तिमा वेपत्ताहरुको खोजी कार्यलाई तीव्रता दिन, पीडित परिवारलाई राहत र स्वास्थ्योपचारको तत्काल व्यवस्था गर्न सरकारसँग माग गरिएको छ। नारायणी नदीमा पानीको बहाव उच्च : गण्डक ब्यारेजका सबै ढोका खोलिए स्याङ्जा पहिरो : एकै परिवारका ८ जनासहित मृत्यु हुनेको संख्या १० पुग्यो स्याङ्जाको आइसोलेसनबाट एक संक्रमित फरार लअविरल वर्षाका कारण स्याङ्जाको वालिङ नगरपालिका१४ तमादीमा बिहीबार बिहान गएको पहिरोमा एकै परिवारका ९ जनाको मृत्यु भएको छ भने १ जना बेपत्ता छन्। त्यसैगरी स्याङ्जाकै कालीगण्डकी गाउँपालिका४ मा १ जनाको मृत्यु, पाल्पाको रम्भा गाउँपालिकामा पहिरोले घर पुरिदा ५ जना बेपत्ता र कपिलवस्तुको बनगाईडोहोट सडकखण्ड अन्तर्गत कोइली खोलामा पजेरो जीप खोलाले बगाउँदा १ जनाको मृत्यु र १ जना वेपत्ता भएको घटनाप्रति नेपाली कांग्रेस गहिरो दुःख व्यक्त गरेको हो।"
स्याङ्जा पहिरो : एकै परिवारका ८ जनासहित मृत्यु हुनेको संख्या १० पुग्यो,"स्याङ्जा : वालिङ् नगरपालिका १४ तमादीमा पहिरोले घर पुरिँदा बेपत्ता रहेकामध्ये थप ४ जनाको शव भेटिएको छ। योसँगै तमादीमा ज्यान गुमाउनेको संख्या ९ पुगेको छ। पछिल्लो पटक मृत भेटिनेमा १४ वर्षीय विक्रम नेपाली, १९ वर्षीया विनिता नेपाली, २१ वर्षीय कुलदिप नेपाली र ७ महिनाका एक बालक रहेको प्रहरी नायव उपरीक्षक राजेन्द्र अधिकारीले जानकारी दिए। यस अगाडि बिहान पहिरोमा पुरिएका २८ वर्षीया उमाकला नेपाली, ४८ वर्षीया माया नेपाली, ३० वर्षीय दीपक नेपाली, ६० वर्षीया सानी नेपाली र ९ वर्षीय विवश नेपालीको शव निकालिएको थियो। पहिरोमा परेर ४ महिला, ४ पुरुष र एक ७ महिने नाबालकको ज्यान गएको हो। तमादिमा पुरिएर ज्यान गुमाउने ८ जना एकाघरका हुन् भने उमाकला नेपाली पाहुना थिइन्। पुरिएको अवस्थामा जीवितै उद्धार गरिएकी १७ वर्षे मनिषा नेपालीको भने पोखरामा उपचार भइरहेको छ। स्याङजामा तीनदिनदेखि बर्षा जारी छ। वर्षाका कारण पहिरो जादाँ कालीगण्डकी गाउँपालिका ४ गौतमडाँडामा जगतबहादुर दमै र बाबुराम दमैको घर भत्केको छ भने बाबुराम दमैका छोरा १८ वर्षीय कृष्ण दमैको मृत्यु भएको चक्र पाण्डेले जानकारी दिए। योसँगै बिहीबार बिहानको पहिराले घर पुरिँदा स्याङजामा ज्यान जानेको संख्या १० पुगेको छ। स्याङ्जा पहिरो : ६ जनाको शव भेटियो, चार बेपत्ता पाल्पा पहिरो : तीन घर बगाउँदा ६ जना बेपत्ता (अपडेट)"
स्वारेज एथलेटिको मड्रिडमा अनुबन्धित,एजेन्सी : बार्सिलोनाका फरवार्ड लुइस स्वारेज ला लिग क्लब एथलेटिको मड्रिडमा अनुबन्धित भएका छन्। उरुग्वेका फरवार्ड स्वारेजलाई एथलेटिकको मड्रिडले प्रतिद्वन्द्वी क्लब बार्सिलोनाबाट अनुबन्ध गरेको हो। बार्सिलोनामा ६ वर्ष खेलेका स्वारेजलाई एथलेटिकोले ६ मिलियन यूरो खर्चिएर मित्र्याएको हो। सम्झौता अनुसार अब स्वारेज एथलेटिकोमा दुई वर्षसम्म रहनेछन्। नागरिकताको समस्याका कारण इटालियन क्लब युभेन्टस जान नसकेका स्वारेज मड्रिडमा अनुबन्ध भएका हुन्। स्वारेज २०१४ मा लिभरपुलबाट बार्सिलोना गएका थिए। बार्सिलोनाका लागि दुई सय ८३ खेलमा उनले १९८ गोल गरेका थिए।
सवारी कर कार्त्तिक मसान्तसम्म तिर्दा जरिवाना नलाग्ने,काठमाडौं : बागमती प्रदेशका सवारी धनीले कात्तिक मसान्तभित्रमा कर तिर्दा जरिवाना नलाग्ने भएको छ । लकडाउन र निषेधाज्ञाका सवारी धनीले समयमै कर तिर्न पाएका सकेका थिएन् । सरकारकै कारणले सेवाग्राही समयमै कर तिर्न बंचित भएकाले बागमती प्रदेशले २०७७ कार्तिक मसान्तसम्म कर तिर्दा जरिवाना नलाग्ने निर्णय गरेको हो । आर्थिक मामिला तथा योजना मन्त्रालय बागमती प्रदेशले असोज ५ को मन्त्रीस्तरीय निर्णयले जरिवाना नलिने व्यवस्था मिलाएको हो । विश्वव्यापी रुपमा फैलिएको कोभिड१९ को संक्रमणका कारण सरकारले २०७६ चैत ११ देखि लकडाउन घोषणा गरेको थियो । बागमती प्रदेशभित्रका विभिन्न जिल्लामा २०७७ साउन तथा भदौ २६ गते सम्म निषेधाज्ञा जारी भएको हुँदा उत्पन्न असहज परिस्थितिका कारण प्रदेश सवारी तथा यातायात व्यवस्था ऐन एवं आर्थिक ऐन २०७७ को अनुसूची २ बमोजिमको कर तथा दस्तुर सो अवधिमा नवीकरण गर्ने म्याद समाप्त भएकाको हकमा सवारी कर तथा गैर कर बुझाउन नपाएका करदाताहरुलाई प्रदेश आर्थिक ऐन २०७७ को दफा १३ बमोजिम सवारी साधन कर तथा गैरकर राजस्व दाखिला गर्ने म्याद २०७७ कात्तिक मसान्तसम्म थप गरिएको निर्णयमा उल्लेख छ । मन्त्रालयले यातायात कार्यालयलाई यो निर्णयअनुसार छुट प्रदान गरेपछि उक्त सवारी साधनहरुको विवरण आर्थिक मामिला तथा योजना मन्त्रालयमा पठाउन भनेको छ।
सप्तरीमा थप १५ जनामा कोरोना संक्रमण,"राजविराज : सप्तरीमा ४ नेपाली सेना, १ प्रहरी र १ अनमीसहित १५ जना कोरोना संक्रमित थपिएका छन् । नेपाली सेनाको राजविराजस्थित भिमदल गणका ३४, ३५, र ३६ वर्षका दुई जना पुरुष संक्रमित भएका हुन् । गजेन्द्रनारायण सिंह अस्पताल राजविराजको प्रयोगशालामा भएको परीक्षणमा नेपाली सेनाका ४ जना र डाकनेश्वरी नगरपालिका९ का ३२ वर्षीय पुरुषमा कोरोना संक्रमण देखिएको अस्पतालले जनाएको छ । यसैगरी हनुमाननगर कंकालिनी नगरपालिकामा १ अनमी, १ प्रहरीसहित १० जना कोरोना संक्रमित थपिएका छन् । राजविराजस्थित प्रयोगशालाले स्वाब लिन नमानेपछि मङ्गलबार जनकपुर पठाइएको ४६ ओटा स्वाबमध्ये २८ जनाको रिपोर्ट आएको र त्यसमध्ये १ प्रहरी, १ अनमीसहित १० जना संक्रमित भएको हनुमानगर कंकालिनी नगरपालिकाका स्वास्थ्य संयोजक रामदेव यादवले जानकारी दिए । योसँगै सप्तरीमा कोरोना संक्रमितको संख्या १ हजार २२३ पुगेको छ । जसमध्ये २ महिला र १० पुरुषको मृत्यु भएको छ ।"
स्याङ्जाको आइसोलेसनबाट एक संक्रमित फरार,स्याङजा : कालिका सामुदायिक अस्पतालको आइसोलसनमा उपचाररत एक पुरुष संक्रमित बुधबार रातीदेखि फरार छन्। भदौ २८ देखि आइसोलसनमा रहँदै आएका २८ वर्षीय ती पुरुषको बुधबार पनि पीसीआर परीक्षण गरिएको थियो। केही महिनादेखि कैद सजाए भोगिरहेका उनलाई कोरोना संक्रमण देखिएपछि आइसोलेसनमा राखिएको थियो। खाना खाएर सुतेका उनी कति बेला उठेर फरार भए यसबारे कसैलाई थाहा नभएको अस्पतालका कार्यकार्य अधिकृत छायादत्त रेग्मीले जानकारी दिए। अस्पतालको सुरक्षार्थ खटिएका ४ जना सुरक्षाकर्मीले समेत थाहा पाउन नसकेको उनको भनाइ छ। बुधबार रातीदेखि फरार रहेको भन्ने खबर पाएपछि ती व्यक्तिको खोजी भइरकेको प्रहरी नायब उपरीक्षक राजेन्द्र अधिकारीले बनाए।
कमेडि सिरियल अड्डा कमेडि प्लस टेलिभिजनमा,"काठमाडौं : डिशहोमले सुरुगरेको हास्य विषयबस्तुहरु समेटिएका कार्यक्रमहरु पस्कने च्यानल कमेडि प्लसमा, आज बाट नयाँ हास्य टेलिचलचित्र अड्डा सुरु हुँदैछ । विगत लामो समयदेखी कमेडी सिरियलमा अभिनय, निर्माण तथा निर्देशन गर्दै आएका किशोर भण्डारी डिट्ठासाव यस सिरियलको निर्देशन गरेका हुन । भण्डारीकाअनुसार हास्य विधामा बन्ने गरेका नेपाली टेलिसिरियलहरु उस्ता उस्तै लाग्ने भएपनि अड्डा केही फरक प्रस्तुति लिएर आएको छ । डिशहोमका ग्राहकहरुले हरेक मंगलबार बेलुकी ९ बजे कमेडि प्लस टेलिभिजनमा अड्डा हेर्न सक्नेछन् ।"
कपिलवस्तुमा गाडी बगाउँदा बेपत्ता दुईमध्ये एक शव भेटियो,"कपिलवस्तु : वाणगंगा नगरपालिका अन्र्तगत वनगाई भलवाड सडकखण्डको कोइली खोला कजवेमा बुधबार आएको बाढीले गाडी बगाउँदा बेपत्ता भएका दुई जनामध्ये एउटा शव भेटिएको छ। अर्घाखाँची शितगंगा नगरपालिका१३ का केशवप्रसाद भाटको शव बिहीबार दिउँसो वाणगंगा नदीको सुठौली नजिक भेटिएको हो। बाढीले बगाएर बेपत्ता भएका नेपाल विद्युत प्राधिकरण जितपुर फ्युज शाखाका इन्चार्ज कृष्णप्रसाद पौडेलको भने खोजी कार्य अघि बढाइएको सशस्त्र प्रहरी उपरीक्षक ध्रुब कार्कीले जानकारी दिए। नेपाल विद्युत प्राधिकरण तौलिहवा शाखा अन्र्तगत जितपुर फ्युज शाखाको ६ जना सवार बा १ ञ १०८९ नम्बरको गाडीलाई बाढीले बगाएको थियो। गाडीमा सवार ६ जनामध्ये ३ जनाले गाडीबाट निस्केर ज्यान जोगाएका थिए। गाडीसँगै बाढीमा बगेका ३ जना मध्ये २ जनाको शव भेटिएको छ। बाढीले विद्युत प्राधिकरणको गाडी बगायो : एकको मृत्यु, दुई बेपत्ता बच्चा र श्रीमानको मुख हेर्न पाउँछु भन्ने लागेको थिएन गाडी चालक ३५ वर्षीय विद्युत कर्मचारी माधवप्रसाद पाण्डेको शव फेला बुधबार साँझ फेला परेको थियो। बाढीमा बगेको गाडीका सवार विद्युत कर्मचारी २७ वर्षीय विजय पोख्रेल, ५९ वर्षीय परशुराम थारु र भर्तापुर आधारभूत विद्यालयकी शिक्षिका २५ वर्षीय कोपिला अधिकारीले गाडीबाट निस्केर ज्यान जोगाएका हुन्।"
माउन्टेन ड्युको पब्जी मोबाइलसँग हातेमालो,"काठमाडौं : माउन्टेन ड्युले सर्वोत्कृट गेमिङ्ग अनुभव दिलाउन युवापुस्तमा अत्यन्त लोकप्रिय पब्जी मोबाइलसँग हातेमालो गरेको छ। ,      माउन्टेन ड्यु, जुन ब्राण्डको इस्पोटस र गेमिङ्ग उद्योग तथा संस्कृतिमा जरैसम्म पहुँच छ, उक्त ब्राण्डले विश्वमै सबैभन्दा लोकप्रिय रहेको मोबाइल खेलहरु मध्येको एक    ( ) सँग विश्वव्यापी साझेदारीको घोषणा गरे लगत्तै अर्को नयाँ मैदान खुला गरेको छ । यस प्रकारको कदमले माउण्टेन ड्युद्वारा चलाइरहेको अभियानमा इस्पोर्ट्सका पेशेवर खेलाडीहरु र प्रशँसकहरुका अन्य पुस्तामाझ पुग्दै गेमिङ्ग उद्योगमा नवीनता र उत्साह जागृत गर्नको लागि एक अर्को महत्वपूर्ण चरणको संकेत गरेको छ। पब्जी मोबाइलका अलावा माउण्टेन ड्यु इस्पोर्ट्स समुदायलाई च्याम्पियन बनाउन र खेलाडीहरुलाई अद्भूत एवं उत्साहजनक क्रियाकलापहरुसम्म अझ बढी पहुँच पुर्याउन कटिबद्ध छ । गतिशिल कार्यक्रमको एक हिस्सा स्वरुप विश्वभरका खेलाडीहरुले केही सीमित समयको लागि खेलको नयाँ नक्साभरी उपलब्ध इन गेम माउण्टेन ड्यु प्युल स्टेशन्स्मा शक्ति बढाउन सक्षम हुनेछन् । खेल खेलेको समयमा लूट उपलब्ध गराएर यी नवीनतम फ्युल स्टेशनहरुले गेमिङ्ग अनुभवलाई अझ बढी रोमाञ्चक बनाइदिन्छन्। नेपाल लगायत तोकिएका अन्तर्राष्ट्रिय बजारहरुमा प्रशँसकहरुले विशेष चिन्ह अँकित माउण्टेन ड्यु उत्पादनहरुको खरीदमा इनगेम पुरस्कारहरु र रिवार्डहरु खोल्न पनि सक्नेछन् । माउन्टेन ड्यु पब्जी मोबाइल प्रो लिग अमेरिका, पब्जी मोबाइल वल्र्ड लिग र पब्जी मोबाइल ग्लोबल च्याम्पियनसिप २०२० को औपचारिक वेभरेज प्रायोजक पनि हो । 'एक भव्य तरिकाबाट पब्जी मोबाइलको सैन्य शक्तिसँग जोडिन पाउँदा र इस्पोर्ट्स प्रशँसकहरुका साथ संलग्न हुन पाउँदा हामी अन्यन्त खुशी छौं ।' पेप्सीकोका मार्केटिङ्ग डाइरेक्टर नसीब पुरीले भने । 'यस किसिमको विश्वव्यापी सहकार्यले गेमिङ्ग खोजमा एक नयाँ अध्याय स्थापित गर्दै अद्वितीय क्रियाकलापहरुका साथ इस्पोर्ट्स अनुरागीहरुको नयाँ पुस्तालाई सशक्त बनाउने हाम्रो प्रतिज्ञालाई गति प्रदान गर्छ ।' पब्जी मोबाइल र यसको इस्पोर्ट्सले विश्वभर असाध्यै धेरै प्रशँसकहरुका साथ रेकर्डहरु तोडिरहेका छन् । माउन्टेन ड्युसँगै मिलेर हामी जितको लागि खेलाडीहरुले कसरी इन्धन भर्छन् त्यो हेर्नलाईू आतूर छौं ।' पब्जी मोबाइल ग्लोबल इस्पोर्ट्सका डाइरेक्टर जेम्स याङले बताए । माउन्टेन ड्यु र पब्जी मोबाइलमा  गेमिङ्गको सर्वाधिक ठूलो साझेदारहरुको स्क्वाड निर्माणमा सहयोग गर्ने यो अत्यन्त खुशीको कुरा हो । प्रचार अभियान र साझेदारी विकास गर्नमा महत्वपूर्ण भूमिका निर्वाह गर्ने नोड्विन गेमिङ्गका अक्षत राठीले भने । पब्जी मोबाइलको बृहत्तर पहुँचका साथ माउण्टेन ड्युद्वारा विश्वव्यापी गेमिङ्ग र इस्पोर्ट्स समुदायमा प्रदर्शित विश्वासले गेमिङ्गका लागि वास्तविक शक्तिको मापन प्रदर्शन गर्न अनुमति दिएको छ । विश्वभरीका बजारहरुमा गेमिङ्गको माध्यमबाट समावेशिताको भावनालाई मनाउने यो उत्साहबद्र्धक साझेदारीका लागि यी दुई विश्वव्यापी हस्तीहरुसँग आबद्ध हुन पाउँदा हामी पनि गौरवान्वीत भएका छौं ।"
बझाङमा पनि कोरोना प्रयोगशाला सञ्चालनमा,बझाङ : जिल्ला अस्पताल बझाङमा कोरोना प्रयोगशाला सञ्चालनमा आएको छ । जिल्ला अस्पताल बझाङले बुधबार बेलुका ७ बजे एक प्रेस विज्ञप्तीमार्फत प्रयोगशाला सञ्चालनमा आएको जानकारी गराएको छ । एक महिला अगाडिदेखि जिल्लामा पीसीआर मेसिनका लागि पहल भएको थियो । सबै उपकरण आएपछि जिल्ला अस्पतालको नयाँ भवनमा प्रयोगशाला स्थापना गरेको जिल्ला अस्पतालका डाक्टर सन्दीप ओखेडाले बताए । मेसिन आएपछि परीक्षण गरिएका स्वाबमध्ये ५ वटाको पोजिटिभ र ५ वटाको नेगेटिभ रिपोर्ट आएको थियो। ती नमुना पुन: परीक्षणका लागि डडेल्धुरा अस्पतालको प्रयोगशामा पठाएको थियो। नतिजा समान आएपछि जिल्ला अस्पताल बझाङको कारोना प्रयोगशालाले मान्यता पाएको हो । प्रयोगशालमा दैनिक २०० नमुना जाँच गर्न सक्ने क्षमता छ । जिल्ला अस्पतालका प्रमुख डाक्टर सन्दिप ओखेडाले ढिलै भएपनि कोरोना परीक्षण प्रयोगशाला स्थापना गरी सञ्चालनमा ल्याउन सफल भएको भन्दै सहयोगी सबैलाई धन्यवाद ज्ञापन गरे। अस्पताल स्रोतका अनुसार अब बझाङमा परिक्षणको दायरा बढाइने छ भने नतिजा आउन धेरै समय लाग्ने छैन । भदौ २६ गते जिल्लामा भित्रिएको पिसिआर जडान गर्ने इन्जिनियर बैतडीको प्रयोगशालामा व्यस्त हुँदा बझाङको प्रयोगशाला मेसिन जडानमा केही ढिलो भएको थियो । मेसिन ल्याउनका लागि मेडिसोलुसन इन्टरनेसनल प्राली काठमाडौंसँग १ करोड २५ लाख ४२ हजार एक सय भ्याटसहित सम्झौता भएको थियो । गत जेठ २६ गते बझाङका १२ स्थानीय तह र जिल्ला समन्वय समितिको पहलमा पीसीआर मेसिन किन्ने निर्णय भएको थियो । सोही निर्णयअनुसार असार १ गतेभित्र मेसिन ल्याएर परीक्षण थाल्ने तयारी गरेको भए पनि नेपाल र चिनको सिमानाका केरुङमा बाढी पहिरो आउँदा करिब दुई साता मेसिन थन्किएको जिल्ला अस्पतालका कोरोना फोकल प्रर्सन डा मिलन खड्काले बताए । मेसिन खरिदका लागि जिल्लाका २ नगरपालिकाले र जिल्ला समन्वयले १५ १५ लाख दिएको थियो । साथै गाउँपालिकबाट १० १० लाख रकम दिएको थियो भने अन्य संघ संस्थाहरुले पनि सहयोग गरेका थिए । पीसीआर रिर्पोट ढिला आउँदा क्यारेन्टाइनबाट भाग्न समस्याको अन्त्य भएको छ। पीसीआर परीक्षण गराउन चाहनेहरुका लागि प्रतिव्यक्ति २ हजार शुल्क तोकिएको अस्पतालले जनाएको छ।
उपन्यास उबडखाबड प्रकाशित,"काठमाडौं : टंक चौलागाईको उपन्यास उबडखाबड प्रकाशित भएको छ। २४४ पृष्ठको उपन्यासले समाजमा व्याप्त असमानतालाई मूल विषय बनाएको छ। २०६८ सालमा जिरो कटेज, २०७२ सालमा काठमाडौं गीत र २०७४ सालमा टालाटुली गरी तीन उपन्यास प्रकाशन गरिसकेका टंकको यो चौथो उपन्यास हो। जीवन परियार हिरो बन्ने रहरले काठमाडौं आउँछ। त्यसपछिको उसको एक दशकभन्दा बढी समय काठमाडौँसँगको पौंठेजारीसँग बित्छ। काठमाडौंमा एक छाक खानका लागि कति संघर्ष गर्नुपर्छ। द्वन्द्वकालमा भुईंमान्छेलाई शासन व्यवस्थाले कसरी निचोरेको थियो। जीवनको भोगाइमार्फत थाहा हुन्छ। धनी र गरिबबिचको फाटो बढ्दै छ। जति संघर्ष गर्दा पनि गरिब जहाँको त्यही नै हुन्छ। समाजमा असमानता व्याप्त छ। यही असमानता नै उबडखाबड भएको उपन्यासकार टंकको भनाइ छ। हाँस्य रस हुँदै वियोगान्तमा टुँगिने कथा वाचन शैली छोटो र मिठो छ। उपन्यास शिखा बुक्सले प्रकाशित गरेको हो।"
पाल्पा पहिरो : तीन घर बगाउँदा ६ जना बेपत्ता (अपडेट),"पाल्पा : रम्भा गाउँपालिका २ फोक्सिङकोटमा पहिरोले तीन घर बगाउँदा ६ जना बेपत्ता भएका छन्। फोक्सिङकोट बेलौजाका हुमबहादुर गाहाँको घर पहिरोले पुरिँदा घरभित्र रहेको ५ जना बेपत्ता भएका हुन्। बेपत्ता हुनेमा घरधनी हुमबहादुर, नीजको श्रीमती धनीसरा, छोरी कृष्णा, नातीनीहरु आशिका र खुमिसरा बेपत्ता भएको र वडा नं २ का सुरुङडाँडाका वीरबहादुर गाँहाको घर पहिरोले पुरिँदा उनको श्रीमती २७ वर्षिया मोतीसरा गाहाँ बेपत्ता भएको वडा अध्यक्ष उमानसिंह सारुले जानकारी दिए। पहिरोले बेलौजाकै मनबहादुर गाहाको घर पुरिए पनि घरमा रहेका ३ जना भागेर बाच्न सफल भएका छन्। यसैगरी सुरुङडाँडाका वीरबहादुर पनि पहिरो आउँदा आउँदै भागेर बच्न सफल भएका हुन्। तीनदिन देखि परिरहेको अविरल वर्षाको कारण पहिरोस्थलमा उद्धारमा कठिनाई भएको स्थानीयवासीहरुले बताएका छन। बाटोमा झरेको पहिरोको कारण प्रहरी चौकी हुगी र प्रहरी चौकी ताँहुबाट खटिएको प्रहरी घटनास्थमा पुग्न कठिनाई भएको पाल्पा प्रहरीले जनाएको छ। जिल्लाबाट प्रहरी उपरीक्षक सन्तोष भट्टराईको टोली घटनास्थलतर्फ गएको प्रहरी नायव उपरीक्षक एवम् सूचना अधिकारी मदन गिरीले बताए। अविरल बर्षाको कारण दुई दिन देखि बन्द भएको सिद्धार्थ राजमार्गको तानसेन बुटवल सडकखण्ड पहिरो हटाई एकतर्फि रुपमा सुचारु भएको छ। तानसेन बुटवल सडक क्षेत्रमा अत्याधिक पहिरो क्षेत्र भएकोले अत्यावश्यक काम नपरी यात्रा नगर्न, गर्नै परे वैकल्पिक मार्गसमेत प्रयोग गर्न सर्वसाधारणहरुमा पाल्पा प्रहरीले आग्रह गरेको छ। यसैगरी पाल्पाका अधिकांश गाउँपालिका जोड्ने सडक पहिरोका कारण अवरुद्ध भएका छन। ग्रामिण सडक अवरुद्ध हुँदा कृषकका उत्पादन दुध, तरकारी सदरमुकाम तानसेन सम्म आउन सकेको छैन।"
बुटवलनारायणगढ सडक अवरुद्ध,नवलपुर : दाउन्नेमा खसेको पहिरोका कारण बुटवलनारायणगढ सडक खण्ड अवरुद्ध बनेको छ। विश्वकर्मा मन्दिरदेखि दाउन्ने बजारसम्मका विभिन्न ५ स्थानमा खसेको पहिरोका कारण बिहानदेखि सडक अवरुद्ध भएको जिल्ला प्रहरी कार्यालय पूर्वी नवलपरासीका प्रवक्ता डिएसपी मोहनबहादुर खाँणले जानकारी दिए। सडक अवरुद्ध भएपछि राजमार्गमा ओहोरदोहोर गर्ने सयौं सवारीसाधन अलपत्र परेका छन्। दुई वटा डोजरले पहिरो हटाउने प्रयास गरिरहेका छन्। ३ दिनदेखि परेको पानी अहिलेसम्म रोकिएको छैन। पहाडबाट पहिरो खस्ने क्रमजारी छ। पानी नरोकिएसम्म पहिरो हटाएर सडक सञ्चालनमा ल्याउन कठिन हुने प्रहरीले जनाएको छ। यसैबीच बुधबार साँझ बिनयी त्रिवेणी गाउँपालिका३ स्थित सुनही खोलाले बगाएर बेपत्ता भएका कावासोती नगरपालिका८ का गाडी चालक २६ वर्षीय नेत्रलाल भूर्तेलको अवस्था अहिलेसम्म अज्ञात छ। छोटा हात्ती गाडी लिएर खोला तर्ने क्रममा गाडीसहित उनी बेपत्ता भएका थिए। उनको खोजी कार्य भइरहेको प्रहरीले जनाएको छ।
औषधि विभागमा हेल्प डेक्स पुनः सञ्चालनमा,"विराटनगर : कोरोना भाइरसको महामारी नियन्त्रणका लागि सरकारले गरेको 'लकडाउन' का कारण बन्द भएको हेल्प डेक्स नेपाल औषधि व्यवस्था विभाग विराटनगरमा पुनः सञ्चालनमा ल्याइएको छ । विभागको शाखा कार्यालयमा सेवाग्राहीलाई छिटो र छरितो तरिकाले सेवा पुरयाउने उद्देश्यले हेल्प डेक्स सञ्चालनमा ल्याइएको हो । यसअघि नेपाल औषधि व्यवसायी संघ कोशी अञ्चल शाखाले डेक्स राखेको भए पनि 'लकडाउन' पछि बन्द थियो । नेपाल औषधि व्यवसायी संघ झापा, मोरङ र सुनसरीले एक जना प्राविधिक राखेर बुधबारबाट संयुक्त रुपमा डेक्स सञ्चालनमा ल्याएका हुन् । डेक्सको शुभारम्भ विभागका विराटनगर प्रमुख सञ्जीव कट्टेलले गरे । उनले सेवाग्राहीलाई सहज रुपमा छिटो छरितो सेवा प्रवाह कार्यालयले गरिरहेको जानकारी दिए । हेल्प डेक्स सञ्चालनमा आएपछि सेवाग्राहीलाई थप सहज हुने कट्टेलको भनाइ छ । नेपाल औषधि व्यवसायी संघ मोरङका उपाध्यक्ष तथा प्रवक्ता देशबन्धु ढकालले डेक्स सञ्चालनमा आएसँगै व्यवसायीहरूको अनलाइन फर्मदेखि पसलको नवीकरण र नयाँ पसल दर्ताको प्रक्रियामा सहजता हुने बताए । औषधि व्यवस्था विभाग विराटनगर शाखाबाट दैनिक पाँच सय सेवाग्राहीले सेवा लिने गरेका छन् । कार्यक्रममा नेपाल औषधि व्यवसायी संघ मोरङका अध्यक्ष लक्ष्मी तिम्सिना, झापा अध्यक्ष गौतम गुप्ता, सुनसरी अध्यक्ष रवीन्द्र घिमिरे, कोशी अञ्चलका पूर्व अध्यक्ष तथा मोरङका सल्लकार लक्ष्मण माझी र तीन जिल्लाका पदाधिकारी तथा व्यवसायहीहरूको सहभागिता थियो ।"
ओखलढुंगामा २६ जना कोरोना मुक्त,"ओखलढुंगाः नेपाली कांग्रेसका जिल्ला सभापति प्रदिप सुनुवार, उपसभापति तेजेन्द्र खनाल र जिल्ला समन्वय समितिका प्रमुख जयबहादुर श्रेष्ठसहित २६ जना एकसाथ कोरोना संक्रमण मुक्त भएका छन् । दोस्रो पटक गरेको परीक्षणमा उनीहरु कोरोना संक्रमण मुक्त भएका हुन् । १८ दिनको आइसोलेसन बसाइपछि उनीहरु कोरोना संक्रमण मुक्त भएका हुन् । उनीहरुलाई सामुदायिक अस्पताल ओखलढुंगा र जिल्ला अस्पताल रुम्जाटारमा उपचार गरिएको थियो । डिस्चार्ज भएका उनीहरुलाई आइसोलेसनबाट घर पठाउने तयारी भइरहेको सहायक प्रमुख जिल्ला अधिकारी तुलसी भट्टराईले बताए । उपचाररत ४ जनालाई भने संक्रमण यथावत् देखिएको पाइएको छ । त्यस्तै जिल्लामा ६ जना नयाँ संक्रमित थपिएका छन् । जिल्लाबाहिरबाट आएर क्वारेन्टाइनमा राखिएकामा थप ६ जनामा संक्रमण देखिएको स्वास्थ्य कार्यालयका प्रमुख सुमन तिवारीले बताए । उनका अनुसार उनीहरुको उपचारको व्यवस्थापन गर्ने काम भइरहेको छ । अब जिल्लामा १० जना कोरोनाका सक्रिय संक्रमित छन् ।"
नारायणी नदीमा पानीको बहाव उच्च : गण्डक ब्यारेजका सबै ढोका खोलिए,परासी : नारायणी नदीमा पानीको बहाव बढेपछि गण्डक ब्यारेजका ३६ वटै ढोका खोलिएको छ । तीन दिनदेखि परेको लगातारको वर्षाका कारण नदीमा पानीको सतह बढेसँगै जोखिम बढेकाले ब्यारेजका सबै ढोका खोलिएको भूआर्जन तथा जनसम्पर्क कार्यालयका जनसम्पर्क अधिकारी तारासिंह थापाले बताए । व्यारेजले भारतको बिहार प्रदेशस्थित भैंसालोटन र पूर्वी नवलपरासीलाई जोडेको छ । ब्यारेजमा अहिले ३ लाख ३२ हजार क्यूसेक प्रति सेकेण्ड पानीको बहाव छ । यो बढ्ने क्रममा छ । ४ लाख क्यूसेक पुगेपछि उच्च खतरा मानिन्छ । देवघाट क्षेत्रमा पानीको सतह खतरामा पुगेको छ । उक्त पानी क्रमशः बग्दै आएको र त्यसले ब्यारेजलाई समेत जोखिममा पार्ने भएकाले सजगता अपनाइएको थापाले बताए । यसैबीच गण्डकमा पानीको सतह बढ्दै गएपछि तटिय क्षेत्रका स्थानीयलाई सजगता अपनाउन आग्रह गरिएको पश्चिम नवलपरासीका प्रमुख जिल्ला अधिकारी सागरमणि पाठकले बताए । ब्यारेजका कारण पश्चिम नवलपरासीका करिब ४० गाउँ डुबानको जोखिममा पर्दै आएका छन् । संभावित क्षतिलाई जोगाउन जोखिम क्षेत्रमा पूर्वतयारीका साथ सुरक्षाकर्मीलाई तयारी अवस्थामा राखिएको प्रमुख जिल्ला अधिकारी पाठकले बताए ।
पुनर्निर्माणका लागि भारतले दियो १ अर्ब ५४ करोड,काठमाडौं : नेपालमा भूकम्प पछिको पुनर्निर्माणका लागि भारत सरकारले नेपाललाई एक अर्ब ५४ करोड रुपैयाँ बराबरको चेक हस्तान्तरण गरेको छ । काठमाडौंस्थित भारतीय राजदूतावासका नियोग उपप्रमुख नामग्य खम्पाले अर्थ मन्त्रालयका सचिव शिशिर कुमार ढुङ्गानालाई गएको मंगलबार चेक हस्तान्तरण गरेकी हुन् । भारत सरकारले आवास परियोजनाअन्तर्गत १५० मिलियन अमेरिकी डलर अनुदान सहायता नेपाल सरकारलाई उपलब्ध गराउने प्रतिबद्धता गरेको थियो । चेक हस्तान्तरणसँगै भारतले आवास क्षेत्रको पुनर्निर्माणका लागि नेपाल सरकारलाई अनुदान सहायताको ७२ मिलियन अमेरिकी डलर उपलब्ध गराइसकेको छ । भारत सरकारले गोरखा र नुवाकोट जिल्लाका ५० हजार निजी आवास पुनर्निर्माणका लागि गरेको प्रतिबद्धतामध्ये ९२ प्रतिशत घरधुरीको निर्माण सम्पन्न भइसकेको छ । यस्तै भारत सरकारले ५० मिलियन अमेरिकी डलर अनुदान सहायताअन्तर्गत ७० वटा विद्यालय र एक पुस्तकालयको पुनर्निर्माणका लागि पनि सहयोग प्रतिबद्धता गरेको छ । यसमध्ये भारत सरकारले विद्यालय पुनर्निर्माण तर्फको ४२ मिलियन अमेरिकी डलर बराबरको पहिलो किस्ता नेपाल सरकारलाई उपलब्ध गराइसकेको छ ।
"पहिरोमा पुरिएर पाँचको मृत्यु, चार बेपत्ता","स्याङ्जा : पहिरोमा पुरिएर स्याङ्जाको वालिङमा पाँच जनाको मृत्यु भएको छ। आज बिहान ६ बजे वालिङ १४ तमादीस्थित माया नेपालीको घरमाथिबाट खसेको पहिरोमा पुरिएका पाँच जनाको शव निकालिएको जिल्ला प्रहरी कार्यालयका प्रहरी नायव उपरीक्षक एवं प्रहरी प्रवक्ता राजेन्द्रप्रसाद अधिकारीले बताए। प्रवक्ता अधिकारीका अनुसार पहिरोमा पुरिएर मृत्यु हुनेहरुमा वालिङ १४ बस्ने २८ वर्षीया उमाकला नेपाली, ४८ वर्षीया माया नेपाली, ३० वर्षीय दीपक नेपाली, ६० वर्षीया सानी नेपाली र ९ वर्षीय विवश नेपाली रहेका छन्। अहिलेसम्म तीन महिला र दुई पुरुषको शव निकालिएको छ। अन्य चार जना अझै बेपत्ता छन्। एकै परिवारका १० जनामध्ये १६ वर्षीया मनिषा नेपालीलाई जीवितै उद्दार गरी गह्रौं प्राथमिक अस्पताल वालिङ पठाइएकोमा थप उपचारका लागि पोखरा पठाइएको अस्पतालले जनाएको छ। घटनास्थलमा नेपाल प्रहरी, सशस्त्र प्रहरी, जनप्रतिनिधि, स्थानीयले बिहानैदेखि उद्दार कार्यलाई जारी राखेका छन्। माथिबाट निरन्तर पहिरो खसिरहेकाले उद्दार कार्यमा कठिनाई भएको प्रहरीले जनाएको छ।  रासस स्याङ्जामा पहिरो : दुईको मृत्यु, ९ जना घरभित्र पुरिए"
ताप्लेजुङमा अन्धाधुन्ध बाम्फोक प्रहार : तीन जना घाइते,"ताप्लेजुङ : सिरिजंघा गाउँपालिका८ याम्फुदिनमा एक युवाको बाम्फोक प्रहारबाट तीन जना गम्भीर घाइते भएका छन । बुधबार राति २२ वर्षिय लाक्पा भोटेले आफ्नै ठूलीआमा ६० फुटि भोटे, फुटिकका छोराहरु ३६ वर्षिय पासाङ भोटे र १८ वर्षका छिरिङ भोटेलाई बाम्फोक हानेर गम्भीर घाइते भएको वडाध्यक्ष टसी लामाले बताए । वडाध्यक्ष लामाका अनुसार फुटिको टाउको र गर्धन, पासाङको टाउको र हात तथा छिरिङको टाउको र गर्धनमा चोट लागेको छ । सबै जनासँगै टिभी हेरेर बसेको र सुतेपछि घटना भएको उनको भनाई छ । घाइतेहरुको याम्फुदिन स्वास्थ्य स्वाथ्य चौकीमा प्राथमिक उपचार भइरहेको छ । खराब मौसमका कारण थप उपचारका लागि सुविधासम्पन्न अस्पतालमा लैजान समस्या भएको लामाले बताए । घाइतेको यहाँ उपचार सम्भव छैन, गाडी भेट्न एक दिन पैदल हिँडेर हप्पुखोला पुग्नुपर्छ, लामाले भने, प्रशासन कार्यालयसँग समन्वय गरेर हेलिकप्टर मगाएका छौं ।बिहीबार मौसम खराब रहेकाले मौसम खुले मात्रै हेलिकप्टर आउने हुँदा पर्खनेकी बोकेर लैजाने भन्ने दोधार रहेको उनी बताउँछन् । घटनापछि फरार रहेका लाक्पाको खोजी भइरहेको जिल्ला प्रहरी कार्यालय ताप्लेजुङका प्रमुख महेन्द्र श्रेष्ठले बताए । घटनाको अनुसन्धानसमेत सुरु गरिएको श्रेष्ठले बताए । अभियुक्तको चौकी याम्फुदिनबाट असईको कमाण्डमा गएको टोलीले खोजी गरिरहेको छ । घटनास्थल सदरमुकाम फुङलिङबाट दुई दिन पैदल दूरीमा पर्छ ।"
"स्याङ्जा पहिरो : ६ जनाको शव भेटियो, चार बेपत्ता","स्याङ्जा : पहिरोमा पुरिएर स्याङ्जाको वालिङमा पाँच जनाको मृत्यु भएको छ। पहिरोमा पुरिएका २८ वर्षीया उमाकला नेपाली, ४८ वर्षीया माया नेपाली, ३० वर्षीय दीपक नेपाली, ६० वर्षीया सानी नेपाली र ९ वर्षीय विवश नेपालीको शव निकालिएको प्रहरी नायव उपरीक्षक राजेन्द्र अधिकारीले जानकारी दिए। वालिङ १४ तमादीमा बिहीबार बिहान घर माथिबाट पहिरो झर्दा माया परियारको घर पुरिएको थियो। सो घरमा १० जना रहेको जनाइएको छ। उनीहरुमध्ये १६ वर्षका मनिषा नेपालीलाई जीवितै उद्धार गरी थप उपचारका लागि पोखरा लगिएको छ। बेपत्ता भएको ४ जनाको खोजी कार्य जारी रहेको प्रहरीले जनाएको छ। खोजी कार्यका लागि स्थानीय र सुरक्षाकर्मी जुटेका छन्। यस्तै बिहीबार बिहान कालीगण्डकी गाउँपालिका ४ स्थित गौतमडाँडामा पहिरो जाँदा १८ वर्षे कृष्ण दमैको पनि मृत्यु भएको छ।"
कोरोना महामारीकै बीच बर्दियामा विद्यालय संचालनको तयारी,"गुलरिया : बर्दियाको बढैयाताल गाउँपालिकाले कोभिड महामारीका बीच विद्यालय सुचारु गर्ने तयारी गरेको छ । पालिका अन्र्तगत शिक्षा शाखाको सक्रियतामा संस्थागत तथा सामुदायिक विद्यालयका प्रधानाध्यापकले औपचारिक बैठकले बढैयाताल भित्रका विद्यालयहरु संचालन गर्ने निर्णय गरेको छ । कोरोना भाइरसका कारण लामो समयदेखि विद्यालय बन्द रहँदा बालबालिकाको पठन पाठनमा नकारात्मक प्रभाव पर्न थालेको बढैयाताल गाउँपालिकाका शिक्षा प्रमुख विष्णुप्रसाद ढकालले बताए ।'कोभिड महामारीका अवस्थामा स्वास्थ्य मापदण्ड पूर्ण पालना गरी विद्यालय संचालन गर्ने तयारी गरेका छौं,' उनले भने,' विद्यालयमा शौचालय, खानेपानी, गेटमा साबुन सेनिटाइजर अनिवार्य गर्दै मास्क तथा सामाजिक दुरीको पूर्ण पालनसहित कक्षा संचालन गर्ने हाम्रो तयारी हो ।' बढैयाताल गाउँपालिका भित्रका विद्यालयहरुले भर्ना अभियान सुरु गरिसकेका छन् । बढैयाताल गाउँपालिका अन्र्तगत सामुदायिक ४० र संस्थागत ११ गरी ५१ वटा विद्यालयहरु छन् । जसमा सामुदायिकतर्फ ११ हजार ९४० तथा संस्थागततर्फ ३४ सय विद्यार्थी अध्ययनरत छन् । अभिभावकहरुलाई सहजीकरण गरेपश्चात असोज दोस्रो सातादेखि कक्षा संचालन हुन्छ । उनले थपे,' विद्यार्थीहरुको समूह बनाएर आलोपालो अध्यापन गराउँछौं । पहिलो चरणमा कक्षा १ देखि १० कक्षा सम्म प्रति १० जना विद्यार्थीको दरले समुहहरु बनाइन्छ ।' प्रत्येक कक्षाका एउटा समूहलाई पालैपालो विद्यालयमा उपस्थित गराएर पढाउने विधि अपनाएको छ। पहिलो दिन विद्यालय आएका समूहको १० दिनपछि पुन विद्यालय आउने पालो पर्छ । यस्तै रितले दोस्रो चरणमा ५ दिन र कोभिड नियन्त्रण भइसकेपछि साविककै हिसाबमा पढाउने हाम्रो तयारी हो । पालिकाले शिक्षा प्रमुखको संयोजकत्वमा ७ सदस्यीय विद्यालय संचालन कार्यविधि निर्माण समिति गठनगर्दै पठनपाठनको तयारी गरेको छ । मन्त्रालयबाट जारी गरिएको विद्यार्थी सिकाई सहजीकरण निर्देशिका ०७७ अनुसार उच्च सर्तकता अपनाउँदै पठनपाठन अघि बढाउने तयारी भइहेको शिक्षा शाखा प्रमुख ढकालले प्रष्ट्याए । 'हामीले विद्यार्थीको पठनपाठन पहिलो प्राथमिकतामा राखेका छौं,' बढैयाताल गाउँपालिकाका अध्यक्ष लालबहादुर श्रेष्ठले बताए । कोभिडबाट उच्च सर्तकता अपनाउँदै पढाइ सुरु हुन्छ,' उनले भने,' विद्यालय संचालनका क्रममा असहजता लगायत व्यवस्थापनमा कठिनाइ आइपरे गाउँपालिकाले पूर्ण सहयोग गर्छ ।'"
राजनीतिमा उमेर ?,"नेपालमा बूढाले देश बिगारे, राजनीतिमा युवाको बाहुल्य हुनुपर्यो भन्ने चर्चा समय समयमा चल्ने गर्छ। विशेषगरी नेपाली कांग्रेस र पहिलेको एमाले अहिलेको नेपाल कम्युनिस्ट पार्टीका महाधिवेशनका पूर्वसन्ध्यामा यो विषयले भीषण रूप लिने गर्छ। उमेर ढल्केकाहरूले विश्राम लिएर पार्टी र सरकारका काममा युवालाई प्राथमिकता या स्थान दिनुपर्छ भन्ने आवाज जोडतोडका साथ चल्ने गर्छन्। मानौं, यस्तो प्रतीत हुन्छ, ६० वर्षभन्दा माथिकाले राजनीतिबाट सन्न्यास लिए भने नेपालको राजनीति, आर्थिक अवस्था र विकासको गतिले छुट्टै मोड लिन्छ। नेपाल र नेपालीका दुःखका दिन तत्काल सकिन्छन्। बूढाहरूले राजनीति छाडे समुन्नत राष्ट्र र समृद्ध नागरिकको देशमा नेपाल परिणत हुन्छ भने झैं गरिएको छ। नेपाल कम्युनिस्ट पार्टी एमाले छँदा ७० वर्षभन्दा माथिका नेताहरूले जागिरे कर्मचारीले झैं अवकाश प्राप्त गर्ने व्यवस्था उक्त पार्टीको महाधिवेशनले नै गरेको थियो। पछि नेपाल कम्युनिस्ट पार्टी एकीकृत माओवादीसँग एकता गरेर नेपाल कम्युनिस्ट पार्टी नामको दल गठन गरेपछि भने उक्त बुँदा हटाइयो। नत्र भने ७० नाघेका नेता संविधान परिवर्तन गरेर प्रधानमन्त्री बन्ने कि राष्ट्रिय सभामा गएर उपप्रधानमन्त्री भन्ने विवाद अहिले चल्न पाउने नै थिएन। उक्त प्रावधान रहिरहेको भए आगामी महाधिवेशनमा अहिले नाम चलेकाहरूमध्ये धेरैले घरमा बसेर किताब पढ्ने वा आफ्ना विगत युवाहरूलाई सुनाएर रमाउने दिन नजिकै आइसक्थ्यो। नेपाली कांग्रेसमा पनि प्रत्येक महाधिवेशनको सँघारमा युवालाई नेतृत्व प्रदान गर्नुपर्यो भन्ने आवाज जोडतोडका साथ चल्ने गर्छ र अहिले पनि त्यही पुनरावृत्ति भइरहेको छ। कहिले सातजना, कतै १२ जना त कतै १४ जना युवा गोलबद्ध भएर विज्ञप्ति प्रकाशन गर्ने, पाका नेताहरूलाई थर्काउने र युवाका तर्फबाट उम्मेदवारी दिने घोषणा गरेको देख्न पाइन्छ। ती समूहका समर्थकले पनि कतिले कुरा बुझेर र कतिले त्यत्तिकै होमा हो मिलाउँदै युवाले नेतृत्व गर्नुपर्ने धारणा व्यक्त गर्दै सामाजिक सञ्जाल तताइरहेका पनि छन्। पर्यवेक्षकको अनुमानचाहिँ के छ भने ती समूहमा रहेका कुनै एकलाई एक पाको नेताले आफ्नो समूहबाट पदाधिकारीमा लड्न आह्वान गरे भने समूह परित्याग गरेर तत्कालै दौडिन्छन्। पार्टीको नेता या सरकारमा रहने व्यक्ति युवा हो कि होइन भन्ने प्रमुख भने होइन। उसको चरित्र कस्तो छ ? उसले कस्ता काम गर्छ ? उसको विचार कस्तो छ ? आदिले महत्त्व राख्ने गर्छन्। संयुक्त राष्ट्रसंघले त १५ देखि २४ वर्षका मानिसलाई मात्र युवा मान्दछ भने नेपालमा भने १६ देखि ४० वर्षकालाई युवा मानिन्छ। समय, देश र परिस्थितिअनुसार देशैपिच्छे युवाको वर्गीकरण फरकफरक पाइन्छ। तर जुनसुकै परिभाषा अँगाल्ने हो भने पनि अहिले युवामा नेतृत्व सर्नुपर्यो भनेर कराउनेहरू भने युवामा पर्दैनन्। त्यसैले पनि यो माग भनेको युवामा हस्तान्तरण होइन कि पुस्ता हस्तान्तरण मात्र हो। प्रसिद्ध राजनीतिज्ञ चाणक्यले पनि युवालाई संसारको सबैभन्दा ठूलो शक्ति मानेका छन् तर युवा भनेको त्यही उमेर मात्रै पक्कै होइन। स्पेनिस चित्रकार पाब्लो पिकासोले भनेका थिएयुवा उमेरसँग सम्बन्धित हुँदैन। विचार र उत्साहसँग सम्बन्धित हुन्छ। प्रसिद्ध अमेरिकी गीतकार एवं गायक कर्ट कोबेन पनि भन्ने गर्दथे युवाको कर्तव्य भ्रष्टाचारलाई चुनौती दिनु हो। युवामा नेतृत्व हस्तान्तरण हुनुपर्छ भन्ने मान्यता राख्ने आफैंले छातीमा हात राखेर सोचे भने तीमध्ये कति युवा पर्लान् ? कतिले राजनीतिलाई विराम दिँदा उचित होला ? कति युवा नेता भनिएका विचार निर्माण, प्रदान र ग्रहणमा सक्रिय छन् ? कति चेतनाविहीन ? कति युवा भ्रष्टाचारविरोधी छन् ? कति भ्रष्टाचारमा लिप्त ? जसमा जाँगर छ, उसलाई युवा भन्ने हो भनेचाहिँ नेतृत्व हस्तान्तरणको माग गर्नेहरू शारीरिक सामथ्र्यका कारणले युवा हुन्। नेपाली राजनीतिका शिखर पुरुष बीपी कोइरालाले भन्नुभएको थियो शारीरिक सामथ्र्य भए पनि कुनै युवक मानसिकरूपले कमजोर छ र कुनै नयाँ विचार दिन सक्दैन भने उसको युवा उमेरको सार्थकता कहाँ रह्यो र ? तर एउटा बूढोमा शरीर भने अशक्त रहे पनि मस्तिष्कचाहिँ चनाखो छ, आफ्नो आदर्शप्रति निष्ठावान् छ, हरकष्ट सहन तयार छ, जवाफदेही बहन गर्न तयार छ र नयाँनयाँ विचार दिन र ग्रहण गर्न तयार छ, हठधर्मी छैन भने त्यसलाई बूढो, अर्को जमानाको मान्छे भनेर कसरी पञ्छाउन सकिन्छ ? यो भनाइ आत्मसात् गर्ने हो भने पनि कतिपय युवामा पर्लान्, कतिपय पचासमुनिकै भए पनि वृद्ध कहलिन सक्छन्। राजनीति त विचारले चल्ने कुरा हो, उमेरले हुँदै होइन। जो निरन्तर विचार निर्माण प्रक्रियामा छ, ऊ राजनीतिबाट कहिल्यै पर जानु पर्दैन। राजनीति भनेको त जनताको शान्तिसुरक्षा कायम गर्ने र मौलिक अधिकारको कदर गर्ने नीति हो। राज्यको शासन व्यवस्थाको प्रणाली निर्धारण गर्ने र राष्ट्रिय एवं अन्तर्राष्ट्रिय नीतिको उपयुक्त सन्तुलन गर्ने नीति हो। राज्य र प्रशासनसँग सम्बन्धित सामाजिक सिद्धान्त राजनीति हो भने यसका सम्पूर्ण मर्म जान्ने, राजनीतिशास्त्रका ज्ञाता, राजनीति बुझेको, कूटनीति जानेको मान्छे राजनीतिज्ञ हो। तसर्थ पनि यस्ता कुरामा दक्खल राख्न र राजनेता हुन उमेरले छेक्ने कुनै कारण देखिँदैन। अमेरिकामा ७० काटेकालाई राष्ट्रपतिमा प्रस्ताव गरिएको र मलेसियामा ९० काटेकालाई प्रधानमन्त्री बनाइएको सबैले देखेकै छौं। बरु ध्यान दिनुपर्ने कुरा अरू नै छन्। चाणक्यले नै भनेका छन्सुन शुद्ध छ कि छैन भनेर परीक्षण गर्न त्यसलाई घोटिन्छ, काटेर हेरिन्छ, आगोमा पगालिन्छ र पिटेर जाँच गरिन्छ। सुनमा मिलावट रहेनरहेको कुरा यी चार काम गरेपछि प्रमाणित हुन्छ। त्यसैगरी कुनै व्यक्ति भरोसा गर्न योग्य छ कि छैन भन्नका लागि पनि चार कामबाट बुझ्न सकिन्छ। पहिलोउसमा त्यागको भावना कति छ हेर्नुपर्छ। उसले अर्काको खुसीका लागि आफ्नो खुसी त्याग गर्न सक्छ कि सक्दैन भन्ने हो। दोस्रोउसको चरित्र हेर्नुपर्छ। उसले अरूका निमित्त कस्तो मानवीय भावना राख्छ भन्ने पर्गेल्नुपर्छ। तेस्रो उसका गुण र अवगुण केलाउनुपर्छ। चौथोउसका कर्ममा ध्यान दिनुपर्छ। विशेषगरी उसले गलत कर्मका माध्यमबाट धन आर्जन त गर्दै छैन भनेर विचार गर्नुपर्छ। नेता हुन तम्सिएकाका बारेमा पनि ध्यान दिनुपर्ने यिनै कुरा हुन्। पुस्ता हस्तान्तरणले मात्रै परिवर्तन आउने भए त नेपालमा स्वास्थ्यमन्त्री बूढो पुस्ताका त थिएनन् नि। औषधिजन्य सामग्री खरिदमा त्यत्रो कमजोरी किन हुन्थ्यो र अहिले मास्क लगाएर मात्रै समाजमा निस्कनुपर्ने अवस्था आउँथ्यो। कृषिमन्त्री घनश्याम भुसालमाथि जनताको कत्रो भरोसा थियो, तर उनैले वर्षामा धानमा हाल्नुपर्ने मल हिउँदमा मात्रै आइपुग्ने घोषणा गरिसके। उमेरले नै हुन्थ्यो भने शेरबहादुर देउवा पहिलोपटक प्रधानमन्त्री हुँदा प्राडो पजेरो काण्ड किन हुन्थ्यो। २०४७ मा किसुनजी प्रधानमन्त्री हुँदा वृद्ध भइसक्नुभएको थियो तर देशले खोजेअनुसारको संविधान र चुनाव सम्पन्न भएको थियो। २०४८ मा गिरिजाबाबु पनि वृद्ध वर्गमै पर्नुहुन्थ्यो तर बजेटको ७० प्रतिशत अंश गाउँमा जाने व्यवस्थाको सुरुआत गरेर ग्रामीण क्षेत्रको विकासको आरम्भ हुन पुगेको थियो। २०५२ मा नेकपा एमालेको सरकार हुँदा नेकपा एमालेका सबै नेताहरू लगभग युवा नै थिए तर भ्रष्टाचारका काण्ड कति भए, राज्यको ढुकुटीमा कसरी रजाइँ गरे ? सबैलाई सम्झना हुनैपर्ने हो। नौ महिनाको सत्ता स्वाद चाख्दानचाख्दै सबै नेताहरूले राजधानीमा घरघडेरी र गाडी, घोडा जोडेको कुरा नजरअन्दाज कसरी गर्ने ? नेकपा माओवादीले १७ हजार सोझासाझा गाउँका जनता र परिवारको दुई छाकको भोक टार्न प्रहरी र सेनामा जागिर खाएकाहरूको ज्यान जाने र लिने गरी विध्वंस सिर्जना गर्दा प्रचण्ड र बाबुरामहरू युवा नै थिए। त्यो द्वन्द्वलाई पूर्णरूपेण गलत ठानेर अहिले उनीहरू संसदीय व्यवस्थामै फर्केका छन् र उनीहरूबाट सत्तामा रहँदा भएगरेका भ्रष्टाचार उल्लेख गरी रहन पर्दैन। पुस्ता हस्तान्तरणको कुरा सर्वथा गलत नहोला। २०४८ सालदेखि अहिलेसम्म नेपाली कांग्रेस र नेकपामा उनै नेताको नेतृत्व हुनु र मुलुकको मुहार फेरिन नसक्नुले यो आवाजलाई टेवा दिएको छ। यति हुँदाहुँदै पनि जो नेता विचार निर्माणमा शून्य छ, भ्रष्टाचारमा लिप्त छ र परिवारवादमै रमाउँछ या गुटगत स्वार्थमै केन्द्रित छ, उसको बिदाइ अपरिहार्य छ। जो जनसेवा र मुलुक सेवामै समर्पित रह्यो, उसलाई बूढो भनेर खेद्नु पनि अन्याय नै हुन्छ। जो उमेरले कम छ, तर उसको जीवनशैलीमा राजनेतामा हुनुपर्ने कुनै गुण छैन, उसलाई स्वीकार गर्ने भन्ने पनि गलत नै हुन जान्छ। त्यसैले पुस्ता हस्तान्तरणभन्दा स्वच्छ राजनीतिको पहल युवाहरूबाट देशले खोजेको छ। बिचौलिया र ठेकेदारको चंगुलबाट राजनीतिक दल र त्यसका नेताहरूलाई मुक्त गर्न सक्ने पुस्ताको खोजी जनताले गरिरहेका छन्। भ्रष्टाचारको कुनै पनि दाग नलागेका र निरन्तर भ्रष्टाचारको विरोध गरिरहने नेताको जमात आजको आवश्यकता हो। समग्रमा मुलुकको भविष्य सुनौलो बनाउने लक्ष्य, दृष्टि र योजनासहितको नेताहरूको समूह सबैको चाहना हो। राजनीतिलाई पेसा ठान्नेबाट मुलुकलाई मुक्त राख्नु नै आजको सबैभन्दा ठूलो चुनौती हो।"
बेचबिखनको विद्रूप रूप,"मानव बेचबिखन नियन्त्रण गर्न सरकारले कार्यक्रम सञ्चालन गरे पनि प्रभावकारी भएको छैन। दलालहरूले निम्छरा नागरिकलाई ललाइफकाइ सिमाना कटाउने र छिमेकी भारत तथा अन्य मुलुक पुर्याएर आफूअनुकूल प्रयोग गर्ने क्रम अझै रोकिएको छैन। बेचबिखनमा पर्नेमा महिला तथा बालबालिका बढी छन्। कतिपय घटनाबारे समयमै थाहा पाएर प्रहरीले उद्धार गरेको छ। मीठा प्रलोभन देखाई प्रशासनका आँखा, कान छलेर सिमाना कटाएपछि मात्रै आफू बेचिएको जानकारी पाएका थुप्रैलाई कष्टकर जीवन बिताउन बाध्य पारिएको छ। हालै मात्र सुनसरीकी एक किशोरी सम्भावित मानव बलिको जोखिमबाट उम्केकी छिन्। उनलाई आफ्नै छिमेकीले पूजाका लागि विराटनगरसम्म जाने बहानामा भारत पुर्याएकी थिइन्। आफूलाई भारत पुर्याएको पत्तो पाएपछि उनले भागेर ज्यान जोगाइन्। भारत पुर्याउन मतियार बनेकी छिमेकी र अन्य दुईजनालाई समेत पक्रेर प्रहरीले बयान लिँदा ती किशोरीलाई बिहारमा मानव बलि दिने प्रयोजनका लागि लैजान लागिएको अनुमान गरिएको छ। ती किशोरी प्रहरीसामु नआएको भए अप्रिय घटना हुन सक्थ्यो। यो घटनाले मानव बेचबिखनमा नयाँ शैली अपनाउन थालिएको स्पष्ट भएको छ। कन्या केटी भएका कारण पूजामा सहभागी हुँदा पाँच हजार नगद दक्षिणास्वरूप दिइन्छ भन्ने प्रलोभन किशोरीलाई छिमेकीले दिएकी थिइन्। दैनिक भेटघाट हुने छिमेकीले त अनुमानै लगाउन नसक्ने गरी छोरी समानकी किशोरीलाई फसाउन खोजिन् भने अपरिचितको प्रलोभनमा फसियो भने के होला ? विशेषगरी महिला तथा किशोरी तत्काल फाइदा आउँछ भन्दै मीठो प्रलोभनबाट जोगिन सक्नुपर्छ। किशोरीका आमाबाबु तथा अभिभावक पनि यसतर्फ सचेत हुनुपर्ने पाठ यो घटनाले सिकाएको छ। मानव बेचबिखन निर्मूल गर्न नेपाल सरकारले तीन दशकदेखि कार्यक्रम सञ्चालन गर्दै आएको छ। यो क्षेत्रमा क्रियाशील सामाजिक संस्था अनगिन्ती छन्। तर पनि सबै प्रकारका उमेर र लिंगका करिब २० हजार नागरिक बर्सेनि बेचबिखनमा पर्ने गरेका छन्। लाखौं नागरिक बेचबिखनको जोखिममा परेका छन्। वर्षौंदेखि सयौं कार्यक्रम सञ्चालन गरे पनि प्रभावकारी हुन नसक्नुको कारण खोजी गर्नुपर्ने बेला आएको यी घटनाले देखाएको छ। बेचबिखनमा विशेषगरी सोझा र कमजोर आर्थिक पृष्ठभूमिका नागरिक पर्ने गरेका छन्। योा समस्या निम्तिनुको मुख्य कारण अशिक्षा पनि हो। शिक्षित व्यक्तिमा पनि बेरोजगार दर उच्च छ। जीविकोपार्जनका लागिसमेत समस्या भएपछि अपराध कर्ममा लाग्नेको संख्या बढिरहेको छ। साथै लामो समयदेखि यस्तै धन्दामा लागेका र मनग्य आम्दानीसमेत हुने भएकाले पनि यस्तो विकृति मौलाएको हो। मानव बेचबिखनका लागि सरकारले विमानस्थल तथा छिमेकी मुलुकका नाकामा हेल्प डेस्क राखेको छ। तर यीभन्दा फरक नाका प्रयोग गरेर नागरिक बेचबिखन हुने गरेको छ। सडकमार्ग हुँदै भारतसम्म पुर्याउने र अन्य मुलुक पुर्याउने धन्दा पनि मौलाइरहेको छ। पर्याप्त जनचेनतना फैलाउन सकियो भने मात्रै यस्ता घटना निर्मूल पार्न सकिन्छ। पक्राउ परेका दलाललाई कडा कारबाही हुनुपर्छ। गाउँस्तरबाटै मानव बेचबिखन तथा दुरुपयोग रोक्न जनचेतना फैलाउनुपर्छ। तीनै तहका सरकारले आफूमातहत सञ्चालन भएका कार्यक्रमको समीक्षा गर्दै थप प्रभावकारी बनाउन सामूहिक अभियान सञ्चालन गर्न आवश्यक छ। १२ लाखको डिल गर्दै किशोरीलाई भारत लाने तीन पक्राउ फुत्किएर टर्यो सम्भावित बलि"
निजामतीको त्रुटिपूर्ण बनावट,"कर्मचारी प्रशासनको सही व्यवस्थापन नभएसम्म तीनै तहका सरकारले प्रभावकारी काम गर्न सक्दैनन् भर्खरै देशले पाँचौं संविधान दिवस मनाएको छ। यद्यपि कोरोना भाइरस (कोभिड १९) संक्रमणका कारण संविधान दिवस उल्लासपूर्ण हुन सकेन। अहिलको संविधानका पक्षविपक्षमा आआफ्ना तर्क र अडान होलान् तर यो संविधानलाई ऐतिहासिक दृष्टिकोणका रूपमा विश्लेषण गर्ने हो भने दुई शताब्दीदेखि निरूपण नभएको विषयलाई यसले टुंगो लगाएको छ। राजकीय सत्तामा र सार्वभौमसत्ता कसको नियन्त्रणमा हुने, शक्तिको स्रोत को हो भन्ने विवाद लामो समयदेखि नेपालमा हुँदै आएको हो। राजामा रहने कि जनतामा रहने भन्ने विवाद अन्त्य गर्दै संविधानले राजकीय र सार्वभौमसत्ताको स्रोत नेपाली जनता हो भन्ने मान्यता स्थापित गरेको छ। यो सबैभन्दा महत्वपूर्ण, ऐतिहासिक र कालजयी उपलब्धि हो। संविधानमा उल्लेख भएको प्रस्तावनामा नेपाली समाजको वास्तविकता र चुनौतीलाई प्रतिविम्बित गरेको छ। अब चुनौती भनेको संविधानको भावनाअनुरूप कार्यान्वयन गर्ने हो। त्यसका केही पक्षमा सकारात्मक रूपमा अगाडि बढेको छ भने केही विषय ओझेलमा परेको छ। संविधान कार्यान्वयनका लागि आवश्यक कानुन निर्माणको काम भएको छ। तीन तहको राज्यको संरचनालाई बल पुग्ने हिसाबले संरचना निर्माण भइरहेका छन्। निर्वाचन हुनेदेखि जनप्रतिनिधि चयन र कानुन निर्माण भएका छन्। त्यसलाई संस्थागत गर्ने क्रममा केही वाधाव्यवधान अहिले पनि देखिएको छ। सबैभन्दा चुनौतीपूर्ण काम भनेको कर्मचारी व्यवस्थापन हो। जसका कारण राज्यका तीनै तहका निकायको काम प्रभावकारी रूपमा अगाडि बढ्न सकेको छैन। यसको मार र भारमा संविधान पर्नु स्वाभाविक हो। संघीय तथा सामान्य प्रशासन मन्त्रालयको जिम्मेवारीमा आइसकेपछि मैले दुइटा विषयलाई प्राथमिकता दिएको छु। एउटा सामान्य प्रशासन मन्त्रालय कर्मचारी सरुवाबढुवामा मात्रै केन्द्रित भएको देखिन्छ। अब यसलाई हटाएर मानव विकास स्रोत मन्त्रालयका रूपमा अगाडि बढाउने। यसमा मन्त्रालयले काम अगाडि बढाइसकेको छ। दोस्रो, स्थानीय तहसँग समन्वयको काम। स्थानीय तहमा जाने बजेट, अनुदान सबै अर्थ मन्त्रालयबाट जाने गर्छ। तर तीनै तहको कर्मचारीको प्रशासन र व्यवस्थापनको जिम्मा मेरो मन्त्रालयको भएकाले यसलाई व्यवस्थित गर्ने काम भइरहेको छ। कर्मचारी प्रशासनको सही व्यवस्थापन नभएसम्म तीनै तहका सरकारले प्रभावकारी काम गर्न सक्दैनन। संविधानको कार्यान्वयन चुनौतीको विषय हो। एउटा रोचक तथ्य के छ भने हिजोका दिनमा संविधानसँग असहमत भएका शक्ति अहिले संविधानको रक्षाका लागि प्रगतिशील रूपमा देखिएका छन्। यो सकारात्मक पक्ष हो। हुन त संविधानका दुइटा पक्ष हुन्छन् वस्तुगत र आदर्शवादी। संसारको सबै संविधान पढ्ने हो भने त्यो देशमा कुनै पनि समस्या नभएजस्तो देखिन्छ। तर वास्तविकता फरक हुन्छ। ती देश कुनै न कुनै समस्याबाट ग्रस्त भएकै हुन्छन्। हाम्रो पनि अवस्था संविधानले धेरै युगान्तकारी विषय समेटेको छ। संविधानले गणतन्त्र, संघीयता र लोकतन्त्रलाई संस्थागत गरेको छ। अर्काे, संविधान कार्यान्वयन जटिलता देखिनुमा संविधानले व्यवस्था गरेका आयोगहरूले पूर्णता नपाउनु पनि एक हो। अहिले सरकार संवैधानिक निकायमा पदपूर्ति गर्न लागिपरेको छ। हामी संघीयता कार्यान्वयनमा गइसकेका छौं। तर मैले सधैं भन्ने गरेको विषय हामीले खोजेको संघीयता भौगोलिक पुनर्संरचना हो कि राज्यको पुनर्र्संरचना। हामीले राज्यको पुनर्संरचनाभन्दा भौगोलिक पुनर्संरचनामा बढी जोड दियौं। कुन जिल्ला, कुन भूगोल, कुन प्रदेशमा रहने विषयमा नेपालमा धेरै विवाद, संघर्ष र आन्दोलन भए। तर राज्य पुनर्संरचनामा बहस हुनै पाएन। भौगोलिक पुनर्संचनाको विषयले हामीकहाँ प्राथमिकता पायो। राज्य पुनर्संरचनाको विषयले छलफलको ठाउँ नै पाएन। राज्यको बनावट, राज्ययन्त्रका अवयव जस्ताको तस्तै रहे। संविधान केवल सत्ता फेरबदलका लागि थिएन, यो प्रणाली परिवर्तनका लागि थियो। जुन काम गर्न हुनुपथ्र्याे, त्यसमा हामी चुक्यौं। उच्चस्तरीय प्रशासन सुधार आयोगको गठन हुनुपथ्र्याे। त्यसले नेपालको प्रशासनिक संरचनालाई नयाँ संविधानअनुकूल निर्माण गर्न सक्नुपथ्र्यो। तर हामीले त्यति महत्वपूर्ण विषय कर्मचारीतन्त्रलाई जिम्मा लगायौं। त्यसैको असर समायोजनमा पर्यो। समायोजन सहीरूपमा नहुनुमा पनि यसको असर हो। कुनै समयमा २६ हजार सात सय ७३ कर्मचारीले केन्द्रीय तहदेखि जिल्ला तहसम्म सेवा प्रवाह गरिरहेका थिए। तर समायोजनका बेलामा संघमा कर्मचारी थुपारेर ४९ हजार पुर्याइयो। अझै पनि संघमै कर्मचारी थुप्रिने प्रवृत्ति कायमै छ। समायोजनमा गएका कर्मचारीमा आफूलाई जबर्जस्त पठाइयो भन्ने मनोभाव देखिन्छ। यसले उनीहरूमा निराशा भएको पाइन्छ। साउथ अफ्रिका, इथोपिया र नाइजेरियाले कर्मचारी समायोजन गर्दा अपनाएको विधि हामीले अवलम्बन गर्न सकेको भए समस्या नै आउँदैनथ्यो। उनीहरूले सुरुमा कर्मचारीलाई स्थानीय तहमा खटाए, त्यसपछि प्रदेश अनि अन्तिममा मात्रै केन्द्रमा। तर हामीकहाँ उल्टो विधि अपनाइयो। पहिला संघमा कर्मचारी थुपारियो। अनि मात्र प्रदेश र स्थानीय तहमा बलजफ्ती कर्मचारी पठाउने काम भयो। यो हाम्रो गल्ती हो। महालेखाकै भाषामा बढी आर्थिक अनुनशासन स्थानीय तहमा भइरहेको छ। जसले गर्दा स्थानीय तहमा आर्थिक पारदर्शिता र आर्थिक अनुशासन कायम हुन सकेन भने यसको असर हाम्रो समग्र प्रणालीमाथि नै पर्ने निश्चित छ। अहिले आएर राजनीतिक दलहरूबीच संविधानको स्वामित्वका विषयमा पनि प्रश्न उठ्न थालेका छन्। संविधान जारी गर्दा शक्ति बाँडफाँटमा दलहरूबीच बढी चासो र चिन्ता देखियो। नयाँ संविधान जारी भइसकेपछि को राष्ट्रपति बन्ने, को प्रधानमन्त्री बन्ने अनि को सभामुख बन्ने विषयले संविधान निर्माणलाई त प्रेरित गर्यो। तर यसका कारण संविधानका प्रावधानमाथि छलफल कम भयो। जसका कारण पछिल्ला दिनमा संविधानमाथिको स्वामित्व कम हुँदै गयो। संविधानको स्वामित्व घट्दै जाँदा संविधान नै जोखिममा पर्ने डर हुन्छ। त्यसैले संविधानको सर्वस्वीकार्यता बढाउन सत्तारुढ दल नेकपा र सरकार बढी संवेदनशील बन्न जरुरी छ। सरकारका क्रियाकलाप, कार्यशैली र कार्यसम्पादनका विषयले धेरै हदसम्म संविधानको सफलता र विफलता निर्धारण गर्छ। केही समयअघि नेकपामा उब्जिएको आन्तरिक विवादले संविधानको भविष्यलाई लिएर चिन्ता उत्पन्न भएको थियो। त्यो विवाद विभाजनसम्म पुगेको भए संविधानलाई बचाउन सक्ने अवस्था रहँदैनथ्यो। तर नेताहरूले जुन तरिका वा जसरी भए पनि विवाद मिलाएर एकता कायम गराए, यो राम्रो काम हो। तर पनि जोखिम हटेको छैन। अझै पनि संविधानका भावनाअनुरूपका गतिविधि हुन सकेका छैनन्। संवैधानिक निकायमा नियुक्तिमा भइरहेको ढिलाइले पनि संविधान कार्यान्वयनलाई प्रभावकारी बनाउन दिएको छैन। संविधान कार्यान्वयनलाई प्रभावकारी बनाउन म आफैंले सम्हालिरहेको मन्त्रालयले महत्वपूर्ण कानुन निर्माण गरिरहेको छ। त्यसमध्येको एउटा निजामती सेवा ऐन हो। यो संविधान कार्यान्वयनका लागि मार्गदर्शक कानुन हो। यो पारित भइसकेपछि प्रदेश निजामती सेवा गठन हुन्छ। त्यो गठन भइसकेपछि स्थानीय कर्मचारीको व्यवस्थापन सहज हुन्छ। मैले जोड दिन खोजेको विषय प्रशासननिजामती सेवाको बनावटमा सुधार गर्नु हो। पञ्चायतकालमा प्रशासन सेवामार्फत पञ्चायती व्यवस्था टिकाउन खोज्यो। अन्य सेवालाई प्राथमिकता दिइएन। त्यसैको निरन्तरता अहिले पनि छ। हाम्रो निजामतिमा प्रशासन सेवाको बाहुल्य छ। प्राविधिकको संख्या कम छ। इन्जिनियरिङ, वनसेवा, कृषिमा प्राविधिकको संख्या कम भएकाले सरकारले ल्याएका लोकप्रिय कार्यक्रमका साथै बजेट व्यवस्थापन गर्न, खर्च गर्न र विकासलाई अगाडि बढाउन अप्ठेरो पारेको छ। यसले विकास खर्चका लक्ष्य प्राप्तिमा पनि कठिनाइ भइरहेको छ। यसकारण कर्मचारी सेवाको बनावट र वितरण दुवै त्रुटिपूर्ण छन्। प्रदेश र स्थानीय तहमा आवश्यक कर्मचारी संख्या पुर्याउनै नसक्ने अवस्था अहिले पनि कायमै छ। तर संघले बजेटको मात्रामा स्थानीय तहमा उल्लेख्य पठाइरहेको छ। सरकारका तीनै तहका निकायको खर्चको लेखापरीक्षण महालेखा परीक्षण विभागले गर्ने संवैधानिक व्यवस्था छ। महालेखाको वार्षिक प्रतिवेदनमाथि संघमा सार्वजनिक लेखा समितिमा छलफल गर्ने परम्परा छ र यो संवैधानिक व्यवस्था पनि हो। प्रदेशमा प्रदेश सार्वजनिक लेखा समिति छ। तर स्थानीय तहमा त्यस्तो कानुनी र संवैधानिक व्यवस्था छैन। जसले गर्दा महालेखाले औंल्याएको बेरुजु फस्र्योट हुन सकेको छैन। अहिले सरकारलाई सबैभन्दा ठूलो चुनौती महालेखाको वार्षिक प्रतिवेदनले औंल्याएको बेरुजु निरूपण कुन निकायले गर्ने भन्ने हो। महालेखाकै भाषामा बढी आर्थिक अनुशासन स्थानीय तहमा भइरहेको छ। जसले गर्दा स्थानीय तहमा आर्थिक पारदर्शिता र आर्थिक अनुशासन कायम हुन सकेन भने यसको असर हाम्रो समग्र प्रणालीमाथि नै पर्ने निश्चित छ। त्रिपाठी संघीय मामिला तथा सामान्य प्रशासन मन्त्री हुन्।"
दुई वर्षभित्र वृद्धभत्ता पाँच हजार,"पोखरा : नेपाल कम्युनिष्ट पार्टी(नेकपा) कास्कीका अध्यक्ष एवम् गण्डकी प्रदेशसभा सदस्य कृष्ण थापाले दुई वर्षभित्र वृद्धभत्ता रु पाँच हजार पुग्ने बताएका छन्। पोखरा महानगरपालिका वडा नं १७ सितापाईलास्थित पोखरा वृद्धाश्रमको २४ औं वार्षिक साधारणसभा तथा विशेष अधिवेशनको बुधबार उद्घाटन गर्दै उनले सरकारले जेष्ठ नागरिकलाई सार्वजनिक यातायात सुविधासहित निःशुल्क स्वास्थ्य उपचारको नीति लिएको बताए। विश्वव्यापी रुपमा फैलिएको कोरोना भाइरसको कारण मुलुकमा परेको अप्ठेरो परिस्थितीका कारण यस वर्षमा वृद्धभत्तामा केही वृद्धि गरे पनि लक्ष्यमा पुग्न नसकेको उनको भनाइ छ। जेष्ठ नागरिकले प्राप्त गर्ने सेवा सुविधामा वर्तमान सरकारले कुनै किसिमको कन्जुस्याई नगर्नेमा बताउँदै थापाले सामाजिक सुरक्षाका हरेक विषयलाई उच्च प्राथमिकताका साथ अघि बढाएको धारणा राखे। तीनै तहका सरकारले सामाजिक न्यायसहित विकास निर्माणलाई अघि बढाएको बताउँदै थापाले त्यसको प्रतिफल देखिन समय लाग्ने बताए। वृद्धाश्रमका कार्यवाहक अध्यक्ष कुशुम केशव पराजुलीले आश्रम सञ्चालनको क्रममा विश्वव्यापी फैलिएको कोरोना भाइरसको सङ्क्रमणले प्रभावित बनाएको बताउँदै यस विषम परिस्थितीमा पनि सहयोगी दाताको निरन्तर सहयोग प्राप्त भएको जानकारी दिए। आगामी दिनमा आश्रमको सञ्चालनका लागि दीर्घकालीन सोचका साथ अघि बढिएको उल्लेख गर्दै उनले तीनै तहका सरकारबाट सहयोगको अपेक्षा गरिएको बताए। पोखरा महानर१७ का वडाअध्यक्ष तिर्थराज अधिकारीले भगवान सरहका आमा बाबुलाई घरमै राखेर माया ममता प्रदान गर्नुपर्नेमा जोड दिंदै समाजका विपन्न एवम् असहाय जेष्ठ नागरिकका लागि वृद्धाश्रमले महत्वपूर्ण भूमिका निर्वाह गर्दै आएको बताए। सेतीनदी माथिको प्राकृतिक पुल, सदा शिव हरिहर, सिताको पाईला, अकला मन्दिरलगायत प्राकृतिक तथा धार्मिक महत्व बोकेको यस स्थाललाई पर्यटकीय स्थलकोरुपमा विकास गरिनु पर्नेमा उनको जोड थियो। उक्त अवसरमा पोखरा१६ अर्मलाका फरक क्षमता भएका कृष्णप्रसाद भट्टराईले वृद्धाश्रमको निरन्तरताका लागि सञ्चालन गरिएको अक्षयकोषमा जम्मा हुने गरी रु २५ हजार प्रदान गरे। कोषमा हालसम्म ६० लाख बढी रकम सङ्कलन भएको छ भने रु पाँच करोड पुर्याउने संस्थाले लक्ष्य लिएको छ। विभिन्न जिल्लाका ५५ जना वृद्धवृद्धा तथा सेवक सेवीका कार्यतरत रहेको वृद्धाश्रम सञ्चालनका लागि मासिक रु सात लाख ५० हजार खर्च लाग्ने गरेको संस्थाका सचिव केशव लम्सालले जानकारी दिए। कार्यक्रममा कार्यवाहक कोषाध्यक्ष मनुमाया खत्रीले एक करोड ४४ लाख बराबरको वार्षिक आयव्यय तथा सहसचिव दीपक आचार्यले आश्रमको भावि नीति तथा कार्यक्रम प्रस्तुत गरेका थिए।"
"सितगंगामा घर भत्किँदा २ घाइते, अर्घाखाँचीका अधिकांश ग्रामीण सडक अवरुद्ध","सन्धिखर्क : तीन दिनदेखि परेको अविरल वर्षाका कारण सितगंगा नगरपालिकामा २ वटा घर भत्किएका छन् । सितगंगा नगरपालिका ४ चाक्लामा दिपक सुनारको घर भत्किँदा २ जना सामान्य घाइते भएको जिल्ला प्रहरी कार्यलय अर्घाखाँचीका प्रहरी नायव उपरीक्षक माधब बुढाथोकीले बताए । सितगंगा नगरपालिकाकै ११ मा एक घर भत्किएको छ । भुमिकास्थान नगरपालिकाको ९र ७ वडामा गोठ भत्किँदा २ वटा भैंसी मरेक छन्। अविरल वर्षाका कारण गोरुसिङ्गे सन्धिखर्क सडकसहित अर्घाखाँचीका अधिकांश सडक अवरुद्ध बनेका छन् । गोरुसिंगे सन्धिखर्क सडकखण्डको विभिन्न ठाउँमा ससाना पहिरो गइरहेका भएपनि दह खोलामा बुधबार राती ठूलो पहिरो झरेर सडक अवरुद्ध भएको छ । सडक अवरूद्ध भएपछि आवागमन ठप्प भएको छ । मालवाहक, निजी तथा सार्वजनिक सवारी साधनहरू पनि बीच बाटोमा अलपत्र परेका छन् भने बिरामी बोकेका एम्बुलेन्स समेत रोकिएका छन् । बिहीबार बिहानैदेखि पहिरो हटाउने प्रयास भइरहेको, तर पहिरो निकै ठूलो भएकाले सडक खुलाउन समय लाग्ने प्रहरी नायब उपरीक्षक बुढाथोकीले बताए । स्काभेटर र डोजरले काम गरिरहे पनि सिमसिम पानी परिरहेको र पहिरो खस्ने क्रम समेत नरोकिएकाले काम गर्न अफ्ठ्यारो भएको उनले बताए । सालझण्डी सन्धिखर्क सडक पनि अवरुद्ध भएको छ । पाणिनि गाउँपालिका ४ का विभिन्न स्थानमा पहिरो खसेपछि सडक अवरुद्ध बनेको छ । अधिकांश ग्रामीण सडकहरु पनि अवरुद्ध भएका छन् ।"
भारतीय सुरक्षाकर्मीको अवरोधले मुक्त हलियाको घर निर्माण अधुरै,"कञ्चनपुर : भारतीय अवरोधका कारण भीमदत्त नगरपालिका९ ब्रम्हदेवका तीन मुक्त हलिया परिवारले घर निर्माण गर्न पाएका छैनन्। सीमा क्षेत्र नजिकै वर्षौंदेखि बसोवास गर्दै आएका मुक्त हलिया परिवारलाई भारतीय सुरक्षाकर्मीले घर निर्माणमा अवरोध गरेपछि निर्माणको कार्य अधुरै रहेको हो। पुनः स्थापन कार्यक्रमअन्तरगत सरकारले घर मर्मतका लागि रकम उपलब्ध गराएपछि झोपडीमा बस्दै आएका मुक्त हलिया परिवारले दुई वर्ष अघिदेखि घर निर्माणको कार्य थालेका थिए। घर निर्माण सुरु गरेपछि भारतीय सीमा सुरक्षा बलले आएर अवरोध गर्न थालेपछि रातको समयमा प्लास्टिक छानो राख्नेसम्म कार्य भएको जानकारी दिंदै मुक्त हलिया परिवारका कमला सार्कीले भने, 'छानो राख्न थालेपछि भारतीय सुरक्षाकर्मीले राख्न दिएनन्।' भारतीय सुरक्षाकर्मीले छानामा जस्तापाता राख्न नदिएपछि प्लाष्टिक राखेर मुक्त हलिया परिवार निर्माण गरिएको घरमा बस्दै आएका छन्। कामलाका अनुसार भारतीय सुरक्षाकर्मीले आफूहरुलाई सो क्षेत्र भारतमा पर्ने भन्दै घर बनाउन रोक्दै आएका छन्। 'भारतीय सुरक्षाकर्मीले घरमै आएर जग्गा खाली गर्नोस् भन्छन्', ७० वर्षीया लक्ष्मी सार्कीले भने, 'भारतीय सुरक्षाकर्मीको धम्कीको बेवास्ता गर्दै रातिका बेला घर निर्माण गरेका छौँ। छानो राख्न नदिँदा निकै समस्या भएको छ। वर्षाको पानी प्लाष्टिकको छानोबाट भित्र छिर्ने भएकाले अनिदोमै रात काट्नु परेको छ।' भारतीय सुरक्षाकर्मीले दैनिक घरमै पुगेर जग्गा छोड्न धम्की दिँदै आए पनि मुक्त हलिया परिवार वर्षौंदेखि बस्दै आएका जग्गा छोड्न तयार छैनन्। निर्माण गरिएको घरमा मुक्त हलिया परिवारले ढोकासमेत राख्न सकेका छैनन्। खुला ढोका भएको घरमै मुक्त हलिया परिवार बस्दै आएका छन्। 'नेपाली भूमिमै घर निर्माण गरेका छौँ, खडकबहादुर सार्किले भने, 'यस क्षेत्रलाई छोडेर जादैनौँ। तीन दशक यसै ठाउँमा बिताएका छौँ। यो ठाउँ छाडेर अरु कुन ठाउँमा गएर बस्ने ? जग्गा भनेको यही नै हो। यत्तीका वर्ष यस क्षेत्रमा बसोवास गर्दा कसैले केही भनेनन्। हाल आएर भारतीय पक्षले जग्गा छोड्न दबाब दिँदै आएका छन्।' नेपाली जग्गामै घर रहेकाले हटाउन नहुने नेपाली शुरक्षा निकायले भन्दै आएको मुक्त हलिया परिवारको भनाइ छ। मुक्त हलिया परिवार विगत ३० वर्षदेखि यस क्षेत्रमा बस्दै आएका छन्। विवादास्पद टनकपुर बाँध नजिकै घरबासका लागि मात्रै मुक्त हलिया परिवारसँग जग्गा रहेको छ। मुक्त हलिया परिवार एलानी जग्गामा बस्दै आएका छन्। राष्ट्रिय मुक्त हलिया समाज कञ्चनपुरका अध्यक्ष शिवी लुहार मुक्त हलिया परिवार नेपाली भूभागमा वर्षौंदेखि बस्दै आएकाले सरकारले पुनः स्थापन कार्यक्रमअन्तरगत घर मर्मतका लागि रकम उपलब्ध गराएको बताए। नेपाली भूभागमै बस्दै आएका मुक्त हलिया परिवारमाथि भारतीय शुरक्षा निकायले पटकपटक आएर धमक्याउने कार्य कदापी सैह्य नहुने उहाँले बताए। पूर्वसीमा सर्भेक्षक मानसिंह भण्डारी मुक्त हलिया परिवार बस्दै आएको नेपाली भूभाग भएको बताए। 'मुक्त हलिया परिवार वर्षौदेखि त्यस क्षेत्रमा बस्दै आएका छन्', उनले भने, 'त्यो भूभाग नेपालको हो। टनकपुर बाँध निर्माण गर्दा भारतीय पक्षले सीमा स्तम्भ बाँध भित्र पारेपछि अनावश्यक बखेडा झिक्दै आएको छ।'"
कोरोनाको भित्री व्यथा,"कोरोना भाइरसले एकातिर मानवीय जीवन अस्तव्यस्त भएको छ भने अर्कातिर सीमित साधनस्रोतले खडा गरेका विकासका संरचना र पूर्वाधार भताभुंग हुने अवस्थामा रहेका छन्। व्यापारव्यवसाय नराम्रोसँग थला परेको छ। अर्थतन्त्रको ढाडँ भाँचिनबाट जोगिन सकेको छैन। शैक्षिक गतिविधि अन्योलपूर्ण छ। विदेशी पाहुनालाई स्वागत गर्न ढोका खोलेर बसेको नेपाल पर्यटन वर्ष २०२० मा सुरुमा नै ब्रेक लाग्न पुगेकाले नेपालको वैदेशिक मुद्रा आर्जन गर्ने लक्ष्यमा नै तुषारापात हुन गएको छ। लकडाउन र निषेधाज्ञाको लामो चरण पार गर्न देखा परेको असहज अवस्थाको त बयान गर्न नै सकिँदैन। रोजीरोटी गुमेर सडकमा पुग्नुपरेकाले गाँसको आशामा परोपकारी संस्था र दाताहरूको उदार मनलाई ढुकेर बस्नुपरेको अवस्थाले जोकोहीको मन पनि छियाछिया हुन पुगेको छ। रोजगार, व्यापार, व्यवसाय र उद्योगधन्दा छिन्नभिन्न भएकाले जीवन निर्वाह गर्न कठिन भएको अवस्थाको बोझ थाम्न नसकेर ठूलो संख्या मानसिक रोगको पीडा खप्न बाध्य भयो भने अप्राकृतिक र अकल्पनीय मृत्युसमेत रोज्न पुगेको यथार्थ हाम्रोसामु छर्लंग छ। समयमै उचित मनोपरामर्श र स्वास्थ्योपचार तथा पूर्ववत् रूपमा जीवन निर्वाहको अवस्थामा फर्काउने वातावरण सिर्जना नगर्ने हो भने भोलिका दिनमा यसबाट पारिवार र समाजमा ठूलो विचलन नल्याउला भन्न सकिँदैन। राष्ट्रमा रोजगारको अनुकूल अवस्था नहुँदा विदेशी ढोका ढकढक्याउन पुगेका दाजुभाइ, दिदीबहिनी कति वृद्धवृद्धा र बालबालिकाले आफ्नो भूमिमा टेक्न भोग्नुपरेको असहज अवस्थाको दृश्यले जोकोहीको मनमुटु ढुकढुक हुनबाट बच्न सकेन। आफ्नो घरआँगन टेक्न आतुर विदेशमा रहेका दाजुभाइको रोदनको त बयान गरेर साध्य छैन। लकडाउनका कारणले रोजगारको अवसर गुमेर आफ्नो जन्मथलो घर जान ससाना बाबुनानीसहित भोकभोकै ६७ सय कोषसम्म हिँड्न बाध्य बनाएको कुराले कसको मन पग्लेन होला। विकसित राष्ट्रलाई त धौधौ पारेको यो आकस्मिक अवस्था नेपालजस्तो जिरोबाट सुरु गर्नुपर्ने मुलुकका लागि त चुनौतीको पहाडै बन्यो। उल्टै हतारोमा लतारो भने झैं खरिद प्रक्रियामै रोग लाग्न पुग्यो। एकातिर औषधोपचारको सामग्री आपूर्ति गर्नुपर्ने अवस्था अर्कातिर दक्ष जनशक्तिको अभाव, कोरोना संक्रमित साधारण बिरामी र जटिल अवस्थाका उपचार नगरिनहुने बिरामीका लागि अस्पताल र स्वास्थ्य केन्द्रहरूको शून्य अवस्थाको व्यवस्थापन सहज पहुँचको विषय हुन सक्ने कुरै आएन। त्यसमाथि पनि केन्द्रबाट स्थानीय तहसम्म यसको पहुँच पुर्याउन ठूलो कदमको खाँचो देखियो। उपचारका व्यवस्थापनका कुरा अगाडि बढ्दै गए तर रोग नियन्त्रण हुन सकेन उल्टै यो नेपालाको ७७ वटै जिल्लामा फैलिन पुग्यो। खोप नबनेसम्म स्थिति काबुबाहिरै रहने संकेत देखिएको छ। यही बेलामा यो रोगभन्दा ठूलो अर्को रोग देखा पर्यो। रोग लागेको बिरामी समाजमा शत्रुभन्दा ठूलो देखिन थाल्यो। बिरामीलाई रोगबाट बचाउन ठूलो ढाडस र हौसला दिनुपर्नेमा बिरामीलाई मात्र होइन, बिरामीका आफन्त र नजिक पर्ने अरूसमेत हिंस्रक जनावरको सूचीमा पर्नेजस्तो अवस्था देखा पर्न पुग्यो। यो रोगको उपचारमा खटिने स्वास्थ्यकर्मीहरू संक्रमित भई उपचारका लागि बस्ने आइसोलेसनमा पनि विरोधको सामना गर्नुपर्ने अवस्था सिर्जना हुन पुग्नु कम दुःखलाग्दो होइन। यसले सामाजिक अवस्थामा नराम्रो चोट पुग्ने परिस्थिति देखा पर्यो। यो रोग सरकारको प्रयासले मात्र नियन्त्रणमा आउने कल्पना गर्न सकिँदैन। जनसाधारणको पनि ठूलो सहयोगको खाँचो रहन्छ। यो रोग नियन्त्रण गर्न सरकारले लामो समय लकडाउन र निषेधाज्ञा लगायो। तर औषधोपचारका अन्य पाटोमा जुन तदारुकता र तत्परता देखिनुपर्ने थियो, त्यो हुन सकेन। यो रोगको अवस्था भयावह चरणमा पुग्न सक्नेमा नजरअन्दाज भएकै हो। विभागीय मन्त्रीले संक्रमितको संख्या सय ननाघ्ने उद्घोष भएकालाई स्मरण गर्न सकिन्छ। कोरोना महामारीको रोकथाममा भन्दा पार्टीको झमेलामै सरकार अल्मलियो। स्थानीय तह र प्रदेश तह पनि सुरुमा तातेर पछि थाकेको अनुभव नभएको होइन। जुनसुकै पनि नजरअन्दाज कति घातक हुन्छ भन्ने आगामी दिनमा चुकाउनुपर्ने मूल्यले नै देखाउँछ। यो कोरोनाले समाजलाई अप्ठ्यारोमा पार्ने नराम्रो कोसेली मात्र लिएर आएको छैन, राम्रो सन्देश छर्ने र पाठ सिक्ने अवसरलाई पनि अघि सारेको छ। आफ्नो र आफ्न्तको मात्र स्वार्थ हेर्ने आँखामा पट्टी बाँध्न खोजेको छ। संसार क्षणभंगुर छ, धेरै महत्त्वाकांक्षा नराख्नु नै राम्रो छ भन्ने सन्देश दिएको छ। विश्व बन्धुत्वको भावनाले मात्र संसारलाई सुन्दर बनाउन सकिन्छ भन्ने शंखघोष गरेको छ। हामीले अँगालेको विकासको अवधारणा सामाजिक जीवनमा न्याय गर्ने खालको रहेनछ। एक्कासि कुनै महामारीले जीवन कतिसम्म कष्टदायी बनाउँदो रहेछ भन्ने झल्को दिएको छ। नागरिकलाई स्वास्थ्यको पहुँचभित्र पर्न कत्ति गाह्रो रहेछ भन्ने देखाएको छ। साधारण उपचारको व्यवस्थाबाट हामी कति टाढा रहेछौं भन्ने स्पष्ट पारेको छ। लकडाउन र निशेधाज्ञाका कारण सृर्जना हुन सक्ने आर्थिक अवस्थाको विकराल रूपलाई टेवा पुर्याउने पद्धतिमा हामी कति कमजोर रहेछौं भन्ने छर्लंग हुन पुग्यो। आफ्नो मुलुकमा रोजगार र अध्ययनको राम्रो अवसर नहुँदा विदेशी मुलुकको भर पर्नु कति कष्टदायी हुने रहेछ भन्ने तीतो यथार्थ कसैबाट लुक्न सकेन। शैक्षिक संस्थाहरू ६७ महिनासम्म बन्द हुँदा पनि सबै विद्यार्थीको पहुँचभित्र पर्ने वैकल्पिक व्यवस्था अपनाउने पाटो पनि खट्किने विषय रह्यो। यस्तै अनगिन्ती असहज अवस्थालाई सहज बनाउने पहुँचभित्र हामी पर्न सकेका छैनौं। नेपालको आजसम्मको राजनीतिक व्यवस्था नागरिकको भाग्य निर्माण गर्नेभन्दा सीमित वर्गको स्वार्थमै केन्द्रित रह्यो। नागरिकलाई जतिसुकै अप्ठ्यारो अवस्थाले घचेटे पनि त्यसमा संवेदनशील बन्ने र गम्भीर रूपमा लिनेमा कहिल्यै ध्यान गएन। आजको अप्ठेरोलाई भोलि बिर्सिहाल्ने र आफ्नो स्वार्थको ढोका खोल्नतिर लाग्ने परिपाटी अन्त्य कहिल्यै हुन सकेको छैन। अब पनि यही मार्गमा यात्रा गर्ने हो भने भोलिका दिनमा आउने कष्टका पहाडले हामीलाई नराम्रोसँग थिच्नेछ र हाम्रा सपनाका महलहरू गल्र्यामगुर्लुम्म ढल्ने छन्। तसर्थ भयभीत र कमजोर भएर होइन, आत्मविश्वास र धैर्यसाथ प्रत्येक नेपालीले आफ्नो भाग्य आफ्नै देशमा कोर्ने अवस्था निर्माण गर्न आजैबाट पहल गरौं।"
ईसिकाइ र सूचना कहर,"दूर शिक्षणका धेरै विकल्पमध्ये ईशिक्षण एउटा विकल्प हो भने दूर सिकाइका धेरै विकल्पमध्ये ईसिकाइ एउटा। सूचना कहरले ईशिक्षण तथा ईसिकाइको सीमारेखा नै बिर्सेर दुवै प्रकारलाई एकै ठाउँमा राखेर ईसिकाइ बनाइदिएको छ। उत्प्रेरक वक्ता बब प्रोक्टरको भनाइ छसंसारको जुनसुकै कुनामा रहेका सबैखाले आर्थिक हैसियतका नागरिकले बिहानै उठ्नेबित्तिकै तीनवटा पक्षमा मात्र सोच्छन्। पहिलो दैनन्दिन आर्थिक समस्याको समाधान कसरी गर्ने ? दोस्रो त्यसको समाधानका लागि आजका दिन केके काम गर्ने ? अन्तिम व्यक्तिगत उत्साह तथा खुसीका लागि आज कोकोसँग संगत गर्ने अथवा भेटघाट गर्ने ? यिनै कुराबाटै विचार सिर्जित हुन्छ भने विचारले नै यी कुरा अघि बढाउन पनि मद्दत गर्छ। यो विचार शृंखला ब्रिटिस दार्शनिक थोमस हब्सका अनुसार तीनवटा सिद्धान्तबाट प्रेरित हुन्छ। पहिलो ईश्वरको अनुकम्पा अथवा लीलाबाट प्रकट भएको दैवी सिद्धान्त। दोस्रो प्रकृतिले निर्धारण गरेको प्राकृतिक सिद्धान्त र तेस्रो यी दुवै सिद्धान्तको मध्यस्थ तर्क तथा विज्ञानसम्मत सकारात्मक सिद्धान्त। राजनीतिक तथा सामाजिक परिप्रेक्षमा राष्ट्रको एन, कानुन, नीति, नियम तथा पद्धतिलाई सकारात्मक सिद्धान्त मानिन्छ। यो मानिसले तर्क तथा विज्ञानका आधारमा निर्माण गरेका हुन्छन्। यसैका आधारमा प्रकट हुने विचार नै सकारात्मक विचार हो। यो आलेखमा यही सकारात्मक सिद्धान्तबाट सिर्जित विचार र यसको सम्प्रेषणले कोरोना कहरमा कस्तो भूमिका खेल्छ भन्नेबारेमा चर्चा गरिनेछ। जनस्वास्थ्य विधामा कुनै रोगको सामान्य प्रभाव तथा संक्रमणको अवस्थालाई इन्डेमिक अवस्था भन्ने गरिन्छ। सामान्य तत्परता तथा प्रयासले यसको नियन्त्रण एवम् उपचार गर्न सकिन्छ। त्यसैगरी कुनै खास क्षेत्र तथा देशमा मात्र भयावह संक्रमण भएमा एपिडेमिक अवस्था भनिन्छ। यसको नियन्त्रण एवम् उपचार गर्न अतिरक्त तत्परता तथा प्रयासको जरुरत पर्छ। यो भयावहताले राष्ट्रिय सीमासमेत नाघेमा प्यान्डेमिक अवस्था भन्ने चलन छ। अहिलेको अवस्था यही हो र यसलाई नियन्त्रण गर्न के गर्नुपर्छ सबैको चासोको विषय नै भयो। संक्रमणको विकासजस्तै गरी सूचना तथा सञ्चारले व्यावसायिक मर्यादा नाघेर सरकार नियोजित अथवा व्यापारिक घरानानियोजित मानसिक आकलन गरी सर्वसाधारणको ध्यान मूल विषयबाट अन्यत्रै मोड्न कारगर वर्तमान सन्दर्भलाई सूचना कहर भन्नुपर्ने अवस्था आइपरेको छ। बग्रेल्ती सिर्जना गरिएका सामाजिक सञ्जाल तथा ती सञ्जालबाट माथि उल्लेख गरिएका कुनै पनि सिद्धान्तमा आ िश्रत नभई प्रसार गरिएका एकतर्फी अप्रमाणित सामग्रीले ईसिकाइका बारेमा पैदा गरेका कहरले व्यावसायिक शिक्षामा पारेका अथवा पर्न सक्ने प्रभावबारेमा समेत यो चर्चा केन्द्रित हुनेछ। सूचना कहरको पहिलो सिकार सामाजिक दूरी भएको छ। विश्वव्यापी महामारीका रूपमा फैलिएको कोरोना विषाणुको संक्रमण रोकथामको प्रारम्भिक उपाय भनेको संक्रमित वा शंकालु रोगीलाई अन्य संक्रमित वा असंक्रमितको संसर्गबाट अलग राख्ने भन्ने वातावरणीय स्वास्थ्य विज्ञानको सकारात्मक सिद्धान्तबाट प्रतिपादित विचार हो। यसलाई सामान्य जनजिब्रोको भाषामा भौतिक दूरी कायम गर्ने पनि भनिन्छ। सामाजिकताको स्वभाव भएको मानिसलाई समाजसँग जोडिराख्नु नै स्वभावजन्य मनोविज्ञान हो। यसमा पनि संक्रमित मानिसलाई त झन् सामाजिक निकटता तथा हेरचाहको एकदमै जरुरी हुन्छ। चलनचल्तीमा रहेको भौतिक दूरीलाई विस्थापित गरी स्थापित हुन खोजेको सामाजिक दूरीले रोग निदानको कारगर उपाग तथा हाम्रो सामाजिक मान्यतासमेत रहिआएको सामाजिक सद्भावमाथि समेत शंका उत्पन्न गरी यसको मूल मर्मविपरीत सन्देश दिएको छ। संक्रमित मानिसको प्रत्यक्ष सम्पर्कमा नगई उसको उपचारमा सघाउ पुर्याउने विधिलाई भौतिक दूरी कायम गर्ने भन्नुको सट्टामा सामाजिक दूरी कायम गर्ने भन्ने पनि सूचना कहरको एक विकृत नमुना भएको छ। सूचना कहरको दोस्रो सिकार भएको छ ईसिकाइ। संज्ञानात्मक, भावात्मक तथा मनोगत्यात्मक शिक्षण सिकाइका तीन विशेष क्षेत्र रहेका छन्। पढेर, हेरेर र सम्झेर हासिल गरिने ज्ञान संज्ञानात्मक हो भने अनुभव गरेर हासिल गरिने अनुभूति भावात्मक हो। त्यसैगरी शारीरिक रूपमै सम्पादन गरेर हासिल गरिने कौशल मनोगत्यात्मक हो। त्यसैले पहिलो ज्ञान संज्ञानात्मक शिक्षण हो। दोस्रो भावात्मक अनुभूति र तेस्रो मनोगत्यात्मक कौशल शिक्षण नभई सिकाइ हो। रेडियो टेलिभिजन तथा इन्टरनेटका माध्यमबाट विद्यार्थी तथा शिक्षक भौतिक दूरीमै रहेर गरिने संज्ञानात्मक शिक्षणलाई दूर शिक्षण र भावात्मक अनुभूति तथा मनोगत्यात्मक सिकाइलाई दूर सिकाइ भनिन्छ। सूचना तथा सञ्चार प्रविधि उपयोग गरेर गरिने संज्ञानात्मक पठनपाठनलाई ईशिक्षण भनिन्छ भने भावात्मक अनुभूति तथा मनोगत्यात्मक कौशल सिकाइलाई ईसिकाइ भनिन्छ। दूर शिक्षणका धेरै विकल्पमध्ये ईशिक्षण एउटा विकल्प हो भने दूर सिकाइका धेरै विकल्पमध्ये ईसिकाइ एउटा। सूचना कहरले ईशिक्षण तथा ईसिकाइको सीमारेखा नै बिर्सेर दुवै प्रकारलाई एकै ठाउँमा राखेर ईसिकाइ बनाइदिएको छ। दूर शिक्षाका माध्यमबाट संज्ञानात्मक साधारण शिक्षा पठनपाठन गर्न सकिने तथ्यबारेमा सिद्धान्त, सामाजिक मनोविज्ञान तथा अर्थशास्त्रका दृष्टिले विमति राख्नुपर्ने देखिँदैन। तर भावात्मक अनुभूति तथा मनोगत्यात्मक कौशलसमेत सिकाउनुपर्ने व्यावसायिक शिक्षा के दूर शिक्षाका माध्यमबाट सम्भव छ ? व्यावसायिक शिक्षामा प्रवेश परीक्षाका माध्यमबाट गरिने भर्ना, कक्षा कोठा तथा कार्यशालामा गरिने पठनपाठन, कार्यस्थलमा गरिने पठनपाठन र नियमित मूल्यांकन तथा अनुगमन आदि पर्छन्। व्यावसायिक शिक्षा भर्नाका लागि लिइने प्रवेश परीक्षामा विद्यार्थीको प्रतिभाको आकलन तथा परीक्षण र सोही नतिजाका आधारमा विषय छनोट गरिने भए पनि यसलाई साधारण शिक्षासरह सम्पादन गर्दा खासै गाह्रो नपर्ला। अन्य दुई पक्षमा विचार गर्न एकदमै जरुरी छ। उद्योगव्यवसायको उत्पादन योजना तथा मानव संसाधन विकास योजनाबमोजिम कार्यस्थलको सिकाइमा आधारित व्यावसायिक शिक्षा प्रदान गरिने आधारभूत मान्यता रहिआएकाले यसमा विद्यार्थीको संख्या उद्योग व्यवसायको नियमित प्राथमिक क्रियाकलापको निरन्तरतामा वाधा नपर्ने गरी यसलाई सघाउने गरी निर्धारण गरिन्छ। माग चक्रका आधारमा पठनपाठन हुने भएकाले र कार्यस्थलमै यो सम्पन्न हुने भएकाले उद्योग व्यवसायलाई यो अतिरिक्त भार हुन जाने देखिन्न। औद्योगिक तथा व्यावसायिक विकास र मानव संसाधन विकास समानुपातिक हुने हुँदा व्यावसायिक शिक्षाको प्रवर्धन पनि अतिरिक्त भार नपर्ने गरी सहजै हुन्छ। फरकचाहिँ व्यावसाय सञ्चालन तथा प्रवर्धनको अभिन्न अंग सीप विकासको मूल मान्यता हुने भयो। यसैगरी व्यावसाय सञ्चालन तथा प्रवर्धनको अनुगमन तथा मूल्यांकन पनि सहजै सम्पादन गर्न सकिने नियमित कार्य नै हुन जान्छ। अहिले व्यावसायिक शिक्षामा भर्ना हुन चाहने विद्यार्थीको वर्तमान संख्यालाई व्यवसाय सञ्चालन तथा प्रवर्धनको क्षमताबमोजिम अन्य थप विषयमा विविधीकरण गरी व्यवस्थापन गर्न सकिन्छ तर यसको तयारीका लागि कम से कम समय लगाउनुपर्ने टड्कारो आवश्यकता देखिन्छ। व्यावसायिक शिक्षामा शिक्षण संस्था तथा विद्यार्थी भर्ना क्षमतालाई सबैखाले उद्योग व्यावसायहरूको क्षमताका दृष्टिले हेर्नुपर्ने भएको छ। यही नै यसको विकास, विस्तार, गुणस्तरीयता र दिगोपन हुन आउँछ। युनेस्कोको शैक्षिक योजनाका लागि अन्तर्राष्ट्रिय संस्थाका अनुसार शिक्षा प्रशासनमा नीति निर्माणका लागि नेता प्रथमशः यसको कार्यान्वयनका लागि स्रोत, साधन तथा पूर्वाधार व्यवस्थापन गर्न विषय विज्ञ दोस्रो अध्ययन तथा अध्यापनका लागि विद्यार्थी, अभिभावक तथा शिक्षक तेस्रो। शैक्षिक वातावरण सञ्चालनका लागि शैक्षिक तथा उद्योग व्यवसाय प्रतिष्ठान चौथो महत्त्वपूर्ण पक्षहरू रहेका छन्। नेतृत्वले विषय विज्ञको सिफारिसका आधारमा राष्ट्रको गन्तव्य तथा आवश्यकताअनुरूप महत्त्वाकांक्षा व्यवस्थापन गर्नमा अग्रणी भूमिका निर्वाह गर्छ। विषयविज्ञले राष्ट्रको सर्वतोमुखी विकासका लागि शिक्षा योजना र यसको कार्यान्वयनका लागि स्रोतसाधन तथा विद्यमान क्षमताअनुसार दिगो व्यवस्थापनको गोरेटो कोर्नका लागि लागू गर्नुपर्ने विस्तृत विवरणसहितको कार्ययोजना नेतृत्वलाई प्रस्तुत गर्नमा महत्त्वपूर्ण भूमिका निर्वाह गर्छन्। के हाम्रो नीति तथा कार्यान्वयनमा यो सकारात्मक क्रमको प्रक्रिया या सिद्धान्त प्रयोग भएको छ ? शासन र प्रशासनको सीमा रेखाको खासै महत्त्व नभएको हाम्रो देशका माथि उल्लिखित चारै पक्षका सरोकारवालाको चेतन तथा अवचेतन मस्तिष्क माथि भनिए झैं इन्फोडेमिकको सिकार भएको छ। उनीहरू यो क्रमलाई आत्मसात गर्न तयार छैनन्। साधारण शिक्षा तथा व्यावसायिक शिक्षा, शिक्षण तथा सिकाइ र विशेषज्ञता तथा अख्तियारीबारेमा अवचेतन मस्तिष्कमा पहिल्यैदेखि भरिएर रहेका पुराना सोचलाई कसैले पनि परिवर्तन गर्न चाहँदैनन्। शिक्षित तथा सोच्न सक्ने चेतन मस्तिष्क उपयोग गर्न अधिकांश सरोकारवालाहरू तयार हुँदैनन्। यही चेतन मस्तिष्कमा रहेका विचारले अवचेतन मनमा रहेका विचारलाई प्रतिस्थापन गर्ने अत्यावश्यकीय परिवर्तनलाई जनजागरण भनिन्छ। यी चारैथरीका सरोकारवालाबाट उनीहरूका लागि निर्धारित उत्तरदायित्व बहन गर्ने तत्परतालाई नै प्रतिबद्धता भनिन्छ। पछिल्ला दुई पक्षका लागि मात्र नभई सबैलाई यो जनजागरण र प्रतिबद्धता उत्तिकै आवश्यक छ। व्यावसायिक शिक्षा किन ? यो कसका लागि ? यसको पठनपाठन कहाँ ? यसका लागि आवश्यक पर्ने मानवीय तथा भौतिक स्रोतसाधन कति ? यसको सम्पादन कसरी ? सम्पादनको समय कहिलेसम्म ? विषयविज्ञबाट हाम्रा सीमा तथा सीमिततालाई विचार गरी एकीकृत योजना तयार पारी कार्यान्वयनका लागि नेतृत्वसामु पेस गरिएका र नेतृत्वले अघि बढाउनुपर्ने सर्वमान्य परिपाटीलाई हाम्रो राजनीतिक नेतृत्वले स्विकार्न सकेको छ ? यो परिपाटीलाई कति महत्त्व दिएको छ ? अहिले अघि बढाइएका हाम्रा नीति तथा योजनाले विगतको हाम्रो अनुभव, वर्तमानको क्षमता तथा भविष्यको गन्तव्यलाई समेत एकै सूत्रमा जोडी सकारात्मक बनाउनुपर्छ। राजनीतिक आवरणमा विगतलाई कम आकलन गरिएको वर्तमान अवस्थाको वस्तुनिष्ठ विश्लेषण नभएको र दैवी, प्राकृतिक तथा सकारात्मक कुनै पनि सिद्धान्तबाट अभिप्रेरित विचारसँग सम्बन्ध नराखी भविष्य आकलन गर्न खोजिएका प्रयास तथा यस्ता योजनाले कतै जनस्तरको उर्लंदो महत्त्वाकांक्षालाई व्यवस्थापन गर्नुको साटो उल्टै मलजल गरी दुर्घटनातर्फ त निम्त्याइरहेका छैनन् ? के यसको आभास नेतृत्वलगायतका अन्य सरोकारवालालाई छ त ? अन्यथा सूचना कहरले थिलोथिलो भएको ईसिकाइ कतै नेतृत्वको मानसपटलमा डेरा जमाएर बसेको महामारीले अझ मरणासन्न त हुने होइन ?"
हराएको भनिएको ११ नम्बर सीमा स्तम्भ भेटियो,"काठमाडौं : हराएको भनिएको चीन नेपाल सीमाको ११ नम्बर सीमा स्तम्भ भेटिएको छ। हुम्लाको नाम्खा गाउँपालिका ६ लाम्चाको माथि ताकु लेकमा उक्त स्तम्भ भेटिएको हो। प्रमुख जिल्ला अधिकारी चिरिञ्जीवी गिरीको नेतृत्वमा खटिएको सीमा निरीक्षण टोलीले भेटेको नाम्खा गाउँपालिका अध्यक्ष विष्णु लामाले जानकारी दिए। यो सीमा स्तम्भ २०१९ सालमा नेपाल चीन सिमांकन हुँदा स्थापना गरिएको थियो। सीमा सुरक्षाको जिम्मा पाएको शसस्त्र प्रहरीले स्तम्भ नभेटिएको सूचना दिएपछि प्रमुख जिल्ला अधिकारीसहित निरीक्षण टोली सो क्षेत्रमा गएको थियो।खोज्दै खोजिएको थिएन, त्यसै नभेटिएको भन्ने कुरा आएको होला, उनले भने, अहिले खोजियो भेटियो । उनले अनुमान गरिएकै क्षेत्रमा स्तम्भ भेटिएको बताए। उता चीनले लाम्चा उपत्यकाको लोलुङजोङमा ११ वटा वटा भवन बनाएको छ। स्थानीय बासिन्दाले त्यो भूभाग नेपालको भएको बताउँदै आएका छन्। चीनले भने उक्त भवन आफ्नै जमिनमा बनाएको दाबी गरेको छ। नेपाल सरकारले सीमाबाट १ किलोमिटर चीनतर्फ ती भवन बनाएको जनाएको छ। गाउँपालिका अध्यक्ष लामाले यस क्षेत्रमा चीन बनाएका भवनको बारेमा अनुसन्धान नगरी यसै भन्न नसिकने बताए। 'यो प्राविधिक विषय हो, हामीले भन्ने होइन', उनले भने। उनले आफू छिटो फर्किएको र प्रमुख जिल्ला अधिकारी गिरीको टोली भने अझै निरीक्षणमा नै रहेको बताए। उक्त पिलर समुन्द्री सतहबाट ५ हजार २ सय २० मिटर उचाइमा छ। यो स्तम्भ मर्मत गर्न गएका नापी विभागका तत्कालीन प्रमुख नापी अधिकृत बलराम पोखरेल प्राविधिक टोली विवादको टुंगो लगाउनु पर्ने बताउँछन्। 'अहिले चर्चा भएको नेपाल चीन सीमा क्षेत्रको ११ नम्बरमात्र हैन १०, ११ ,१२ नम्बरका पिलरहरु जमिनमा छन्। ती पिलरहरु थर्ड जेआइसीको दौरानमा मसहित हाम्रो टोली र चिनियाँ टोलीले संयुक्तरुपमा मर्मत गरेको हो। त्यसताका सीमावर्ती क्षेत्रमा भबनहरु थिएनन्', उनले आफ्नो फेसबुक स्टाटसमा लेखेका छन्, 'अहिले चीनले निर्माण गरेको भवन कहाँ र कता पर्ने भन्ने सम्बन्धमा परराष्ट्रले नापी विभागका प्राविधिक सहितको टोली स्थलगत निरीक्षण गर्न द्विपक्षीय सहमतिमै सीमाको नक्सा, सीमा रेखाको रुट कोर्डिनेट र जीपीएश लगायतका यन्त्रहरु सहित टोली पठाउनु पर्यो। जाने टोलिले प्रोटोकलको राम्रो अध्ययन गरी त्यहाँको सीमारेखाको प्रकृतिका बारेमा बुझ्न जरुरी छ।' उनी थप लेख्छन्, 'किनकि नेपाल चीन बीचको सीमा रेखा नेपाल भारत बीचको जस्तो पिलरबाट पिलरसम्म सोझो र छोटो दुरीमा नभइ एउटा पिलरबाट अर्को पिलर लामो दुरीमा रहेका साथै पानीढलो, नदी र कही कही सोझो सीमारेखाका रुपमा रहेको छ। मलाई लाग्छ अहिले ती स्थानमा पैदल जान सकिन्छ। स्थलगत निरीक्षणले यो चर्चालाई टुंगोमा पुर्याउनेछ। टोली छिट्टै खटाउँदा राम्रो।'"
अटेरले सकियो भोगाधिकार,"काठमाडौं : दुई दशकयता सरकारले ३ सय ५१ संघसंस्थालाई ७ हजार ५ सय ८५ रोपनी जग्गाको भोगाधिकार दिएको छ। निःशुल्क जग्गा दिँदा राज्यलाई हानि पुगेको, कतिपयले त्यसलाई व्यापारिक काममा समेत लगाएको पाएपछि लिज मा परिणत गर्ने निर्णय भयो। त्यसको ६ वर्ष बितिसके पनि कार्यान्वयन भएको छैन। बरु निर्धारित समयमा लिजमा नआएका कारण सबैजसोको भोगाधिकार सकिइसकेको छ (हेर्नुहोस् सूचना)। तर, सरकारले फिर्ता लिन सकेको छैन। फिर्ता लिने टुंगो पनि छैन। भूमि व्यवस्था मन्त्रालयका प्रवक्ता जनकराज जोशीले अति थोरै संघसंस्था मात्र लिजमा आएको जानकारी दिए। सरकारले २०७१ मा सरकारी जग्गा दर्ता तथा लिजमा उपलब्ध गराउनेसम्बन्धी कार्यनीति जारी गरेको थियो। कार्यनीतिको दफा २१ को उपदफा २ मा भोगाधिकारमा दिएको जग्गा लिजमा परिणत गर्ने प्रयोजनका लागि भूमि व्यवस्थापन तथा अभिलेख विभागले ६ महिनाको अवधि तोकी सार्वजनिक सूचना प्रकाशित गर्ने प्रावधान छ। सोही दफाको उपदफा ८ मा भोगाधिकार प्राप्त व्यक्ति, संस्था वा निकायले लिजमा परिणत गर्न म्यादभित्र निवेदन नदिएकामा सो म्याद समाप्त भएपछि त्यस्तो भोगाधिकार स्वतः समाप्त भएको मानिने व्यवस्था छ। भोगाधिकार समाप्त भएपछि त्यस्तो जग्गामा नेपाल सरकारले भोग वा कब्जा हुने त्यसमा प्रावधान छ। गत भदौ ७ गते भूमि व्यवस्था मन्त्रालयले म्यादभित्र नआई सूचनासमेत दिइसकेकाले लिजमा नआउनेहरूको भोगाधिकार समाप्त भएको सूचना जारी गरेको छ। तर, त्यसमा अब सरकारको स्वामित्वमा ती जग्गा कसरी ल्याउने भन्ने उल्लेख छैन। त्यसबारे सम्बद्ध निकाय नै अलमलमा छन्। कार्यविधि जारी भएपछि २०७१ चैत १५ गते पहिलोपटक मन्त्रालयले सरकारी जग्गा भोगाधिकार गर्ने संघसंस्थालाई लिजमा आउननिदेवन दिन सूचना जारी गरेको थियो। २०७४ वैशाख २१ गते दोस्रोपटक ताकेता गर्दै सूचना निकालेको थियो। ती सबै सूचनाको पालनामा अधिकांश भोगाधिकारवालाले अटेर गरेका छन्। एकातिर सरकारले विभिन्न बहानामा नागरिकमाथि करको थेग्नै नसक्ने भारी थोपर्दै आएको छ। अर्कातर्फ विभिन्न संघसंस्थाले भने लामो समयदेखि सरकारी जग्गामा निःशुल्क रजाइँ गर्दै आएका छन्। करोडौं मूल्य पर्ने सरकारी जग्गा उपभोग गरेबापत राज्यले गतिलै आम्दानी गर्नेछ। त्यसको प्रयासस्वरूप यो नियम लगाइएको हो। तथ्यांक अझै अपडेट भइरहेको छ।परिमाण अझ केही थपघट हुन सक्छ, प्रवक्ता जोशीले भने। उनका अनुसारकतिपय संघसंस्थाले भोगाधिकारमा लिएको प्रयोजनभन्दा विपरीत अन्य काममा जग्गा प्रयोग गरिरहेका छन्। कतियपले यसलाई व्यावसायिक र नाफामूलक प्रयोजनमा उपयोग गरेका छन्। तर, राज्यलाई थोरै भाडा तिर्न आनाकानी गरिरहेका छन्। राजनीतिक दल, सामाजिक, व्यापारिक, धार्मिक संघसंस्था, क्लब आदिले सरकारसँगको पहुँच वा आफ्नो शक्ति लाग्ने बेला पाएर जग्गा लिएका हुन्। सबैजसो कर्मचारी संघसंगठनले काठमाडौंको बबरमहल क्षेत्रमा एकएक रोपनी जग्गा भोगाधिकारमा लिएका छन्। उनीहरूले उक्त जग्गामा भवन बनाएर उपभोग गरिरहेका छन्। देशका विभिन्न भागमा नेकपा, कांग्रेसलगायत दलका कार्यालय सरकारबाट भोगाधिकार लिएको जग्गामै बनाइएका छन्। मन्त्रालयसँग २०५४ देखि २०७५ सम्म भोगाधिकार दिइएका जग्गाको मात्र अभिलेख छ। त्यसअघिको छैन।प्रवक्ता जोशीका अनुसार निःशुल्क सरकारी जग्गा उपयोग गरिरहेका संघसंस्थाले लिजमा आएपछि सरकारलाई न्यूनतम भए पनि रकम बुझाउनुपर्ने हुन्छ।"
"फलफूल र तरकारी पसलमा आगलागी, १० लाख बढीको क्षति","विराटनगर : मोरङको सुन्दरहरैंचा नगरपालिका१२ विराटचौकमा बुधबार राति फलफूल र तरकारी पसलमा आगलागी भएको छ। श्यामबाबु सुँडीको फलफूल र सुम्निमा श्रेष्ठको तरकारी पसलमा आगलागी भएको इलाका प्रहरी कार्यालय बेलबारीका प्रहरी निरीक्षक ऋषिराज ढकालले जानकारी दिए। उनका अनुसार सुँडी र श्रेष्ठले पूर्णप्रसाद ढकालको जग्गामा संरचना बनाएर पसल सञ्चालन गर्दै आएका थिए। फुलफूल र तरकारीको गोदाम नै रहेको घरमा राति १० बजेतिर विद्युत सर्ट भएर आगलागी भएको हुन सक्ने प्रहरीले जनाएको छ। आगलागीबाट १० लाख बढीको क्षति भएको प्रनि ढकालले बताए। उनका अनुसार आगोले दुवै पसल र पसलभित्र रहेका सबै सामान जलेर नष्ट भएका छन्। आगो बेलबारी र सुन्दरहरैँचा नगरपालिकाबाट गएका दमकल, स्थानीय बासिन्दा र प्रहरीको प्रयासमा एक घण्टापछि नियन्त्रणमा लिइएको थियो। समयमै आगो नियन्त्रणमा लिन सकेका कारण अन्त फैलिएर थप क्षति हुन नपाएको ढकालको भनाइ छ। यही ठाउँमा रहेका तीनवटा होटलमा गत असार १४ गते राति पनि आगलागी भएको थियो। त्यतिबेला आगो नियन्त्रणमा लिने क्रममा छ जना घाइते भएका थिए। मन्दिरा न्यौपानेको एवान खाजा घर, अर्चना पोख्रेलको पोख्रेल स्टाफ होटल र रमेश डंगोलको धनकुटे समीर स्टाफ होटलमा आगलागी हुँदा लाखौंको क्षति भएको थियो। त्यतिबेला आगलागी भएकै छेउमा रहेको फुलफूल र तरकारी पसलमा पुनः घटना भएको प्रहरीले जनाएको छ।"
मिडिया एलाइन्स नेपाल घोषणा,"काठमाडौं : मिडिया उद्योगहरूको हकहित र संरक्षणका लागि काम गर्न मिडिया एलाइन्स नेपाल नामक संस्था गठन भएको छ। राजधानीमा बुधबार मूलधारका मिडिया उद्योग सञ्चालकहरूको उपस्थितिमा एलाइन्सको तदर्थ समिति घोषणा गरियो। मिडिया क्षेत्रको लगानीको संरक्षण तथा सञ्चार क्षेत्रमा कार्यरत पत्रकार र कर्मचारीसमेतको हकहितका लागि सञ्चार उद्यमीहरूको साझा संस्थाका रूपमा एलाइन्स स्थापना गरिएको हो। एलाइन्सले सञ्चार क्षेत्रका लगानीकर्ताको हकहितको संरक्षण गर्ने, सञ्चार उद्यमलाई सेवा उद्योगको मान्यता दिलाउन पहल गर्ने, विज्ञापन नियमन गर्न बनेको ऐन २०७७ को कार्यान्वयनमा भएको ढिलाइका विषयमा आवश्यक पहल गर्नेलगायत ३० उद्देश्य राखेको छ। एलाइन्सका अध्यक्षमा एभीन्युज टेलिभिजनका अध्यक्ष भाष्करराज राजकर्णिकार छन्। उपाध्यक्षमा राजधानी न्युज पब्लिकेसन प्रालिका अध्यक्ष महेन्द्र शेरचन र माउन्टेन टेलिभिजन प्रालिका अध्यक्ष राजु कँडेल छन्। महासचिवमा इमेज च्यानल प्रालिका सीईओ लक्ष्मण हुमागाईं र कोषाध्यक्षमा इम्प्रेसन पब्लिकेसन तथा मिडिया प्रालिका अध्यक्ष उज्ज्वल शर्मा छन्। यसैगरी, सदस्यमा जनता प्रकाशन तथा प्रसारण लिमिटेडका अध्यक्ष डा विजय पौडेल, प्राइम टाइम टेलिभिजनका अध्यक्ष ऋषि धमला, एपी वान टेलिभिजनका उपाध्यक्ष राजेन्द्र शाक्य र रिपब्लिका मिडिया प्रालिकी सीईओ समृद्धि ज्ञवाली छन्। एलाइन्सका सल्लाहकारमा अन्नपूर्ण मिडिया नेटवर्कका अध्यक्ष क्याप्टेन रामेश्वर थापा र रिपब्लिका मिडिया प्रालिका अध्यक्ष विनोद ज्ञवाली छन्। एलाइन्सका अध्यक्ष राजकर्णिकारले तदर्थ समिति घोषणा समारोहमा यो संगठन संकुचित नभएको बताए। यो संकुचित संगठन होइन, उनले भने, हामी बृहत् रूपमा अगाडि बढ्नेछौं। सबैलाई हाम्रो संगठनमा जोड्नेछौं। मिडियामा अहिले विज्ञापनको कारोबार १ सय २० करोडको रहेकामा यसलाई बढाएर २ हजार ५ सय करोड पुर्याउने लक्ष्य रहेको उनले बताए। एलाइन्सका सल्लाहकार क्याप्टेन थापाले एलाइन्सको मुख्य उद्देश्य लोकतन्त्र र राष्ट्रियताको रक्षा एवं सम्बद्र्धन रहेको बताए। थापाले सञ्चार क्षेत्रले अझै उद्योगको मान्यता पाउन नसकेको बताए। सञ्चार उद्योगको लगानीकर्ताको हितका लागि कुनै कानुनसमेत नबनेको उनको भनाइ छ। सञ्चार क्षेत्रमा कार्यरत पत्रकारको पेसागत सुरक्षाका लागि थुप्रै कानुन बनेका छन्, उनले भने, तर, सञ्चार उद्योगको लगानीकर्ताका लागि भनेर कुनै कानुन छैन। बरु राज्यले मिडियालाई हेर्ने दृष्टिकोण फरक हुँदै गएको छ। इमेज गु्रप अफ कम्पनीका अध्यक्ष आरके मानन्धरले सञ्चार उद्योगहरूको हितका लागि गठन भएका पुराना समितिले काम गर्न नसकेको बताए। उद्योगलाई बचाउन नसकिए सञ्चार क्षेत्रमा काम गर्ने पत्रकार र कर्मचारीलाई समेत सेवासुविधा दिन अप्ठ्यारो पर्ने भएकाले पहिले मिडियालाई नै संरक्षण गर्नुपर्ने उनको धारणा थियो। महासचिव हुमागाईंले एलाइन्स समग्र मिडिया उद्योगको हकहितका लागि भएको बताए।"
मापदण्ड पालना नहुने सेवा र व्यवसाय एक महिना बन्द गर्न सिफारिस,"काठमाडौं : स्वास्थ्य तथा जनसंख्या मन्त्रालय सक्रिय संक्रमित २५ हजार नाघे पुनः लकडाउन गर्ने निष्कर्षमा पुगेको छ। मन्त्रालयका प्रवक्ता डा जागेश्वर गौतमले २५ हजारभन्दा बढी सक्रिय संक्रमित भए व्यवस्थापन गर्न कठिन पर्ने भएकाले लकडाउन गर्न सिफारिस गर्ने निर्णय भएको बताए। बुधबारसम्म सक्रिय संक्रमितको संख्या १७ हजार ४ सय १४ छ। स्वास्थ्यसम्बन्धी निकायहरूले २५ हजारभन्दा बढी सक्रिय संक्रमित हुँदा व्यवस्थापन गर्न गाह्रो हुने जानकारी दिएकोले यस्तो निर्णय गरिएको हो, प्रवक्ता डा गौतमले भने। उनका अनुसार अन्तर्राष्ट्रिय सीमा नाकाहरूमा हेल्थ डेस्क स्थापनाका लागि जनशक्ति व्यवस्थापन गर्न दरबन्दी संरचना पुनरावलोकन गरी स्वीकृति गर्ने निर्णयसमेत गरिएको छ। मन्त्रालयअन्तर्गतको इन्सिडेन्ट कमान्ड सिस्टमको बुधबार बसेको बैठकले निषेधाज्ञापछि पनि संक्रमणदर बढिरहेकाले जोखिम झन् उच्च भएको निष्कर्ष निकालेको हो। बैठकले जनस्वास्थ्य मापदण्ड पालना हुन नसक्ने सबै सेवा र व्यवसाय कम्तीमा एक महिना बन्द गर्न सिफारिस गर्ने निर्णय गरेको छ। मुलुकभर बुधबार मात्रै ४ सय २६ महिलासहित १ हजार १ सय७२ जनामा कोरोना संक्रमण देखिएको छ। जसमध्ये काठमाडौं उपत्यकामा ६ सय ३७ जना संक्रमित थपिएको मन्त्रालयले जनाएको छ। काठमाडौं, ललितपुर र भक्तपुरमा सक्रिय संक्रमितको संख्या ५ सयभन्दा बढी छ। बुधबार काठमाडौंमै ४ सय ९२ जनासंक्रमित थपिएका छन्। जसमध्ये १ सय ६८ महिला र ३ सय २४ पुरुष छन्। भक्तपुरमा ४७ महिला र ४८ पुरुष गरी ९५ र ललितपुरमा २६ महिला र २४ पुरुष गरी ५० जना संक्रमित थपिएको मन्त्रालयले जनाएको छ। जनस्वास्थ्यविद् डा बाबुराम मरासिनीले दसैंको बेला भारतलगायत विभिन्न मुलुकबाट आउने नेपालीका कारण संक्रमणको जोखिम उच्च हुने बताए। चाडवाडको समयमा घर आउने र किनमेल बढी हुने भएकोले जोखिम उच्च छ। सुरक्षा मापदण्ड पनि अपनाएको पाइँदैन। यसले संक्रमणदर झन् वृद्धि हुन सक्छ, डा मरासिनीले भने। निको हुने दर ७३ प्रतिशत कोरोना संक्रमण निको हुने दर ७३७ प्रतिशत छ। हालसम्म कुल संक्रमितमध्ये ४९ हजार ९ सय ५४ जना निको भइसकेका छन्।यीमध्ये पुरुष ७४ र महिला २६ प्रतिशत छन्। बुधबार १हजार ८ सय ९३ जना संक्रमित डिस्चार्ज भएका छन्। हालसम्म कोरोना संक्रमणबाट ४ सय ३६ जनाको ज्यान गएको छ। जुन ०६ प्रतिशत हो। हालसम्म ६७ हजार ८ सय ४ जनामा कोरोना संक्रमण पुष्टि भएको छ।"
चितवनमा कोरोना संक्रमित युवकको मृत्यु,चितवन : चितवन मेडिकल कलेजमा उपचारका क्रममा कोरोना सङ्क्रमणका कारण एक युवकको मृत्यु भएको छ । तनहुँको आँबुखैरहनी नगरपालिका वडा नम्बर ३ का ३९ वर्षीय युवकको मृत्यु भएको अस्पतालले जनाएको छ । अस्पतालका निर्देशक डा दयाराम लम्सालका अनुसार उनको बुधबार राति १२ः५५ बजे मृत्यु भएको हो । डायलासिस गराउन भदौ २९ गते अस्पताल आएका उनमा गत भदौ ३१ गते कोरोना देखिएको थियो । कोरोना सङ्क्रमणसँगै अस्पतालको सघन उपचार कक्षमा उनको उपचार भइरहेको थियो । उपचारका क्रममा राति उनको मृत्यु भएको हो। रासस
परम आनन्दको ठाउँ,"ध्यानबाट उठेपछि ब्रह्माजीले नारदको खोजी गरे। अघिपछि सम्झनेबित्तिकै उनी टुप्लुक्क देखा पर्थे, यसपटक भने निकैबेर खोजी गर्दा पनि देखा परेनन्। ब्रह्माजीले द्वारपाललाई बोलाएर सोधे, मसँग बिदा भएर भूलोक गएका नारद अझै आएका छैनन् ? छैन ब्रह्माजी। उनी गएदेखि नै मैले द्वार छाडेको छैन। आएको भए म देखिहाल्थें नि, द्वारपालले भने। ब्रह्माजीले द्वारपाललाई अराए, बगैंचातिर टहलिरहेका छन् कि ? आफ्नै खोपीतिर बसेका छन् कि ? सबैतिर बुझेर आऊ। नारदजीलाई नै भेट्यौ भने मकहाँ पठाइदेऊ। द्वारपाल नारदजीलाई खोज्न हिँडे। नारदजीलाई कतै नभेटेपछि उनी फर्केर आए। भने, ब्रह्माजी, देवर्षि नारदजी कतै भेटिनुभएन। ब्रह्माजीले केहीबेरमा त आउलान् नि भने। द्वारपालले सोधे, ब्रह्माजी, हिजोआज देवर्षि नारद भूलोकतिरै झरिरहेको कारण मैले बुझ्न सकिनँ। उनी घुमिफिर गर्न गएका हुन्। भूलोकमा अहिले शिशिर ऋतु चलिरहेको छ। यस ऋतुमा कतिपय ठाउँ स्वर्गजस्तै देखिन्छन्। त्यतैतिर ध्यानस्थ भएका होलान्। यस बेला जति बोलाए पनि उनी केही अत्तोपत्तो पाउँदैनन्। ध्यानस्थका बेला बोलाउनु पनि हुँदैन। ब्रह्माजी बोल्दै थिए, नारदजी आइपुगे। ब्रह्माजीले मुसुमुसु हाँस्दै सोधे, नारदजी, तपाईं भूलोकबाटै आउँदै हुनुहुन्छ ? यतिका समय कसरी रहन सक्नुभयो ? हजुर ब्रह्माजी। त्यहाँ एउटा बडो रमणीय ठाउँ छ। त्यसवरिपरि कलकल पानी बगिरहेको छ। बुट्यान, झाडी र रूखहरू छन्। मृग, हरिण, जरायो, हात्ती, गैंडा चरिरहेका हुन्छन्। मैना, सुगा, मयुर पनि नाचिरहेका हुन्छन्। हिमालयबाट बग्दैबग्दै पहराबाट तल खोलामा खस्ने झरना पनि छ। त्यो दृश्य बडो रमणीय लाग्छ। आनन्द पनि त्यस्तै छ। देवाधिदेव महादेव हिमालयमा ध्यानस्थ हुनुको कारण यस्तैयस्तै ठाउँ भएर पो रहेछ। ब्रह्माजीले फेरि सोधे, तपाईंलाई सबैभन्दा प्रिय के हो ? नारदजीले ध्यान भने। ब्रह्माजीले किन भनेर सोधे। ध्यानमा बस्दै जाँदा जब ईश्वरीय सत्तामा पुगिन्छ, त्यसपछि बडो आनन्द आउँछ। त्यहीं डुबिरहन मन लाग्छ। त्यहाँजति आनन्द बाहिर कहाँ छ र ? त्यहाँ पुगेपछि हतपत फर्कन मन लाग्दैन। एकपटक लामो समय मिलाएर ध्यानस्थ हुन मन लागिरहेको छ। नारदजी लामो समयसम्म ईश्वरीय आनन्दमा निमग्न भएको देख्दा ब्रह्माजी पनि चकित परे।"
पोखरीमा तीन आमाछोरीको शव,"मोतीपुर : मोरङको ग्रामथान गाउँपालिका४ मोतीपुरस्थित माइतीमा बस्दै आएकी थिइन्, ३५ वर्षीया सीता कटवाल (अधिकारी)। सीता अरू दिनझैं आइतबार बिहान ७ बजेतिर कान्छी छोरीसँग माछालाई चराबाट जोगाउन पोखरी रुँघ्न गइन्। ठूली छोरी आमा र बहिनीलाई खाना लिएर बिहान १० बजेतिर त्यतै गइन्। भाइबुहारी मञ्जु कटवालले खानासँगै दिउँसोको खाजामा गहुँको रोटी पठाएकी थिइन्। तर, त्यस दिन त्यही पोखरीले तीन आमाछोरीलाई निलिदियो ! सीता र उनका दुई छोरी आइतबार राति त्यही पोखरीमा मृत अवस्थामा भेटिए। प्रहरीले तीनै जनाको शव राति १०बजे पोखरीबाट निकाल्यो। डोको, नाम्लो, हँसिया र रोटी भने पोखरीकै डिलमा भेटिएको स्थानीयको भनाइ छ। शव निकाल्दा कान्छी छोरीको शरीरमा कपडा थिएन।जेठीले भित्री वस्त्र लगाएको र आमाको शव पूरै कपडा लगाएको अवस्थामा भेटिएको इलाका प्रहरी कार्यालय बेलबारीका प्रहरी निरीक्षक ऋषिराज ढकालले बताए। घटनाको प्रकृति हेर्दा पोखरीमा माछा रुँघ्ने क्रममा गर्मी भएपछि छोरीहरू पौडी खेल्न पसेको र निस्किन नसकेपछि उद्धार गर्न गएकी आमाको छोरीहरूसँगै डुबेर मृत्यु भएको हुन सक्ने ढकालको अनुमान छ। तीनै जना पोखरीबाट नफर्किएपछि कान्छो भाइ प्रेमकी श्रीमती मञ्जुले ५ वर्षकी छोरी र छिमेकी १३ वर्षीया बालिकालाई हेर्न पठाएकी रहिछन्। तर, कतै नदेखेपछि दुवै जना फर्किए। त्यसपछि छरछिमेकीलाई लिएर मञ्जु पोखरीतिर गइन्। जाँदा डोको, नाम्लो र हँसिया पोखरीको डिलमा थियो, उनले भनिन्, खाजाका लागि भनेर बिहान पठाएको रोटी पनि डोकोले छोपेको अवस्थामा भेटियो। भान्जीहरूको कपडा पनि पोखरीकै डिलमा थियो। अमाजू दिदी र भान्जीहरू भने भेट्टिनु भएन। उनले त्यो कुरा घर फर्किएर परिवारलाई जानकारी दिइन्। त्यसपछि साथीहरूलाई लिएर पोखरी गएका अर्का भाइ रुद्रले टर्च लाइट बालेर खोज्ने क्रममा पोखरीको पूर्वतर्फ डुबेर मृत्यु भएको अवस्थामा दिदीलाई भेट्टाए। भान्जीहरू पनि दिदीको शव भेटिएभन्दा पाँच मिटरजति पश्चिमतर्फ पानीभित्र मृत अवस्थामा भेटिएका थिए। परिवारमा ठूलो वज्रपात परेको छ, कान्छो भाइ प्रेमले भने, एउटै कोखबाट जन्मिएकी दिदी र दुवै भान्जीलाई गुमाउनु पर्दा हामी सम्हालिन सकेका छैनौं। सीताका भाइ रुद्र कटुवालले चार महिनाअघि मात्रै आठ फिट गहिरो पोखरी बनाएर माछा पाल्न थालेका रहेछन्। कोरोना महामारीका कारण विद्यालय बन्द रहेकाले १४ वर्षीया पवित्र र ९ वर्षीया कृतिकाले आमासँगै पोखरी गएर चरा धपाउन सघाउँथे। कृतिका ईश्वर आधारभूत विद्यालयमा कक्षा २ र पवित्र जनता माविमा कक्षा ६ मा पढ्थे। उनीहरू बिहान पोखरी रुँघ्न गएपछि साँझ गाईबाख्राका लागि घाँसको भारी बोकेर फर्कन्थे। माइली छोरी र नातिनीहरू हराएको र घर नफर्किएको सुनेपछि अचेत भएकी ६१ वर्षीया दीर्घमाया कटवालको होस खुलेको छैन। होस नफर्किएर स्वास्थ्य बिग्रिँदै गएपछि उनलाई उपचारका लागि मंगलबार काठमाडौं लगिएको जेठो छोरो रुद्रले बताए। अचेत भएर मान्छेनै चिन्न छाडेका कारण काठमाडौं लगिएको हो, उनले भने, हामीले आमालाई मृत्युको जानकारी दिएका छैनौं। दिदी र भान्जीहरू हराएको मात्रै भनेका छौं। पोखरीबाट पश्चिमतर्फ माछा रुँघ्न रुद्रले तीन कोठाको एउटा घर पनि बनाउँदै थिए। फाउन्डेसन उठाएर पिलर राख्ने काम हुँदै थियो। दिदी र भान्जीहरूलाई निलेको पोखरी हाम्रा लागि सधैं बल्झिरहने घाउ बनिदियो, रुद्रले भने, पोखरीको डिलमा जान र त्यहाँको घाँस काट्नसमेत डराउने दिदी र भान्जीहरूको शव पोखरीभित्र भेट्दा सबै अचम्ममा परेका छौँ। स्थानीय अर्जुन माझीले नयाँ पोखरी बनाइएको ठाउँमा पहिले पनि पुरानो पोखरी रहेको र त्यहाँ धेरैजनाको डुबेर मृत्यु भइसकेको बताए। अहिलेसम्म १० जनाभन्दा बढीले ज्यान गुमाइसकेका छन्, उनले भने, माछा पाल्न नयाँ स्वरूप दिएर बनाएको पोखरीले फेरि एकै परिवारका तीन सदस्यको ज्यान लियो। घटनास्थलबाट चार सय मिटर उत्तरमा बाब वनष्खण्डी शिवालय मन्दिर छ। उनका अनुसार स्थानीय बासिन्दा ठूलो दैविक शक्ति रहेको सम्झिएर मन्दिरमा विशेष पूजापाठ गर्छन्। मन्दिरलाई मानभाउ नपुग्दा ठूलाठूला विनाश र यस्तै मानवीय क्षति हुने विश्वास रहेकाले सबै सचेत हुने गरेको वडाध्यक्ष वैजनाथ विश्वासले बताए। प्रहरीले रोटी परीक्षणका लागि नलगेको र घाँस काट्न लगिएका सामान घटनास्थलबाट नउठाएको पाइएको छ। प्रहरी निरीक्षक ढकालले घटनाको अनुसन्धान अघि बढाइएको बताए। पोस्टमार्टम रिपोर्ट आएपछि मात्र थप कुरा खुल्ने उनले सुनाए। उनका अनुसार खाजाका लागि लगिएका कारण रोटीको परीक्षण गर्न आवश्यक देखिएन।"
बझाङमा १३ वर्षीया बालिका मृत फेला,बझाङ : बझाङमा एक बालिका मृत अवस्थामा फेला परेकी छन्। जिल्लाको मष्टा गाउँपालिका वडा नं २ खिताला घरभयकी १३ वर्षीया बालिका स्थानीय सिम मन्दिर माडुभित्र नाङ्गो अवस्थामा फेला परेकी हुन्। बुधबार राति पौने दशबजेतिर उनी मन्दिरभित्र मृत फेला परेकी जिल्ला प्रहरी कार्यालय बझाङले जानकारी दिएको छ। प्रहरीका अनुसार शवको प्रकृति हेर्दा बलात्कार गरेर हत्या गरेको हुनसक्ने जनाएको छ। अहिले घटनास्थलमा डिएसपी रुपक खड्काको नेतृत्वमा प्रहरी टोली खटिएको छ।
अस्थायी हङकङ आईडी होल्डरलाई १० हजार डलर राहत,"हङकङ : न्यून आय भएका हङकङ अस्थायी बसोबास अनुमतिपत्रवाहक (ननपर्मानेन्ट आईडी होल्डर) हरूलाई १० हजार डलर राहतस्वरूप प्रदान गरिने भएको छ। कोरोना महामारीका कारण विश्व अर्थतन्त्र नै धराशयी बनिरहेको परिस्थितिमा हङकङ सरकारले आफ्ना नागरिकलाई सहजता प्रदान गर्न राहत वितरण गर्न लागेको हो। यसअघि (सीसीएफ) कम्युनिटी केयर फन्डअन्तर्गत नै हङकङ स्थायी परिचयपत्र (पर्मानेन्ट आईडी कार्ड) वाहकहरूलाई १० हजार हङकङ डलर राहत प्रदान गरिएको थियो। वित्तीय सचिव पौल चानले स्थायी परिचयपत्रवाहकलाई राहत वितरण गरिसकेका छन् भने अस्थायी परिचयपत्रवाहकलाई पनि कोरोनाका कारण उत्पन्न भएको समस्यामा केही राहत होस् भनी राहत प्याकेज घोषणा गरिएको बताए। भर्खरै हङकङ आएकाहरू, बसोबास गरेको ७ वर्ष नपुगेका १८ वर्ष पूरा भएका ननपर्मानेन्ट आईडी कार्ड होल्डरले राहतका लागि आवेदन दिन सक्नेछन्। आवेदन अनलाइन, हुलाक र सम्बन्धित बैंकमार्फत दिन सकिनेछ। राहत पाउन परिवार संख्याका आधारमा मासिक आय न्यून हुनु पर्नेछ। एक जना सदस्यका लागि हङकङ डलर १५ हजार १ सय, दुई जनाका लागि २२ हजार, तीन जनाका लागि २६ हजार ८ सय, चार जनाका लागि ३३ हजार ५ सय, पाँच जनाका लागि ३६ हजार ९ सय, छ जना अथवा त्योभन्दा बढी सदस्यका लागि ४० हजार ८ सयभन्दा बढी मासिक आय भएकाहरू राहत कार्यक्रममा सहभागी हुन पाउने छैनन्। आवेदन २७ सेप्टेम्बरदेखि ३१ डिसेम्बर, २०२० सम्म खुला हुनेछ। थप जानकारीका लागि कम्युनिटी केयर फन्डको वेबसाइटमा हेर्न सकिनेछ।"
पहिरोले पुरिएर स्याङ्जामा युवकको मृत्यु,स्याङ्जा : गएराति पहिरोले पुरिएर स्याङ्जाको कालीगण्डकीमा एक युवकको मृत्यु भएको छ। तीन दिनदेखिको लगातार वर्षाका कारण घरमाथिबाट खसेको पहिरोमा परी स्याङ्जाको कालीगण्डकी गाउँपालिका४ गौतम टोलका १८ वर्षीय कृष्ण नेपालीको मृत्यु भएको वडा अध्यक्ष चक्रपाणी पाण्डेले बताए। वडा अध्यक्ष पाण्डेका अनुसार गएराति २ बजे गौतम टोलका मानबहादुर नेपालीको घरको आँगन खस्दा तल्लो घरमा सुतिरहेका कृष्ण नेपालीको पुरिएर मृत्यु भएको हो। स्थानीयवासी र विर्घा प्रहरी चौकीका प्रहरीको पहलमा पहिरोमा पुरिएका कृष्ण नेपालीको शव निकालिएको वडा अध्यक्ष पाण्डेले बताए। पहिरोमा पुरिएर एकको मृत्यु भए पनि अन्य भने सकुसल रहेका बताइएको छ।  रासस
मनसुन सक्रिय : यी प्रदेशमा हुँदैछ अति भारी वर्षा,"काठमाडौं : पश्चिमी न्यून चापीय प्रणालीको प्रभावले आगामी शनिबारसम्म देशभर वर्षा हुने जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार हाल भारतको मध्य प्रदेशको मध्य भुभागमा न्युन चापीय क्षेत्र रहेको छ। साथै यो न्युन चापिय क्षेत्र पश्चिमउत्तरपश्चिम सर्दैछ। हाल देशभर सामान्यदेखि पूर्ण बदली रही धेरै स्थानहरुमा मध्यम वर्षा भइरहेको छ। प्रदेश नं १, प्रदेश नं २, बागमती प्रदेश, गण्डकी प्रदेश, प्रदेश नं ५ र कर्णाली प्रदेशका १२ स्थानहरुमा अति भारी वर्षा भइरहेको महाशाखाले जनाएको छ। नेपालमा मनसुनको बहिर्गमनको औसत मिति सेप्टेम्बर २३ रहेता पनि यस वर्षको मनसुन हालसम्म सक्रिय अवस्थामा नै रहेको छ। आगामी ३ दिनसम्म नेपालका धेरै स्थानमा बदली भई मेघगर्जनचट्याङहावाहुरी सहितको वर्षा तथा केही स्थानमा भारीदेखि अति भारी वर्षाको समेत सम्भावना रहेको महाशाखाले जनाएको छ। विभागको मौसम पूर्वानुमान महाशाखाले बिहान निकालेको मौसम बुलेटिनमा आज दिउँसो देशभर सामान्य देखि पुर्णतया बदली रही देशका धेरै स्थानहरूमा मेघगर्जनचट्याङ्गसहित मध्यम वर्षाको सम्भावना रहेको उल्लेख छ। सबै प्रदेशका केही स्थानमा भारी वर्षाको सम्भावना रहेको छ भने प्रदेश नं १, प्रदेश नं २, बागमती प्रदेश, गण्डकी प्रदेश, प्रदेश नं ५ र कर्णाली प्रदेशका १२ स्थानहरुमा अति भारी वर्षाको समेत सम्भावना रहेको छ। राती देशभर सामान्य देखि पुर्णतया बदली रही धेरै स्थानहरूमा मेघगर्जनचट्याङ्गसहितमध्यम वर्षाको सम्भावना रहेको छ। सबै प्रदेशका केही स्थानमा भारी वर्षाको सम्भावना रहेको छ भने प्रदेश नं १, प्रदेश नं २, बागमती प्रदेश, गण्डकी प्रदेश र प्रदेश नं ५ का १२ स्थानहरुमा अति भारी वर्षाको समेत सम्भावना रहेको छ। शुक्रबार दिउँसो देशभर सामान्य देखि पुर्णतया बदली रही धेरै स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश नं १, प्रदेश नं २ र बागमती प्रदेशका थोरै स्थानमा भारी वर्षा र १२ स्थानहरुमा अति भारी वर्षाको समेत सम्भावना रहेको छ। राती प्रदेश नं १, प्रदेश नं २ र गण्डकी प्रदेशका थोरै स्थानमा भारी वर्षा र १२ स्थानहरुमा अति भारी वर्षाको समेत सम्भावना रहेको छ। शनिबार दिउँसो देशभर आंशिक देखि सामान्य बदली रही केही स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश नं १ र प्रदेश नं २ का १२ स्थानहरुमा भारी वर्षाको समेत सम्भावना रहेको महाशाखाले जनाएको छ। बुटवल तिनाउनदीमा बाढी आएर जलसतहले खतरातह पार गरेको महाशाखाले जनाएको छ। महाशाखा अनुसार तिनाउ नदी तटिय क्षेत्र र आसपास डुबान हुन सक्ने होचा स्थानमा दिउँसो सम्मै उच्चसतर्कता अपनाउन अनुरोध गरेको छ। महाशाखाद्वारा जारी बुलेटिनमा भनिएको छ, ' सबै प्रदेशका धेरै स्थानमा भारी वर्षा साथै प्रदेश नं १, बागमती प्रदेश, गण्डकी प्रदेश, प्रदेश नं ५ र कर्णाली प्रदेशका १२ स्थानहरुमा अति भारी वर्षाको सम्भावना रहेकोले ती स्थानहरुका नदीमा पानीको बहाव बढ्ने, पहाडी क्षेत्रमा पहिरो जाने, सडक तथा हवाई यातायात प्रभावित हुन सक्ने भएकोले आवश्यक सतर्कता अपनाउन हुन अनुरोध छ।' मनसुन ढिलो बाहिरिने, शनिबारसम्म देशभर वर्षा"
आङरिता शेर्पालाई राष्ट्रिय सम्मान,"काठमाडौं : विश्व कीर्तिमानी पर्वतारोही आङरिता शेपा(हिम चितुवा) को राष्ट्रिय सम्मानका साथ बुधबार अन्त्यष्टि गरिएको छ। उनको टेकु दोभानमा बौद्ध परम्पराअनुसार अन्तिम संस्कार गरिएको हो। अन्त्यष्टि अघि पर्यटन मन्त्री योगेश भट्टराइले उनको पार्थिव शरीरमा नेपालको झण्डा ओढाएर राष्ट्रिय सम्मान व्यक्त गरेका थिए। सेनाली सलामी पनि अर्पण गरेको थियो। शवयात्रामा आफन्तजन, बौद्ध धर्म गुरु, लामाहरु, शुभचिन्तक लगायतको सहभागिता रहेको थियो। उनको गत सोमबार ७२ वर्षको उमेरमा जोरपाटीस्थित निवासमा निधन भएको थियो। स्वर्गीय शेर्पाले विना अक्सिजन विश्वको सर्वोच्च शिखर सगरमाथाको १० पटकसम्म आरोहण गरेर विश्व किर्तिमान राखेका थिए। उनको किर्तिमानलाई हालसम्म कसैले तोड्न सकेको छैन। विनाअक्सिजन नै पाकिस्तानको माउन्ट केटु तथा नेपालका चोयु, मनास्लु, ल्होत्से, अन्नपूर्ण, धौलागिरिलगायत दर्जनौँ हिमालको पटकपटक आरोहण गरेका थिए। सन् १९९६ मा विनाअक्सिजन सगरमाथाको आरोहणपछि उनले यस क्षेत्रबाट सन्यास लिएका थिए। हिमचितुवा शेर्पाको निधनप्रति प्रधानमन्त्री ओलीले दिए श्रद्धाञ्जली"
ड्रागन फ्रुटको खेती,"उदयपुर : यस्ता पनि नेता भेटिन्छन् जो भाषण कम काम बढी गर्छन्। यसको ज्वलन्त उदाहरण हुन् उदयपुरको चौदण्डिगढी नगरपालिका ४ काहुलेलीडोलकी अरुणादेवी राई। कृषि क्रान्तिका ठुलो स्वर चर्काउने र व्यवहारमा नउतार्ने नेताका लागि उनी नमुना हुन्। उनको बारीमा पुग्ने नेता मात्र हैनन् जो कोही एकपटक दङ्ग नै पर्छन्। मेहनत र भरपुर इच्छाशक्ति बोकेकी अरुणाको एक बिघा बारी यतिबेला ड्रागनफ्रुट र अन्य फलफुल खेतीले भरिपूर्ण छ। राजनीतिक यात्रासँगै कृषि क्रान्तिमा होमिएकी उनको खेती अरुभन्दा भिन्न छ। जिल्लाका अधिकांश किसानले खेतबारीमा तरकारी, धान, फलफुल लगाइरहेका बेलामा उनले भिन्नै प्रकृतिको खेती गर्न सुरु गरेकी छिन्। उदयपुरवासीका लागि अरुणाको खेती नयाँ खेती हो। विभिन्न ठाउँको अध्ययन र भ्रमणबाट ड्रागनफ्रुट खेती जिल्लाका लागि नयाँ र मनग्ये आम्दानी हुने देखिएपछि उनले व्यवसायिकरुपमा यो खेती सुरु गरेकी हुन्। विगत लामो समयसम्म खम्वुवान राष्ट्रिय मुक्तिमोर्चामा आवद्ध भइ राजनीति गर्दै आएकी अरुणा २०६० सालमा नेकपा माओवादीसँगको पार्टी एकिरणपछि पनि उत्तिकै सकृय राजनीतिमा थिइन्। उनको त्यो सकृयताले नै नेकपा एमालेसँगको समिश्रणमा अहिले प्रदेश नम्बर १ कमिटीको सदस्य पदमा छिन्। भाषणबाट मात्र कृषिक्रान्ति नहुने भएपछि आफैंले व्यवसायिक कृषि सुरु गरेको उनी बताउँछिन्। भन्छिन्, सधैं कृषिक्रान्तिको भाषण गर्यो, आफू चाँही केही नगर्ने, जनतालाई कति ढाट्नु त्यसैले विश्वास जित्न पनि सुरुवात गरेको हुँ। धेरैको मनमा देखावटी कृषि खेती गरेर अनुदान झ्वाम्म पार्न सुरु गरेको बुझाइ छ', उनी भन्छिन्, बोल्नेको मुख टाल्न सक्दिनँ तर यति भन्छु, गलत सोच राख्नेका लागि यही पेसा गर्न प्रेरणा जगाउँछु।' चारवर्ष पहिले काठमाडौंको गोरखा मिलिनियमबाट दुई सय पचास रुपैयाँ गोटाका बिरुवा किनेर उनले यो व्यवसाय सुरु गरेको बताउँछिन्। गाउँमै पहिलो पटक मानव स्वास्थ्यका लागि उपयोगी भिटामिन, खनिज, मिनरल लगायतका औषधि गुण रहेको ड्रागन फ्रुटको खेती लगाएर यो वर्षबाट उनले व्यवसायिक उत्पादन सुरु गरेकी हुन्। सबै खर्च कटाएर त्यसको दाना र बिरुवाबाट झण्डै पाँच लाख आम्दानी हात पार्न सफल भएको उनी बताउँछिन्। एक विगाहा जमिनमा एभोकाडो, अङ्गुर, लिच्ची, अम्बा, आँप लगायतका फलफूलसँगै यो खेती पनि उनले सुरु गरेकी हुन्। विरुवा उत्पादनका लागि आफैंले नर्सरीसमेत तयार पारेकी छिन्। यसरी उत्पादन गरेको बिरुवा दुई सय रुपैयाँ प्रतिगोटा बिक्री गर्ने गरेकी छन्। ड्रागन फ्रुटले एकपटक लगाएपछि लगातार १५ वर्षसम्म फल दिने गर्दछ। यसको खेती गर्न त्यति असहज नभएको उनी बताउँछिन्। बजारमा ड्रागन फ्रुटको अत्याधिक माग रहे पनि उत्पादन गर्न नसिएको उनको भनाइ छ। यसरी उत्पादन गरेको ड्रागन फ्रुट घरमै प्रति केजी सात सय रुपैयाँमा बिक्री हुने गरेको उनले बताइन्। ड्रागन फ्रुट फलफूल मध्यकै सबैभन्दा ठूलो फल भएको ड्रागन फ्रुट विज्ञ डाक्टर जगन्नाथ राईले बताए। उनले सरकारी स्तरबाटै अभियानकोरुपमा विस्तार गरिए रोजगारीका लागि विदेश पलायन भएका युवालाई स्वदेशमै आत्मनिर्भर बनाउन सकिने बताए। समुद्र सतहदेखि चार हजार पाँचसय फिटको उचाइसम्मको हावापानी र जस्तोसुकै माटोमा पनि सहजै फलाउन सकिने उनले बताए। कम सिंचाईमा लगाउन सकिने भएकाले जमिनमा सहजरुपले यो खेती लगाउन सकिन्छ। राष्ट्रिय र अन्तर्राष्ट्रिय बजारमासमेत यसको अत्याधिक माग रहेकाले सरकारले यो खेती गर्नेलाई प्रोत्साहन गर्नु पर्ने राईको सुझाव छ। ड्रागन फ्रुट तीन किसिमका हुन्छन्। गुणस्तरका हिसावले रातो बोक्रा र त्यसभित्र सेतो गुदिमा तीलको दानाजस्तो भएको खान मिल्ने सबैभन्दा राम्रो हुने राईले बताए। रातो बोक्रा र भित्रको गुदी पनि रातै भएको दोश्रो र पहेलो बोक्रा र भित्र कालो गुदी भएको तेश्रो श्रेणीको ड्रागन भएको उनी बताउँछन्। उनकाअनुसार नेपालमा पाइने प्रायः सबै पहिलो गुणस्तरका छन्। क्याल्सियम, कार्वोहाइड्रेट, प्रोटिन, भिटामिन, खनिज र विभिन्न १३ किसिमका भिटामिन यसमा पाइन्छ। यो क्यान्सरविरुद्धको प्रतिरोधात्मक क्षमता वृद्धिका लागि अति उपयोगि रहेको राई बताउँछन्। खासगरी थाइल्याण्ड, मलेसिया, भियतनामा र इजरायलमा धेरै लोकप्रिय भए पनि नेपाली बजारमा भने यो नयाँ खेती हो।"
डडेल्धुरामा कोरोना संक्रमित पुरुषको मृत्यु,डडेल्धुरा : डडेल्धुरामा पहिलो पटक एकजना कोरोना संक्रमितको मृत्यु भएको छ। डडेल्धुराको नवदुर्गा गाउँपालिकाका ४८ वर्षीय पुरुषको डडेल्धुरा अस्पतालमा उपचारका क्रममा मृत्यु भएको हो। उनमा भारतमै कोरोना पुष्टि भएको थियो भने डडेल्धुरा अस्पतालको प्रयोगशालामा गरिएको परीक्षणमा पनि संक्रमण पुष्टि भएको कोभिड १९ सम्पर्क व्यक्ति हरिप्रसाद भट्टले जानकारी दिए। केही दिनअघि भारतबाट घर पुगेका उनी श्वासप्रश्वासमा समस्या भएपछि उपचारका लागि डडेल्धुरा अस्पतालमा भर्ना भएका थिए। मृतकको शव अहिले डडेल्धुरा अस्पताल मै राखिएको छ। नेपाली सेनाले व्यवस्थापन गर्ने डडेल्धुराका प्रमुख जिल्ला अधिकारी बन्धुप्रशाद वास्तोलाले बताए। चितवनमा कोरोना संक्रमित युवकको मृत्यु
नेपाली चियालाई ट्रेडमार्क,"इलाम : नेपालमा चिया उत्पादन सुरु भएको एक सय ५७ औं वर्षपछि अन्तरराष्ट्रिय बजार प्रवर्द्धनका लागि नेपाली अर्थोडक्स चियाको आफ्नै ट्रेडमार्क कार्यान्वयनमा आएको छ। कृषि तथा पशुपंक्षि विकास मन्त्री घनश्याम भुषालले इलामको सुर्योदय नगरपालिकामा मंगलबार १२ चिया उद्यमीलाई नेपाल टी क्वालिटी फ्रम हिमालयाज ट्रेडमार्क हस्तारन्तरण गरे। नेपाली अर्थोडक्स चियालाई प्रवर्द्धन गर्दै स्वदेशी तथा विदेशी उपभोक्तालाई नेपाली चियाप्रति आकर्षण बढाउन ट्रेडमाक कार्यान्वयन सुरु गरिएको मन्त्री भुषालले बताए। राष्ट्रिय चिया तथा कफी विकास बोर्डले पहिलो चरणमा मापदण्ड पूरा गरेका १२ चिया उद्योगलाई ट्रेडमार्क उपलब्ध गराएको राष्ट्रिय चिया तथा कफी विकास बोर्डका कार्यकारी निर्देशक डा विष्णुप्रसाद भट्टराईले बताए। मध्य तथा उच्च पहाडी भूभागमा उत्पादन हुने अर्थोडक्स, ग्रीन टी, तथा अन्य स्पेशीयालिटी चियाको उत्पादन प्रशोधन र बजारीकरणमा प्रयोग गर्नका लागि ट्रेडमार्कको प्रयोग सुरु भएको हो। कृषि उत्पादनमा पहिलो पटक ट्रेडमार्क कार्यान्वयन हुनु राष्ट्रिय गौरव भएको कृषि तथा पशुपंक्षि विकास मन्त्री घनश्याम भुषालले बताए। नेपाली अर्थोडक्स चियाको सर्टिफिकेसन ट्रेडमार्क कार्यान्वयन निर्देशिका २०७४ अनुसार उद्यमीलाई मापदण्ड अनुसार ट्रेडमार्क उपलब्ध गराउँदै जाने प्रदेश एक भूमि व्यवस्था, कृषि तथा सहकारी राज्य मन्त्री राम बहादुर मगरले बताए। अन्तरराष्ट्रिय बजारमा पहुँच विस्तारका लागि चिया उत्पादकदेखि उद्यमीसम्मले वातावरणीय सामाजिक र सन्तुलनका लागि आचार संहिता पालना गर्नुपर्ने उद्यमीहरुको भनाइ छ। नेपालमा वार्षिक दुई करोड ५० लाख किलो तयारी चिया उत्पादन हुने गरेको छ।"
सिद्धिचरण राजमार्गका दजनौं स्थानमा पहिरो,"ओखलढुंगा : तीन दिनदेखिको वर्षाका कारण सिद्धिचरण राजमार्गको ओखलढुंगासोलु खण्डमा दर्जन बढी ठाउँमा पहिरो गएको छ। हर्कपुर ओखलढुंगा र ओखलढुंगाजन्तरखानी खण्डमा पहिरो दजनौं स्थानमा पहिरोले सडक भत्किएको छ। पहिरोका कारण यातायात सञ्चालन गर्न जोखिम बढेको छ। माथिल्लो सगरमाथाका तीन जिल्ला खोटाङ र सोलुसमेत यही राजमार्ग हुँदै जाने भएकाले मूख्य सडक नै जीर्ण भएपछि समस्या देखिएको अनुगमनमा पुगेका सहायक प्रमुख जिल्ला अधिकारी तुलसी भट्टराईले बताए। उनले सडक नै पुरै अवरुद्ध नभए पनि पहिरोका कारण जुनसुकै बेला दुर्घटना हुने र अवरुद्ध हुने अवस्था देखिएको जनाए। यो राजमार्गमा जिल्ला बाहिर जाने सवारी नचल्दा सुनसान थियो। हाल सवारी सुचारु भएपछि अत्याधिक चाप, सडकको क्षमताभन्दा बढी लोडका ढुवानी साधान चलेपछि धस्सिएको सडक वर्षादका कारण पहिरो जान थालेको छ। सहायक प्रमुख जिल्ला अधिकारी नेतृत्वको अनुगमन टोलीले राजमार्गको दुराअवस्थाका कारण दुर्घटनाको जोखिम बढाएको निष्कर्ष निकालेको छ। सिद्धिरचण राजमार्ग अन्तरगत ओखलढुंगा क्षेत्रतर्फको ६५ किलोमिटर सडकखण्डका दर्जन बढी स्थानमा ठूला पहिरा छन्। अनुगमन टोलीले सडकको अवस्था नाजुक रहेको पाइएपछि सम्बन्धित निकायलाई चाँडो मर्मत गर्न निर्देशन दिएको सहायक सिडियो भट्टराईले बताए। तर सडक हेर्ने जिम्मा पाएको सडक डिभिजन कार्यालय हर्कपुर भने हाल बजेट नभएको भन्दै पन्छिएको छ। सडक डिभिजन कार्यलय, हर्कपुरका प्रमुख अरुणकुमार लालकर्णले सडकखण्ड मर्मतका लागि माथिल्लो निकायबाट बजेटको माग गर्ने र बजेट आएमा ठेक्का प्रक्रियामार्फत मर्मतको काम सुरु गर्ने बताए। सडक तत्काल मर्मत नगरे सवारी सञ्चालन हुन नसक्ने र ढुवानी तथा आवतजावत समेत अवरुद्ध हुने अवस्था रहेको अनुगमन समितिको निष्कर्ष छ। सरकारले असोज १ गतेदेखि लामो दुरीका सवारीसाधन सञ्चालनमा ल्याएसँगै यस राजमार्ग भएर दैनिक १ सयभन्दा बढी ढुवानी तथा यात्रुबाहक सवारी साधन सञ्चालन भइरहेका छन्।"
पहिरो खसेसँगै नारायणगढमुग्लिन सडकखण्ड अवरुद्ध,चितवन : नारायणगढमुग्लिन सडकखण्डको चार किलोमा पहिरो खसेसँगै सडक पुनः अवरुद्ध भएको छ। इच्छाकामना गाउँपालिका ६ स्थित चार किलोमा बुधबार राति पुनः पहिरो खसेसँगै सडक अवरुद्ध भएको हो। जिल्ला ट्राफिक कार्यालय चितवनका प्रमुख दयाकृष्ण भट्टकाअनुसार राति लेदोसहित पहिरो खसेका कारण सडक अवरुद्ध भएको हो। सोहि स्थानमा बुधबार दिउँसो ४:३० बजे पहिरो खसेको थियो। पहिरो पन्छाएपछि साँझ ७ बजेदेखि सडक सञ्चालन गरिएको थियो। यता पृथ्वी राजमार्गको नारायणगढनौवीसे सडक खण्डअन्तर्गत कुरीनटारको पहिरो पन्छाएर बुधबार राति नै सडक एकतर्फी सञ्चालनमा ल्याईएको छ। साँझ पहिरो खसेसँगै अवरुद्ध सडक राति नै पहिरो पन्छाएर सञ्चालनमा ल्याईएको हो। केही दिन यताको निरन्तरको वर्षाका कारण नारायणगढमुग्लिन सडक खण्ड र पृथ्वी राजमार्गको ठाउँठाउँमा पहिरो खस्ने क्रम जारी छ।
"स्याङ्जामा पहिरो : दुईको मृत्यु, ९ जना घरभित्र पुरिए",स्याङजा : अविरल वर्षाका कारण स्याङजामा दुई जनाको मृत्यु भएको छ भने ९ जना घरभित्र पुरिएका छन्। वालिङ नगरपालिका एक महिला र कालीगण्डकी ४ का १८ वर्षे कृष्ण दमैको शव फेला परेको प्रहरी नायव उपरीक्षक राजेन्द्र अधिकारीले जानकारी दिए। वालिङ् नगरपालिका १४ स्थित माया परियारको घर पुरिँदा घरभित्र ९ जना पुरिएको र एक जनाको जीवितै उद्धार गरिएको छ। बिहीबार बिहान घर माथिबाट गएको पहिरोले घर पुरेको स्थानीय समाजसेवी अधिकारीले बताए। १० जनाको परिवार रहेकोमा एक जनालाई जीवितै उद्धार गरी उपचारका लागि लगिएको छ। घर माथिबाट पहिरो झरिरहेकाले उद्धारमा कठिनाई भएको छ। प्रहरी र स्थानीयबासी मिलेर उद्धार गर्ने काम भइरहेको उनले बताए। महिलाको पहिचान हुन बाँकी रहेको छ।
सम्भावित 'बलि' प्रकरणको अनुसन्धान,"विराटनगर : एक किशोरीलाई भारतको सिम्राहीसम्म पुर्याएको सम्भावित बलिप्रकरणको अनुसन्धान प्रहरीले गम्भीर रुपमा अघि बढाएको छ। सुनसरी रामधुनी५ झुम्काकी १७ वर्षीया किशोरीलाई बलिदिन लगिएको हुनसक्ने धेरै आधार भेटिएपछि गम्भीर रुपमा प्रहरीले आफ्नो अनुसन्धान सम्भावित बलि प्रकरणतर्फ सोझ्याएको हो। नेपाल प्रहरीले घटनाको अनुसन्धानका लागि भारतीय प्रहरीसँग सहयोग मागेको छ। घटनास्थल नेपाल र भारत दुवै देशमा रहेका कारण सहयोगका लागि भारतीय पक्षसँग विशेष अनुरोध गरिएको मोरङ प्रहरी प्रमुख एसपी सन्तोष खड्काले जानकारी दिए। बुधबार जोगवनी पुगेका एसपी खड्काले भारत अररिया जिल्लाका एसपी हृदयकान्तसँग भेट गर्दै घटना गम्भीर रहेको जानकारी गराएर अनुसन्धानका लागि विशेष मद्धत गर्न आग्रह गरेका हुन्। एसपी खड्कासँगको भेटमा हृदयकान्तले गम्भीर खालको घटना रहेको भन्दै सहयोग गर्ने प्रतिवद्धता जनाएको स्रोतले बतायो। यति जटिल घटनाको अनुसन्धान गर्दै एउटा निस्कर्षमा पुग्नु पर्छ, हृदयकान्तलाई उद्धृत गर्दै स्रोतले भन्यो, जुनसुकै हालतमा पनि अपराधी उम्कन दिन हुँदैन र त्यही हिसाबको सहयोग नेपाल प्रहरीलाई हुनेछ। हृदयकान्तले सहरसा अररियासँग सीमा जोडिएको जिल्ला भएकाले नेपाल प्रहरीले भनेअनुसार आवश्यकता परेका बेला जुनसुकै सहयोग गर्ने आश्वासन दिएका छन्। किशोरीलाई मोरङको लेटाङ ३ की २२ वर्षीया मनिका ढकाल, सप्तरी विष्णुपुर५ का २८ वर्षीय सुमितकुमार मण्डल र तिलाठीकैलाडी१ का २० वर्षीय प्रदीपकुमार मण्डल मिलेर आइतबार भारतको सिम्राही पुर्याएको खुलेको एसपी खड्काले बताए। उनलाई विराटनगर महानगरपालिका१७ को इस्लामपुर नाका हुँदै भारत कटाइएको थियो। घटनाका मुख्य योजनाकार सुमित रहेको बताउँदै प्रहरीले केही समयदेखि फेसबुकमा साथी बनेर नजिकिएका उनले मनिकालाई भारतमा पूजा गर्न लैजाने किशोरी खोज्न लगाएको पाइएको जनाएको छ। झुम्कामा डेरा गरेर बस्ने क्रममा चिनजान भएकी किशोरीलाई सुमितले सिकाएअनुसार विराटनगरमा पूजामा जाऔं भन्दै मनिकाले फकाएर ल्याएको एसपी खड्काले बताए। उनका अनुसार पूजामा बस्दा पाँच हजार रुपैयाँ पाइने लोभ देखाएर किशोरीलाई आइतबार बिहान विराटनगर ल्याउँदै भारत कटाएको खुलेको छ। भारतको जोगवनी पुर्याएपछि उनीहरुले ट्याम्पोमा २० किलोमिटर टाढा फारबिसगन्ज पुर्याए। त्यहाँबाट बसमा राखेर ४८ किलोमिटर दूरीको सिम्राहीसम्म लगेको खुलेको छ। विराटनगर भन्दै भारत पुर्याएपछि आफूलाई बेच्न लगेको हुनसक्ने आशंका गरेर युवती चलाखीपूर्ण हिसाबले फुत्किएकी थिइन्। उनीहरुलाई छक्याउँदै सिम्राहीबाट उनी फारबिसगन्ज आउने बस चढिन्। कुद्दै गरेको बस रोकेर ती तीनै जना त्यसमै चढे। बाटाभरि केही हुँदैन, जानुपर्छ भन्दै फकाए पनि नमानेकी उनी बसबाट हतारहतार हाम्फालेर फारविसगन्ज झरेपछि रिजर्भको टेम्पो चढेर तुरुन्तै जोगबनी आइन्। जोगवनीसम्म उनीहरुले अर्को ट्याम्पोमा पछ्याएका थिए। आइतबार साँझ इस्लामपुर आइपुगेपछि उनलाई प्रहरी र साना हातहरू नामक संस्थाका सीमामा परिचालित स्वयंसेवकले उद्धार गरे। मनिकालाई पनि नियन्त्रणमा लिए। किशोरीको उद्धार भइसकेपछि भागेका दुई युवालाई भने प्रहरीले भोलिपल्ट पक्राउ गर्न सक्यो। सहरसामा बसेर निर्माण सम्बन्धी ठेक्कापट्टाको काम गर्ने भिनाजु रणधीर मण्डलले पूजाका लागि भन्दै ५२ फिट उचाइ भएकी, अविवाहित र पूजाका समयमा रजस्वला नभएकी किशोरी खोज्न आफूलाई लगाएको सुमितले प्रहरीलाई बताएका छन्। भिनाजु रणधीर र उनका भाइ वीरेन्द्र मण्डलले आफूलाई किशोरी ल्याइदिए १२ लाख रुपैयाँ दिने आश्वासन दिएको सुमितले बताएको जानकारी प्रहरी स्रोतले दिएको छ। सिम्राही पुर्याएपछि भिनाजु र उनका भाइको जिम्मा लगाउने तयारी गरिएको भए पनि किशोरी भाग्न सफल भएपछि योजना विफल भएको देखिएको प्रहरीले जनाएको छ। सुमितले किशोरी खोजिदिए वापत तीनचार लाख दिने भनेपछि पैसाको अभाव रहेकाले आफू पनि यस काममा लागेको मनिकाले प्रहरीलाई बताएकी छन्। प्रहरी स्रोतले पूजाको विश्लेषण गर्दै मानिसको बलिचढाउने अन्धविश्वास व्याप्त रहेको भारतमा यति ठूलो रकम डिलगरेर किशोरीलाई त्यही प्रयोजनका लागि लगिएको हुन सक्ने बतायो। मनिकाले बाटामा नाप्ने टेप किनेर उचाइसमेत लिएको, पूजामा भन्दै नेपाली किशोरी लगिएको, पूजामा बस्दा कालो कपडा लगाउनु पर्ने र डराउन नहुने भनेर सिकाएकोदेखि लिएर अविवाहित तथा रजस्वला नभएको समयकी किशोरीको खोजी गरेको आदि कुराको अध्ययन गर्दा बलिनै दिन लगिएको हुन सक्ने प्रहरी स्रोतको दाबी छ। भारतको बिहारमा निश्चित उचाइ र हुलिया भएकी किशोरी खोजेर बलि दिने कुसंस्कार रहेको बताइएको छ। विभिन्न कोणबाट अनुसन्धान थालिएको बताउँदै एसपी खड्काले विभिन्न आधार केलाउँदै सम्भावित बलि को अनुमान गरेर ठूलो रकमको डिल गरेर किशोरीलाई भारत पुर्याउन खोजिएको जानकारी दिए। तीन जना मिलेर घटना गराएको देखिन्छ। सुमितको भनाइलाई आधार मान्दा भिनाजु भारतमा छन्, उनले भने, भिनाजु र उनका भाइलाई किशोरी पुर्याउन गएको देखिन्छ। त्यही भएर भारतीय प्रहरीसँग पनि घटना अनुसन्धानका लागि समन्यव भइरहेको छ। प्रहरी स्रोतले भारतीय प्रहरीसँग समन्वय गर्दै भिनाजु र उनका भाइ सहरसामा भएनभएको पत्ता लगाएर, यदि रहेछन् भने नेपाल झिकाउँदै अनुसन्धानको थप प्रक्रिया अघि बढाइने जनाएको छ। सुमितले सिम्राही पुर्याए पनि भिनाजु र उनका भाइको फोन नलागेका कारण किशोरीलाई जिम्मा लगाउन नसकिएको प्रहरीलाई बताएका छन्। एसपी खड्काले घटनामा अरुको पनि संलग्नता रहेको हुन सक्ने देखिएपछि पक्राउ परेकाको कनेक्सन खोतल्ने काम भइरहेको बताए। प्रहरीले पक्राउ परेका तीनै जनाविरुद्ध मानव बेचबिखन तथा ओसारपसार नियन्त्रण ऐन, २०६४ अनुसार मुद्दा चलाउन मंगलबार म्याद थप गरेर घटनाको अनुसन्धान अघि बढाएको छ। सुमित ल्याब टेक्निसियन किशोरी भारत लैजानेमध्ये सुमित अस्पतालको प्रयोगशालामा काम गर्ने ल्याब टेक्निसियन (प्राविधिक) रहेको प्रहरीले पत्ता लगाएको छ। प्रहरीका अनुसार केही समय विराटनगरको नोबेल शिक्षण अस्पतालको प्रयोगशालामा काम गरेका उनी लगभग दुई वर्षदेखि काठमाडौं गएर एउटा अस्पतालको ल्याबमा काम गरिरहेको खुलेको छ। काठमाडौंको अस्पतालको नाम भने खुलाइएको छैन। प्रयोगशालामा काम गर्ने सुमित केही समयअघि मात्रै काठमाडौंबाट विराटनगर आएको पाइएको प्रहरीले जनाएको छ। भिनाजुले भनेअनुसार खोजी गरेर किशोरीलाई भारत पुर्याउन उनी विराटनगर आएर यो काममा लागेको हुन सक्ने प्रहरीको अनुमान छ।"
"पाल्पामा पहिरो : पाँच जना बेपत्ता, दुई घर पुरिए","पाल्पा : रम्भा गाउँपालिका  २ फोक्सिङकोटमा पहिरोले बगाउँदा पाँच जना बेपत्ता भएका छन्। फोक्सिङकोट बेलौजाका हुमबहादुर गाहा र मनबहादुर गाहाको घर पहिरोले पुरिएको जिल्ला प्रहरी कार्यालय पाल्पाले जनाएको छ। हुमबहादुर गाहाको परिवारमा सुतिरहेका पाँच जना बेपत्ता भएको स्थानीय पत्रकार एवतबहादुर सारुले बताए। बेपत्ता हुनेहरुमा एक जना पुरुष, २ महिला र २ बालिकाहरु रहेका छन्। बुधबार राति अविरल वर्षापछि बेलौजा स्वास्थ्य चौकी नजिकै माथिल्लो भागबाट खसेको ठूलो पहिरोले दुई घर पुरिएको हो। मनबहादुर गाहाको परिवारका तीन जना भने पहिरो खसेपछि भागेर ज्यान जोगाउन सफल भएको स्थानीय पत्रकार सारुले बताए। रम्भा गाउँपालिकाका प्रवक्ता कृष्ण प्रसाद रेग्मीले पानी परिरहेको र पहिरो खस्ने क्रम नरोकिएकाले उद्धारमा समस्या भएको बताए। घटनास्थलमा जिल्ला प्रहरी कार्यालय पाल्पाको टोली गइरहको छ।"
बेचबिखनको विद्रूप रूप,"मानव बेचबिखन नियन्त्रण गर्न सरकारले कार्यक्रम सञ्चालन गरे पनि प्रभावकारी भएको छैन। दलालहरूले निम्छरा नागरिकलाई ललाइफकाइ सिमाना कटाउने र छिमेकी भारत तथा अन्य मुलुक पुर्याएर आफूअनुकूल प्रयोग गर्ने क्रम अझै रोकिएको छैन। बेचबिखनमा पर्नेमा महिला तथा बालबालिका बढी छन्। कतिपय घटनाबारे समयमै थाहा पाएर प्रहरीले उद्धार गरेको छ। मीठा प्रलोभन देखाई प्रशासनका आँखा, कान छलेर सिमाना कटाएपछि मात्रै आफू बेचिएको जानकारी पाएका थुप्रैलाई कष्टकर जीवन बिताउन बाध्य पारिएको छ। हालै मात्र सुनसरीकी एक किशोरी सम्भावित मानव बलिको जोखिमबाट उम्केकी छिन्। उनलाई आफ्नै छिमेकीले पूजाका लागि विराटनगरसम्म जाने बहानामा भारत पुर्याएकी थिइन्। आफूलाई भारत पुर्याएको पत्तो पाएपछि उनले भागेर ज्यान जोगाइन्। भारत पुर्याउन मतियार बनेकी छिमेकी र अन्य दुईजनालाई समेत पक्रेर प्रहरीले बयान लिँदा ती किशोरीलाई बिहारमा मानव बलि दिने प्रयोजनका लागि लैजान लागिएको अनुमान गरिएको छ। ती किशोरी प्रहरीसामु नआएको भए अप्रिय घटना हुन सक्थ्यो। यो घटनाले मानव बेचबिखनमा नयाँ शैली अपनाउन थालिएको स्पष्ट भएको छ। कन्या केटी भएका कारण पूजामा सहभागी हुँदा पाँच हजार नगद दक्षिणास्वरूप दिइन्छ भन्ने प्रलोभन किशोरीलाई छिमेकीले दिएकी थिइन्। दैनिक भेटघाट हुने छिमेकीले त अनुमानै लगाउन नसक्ने गरी छोरी समानकी किशोरीलाई फसाउन खोजिन् भने अपरिचितको प्रलोभनमा फसियो भने के होला ? विशेषगरी महिला तथा किशोरी तत्काल फाइदा आउँछ भन्दै मीठो प्रलोभनबाट जोगिन सक्नुपर्छ। किशोरीका आमाबाबु तथा अभिभावक पनि यसतर्फ सचेत हुनुपर्ने पाठ यो घटनाले सिकाएको छ। मानव बेचबिखन निर्मूल गर्न नेपाल सरकारले तीन दशकदेखि कार्यक्रम सञ्चालन गर्दै आएको छ। यो क्षेत्रमा क्रियाशील सामाजिक संस्था अनगिन्ती छन्। तर पनि सबै प्रकारका उमेर र लिंगका करिब २० हजार नागरिक बर्सेनि बेचबिखनमा पर्ने गरेका छन्। लाखौं नागरिक बेचबिखनको जोखिममा परेका छन्। वर्षौंदेखि सयौं कार्यक्रम सञ्चालन गरे पनि प्रभावकारी हुन नसक्नुको कारण खोजी गर्नुपर्ने बेला आएको यी घटनाले देखाएको छ। बेचबिखनमा विशेषगरी सोझा र कमजोर आर्थिक पृष्ठभूमिका नागरिक पर्ने गरेका छन्। योा समस्या निम्तिनुको मुख्य कारण अशिक्षा पनि हो। शिक्षित व्यक्तिमा पनि बेरोजगार दर उच्च छ। जीविकोपार्जनका लागिसमेत समस्या भएपछि अपराध कर्ममा लाग्नेको संख्या बढिरहेको छ। साथै लामो समयदेखि यस्तै धन्दामा लागेका र मनग्य आम्दानीसमेत हुने भएकाले पनि यस्तो विकृति मौलाएको हो। मानव बेचबिखनका लागि सरकारले विमानस्थल तथा छिमेकी मुलुकका नाकामा हेल्प डेस्क राखेको छ। तर यीभन्दा फरक नाका प्रयोग गरेर नागरिक बेचबिखन हुने गरेको छ। सडकमार्ग हुँदै भारतसम्म पुर्याउने र अन्य मुलुक पुर्याउने धन्दा पनि मौलाइरहेको छ। पर्याप्त जनचेनतना फैलाउन सकियो भने मात्रै यस्ता घटना निर्मूल पार्न सकिन्छ। पक्राउ परेका दलाललाई कडा कारबाही हुनुपर्छ। गाउँस्तरबाटै मानव बेचबिखन तथा दुरुपयोग रोक्न जनचेतना फैलाउनुपर्छ। तीनै तहका सरकारले आफूमातहत सञ्चालन भएका कार्यक्रमको समीक्षा गर्दै थप प्रभावकारी बनाउन सामूहिक अभियान सञ्चालन गर्न आवश्यक छ।"
नेपाली चियालाई ट्रेडमार्क,"इलाम : नेपालमा चिया उत्पादन सुरु भएको एक सय ५७ औं वर्षपछि अन्तरराष्ट्रिय बजार प्रवर्द्धनका लागि नेपाली अर्थोडक्स चियाको आफ्नै ट्रेडमार्क कार्यान्वयनमा आएको छ। कृषि तथा पशुपंक्षि विकास मन्त्री घनश्याम भुषालले इलामको सुर्योदय नगरपालिकामा मंगलबार १२ चिया उद्यमीलाई नेपाल टी क्वालिटी फ्रम हिमालयाज ट्रेडमार्क हस्तारन्तरण गरे। नेपाली अर्थोडक्स चियालाई प्रवर्द्धन गर्दै स्वदेशी तथा विदेशी उपभोक्तालाई नेपाली चियाप्रति आकर्षण बढाउन ट्रेडमाक कार्यान्वयन सुरु गरिएको मन्त्री भुषालले बताए। राष्ट्रिय चिया तथा कफी विकास बोर्डले पहिलो चरणमा मापदण्ड पूरा गरेका १२ चिया उद्योगलाई ट्रेडमार्क उपलब्ध गराएको राष्ट्रिय चिया तथा कफी विकास बोर्डका कार्यकारी निर्देशक डा विष्णुप्रसाद भट्टराईले बताए। मध्य तथा उच्च पहाडी भूभागमा उत्पादन हुने अर्थोडक्स, ग्रीन टी, तथा अन्य स्पेशीयालिटी चियाको उत्पादन प्रशोधन र बजारीकरणमा प्रयोग गर्नका लागि ट्रेडमार्कको प्रयोग सुरु भएको हो। कृषि उत्पादनमा पहिलो पटक ट्रेडमार्क कार्यान्वयन हुनु राष्ट्रिय गौरव भएको कृषि तथा पशुपंक्षि विकास मन्त्री घनश्याम भुषालले बताए। नेपाली अर्थोडक्स चियाको सर्टिफिकेसन ट्रेडमार्क कार्यान्वयन निर्देशिका २०७४ अनुसार उद्यमीलाई मापदण्ड अनुसार ट्रेडमार्क उपलब्ध गराउँदै जाने प्रदेश एक भूमि व्यवस्था, कृषि तथा सहकारी राज्य मन्त्री राम बहादुर मगरले बताए। अन्तरराष्ट्रिय बजारमा पहुँच विस्तारका लागि चिया उत्पादकदेखि उद्यमीसम्मले वातावरणीय सामाजिक र सन्तुलनका लागि आचार संहिता पालना गर्नुपर्ने उद्यमीहरुको भनाइ छ। नेपालमा वार्षिक दुई करोड ५० लाख किलो तयारी चिया उत्पादन हुने गरेको छ।"
अटेरले सकियो भोगाधिकार,"काठमाडौं : दुई दशकयता सरकारले ३ सय ५१ संघसंस्थालाई ७ हजार ५ सय ८५ रोपनी जग्गाको भोगाधिकार दिएको छ। निःशुल्क जग्गा दिँदा राज्यलाई हानि पुगेको, कतिपयले त्यसलाई व्यापारिक काममा समेत लगाएको पाएपछि लिज मा परिणत गर्ने निर्णय भयो। त्यसको ६ वर्ष बितिसके पनि कार्यान्वयन भएको छैन। बरु निर्धारित समयमा लिजमा नआएका कारण सबैजसोको भोगाधिकार सकिइसकेको छ (हेर्नुहोस् सूचना)। तर, सरकारले फिर्ता लिन सकेको छैन। फिर्ता लिने टुंगो पनि छैन। भूमि व्यवस्था मन्त्रालयका प्रवक्ता जनकराज जोशीले अति थोरै संघसंस्था मात्र लिजमा आएको जानकारी दिए। सरकारले २०७१ मा सरकारी जग्गा दर्ता तथा लिजमा उपलब्ध गराउनेसम्बन्धी कार्यनीति जारी गरेको थियो। कार्यनीतिको दफा २१ को उपदफा २ मा भोगाधिकारमा दिएको जग्गा लिजमा परिणत गर्ने प्रयोजनका लागि भूमि व्यवस्थापन तथा अभिलेख विभागले ६ महिनाको अवधि तोकी सार्वजनिक सूचना प्रकाशित गर्ने प्रावधान छ। सोही दफाको उपदफा ८ मा भोगाधिकार प्राप्त व्यक्ति, संस्था वा निकायले लिजमा परिणत गर्न म्यादभित्र निवेदन नदिएकामा सो म्याद समाप्त भएपछि त्यस्तो भोगाधिकार स्वतः समाप्त भएको मानिने व्यवस्था छ। भोगाधिकार समाप्त भएपछि त्यस्तो जग्गामा नेपाल सरकारले भोग वा कब्जा हुने त्यसमा प्रावधान छ। गत भदौ ७ गते भूमि व्यवस्था मन्त्रालयले म्यादभित्र नआई सूचनासमेत दिइसकेकाले लिजमा नआउनेहरूको भोगाधिकार समाप्त भएको सूचना जारी गरेको छ। तर, त्यसमा अब सरकारको स्वामित्वमा ती जग्गा कसरी ल्याउने भन्ने उल्लेख छैन। त्यसबारे सम्बद्ध निकाय नै अलमलमा छन्। कार्यविधि जारी भएपछि २०७१ चैत १५ गते पहिलोपटक मन्त्रालयले सरकारी जग्गा भोगाधिकार गर्ने संघसंस्थालाई लिजमा आउननिदेवन दिन सूचना जारी गरेको थियो। २०७४ वैशाख २१ गते दोस्रोपटक ताकेता गर्दै सूचना निकालेको थियो। ती सबै सूचनाको पालनामा अधिकांश भोगाधिकारवालाले अटेर गरेका छन्। एकातिर सरकारले विभिन्न बहानामा नागरिकमाथि करको थेग्नै नसक्ने भारी थोपर्दै आएको छ। अर्कातर्फ विभिन्न संघसंस्थाले भने लामो समयदेखि सरकारी जग्गामा निःशुल्क रजाइँ गर्दै आएका छन्। करोडौं मूल्य पर्ने सरकारी जग्गा उपभोग गरेबापत राज्यले गतिलै आम्दानी गर्नेछ। त्यसको प्रयासस्वरूप यो नियम लगाइएको हो। तथ्यांक अझै अपडेट भइरहेको छ।परिमाण अझ केही थपघट हुन सक्छ, प्रवक्ता जोशीले भने। उनका अनुसारकतिपय संघसंस्थाले भोगाधिकारमा लिएको प्रयोजनभन्दा विपरीत अन्य काममा जग्गा प्रयोग गरिरहेका छन्। कतियपले यसलाई व्यावसायिक र नाफामूलक प्रयोजनमा उपयोग गरेका छन्। तर, राज्यलाई थोरै भाडा तिर्न आनाकानी गरिरहेका छन्। राजनीतिक दल, सामाजिक, व्यापारिक, धार्मिक संघसंस्था, क्लब आदिले सरकारसँगको पहुँच वा आफ्नो शक्ति लाग्ने बेला पाएर जग्गा लिएका हुन्। सबैजसो कर्मचारी संघसंगठनले काठमाडौंको बबरमहल क्षेत्रमा एकएक रोपनी जग्गा भोगाधिकारमा लिएका छन्। उनीहरूले उक्त जग्गामा भवन बनाएर उपभोग गरिरहेका छन्। देशका विभिन्न भागमा नेकपा, कांग्रेसलगायत दलका कार्यालय सरकारबाट भोगाधिकार लिएको जग्गामै बनाइएका छन्। मन्त्रालयसँग २०५४ देखि २०७५ सम्म भोगाधिकार दिइएका जग्गाको मात्र अभिलेख छ। त्यसअघिको छैन।प्रवक्ता जोशीका अनुसार निःशुल्क सरकारी जग्गा उपयोग गरिरहेका संघसंस्थाले लिजमा आएपछि सरकारलाई न्यूनतम भए पनि रकम बुझाउनुपर्ने हुन्छ।"
मिडिया एलाइन्स नेपाल घोषणा,"काठमाडौं : मिडिया उद्योगहरूको हकहित र संरक्षणका लागि काम गर्न मिडिया एलाइन्स नेपाल नामक संस्था गठन भएको छ। राजधानीमा बुधबार मूलधारका मिडिया उद्योग सञ्चालकहरूको उपस्थितिमा एलाइन्सको तदर्थ समिति घोषणा गरियो। मिडिया क्षेत्रको लगानीको संरक्षण तथा सञ्चार क्षेत्रमा कार्यरत पत्रकार र कर्मचारीसमेतको हकहितका लागि सञ्चार उद्यमीहरूको साझा संस्थाका रूपमा एलाइन्स स्थापना गरिएको हो। एलाइन्सले सञ्चार क्षेत्रका लगानीकर्ताको हकहितको संरक्षण गर्ने, सञ्चार उद्यमलाई सेवा उद्योगको मान्यता दिलाउन पहल गर्ने, विज्ञापन नियमन गर्न बनेको ऐन २०७७ को कार्यान्वयनमा भएको ढिलाइका विषयमा आवश्यक पहल गर्नेलगायत ३० उद्देश्य राखेको छ। एलाइन्सका अध्यक्षमा एभीन्युज टेलिभिजनका अध्यक्ष भाष्करराज राजकर्णिकार छन्। उपाध्यक्षमा राजधानी न्युज पब्लिकेसन प्रालिका अध्यक्ष महेन्द्र शेरचन र माउन्टेन टेलिभिजन प्रालिका अध्यक्ष राजु कँडेल छन्। महासचिवमा इमेज च्यानल प्रालिका सीईओ लक्ष्मण हुमागाईं र कोषाध्यक्षमा इम्प्रेसन पब्लिकेसन तथा मिडिया प्रालिका अध्यक्ष उज्ज्वल शर्मा छन्। यसैगरी, सदस्यमा जनता प्रकाशन तथा प्रसारण लिमिटेडका अध्यक्ष डा विजय पौडेल, प्राइम टाइम टेलिभिजनका अध्यक्ष ऋषि धमला, एपी वान टेलिभिजनका उपाध्यक्ष राजेन्द्र शाक्य र रिपब्लिका मिडिया प्रालिकी सीईओ समृद्धि ज्ञवाली छन्। एलाइन्सका सल्लाहकारमा अन्नपूर्ण मिडिया नेटवर्कका अध्यक्ष क्याप्टेन रामेश्वर थापा र रिपब्लिका मिडिया प्रालिका अध्यक्ष विनोद ज्ञवाली छन्। एलाइन्सका अध्यक्ष राजकर्णिकारले तदर्थ समिति घोषणा समारोहमा यो संगठन संकुचित नभएको बताए। यो संकुचित संगठन होइन, उनले भने, हामी बृहत् रूपमा अगाडि बढ्नेछौं। सबैलाई हाम्रो संगठनमा जोड्नेछौं। मिडियामा अहिले विज्ञापनको कारोबार १ सय २० करोडको रहेकामा यसलाई बढाएर २ हजार ५ सय करोड पुर्याउने लक्ष्य रहेको उनले बताए। एलाइन्सका सल्लाहकार क्याप्टेन थापाले एलाइन्सको मुख्य उद्देश्य लोकतन्त्र र राष्ट्रियताको रक्षा एवं सम्बद्र्धन रहेको बताए। थापाले सञ्चार क्षेत्रले अझै उद्योगको मान्यता पाउन नसकेको बताए। सञ्चार उद्योगको लगानीकर्ताको हितका लागि कुनै कानुनसमेत नबनेको उनको भनाइ छ। सञ्चार क्षेत्रमा कार्यरत पत्रकारको पेसागत सुरक्षाका लागि थुप्रै कानुन बनेका छन्, उनले भने, तर, सञ्चार उद्योगको लगानीकर्ताका लागि भनेर कुनै कानुन छैन। बरु राज्यले मिडियालाई हेर्ने दृष्टिकोण फरक हुँदै गएको छ। इमेज गु्रप अफ कम्पनीका अध्यक्ष आरके मानन्धरले सञ्चार उद्योगहरूको हितका लागि गठन भएका पुराना समितिले काम गर्न नसकेको बताए। उद्योगलाई बचाउन नसकिए सञ्चार क्षेत्रमा काम गर्ने पत्रकार र कर्मचारीलाई समेत सेवासुविधा दिन अप्ठ्यारो पर्ने भएकाले पहिले मिडियालाई नै संरक्षण गर्नुपर्ने उनको धारणा थियो। महासचिव हुमागाईंले एलाइन्स समग्र मिडिया उद्योगको हकहितका लागि भएको बताए।"
"लगातारको वर्षाले नदीमा बहाव बढ्दै : बाढी र पहिरोले १४ को मृत्यु, ७ बेपत्ता","काठमाडौं : पछिल्लो दुई दिनदेखिको लगातार वर्षाका कारण मुलुकका धेरै क्षेत्र प्रभावित भएका छन्। बाढी र पहिराले केही जिल्लामा मानवीय क्षतिसमेत भएको गृहमन्त्रालयले जनाएको छ। ठाउँठाउँमा आएको बाढी र पहिराका कारण दुई दिनमा मात्रै १४ जनाको मृत्यु भएको छ। अन्य सात जना हराइरहेका छन् भने तीन जना घाइते भएको गृहमन्त्रालयको राष्ट्रिय आपत्कालीन कार्य सञ्चालन केन्द्रका प्रमुख मुरारी वस्तीले जानकारी दिए। प्राप्त विवरणअनुसार कपिलवस्तुमा विद्युत् प्राधिकरणको गाडी खोलाले बगाउँदा एक जनाको मृत्यु र दुई जना बेपत्ता भएका छन्। पाल्पाको रम्भा गाउँपालिकामा घर पुरिँदा पाँच बेपत्ता भएका छन् भने एक जनाको मृत्यु भएको छ। यस्तै धनकुटाको महालक्ष्मीमा पनि एक जनाको मृत्यु भएको छ। स्याङ्जाको कालिगण्डकी गाउँपालिकामा एक जना र वालिङ नगरपालिका१४ मा दुई घर पुरिँदा नौ जनाको मृत्यु भएको केन्द्रका प्रमुख वस्तीले जानकारी दिए । यस्तै बाग्लुङमा पनि एक जनाको ज्यान गएको छ। लगातारको वर्षाका कारण नदीनालामा बहावसमेत बढ्न थालेको छ। अझै केही दिन वर्षा जारी रहने र बाढी पहिरो खस्नसक्ने भएकाले उच्च सावधानी अपनाई जोखिम क्षेत्रबाट सुरक्षित स्थानमा सरेर बस्न सरकारले आम नागरिकलाई आग्रह गरेको छ। बाढी पूर्वानुमान महाशाखाका अनुसार बिहीबार र भोलि शुक्रबार नारायणी, पश्चिम राप्ती, बबई, तिनाउ, बाणगङ्गा र त्यसका सहायक नदीमा बहावको खतरा आसपासका क्षेत्रमा हुनेछ। यस्तै कर्णाली, कोशी, कनकाई, कमला, वाग्मतीमा सतर्कता आसपास हुने भएकाले ती नदीका तटीय क्षेत्रका क्रियाकलाप नगर्न अनुरोध गरिएको छ। जल तथा मौसम विज्ञान विभागका अनुसार बिहीबार सबै प्रदेशका केही स्थानमा भारी वर्षाको सम्भावना रहेको छ। प्रदेश १, २, बाग्मती, गण्डकी, प्रदेश ५ र कर्णाली प्रदेशका १२ स्थानमा अति भारी वर्षाको समेत सम्भावना रहेको छ। बिहीबार राति देशभर सामान्यदेखि पूर्णः मौसम बदली रही धेरै स्थानमा मेघ गर्जन र चट्याङसहित हल्कादेखि मध्यम वर्षाको सम्भावना रहेको छ। सबै प्रदेशका केही स्थानमा भारी वर्षा र केही ठाउँमा अति भारी वर्षाको सम्भावना रहेको छ। रासस"
ईसिकाइ र सूचना कहर,"दूर शिक्षणका धेरै विकल्पमध्ये ईशिक्षण एउटा विकल्प हो भने दूर सिकाइका धेरै विकल्पमध्ये ईसिकाइ एउटा। सूचना कहरले ईशिक्षण तथा ईसिकाइको सीमारेखा नै बिर्सेर दुवै प्रकारलाई एकै ठाउँमा राखेर ईसिकाइ बनाइदिएको छ। उत्प्रेरक वक्ता बब प्रोक्टरको भनाइ छसंसारको जुनसुकै कुनामा रहेका सबैखाले आर्थिक हैसियतका नागरिकले बिहानै उठ्नेबित्तिकै तीनवटा पक्षमा मात्र सोच्छन्। पहिलो दैनन्दिन आर्थिक समस्याको समाधान कसरी गर्ने ? दोस्रो त्यसको समाधानका लागि आजका दिन केके काम गर्ने ? अन्तिम व्यक्तिगत उत्साह तथा खुसीका लागि आज कोकोसँग संगत गर्ने अथवा भेटघाट गर्ने ? यिनै कुराबाटै विचार सिर्जित हुन्छ भने विचारले नै यी कुरा अघि बढाउन पनि मद्दत गर्छ। यो विचार शृंखला ब्रिटिस दार्शनिक थोमस हब्सका अनुसार तीनवटा सिद्धान्तबाट प्रेरित हुन्छ। पहिलो ईश्वरको अनुकम्पा अथवा लीलाबाट प्रकट भएको दैवी सिद्धान्त। दोस्रो प्रकृतिले निर्धारण गरेको प्राकृतिक सिद्धान्त र तेस्रो यी दुवै सिद्धान्तको मध्यस्थ तर्क तथा विज्ञानसम्मत सकारात्मक सिद्धान्त। राजनीतिक तथा सामाजिक परिप्रेक्षमा राष्ट्रको एन, कानुन, नीति, नियम तथा पद्धतिलाई सकारात्मक सिद्धान्त मानिन्छ। यो मानिसले तर्क तथा विज्ञानका आधारमा निर्माण गरेका हुन्छन्। यसैका आधारमा प्रकट हुने विचार नै सकारात्मक विचार हो। यो आलेखमा यही सकारात्मक सिद्धान्तबाट सिर्जित विचार र यसको सम्प्रेषणले कोरोना कहरमा कस्तो भूमिका खेल्छ भन्नेबारेमा चर्चा गरिनेछ। जनस्वास्थ्य विधामा कुनै रोगको सामान्य प्रभाव तथा संक्रमणको अवस्थालाई इन्डेमिक अवस्था भन्ने गरिन्छ। सामान्य तत्परता तथा प्रयासले यसको नियन्त्रण एवम् उपचार गर्न सकिन्छ। त्यसैगरी कुनै खास क्षेत्र तथा देशमा मात्र भयावह संक्रमण भएमा एपिडेमिक अवस्था भनिन्छ। यसको नियन्त्रण एवम् उपचार गर्न अतिरक्त तत्परता तथा प्रयासको जरुरत पर्छ। यो भयावहताले राष्ट्रिय सीमासमेत नाघेमा प्यान्डेमिक अवस्था भन्ने चलन छ। अहिलेको अवस्था यही हो र यसलाई नियन्त्रण गर्न के गर्नुपर्छ सबैको चासोको विषय नै भयो। संक्रमणको विकासजस्तै गरी सूचना तथा सञ्चारले व्यावसायिक मर्यादा नाघेर सरकार नियोजित अथवा व्यापारिक घरानानियोजित मानसिक आकलन गरी सर्वसाधारणको ध्यान मूल विषयबाट अन्यत्रै मोड्न कारगर वर्तमान सन्दर्भलाई सूचना कहर भन्नुपर्ने अवस्था आइपरेको छ। बग्रेल्ती सिर्जना गरिएका सामाजिक सञ्जाल तथा ती सञ्जालबाट माथि उल्लेख गरिएका कुनै पनि सिद्धान्तमा आ िश्रत नभई प्रसार गरिएका एकतर्फी अप्रमाणित सामग्रीले ईसिकाइका बारेमा पैदा गरेका कहरले व्यावसायिक शिक्षामा पारेका अथवा पर्न सक्ने प्रभावबारेमा समेत यो चर्चा केन्द्रित हुनेछ। सूचना कहरको पहिलो सिकार सामाजिक दूरी भएको छ। विश्वव्यापी महामारीका रूपमा फैलिएको कोरोना विषाणुको संक्रमण रोकथामको प्रारम्भिक उपाय भनेको संक्रमित वा शंकालु रोगीलाई अन्य संक्रमित वा असंक्रमितको संसर्गबाट अलग राख्ने भन्ने वातावरणीय स्वास्थ्य विज्ञानको सकारात्मक सिद्धान्तबाट प्रतिपादित विचार हो। यसलाई सामान्य जनजिब्रोको भाषामा भौतिक दूरी कायम गर्ने पनि भनिन्छ। सामाजिकताको स्वभाव भएको मानिसलाई समाजसँग जोडिराख्नु नै स्वभावजन्य मनोविज्ञान हो। यसमा पनि संक्रमित मानिसलाई त झन् सामाजिक निकटता तथा हेरचाहको एकदमै जरुरी हुन्छ। चलनचल्तीमा रहेको भौतिक दूरीलाई विस्थापित गरी स्थापित हुन खोजेको सामाजिक दूरीले रोग निदानको कारगर उपाग तथा हाम्रो सामाजिक मान्यतासमेत रहिआएको सामाजिक सद्भावमाथि समेत शंका उत्पन्न गरी यसको मूल मर्मविपरीत सन्देश दिएको छ। संक्रमित मानिसको प्रत्यक्ष सम्पर्कमा नगई उसको उपचारमा सघाउ पुर्याउने विधिलाई भौतिक दूरी कायम गर्ने भन्नुको सट्टामा सामाजिक दूरी कायम गर्ने भन्ने पनि सूचना कहरको एक विकृत नमुना भएको छ। सूचना कहरको दोस्रो सिकार भएको छ ईसिकाइ। संज्ञानात्मक, भावात्मक तथा मनोगत्यात्मक शिक्षण सिकाइका तीन विशेष क्षेत्र रहेका छन्। पढेर, हेरेर र सम्झेर हासिल गरिने ज्ञान संज्ञानात्मक हो भने अनुभव गरेर हासिल गरिने अनुभूति भावात्मक हो। त्यसैगरी शारीरिक रूपमै सम्पादन गरेर हासिल गरिने कौशल मनोगत्यात्मक हो। त्यसैले पहिलो ज्ञान संज्ञानात्मक शिक्षण हो। दोस्रो भावात्मक अनुभूति र तेस्रो मनोगत्यात्मक कौशल शिक्षण नभई सिकाइ हो। रेडियो टेलिभिजन तथा इन्टरनेटका माध्यमबाट विद्यार्थी तथा शिक्षक भौतिक दूरीमै रहेर गरिने संज्ञानात्मक शिक्षणलाई दूर शिक्षण र भावात्मक अनुभूति तथा मनोगत्यात्मक सिकाइलाई दूर सिकाइ भनिन्छ। सूचना तथा सञ्चार प्रविधि उपयोग गरेर गरिने संज्ञानात्मक पठनपाठनलाई ईशिक्षण भनिन्छ भने भावात्मक अनुभूति तथा मनोगत्यात्मक कौशल सिकाइलाई ईसिकाइ भनिन्छ। दूर शिक्षणका धेरै विकल्पमध्ये ईशिक्षण एउटा विकल्प हो भने दूर सिकाइका धेरै विकल्पमध्ये ईसिकाइ एउटा। सूचना कहरले ईशिक्षण तथा ईसिकाइको सीमारेखा नै बिर्सेर दुवै प्रकारलाई एकै ठाउँमा राखेर ईसिकाइ बनाइदिएको छ। दूर शिक्षाका माध्यमबाट संज्ञानात्मक साधारण शिक्षा पठनपाठन गर्न सकिने तथ्यबारेमा सिद्धान्त, सामाजिक मनोविज्ञान तथा अर्थशास्त्रका दृष्टिले विमति राख्नुपर्ने देखिँदैन। तर भावात्मक अनुभूति तथा मनोगत्यात्मक कौशलसमेत सिकाउनुपर्ने व्यावसायिक शिक्षा के दूर शिक्षाका माध्यमबाट सम्भव छ ? व्यावसायिक शिक्षामा प्रवेश परीक्षाका माध्यमबाट गरिने भर्ना, कक्षा कोठा तथा कार्यशालामा गरिने पठनपाठन, कार्यस्थलमा गरिने पठनपाठन र नियमित मूल्यांकन तथा अनुगमन आदि पर्छन्। व्यावसायिक शिक्षा भर्नाका लागि लिइने प्रवेश परीक्षामा विद्यार्थीको प्रतिभाको आकलन तथा परीक्षण र सोही नतिजाका आधारमा विषय छनोट गरिने भए पनि यसलाई साधारण शिक्षासरह सम्पादन गर्दा खासै गाह्रो नपर्ला। अन्य दुई पक्षमा विचार गर्न एकदमै जरुरी छ। उद्योगव्यवसायको उत्पादन योजना तथा मानव संसाधन विकास योजनाबमोजिम कार्यस्थलको सिकाइमा आधारित व्यावसायिक शिक्षा प्रदान गरिने आधारभूत मान्यता रहिआएकाले यसमा विद्यार्थीको संख्या उद्योग व्यवसायको नियमित प्राथमिक क्रियाकलापको निरन्तरतामा वाधा नपर्ने गरी यसलाई सघाउने गरी निर्धारण गरिन्छ। माग चक्रका आधारमा पठनपाठन हुने भएकाले र कार्यस्थलमै यो सम्पन्न हुने भएकाले उद्योग व्यवसायलाई यो अतिरिक्त भार हुन जाने देखिन्न। औद्योगिक तथा व्यावसायिक विकास र मानव संसाधन विकास समानुपातिक हुने हुँदा व्यावसायिक शिक्षाको प्रवर्धन पनि अतिरिक्त भार नपर्ने गरी सहजै हुन्छ। फरकचाहिँ व्यावसाय सञ्चालन तथा प्रवर्धनको अभिन्न अंग सीप विकासको मूल मान्यता हुने भयो। यसैगरी व्यावसाय सञ्चालन तथा प्रवर्धनको अनुगमन तथा मूल्यांकन पनि सहजै सम्पादन गर्न सकिने नियमित कार्य नै हुन जान्छ। अहिले व्यावसायिक शिक्षामा भर्ना हुन चाहने विद्यार्थीको वर्तमान संख्यालाई व्यवसाय सञ्चालन तथा प्रवर्धनको क्षमताबमोजिम अन्य थप विषयमा विविधीकरण गरी व्यवस्थापन गर्न सकिन्छ तर यसको तयारीका लागि कम से कम समय लगाउनुपर्ने टड्कारो आवश्यकता देखिन्छ। व्यावसायिक शिक्षामा शिक्षण संस्था तथा विद्यार्थी भर्ना क्षमतालाई सबैखाले उद्योग व्यावसायहरूको क्षमताका दृष्टिले हेर्नुपर्ने भएको छ। यही नै यसको विकास, विस्तार, गुणस्तरीयता र दिगोपन हुन आउँछ। युनेस्कोको शैक्षिक योजनाका लागि अन्तर्राष्ट्रिय संस्थाका अनुसार शिक्षा प्रशासनमा नीति निर्माणका लागि नेता प्रथमशः यसको कार्यान्वयनका लागि स्रोत, साधन तथा पूर्वाधार व्यवस्थापन गर्न विषय विज्ञ दोस्रो अध्ययन तथा अध्यापनका लागि विद्यार्थी, अभिभावक तथा शिक्षक तेस्रो। शैक्षिक वातावरण सञ्चालनका लागि शैक्षिक तथा उद्योग व्यवसाय प्रतिष्ठान चौथो महत्त्वपूर्ण पक्षहरू रहेका छन्। नेतृत्वले विषय विज्ञको सिफारिसका आधारमा राष्ट्रको गन्तव्य तथा आवश्यकताअनुरूप महत्त्वाकांक्षा व्यवस्थापन गर्नमा अग्रणी भूमिका निर्वाह गर्छ। विषयविज्ञले राष्ट्रको सर्वतोमुखी विकासका लागि शिक्षा योजना र यसको कार्यान्वयनका लागि स्रोतसाधन तथा विद्यमान क्षमताअनुसार दिगो व्यवस्थापनको गोरेटो कोर्नका लागि लागू गर्नुपर्ने विस्तृत विवरणसहितको कार्ययोजना नेतृत्वलाई प्रस्तुत गर्नमा महत्त्वपूर्ण भूमिका निर्वाह गर्छन्। के हाम्रो नीति तथा कार्यान्वयनमा यो सकारात्मक क्रमको प्रक्रिया या सिद्धान्त प्रयोग भएको छ ? शासन र प्रशासनको सीमा रेखाको खासै महत्त्व नभएको हाम्रो देशका माथि उल्लिखित चारै पक्षका सरोकारवालाको चेतन तथा अवचेतन मस्तिष्क माथि भनिए झैं इन्फोडेमिकको सिकार भएको छ। उनीहरू यो क्रमलाई आत्मसात गर्न तयार छैनन्। साधारण शिक्षा तथा व्यावसायिक शिक्षा, शिक्षण तथा सिकाइ र विशेषज्ञता तथा अख्तियारीबारेमा अवचेतन मस्तिष्कमा पहिल्यैदेखि भरिएर रहेका पुराना सोचलाई कसैले पनि परिवर्तन गर्न चाहँदैनन्। शिक्षित तथा सोच्न सक्ने चेतन मस्तिष्क उपयोग गर्न अधिकांश सरोकारवालाहरू तयार हुँदैनन्। यही चेतन मस्तिष्कमा रहेका विचारले अवचेतन मनमा रहेका विचारलाई प्रतिस्थापन गर्ने अत्यावश्यकीय परिवर्तनलाई जनजागरण भनिन्छ। यी चारैथरीका सरोकारवालाबाट उनीहरूका लागि निर्धारित उत्तरदायित्व बहन गर्ने तत्परतालाई नै प्रतिबद्धता भनिन्छ। पछिल्ला दुई पक्षका लागि मात्र नभई सबैलाई यो जनजागरण र प्रतिबद्धता उत्तिकै आवश्यक छ। व्यावसायिक शिक्षा किन ? यो कसका लागि ? यसको पठनपाठन कहाँ ? यसका लागि आवश्यक पर्ने मानवीय तथा भौतिक स्रोतसाधन कति ? यसको सम्पादन कसरी ? सम्पादनको समय कहिलेसम्म ? विषयविज्ञबाट हाम्रा सीमा तथा सीमिततालाई विचार गरी एकीकृत योजना तयार पारी कार्यान्वयनका लागि नेतृत्वसामु पेस गरिएका र नेतृत्वले अघि बढाउनुपर्ने सर्वमान्य परिपाटीलाई हाम्रो राजनीतिक नेतृत्वले स्विकार्न सकेको छ ? यो परिपाटीलाई कति महत्त्व दिएको छ ? अहिले अघि बढाइएका हाम्रा नीति तथा योजनाले विगतको हाम्रो अनुभव, वर्तमानको क्षमता तथा भविष्यको गन्तव्यलाई समेत एकै सूत्रमा जोडी सकारात्मक बनाउनुपर्छ। राजनीतिक आवरणमा विगतलाई कम आकलन गरिएको वर्तमान अवस्थाको वस्तुनिष्ठ विश्लेषण नभएको र दैवी, प्राकृतिक तथा सकारात्मक कुनै पनि सिद्धान्तबाट अभिप्रेरित विचारसँग सम्बन्ध नराखी भविष्य आकलन गर्न खोजिएका प्रयास तथा यस्ता योजनाले कतै जनस्तरको उर्लंदो महत्त्वाकांक्षालाई व्यवस्थापन गर्नुको साटो उल्टै मलजल गरी दुर्घटनातर्फ त निम्त्याइरहेका छैनन् ? के यसको आभास नेतृत्वलगायतका अन्य सरोकारवालालाई छ त ? अन्यथा सूचना कहरले थिलोथिलो भएको ईसिकाइ कतै नेतृत्वको मानसपटलमा डेरा जमाएर बसेको महामारीले अझ मरणासन्न त हुने होइन ?"
निजामतीको त्रुटिपूर्ण बनावट,"कर्मचारी प्रशासनको सही व्यवस्थापन नभएसम्म तीनै तहका सरकारले प्रभावकारी काम गर्न सक्दैनन् भर्खरै देशले पाँचौं संविधान दिवस मनाएको छ। यद्यपि कोरोना भाइरस (कोभिड १९) संक्रमणका कारण संविधान दिवस उल्लासपूर्ण हुन सकेन। अहिलको संविधानका पक्षविपक्षमा आआफ्ना तर्क र अडान होलान् तर यो संविधानलाई ऐतिहासिक दृष्टिकोणका रूपमा विश्लेषण गर्ने हो भने दुई शताब्दीदेखि निरूपण नभएको विषयलाई यसले टुंगो लगाएको छ। राजकीय सत्तामा र सार्वभौमसत्ता कसको नियन्त्रणमा हुने, शक्तिको स्रोत को हो भन्ने विवाद लामो समयदेखि नेपालमा हुँदै आएको हो। राजामा रहने कि जनतामा रहने भन्ने विवाद अन्त्य गर्दै संविधानले राजकीय र सार्वभौमसत्ताको स्रोत नेपाली जनता हो भन्ने मान्यता स्थापित गरेको छ। यो सबैभन्दा महत्वपूर्ण, ऐतिहासिक र कालजयी उपलब्धि हो। संविधानमा उल्लेख भएको प्रस्तावनामा नेपाली समाजको वास्तविकता र चुनौतीलाई प्रतिविम्बित गरेको छ। अब चुनौती भनेको संविधानको भावनाअनुरूप कार्यान्वयन गर्ने हो। त्यसका केही पक्षमा सकारात्मक रूपमा अगाडि बढेको छ भने केही विषय ओझेलमा परेको छ। संविधान कार्यान्वयनका लागि आवश्यक कानुन निर्माणको काम भएको छ। तीन तहको राज्यको संरचनालाई बल पुग्ने हिसाबले संरचना निर्माण भइरहेका छन्। निर्वाचन हुनेदेखि जनप्रतिनिधि चयन र कानुन निर्माण भएका छन्। त्यसलाई संस्थागत गर्ने क्रममा केही वाधाव्यवधान अहिले पनि देखिएको छ। सबैभन्दा चुनौतीपूर्ण काम भनेको कर्मचारी व्यवस्थापन हो। जसका कारण राज्यका तीनै तहका निकायको काम प्रभावकारी रूपमा अगाडि बढ्न सकेको छैन। यसको मार र भारमा संविधान पर्नु स्वाभाविक हो। संघीय तथा सामान्य प्रशासन मन्त्रालयको जिम्मेवारीमा आइसकेपछि मैले दुइटा विषयलाई प्राथमिकता दिएको छु। एउटा सामान्य प्रशासन मन्त्रालय कर्मचारी सरुवाबढुवामा मात्रै केन्द्रित भएको देखिन्छ। अब यसलाई हटाएर मानव विकास स्रोत मन्त्रालयका रूपमा अगाडि बढाउने। यसमा मन्त्रालयले काम अगाडि बढाइसकेको छ। दोस्रो, स्थानीय तहसँग समन्वयको काम। स्थानीय तहमा जाने बजेट, अनुदान सबै अर्थ मन्त्रालयबाट जाने गर्छ। तर तीनै तहको कर्मचारीको प्रशासन र व्यवस्थापनको जिम्मा मेरो मन्त्रालयको भएकाले यसलाई व्यवस्थित गर्ने काम भइरहेको छ। कर्मचारी प्रशासनको सही व्यवस्थापन नभएसम्म तीनै तहका सरकारले प्रभावकारी काम गर्न सक्दैनन। संविधानको कार्यान्वयन चुनौतीको विषय हो। एउटा रोचक तथ्य के छ भने हिजोका दिनमा संविधानसँग असहमत भएका शक्ति अहिले संविधानको रक्षाका लागि प्रगतिशील रूपमा देखिएका छन्। यो सकारात्मक पक्ष हो। हुन त संविधानका दुइटा पक्ष हुन्छन् वस्तुगत र आदर्शवादी। संसारको सबै संविधान पढ्ने हो भने त्यो देशमा कुनै पनि समस्या नभएजस्तो देखिन्छ। तर वास्तविकता फरक हुन्छ। ती देश कुनै न कुनै समस्याबाट ग्रस्त भएकै हुन्छन्। हाम्रो पनि अवस्था संविधानले धेरै युगान्तकारी विषय समेटेको छ। संविधानले गणतन्त्र, संघीयता र लोकतन्त्रलाई संस्थागत गरेको छ। अर्काे, संविधान कार्यान्वयन जटिलता देखिनुमा संविधानले व्यवस्था गरेका आयोगहरूले पूर्णता नपाउनु पनि एक हो। अहिले सरकार संवैधानिक निकायमा पदपूर्ति गर्न लागिपरेको छ। हामी संघीयता कार्यान्वयनमा गइसकेका छौं। तर मैले सधैं भन्ने गरेको विषय हामीले खोजेको संघीयता भौगोलिक पुनर्संरचना हो कि राज्यको पुनर्र्संरचना। हामीले राज्यको पुनर्संरचनाभन्दा भौगोलिक पुनर्संरचनामा बढी जोड दियौं। कुन जिल्ला, कुन भूगोल, कुन प्रदेशमा रहने विषयमा नेपालमा धेरै विवाद, संघर्ष र आन्दोलन भए। तर राज्य पुनर्संरचनामा बहस हुनै पाएन। भौगोलिक पुनर्संचनाको विषयले हामीकहाँ प्राथमिकता पायो। राज्य पुनर्संरचनाको विषयले छलफलको ठाउँ नै पाएन। राज्यको बनावट, राज्ययन्त्रका अवयव जस्ताको तस्तै रहे। संविधान केवल सत्ता फेरबदलका लागि थिएन, यो प्रणाली परिवर्तनका लागि थियो। जुन काम गर्न हुनुपथ्र्याे, त्यसमा हामी चुक्यौं। उच्चस्तरीय प्रशासन सुधार आयोगको गठन हुनुपथ्र्याे। त्यसले नेपालको प्रशासनिक संरचनालाई नयाँ संविधानअनुकूल निर्माण गर्न सक्नुपथ्र्यो। तर हामीले त्यति महत्वपूर्ण विषय कर्मचारीतन्त्रलाई जिम्मा लगायौं। त्यसैको असर समायोजनमा पर्यो। समायोजन सहीरूपमा नहुनुमा पनि यसको असर हो। कुनै समयमा २६ हजार सात सय ७३ कर्मचारीले केन्द्रीय तहदेखि जिल्ला तहसम्म सेवा प्रवाह गरिरहेका थिए। तर समायोजनका बेलामा संघमा कर्मचारी थुपारेर ४९ हजार पुर्याइयो। अझै पनि संघमै कर्मचारी थुप्रिने प्रवृत्ति कायमै छ। समायोजनमा गएका कर्मचारीमा आफूलाई जबर्जस्त पठाइयो भन्ने मनोभाव देखिन्छ। यसले उनीहरूमा निराशा भएको पाइन्छ। साउथ अफ्रिका, इथोपिया र नाइजेरियाले कर्मचारी समायोजन गर्दा अपनाएको विधि हामीले अवलम्बन गर्न सकेको भए समस्या नै आउँदैनथ्यो। उनीहरूले सुरुमा कर्मचारीलाई स्थानीय तहमा खटाए, त्यसपछि प्रदेश अनि अन्तिममा मात्रै केन्द्रमा। तर हामीकहाँ उल्टो विधि अपनाइयो। पहिला संघमा कर्मचारी थुपारियो। अनि मात्र प्रदेश र स्थानीय तहमा बलजफ्ती कर्मचारी पठाउने काम भयो। यो हाम्रो गल्ती हो। महालेखाकै भाषामा बढी आर्थिक अनुनशासन स्थानीय तहमा भइरहेको छ। जसले गर्दा स्थानीय तहमा आर्थिक पारदर्शिता र आर्थिक अनुशासन कायम हुन सकेन भने यसको असर हाम्रो समग्र प्रणालीमाथि नै पर्ने निश्चित छ। अहिले आएर राजनीतिक दलहरूबीच संविधानको स्वामित्वका विषयमा पनि प्रश्न उठ्न थालेका छन्। संविधान जारी गर्दा शक्ति बाँडफाँटमा दलहरूबीच बढी चासो र चिन्ता देखियो। नयाँ संविधान जारी भइसकेपछि को राष्ट्रपति बन्ने, को प्रधानमन्त्री बन्ने अनि को सभामुख बन्ने विषयले संविधान निर्माणलाई त प्रेरित गर्यो। तर यसका कारण संविधानका प्रावधानमाथि छलफल कम भयो। जसका कारण पछिल्ला दिनमा संविधानमाथिको स्वामित्व कम हुँदै गयो। संविधानको स्वामित्व घट्दै जाँदा संविधान नै जोखिममा पर्ने डर हुन्छ। त्यसैले संविधानको सर्वस्वीकार्यता बढाउन सत्तारुढ दल नेकपा र सरकार बढी संवेदनशील बन्न जरुरी छ। सरकारका क्रियाकलाप, कार्यशैली र कार्यसम्पादनका विषयले धेरै हदसम्म संविधानको सफलता र विफलता निर्धारण गर्छ। केही समयअघि नेकपामा उब्जिएको आन्तरिक विवादले संविधानको भविष्यलाई लिएर चिन्ता उत्पन्न भएको थियो। त्यो विवाद विभाजनसम्म पुगेको भए संविधानलाई बचाउन सक्ने अवस्था रहँदैनथ्यो। तर नेताहरूले जुन तरिका वा जसरी भए पनि विवाद मिलाएर एकता कायम गराए, यो राम्रो काम हो। तर पनि जोखिम हटेको छैन। अझै पनि संविधानका भावनाअनुरूपका गतिविधि हुन सकेका छैनन्। संवैधानिक निकायमा नियुक्तिमा भइरहेको ढिलाइले पनि संविधान कार्यान्वयनलाई प्रभावकारी बनाउन दिएको छैन। संविधान कार्यान्वयनलाई प्रभावकारी बनाउन म आफैंले सम्हालिरहेको मन्त्रालयले महत्वपूर्ण कानुन निर्माण गरिरहेको छ। त्यसमध्येको एउटा निजामती सेवा ऐन हो। यो संविधान कार्यान्वयनका लागि मार्गदर्शक कानुन हो। यो पारित भइसकेपछि प्रदेश निजामती सेवा गठन हुन्छ। त्यो गठन भइसकेपछि स्थानीय कर्मचारीको व्यवस्थापन सहज हुन्छ। मैले जोड दिन खोजेको विषय प्रशासननिजामती सेवाको बनावटमा सुधार गर्नु हो। पञ्चायतकालमा प्रशासन सेवामार्फत पञ्चायती व्यवस्था टिकाउन खोज्यो। अन्य सेवालाई प्राथमिकता दिइएन। त्यसैको निरन्तरता अहिले पनि छ। हाम्रो निजामतिमा प्रशासन सेवाको बाहुल्य छ। प्राविधिकको संख्या कम छ। इन्जिनियरिङ, वनसेवा, कृषिमा प्राविधिकको संख्या कम भएकाले सरकारले ल्याएका लोकप्रिय कार्यक्रमका साथै बजेट व्यवस्थापन गर्न, खर्च गर्न र विकासलाई अगाडि बढाउन अप्ठेरो पारेको छ। यसले विकास खर्चका लक्ष्य प्राप्तिमा पनि कठिनाइ भइरहेको छ। यसकारण कर्मचारी सेवाको बनावट र वितरण दुवै त्रुटिपूर्ण छन्। प्रदेश र स्थानीय तहमा आवश्यक कर्मचारी संख्या पुर्याउनै नसक्ने अवस्था अहिले पनि कायमै छ। तर संघले बजेटको मात्रामा स्थानीय तहमा उल्लेख्य पठाइरहेको छ। सरकारका तीनै तहका निकायको खर्चको लेखापरीक्षण महालेखा परीक्षण विभागले गर्ने संवैधानिक व्यवस्था छ। महालेखाको वार्षिक प्रतिवेदनमाथि संघमा सार्वजनिक लेखा समितिमा छलफल गर्ने परम्परा छ र यो संवैधानिक व्यवस्था पनि हो। प्रदेशमा प्रदेश सार्वजनिक लेखा समिति छ। तर स्थानीय तहमा त्यस्तो कानुनी र संवैधानिक व्यवस्था छैन। जसले गर्दा महालेखाले औंल्याएको बेरुजु फस्र्योट हुन सकेको छैन। अहिले सरकारलाई सबैभन्दा ठूलो चुनौती महालेखाको वार्षिक प्रतिवेदनले औंल्याएको बेरुजु निरूपण कुन निकायले गर्ने भन्ने हो। महालेखाकै भाषामा बढी आर्थिक अनुशासन स्थानीय तहमा भइरहेको छ। जसले गर्दा स्थानीय तहमा आर्थिक पारदर्शिता र आर्थिक अनुशासन कायम हुन सकेन भने यसको असर हाम्रो समग्र प्रणालीमाथि नै पर्ने निश्चित छ। त्रिपाठी संघीय मामिला तथा सामान्य प्रशासन मन्त्री हुन्।"
सम्भावित 'बलि' प्रकरणको अनुसन्धान,"विराटनगर : एक किशोरीलाई भारतको सिम्राहीसम्म पुर्याएको सम्भावित बलिप्रकरणको अनुसन्धान प्रहरीले गम्भीर रुपमा अघि बढाएको छ। सुनसरी रामधुनी५ झुम्काकी १७ वर्षीया किशोरीलाई बलिदिन लगिएको हुनसक्ने धेरै आधार भेटिएपछि गम्भीर रुपमा प्रहरीले आफ्नो अनुसन्धान सम्भावित बलि प्रकरणतर्फ सोझ्याएको हो। नेपाल प्रहरीले घटनाको अनुसन्धानका लागि भारतीय प्रहरीसँग सहयोग मागेको छ। घटनास्थल नेपाल र भारत दुवै देशमा रहेका कारण सहयोगका लागि भारतीय पक्षसँग विशेष अनुरोध गरिएको मोरङ प्रहरी प्रमुख एसपी सन्तोष खड्काले जानकारी दिए। बुधबार जोगवनी पुगेका एसपी खड्काले भारत अररिया जिल्लाका एसपी हृदयकान्तसँग भेट गर्दै घटना गम्भीर रहेको जानकारी गराएर अनुसन्धानका लागि विशेष मद्धत गर्न आग्रह गरेका हुन्। एसपी खड्कासँगको भेटमा हृदयकान्तले गम्भीर खालको घटना रहेको भन्दै सहयोग गर्ने प्रतिवद्धता जनाएको स्रोतले बतायो। यति जटिल घटनाको अनुसन्धान गर्दै एउटा निस्कर्षमा पुग्नु पर्छ, हृदयकान्तलाई उद्धृत गर्दै स्रोतले भन्यो, जुनसुकै हालतमा पनि अपराधी उम्कन दिन हुँदैन र त्यही हिसाबको सहयोग नेपाल प्रहरीलाई हुनेछ। हृदयकान्तले सहरसा अररियासँग सीमा जोडिएको जिल्ला भएकाले नेपाल प्रहरीले भनेअनुसार आवश्यकता परेका बेला जुनसुकै सहयोग गर्ने आश्वासन दिएका छन्। किशोरीलाई मोरङको लेटाङ ३ की २२ वर्षीया मनिका ढकाल, सप्तरी विष्णुपुर५ का २८ वर्षीय सुमितकुमार मण्डल र तिलाठीकैलाडी१ का २० वर्षीय प्रदीपकुमार मण्डल मिलेर आइतबार भारतको सिम्राही पुर्याएको खुलेको एसपी खड्काले बताए। उनलाई विराटनगर महानगरपालिका१७ को इस्लामपुर नाका हुँदै भारत कटाइएको थियो। घटनाका मुख्य योजनाकार सुमित रहेको बताउँदै प्रहरीले केही समयदेखि फेसबुकमा साथी बनेर नजिकिएका उनले मनिकालाई भारतमा पूजा गर्न लैजाने किशोरी खोज्न लगाएको पाइएको जनाएको छ। झुम्कामा डेरा गरेर बस्ने क्रममा चिनजान भएकी किशोरीलाई सुमितले सिकाएअनुसार विराटनगरमा पूजामा जाऔं भन्दै मनिकाले फकाएर ल्याएको एसपी खड्काले बताए। उनका अनुसार पूजामा बस्दा पाँच हजार रुपैयाँ पाइने लोभ देखाएर किशोरीलाई आइतबार बिहान विराटनगर ल्याउँदै भारत कटाएको खुलेको छ। भारतको जोगवनी पुर्याएपछि उनीहरुले ट्याम्पोमा २० किलोमिटर टाढा फारबिसगन्ज पुर्याए। त्यहाँबाट बसमा राखेर ४८ किलोमिटर दूरीको सिम्राहीसम्म लगेको खुलेको छ। विराटनगर भन्दै भारत पुर्याएपछि आफूलाई बेच्न लगेको हुनसक्ने आशंका गरेर युवती चलाखीपूर्ण हिसाबले फुत्किएकी थिइन्। उनीहरुलाई छक्याउँदै सिम्राहीबाट उनी फारबिसगन्ज आउने बस चढिन्। कुद्दै गरेको बस रोकेर ती तीनै जना त्यसमै चढे। बाटाभरि केही हुँदैन, जानुपर्छ भन्दै फकाए पनि नमानेकी उनी बसबाट हतारहतार हाम्फालेर फारविसगन्ज झरेपछि रिजर्भको टेम्पो चढेर तुरुन्तै जोगबनी आइन्। जोगवनीसम्म उनीहरुले अर्को ट्याम्पोमा पछ्याएका थिए। आइतबार साँझ इस्लामपुर आइपुगेपछि उनलाई प्रहरी र साना हातहरू नामक संस्थाका सीमामा परिचालित स्वयंसेवकले उद्धार गरे। मनिकालाई पनि नियन्त्रणमा लिए। किशोरीको उद्धार भइसकेपछि भागेका दुई युवालाई भने प्रहरीले भोलिपल्ट पक्राउ गर्न सक्यो। सहरसामा बसेर निर्माण सम्बन्धी ठेक्कापट्टाको काम गर्ने भिनाजु रणधीर मण्डलले पूजाका लागि भन्दै ५२ फिट उचाइ भएकी, अविवाहित र पूजाका समयमा रजस्वला नभएकी किशोरी खोज्न आफूलाई लगाएको सुमितले प्रहरीलाई बताएका छन्। भिनाजु रणधीर र उनका भाइ वीरेन्द्र मण्डलले आफूलाई किशोरी ल्याइदिए १२ लाख रुपैयाँ दिने आश्वासन दिएको सुमितले बताएको जानकारी प्रहरी स्रोतले दिएको छ। सिम्राही पुर्याएपछि भिनाजु र उनका भाइको जिम्मा लगाउने तयारी गरिएको भए पनि किशोरी भाग्न सफल भएपछि योजना विफल भएको देखिएको प्रहरीले जनाएको छ। सुमितले किशोरी खोजिदिए वापत तीनचार लाख दिने भनेपछि पैसाको अभाव रहेकाले आफू पनि यस काममा लागेको मनिकाले प्रहरीलाई बताएकी छन्। प्रहरी स्रोतले पूजाको विश्लेषण गर्दै मानिसको बलिचढाउने अन्धविश्वास व्याप्त रहेको भारतमा यति ठूलो रकम डिलगरेर किशोरीलाई त्यही प्रयोजनका लागि लगिएको हुन सक्ने बतायो। मनिकाले बाटामा नाप्ने टेप किनेर उचाइसमेत लिएको, पूजामा भन्दै नेपाली किशोरी लगिएको, पूजामा बस्दा कालो कपडा लगाउनु पर्ने र डराउन नहुने भनेर सिकाएकोदेखि लिएर अविवाहित तथा रजस्वला नभएको समयकी किशोरीको खोजी गरेको आदि कुराको अध्ययन गर्दा बलिनै दिन लगिएको हुन सक्ने प्रहरी स्रोतको दाबी छ। भारतको बिहारमा निश्चित उचाइ र हुलिया भएकी किशोरी खोजेर बलि दिने कुसंस्कार रहेको बताइएको छ। विभिन्न कोणबाट अनुसन्धान थालिएको बताउँदै एसपी खड्काले विभिन्न आधार केलाउँदै सम्भावित बलि को अनुमान गरेर ठूलो रकमको डिल गरेर किशोरीलाई भारत पुर्याउन खोजिएको जानकारी दिए। तीन जना मिलेर घटना गराएको देखिन्छ। सुमितको भनाइलाई आधार मान्दा भिनाजु भारतमा छन्, उनले भने, भिनाजु र उनका भाइलाई किशोरी पुर्याउन गएको देखिन्छ। त्यही भएर भारतीय प्रहरीसँग पनि घटना अनुसन्धानका लागि समन्यव भइरहेको छ। प्रहरी स्रोतले भारतीय प्रहरीसँग समन्वय गर्दै भिनाजु र उनका भाइ सहरसामा भएनभएको पत्ता लगाएर, यदि रहेछन् भने नेपाल झिकाउँदै अनुसन्धानको थप प्रक्रिया अघि बढाइने जनाएको छ। सुमितले सिम्राही पुर्याए पनि भिनाजु र उनका भाइको फोन नलागेका कारण किशोरीलाई जिम्मा लगाउन नसकिएको प्रहरीलाई बताएका छन्। एसपी खड्काले घटनामा अरुको पनि संलग्नता रहेको हुन सक्ने देखिएपछि पक्राउ परेकाको कनेक्सन खोतल्ने काम भइरहेको बताए। प्रहरीले पक्राउ परेका तीनै जनाविरुद्ध मानव बेचबिखन तथा ओसारपसार नियन्त्रण ऐन, २०६४ अनुसार मुद्दा चलाउन मंगलबार म्याद थप गरेर घटनाको अनुसन्धान अघि बढाएको छ। सुमित ल्याब टेक्निसियन किशोरी भारत लैजानेमध्ये सुमित अस्पतालको प्रयोगशालामा काम गर्ने ल्याब टेक्निसियन (प्राविधिक) रहेको प्रहरीले पत्ता लगाएको छ। प्रहरीका अनुसार केही समय विराटनगरको नोबेल शिक्षण अस्पतालको प्रयोगशालामा काम गरेका उनी लगभग दुई वर्षदेखि काठमाडौं गएर एउटा अस्पतालको ल्याबमा काम गरिरहेको खुलेको छ। काठमाडौंको अस्पतालको नाम भने खुलाइएको छैन। प्रयोगशालामा काम गर्ने सुमित केही समयअघि मात्रै काठमाडौंबाट विराटनगर आएको पाइएको प्रहरीले जनाएको छ। भिनाजुले भनेअनुसार खोजी गरेर किशोरीलाई भारत पुर्याउन उनी विराटनगर आएर यो काममा लागेको हुन सक्ने प्रहरीको अनुमान छ।"
पोखरीमा तीन आमाछोरीको शव,"मोतीपुर : मोरङको ग्रामथान गाउँपालिका४ मोतीपुरस्थित माइतीमा बस्दै आएकी थिइन्, ३५ वर्षीया सीता कटवाल (अधिकारी)। सीता अरू दिनझैं आइतबार बिहान ७ बजेतिर कान्छी छोरीसँग माछालाई चराबाट जोगाउन पोखरी रुँघ्न गइन्। ठूली छोरी आमा र बहिनीलाई खाना लिएर बिहान १० बजेतिर त्यतै गइन्। भाइबुहारी मञ्जु कटवालले खानासँगै दिउँसोको खाजामा गहुँको रोटी पठाएकी थिइन्। तर, त्यस दिन त्यही पोखरीले तीन आमाछोरीलाई निलिदियो ! सीता र उनका दुई छोरी आइतबार राति त्यही पोखरीमा मृत अवस्थामा भेटिए। प्रहरीले तीनै जनाको शव राति १०बजे पोखरीबाट निकाल्यो। डोको, नाम्लो, हँसिया र रोटी भने पोखरीकै डिलमा भेटिएको स्थानीयको भनाइ छ। शव निकाल्दा कान्छी छोरीको शरीरमा कपडा थिएन।जेठीले भित्री वस्त्र लगाएको र आमाको शव पूरै कपडा लगाएको अवस्थामा भेटिएको इलाका प्रहरी कार्यालय बेलबारीका प्रहरी निरीक्षक ऋषिराज ढकालले बताए। घटनाको प्रकृति हेर्दा पोखरीमा माछा रुँघ्ने क्रममा गर्मी भएपछि छोरीहरू पौडी खेल्न पसेको र निस्किन नसकेपछि उद्धार गर्न गएकी आमाको छोरीहरूसँगै डुबेर मृत्यु भएको हुन सक्ने ढकालको अनुमान छ। तीनै जना पोखरीबाट नफर्किएपछि कान्छो भाइ प्रेमकी श्रीमती मञ्जुले ५ वर्षकी छोरी र छिमेकी १३ वर्षीया बालिकालाई हेर्न पठाएकी रहिछन्। तर, कतै नदेखेपछि दुवै जना फर्किए। त्यसपछि छरछिमेकीलाई लिएर मञ्जु पोखरीतिर गइन्। जाँदा डोको, नाम्लो र हँसिया पोखरीको डिलमा थियो, उनले भनिन्, खाजाका लागि भनेर बिहान पठाएको रोटी पनि डोकोले छोपेको अवस्थामा भेटियो। भान्जीहरूको कपडा पनि पोखरीकै डिलमा थियो। अमाजू दिदी र भान्जीहरू भने भेट्टिनु भएन। उनले त्यो कुरा घर फर्किएर परिवारलाई जानकारी दिइन्। त्यसपछि साथीहरूलाई लिएर पोखरी गएका अर्का भाइ रुद्रले टर्च लाइट बालेर खोज्ने क्रममा पोखरीको पूर्वतर्फ डुबेर मृत्यु भएको अवस्थामा दिदीलाई भेट्टाए। भान्जीहरू पनि दिदीको शव भेटिएभन्दा पाँच मिटरजति पश्चिमतर्फ पानीभित्र मृत अवस्थामा भेटिएका थिए। परिवारमा ठूलो वज्रपात परेको छ, कान्छो भाइ प्रेमले भने, एउटै कोखबाट जन्मिएकी दिदी र दुवै भान्जीलाई गुमाउनु पर्दा हामी सम्हालिन सकेका छैनौं। सीताका भाइ रुद्र कटुवालले चार महिनाअघि मात्रै आठ फिट गहिरो पोखरी बनाएर माछा पाल्न थालेका रहेछन्। कोरोना महामारीका कारण विद्यालय बन्द रहेकाले १४ वर्षीया पवित्र र ९ वर्षीया कृतिकाले आमासँगै पोखरी गएर चरा धपाउन सघाउँथे। कृतिका ईश्वर आधारभूत विद्यालयमा कक्षा २ र पवित्र जनता माविमा कक्षा ६ मा पढ्थे। उनीहरू बिहान पोखरी रुँघ्न गएपछि साँझ गाईबाख्राका लागि घाँसको भारी बोकेर फर्कन्थे। माइली छोरी र नातिनीहरू हराएको र घर नफर्किएको सुनेपछि अचेत भएकी ६१ वर्षीया दीर्घमाया कटवालको होस खुलेको छैन। होस नफर्किएर स्वास्थ्य बिग्रिँदै गएपछि उनलाई उपचारका लागि मंगलबार काठमाडौं लगिएको जेठो छोरो रुद्रले बताए। अचेत भएर मान्छेनै चिन्न छाडेका कारण काठमाडौं लगिएको हो, उनले भने, हामीले आमालाई मृत्युको जानकारी दिएका छैनौं। दिदी र भान्जीहरू हराएको मात्रै भनेका छौं। पोखरीबाट पश्चिमतर्फ माछा रुँघ्न रुद्रले तीन कोठाको एउटा घर पनि बनाउँदै थिए। फाउन्डेसन उठाएर पिलर राख्ने काम हुँदै थियो। दिदी र भान्जीहरूलाई निलेको पोखरी हाम्रा लागि सधैं बल्झिरहने घाउ बनिदियो, रुद्रले भने, पोखरीको डिलमा जान र त्यहाँको घाँस काट्नसमेत डराउने दिदी र भान्जीहरूको शव पोखरीभित्र भेट्दा सबै अचम्ममा परेका छौँ।स्थानीय अर्जुन माझीले नयाँ पोखरी बनाइएको ठाउँमा पहिले पनि पुरानो पोखरी रहेको र त्यहाँ धेरैजनाको डुबेर मृत्यु भइसकेको बताए। अहिलेसम्म १० जनाभन्दा बढीले ज्यान गुमाइसकेका छन्, उनले भने, माछा पाल्न नयाँ स्वरूप दिएर बनाएको पोखरीले फेरि एकै परिवारका तीन सदस्यको ज्यान लियो। घटनास्थलबाट चार सय मिटर उत्तरमा बाब वनष्खण्डी शिवालय मन्दिर छ। उनका अनुसार स्थानीय बासिन्दा ठूलो दैविक शक्ति रहेको सम्झिएर मन्दिरमा विशेष पूजापाठ गर्छन्। मन्दिरलाई मानभाउ नपुग्दा ठूलाठूला विनाश र यस्तै मानवीय क्षति हुने विश्वास रहेकाले सबै सचेत हुने गरेको वडाध्यक्ष वैजनाथ विश्वासले बताए। प्रहरीले रोटी परीक्षणका लागि नलगेको र घाँस काट्न लगिएका सामान घटनास्थलबाट नउठाएको पाइएको छ। प्रहरी निरीक्षक ढकालले घटनाको अनुसन्धान अघि बढाइएको बताए। पोस्टमार्टम रिपोर्ट आएपछि मात्र थप कुरा खुल्ने उनले सुनाए। उनका अनुसार खाजाका लागि लगिएका कारण रोटीको परीक्षण गर्न आवश्यक देखिएन।"
ड्रागन फ्रुटको खेती,"उदयपुर : यस्ता पनि नेता भेटिन्छन् जो भाषण कम काम बढी गर्छन्। यसको ज्वलन्त उदाहरण हुन् उदयपुरको चौदण्डिगढी नगरपालिका ४ काहुलेलीडोलकी अरुणादेवी राई। कृषि क्रान्तिका ठुलो स्वर चर्काउने र व्यवहारमा नउतार्ने नेताका लागि उनी नमुना हुन्। उनको बारीमा पुग्ने नेता मात्र हैनन् जो कोही एकपटक दङ्ग नै पर्छन्। मेहनत र भरपुर इच्छाशक्ति बोकेकी अरुणाको एक बिघा बारी यतिबेला ड्रागनफ्रुट र अन्य फलफुल खेतीले भरिपूर्ण छ। राजनीतिक यात्रासँगै कृषि क्रान्तिमा होमिएकी उनको खेती अरुभन्दा भिन्न छ। जिल्लाका अधिकांश किसानले खेतबारीमा तरकारी, धान, फलफुल लगाइरहेका बेलामा उनले भिन्नै प्रकृतिको खेती गर्न सुरु गरेकी छिन्। उदयपुरवासीका लागि अरुणाको खेती नयाँ खेती हो। विभिन्न ठाउँको अध्ययन र भ्रमणबाट ड्रागनफ्रुट खेती जिल्लाका लागि नयाँ र मनग्ये आम्दानी हुने देखिएपछि उनले व्यवसायिकरुपमा यो खेती सुरु गरेकी हुन्। विगत लामो समयसम्म खम्वुवान राष्ट्रिय मुक्तिमोर्चामा आवद्ध भइ राजनीति गर्दै आएकी अरुणा २०६० सालमा नेकपा माओवादीसँगको पार्टी एकिरणपछि पनि उत्तिकै सकृय राजनीतिमा थिइन्। उनको त्यो सकृयताले नै नेकपा एमालेसँगको समिश्रणमा अहिले प्रदेश नम्बर १ कमिटीको सदस्य पदमा छिन्। भाषणबाट मात्र कृषिक्रान्ति नहुने भएपछि आफैंले व्यवसायिक कृषि सुरु गरेको उनी बताउँछिन्। भन्छिन्, सधैं कृषिक्रान्तिको भाषण गर्यो, आफू चाँही केही नगर्ने, जनतालाई कति ढाट्नु त्यसैले विश्वास जित्न पनि सुरुवात गरेको हुँ। धेरैको मनमा देखावटी कृषि खेती गरेर अनुदान झ्वाम्म पार्न सुरु गरेको बुझाइ छ', उनी भन्छिन्, बोल्नेको मुख टाल्न सक्दिनँ तर यति भन्छु, गलत सोच राख्नेका लागि यही पेसा गर्न प्रेरणा जगाउँछु।' चारवर्ष पहिले काठमाडौंको गोरखा मिलिनियमबाट दुई सय पचास रुपैयाँ गोटाका बिरुवा किनेर उनले यो व्यवसाय सुरु गरेको बताउँछिन्। गाउँमै पहिलो पटक मानव स्वास्थ्यका लागि उपयोगी भिटामिन, खनिज, मिनरल लगायतका औषधि गुण रहेको ड्रागन फ्रुटको खेती लगाएर यो वर्षबाट उनले व्यवसायिक उत्पादन सुरु गरेकी हुन्। सबै खर्च कटाएर त्यसको दाना र बिरुवाबाट झण्डै पाँच लाख आम्दानी हात पार्न सफल भएको उनी बताउँछिन्। एक विगाहा जमिनमा एभोकाडो, अङ्गुर, लिच्ची, अम्बा, आँप लगायतका फलफूलसँगै यो खेती पनि उनले सुरु गरेकी हुन्। विरुवा उत्पादनका लागि आफैंले नर्सरीसमेत तयार पारेकी छिन्। यसरी उत्पादन गरेको बिरुवा दुई सय रुपैयाँ प्रतिगोटा बिक्री गर्ने गरेकी छन्। ड्रागन फ्रुटले एकपटक लगाएपछि लगातार १५ वर्षसम्म फल दिने गर्दछ। यसको खेती गर्न त्यति असहज नभएको उनी बताउँछिन्। बजारमा ड्रागन फ्रुटको अत्याधिक माग रहे पनि उत्पादन गर्न नसिएको उनको भनाइ छ। यसरी उत्पादन गरेको ड्रागन फ्रुट घरमै प्रति केजी सात सय रुपैयाँमा बिक्री हुने गरेको उनले बताइन्। ड्रागन फ्रुट फलफूल मध्यकै सबैभन्दा ठूलो फल भएको ड्रागन फ्रुट विज्ञ डाक्टर जगन्नाथ राईले बताए। उनले सरकारी स्तरबाटै अभियानकोरुपमा विस्तार गरिए रोजगारीका लागि विदेश पलायन भएका युवालाई स्वदेशमै आत्मनिर्भर बनाउन सकिने बताए। समुद्र सतहदेखि चार हजार पाँचसय फिटको उचाइसम्मको हावापानी र जस्तोसुकै माटोमा पनि सहजै फलाउन सकिने उनले बताए। कम सिंचाईमा लगाउन सकिने भएकाले जमिनमा सहजरुपले यो खेती लगाउन सकिन्छ। राष्ट्रिय र अन्तर्राष्ट्रिय बजारमासमेत यसको अत्याधिक माग रहेकाले सरकारले यो खेती गर्नेलाई प्रोत्साहन गर्नु पर्ने राईको सुझाव छ। ड्रागन फ्रुट तीन किसिमका हुन्छन्। गुणस्तरका हिसावले रातो बोक्रा र त्यसभित्र सेतो गुदिमा तीलको दानाजस्तो भएको खान मिल्ने सबैभन्दा राम्रो हुने राईले बताए। रातो बोक्रा र भित्रको गुदी पनि रातै भएको दोश्रो र पहेलो बोक्रा र भित्र कालो गुदी भएको तेश्रो श्रेणीको ड्रागन भएको उनी बताउँछन्। उनकाअनुसार नेपालमा पाइने प्रायः सबै पहिलो गुणस्तरका छन्। क्याल्सियम, कार्वोहाइड्रेट, प्रोटिन, भिटामिन, खनिज र विभिन्न १३ किसिमका भिटामिन यसमा पाइन्छ। यो क्यान्सरविरुद्धको प्रतिरोधात्मक क्षमता वृद्धिका लागि अति उपयोगि रहेको राई बताउँछन्। खासगरी थाइल्याण्ड, मलेसिया, भियतनामा र इजरायलमा धेरै लोकप्रिय भए पनि नेपाली बजारमा भने यो नयाँ खेती हो।"
मापदण्ड पालना नहुने सेवा र व्यवसाय एक महिना बन्द गर्न सिफारिस,"काठमाडौं : स्वास्थ्य तथा जनसंख्या मन्त्रालय सक्रिय संक्रमित २५ हजार नाघे पुनः लकडाउन गर्ने निष्कर्षमा पुगेको छ। मन्त्रालयका प्रवक्ता डा जागेश्वर गौतमले २५ हजारभन्दा बढी सक्रिय संक्रमित भए व्यवस्थापन गर्न कठिन पर्ने भएकाले लकडाउन गर्न सिफारिस गर्ने निर्णय भएको बताए। बुधबारसम्म सक्रिय संक्रमितको संख्या १७ हजार ४ सय १४ छ। स्वास्थ्यसम्बन्धी निकायहरूले २५ हजारभन्दा बढी सक्रिय संक्रमित हुँदा व्यवस्थापन गर्न गाह्रो हुने जानकारी दिएकोले यस्तो निर्णय गरिएको हो, प्रवक्ता डा गौतमले भने। उनका अनुसार अन्तर्राष्ट्रिय सीमा नाकाहरूमा हेल्थ डेस्क स्थापनाका लागि जनशक्ति व्यवस्थापन गर्न दरबन्दी संरचना पुनरावलोकन गरी स्वीकृति गर्ने निर्णयसमेत गरिएको छ। मन्त्रालयअन्तर्गतको इन्सिडेन्ट कमान्ड सिस्टमको बुधबार बसेको बैठकले निषेधाज्ञापछि पनि संक्रमणदर बढिरहेकाले जोखिम झन् उच्च भएको निष्कर्ष निकालेको हो। बैठकले जनस्वास्थ्य मापदण्ड पालना हुन नसक्ने सबै सेवा र व्यवसाय कम्तीमा एक महिना बन्द गर्न सिफारिस गर्ने निर्णय गरेको छ। मुलुकभर बुधबार मात्रै ४ सय २६ महिलासहित १ हजार १ सय७२ जनामा कोरोना संक्रमण देखिएको छ। जसमध्ये काठमाडौं उपत्यकामा ६ सय ३७ जना संक्रमित थपिएको मन्त्रालयले जनाएको छ। काठमाडौं, ललितपुर र भक्तपुरमा सक्रिय संक्रमितको संख्या ५ सयभन्दा बढी छ। बुधबार काठमाडौंमै ४ सय ९२ जनासंक्रमित थपिएका छन्। जसमध्ये १ सय ६८ महिला र ३ सय २४ पुरुष छन्। भक्तपुरमा ४७ महिला र ४८ पुरुष गरी ९५ र ललितपुरमा २६ महिला र २४ पुरुष गरी ५० जना संक्रमित थपिएको मन्त्रालयले जनाएको छ। जनस्वास्थ्यविद् डा बाबुराम मरासिनीले दसैंको बेला भारतलगायत विभिन्न मुलुकबाट आउने नेपालीका कारण संक्रमणको जोखिम उच्च हुने बताए। चाडवाडको समयमा घर आउने र किनमेल बढी हुने भएकोले जोखिम उच्च छ। सुरक्षा मापदण्ड पनि अपनाएको पाइँदैन। यसले संक्रमणदर झन् वृद्धि हुन सक्छ, डा मरासिनीले भने। निको हुने दर ७३ प्रतिशत कोरोना संक्रमण निको हुने दर ७३७ प्रतिशत छ। हालसम्म कुल संक्रमितमध्ये ४९ हजार ९ सय ५४ जना निको भइसकेका छन्।यीमध्ये पुरुष ७४ र महिला २६ प्रतिशत छन्। बुधबार १हजार ८ सय ९३ जना संक्रमित डिस्चार्ज भएका छन्। हालसम्म कोरोना संक्रमणबाट ४ सय ३६ जनाको ज्यान गएको छ। जुन ०६ प्रतिशत हो। हालसम्म ६७ हजार ८ सय ४ जनामा कोरोना संक्रमण पुष्टि भएको छ।"
"किट अभावमा बीपीमा पीसीआर बन्द, बिरामीको शल्यक्रिया रोकियो","धरान : कोरोना भाइरस संक्रमण परीक्षण किट अभावका कारण प्रदेश १ को बीपी कोइराला स्वास्थ्य विज्ञान प्रतिष्ठानमा पीसीआर परीक्षण बन्द भएको छ । संघीय सरकार र प्रदेश सरकारले पीसीआर परीक्षणमा आवश्यक किट उपलब्ध नगराएका कारण प्रतिष्ठानमा गरिँदै आएको पीसीआर परीक्षण तीन दिनदेखि बन्द भएको छ । पीसीआर परीक्षण नहुँदा प्रतिष्ठानमा उपचाररत बिरामीको शल्यक्रिया समेत रोकिएको छ । सिकिस्त बिरामीको शल्यक्रिया रोकिएपछि बिरामीको ज्यान जोखिममा परेको भन्दै पीडितले तत्काल पीसीआर परीक्षण गर्न र शल्यक्रिया सेवा सुचारु गर्न सरकारसँग माग गरेका छन् । प्रतिष्ठानको आकस्मिक कक्ष, शल्यक्रिया, हाडजोर्नी , प्रसूति वार्ड, बच्चा वार्डलगायतका वार्डमा भर्ना भएका बिरामीको शल्यक्रिया रोकिएको छ । प्रतिष्ठानमा पीसीआर परीक्षण रोकिएपछि दुर्घटनामा परेका र इमेरजेन्सी शल्यक्रिया गर्नुपर्ने बिरामी बढी जोखिममा परेका छन् । प्रतिष्ठानमा भर्ना भएका सयौं बिरामीको पीसीआर परीक्षण नभएका कारण शल्यक्रिया हुन नसकेको प्रतिष्ठानको हाडजोर्नी विभागका प्रमुख डा पसुपती चौधरीले बताए । उनले शल्यक्रिया गर्न प्रतिष्ठान भर्ना भएका बिरामीको अनिवार्य पीसीआर रिपोर्टलाई अनिवार्य गरेको बताए । डा चौधरीले पीसीआर परीक्षण नभएकै कारण प्रतिष्ठानको हाडजोर्नी विभाग र आकस्मिक कक्षमा भर्ना भएका दर्जनौं बिरामीको शल्यक्रिया रोकिएको जानकारी दिए । शल्यक्रिया नहुने भएपछि प्रतिष्ठानबाट घर फर्किँदै संखुवासभाको सभापोखरी गाउँपालिकाकी प्रभा लिम्बू । तस्बिर : रत्नप्रसाद आचार्य पीसीआर परीक्षण नभएका कारण प्रतिष्ठानको प्रसूति वार्डमा भर्ना भएका महिलाको समेत शल्यक्रिया रोकिएको प्रतिष्ठानको युनिट १ का इन्चार्ज डा रोहित रिजालले बताए । प्रतिष्ठानमा पत्थरीको शल्यक्रिया गर्न आएकी संखुवासभा सभापोखरी गाउँपालिकाकी २६ वर्षीय प्रभा लिम्बूले पनि पीसीआर परीक्षण नभएका कारण आफ्नो पनि शल्यक्रिया रोकिएको गुनासो गरिन् । उनले तत्काल पीसीआर परीक्षण गरी शल्यक्रिया गर्ने वातारण मिलाइ दिन सरकारसँग माग गरेकी छिन् । प्रतिष्ठानका प्रवक्ता डा निदेश सापकोटाले संघीय सरकार र प्रदेश सरकारले किट नपठाएका कारण पीसीआर परीक्षण बन्द भएको र शल्यक्रिया समेत प्रभावित भएको बताएका छन् । उनले प्रतिष्ठानमा किट अभाव भएपछि तत्काल उपलब्ध गराउन स्वास्थ्य मन्त्रालयसँग माग गरिएको भएपनि उपलब्ध नभएको बताएका छन् । प्रतिष्ठानका निर्देशक डा गौरीशंकर साहले निःशुल्क गरिँदै आएको पीसीआर परीक्षण बन्द गरिएको र किट उपलब्ध भएपछि प्रति व्यक्ति २ हजार शुल्क लिएर मात्र परीक्षण गर्ने जानकारी दिए।"
सरकारलाई कांग्रेसको प्रश्न : नेपाल चीन सिमाबारे स्थलगत रिपोर्ट नआउँदै हतारमा किन प्रतिक्रिया ?,"काठमाडौं : नेपाली कांग्रेसले हुम्ला जिल्लामा नेपालचीनको सीमाबारे स्थलगत अध्ययनको विवरण आउनु पूर्वनै सीमा नमिचिएको विज्ञप्तिप्रति ध्यानाकर्षण भएको जनाएको छ। अध्ययन टोलीले ११ नम्बर पिल्लर बुधबार मात्रै भेटेको र चीनले निर्माण गरेको संरचना १२ नम्बर पिल्लरबाट बाहिर या भित्र भनेर अध्ययन टोलीको स्थलगत अध्ययन निष्कर्षपछि सीमा मिचिएको होहोइन भन्नेबारे निष्कर्षमा पुग्न सकिने स्थितिलाई सरकारले हेक्का नराखेको बताएको छ। हुम्ला जिल्लास्थित नेपाल र चीनको सीमा सम्बन्धी प्रश्नमा सीमा मिचिएको हो या होइन भन्ने विषय स्थलगत अध्ययनको विवरण आउनु पूर्व नै सीमा मिचिएको छैन भनेर परराष्ट्र मन्त्रालयले धारणा सार्वजनिक गरेकोप्रति नेपाली कांग्रेसको ध्यानाकर्षण भएको छ। कांग्रेस प्रवक्ता एवं सूचना, सञ्चार तथा प्रचार विभाग प्रमुख विश्वप्रकाश शर्माद्वारा जारी विज्ञप्तिमा भनिएको छ, सरकारको जिल्ला स्थित संरचनाको नेतृत्वमा रहेका प्रमुख जिल्ला अधिकारी, नेपाल प्रहरी र नेपाली सेना समेतको टोलीको स्थलगत अध्ययन जारी रहँदै, स्थलगत भ्रमण पूरा गरेर सदरमुकाम फर्कनु पूर्व नै सरकारले धारणा सार्वजनिक गर्नु युक्तिसंगत देखिएन। कांग्रेस पार्टीका तर्फबाट केन्द्रीय सदस्य एवं कर्णाली प्रदेश संसदीय दलका नेता जीवनबहादुर शाही हुम्लामै रहेर स्थानीय वास्तविकताबारे वस्तुगत अध्ययनकै क्रममा भएको शर्माले बताएका छन्। सीमा सम्बन्धी गम्भीर प्रश्नमा स्थानीय प्रशासन, राजनीतिक दल र सञ्चार माध्यमसमेतको ठोस अध्ययन र अवधारणाको जगमा धारणा सार्वजनिक गर्नु जिम्मेवार र परिपक्व हुने कांग्रेसको बुझाई छ। विज्ञप्तिमा भनिएको छ, बिहीबार साँझसम्म स्थलगत अध्ययन टोली सीमाबाट हुम्लाको सदरमुकाम फर्किएपश्चात सीमा मिचिएको ठहर भए चीन सरकारसमक्ष कडा विरोध जनाउँदै संवादको कूटनीतिक प्रक्रियामार्फत् समाधानमा पुग्न सरकारलाई प्रतिपक्षी दलकातर्फबाट सचेत गराउँदछौं। स्थलगत अध्ययनको धारणा आउनु पूर्व नै सीमा मिचिएकै छैन भनेर ठोस अध्ययनको आधार बेगर धारणा सार्वजनिक गर्नु परराष्ट्र मन्त्रालयको कमजोरी रहेको कांग्रेसको ठहर छ। बुधबार सरकारका प्रवक्ता एवम् परराष्ट्रमन्त्री प्रदीप ज्ञवालीले चीनले नेपाली भूमि अतिक्रमण नगरेको बताएका थिए। हुम्लाको लिमी उपत्यकामा चीनले नेपाली भूमि अतिक्रमण परेको खबर मिडियामा आएकोप्रति सरकारको ध्यानाकर्षण भएको भन्दै उनले त्यो सत्य नभएको बताएका थिए। यस्तै खबर २०७३ मा पनि आएको थियो। त्यसबेला सरकारले गृह र परराष्ट्र मन्त्रालय, नापी विभागलगायतको संलग्नतामा टोली बनाएको र त्यसले स्थलगत गरेको थियो, मन्त्री ज्ञवालीले भने, चीनले बनाएका भनेका घरहरु नेपालचीन सीमाबाट एक किलोमिटरभित्र चिनियाँ भूभागमै रहेछन्। जुम्लाको नाम्खा गाउँपालिका लिमी लाप्चास्थित नेपाली भूभागमा भवन नबनाएको चीनले दाबी गरेको थियो। प्रमुख जिल्ला अधिकारी चिरञ्जीवी गिरीसहितको टोली उक्त इलाकाको अनुगमन गर्दा चिनियाँ पक्षले यस्तो बताएको थियो। भवन बनाए नजिक पुगेको टोलीलाई चिनियाँ सैनिकले माइकिङ गर्दै फर्किएर आफ्नै सीमामा जान अनुरोध गरेको थियो। चिनियाँ पक्षले सीमा नमिचेको माइकबाटै दाबीसमेत गरेको थियो। नेपालतिर चीनका भवन नेपालतिर चीनले भवन बनाएपछि अनुगमन गर्न सुरक्षा निकायको टोली लिमी लाग्यो चीनले नेपाली भूमि अतिक्रमण गरेको छैन : प्रवक्ता ज्ञवाली हराएको भनिएको ११ नम्बर सीमा स्तम्भ भेटियो"
राप्रपाको विधान मस्यौदा समिति गठन,"काठमाडौंः राष्ट्रिय प्रजातन्त्र पार्टी (राप्रपा)ले विधान मस्यौदा निर्माणका निम्ति समिति गठन गरेको छ । पार्टीका अध्यक्षत्रय पशुपति शमशेर राणा, डा प्रकाशचन्द्र लोहनी र कमल थापाको संयुक्त बैठकले विधान मस्यौदा समिति गठन गरेको हो । निरञ्जन थापा संयोजक ७ सदस्यीय समितिमा भरतजग उप्रेती, श्यामबहादुर शाही, भक्तिप्रसाद सिटौला, राजु बस्नेत, चन्द्र काफ्ले र रामशरण पाठक सदस्य रहेका छन्। समितिलाई १५ दिनभित्र विधानको मस्यौदा प्रतिवेदन पेश गर्नेगरी समय दिइएको पार्टी सचिवालय सदस्य राजाराम बर्तौलाले जानकारी दिए । समितिले पार्टीको अन्तरिम विधानलाई पार्टी एकताको आधारपत्र मानेर विधानको मस्यौदा गर्नेछ । त्यसैगरी राप्रपाले आगामी असोज ११ गतेका लागि पार्टी सचिवालय कार्य व्यवस्था समितिको बैठकसमेत बोलाएको छ ।"
राप्रपा विधान मस्यौदा समिति गठन,"काठमाडौं : राष्ट्रिय प्रजातन्त्र पार्टीले पार्टी एकता आधारपत्र बमोजिम विधान मस्यौदा पेश गर्न नेता निरञ्जन थापाको संयोजकत्वमा सात सदस्यीय विधान मस्यौदा समिति गठन गर्ने निर्णय गरेको छ। पार्टी केन्द्रीय कार्यालय चाबहिलमा पार्टी त्रयअध्यक्ष डा प्रकाशचन्द्र लोहनी, पशुपतिशम्शेर जबरा र कमल थापा उपस्थित बैठकले समितिका सदस्यमा भक्ति सिटौला, श्याम शाही, राजु बस्नेत, रामशरण पाठक, भरतजङ्ग उप्रेती र चन्द्र काफ्ले रहेको समिति गठन गरेको हो। पार्टीको सचिवालय कार्य व्यवस्था समितिको बैठक भने यही असोज ११ गते तोकिएको पार्टी सचिवालय सदस्य राजाराम बर्तौलाले जानकारी दिए। रासस"
बाढी पहिरोका घटनाप्रति कांग्रेस दुःखी : घाइतेको उपचार गर्न सरकारसँग माग,"काठमाडौं : देशका विभिन्न विभिन्न ठाउँमा गएको बाढी र पहिरोका कारण नागरिकको ज्यान गएको भन्दै नेपाली कांग्रेसले दुःख व्यक्त गरेको छ। स्याङ्जा, कपिलवस्तु र पाल्पामा गएको पहिरोमा नागरिकको ज्यान गएको भन्दै कांग्रेसले दुःख व्यक्त गरेको हो। उसले पहिरोमा परी ज्यान गुमाएका, बेपत्ता भएका र पीडीत परिवारको संवेदनशीलताप्रति सहानुभूति प्रकट गरेको छ। पहिरोमा जीवन गुमाउनु भएका सम्पूर्ण दिदीबहिनी तथा दाजुभाइहरुमा नेपाली कांग्रेस भावपूर्ण श्रद्धाञ्जली अर्पण गर्दछ र उहाँहरुका शोक सन्तप्त परिवारजनहरुमा हार्दिक समवेदना प्रकट गर्दछ, कांग्रेसको विज्ञप्तिमा भनिएको छ, घाइतेहरुको शीघ्र स्वास्थ्यलाभको कामना गर्दछ। कांग्रेसका मुख्य सचिव कृष्णप्रसाद पौडेलले सार्वजनिक गरेको विज्ञप्तिमा वेपत्ताहरुको खोजी कार्यलाई तीव्रता दिन, पीडित परिवारलाई राहत र स्वास्थ्योपचारको तत्काल व्यवस्था गर्न सरकारसँग माग गरिएको छ। नारायणी नदीमा पानीको बहाव उच्च : गण्डक ब्यारेजका सबै ढोका खोलिए स्याङ्जा पहिरो : एकै परिवारका ८ जनासहित मृत्यु हुनेको संख्या १० पुग्यो स्याङ्जाको आइसोलेसनबाट एक संक्रमित फरार लअविरल वर्षाका कारण स्याङ्जाको वालिङ नगरपालिका१४ तमादीमा बिहीबार बिहान गएको पहिरोमा एकै परिवारका ९ जनाको मृत्यु भएको छ भने १ जना बेपत्ता छन्। त्यसैगरी स्याङ्जाकै कालीगण्डकी गाउँपालिका४ मा १ जनाको मृत्यु, पाल्पाको रम्भा गाउँपालिकामा पहिरोले घर पुरिदा ५ जना बेपत्ता र कपिलवस्तुको बनगाईडोहोट सडकखण्ड अन्तर्गत कोइली खोलामा पजेरो जीप खोलाले बगाउँदा १ जनाको मृत्यु र १ जना वेपत्ता भएको घटनाप्रति नेपाली कांग्रेस गहिरो दुःख व्यक्त गरेको हो।"
प्रधानमन्त्रीलाई कांग्रेसको प्रश्न : नेकपा सचिवालय नै संवैधानिक परिषद् हो त ?,"काठमाडौं : प्रमुख प्रतिपक्षी दल नेपाली कांग्रेसले सरकारले संवैधानिक परिषदको गरिमालाई अवमूल्यन गरेको भन्दै आपत्ति जनाएको छ। बिहीबार पार्टी प्रवक्ता विश्वप्रकाश शर्माले विज्ञप्ति सार्वजनिक गर्दै प्रधानमन्त्री केपी ओलीलाई संवैधानिक परिषद् नेपाल कम्युनिस्ट पार्टी (नेकपा) सचिवालय नभएकाले यसको अवमूल्यन नगर्न सजग गराएका छन्। प्रवक्ता शर्माले जारी गरेको विज्ञप्तिमा नेकपा नेतृत्वको सरकारले संवैधानिक परिषदको गरिमालाई निरन्तर अवमूल्यन गर्दै आएको भन्दै लोकतान्त्रिक व्यवस्थामा संवैधानिक परिषद्को अलग्गै महत्व, मर्म एवं मूल्य हुन्छ भन्नेकुरा सरकारले नबुझ्नु दुःखद भएको उल्लेख गरिएको छ। सरकारले अध्यादेश मार्फत संवैधानिक परिषदकै औचित्य समाप्त पार्ने असफल षड्यन्त्र गरेको कांग्रेसको आरोप छ। सत्तारुढ नेकपा सचिवालय बैठकमा संवैधानिक नियुक्तिको विषयमा छलफल गरेको भन्दै विज्ञप्तिमा कांग्रेसले आपत्ति जनाएको छ। नेकपा सचिवालयको पछिल्लो बैठकले संवैधानिक नियुक्ति गर्ने विषयमा जुन रूपमा आफूलाई संलग्न गरायो त्यसबाट यसको बचेको गरिमालाई अन्त्य गर्ने दिशामा सरकार उद्दत रहेको पुष्टि भएको छ, प्रवक्ता शर्माले सार्वजनिक गरेको विज्ञप्तिमा भनिएको छ, संवैधानिक परिषद एवम् संवैधानिक नियुक्तिका सम्बन्धमा संविधानले व्यवस्था गरेको प्रबन्ध र पद्धति भन्दा बाहिर गएर कार्य नगर्न नेपाली कांग्रेस सम्माननीय प्रधानमन्त्रीलाई सजग गराउँदै सार्वजनिक रुपले अपील गर्दछ।"
जग्गा खण्डीकरण गर्ने निर्णयको सक्कल कागजात झिकाउन सर्वोच्चको आदेश,"काठमाडौं : सर्वोच्च अदालतले जग्गा खण्डीकरण गर्ने सरकारको निर्णयको सक्कल कागजात झिकाउन आदेश जारी गरेको छ। प्रधानन्यायाधीश चोलेन्द्र शम्शेर जबरा र न्यायाधीश अनिलकुमार सिन्हाको इजलाशले आज जग्गा खण्डिकरण गर्ने भूमि व्यवस्था, सहकारी तथा गरिबी निवारण मन्त्रालयको निर्णयको सक्कल कागजात झिकाउन आदेश जारी गरेको हो। अदालतले गत भदौ २९ गते कृषियोग्य जमिनको कित्ताकाट फुकुवा गर्ने सरकारको निर्णय कार्यान्वयन नगर्न अल्पकालिन आदेश जारी गरेको थियो। सोही मुद्धासँग सम्बन्धित कागजात झिकाउने आदेश जारी गरिएको हो। जग्गाको कित्ताकाट फुुकुवा गर्ने सरकारको निर्णय कार्यान्वयन फुकुवा हुने र रोकिने भन्ने विषयमा यही असोज २० गते अदालतले दुवै पक्षलाई छलफलका लागि बोलाएको छ। मन्त्रालयले जग्गासम्बन्धी गरेको गत भदौ १८, २०७४ साउन २६ र अदालतबाट भएको २०७४ साल फागुन २ गतेको अदालतको निर्देशनात्मक आदेश झिकाउनसमेत भनिएको छ। अधिवक्ता सन्तोष भण्डारीलगायतले कृषियोग्य जमिनको कित्ताकाट तथा खण्डीकरण गर्ने सरकारको निर्णय रोक्न आदेशको माग गर्दै सर्वोच्च अदालतमा रिट निवेदन दायर गरेका थिए। सोही आदेशको प्राम्भिक सुनुवाईपछि अदालतले आजका लागि पेशी तोकेको थियो। रासस"
गण्डक बाँध फुट्ने खतरा,परासी : गण्डक ब्यारेजमा पानीको सतह खतरामाथि पुगेको छ। जसका कारण बाँध फुट्ने खतरा बढेको छ। गण्डक ब्यारेजमा बिहीबार ४ लाख ४ हजार क्यूसेक पानी पुगेको छ। ४ लाख बढी पुगेपछि उच्च खतरा मानिने भूआर्जन तथा जनसम्पर्क कार्यालयका जनसम्पर्क अधिकारी तारासिंह थापाले बताए। ब्यारेजले भारतको बिहार प्रदेशस्थित भैंसालोटन र पूर्वी नवलपरासीलाई जोडेको छ। ब्यारेज निर्माणका क्रममा यसको क्षमता ७ लाख क्यूसेक थियो। जीर्ण हुँदै गएपछि अहिले मुस्किलले ४ लाख क्यूसेक भन्दा बढी पानी थेग्न नसक्ने उनले जानकारी दिए। अहिले ४ लाख ४ हजार क्यूसेक बढी पानी आएको र यो क्षमता भन्दा बढी भएकाले बाँध फुट्ने खतरा बढेको थापाले बताए। खतरा बढेसँगै पश्चिम नवलपरासीका करिब ४० गाउँ डुबानको जोखिममा परेका छन्। पानीको बहाव खतराभन्दा माथि पुगेपछि सम्भावित क्षतिलाई जोगाउन जोखिम क्षेत्रमा पूर्वतयारीका साथ सुरक्षाकर्मीलाई तयारी अवस्थामा खटाइएको पश्चिम नवलपरासीका प्रमुख जिल्ला अधिकारी सागरमणि पाठकले बताए।
प्रदेश२ मा कोरोना संक्रमण र मृत्युदर उच्च,"जनकपुरधाम : नेपालमा कोरोनाको (कोभिड१९) संक्रमण प्रकोप सुरु भएदेखि नै प्रदेश २ उच्च जोखिममा छ। स्वास्थ्य तथा जनसंख्या मन्त्रालयका सूचकले समेत प्रदेश २ उच्च जोखिममा रहेको देखाउँछ। संक्रमण र मृत्युदरले प्रदेश २ को अवस्थालाई जोखिम प्रदेशको चित्रण गर्छ। बिहीबारसम्म देशभरी ४ सय ५३ जनाको कोरोनाले मृत्यु भएको छ। जसमध्ये प्रदेश २ का मात्र १ सय २४ जना छन्। स्वास्थ्य तथा जनसंख्या मन्त्रालयले प्रदेश २ का आठै जिल्लालाई रेड जोनमा राखेको थियो। देशभर कुल रेड जोनमा रहेका जिल्लाको संख्या ११ मध्ये ८ जिल्ला प्रदेश २ मै थिए। अहिलेलाई सबै जिल्ला रेडजोन बाहिर रहेको वरिष्ठ जनस्वास्थ्य प्रशासक विजय झाले बताए। मन्त्रालयले पाँच सयभन्दा बढी सक्रिय संक्रमित रहेको जिल्लालाई रेड जोनमा राख्दै आएको छ। कोभिड१९ को संक्रमणबाट भएको मृत्युको करिब २८ प्रतिशत प्रदेश २ मा रेकर्ड गरिएको छ। देशभरि कोभिड१९ ले हुने मृत्युदर शून्य दशमलव ६० प्रतिशत रहेपनि प्रदेश २ मा मृत्युदर करिब १ प्रतिशतको हाराहारीमा छ। यो अझै बढ्ने अनुमान गरिएको छ। यी तथ्याङकहरुलाई केलाएर हेर्दा जिल्लागत रुपमा प्रदेश २ कै अवस्था अत्यन्तै चिन्ताजनक देखिन्छ। प्रदेश २ मा सबैभन्दा बढी पर्सामा २४ सय ७०, सर्लाही १८ सय ६६, धनुषा १८ सय ८३, रौतहट १८५०, महोत्तरी, १४ सय १७, बारा १२ सय ४२, सप्तरी, ११ सय ९० र सिरहामा ११ सय ६१ संक्रमित रहेका छन्। प्रदेश २ मा कोभिड१९ को जोखिम उच्च हुनुको कारण खुला सीमा, परीक्षण र कन्ट्याक्ट ट्रेसिङमा लापरवाही तथा कमजोर स्वास्थ्य पूर्वाधार रहेको चिकित्सक डा अजय झा बताउछन्। मन्त्रालयले प्रदेश २ मा कोभिड१९ को जोखिम न्यूनीकरण गर्न तीन सदस्यीय टोली गठन गरेर स्थलगत अध्ययन प्रतिवेदन बुझाउन दिएको कार्यदेश बमोजिम स्वास्थ्य सेवा विभागका महानिर्देशक डा दिपेन्द्र रमण सिंह नेतृत्वको समितिले प्रतिवेदन बुझाएको छ। प्रतिवेदनमा कमजोर स्वास्थ्य पूर्वाधार र नागरिक स्वयंको असंवेदनशीलताले प्रदेश २ को अवस्था अझै कमजोर देखिन्छ। करिब ६० लाख जनसंख्या रहेको प्रदेश २ मा छ वटा पीसीआर उपकरण जडान गरिएको छ। प्रदेश २ को सामाजिक विकास मन्त्रालयका वरिष्ठ जनस्वास्थ्य अधिकृत विजयकुमार झाले प्रत्येक जिल्ला अस्पतालमा एउटाएउटा पीसीआर उपकरण राख्ने तयारी गरिए पनि प्राविधिक समस्याका कारण खरिद गर्न नसकेको बताए। अहिले प्रदेश २ को वीरगञ्जमा दुई, सप्तरीको राजविराज, जनकपुर, रौतहट र बर्दिबासमा एक गरेर पीसीआरका ६ वटा प्रयोगशाला छन्।"
बोक्सीको आरोपमा हुने अमानवीय क्रियाकलाप रोक्न गृहको निर्देशन,"काठमाडौं : गृह मन्त्रालयले बोक्सी र छुवाछुतको आरोपमा अमानवीय क्रियाकलाप रोक्न मातहतका निकायलाई आवश्यक निर्देशन दिएको छ। तराई लगायतका विभिन्न जिल्लामा महिलालाई बोक्सीको आरोप लगाउने, मलमुत्र खुवाउने तथा यातना दिनेसम्मका अमानवीय र जघन्य आपराधिक गतिवधि हुने गरेको पाइएको भन्दै मन्त्रालय त्यस्ता कार्य रोक्न र दोषीलाई तत्काल नियन्त्रणमा लिई कारवाहीको दायरामा ल्याउन मातहतका निकायलाई निर्देशन दिएको हो। मन्त्रालयले प्रहरी प्रधान कार्यालयलाई निर्देशन दिँदै मातहतका निकायमार्फत त्यस्ता गतिविधि विरुद्ध आवश्यक कारबाही अघि बढाउन र त्यसको कार्यप्रगति मन्त्रालयमा पठाउन भनेको छ। समाजमा घट्न सक्ने कुनै पनि घटनाका सम्बन्धमा पूर्व सूचना लिई अवाञ्छित गतिविधि हुन नदिन र घटना घटेमा तथ्यगत विष्लेषण गरी कानुन अनुसार कारवाही गर्न, दण्डनीय हुने फौजदारी कसुरका विषयमा मेलमिलाप नगराउन तथा प्रहरी कार्यालयमा कुनै छलफल र पञ्चायती नगर्न समेत भनेको छ। परम्पराको नाममा हुने अन्धविश्वास, रुढीबादी संस्कृतिका विरुद्धमा स्थानीय न्यायिक समिति, सम्बन्धित निकाय र सरोकारवाला संस्थासँग समन्वय गरी वृहत सचेतना अभियान सञ्चालन गर्नसमेत मन्त्रालयले मातहतका निकायलाई आग्रह गरेको छ। रासस"
स्वास्थ्य मापदण्ड पालना नगर्ने सवारी साधनलाई कारबाही,"काठमाडौं : कोरोना भाइरस सङ्क्रमणको जोखिमलाई ध्यानमा राखेर काठमाडौँ उपत्यकामा ट्राफिक प्रहरीले सार्वजनिक यातायातको अनुगमनलाई तीव्र पारेको छ। महानगरीय ट्राफिक प्रहरी महाशाखाले सार्वजनिक यातायातमा सङ्क्रमण धेरै फैलनसक्ने भन्दै आजदेखि सिट क्षमताभन्दा बढी यात्रु राखे नराखेको, भिडभाड गरे नगरेको, यात्रुहरूले मास्क लगाएको नलगाएको, बढी भाडा लिए नलिएको र भाइरस सङ्क्रमणमुक्त गर्ने गरी स्यानिटाइजर छर्केको वा नछर्केको अनुगमन गरेको हो। महाशाखाका प्रमुख, प्रहरी वरिष्ठ उपरीक्षक भीमप्रसाद ढकालले कोभिड१९ बाट यात्रुमाथि हुने जोखिमलाई ध्यानमा राखेर उपत्यकाका मुख्य बसपार्क र भीडभाड हुने क्षेत्रमा अनुगमनलाई तीव्र पारेको जानकारी दिए। महाशाखाले आजमात्र स्वास्थ्य मापडण्ड पालना नगर्ने ४०० भन्दा बढी भाडाका सवारी साधनलाई कारबाही गरेको छ। महाशाखाले सार्वजनिक सवारी साधनले स्वास्थ्य मापदण्ड पालना नगरे वा तोकिएको भन्दा बढी भाडा लिए ट्राफिक प्रहरीको हटलाईन १०३ मा फोन गर्न आग्रह समेत गरेको छ। रासस"
लागूऔषधसहित ८ जना पक्राउ,"गाईघाट : जिल्ला प्रहरी कार्यालय उदयपुरको टोलीले बिहीबार ठुलो परिणाममा लागूऔषधसहित ८ जना कारोवारीलाई पक्राउ गरेको छ। पक्राउ परेका मध्ये एक जना महिला र अन्य पुरुष छन्। सादा पोसाकमा खटिएको जिल्ला प्रहरी कार्यालय मातहतको स्पेसल टाक्स फोर्स'ले जिल्लाको लालपत्ता र जोगिदह नाकाबाट २ सय ८५ एम्पुल लागूऔषधसहित उनीहरुलाई पक्राउ गरेको बिहीबार आयोजित पत्रकार सम्मेलनमा जानकारी दिए। कार्यालयले सञ्चालन गरेको अवैद्य लागूऔषध नियन्त्रण' अभियानअन्र्तगत टोलीले त्रियुगा नगरपालिका ६ लालपत्ता नाकाबाट सप्तरीको कृष्णसवरम गाउँपालिका १ का ३१ वर्षीय प्रवेश मियाँ र उनकी श्रीमती २६ वर्षीया हजारुम खातुनलाई पक्राउ गरेको एसपी भिमबहादुर दाहालले बताए। छिमेकी मुलुक भारतबाट सप्तरी हुँदै उदयपुरको सदरमुकाम गाईघाट प्रवेश गर्नेक्रममा प्रहरीले विशेष सूचनाका आधारमा फेनारगन ६० एम्पुल, डाईजोपाम ६० एम्पुल, लुपिजेसिक ६० एम्पुल गरी एक सय ८० एम्पुल लागूऔषध र दुई थान मोवाईलसहित उनीहरुलाई पक्राउ गरेको उनले बताए। दुबै जना लामो समयदेखि लागूऔषधको कारोवारी गर्दै आएको प्रारम्भिक वयानबाट खुलेको छ। एसपी दाहालका अनुसार आरोपित पुरुष ग्राहक खोज्दै हिड्ने र महिला सम्पर्कमा आएका लागि विक्री गर्ने गिरोहमा संलग्नमा छन्। उनीहरु सप्तरीमा डिलर जस्तै राखी उदयपुर सप्लार्यसको काम गर्दै आएका व्यक्ति हुन्। त्यसैगरी प्रहरीको टोलीले सप्तरीको फत्तेपुर नाका हुँदै मोटरसाईकलबाट सदरमुकाम गाईघाट ल्याउँदै गरेको सूचनाका आधारमा त्रिनपा २ जोगिदहबाट लोकल डिलरका ६ जना ऐजन्टलाई पक्राउ गरेको छ। पक्राउ पर्नेमा त्रिनपा १२ का १९ वर्षीय रजामुदिन अन्सारी, सोही ठाउँका २४ वर्षीय दिलिप घिमिरे, २० वर्षीय मिलन विश्वकर्मा, २२ वर्षीय शिव अधिकारी, २२ वर्षीय विशाल मगर र २० वर्षीय सागर पौडेल रहेका छन्। प्रहरीले उनीहरुको साथबाट फेनारगन ३५ एम्पुल, डाईजोपाम ३५ एम्पुल, लुपिजेसिक ३५ एम्पुल गरी एक सय पाँच एम्पुल लागूऔषध, तीन थान मोवाईल र स१प३२२४ नम्बरको मोटरसाइकल बरामद गरेको जनाएको छ। उनीहरु सबै जना गाउँमा प्रवेश गरी सप्लार्यसको काम गर्दै आएको प्रारम्भिक बयानबाट खुलेको छ। दाहालले भने, म आएपछि लागूऔषधलाई उच्च प्रथामिकतमा राखि थालिएको विग अप्रेशनमा यो दोश्रो ठुलो सफलता हो। यसअघि ठुलो परिणामको प्रतिबन्धित गाँजा बरामद भएको थियो। उनले लागूऔषध कारोवारी र सेवनकर्ता न्युनिकरणका लागि विशेष योजना बनाएर लागि परेको बताए। उनले सेवनकर्ता मात्र नभई मुख्य कारोवारी नाइके नै पक्राउ गर्न प्रहरी सफल भएको बताए। उनले चुप लागेर बस्न सक्ने अवस्था नरहेको बताउँदै उनले अझ निगरानीलाई बढाउने बताए। विशेष अभियान सञ्चालन गरी लागूऔषधको मागलाई कमि गर्न सके मात्र जिल्ला भित्रिनेक्रम कम हुन्छ' एसपी दाहालले भने, अभिभावक, समाजका प्रवृद्ध व्यक्ति, विद्यालय, स्थानीय तह सबै परिचालित भए मात्र न्युनिकरण सम्भव छ।' राम्रो मुनाफा हुने भएपछि जोखिम मोलेर हिजो जेलबाट छुटेकाहरु पुनः त्यही पेसामा फर्किएको बताउँदै दाहालले भने, छिमेकी मुलुकमा एक सय रुपैयाँमा पाउने लागूऔषध उदयपुरमा एक हजार रुपैयाँमा विक्री हुने गरेको पाइयो, त्यसैले कारोवारी आकर्षित भए।'"
गुल्मीमा पहिरोले विस्थापित,गुल्मी : तीनदेखी लगातार परेको अविरल वर्षाका कारण पहिरो जाँदा जिल्लाका तीन परिवारका १३ जना विस्थापित भएका छन्। जिल्लाको सत्यवती गाउँपालिका६ वाँसपाटाका ठानेश्वर भुषालको घर पहिरोको जोखिममा रहेकाले ६ जनालाई नजिकैको गोठमा सारिएको प्रहरीले जनाएको छ। त्यस्तै सोही गाउँपालिका६ नेटास्थित तुल्सी थापाको घर जोखिममा रहेकाले २ जनालाई स्थानीयको घरमा सारिएको जिल्ला प्रहरी कार्यालय गुल्मीले जनाएको छ। प्रहरीका अनुसार छत्रकोट गाउँपालिका५ आमपोखरी बस्ने लाल कुमारी घर्तीको घरमाथीबाट पहिरो खसेकाले ५ जनालाई स्थानीयको घरमा सारिएको छ। यस्तै अविरल वर्षाका कारण जिल्लाका रिडीरुद्रवेणी सडक र तमघासरिडी सडक अवरुद्ध भएको प्रहरीले जनाएको छ।
सार्क सम्मेलन शीघ्र आयोजनाका निम्ति व्यावहारिक विकल्प खोजी गर्न आह्वान,"काठमाडौं : छ वर्षदेखि अवरुद्ध दक्षिण एशियाली क्षेत्रीय सहयोग सङ्गठन (सार्क) को १९ औँ शिखर सम्मेलन शीघ्र आयोजनाका निम्ति व्यावहारिक सबै विकल्प खोजी गर्न नेपालले सदस्य देशलाई आह्वान गरेको छ। सार्कमा नयाँ उत्साह उत्पन्न गर्न तथा गतिशील तुल्याउन १९ औँ शिखर सम्मेलन चाँडो आयोजना गर्नु अपरिहार्य भएको बताउँदै सार्कको वर्तमान अध्यक्ष राष्ट्र नेपालले व्यावहारिक विकल्पको खोजीका निम्ति सदस्य राष्ट्रलाई आह्वान गरेको हो। सङ्गठनका अध्यक्ष नेपालले अप्रत्यक्षरुपमा आज आयोजना गरेको सार्क मन्त्रिपरिषद्को अनौपचारिक बैठकलाई सम्बोधन गर्दै परराष्ट्रमन्त्री प्रदीपकुमार ज्ञवालीले सार्कलाई दक्षिण एशियाका जनताको जीवन निर्वाहमा प्रत्यक्ष परिवर्तन गराउन सक्षम, प्रभावकारी एवं परिणामोन्मुख क्षेत्रीय सङ्गठन बनाउनुपर्नेमा जोड दिए। कोभिड१९ विरुद्ध लड्न र महामारीको प्रभाव घटाउने अनुकूल उपाय विकास गर्न सदस्य राष्ट्र सामूहिकरुपमा सघनताकासाथ लाग्नुपर्ने आवश्यकता बैठकका अध्यक्ष मन्त्री ज्ञवालीले औँल्याए। बैठकमा सबै सदस्य मुलुकका परराष्ट्र बाह्यमामिलामन्त्रीको सहभागिता थियो।"
"उपत्यकामा एकैदिन कोरोनाबाट ६ जनाको मृत्यु, ७५५ संक्रमित","काठमाडौं : पछिल्लो २४ घण्टामा काठमाडौं उपत्यकामा कोरोनाबाट ६ जनाको मृत्यु भएको छ। काठमाडौंमा तीन पुरुषसहित चारजना, भक्तपुरमा एक महिला र एक पुरुष गरी ६ जनाको मृत्यु भएको स्वास्थ्य तथा जनसंख्या मन्त्रालयले जनाएको छ। यस्तै उपत्यकामा ७५५ जनामा कोरोना संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार विभिन्न प्रयोगशालामा गरिएको परीक्षणमा ७५५ जनामा संक्रमण देखिएको हो। काठमाडौंका ६०९, भक्तपुरका ५१ र ललितपुरका ९५ जनामा कोरोना भाइरस संक्रमण पुष्टि भएको छ। संक्रमितमध्ये ५० प्रतिशत उपत्यकाका रहेको मन्त्रालयले जनाएको छ। नेपालमा कोरोनाको ग्राफ दिनप्रतिदिन बढ्ने क्रममा छ। संक्रमितको संख्या करिब ७० हजार नजिक पुग्नै लागेको छ। पछिल्लो २४ घण्टामा १४ सय ९७ जनामा संक्रमण पुष्टि भएको छ। यो सहित संक्रमितको संख्या ६९ हजार ३०१ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। १८ हजार ४३७ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ८ हजार ६१४ जना रहेका छन् भने होम आइसोलेसनमा ९८२३ जना छन्। यस्तै क्वारेन्टाइनमा ६ हजार ५६५ जना रहेका छन्। मन्त्रालयका अनुसार नेपालमा २४ घन्टामा ११ हजार ४४९ पीसीआर परीक्षण गरिएको छ। पछिल्लो २४ घण्टामा ४५७ जना कोरोना जितेर डिस्चार्ज भएका छन्। यो ७२ दशमलव ७ प्रतिशत हो। योसँगै कुल डिस्चार्ज हुनेको संख्या ५० हजार ४११ पुगेको छ। आइसीयूमा २३२ र भेन्टिलेटरमा २८ जनाको उपचार भइरहेको छ। नेपालमा कोरोनाबाट हालसम्म ४५३ जनाको मृत्यु भएको छ। बिहीबार मात्रै १७ जनाको मृत्यु भएको छ।"
वृद्धाभत्ताका लागि ७७ वर्षमा नागरिकता !,"गोरखा : नागरिकता नभएका कारण ७७ वर्ष सम्म वृद्धभत्ताबाट बञ्चित एक महिलाले नागरिकता प्रमाणपत्र पाएकी छिन्। धार्चे गाउँपालिका६ यार्साकी असरी घलेले दुईदिन लगाएर सदरमुकाम पुगी बिहीबार नागरिकता प्रमाणपत्र लिएकी हुन्। उनलाई प्रमुख जिल्ला अधिकारी तीर्थराज भट्टराईले जिल्ला प्रशासन कार्यालयमा नागरिकता प्रमाणपत्र प्रदान गरे। सातवर्ष अघिदेखि पाउनु पर्ने वृद्धभत्ता नागरिकता प्रमाणपत्र नभएका कारण नपाएकाले दुई दिन खर्चेर बोकिएर सदरमुकाम आएको घलेको भनाइ छ। नागरिकताको महत्व नबुझेका कारण यत्तिका उमेरसम्म नबनाएको उनको भनाइ छ। नागरिकता किन बनाउनुपर्छ, फाइदा के छ, के काम गर्छ, कसरी कहाँ बनाउने भन्ने ज्ञान नहुँदा वृद्ध महिलाले अहिलेसम्म नागरिकता नबनाएको बताइन्। आरुघाट गाउँपालिकाको सोतीसम्म बोकेर ल्याएका हौँ, उनका आफन्त नुर्बु घलेले भने, वृद्ध मान्छे हिड्न सक्नुभएन, बोकेर ल्याएका हौँ। दुई दिन लगाएर सदरमुकाम आएकी असरी घले नागरिकता पाएपछि खुसी भएकी छिन्। उनलाई नागरिकता बनाउन सदरमुकामसम्म आउनका लागि स्थानीय नुर्बु घलेले आर्थिक सहयोग गरेका छन्। दुई नाती नातीनीसहित आउँदा घले परिवारको आउजाउमा १५ हजार लाग्ने अनुमान छ। नागरिकता नभएको बारे परिवारका सदस्यलाई पनि हेक्का नहुँदा अहिलेसम्म बन्न नसकेको थिएन। स्थानीय भाषा मात्रै बोल्न सक्ने असरीलाई अब फेरि एकदिनको बाटो बोकेर लैजानुपर्ने बाध्यता परिवारलाई छ। उनका लागि ज्येष्ठ नागरिक भत्ता उपलब्ध गराउन कागजी प्रक्रिया अघि बढाउने गाउँपालिकाका अध्यक्ष सन्तोष गुरुङले बताए।"
पानी नरोकिएपछि दाउन्ने सडक ठप्प,नवलपुर : पानी नरोकिएसम्म बुटवलनारायणगढ सडक अन्तरगतको दाउन्ने खण्डखण्ड सञ्चालनमा कठिनाई हुने प्रहरीले जनाएको छ। दाउन्ने क्षेत्रका ५ बढी स्थानमा झरेको पहिरोले बिहीबारदेखि सडक अवरुद्ध बनेको छ। अवरुद्ध सडक खुलाउन डोजर प्रयोग गरेपनि पानी परिरहेकाले पहिरो खस्ने क्रम नरोकिएको जिल्ला प्रहरी कार्यालय पूर्वी नवलपरासीका नायब उपरीक्षक मोहनबहादुर खाँणले बताए। पानी नरोकिए सडक सञ्चालन हुन नसक्ने उनले जानकारी दिए। सडकअवरुद्ध भएपछि बिहानैदेखि सयौं सवारीसाधन अलपत्र परेका छन्।
"पाल्पामा पहिरोले एकको मृत्यु, पाँच वेपत्ता : १२ घण्टासम्म उद्धार हुन सकेन","तानसेन : रम्भा गाउँपालिका२ फोक्सिङकोटमा पहिरोले तीन घर पुरिँदा एक जनाको मृत्यु भएको छ भने पाँच जना पुरिएका छन्। मृत्यु हुनेमा फोक्सिङकोट सुरुङडाँडाकी २७ वर्षीया मोतिसरा गाहाँ रहेकी छन्। पहिरोमा पुरिएर वेपत्ता हुनेहरुमा बेलौजाका ६० वर्षीय हुमबहादुर गाँहा, उनको श्रीमती ५० वर्षीया धनीसरा गाँहा, १७ वर्षीया छोरी कृष्णमाया गाँहा, मावली घर आएकी १४ वर्षीय खुमिसरा आले, मनबहादुर गाँहाको छोरी ८ वर्षीय लक्ष्मी गाँहा रहेको जिल्ला प्रहरी कार्यालय पाल्पाका सूचना अधिकारी प्रहरी नायव उपरिक्षक मदन गिरीले बताए। पुरिएका पाँच जनाको १२ घण्टा बितिसक्दा समेत उद्धार हुन सकेको छैन्। विहान करिब ४ बजेको समयमा सुतिरहेको समयमा पहिरोले घर पुरिँदा हुमबहादुरको घरमा रहेका पाँचै जना पुरिएको, उनको घरसँग जोडिएका छोरा मनबहादुरका परिवारका तीन जना भने पहिरो झर्दाझर्दै भागेर बाच्न सफल भएका थिए। मन बहादुरकी छोरी लक्ष्मी पनि मावल आएकी खुमिसरासँगै हजुरवुवाको घरमा बसेको कारण पहिरोमा पुरिएकी हुन। सुरुङडाँडाका वीर बहादुर गाँहा घरमा पहिरोले पुर्दापुर्दै भागेर बाँचे। तर गर्भवती श्रीमती मोतिसरा भाग्न नसक्दा पहिरोमा पुरिइन। उद्धारको लागी विहानै जिल्लाबाट खटिएको नेपाल प्रहरी तथा सशस्त्र प्रहरीको टोली बेलुका ४ बजेसम्म पहिरोले बाटो अवरुद्ध हुँदा घटनास्थल पुग्न सकेको छैन्। अधिकांश स्थानमा पहिरो गएकोले पन्छाउँदा पन्छाउँदै घटनास्थल पुग्न समय लागेको पाल्पा प्रहरीले जनाएको छ। पहिरोस्थलमा प्रहरी चौकी हुगी र ताँहुबाट खटिएको प्रहरीहरु ७ घण्टा पैदल हिँडेर घटनास्थल पुगे पनि अविरल वर्षाको कारण पहिरोले पुरिएको घरहरु उत्खनन गर्न सकिएको छैन्। घटनास्थलमा पुगेका गाउँपालिकाका अध्यक्ष विष्णु प्रसाद भण्डारीले पहिरो क्षेत्रमा जोखिमयुक्त रहेका घरका बासिन्दाहरु लाई आफन्त तथा सुरक्षित सार्वजनिक भवन स्कुलमा सार्ने व्यवस्था मिलाएको बताए। घटनास्थलमा हेर्दाहेर्दै दलबहादुर गाँहाको घर समेत पहिरोले पुरिएको अध्यक्ष भण्डारीले बताए। डाँडो नै भासिएर पहिरो गएकोले सो क्षेत्रका बस्तीका बासिन्दालाई अन्यत्र सारिन लागेको उनले बताए। अविरल बर्षाको कारण दुई दिनदेखी बन्द भएको सडक केही घण्टा सुचारु भएर पुन: पहिरोका कारण बन्द भएको छ तानसेन बुटवल सडक क्षेत्रमा अत्याधिक पहिरो क्षेत्र भएकोले अत्यावश्यक काम नपरी यात्रा नगर्न, गर्नै परे वैकल्पिक मार्गसमेत प्रयोग गर्न सर्वसाधारणहरुमा पाल्पा प्रहरीले आग्रह गरेको छ। यसै गरी पाल्पाका अधिकांश गाउँपालिका जोड्ने सडक पहिरोका कारण अवरुद्ध भएका छन्। ग्रामीण सडक अवरुद्ध हुँदा कृषकका उत्पादन दुध, तरकारी सदरमुकाम तानसेनसम्म आउन सकेको छैन्। पाल्पामा अविरल वर्षाको कारण विभिन्न स्थानमा ३० घर गोठ पहिरोले भत्किएको, २५ वटा बाख्रा, दश वटा भैंसी पहिरोले पुरिएको पाल्पा प्रहरीले जनाएको छ।"
बालिका बलात्कार कसुरमा १३ वर्ष कैद,"उदयपुर : १४ वर्षीया बालिका बलात्कार गरेको आरोपमा पक्राउ परेका उदयपुरको कटारी नगरपालिका ७ का १८ वर्षीय अनिलकुमार दनुवारलाई जिल्ला अदालतले बिहीबार १३ वर्ष कैद फैसला सुनाएको छ। जिल्ला न्यायाधिश दिपक खनालको एकल इजलासले कसुर ठहर गर्दै १३ वर्ष कैद, पाँच हजार जरिवाना र पीडितलाई क्षतिपुर्ति वापत १५ हजार उपलब्ध गराउने गरी फैसला सुनाएको हो। अदालतले अपराध पीडित संरक्षण कोष २०७५ को दफा ७१ बमोजिम प्रतिवादीबाट पीडित राहत कोषमा दुई हजार दुई सय रुपैयाँसमेत जम्मा गर्न आदेश दिएको तहसिलदार राजकुमार आचार्यले जानकारी दिए। कसुरदारले गत जेठ १८ गते बालिकालाई घरबाट विभिन्न प्रलोभनमा पारी धमिनी गाउँमा लगेर बलात्कार गरेको भन्दै पीडित पक्षले कारवाहीको माग गर्दै जेठ २० गते इलाका प्रहरी कार्यालयका जाहेरी दिएका थिए। पीडित पक्षका निवेदनसँगै पक्राउ परेका कसुरदारलाई अदालतले असार १० गते पुर्पक्षका लागि थुनामा राख्ने आदेश दिएको थियो।"
हप्तामा दुई दिन विदाको प्रस्ताव मन्त्रिपरिषदमा पेश हुँदै,"काठमाडौं : संस्कृति, पर्यटन तथा नागरिक उड्डयन मन्त्रालयले आन्तरिक पर्यटन प्रर्वद्धन गर्न हप्तामा दुई दिन बिदा दिने प्रस्ताव तयार गरी मन्त्रिपरिषदमा पेश गर्ने भएको छ। पर्यटनमन्त्री योगेश भट्टराईको अध्यक्षतामा मन्त्रालयमा बिहीबार बसेको उच्चस्तरीय समूहको बैठकले हप्तामा दुई दिन बिदा दिने सम्बन्धमा अध्ययन तथा कार्यदल बनाउने र कार्यदलले प्रस्ताव तयार पारिसकेपछि मन्त्रिपरिषद्मा पेश गर्ने निर्णय गरेको हो। पर्यटन मन्त्रालयका सहसचिव तथा पर्यटन महाशाखाका प्रमुख प्रदीपकुमार कोइरालाको संयोजकत्वमा पर्यटन विभागका प्रमुख रुद्रसिंह तामाङ र नेपाल पर्यटन बोर्डका प्रमुख कार्यकारी निर्देशक धनञ्जय रेग्मी सदस्य रहेको एक समिति निर्माण गरिएको छ। समितिमा अर्थ मन्त्रालय, गृह मन्त्रालय र सामान्य प्रशासन मन्त्रालयका प्रतिनिधिलाई समेत सामेल गरेर अध्ययन प्रस्ताव तयार गर्न लागिएको हो। त्यस्तै बैठकले पशुपतिनाथ मन्दिर र लुम्बिनी सङ्ग्रहालय खोल्ने सम्बन्धमा प्रोटोकल तयार गरी कोरोना क्राइसिस म्यानेजमेन्ट सेन्टर (सीसीएमसी) मा पेश गर्ने निर्णय गरेको छ। बैठकले बङ्गलादेश, इन्डोनेशिया, रसिया, कोरिया र फिनल्याण्डसँग भएको हवाई सम्झौता असोजभित्र तयार गरी मन्त्रिपरिषद्मा पेश गर्ने निर्णयसमेत गरेको छ। पर्यटन क्षेत्रको पुनरुत्थान कार्यक्रम प्रभाकारी बनाउन मन्त्रालय, पर्यटन विभाग र नेपाल पर्यटन बोर्ड मिलेर संयुक्तरूपमा कार्यक्रम बनाएर आउँदो बैठकमा पेश गर्ने निर्णय गरेको छ। बैठकले हप्ता दिनभित्र हवाई इन्धन मूल्य पुनरावलोकन तथा हवाई भाडा सम्बन्धमा ठोस प्रस्ताव तयार गरी मन्त्रालयमा पेश गर्न हवाई महाशाखा र नेपाल नागरिक उड्डयन प्राधिकरणलाई निर्देशन दिएको छ। मन्त्री भट्टराईले राष्ट्रिय गौरवको आयोजनाको कामलाई प्रभावकारी बनाउन मन्त्रालयका तर्फबाट आवश्यक सहजीकरण, अनुगमन, मूल्याङ्कन, निरीक्षण गर्नसमेत सम्बन्धित महाशाखा प्रमुखलाई निर्देशन दिए। रासस"
"प्रदेश १ मा एकैदिन ११४ जनामा कोरोना संक्रमण, डिस्चार्ज शून्य","विराटनगर : प्रदेश १ मा कोरोना भाइरस संक्रमितको संख्या छ हजार नाघेको छ । एकै दिन बिहीबार एक सय १४ जना नयाँ बिरामी थपिएसँगै संक्रमित संख्या छ हजारबाट उकालो लागेको हो । पछिल्लो २४ घण्टामा सात सय ९४ जनाको पीसीआर परीक्षण गरिएकोमा ४७ महिला र ६७ पुरुषको रिपोर्ट पोजेटिभ आउँदा जम्मा संक्रमित छ हजार ६४ पुगेको छ । स्वाबको परीक्षण गरिएकामध्ये बिहीबार छ सय ८० जनाको रिपोर्ट नेगेटिभ आएको छ । पछिल्लो समय थोरै परीक्षण हुँदा पनि अधिक संख्यामा रिपोर्ट पोजेटिभ आउन थालेको छ । यसअघि दैनिक एक हजार बढीको परीक्षण हुँदै आएको थियो । हालसम्म प्रदेश १ मा एक लाख १८ हजार आठ सय १० जनाको पीसीआर परीक्षण भएको सामाजिक विकास मन्त्रालयले जनाएको छ । मन्त्रालयका अनुसार परीक्षण गरिएकामध्ये एक लाख १२ हजार सात सय ४६ जनाको रिपोर्ट नेगेटिभ आएको छ । मन्त्रालयको कोभिड१९ निगरानी तथ्यांक संकलन अनुगमन समितिका संयोजक डा सरोज विशालका अनुसार बिहीबार नयाँ थपिएका संक्रमितमा सबैभन्दा बढी मोरङका ८६ जना छन् । तीमध्ये प्रदेश राजधानी विराटनगरका मात्रै ७१ जना छन् । विराटनगर महानगरपालिकामा थपिएका नयाँ ७१ जनामध्ये ३६ महिला र ३५ पुरुष रहेको डा विशालले बताए । विराटनगर प्रदेशमा कोरोनाका कारण सबैभन्दा बढी प्रभावित बनिरहेको स्थानीय तह हो । यहाँ संक्रमित संख्या हालसम्म एक हजार छ सय चार पुगेको छ । उनका अनुसार बिहीबार मोरङबाहेक सुनसरीमा २१, झापामा पाँच, उदयपुर र प्रदेश १ बाहिरका एकएक जनामा संक्रमण पुष्टि भएको छ । विराटनगरबाहेक मोरङको बूढीगंगामा दुई महिला, चार पुरुष, सुन्दरहरैँचामा दुई महिला, दुई पुरुष, कटहरीमा दुई पुरुष, पथरीशनिश्चरेमा एक महिला, सुनवर्षी र धनपालथानका एकएक पुरुषको रिपोर्ट पोजेटिभ आएको जानकारी मन्त्रालयले दिएको छ । मन्त्रालयका अनुसार सुनसरीको धरानमा चार महिला, नौ पुरुष, दुहवीमा एक महिला, छ पुरुष, इटहरीमा एक पुरुष, झापाको बिर्तामोडमा दुई पुरुष, झापा गाउँपालिका, भद्रपुर र कनकाईमा एकएक पुरुष, उदयपुर र प्रदेश १ बाहिरका एकएक पुरुषमा कोरोना देखिएको छ । एकै दिन ठूलो संख्यामा संक्रमित थपिए पनि संक्रमण मुक्त भएर डिस्चार्ज हुनेको संख्या भने बिहीबार शून्य रहेको छ । डा विशालका अनुसार विभिन्न ठाउँमा सञ्चालन गरिएका संस्थागत आइसोलेसन र होम आइसोलेसनबाट उपचारपछि निकोे भएर एक जना पनि डिस्चार्ज नभएका हुन् । हालसम्म डिस्चार्ज हुनेको संख्या दुई हजार छ सय १९ छ । विराटनगरका छ सय पाँच जना छन् । संक्रमितमध्ये तीन हजार चार सय ४५ जना उपचाररत छन् । उनीहरुको संस्थागत आइसोलेसन र होम आइसोलेसनमा उपचार भइरहेको डा विशालले जानकारी दिए । उपचारपछि निको भएर संक्रमण मुक्त हुँदै डिस्चार्ज हुनेको संख्या प्रदेशमा निक्कै कम छ । नयाँ थपिएकाको तुलनामा डिस्चार्ज हुनेको संख्या कम हुँदा संक्रमितको व्यवस्थापन र उपचार जटिल बनेर गएको छ । उपचाररत संक्रमितले आफूहरुलाई वास्ता र सोधीखोजी नगर्ने गरिएको तथा चिकित्सकको अनुहार पनि देख्न नपाएको गुनासो गरिरहेका छन् । उपचाररत आइसोलेसनमा पनि सकारात्मक व्यवहार नहुने र दुरव्यवहार गर्ने गरिएको गुनासो उनीहरुको छ । ५९ जना संक्रमितको मृत्यु प्रदेश १ मा हालसम्म कोरोना संक्रमितमध्ये १७ महिला र ४२ पुरुष गरेर ५९ जनाको मृत्यु भइसकेको छ । मृत्यु भएकामा प्रदेश १ का ४७ र प्रदेश २ का ३२ जना छन् । कोरोना पोजेटिभ देखिएपछि उपचारका लागि प्रदेश १ का विभिन्न कोभिड अस्पतालमा ल्याइएका संक्रमितमध्ये प्रदेश २ का दुई महिला र १० पुरुषको ज्यान गएको हो । प्रदेश १ का १५ महिला र ३२ पुरुष संक्रमितको मृत्यु भइसकेको डा विशालले बताए । जसमा मोरङका ३३, सुनसरीका आठ, झापाका पाँच र ताप्लेजुङका एक रहेका छन् । मृतकमध्ये विराटनगर महानगरका मात्रै २१ जना रहेका छन् ।"
कांग्रेस नेता कोइराला कोरोना सङ्क्रमण मुक्त,काठमाडौं : नेपाली कांग्रेसका महामन्त्री डा शशाङ्क कोइराला कोरोना भाइरसमुक्त भएका छन्। उनले आज सामाजिक सञ्जालमार्फत आफू कोभिड१९ मुक्त भएको जानकारी दिएका हुन्। उनको स्वाब परीक्षणका क्रममा आज नेगेटिभ देखिएको हो। गत शनिबार चाबहिलस्थित ओम अस्पतालबाट उपचारपछि डिस्चार्ज भएका महामन्त्री डा कोइराला चिकित्सकको सल्लाहअनुसार होम आइसोलेसनमा रहेका थिए। उनले अझै केही दिन होम आइसोलेसनमा बस्ने र चाँडै पार्टीको नियमित काममा फर्कने जानकारी दिए। कोभिड१९ को सङ्क्रमण देखिएपछि केही दिन होम आइसोलेसनमा बसेका उनी ज्वरो र निमोनियाका कारण अस्पतालमा भर्ना भएका थिए। स्वास्थ्यमा सुधार आएपछि उनी अस्पतालबाट डिस्चार्ज भएर होम आइसोलेसनमा बसेका थिए। रासस
'रामलखनको अस्पताल आइपुग्दा मृत्यु भइसकेको थियो',"काठमाडौं : चिकित्सा विज्ञान राष्ट्रिय प्रतिष्ठानले केन्द्रीय कारागारका कैदी रामलखन जैसवालको अस्पताल आइपुग्दा मृत्यु भइसकेको बताएको छ। प्रतिनिसभा, शिक्षा तथा स्वास्थ्य समितिको बैठकमा प्रतिष्ठानका उपकूलपति देवनारायण साहलेले कोभिड१९ का कारण समयमा नै शवको व्यवस्थापन गर्न कठिन भएको बताएका छन्। सो दिन कारागार प्रशासनले राती १०:५५ बजे ल्याउँदा नै उहाँको मृत्यु भएको पाइएको साहले जानकारी दिए। मृतककी छोरीले अर्को दिन बाबुको अन्तिम पटक मुख हेर्ने इच्छा गरेकाले दिइएको उनले बताए। छोरीले बाबुको फोटो खिचेर हालेपछि त्यो भाइरल भएको थियो। उनले भने, 'जेलले किन अस्पताल ल्याउन ढिलो गर्यो भन्ने जवाफ वीर अस्पतालले भन्न सक्दैन।' अस्पतालमा शव गृह नहुँदा त्यसको व्यवस्थापन हुन नसकेको उपकुलपति साहले बताए। समाान्य अवस्थामा अस्पतालले केही समय रहने शवलाई त्रिवि शिक्षण अस्पतालको शव गृहमा पठाउने गरेको थियो। कोभिड१९ का कारण अहिले पठाउन सकिएको छैन। समितिकी सदस्य अञ्जना बिसङ्खेले जैसवालको मृत्युका बारेमा फैलिएको हल्लाका बारेमा सत्यतथ्य आउनुपर्नेमा जोड दिइन। समिति सदस्य खगराज अधिकारीले अस्पतालले आगामी दिनमा शौचालयदेखि यहाँको शव व्यवस्थापनसम्मको विषयमा ध्यान दिनुपर्ने औँल्याए। रासस"
कोरोनाबाट सीडिओका भान्सेको मृत्यु,राजविराज : सीडीओको भान्से समेत रहेका जिल्ला प्रशासन कार्यालय सप्तरीका कार्यालय सहयोगी ६८ वर्षीय पुरुषको बिहीबार मृत्यु भएको छ । कोरोनाबाट संक्रमित भइ होम आइसोलेसनमा बसेका उनको बिहीबार मृत्यु भएको परिवारका सदस्यले जानकारी दिएका छन् । जिल्ला प्रशासन कार्यालयबाट ५८ वर्षको उमेरमा अवकाश पाएपछि पनि उनी करारमा प्रमुख जिल्ला अधिकारीको निवासमा निरन्तर भान्से थिए । गत भदौ २८ प्रजिअ शंकरहरी आचार्यसहित कार्यालयका कर्मचारीहरुको पीसीआर परीक्षण गरिएकोमा भान्सेसहित जिल्ला प्रशासन कार्यालयका थप दुई कार्यालय सहायक र एक प्रहरीमा संक्रमण देखिएको थियो । संक्रमण पुष्टि भएपनि स्वास्थ्य अवस्था सामान्य रहेकाले उनी होम आइसोलेसनमा बसेका थिए । बिहीबार बिहान ६ बजे उठेर चिया पिएका उनले ज्याउलो खाएर सुत्न गएपछि नउठेको उनका परिवारका सदस्यले जानकारी दिएका छन् । मृतकको दाहसंस्कार गर्न शवलाई सप्तकोशी नदी लगिएको छ ।योसँगै सप्तरीमा मृत्यु हुने कोरोना संक्रमितको सङ्ख्या १२ जना पुगेको स्वास्थ्य कार्यालय सप्तरीले जनाएको छ । जसमा २ जना महिला छन् ।
स्वास्थ्यकर्मीमा कोरोना पुष्टि भएपछि भारदह अस्पताल बन्द,"राजविराज : स्वास्थ्यकर्मीमा कोरोना संक्रमण देखिएपछि सप्तरीको हनुमाननगर कंकालिनी नगरपालिकामा रहेको भारतह अस्पताल बिहीबारदेखि बन्द भएको छ । भारदह अस्पतालका डा कुन्दन ठाकुरले बिहीबार एक सूचना सार्वजनिक गर्दै अर्को सूचना नभएसम्मका लागि अस्पतालमा उपलब्ध सम्पूर्ण सेवा स्थगित गरिएको जानकारी दिए । सूचना बमोजिम अस्पतालमा कार्यरत कर्मचारीमध्ये १ जना कोरोना संक्रमित भएकाले अन्य कर्मचारीमा समेत संक्रमणको जोखिम रहेकोले अस्पताल बन्द गरिएको हो । प्रादेशिक अस्पताल जनकपुरमा गरिएको परीक्षणअनुसार भारदह अस्पतालमा कार्यरत एक स्वास्थ्यकर्मीमा संक्रमण पुष्टि भएको हो । अस्पतालमा कार्यरत २ चिकित्सकसहित कर्मचारी, स्वास्थ्यकर्मी र औषधि पसलेसमेत ४१ जनाको बिहीबार स्वाब संकलन गरेर पीसीआर परीक्षणका लागि पठाइएको स्वास्थ्य संयोजक रामदेव यादवले जानकारी दिए । उनीहरुको परीक्षणको रिपोर्ट नआएसम्म सबैलाई घरमै सुरक्षित बस्न भनिएको छ । पीसीआर परीक्षणको रिपोर्ट आएपछि अस्पतालको सेवा सञ्चालन हुने डा ठाकुरले बताउ ।"
ओखलढुंगामा २६ जना कोरोना मुक्त,"ओखलढुंगाः नेपाली कांग्रेसका जिल्ला सभापति प्रदिप सुनुवार, उपसभापति तेजेन्द्र खनाल र जिल्ला समन्वय समितिका प्रमुख जयबहादुर श्रेष्ठसहित २६ जना एकसाथ कोरोना संक्रमण मुक्त भएका छन् । दोस्रो पटक गरेको परीक्षणमा उनीहरु कोरोना संक्रमण मुक्त भएका हुन् । १८ दिनको आइसोलेसन बसाइपछि उनीहरु कोरोना संक्रमण मुक्त भएका हुन् । उनीहरुलाई सामुदायिक अस्पताल ओखलढुंगा र जिल्ला अस्पताल रुम्जाटारमा उपचार गरिएको थियो । डिस्चार्ज भएका उनीहरुलाई आइसोलेसनबाट घर पठाउने तयारी भइरहेको सहायक प्रमुख जिल्ला अधिकारी तुलसी भट्टराईले बताए । उपचाररत ४ जनालाई भने संक्रमण यथावत् देखिएको पाइएको छ । त्यस्तै जिल्लामा ६ जना नयाँ संक्रमित थपिएका छन् । जिल्लाबाहिरबाट आएर क्वारेन्टाइनमा राखिएकामा थप ६ जनामा संक्रमण देखिएको स्वास्थ्य कार्यालयका प्रमुख सुमन तिवारीले बताए । उनका अनुसार उनीहरुको उपचारको व्यवस्थापन गर्ने काम भइरहेको छ । अब जिल्लामा १० जना कोरोनाका सक्रिय संक्रमित छन् ।"
पहिरोले सुर्खेतदैलेख सडकखण्ड अवरुद्ध,दैलेख : दैलेख सुर्खेतको सीमा क्षेत्र पहिरो खस्दा यातायात अवरुद्ध भएको छ। पहिरोले सुर्खेतदैलेख सडकखण्ड अवरुद्ध भएको प्रहरी चौकी रानीमत्ताका ट्राफिक प्रहरी हवल्दार कुबेर केसीले जानकारी दिए। केसीका अनुसार पहिरोले सडक ठप्प भएको छ। पहिरोले सडक अवरुद्ध हुँदा कर्णालीको राजधानी वीरेन्द्रनगरबाट सुर्खेतदैलेख कालिकोट लगायत जिल्लामा जाने सबै सवारी साधन अलपत्र परेका छन्। सडक सञ्चालनका लागि पहिरो पन्छाउने काम भइरहेको छ।
सवारी कर कार्त्तिक मसान्तसम्म तिर्दा जरिवाना नलाग्ने,काठमाडौं : बागमती प्रदेशका सवारी धनीले कात्तिक मसान्तभित्रमा कर तिर्दा जरिवाना नलाग्ने भएको छ । लकडाउन र निषेधाज्ञाका सवारी धनीले समयमै कर तिर्न पाएका सकेका थिएन् । सरकारकै कारणले सेवाग्राही समयमै कर तिर्न बंचित भएकाले बागमती प्रदेशले २०७७ कार्तिक मसान्तसम्म कर तिर्दा जरिवाना नलाग्ने निर्णय गरेको हो । आर्थिक मामिला तथा योजना मन्त्रालय बागमती प्रदेशले असोज ५ को मन्त्रीस्तरीय निर्णयले जरिवाना नलिने व्यवस्था मिलाएको हो । विश्वव्यापी रुपमा फैलिएको कोभिड१९ को संक्रमणका कारण सरकारले २०७६ चैत ११ देखि लकडाउन घोषणा गरेको थियो । बागमती प्रदेशभित्रका विभिन्न जिल्लामा २०७७ साउन तथा भदौ २६ गते सम्म निषेधाज्ञा जारी भएको हुँदा उत्पन्न असहज परिस्थितिका कारण प्रदेश सवारी तथा यातायात व्यवस्था ऐन एवं आर्थिक ऐन २०७७ को अनुसूची २ बमोजिमको कर तथा दस्तुर सो अवधिमा नवीकरण गर्ने म्याद समाप्त भएकाको हकमा सवारी कर तथा गैर कर बुझाउन नपाएका करदाताहरुलाई प्रदेश आर्थिक ऐन २०७७ को दफा १३ बमोजिम सवारी साधन कर तथा गैरकर राजस्व दाखिला गर्ने म्याद २०७७ कात्तिक मसान्तसम्म थप गरिएको निर्णयमा उल्लेख छ । मन्त्रालयले यातायात कार्यालयलाई यो निर्णयअनुसार छुट प्रदान गरेपछि उक्त सवारी साधनहरुको विवरण आर्थिक मामिला तथा योजना मन्त्रालयमा पठाउन भनेको छ।
"लगातारको वर्षाले नदीमा बहाव बढ्दै : बाढी र पहिरोले १४ को मृत्यु, ७ बेपत्ता","काठमाडौं : पछिल्लो दुई दिनदेखिको लगातार वर्षाका कारण मुलुकका धेरै क्षेत्र प्रभावित भएका छन्। बाढी र पहिराले केही जिल्लामा मानवीय क्षतिसमेत भएको गृहमन्त्रालयले जनाएको छ। ठाउँठाउँमा आएको बाढी र पहिराका कारण दुई दिनमा मात्रै १४ जनाको मृत्यु भएको छ। अन्य सात जना हराइरहेका छन् भने तीन जना घाइते भएको गृहमन्त्रालयको राष्ट्रिय आपत्कालीन कार्य सञ्चालन केन्द्रका प्रमुख मुरारी वस्तीले जानकारी दिए। प्राप्त विवरणअनुसार कपिलवस्तुमा विद्युत् प्राधिकरणको गाडी खोलाले बगाउँदा एक जनाको मृत्यु र दुई जना बेपत्ता भएका छन्। पाल्पाको रम्भा गाउँपालिकामा घर पुरिँदा पाँच बेपत्ता भएका छन् भने एक जनाको मृत्यु भएको छ। यस्तै धनकुटाको महालक्ष्मीमा पनि एक जनाको मृत्यु भएको छ। स्याङ्जाको कालिगण्डकी गाउँपालिकामा एक जना र वालिङ नगरपालिका१४ मा दुई घर पुरिँदा नौ जनाको मृत्यु भएको केन्द्रका प्रमुख वस्तीले जानकारी दिए । यस्तै बाग्लुङमा पनि एक जनाको ज्यान गएको छ। लगातारको वर्षाका कारण नदीनालामा बहावसमेत बढ्न थालेको छ। अझै केही दिन वर्षा जारी रहने र बाढी पहिरो खस्नसक्ने भएकाले उच्च सावधानी अपनाई जोखिम क्षेत्रबाट सुरक्षित स्थानमा सरेर बस्न सरकारले आम नागरिकलाई आग्रह गरेको छ। बाढी पूर्वानुमान महाशाखाका अनुसार बिहीबार र भोलि शुक्रबार नारायणी, पश्चिम राप्ती, बबई, तिनाउ, बाणगङ्गा र त्यसका सहायक नदीमा बहावको खतरा आसपासका क्षेत्रमा हुनेछ। यस्तै कर्णाली, कोशी, कनकाई, कमला, वाग्मतीमा सतर्कता आसपास हुने भएकाले ती नदीका तटीय क्षेत्रका क्रियाकलाप नगर्न अनुरोध गरिएको छ। स्याङ्जा पहिरो : ६ जनाको शव भेटियो, चार बेपत्ता पाल्पा पहिरो : तीन घर बगाउँदा ६ जना बेपत्ता (अपडेट) स्याङ्जा पहिरो : एकै परिवारका ८ जनासहित मृत्यु हुनेको संख्या १० पुग्यो कपिलवस्तुमा गाडी बगाउँदा बेपत्ता दुईमध्ये एक शव भेटियो तिनाउ नदीको बाढीले घर बगायो पहिरोले सुर्खेतदैलेख सडकखण्ड अवरुद्ध जल तथा मौसम विज्ञान विभागका अनुसार बिहीबार सबै प्रदेशका केही स्थानमा भारी वर्षाको सम्भावना रहेको छ। प्रदेश १, २, बाग्मती, गण्डकी, प्रदेश ५ र कर्णाली प्रदेशका १२ स्थानमा अति भारी वर्षाको समेत सम्भावना रहेको छ। बिहीबार राति देशभर सामान्यदेखि पूर्णः मौसम बदली रही धेरै स्थानमा मेघ गर्जन र चट्याङसहित हल्कादेखि मध्यम वर्षाको सम्भावना रहेको छ। सबै प्रदेशका केही स्थानमा भारी वर्षा र केही ठाउँमा अति भारी वर्षाको सम्भावना रहेको छ। रासस"
तिनाउ नदीको बाढीले घर बगायो,"भैरहवा : निरन्तरको वर्षाका कारण तिनाउ नदीमा आएको बाढीले बुटवल क्षेत्रमा एउटा घर बगाएको छ। नदीमा आएको बाढीले बुटवल उपमहानगरपालिका१७ रानिगञ्जस्थित बल्कले बनाइएको प्रेमकुमारी खाम्चाको चार कोठा भएको घर बगाएको जिल्ला प्रहरी कार्यालय रुपन्देहीका डीएसपी एवं प्रवक्ता खड्कबहादुर खत्रीले जानकारी दिए। नदीमा पानीको बहाव बढ्दै गएपछि घरबाट धेरै सामान निकालिसकिएको थियो, उनले भने, नदीले घर बगाए पनि मानवीय क्षति भएको छैन। उनले अझै यही क्रममा वर्षा भइरहे सो क्षेत्रमा थप जोखिम बढ्ने बताए। वर्षाका कारण तिनाउ नदीमा पानीको बहाव बढेपछि बुटवलका केही क्षेत्रमा कटान सुरु भएको छ। तिनाउ नदीले बिहानैदेखि सतर्कताको तह पार गरेको छ। ५२ सतर्कताको तह रहेको तिनाउ नदीमा दिउँसो सवा २ बजे पानीको तह ५७५ पुगेको बाढी पूर्वानुमान महाशाखाले जनाएको छ।"
व्यासमा कोरोना संक्रमणः परिवारै आइसोलेसनमा,"दमौलीः परिवारका केही सदस्यमा रुघा खोकीको समस्या देखिएपछि व्यास १० को एक परिवारका सदस्यलाई कोरोना संक्रमणको आशंका भयो । बिरामी परेका परिवारका १२ वर्षीया र २१ वर्षीयाले शुक्लागण्डकी नगरपालिकाको जीपी कोइराला राष्ट्रिय श्वासप्रश्वास केन्द्रमा गएर स्वाब दिए । गत आइतबार आएको नतिजामा दुवैमा संक्रमण भेटियो । दिदीबहिनी अहिले जीपीकै आइसोलेसनमा छन् । उनीहरुमा संक्रमण देखिएपछि परिवारका सदस्यको पनि परीक्षण गर्दा बुधबार बाँकी चारजनामा पनि संक्रमण भेटियो । चारमध्ये तीनजना एकै परिवारका र अर्का बालक आफन्त हुन् । ४८ वर्षका ती पुरुषसँगै उनका आफन्त पाँच वर्षका बालक, अनि १८ वर्षीया छोरी र ४१ वर्षीया पत्नीमा पनि बुधबार संक्रमण भेटिएको थियो । उनीहरुको प्रत्यक्ष सम्पर्कमा आएका छिमेकका अरु आफन्तमा भने संक्रमण भेटिएन । होम आइसोलेसनको तयारी परिवारकै सबै सदस्यमा संक्रमण भेटिएपछि बाँकी संक्रमितलाई होम आइसोलेसनमा राख्ने तयारी गरिएको छ । 'दुईजना जीपीकै आइसोलेसनमा छन्,' वडाध्यक्ष तुलसीराम सापकोटाले भने, 'परिवारमै संक्रमण देखिएपछि उहाँहरुलाई घरमै आइसोलेसन राख्ने तयारी गरेका छौं ।' उनीहरुको घर अरु भन्दा पर रहेको र सबै संक्रमित भएपछि घरभित्रै बसेर स्याहार गर्ने चाहना व्यक्त गरेकाले सामाजिक दुरीसहित घरमै आइसोलेसन बस्न दिइने वडाध्यक्ष सापकोटाले बताए । 'स्वास्थ्य मापदण्ड पालना गरेर जोखिम फैलन नदिन तत्काल विद्यालय नखोल्ने र अरु सजगता अपनाउने निर्णय गरेका छौं,' उनले भने ।"
आफ्नै परिवारका तीनजनामाथि बाम्फोक प्रहार गर्ने पक्राउ,"ताप्लेजुङ : आफ्नै ठूलो बुवाको तीनजना परिवारमाथि बाम्फोक प्रहार गर्ने २२ वर्षीय लाक्पा शेर्पा पक्राउ परेका छन् । बुधबार राती अन्धाधुन्ध बाम्फोक हानेर फरार रहेका सिरिजंघा गाउँपालिका८ याम्फुदिनका लाक्पालाई बिहीबार याम्फुदिनबाटै पक्राउ गरिएको ताप्लेजुङका प्रहरी प्रमुख डिएसी महेन्द्र श्रेष्ठले जानकारी दिए । पराल राख्ने खोल्मामा सुतिरहेको अवस्थामा पक्राउ परेका हुन् । उनले बुधबार राती ६१ वर्षीय ठुली आमा फुटिक भोटे, ३६ वर्षीय दाजु पासाङ भोटे र १८ वर्षीय भाइ लाक्पाछिरिङ भोटेमाथि आक्रमण गरेको वडाध्यक्ष टसी लामाले बताए । लामाका अनुसार घाइते सबैको अवस्था चिन्ताजनक छ । भारतसँको सीमावर्ती क्षेत्र भएकाले अभियुक्तको खोजीका लागि रातीदेखि नै पाँथरको चिवाभञ्ज्याङ र ताप्लेजुङका सबै नाकामा प्रहरी परिचालन गरिएको थियो । उनलाई कानुनी कारवाहीका लागि जिल्ला प्रहरी कार्यालय ल्याइने प्रहरीले जनाएको छ । घाइतेहरुको स्थानीय याम्फुदिन स्वास्थ्य चौकीमा उपचार भाइरहेको छ । थप उपचारका लागि गाउँपालिकाको केन्द्र तेल्लोकबाट एचएसहितको टोली पठाइएको पालिका अध्यक्ष टिकाराम गुरुङले बताए । उनीहरुलाई याम्फुदिन पुग्न कम्तीमा आठ घण्टा लाग्छ । गुरुङका अनुसार मान्छेले बोकेर ल्याउदा गाडीको भएको हप्पुखोला सम्म पुर्याउन एकदिन पुरै लाग्ने भएकाले काठमाडौंबाट हेलिकोप्टर झिकाइएको छ । 'एकैपटक सुविधासम्पन्न अस्पतालमा पुर्यान हेलिकोप्टर झिकाएका छौं, तर खराब मौसमका कारण उड्न सकेको छैन, ' गुरुङले भने । हेलिकोप्टर नआउञ्जेलसम्म पालिकाबाट गएको एचएको टोलीले उपचार गर्ने बताइएको छ ।"
बैतडीका तीन स्थानीय तहका विद्यालयमा पठनपाठन सुचारु,"बैतडी : बैतडीका तीनवटा स्थानीय तहमा विद्यालय सञ्चालनमा आएका छन् । कोभिड १९ का कारण लामो समयसम्म बन्द रहेका विद्यालय सञ्चालनमा आएका हुन् । जिल्लाको पुर्चौंडी नगरपालिकाका सामुदायिक विद्यालयमा बिहीबारदेखि पठनपाठन सुरु भएको नगरपालिकाका शिक्षा शाखा प्रमुख दिनेश नागरीले जानकारी दिए । शिक्षण सिकाइ सहजीकरण निर्देशिका २०७७ अनुसार विद्यालयमा स्वास्थ्य सुरक्षाका मापदण्ड अपनाएर विद्यालय सञ्चालन गरिएको उनले बताए । उनले भने,' लामो समयदेखि विद्यालय बन्द हुँदा निकै समस्या भएको थियो । विद्यार्थीमा नकारात्मक असर नपरोस् भनेर हामीले विद्यालय सञ्चालनमा ल्याएका हौं ।' नगरपालिकाका ७५ वटा सामुदायिक विद्यालयमध्ये ३९ वटामा क्वारेन्टाइन र आइसोलेसन राखिएका थियो । ती विद्यालयमा निसंक्रमिकरण र सरसफाइ गरेपछि विद्यालय सञ्चालनमा आएको नागरीले बताए । लामो समयसम्म विद्यालय बन्द हुँदा बालबालिकाको सिकाइमा नकारात्मक असर पर्ने भएकाले केही दिनअघि बसेको बैठकले विद्यालय खोल्ने निर्णय गरेको थियो । यस्तै जिल्लाको पञ्चेश्वर र शिवनाथ गाउँपालिकाले यही असोज ४ गतेदेखि विद्यालयमा पठनपाठन सुरु गरेका छन् । कोभिड १९ का कारण बन्द रहेका विद्यालयमा पठनपाठन सुचारु गरिएको शिवनाथ गाउँपालिकाका अध्यक्ष कर्णसिंह साउँदले जानकारी दिए । उनले भने, 'लामो समयसम्म विद्यालय बन्द हुँदा बालबालिकाहरुमा विभिन्न खालका समस्याहरु देखिन थाले । शैक्षिक गतिविधि बन्द हुँदा बालबालिकामा मानसिक समस्या समेत आउन थाले । त्यसैले हामीले विद्यालय सञ्चालनमा ल्याएका हौं ।' बालबालिकाहरुको पठनपाठनमा असर नपरोस भनेर स्वास्थ्य सुरक्षाका मापदण्ड सहित विद्यालय सञ्चालनमा ल्याइएका पञ्चेश्वर गाउँपालिकाका उपाध्यक्ष बीना भट्टले जानकारी दिइन् । विद्यालय सञ्चालनमा आएपछि बालबालिका खुसी भएर विद्यालय आएको कुलाउ माविका प्रधानाध्यापक मोतीसिंह मंगोलाले बताए । यस्तै जिल्लाको सुर्नया गाउँपालिकाले पनि लामो समयदेखि बन्द रहेका विद्यालय खोल्ने तयारी गरिएको छ । गाउँपालिकाभरीका क्वारेन्टाइन र आइसोलेसन बनाइएका विद्यालयहरुमा निसंक्रमिकरण र सरसफाइको काम सकिएको गाउँपालिकाका प्रमुख प्रशासकीय अधिकृत कविन्द्रप्रसाद ओझाले बताए । यस्तै मेलौली नगरपालिकाले पनि केही दिनभित्रै विद्यालय सञ्चालनको तयारी गरिरहेको नगरपालिकाका शिक्षा शाखा प्रमुख हरिशप्रकाश भट्टले जानकारी दिए । यस्तै जिल्लाको डिलाशैनी गाउँपालिकामा पनि विद्यालय सञ्चालनका लागि निसंक्रमिकरणको काम सम्पन्न भएको छ । जिल्लाको दशरथचन्द नगरपालिकाले पनि विद्यालय सञ्चालन गर्ने निर्णय गरेको छ । भीडभाड कम हुने गरेर टोलटोलमै गएर पढाउने, विद्यालयमा दुरी कायम गरेर पढाउने लगायतका उपायमा छलफल भएको र असोज दोश्रो साताबाट विद्यालय सञ्चालन ल्याउने निर्णय भएको नगरपालिकाका शिक्षा शाखा प्रमुख मोहन नाथले बताए । जिल्लाका अन्य स्थानीय तहहरुले पनि विद्यालय सञ्चालनको तयारी गरेका छन् ।"
नेपाल र इजरायलबीच असोज १४ गते श्रम सम्झौता हुने,"काठमाडौं : नेपाल र इजरायलबीच यही असोज १४ गते श्रम सम्झौता हुने भएको छ। जेरुसेलमस्थित इजरायली विदेश मन्त्रालयमा सम्झौतापत्रमा हस्ताक्षर हुनेछ। इजरायलको नर्सिङ क्षेत्र(अस्पताल, नर्सिङ होम, दिवा सेवा केन्द्र)मा नेपाली केयर गिभर लैजाने सम्बन्धमा सम्झौता हुन लागेको हो। सम्झौतापत्रमा नेपालको तर्फबाट इजरायलका लागि नेपाली राजदूत डा अञ्जान शाक्य र इजरायलका विदेशमन्त्री गाबी अस्खेनाजीले हस्ताक्षर गर्ने तेलअभिभस्थित नेपाली दूतावासका द्वितीय सचिव अर्जुन घिमिरेले राससलाई जानकारी दिए। मङ्गलबार बसेको मन्त्रिपरिषद्को बैठकले इराजयलसँग श्रम सम्झौता गर्ने निर्णय गरेको थियो। बैठकले श्रम सम्झौतामा हस्ताक्षर गर्न इजरायलका लागि नेपाली राजदूत डा शाक्यलाई अख्तियारी दिने निर्णयसमेत गरेको थियो। दुई देशबीच श्रम सम्झौता भएपछि सरकारी तवरबाट नेपाली श्रमिक कामका लागि इजरायल जाने छन्। सम्झौतापछि नेपाली श्रमिकले इजरायली नागरिकसरहको सेवासुविधा र संरक्षण पाउने छन्। विभिन्न चरणमा भएको द्विपक्षीय छलफलका क्रममा इजरायल विशेष गरी केयर गिभरमा नेपाली श्रमिक लैजान सकारात्मक देखिएको थियो। इजरायलको नर्सिङ क्षेत्रमा नेपालबाट केयर गिभर ल्याउने विषय टुङ्गोमा पुग्दै गर्दा त्यहाँस्थित नेपाली दूतावासले थप सक्रियता देखाएको छ। इजरायलमा नेपाली केयर गिभर लैजाने पूर्वसन्ध्यामा इजरायल सरकारका प्रतिनिधि र दूतावासका उच्च अधिकारीले कार्यस्थल एवं कार्य वातावरणको जानकारी लिने उद्देश्यले केही क्षेत्रको स्थलगत अनुमगन गरेका छन्। केही दिनअघि राजदूत शाक्यले नेपाली केयर गिभरले काम गर्नुपर्ने नर्सिङ होमको स्थलगत भम्रण गरेका थिए। भ्रमणमा राजदूत शाक्यसँगै नेपालका लागि नवनियुक्त इजरायली राजदूत हानन गोदर, नेपाली दूतावासका द्वितीय सचिव घिमिरे, इजरायलको स्वास्थ्य र श्रम मन्त्रालय, अध्यागमन कार्यालय तथा इजरायलमा कार्यरत विदेशी श्रमिकको हकहितमा क्रियाशील संस्थाका प्रतिनिधिको सहभागिता रहेको दूतावासले जनाएको छ। यसैबीच नेपाली दूतावासले इजरायलमा जान चाहनेले आफूलाई सम्पर्क गर्नुहोला भन्दै ठगी गर्ने मनशायका साथ सामाजिक सञ्जालमा केही व्यक्तिले गलत सूचना फैलाएकामा ध्यानाकर्षण भएको जनाएको छ। यसअघिको जस्तो घरभित्र काम गर्ने नभएर नर्सिङ क्षेत्रमा निश्चित योग्यता भएका व्यक्तिले मात्र इजरायलमा रोजगारीको अवसर पाउने दूतावासले जनाएको छ। केयर गिभरमा छनोट हुनका लागि अनमी वा अन्य शैक्षिक उपाधि हासिल गरेका वा १२ कक्षा पास गरी तीनमहिने केयर गिभर तालीम लिएको हुनुपर्नेछ। यस्तै लिखित तथा अन्तर्वार्ता दुवैमा अङ्ग्रेजी भाषा उत्तीर्ण, निश्चित उमेर, तौल र उचाइ, स्वास्थ्यावस्था ठीक तथा कुनै आपराधिक गतिविधिमा संलग्न नभएको व्यक्ति स्वच्छ प्रतिस्पर्धाबाट छनोट गरिने दूतावासले जनाएको छ। त्यस्तै यसअघि इजरायल गएका व्यक्ति उम्मेदवार हुन नसक्ने पनि दूतावासले प्रष्ट पारेको छ। छनोट प्रक्रियामा श्रम मन्त्रालय र वैदेशिक रोजगार विभागका अलावा निजी क्षेत्र वा अन्य व्यक्तिको संलग्नता नहुने भएकाले कुनै हल्लाको पछाडि नलाग्न दूतावासले आग्रह गरेको छ। रासस"
नारायणी नदीमा पानीको बहाव उच्च : गण्डक ब्यारेजका सबै ढोका खोलिए,परासी : नारायणी नदीमा पानीको बहाव बढेपछि गण्डक ब्यारेजका ३६ वटै ढोका खोलिएको छ । तीन दिनदेखि परेको लगातारको वर्षाका कारण नदीमा पानीको सतह बढेसँगै जोखिम बढेकाले ब्यारेजका सबै ढोका खोलिएको भूआर्जन तथा जनसम्पर्क कार्यालयका जनसम्पर्क अधिकारी तारासिंह थापाले बताए । व्यारेजले भारतको बिहार प्रदेशस्थित भैंसालोटन र पूर्वी नवलपरासीलाई जोडेको छ । ब्यारेजमा अहिले ३ लाख ३२ हजार क्यूसेक प्रति सेकेण्ड पानीको बहाव छ । यो बढ्ने क्रममा छ । ४ लाख क्यूसेक पुगेपछि उच्च खतरा मानिन्छ । देवघाट क्षेत्रमा पानीको सतह खतरामा पुगेको छ । उक्त पानी क्रमशः बग्दै आएको र त्यसले ब्यारेजलाई समेत जोखिममा पार्ने भएकाले सजगता अपनाइएको थापाले बताए । यसैबीच गण्डकमा पानीको सतह बढ्दै गएपछि तटिय क्षेत्रका स्थानीयलाई सजगता अपनाउन आग्रह गरिएको पश्चिम नवलपरासीका प्रमुख जिल्ला अधिकारी सागरमणि पाठकले बताए । ब्यारेजका कारण पश्चिम नवलपरासीका करिब ४० गाउँ डुबानको जोखिममा पर्दै आएका छन् । संभावित क्षतिलाई जोगाउन जोखिम क्षेत्रमा पूर्वतयारीका साथ सुरक्षाकर्मीलाई तयारी अवस्थामा राखिएको प्रमुख जिल्ला अधिकारी पाठकले बताए ।
पुनर्निर्माणका लागि भारतले दियो १ अर्ब ५४ करोड,काठमाडौं : नेपालमा भूकम्प पछिको पुनर्निर्माणका लागि भारत सरकारले नेपाललाई एक अर्ब ५४ करोड रुपैयाँ बराबरको चेक हस्तान्तरण गरेको छ । काठमाडौंस्थित भारतीय राजदूतावासका नियोग उपप्रमुख नामग्य खम्पाले अर्थ मन्त्रालयका सचिव शिशिर कुमार ढुङ्गानालाई गएको मंगलबार चेक हस्तान्तरण गरेकी हुन् । भारत सरकारले आवास परियोजनाअन्तर्गत १५० मिलियन अमेरिकी डलर अनुदान सहायता नेपाल सरकारलाई उपलब्ध गराउने प्रतिबद्धता गरेको थियो । चेक हस्तान्तरणसँगै भारतले आवास क्षेत्रको पुनर्निर्माणका लागि नेपाल सरकारलाई अनुदान सहायताको ७२ मिलियन अमेरिकी डलर उपलब्ध गराइसकेको छ । भारत सरकारले गोरखा र नुवाकोट जिल्लाका ५० हजार निजी आवास पुनर्निर्माणका लागि गरेको प्रतिबद्धतामध्ये ९२ प्रतिशत घरधुरीको निर्माण सम्पन्न भइसकेको छ । यस्तै भारत सरकारले ५० मिलियन अमेरिकी डलर अनुदान सहायताअन्तर्गत ७० वटा विद्यालय र एक पुस्तकालयको पुनर्निर्माणका लागि पनि सहयोग प्रतिबद्धता गरेको छ । यसमध्ये भारत सरकारले विद्यालय पुनर्निर्माण तर्फको ४२ मिलियन अमेरिकी डलर बराबरको पहिलो किस्ता नेपाल सरकारलाई उपलब्ध गराइसकेको छ ।
कपिलवस्तुमा गाडी बगाउँदा बेपत्ता दुईमध्ये एक शव भेटियो,"कपिलवस्तु : वाणगंगा नगरपालिका अन्र्तगत वनगाई भलवाड सडकखण्डको कोइली खोला कजवेमा बुधबार आएको बाढीले गाडी बगाउँदा बेपत्ता भएका दुई जनामध्ये एउटा शव भेटिएको छ। अर्घाखाँची शितगंगा नगरपालिका१३ का केशवप्रसाद भाटको शव बिहीबार दिउँसो वाणगंगा नदीको सुठौली नजिक भेटिएको हो। बाढीले बगाएर बेपत्ता भएका नेपाल विद्युत प्राधिकरण जितपुर फ्युज शाखाका इन्चार्ज कृष्णप्रसाद पौडेलको भने खोजी कार्य अघि बढाइएको सशस्त्र प्रहरी उपरीक्षक ध्रुब कार्कीले जानकारी दिए। नेपाल विद्युत प्राधिकरण तौलिहवा शाखा अन्र्तगत जितपुर फ्युज शाखाको ६ जना सवार बा १ ञ १०८९ नम्बरको गाडीलाई बाढीले बगाएको थियो। गाडीमा सवार ६ जनामध्ये ३ जनाले गाडीबाट निस्केर ज्यान जोगाएका थिए। गाडीसँगै बाढीमा बगेका ३ जना मध्ये २ जनाको शव भेटिएको छ। बाढीले विद्युत प्राधिकरणको गाडी बगायो : एकको मृत्यु, दुई बेपत्ता बच्चा र श्रीमानको मुख हेर्न पाउँछु भन्ने लागेको थिएन गाडी चालक ३५ वर्षीय विद्युत कर्मचारी माधवप्रसाद पाण्डेको शव फेला बुधबार साँझ फेला परेको थियो। बाढीमा बगेको गाडीका सवार विद्युत कर्मचारी २७ वर्षीय विजय पोख्रेल, ५९ वर्षीय परशुराम थारु र भर्तापुर आधारभूत विद्यालयकी शिक्षिका २५ वर्षीय कोपिला अधिकारीले गाडीबाट निस्केर ज्यान जोगाएका हुन्।"
स्याङ्जा पहिरो : एकै परिवारका ८ जनासहित मृत्यु हुनेको संख्या १० पुग्यो,"स्याङ्जा : वालिङ् नगरपालिका १४ तमादीमा पहिरोले घर पुरिँदा बेपत्ता रहेकामध्ये थप ४ जनाको शव भेटिएको छ। योसँगै तमादीमा ज्यान गुमाउनेको संख्या ९ पुगेको छ। पछिल्लो पटक मृत भेटिनेमा १४ वर्षीय विक्रम नेपाली, १९ वर्षीया विनिता नेपाली, २१ वर्षीय कुलदिप नेपाली र ७ महिनाका एक बालक रहेको प्रहरी नायव उपरीक्षक राजेन्द्र अधिकारीले जानकारी दिए। यस अगाडि बिहान पहिरोमा पुरिएका २८ वर्षीया उमाकला नेपाली, ४८ वर्षीया माया नेपाली, ३० वर्षीय दीपक नेपाली, ६० वर्षीया सानी नेपाली र ९ वर्षीय विवश नेपालीको शव निकालिएको थियो। पहिरोमा परेर ४ महिला, ४ पुरुष र एक ७ महिने नाबालकको ज्यान गएको हो। तमादिमा पुरिएर ज्यान गुमाउने ८ जना एकाघरका हुन् भने उमाकला नेपाली पाहुना थिइन्। पुरिएको अवस्थामा जीवितै उद्धार गरिएकी १७ वर्षे मनिषा नेपालीको भने पोखरामा उपचार भइरहेको छ। स्याङजामा तीनदिनदेखि बर्षा जारी छ। वर्षाका कारण पहिरो जादाँ कालीगण्डकी गाउँपालिका ४ गौतमडाँडामा जगतबहादुर दमै र बाबुराम दमैको घर भत्केको छ भने बाबुराम दमैका छोरा १८ वर्षीय कृष्ण दमैको मृत्यु भएको चक्र पाण्डेले जानकारी दिए। योसँगै बिहीबार बिहानको पहिराले घर पुरिँदा स्याङजामा ज्यान जानेको संख्या १० पुगेको छ। स्याङ्जा पहिरो : ६ जनाको शव भेटियो, चार बेपत्ता पाल्पा पहिरो : तीन घर बगाउँदा ६ जना बेपत्ता (अपडेट)"
सम्पत्ति विवरण नबुझाउने कति परे अख्तियारको कारवाहीमा ?,"काठमाडौं : सम्पत्ति विवरण नबुझाउने सार्वजनिक पदधारण गरेको व्यक्तिलाई अख्तियार दुरुपयोग अनुसन्धान आयोगले कारबाही गर्ने निर्णय गरेको छ । बिहीबार बसेको आयोगको बैठकले कारवाही गर्ने निर्णय गरेको हो। 'राष्ट्रिय सतर्कता केन्द्रबाट प्राप्त सम्पत्ति विवरण अनुगमन प्रतिवेदन आब २०७५०७६ मा उल्लेख भएका सङ्घीय तहका निजामती कर्मचारी तर्फका २५०४ जना, नेपाल प्रहरीतर्फका १११ जना, शिक्षक तर्फका ७६१३ (उल्लेखित ७६२६ मध्ये १३ जनाको मृत्यु भएको भनी राष्ट्रिय कितावखाना शिक्षकको चनं ११३ मिति २०७७।०४।१२ बाट लेखि आएकोले) जना तथा निजामती, सैनिक, प्रहरी र स्थायी शिक्षक बाहेकका अन्य पदाधिकारी कर्मचारीहरु १४३२ जना पदाधिकारीकर्मचारीहरुलाई अख्तियार दुरुपयोग अनुसन्धान आयोग ऐन, २०४८ को दफा ३१क को उपदफा (२) बमोजिम पाँच हजार जरिवाना गरी तोकिएको निकायमा सम्पत्ति विवरण पेश गर्नेगराउने व्यवस्था हुन र सोको एकमुष्ठ जानकारी आयोगमा पठाउन सम्बन्धित तत् तत् मन्त्रालय सचिवालय आयोग केन्द्रीय निकायहरुमा लेखी पठाउनुपर्छ' आयोगका प्रवक्ता तारानाथ अधिकारीले भने। त्यस्तै अनुगमन प्रतिवेदनमा उल्लेखित विदेशमा रहेका भनी लेखी आएका नेपाली सेनाका ४६० जनाको हकमा नियमानुसारको अवधिभित्र सम्पत्ति विवरण भर्नेभराउने व्यवस्थाका लागि सम्बन्धित निकायमा लेखी पठाउने निर्णय गरेको छ। प्रदेश तहमा सम्पत्ति विवरण नबुझाउने ५५४ जना सार्वजनिक पद धारण गरेका व्यक्तिहरुको हकमा अख्तियार दुरुपयोग अनुसन्धान आयोग ऐन, २०४८ को दफा ३१क को उपदफा (२) बमोजिम पाँच हजार जरिवाना गरी तोकिएको निकायमा सम्पत्ति विवरण पेश गर्नेगराउने व्यवस्था हुन र सोको एकमुष्ठ जानकारी आयोगमा पठाउन सम्बन्धित प्रदेशसभाको सचिवालय र प्रदेश मुख्यमन्त्री तथा मन्त्रिपरिषद्को कार्यालयहरुमा लेखी पठाउने बताइएको छ। निर्णयमा लेखिएको छ 'स्थानीय तहका सम्पत्ति विवरण नबुझाउने पालिका तहका ४४६३ तथा राष्ट्रिय सतर्कता केन्द्रको २०७७।०४।२८ को पत्रसाथ प्राप्त 'आव २०७५०७६ को सम्पत्ति विवरणको प्रतिवेदनउपर थप छानविनको विवरणमा उल्लेखित समयपश्चात् सम्पत्ति विवरण बुझाउने चंखेली गाउँपालिकाका ३६ जना गरी कुल ४४९९ र जिसस तहका ३५ गरी कुल ४५३४ जना सार्वजनिक पद धारण गरेका व्यक्तिहरुको हकमा अख्तियार दुरुपयोग अनुसन्धान आयोग ऐन, २०४८ को दफा ३१क को उपदफा (२) बमोजिम पाँच हजार जरिवाना गरी तोकिएको निकायमा सम्पत्ति विवरण पेश गर्नेगराउने व्यवस्था हुन र सोको एकमुष्ठ जानकारी आयोगमा पठाउन सम्बन्धित स्थानीय तहहरुमा लेखी पठाउने।' तोकिएको समयावधिभित्र सम्पत्ति विवरण नबुझाउने स्वास्थ्य तथा जनसङ्ख्या मन्त्रालय वा अन्तर्गतका निकायहरूका विकासअस्थायीकरार आदिमा कार्यरत पदाधिकारी कर्मचारीहरूलाई अख्तियार दुरुपयोग अनुसन्धान आयोग ऐन, २०४८ को दफा ३१क को उपदफा (२) बमोजिम पाँच हजार जरिवाना गरी सम्पत्ति विवरण पेश गर्नेगराउने व्यवस्था हुन र सोको एकमुष्ठ जानकारी आयोगमा पठाउन स्वास्थ्य तथा जनसङ्ख्या मन्त्रालयमा लेखी पठाउने निर्णय गरेको छ। स्वास्थ्य तथा जनसङ्ख्या मन्त्रालयबाट प्रदेश तह वा स्थानीय तहअन्तर्गत हस्तान्तरण भएका भन्दै मन्त्रालयको चनं ३२ को २०७७।०४।१२ बाट लेखी आएका निकायहरूमा कार्यरत पदाधिकारीकर्मचारीहरुले तोकिएको समयावधिमा सम्पत्ति विवरण बुझाए नबुझाएको एकीन गरी तोकिएको समयावधिमा सम्पत्ति विवरण नबुझाउने पदाधिकारीकर्मचारीहरुलाई अख्तियार दुरुपयोग अनुसन्धान आयोग ऐन, २०४८ को दफा ३१क को उपदफा (२) बमोजिम पाँच हजार जरिवाना गरी सम्पत्ति विवरण पेश गर्नेगराउने व्यवस्था हुन र सोको एकमुष्ठ जानकारी आयोगमा पठाउन सम्बन्धित प्रदेश मुख्यमन्त्री तथा मन्त्रिपरिषद्को कार्यालय वा सम्बन्धित स्थानीय तहको कार्यालयलाई लेखी पठाउने पनि निर्णयमा उल्लेख छ। तोकिएको अवधिभित्र सम्पत्ति विवरण फाराम नभर्ने उल्लेखित सार्वजनिक पद धारण गरेको व्यक्तिलाई अख्तियार दुरुपयोग अनुसन्धान आयोग ऐन, २०४८ को दफा ३१क को उपदफा (२) बमोजिमको जरिवाना सङ्घीय राजस्व खाता नं १४३१२ मा दाखिला गरी तोकिएको निकायमा सम्पत्ति विवरण पेश गर्ने गराउने व्यवस्था हुन र सोको एकमुष्ठ जानकारी आयोगमा पठाउन समेत सम्बन्धित निकायमा लेखी पठाउने निर्णय गरेको छ।"
स्याङ्जाको आइसोलेसनबाट एक संक्रमित फरार,स्याङजा : कालिका सामुदायिक अस्पतालको आइसोलसनमा उपचाररत एक पुरुष संक्रमित बुधबार रातीदेखि फरार छन्। भदौ २८ देखि आइसोलसनमा रहँदै आएका २८ वर्षीय ती पुरुषको बुधबार पनि पीसीआर परीक्षण गरिएको थियो। केही महिनादेखि कैद सजाए भोगिरहेका उनलाई कोरोना संक्रमण देखिएपछि आइसोलेसनमा राखिएको थियो। खाना खाएर सुतेका उनी कति बेला उठेर फरार भए यसबारे कसैलाई थाहा नभएको अस्पतालका कार्यकार्य अधिकृत छायादत्त रेग्मीले जानकारी दिए। अस्पतालको सुरक्षार्थ खटिएका ४ जना सुरक्षाकर्मीले समेत थाहा पाउन नसकेको उनको भनाइ छ। बुधबार रातीदेखि फरार रहेको भन्ने खबर पाएपछि ती व्यक्तिको खोजी भइरकेको प्रहरी नायब उपरीक्षक राजेन्द्र अधिकारीले बनाए।
"किट अभावमा बीपीमा पीसीआर बन्द, बिरामीको शल्यक्रिया रोकियो","धरान : कोरोना भाइरस संक्रमण परीक्षण किट अभावका कारण प्रदेश १ को बीपी कोइराला स्वास्थ्य विज्ञान प्रतिष्ठानमा पीसीआर परीक्षण बन्द भएको छ । संघीय सरकार र प्रदेश सरकारले पीसीआर परीक्षणमा आवश्यक किट उपलब्ध नगराएका कारण प्रतिष्ठानमा गरिँदै आएको पीसीआर परीक्षण तीन दिनदेखि बन्द भएको छ । पीसीआर परीक्षण नहुँदा प्रतिष्ठानमा उपचाररत बिरामीको शल्यक्रिया समेत रोकिएको छ । सिकिस्त बिरामीको शल्यक्रिया रोकिएपछि बिरामीको ज्यान जोखिममा परेको भन्दै पीडितले तत्काल पीसीआर परीक्षण गर्न र शल्यक्रिया सेवा सुचारु गर्न सरकारसँग माग गरेका छन् । प्रतिष्ठानको आकस्मिक कक्ष, शल्यक्रिया, हाडजोर्नी , प्रसूति वार्ड, बच्चा वार्डलगायतका वार्डमा भर्ना भएका बिरामीको शल्यक्रिया रोकिएको छ । प्रतिष्ठानमा पीसीआर परीक्षण रोकिएपछि दुर्घटनामा परेका र इमेरजेन्सी शल्यक्रिया गर्नुपर्ने बिरामी बढी जोखिममा परेका छन् । प्रतिष्ठानमा भर्ना भएका सयौं बिरामीको पीसीआर परीक्षण नभएका कारण शल्यक्रिया हुन नसकेको प्रतिष्ठानको हाडजोर्नी विभागका प्रमुख डा पसुपती चौधरीले बताए । उनले शल्यक्रिया गर्न प्रतिष्ठान भर्ना भएका बिरामीको अनिवार्य पीसीआर रिपोर्टलाई अनिवार्य गरेको बताए । डा चौधरीले पीसीआर परीक्षण नभएकै कारण प्रतिष्ठानको हाडजोर्नी विभाग र आकस्मिक कक्षमा भर्ना भएका दर्जनौं बिरामीको शल्यक्रिया रोकिएको जानकारी दिए । शल्यक्रिया नहुने भएपछि प्रतिष्ठानबाट घर फर्किँदै संखुवासभाको सभापोखरी गाउँपालिकाकी प्रभा लिम्बू । तस्बिर : रत्नप्रसाद आचार्य पीसीआर परीक्षण नभएका कारण प्रतिष्ठानको प्रसूति वार्डमा भर्ना भएका महिलाको समेत शल्यक्रिया रोकिएको प्रतिष्ठानको युनिट १ का इन्चार्ज डा रोहित रिजालले बताए । प्रतिष्ठानमा पत्थरीको शल्यक्रिया गर्न आएकी संखुवासभा सभापोखरी गाउँपालिकाकी २६ वर्षीय प्रभा लिम्बूले पनि पीसीआर परीक्षण नभएका कारण आफ्नो पनि शल्यक्रिया रोकिएको गुनासो गरिन् । उनले तत्काल पीसीआर परीक्षण गरी शल्यक्रिया गर्ने वातारण मिलाइ दिन सरकारसँग माग गरेकी छिन् । प्रतिष्ठानका प्रवक्ता डा निदेश सापकोटाले संघीय सरकार र प्रदेश सरकारले किट नपठाएका कारण पीसीआर परीक्षण बन्द भएको र शल्यक्रिया समेत प्रभावित भएको बताएका छन् । उनले प्रतिष्ठानमा किट अभाव भएपछि तत्काल उपलब्ध गराउन स्वास्थ्य मन्त्रालयसँग माग गरिएको भएपनि उपलब्ध नभएको बताएका छन् । प्रतिष्ठानका निर्देशक डा गौरीशंकर साहले निःशुल्क गरिँदै आएको पीसीआर परीक्षण बन्द गरिएको र किट उपलब्ध भएपछि प्रति व्यक्ति २ हजार शुल्क लिएर मात्र परीक्षण गर्ने जानकारी दिए।"
विराटनगर जुट मिल्सको पर्खालले च्यापेर महिलाको मृत्यु,विराटनगर : विराटनगर जुट मिल्सको पर्खाल (गाह्रो)ले किचेर बिहीबार दिउँसो एक महिलाको मृत्यु भएको छ । जुट मिल्सको हड्ताली हाटभित्र रहेको मजदुर लाइन क्वाटरको उत्तरतर्फको पर्खाल भत्किएर विराटनगर महानगरपालिका१५ रानीकी ५५ वर्षीया समेरुन निसाको मृत्यु भएको हो । जुट मिल्स परिषरभित्र रहेको क्वाटरको जीर्ण र अति नै कमजोर भवनको पर्खाल निरन्तरको वर्षाका कारण भत्किएर घटना भएको मोरङ प्रहरीका प्रवक्ता डीएसपी मानबहादुर राईले बताए । उनका अनुसार घर नजिकैको भवन छेउमा रहेको कलमा पानी लिन गएकी महिलालाई खुट्टा धुँदै गरेको अवस्थामा इँटाको गाह्रो लगाएर बनाइएको पर्खाल एक्कासी लडेर किचेको थियो । बिहान १० बजेतिर घटनामा परेर गम्भीर घाइते भएकी महिलाको उपचारका क्रममा विराटनगरको न्युरो अस्पतालमा दिउँसो १ बजे मृत्यु भएको प्रहरीले जनाएको छ । पर्खाल भत्किएर थुप्रिएको इँटाले पुरेको अवस्थामा बाहिर निकालेर घाइते महिलालाई उपचारका लागि लगिएको थियो । शवलाई पोस्टमार्टमका लागि कोशी अस्पतालमा राखिएको छ । स्थानीय बासिन्दाले क्वाटर भवन जीर्ण हुँदा पनि मिल्स व्यवस्थापनले मर्मत सम्भारका लागि ध्यान नदिँदा घटना भएको गुनासो गरेका छन् । लापरबाहीले मानवीय क्षति निम्तिएको भन्दै मिल्सको व्यवस्थापन पक्षमाथि कारबाही र पीडित परिवारलाई उचित क्षतिपूर्ति दिइनुपर्ने माग उनीहरुले राखेका छन् । यसअघि मिल्समा काम गर्ने मजदुरलाई राख्न क्वाटर प्रयोग गरिँदै आएको थियो । बन्द रहेको मिल्सको क्वाटरमा अहिले मजदुरहरुलाई भने राखिएको छैन । अन्तिम पटक २०७५ साल चैतमा परीक्षण उत्पादन गरिए पनि पूर्ण क्षमतामा सञ्चालनमा आउन नपाउँदै बन्द भएको मिल्स अहिलेसम्म खुल्न सकेको छैन । विक्रम संवत १९९३ सालमा स्थापना भएको विराटनगर जुट मिल्स मुलुककै जेठो उद्योग हो । ६७ बिघा क्षेत्रफलमा फैलिएको मिल्सबाट सञ्चालनमा हुँदा जुटको बोरा र सुतली उत्पादन हुँदै आएको थियो ।
सप्तरीमा थप १५ जनामा कोरोना संक्रमण,"राजविराज : सप्तरीमा ४ नेपाली सेना, १ प्रहरी र १ अनमीसहित १५ जना कोरोना संक्रमित थपिएका छन् । नेपाली सेनाको राजविराजस्थित भिमदल गणका ३४, ३५, र ३६ वर्षका दुई जना पुरुष संक्रमित भएका हुन् । गजेन्द्रनारायण सिंह अस्पताल राजविराजको प्रयोगशालामा भएको परीक्षणमा नेपाली सेनाका ४ जना र डाकनेश्वरी नगरपालिका९ का ३२ वर्षीय पुरुषमा कोरोना संक्रमण देखिएको अस्पतालले जनाएको छ । यसैगरी हनुमाननगर कंकालिनी नगरपालिकामा १ अनमी, १ प्रहरीसहित १० जना कोरोना संक्रमित थपिएका छन् । राजविराजस्थित प्रयोगशालाले स्वाब लिन नमानेपछि मङ्गलबार जनकपुर पठाइएको ४६ ओटा स्वाबमध्ये २८ जनाको रिपोर्ट आएको र त्यसमध्ये १ प्रहरी, १ अनमीसहित १० जना संक्रमित भएको हनुमानगर कंकालिनी नगरपालिकाका स्वास्थ्य संयोजक रामदेव यादवले जानकारी दिए । योसँगै सप्तरीमा कोरोना संक्रमितको संख्या १ हजार २२३ पुगेको छ । जसमध्ये २ महिला र १० पुरुषको मृत्यु भएको छ ।"
पाल्पा पहिरो : तीन घर बगाउँदा ६ जना बेपत्ता (अपडेट),"पाल्पा : रम्भा गाउँपालिका २ फोक्सिङकोटमा पहिरोले तीन घर बगाउँदा ६ जना बेपत्ता भएका छन्। फोक्सिङकोट बेलौजाका हुमबहादुर गाहाँको घर पहिरोले पुरिँदा घरभित्र रहेको ५ जना बेपत्ता भएका हुन्। बेपत्ता हुनेमा घरधनी हुमबहादुर, नीजको श्रीमती धनीसरा, छोरी कृष्णा, नातीनीहरु आशिका र खुमिसरा बेपत्ता भएको र वडा नं २ का सुरुङडाँडाका वीरबहादुर गाँहाको घर पहिरोले पुरिँदा उनको श्रीमती २७ वर्षिया मोतीसरा गाहाँ बेपत्ता भएको वडा अध्यक्ष उमानसिंह सारुले जानकारी दिए। पहिरोले बेलौजाकै मनबहादुर गाहाको घर पुरिए पनि घरमा रहेका ३ जना भागेर बाच्न सफल भएका छन्। यसैगरी सुरुङडाँडाका वीरबहादुर पनि पहिरो आउँदा आउँदै भागेर बच्न सफल भएका हुन्। तीनदिन देखि परिरहेको अविरल वर्षाको कारण पहिरोस्थलमा उद्धारमा कठिनाई भएको स्थानीयवासीहरुले बताएका छन। बाटोमा झरेको पहिरोको कारण प्रहरी चौकी हुगी र प्रहरी चौकी ताँहुबाट खटिएको प्रहरी घटनास्थमा पुग्न कठिनाई भएको पाल्पा प्रहरीले जनाएको छ। जिल्लाबाट प्रहरी उपरीक्षक सन्तोष भट्टराईको टोली घटनास्थलतर्फ गएको प्रहरी नायव उपरीक्षक एवम् सूचना अधिकारी मदन गिरीले बताए। अविरल बर्षाको कारण दुई दिन देखि बन्द भएको सिद्धार्थ राजमार्गको तानसेन बुटवल सडकखण्ड पहिरो हटाई एकतर्फि रुपमा सुचारु भएको छ। तानसेन बुटवल सडक क्षेत्रमा अत्याधिक पहिरो क्षेत्र भएकोले अत्यावश्यक काम नपरी यात्रा नगर्न, गर्नै परे वैकल्पिक मार्गसमेत प्रयोग गर्न सर्वसाधारणहरुमा पाल्पा प्रहरीले आग्रह गरेको छ। यसैगरी पाल्पाका अधिकांश गाउँपालिका जोड्ने सडक पहिरोका कारण अवरुद्ध भएका छन। ग्रामिण सडक अवरुद्ध हुँदा कृषकका उत्पादन दुध, तरकारी सदरमुकाम तानसेन सम्म आउन सकेको छैन।"
भारतीय सुरक्षाकर्मीको अवरोधले मुक्त हलियाको घर निर्माण अधुरै,"कञ्चनपुर : भारतीय अवरोधका कारण भीमदत्त नगरपालिका९ ब्रम्हदेवका तीन मुक्त हलिया परिवारले घर निर्माण गर्न पाएका छैनन्। सीमा क्षेत्र नजिकै वर्षौंदेखि बसोवास गर्दै आएका मुक्त हलिया परिवारलाई भारतीय सुरक्षाकर्मीले घर निर्माणमा अवरोध गरेपछि निर्माणको कार्य अधुरै रहेको हो। पुनः स्थापन कार्यक्रमअन्तरगत सरकारले घर मर्मतका लागि रकम उपलब्ध गराएपछि झोपडीमा बस्दै आएका मुक्त हलिया परिवारले दुई वर्ष अघिदेखि घर निर्माणको कार्य थालेका थिए। घर निर्माण सुरु गरेपछि भारतीय सीमा सुरक्षा बलले आएर अवरोध गर्न थालेपछि रातको समयमा प्लास्टिक छानो राख्नेसम्म कार्य भएको जानकारी दिंदै मुक्त हलिया परिवारका कमला सार्कीले भने, 'छानो राख्न थालेपछि भारतीय सुरक्षाकर्मीले राख्न दिएनन्।' भारतीय सुरक्षाकर्मीले छानामा जस्तापाता राख्न नदिएपछि प्लाष्टिक राखेर मुक्त हलिया परिवार निर्माण गरिएको घरमा बस्दै आएका छन्। कामलाका अनुसार भारतीय सुरक्षाकर्मीले आफूहरुलाई सो क्षेत्र भारतमा पर्ने भन्दै घर बनाउन रोक्दै आएका छन्। 'भारतीय सुरक्षाकर्मीले घरमै आएर जग्गा खाली गर्नोस् भन्छन्', ७० वर्षीया लक्ष्मी सार्कीले भने, 'भारतीय सुरक्षाकर्मीको धम्कीको बेवास्ता गर्दै रातिका बेला घर निर्माण गरेका छौँ। छानो राख्न नदिँदा निकै समस्या भएको छ। वर्षाको पानी प्लाष्टिकको छानोबाट भित्र छिर्ने भएकाले अनिदोमै रात काट्नु परेको छ।' भारतीय सुरक्षाकर्मीले दैनिक घरमै पुगेर जग्गा छोड्न धम्की दिँदै आए पनि मुक्त हलिया परिवार वर्षौंदेखि बस्दै आएका जग्गा छोड्न तयार छैनन्। निर्माण गरिएको घरमा मुक्त हलिया परिवारले ढोकासमेत राख्न सकेका छैनन्। खुला ढोका भएको घरमै मुक्त हलिया परिवार बस्दै आएका छन्। 'नेपाली भूमिमै घर निर्माण गरेका छौँ, खडकबहादुर सार्किले भने, 'यस क्षेत्रलाई छोडेर जादैनौँ। तीन दशक यसै ठाउँमा बिताएका छौँ। यो ठाउँ छाडेर अरु कुन ठाउँमा गएर बस्ने ? जग्गा भनेको यही नै हो। यत्तीका वर्ष यस क्षेत्रमा बसोवास गर्दा कसैले केही भनेनन्। हाल आएर भारतीय पक्षले जग्गा छोड्न दबाब दिँदै आएका छन्।' नेपाली जग्गामै घर रहेकाले हटाउन नहुने नेपाली शुरक्षा निकायले भन्दै आएको मुक्त हलिया परिवारको भनाइ छ। मुक्त हलिया परिवार विगत ३० वर्षदेखि यस क्षेत्रमा बस्दै आएका छन्। विवादास्पद टनकपुर बाँध नजिकै घरबासका लागि मात्रै मुक्त हलिया परिवारसँग जग्गा रहेको छ। मुक्त हलिया परिवार एलानी जग्गामा बस्दै आएका छन्। राष्ट्रिय मुक्त हलिया समाज कञ्चनपुरका अध्यक्ष शिवी लुहार मुक्त हलिया परिवार नेपाली भूभागमा वर्षौंदेखि बस्दै आएकाले सरकारले पुनः स्थापन कार्यक्रमअन्तरगत घर मर्मतका लागि रकम उपलब्ध गराएको बताए। नेपाली भूभागमै बस्दै आएका मुक्त हलिया परिवारमाथि भारतीय शुरक्षा निकायले पटकपटक आएर धमक्याउने कार्य कदापी सैह्य नहुने उहाँले बताए। पूर्वसीमा सर्भेक्षक मानसिंह भण्डारी मुक्त हलिया परिवार बस्दै आएको नेपाली भूभाग भएको बताए। 'मुक्त हलिया परिवार वर्षौदेखि त्यस क्षेत्रमा बस्दै आएका छन्', उनले भने, 'त्यो भूभाग नेपालको हो। टनकपुर बाँध निर्माण गर्दा भारतीय पक्षले सीमा स्तम्भ बाँध भित्र पारेपछि अनावश्यक बखेडा झिक्दै आएको छ।'"
"पहिरोमा पुरिएर पाँचको मृत्यु, चार बेपत्ता","स्याङ्जा : पहिरोमा पुरिएर स्याङ्जाको वालिङमा पाँच जनाको मृत्यु भएको छ। आज बिहान ६ बजे वालिङ १४ तमादीस्थित माया नेपालीको घरमाथिबाट खसेको पहिरोमा पुरिएका पाँच जनाको शव निकालिएको जिल्ला प्रहरी कार्यालयका प्रहरी नायव उपरीक्षक एवं प्रहरी प्रवक्ता राजेन्द्रप्रसाद अधिकारीले बताए। प्रवक्ता अधिकारीका अनुसार पहिरोमा पुरिएर मृत्यु हुनेहरुमा वालिङ १४ बस्ने २८ वर्षीया उमाकला नेपाली, ४८ वर्षीया माया नेपाली, ३० वर्षीय दीपक नेपाली, ६० वर्षीया सानी नेपाली र ९ वर्षीय विवश नेपाली रहेका छन्। अहिलेसम्म तीन महिला र दुई पुरुषको शव निकालिएको छ। अन्य चार जना अझै बेपत्ता छन्। एकै परिवारका १० जनामध्ये १६ वर्षीया मनिषा नेपालीलाई जीवितै उद्दार गरी गह्रौं प्राथमिक अस्पताल वालिङ पठाइएकोमा थप उपचारका लागि पोखरा पठाइएको अस्पतालले जनाएको छ। घटनास्थलमा नेपाल प्रहरी, सशस्त्र प्रहरी, जनप्रतिनिधि, स्थानीयले बिहानैदेखि उद्दार कार्यलाई जारी राखेका छन्। माथिबाट निरन्तर पहिरो खसिरहेकाले उद्दार कार्यमा कठिनाई भएको प्रहरीले जनाएको छ।  रासस स्याङ्जामा पहिरो : दुईको मृत्यु, ९ जना घरभित्र पुरिए"
बुटवलनारायणगढ सडक अवरुद्ध,नवलपुर : दाउन्नेमा खसेको पहिरोका कारण बुटवलनारायणगढ सडक खण्ड अवरुद्ध बनेको छ। विश्वकर्मा मन्दिरदेखि दाउन्ने बजारसम्मका विभिन्न ५ स्थानमा खसेको पहिरोका कारण बिहानदेखि सडक अवरुद्ध भएको जिल्ला प्रहरी कार्यालय पूर्वी नवलपरासीका प्रवक्ता डिएसपी मोहनबहादुर खाँणले जानकारी दिए। सडक अवरुद्ध भएपछि राजमार्गमा ओहोरदोहोर गर्ने सयौं सवारीसाधन अलपत्र परेका छन्। दुई वटा डोजरले पहिरो हटाउने प्रयास गरिरहेका छन्। ३ दिनदेखि परेको पानी अहिलेसम्म रोकिएको छैन। पहाडबाट पहिरो खस्ने क्रमजारी छ। पानी नरोकिएसम्म पहिरो हटाएर सडक सञ्चालनमा ल्याउन कठिन हुने प्रहरीले जनाएको छ। यसैबीच बुधबार साँझ बिनयी त्रिवेणी गाउँपालिका३ स्थित सुनही खोलाले बगाएर बेपत्ता भएका कावासोती नगरपालिका८ का गाडी चालक २६ वर्षीय नेत्रलाल भूर्तेलको अवस्था अहिलेसम्म अज्ञात छ। छोटा हात्ती गाडी लिएर खोला तर्ने क्रममा गाडीसहित उनी बेपत्ता भएका थिए। उनको खोजी कार्य भइरहेको प्रहरीले जनाएको छ।
औषधि विभागमा हेल्प डेक्स पुनः सञ्चालनमा,"विराटनगर : कोरोना भाइरसको महामारी नियन्त्रणका लागि सरकारले गरेको 'लकडाउन' का कारण बन्द भएको हेल्प डेक्स नेपाल औषधि व्यवस्था विभाग विराटनगरमा पुनः सञ्चालनमा ल्याइएको छ । विभागको शाखा कार्यालयमा सेवाग्राहीलाई छिटो र छरितो तरिकाले सेवा पुरयाउने उद्देश्यले हेल्प डेक्स सञ्चालनमा ल्याइएको हो । यसअघि नेपाल औषधि व्यवसायी संघ कोशी अञ्चल शाखाले डेक्स राखेको भए पनि 'लकडाउन' पछि बन्द थियो । नेपाल औषधि व्यवसायी संघ झापा, मोरङ र सुनसरीले एक जना प्राविधिक राखेर बुधबारबाट संयुक्त रुपमा डेक्स सञ्चालनमा ल्याएका हुन् । डेक्सको शुभारम्भ विभागका विराटनगर प्रमुख सञ्जीव कट्टेलले गरे । उनले सेवाग्राहीलाई सहज रुपमा छिटो छरितो सेवा प्रवाह कार्यालयले गरिरहेको जानकारी दिए । हेल्प डेक्स सञ्चालनमा आएपछि सेवाग्राहीलाई थप सहज हुने कट्टेलको भनाइ छ । नेपाल औषधि व्यवसायी संघ मोरङका उपाध्यक्ष तथा प्रवक्ता देशबन्धु ढकालले डेक्स सञ्चालनमा आएसँगै व्यवसायीहरूको अनलाइन फर्मदेखि पसलको नवीकरण र नयाँ पसल दर्ताको प्रक्रियामा सहजता हुने बताए । औषधि व्यवस्था विभाग विराटनगर शाखाबाट दैनिक पाँच सय सेवाग्राहीले सेवा लिने गरेका छन् । कार्यक्रममा नेपाल औषधि व्यवसायी संघ मोरङका अध्यक्ष लक्ष्मी तिम्सिना, झापा अध्यक्ष गौतम गुप्ता, सुनसरी अध्यक्ष रवीन्द्र घिमिरे, कोशी अञ्चलका पूर्व अध्यक्ष तथा मोरङका सल्लकार लक्ष्मण माझी र तीन जिल्लाका पदाधिकारी तथा व्यवसायहीहरूको सहभागिता थियो ।"
ताप्लेजुङमा अन्धाधुन्ध बाम्फोक प्रहार : तीन जना घाइते,"ताप्लेजुङ : सिरिजंघा गाउँपालिका८ याम्फुदिनमा एक युवाको बाम्फोक प्रहारबाट तीन जना गम्भीर घाइते भएका छन । बुधबार राति २२ वर्षिय लाक्पा भोटेले आफ्नै ठूलीआमा ६० फुटि भोटे, फुटिकका छोराहरु ३६ वर्षिय पासाङ भोटे र १८ वर्षका छिरिङ भोटेलाई बाम्फोक हानेर गम्भीर घाइते भएको वडाध्यक्ष टसी लामाले बताए । वडाध्यक्ष लामाका अनुसार फुटिको टाउको र गर्धन, पासाङको टाउको र हात तथा छिरिङको टाउको र गर्धनमा चोट लागेको छ । सबै जनासँगै टिभी हेरेर बसेको र सुतेपछि घटना भएको उनको भनाई छ । घाइतेहरुको याम्फुदिन स्वास्थ्य स्वाथ्य चौकीमा प्राथमिक उपचार भइरहेको छ । खराब मौसमका कारण थप उपचारका लागि सुविधासम्पन्न अस्पतालमा लैजान समस्या भएको लामाले बताए । घाइतेको यहाँ उपचार सम्भव छैन, गाडी भेट्न एक दिन पैदल हिँडेर हप्पुखोला पुग्नुपर्छ, लामाले भने, प्रशासन कार्यालयसँग समन्वय गरेर हेलिकप्टर मगाएका छौं ।बिहीबार मौसम खराब रहेकाले मौसम खुले मात्रै हेलिकप्टर आउने हुँदा पर्खनेकी बोकेर लैजाने भन्ने दोधार रहेको उनी बताउँछन् । घटनापछि फरार रहेका लाक्पाको खोजी भइरहेको जिल्ला प्रहरी कार्यालय ताप्लेजुङका प्रमुख महेन्द्र श्रेष्ठले बताए । घटनाको अनुसन्धानसमेत सुरु गरिएको श्रेष्ठले बताए । अभियुक्तको चौकी याम्फुदिनबाट असईको कमाण्डमा गएको टोलीले खोजी गरिरहेको छ । घटनास्थल सदरमुकाम फुङलिङबाट दुई दिन पैदल दूरीमा पर्छ ।"
मापदण्ड पालना नहुने सेवा र व्यवसाय एक महिना बन्द गर्न सिफारिस,"काठमाडौं : स्वास्थ्य तथा जनसंख्या मन्त्रालय सक्रिय संक्रमित २५ हजार नाघे पुनः लकडाउन गर्ने निष्कर्षमा पुगेको छ। मन्त्रालयका प्रवक्ता डा जागेश्वर गौतमले २५ हजारभन्दा बढी सक्रिय संक्रमित भए व्यवस्थापन गर्न कठिन पर्ने भएकाले लकडाउन गर्न सिफारिस गर्ने निर्णय भएको बताए। बुधबारसम्म सक्रिय संक्रमितको संख्या १७ हजार ४ सय १४ छ। स्वास्थ्यसम्बन्धी निकायहरूले २५ हजारभन्दा बढी सक्रिय संक्रमित हुँदा व्यवस्थापन गर्न गाह्रो हुने जानकारी दिएकोले यस्तो निर्णय गरिएको हो, प्रवक्ता डा गौतमले भने। उनका अनुसार अन्तर्राष्ट्रिय सीमा नाकाहरूमा हेल्थ डेस्क स्थापनाका लागि जनशक्ति व्यवस्थापन गर्न दरबन्दी संरचना पुनरावलोकन गरी स्वीकृति गर्ने निर्णयसमेत गरिएको छ। मन्त्रालयअन्तर्गतको इन्सिडेन्ट कमान्ड सिस्टमको बुधबार बसेको बैठकले निषेधाज्ञापछि पनि संक्रमणदर बढिरहेकाले जोखिम झन् उच्च भएको निष्कर्ष निकालेको हो। बैठकले जनस्वास्थ्य मापदण्ड पालना हुन नसक्ने सबै सेवा र व्यवसाय कम्तीमा एक महिना बन्द गर्न सिफारिस गर्ने निर्णय गरेको छ। मुलुकभर बुधबार मात्रै ४ सय २६ महिलासहित १ हजार १ सय७२ जनामा कोरोना संक्रमण देखिएको छ। जसमध्ये काठमाडौं उपत्यकामा ६ सय ३७ जना संक्रमित थपिएको मन्त्रालयले जनाएको छ। काठमाडौं, ललितपुर र भक्तपुरमा सक्रिय संक्रमितको संख्या ५ सयभन्दा बढी छ। बुधबार काठमाडौंमै ४ सय ९२ जनासंक्रमित थपिएका छन्। जसमध्ये १ सय ६८ महिला र ३ सय २४ पुरुष छन्। भक्तपुरमा ४७ महिला र ४८ पुरुष गरी ९५ र ललितपुरमा २६ महिला र २४ पुरुष गरी ५० जना संक्रमित थपिएको मन्त्रालयले जनाएको छ। जनस्वास्थ्यविद् डा बाबुराम मरासिनीले दसैंको बेला भारतलगायत विभिन्न मुलुकबाट आउने नेपालीका कारण संक्रमणको जोखिम उच्च हुने बताए। चाडवाडको समयमा घर आउने र किनमेल बढी हुने भएकोले जोखिम उच्च छ। सुरक्षा मापदण्ड पनि अपनाएको पाइँदैन। यसले संक्रमणदर झन् वृद्धि हुन सक्छ, डा मरासिनीले भने। निको हुने दर ७३ प्रतिशत कोरोना संक्रमण निको हुने दर ७३७ प्रतिशत छ। हालसम्म कुल संक्रमितमध्ये ४९ हजार ९ सय ५४ जना निको भइसकेका छन्।यीमध्ये पुरुष ७४ र महिला २६ प्रतिशत छन्। बुधबार १हजार ८ सय ९३ जना संक्रमित डिस्चार्ज भएका छन्। हालसम्म कोरोना संक्रमणबाट ४ सय ३६ जनाको ज्यान गएको छ। जुन ०६ प्रतिशत हो। हालसम्म ६७ हजार ८ सय ४ जनामा कोरोना संक्रमण पुष्टि भएको छ।"
पहिरोले पुरिएर स्याङ्जामा युवकको मृत्यु,स्याङ्जा : गएराति पहिरोले पुरिएर स्याङ्जाको कालीगण्डकीमा एक युवकको मृत्यु भएको छ। तीन दिनदेखिको लगातार वर्षाका कारण घरमाथिबाट खसेको पहिरोमा परी स्याङ्जाको कालीगण्डकी गाउँपालिका४ गौतम टोलका १८ वर्षीय कृष्ण नेपालीको मृत्यु भएको वडा अध्यक्ष चक्रपाणी पाण्डेले बताए। वडा अध्यक्ष पाण्डेका अनुसार गएराति २ बजे गौतम टोलका मानबहादुर नेपालीको घरको आँगन खस्दा तल्लो घरमा सुतिरहेका कृष्ण नेपालीको पुरिएर मृत्यु भएको हो। स्थानीयवासी र विर्घा प्रहरी चौकीका प्रहरीको पहलमा पहिरोमा पुरिएका कृष्ण नेपालीको शव निकालिएको वडा अध्यक्ष पाण्डेले बताए। पहिरोमा पुरिएर एकको मृत्यु भए पनि अन्य भने सकुसल रहेका बताइएको छ।  रासस
पोखरीमा तीन आमाछोरीको शव,"मोतीपुर : मोरङको ग्रामथान गाउँपालिका४ मोतीपुरस्थित माइतीमा बस्दै आएकी थिइन्, ३५ वर्षीया सीता कटवाल (अधिकारी)। सीता अरू दिनझैं आइतबार बिहान ७ बजेतिर कान्छी छोरीसँग माछालाई चराबाट जोगाउन पोखरी रुँघ्न गइन्। ठूली छोरी आमा र बहिनीलाई खाना लिएर बिहान १० बजेतिर त्यतै गइन्। भाइबुहारी मञ्जु कटवालले खानासँगै दिउँसोको खाजामा गहुँको रोटी पठाएकी थिइन्। तर, त्यस दिन त्यही पोखरीले तीन आमाछोरीलाई निलिदियो ! सीता र उनका दुई छोरी आइतबार राति त्यही पोखरीमा मृत अवस्थामा भेटिए। प्रहरीले तीनै जनाको शव राति १०बजे पोखरीबाट निकाल्यो। डोको, नाम्लो, हँसिया र रोटी भने पोखरीकै डिलमा भेटिएको स्थानीयको भनाइ छ। शव निकाल्दा कान्छी छोरीको शरीरमा कपडा थिएन।जेठीले भित्री वस्त्र लगाएको र आमाको शव पूरै कपडा लगाएको अवस्थामा भेटिएको इलाका प्रहरी कार्यालय बेलबारीका प्रहरी निरीक्षक ऋषिराज ढकालले बताए। घटनाको प्रकृति हेर्दा पोखरीमा माछा रुँघ्ने क्रममा गर्मी भएपछि छोरीहरू पौडी खेल्न पसेको र निस्किन नसकेपछि उद्धार गर्न गएकी आमाको छोरीहरूसँगै डुबेर मृत्यु भएको हुन सक्ने ढकालको अनुमान छ। तीनै जना पोखरीबाट नफर्किएपछि कान्छो भाइ प्रेमकी श्रीमती मञ्जुले ५ वर्षकी छोरी र छिमेकी १३ वर्षीया बालिकालाई हेर्न पठाएकी रहिछन्। तर, कतै नदेखेपछि दुवै जना फर्किए। त्यसपछि छरछिमेकीलाई लिएर मञ्जु पोखरीतिर गइन्। जाँदा डोको, नाम्लो र हँसिया पोखरीको डिलमा थियो, उनले भनिन्, खाजाका लागि भनेर बिहान पठाएको रोटी पनि डोकोले छोपेको अवस्थामा भेटियो। भान्जीहरूको कपडा पनि पोखरीकै डिलमा थियो। अमाजू दिदी र भान्जीहरू भने भेट्टिनु भएन। उनले त्यो कुरा घर फर्किएर परिवारलाई जानकारी दिइन्। त्यसपछि साथीहरूलाई लिएर पोखरी गएका अर्का भाइ रुद्रले टर्च लाइट बालेर खोज्ने क्रममा पोखरीको पूर्वतर्फ डुबेर मृत्यु भएको अवस्थामा दिदीलाई भेट्टाए। भान्जीहरू पनि दिदीको शव भेटिएभन्दा पाँच मिटरजति पश्चिमतर्फ पानीभित्र मृत अवस्थामा भेटिएका थिए। परिवारमा ठूलो वज्रपात परेको छ, कान्छो भाइ प्रेमले भने, एउटै कोखबाट जन्मिएकी दिदी र दुवै भान्जीलाई गुमाउनु पर्दा हामी सम्हालिन सकेका छैनौं। सीताका भाइ रुद्र कटुवालले चार महिनाअघि मात्रै आठ फिट गहिरो पोखरी बनाएर माछा पाल्न थालेका रहेछन्। कोरोना महामारीका कारण विद्यालय बन्द रहेकाले १४ वर्षीया पवित्र र ९ वर्षीया कृतिकाले आमासँगै पोखरी गएर चरा धपाउन सघाउँथे। कृतिका ईश्वर आधारभूत विद्यालयमा कक्षा २ र पवित्र जनता माविमा कक्षा ६ मा पढ्थे। उनीहरू बिहान पोखरी रुँघ्न गएपछि साँझ गाईबाख्राका लागि घाँसको भारी बोकेर फर्कन्थे। माइली छोरी र नातिनीहरू हराएको र घर नफर्किएको सुनेपछि अचेत भएकी ६१ वर्षीया दीर्घमाया कटवालको होस खुलेको छैन। होस नफर्किएर स्वास्थ्य बिग्रिँदै गएपछि उनलाई उपचारका लागि मंगलबार काठमाडौं लगिएको जेठो छोरो रुद्रले बताए। अचेत भएर मान्छेनै चिन्न छाडेका कारण काठमाडौं लगिएको हो, उनले भने, हामीले आमालाई मृत्युको जानकारी दिएका छैनौं। दिदी र भान्जीहरू हराएको मात्रै भनेका छौं। पोखरीबाट पश्चिमतर्फ माछा रुँघ्न रुद्रले तीन कोठाको एउटा घर पनि बनाउँदै थिए। फाउन्डेसन उठाएर पिलर राख्ने काम हुँदै थियो। दिदी र भान्जीहरूलाई निलेको पोखरी हाम्रा लागि सधैं बल्झिरहने घाउ बनिदियो, रुद्रले भने, पोखरीको डिलमा जान र त्यहाँको घाँस काट्नसमेत डराउने दिदी र भान्जीहरूको शव पोखरीभित्र भेट्दा सबै अचम्ममा परेका छौँ। स्थानीय अर्जुन माझीले नयाँ पोखरी बनाइएको ठाउँमा पहिले पनि पुरानो पोखरी रहेको र त्यहाँ धेरैजनाको डुबेर मृत्यु भइसकेको बताए। अहिलेसम्म १० जनाभन्दा बढीले ज्यान गुमाइसकेका छन्, उनले भने, माछा पाल्न नयाँ स्वरूप दिएर बनाएको पोखरीले फेरि एकै परिवारका तीन सदस्यको ज्यान लियो। घटनास्थलबाट चार सय मिटर उत्तरमा बाब वनष्खण्डी शिवालय मन्दिर छ। उनका अनुसार स्थानीय बासिन्दा ठूलो दैविक शक्ति रहेको सम्झिएर मन्दिरमा विशेष पूजापाठ गर्छन्। मन्दिरलाई मानभाउ नपुग्दा ठूलाठूला विनाश र यस्तै मानवीय क्षति हुने विश्वास रहेकाले सबै सचेत हुने गरेको वडाध्यक्ष वैजनाथ विश्वासले बताए। प्रहरीले रोटी परीक्षणका लागि नलगेको र घाँस काट्न लगिएका सामान घटनास्थलबाट नउठाएको पाइएको छ। प्रहरी निरीक्षक ढकालले घटनाको अनुसन्धान अघि बढाइएको बताए। पोस्टमार्टम रिपोर्ट आएपछि मात्र थप कुरा खुल्ने उनले सुनाए। उनका अनुसार खाजाका लागि लगिएका कारण रोटीको परीक्षण गर्न आवश्यक देखिएन।"
कोरोना महामारीकै बीच बर्दियामा विद्यालय संचालनको तयारी,"गुलरिया : बर्दियाको बढैयाताल गाउँपालिकाले कोभिड महामारीका बीच विद्यालय सुचारु गर्ने तयारी गरेको छ । पालिका अन्र्तगत शिक्षा शाखाको सक्रियतामा संस्थागत तथा सामुदायिक विद्यालयका प्रधानाध्यापकले औपचारिक बैठकले बढैयाताल भित्रका विद्यालयहरु संचालन गर्ने निर्णय गरेको छ । कोरोना भाइरसका कारण लामो समयदेखि विद्यालय बन्द रहँदा बालबालिकाको पठन पाठनमा नकारात्मक प्रभाव पर्न थालेको बढैयाताल गाउँपालिकाका शिक्षा प्रमुख विष्णुप्रसाद ढकालले बताए ।'कोभिड महामारीका अवस्थामा स्वास्थ्य मापदण्ड पूर्ण पालना गरी विद्यालय संचालन गर्ने तयारी गरेका छौं,' उनले भने,' विद्यालयमा शौचालय, खानेपानी, गेटमा साबुन सेनिटाइजर अनिवार्य गर्दै मास्क तथा सामाजिक दुरीको पूर्ण पालनसहित कक्षा संचालन गर्ने हाम्रो तयारी हो ।' बढैयाताल गाउँपालिका भित्रका विद्यालयहरुले भर्ना अभियान सुरु गरिसकेका छन् । बढैयाताल गाउँपालिका अन्र्तगत सामुदायिक ४० र संस्थागत ११ गरी ५१ वटा विद्यालयहरु छन् । जसमा सामुदायिकतर्फ ११ हजार ९४० तथा संस्थागततर्फ ३४ सय विद्यार्थी अध्ययनरत छन् । अभिभावकहरुलाई सहजीकरण गरेपश्चात असोज दोस्रो सातादेखि कक्षा संचालन हुन्छ । उनले थपे,' विद्यार्थीहरुको समूह बनाएर आलोपालो अध्यापन गराउँछौं । पहिलो चरणमा कक्षा १ देखि १० कक्षा सम्म प्रति १० जना विद्यार्थीको दरले समुहहरु बनाइन्छ ।' प्रत्येक कक्षाका एउटा समूहलाई पालैपालो विद्यालयमा उपस्थित गराएर पढाउने विधि अपनाएको छ। पहिलो दिन विद्यालय आएका समूहको १० दिनपछि पुन विद्यालय आउने पालो पर्छ । यस्तै रितले दोस्रो चरणमा ५ दिन र कोभिड नियन्त्रण भइसकेपछि साविककै हिसाबमा पढाउने हाम्रो तयारी हो । पालिकाले शिक्षा प्रमुखको संयोजकत्वमा ७ सदस्यीय विद्यालय संचालन कार्यविधि निर्माण समिति गठनगर्दै पठनपाठनको तयारी गरेको छ । मन्त्रालयबाट जारी गरिएको विद्यार्थी सिकाई सहजीकरण निर्देशिका ०७७ अनुसार उच्च सर्तकता अपनाउँदै पठनपाठन अघि बढाउने तयारी भइहेको शिक्षा शाखा प्रमुख ढकालले प्रष्ट्याए । 'हामीले विद्यार्थीको पठनपाठन पहिलो प्राथमिकतामा राखेका छौं,' बढैयाताल गाउँपालिकाका अध्यक्ष लालबहादुर श्रेष्ठले बताए । कोभिडबाट उच्च सर्तकता अपनाउँदै पढाइ सुरु हुन्छ,' उनले भने,' विद्यालय संचालनका क्रममा असहजता लगायत व्यवस्थापनमा कठिनाइ आइपरे गाउँपालिकाले पूर्ण सहयोग गर्छ ।'"
"सितगंगामा घर भत्किँदा २ घाइते, अर्घाखाँचीका अधिकांश ग्रामीण सडक अवरुद्ध","सन्धिखर्क : तीन दिनदेखि परेको अविरल वर्षाका कारण सितगंगा नगरपालिकामा २ वटा घर भत्किएका छन् । सितगंगा नगरपालिका ४ चाक्लामा दिपक सुनारको घर भत्किँदा २ जना सामान्य घाइते भएको जिल्ला प्रहरी कार्यलय अर्घाखाँचीका प्रहरी नायव उपरीक्षक माधब बुढाथोकीले बताए । सितगंगा नगरपालिकाकै ११ मा एक घर भत्किएको छ । भुमिकास्थान नगरपालिकाको ९र ७ वडामा गोठ भत्किँदा २ वटा भैंसी मरेक छन्। अविरल वर्षाका कारण गोरुसिङ्गे सन्धिखर्क सडकसहित अर्घाखाँचीका अधिकांश सडक अवरुद्ध बनेका छन् । गोरुसिंगे सन्धिखर्क सडकखण्डको विभिन्न ठाउँमा ससाना पहिरो गइरहेका भएपनि दह खोलामा बुधबार राती ठूलो पहिरो झरेर सडक अवरुद्ध भएको छ । सडक अवरूद्ध भएपछि आवागमन ठप्प भएको छ । मालवाहक, निजी तथा सार्वजनिक सवारी साधनहरू पनि बीच बाटोमा अलपत्र परेका छन् भने बिरामी बोकेका एम्बुलेन्स समेत रोकिएका छन् । बिहीबार बिहानैदेखि पहिरो हटाउने प्रयास भइरहेको, तर पहिरो निकै ठूलो भएकाले सडक खुलाउन समय लाग्ने प्रहरी नायब उपरीक्षक बुढाथोकीले बताए । स्काभेटर र डोजरले काम गरिरहे पनि सिमसिम पानी परिरहेको र पहिरो खस्ने क्रम समेत नरोकिएकाले काम गर्न अफ्ठ्यारो भएको उनले बताए । सालझण्डी सन्धिखर्क सडक पनि अवरुद्ध भएको छ । पाणिनि गाउँपालिका ४ का विभिन्न स्थानमा पहिरो खसेपछि सडक अवरुद्ध बनेको छ । अधिकांश ग्रामीण सडकहरु पनि अवरुद्ध भएका छन् ।"
डडेल्धुरामा कोरोना संक्रमित पुरुषको मृत्यु,डडेल्धुरा : डडेल्धुरामा पहिलो पटक एकजना कोरोना संक्रमितको मृत्यु भएको छ। डडेल्धुराको नवदुर्गा गाउँपालिकाका ४८ वर्षीय पुरुषको डडेल्धुरा अस्पतालमा उपचारका क्रममा मृत्यु भएको हो। उनमा भारतमै कोरोना पुष्टि भएको थियो भने डडेल्धुरा अस्पतालको प्रयोगशालामा गरिएको परीक्षणमा पनि संक्रमण पुष्टि भएको कोभिड १९ सम्पर्क व्यक्ति हरिप्रसाद भट्टले जानकारी दिए। केही दिनअघि भारतबाट घर पुगेका उनी श्वासप्रश्वासमा समस्या भएपछि उपचारका लागि डडेल्धुरा अस्पतालमा भर्ना भएका थिए। मृतकको शव अहिले डडेल्धुरा अस्पताल मै राखिएको छ। नेपाली सेनाले व्यवस्थापन गर्ने डडेल्धुराका प्रमुख जिल्ला अधिकारी बन्धुप्रशाद वास्तोलाले बताए। चितवनमा कोरोना संक्रमित युवकको मृत्यु
"पाल्पामा पहिरो : पाँच जना बेपत्ता, दुई घर पुरिए","पाल्पा : रम्भा गाउँपालिका  २ फोक्सिङकोटमा पहिरोले बगाउँदा पाँच जना बेपत्ता भएका छन्। फोक्सिङकोट बेलौजाका हुमबहादुर गाहा र मनबहादुर गाहाको घर पहिरोले पुरिएको जिल्ला प्रहरी कार्यालय पाल्पाले जनाएको छ। हुमबहादुर गाहाको परिवारमा सुतिरहेका पाँच जना बेपत्ता भएको स्थानीय पत्रकार एवतबहादुर सारुले बताए। बेपत्ता हुनेहरुमा एक जना पुरुष, २ महिला र २ बालिकाहरु रहेका छन्। बुधबार राति अविरल वर्षापछि बेलौजा स्वास्थ्य चौकी नजिकै माथिल्लो भागबाट खसेको ठूलो पहिरोले दुई घर पुरिएको हो। मनबहादुर गाहाको परिवारका तीन जना भने पहिरो खसेपछि भागेर ज्यान जोगाउन सफल भएको स्थानीय पत्रकार सारुले बताए। रम्भा गाउँपालिकाका प्रवक्ता कृष्ण प्रसाद रेग्मीले पानी परिरहेको र पहिरो खस्ने क्रम नरोकिएकाले उद्धारमा समस्या भएको बताए। घटनास्थलमा जिल्ला प्रहरी कार्यालय पाल्पाको टोली गइरहको छ।"
बझाङमा १३ वर्षीया बालिका मृत फेला,बझाङ : बझाङमा एक बालिका मृत अवस्थामा फेला परेकी छन्। जिल्लाको मष्टा गाउँपालिका वडा नं २ खिताला घरभयकी १३ वर्षीया बालिका स्थानीय सिम मन्दिर माडुभित्र नाङ्गो अवस्थामा फेला परेकी हुन्। बुधबार राति पौने दशबजेतिर उनी मन्दिरभित्र मृत फेला परेकी जिल्ला प्रहरी कार्यालय बझाङले जानकारी दिएको छ। प्रहरीका अनुसार शवको प्रकृति हेर्दा बलात्कार गरेर हत्या गरेको हुनसक्ने जनाएको छ। अहिले घटनास्थलमा डिएसपी रुपक खड्काको नेतृत्वमा प्रहरी टोली खटिएको छ।
अटेरले सकियो भोगाधिकार,"काठमाडौं : दुई दशकयता सरकारले ३ सय ५१ संघसंस्थालाई ७ हजार ५ सय ८५ रोपनी जग्गाको भोगाधिकार दिएको छ। निःशुल्क जग्गा दिँदा राज्यलाई हानि पुगेको, कतिपयले त्यसलाई व्यापारिक काममा समेत लगाएको पाएपछि लिज मा परिणत गर्ने निर्णय भयो। त्यसको ६ वर्ष बितिसके पनि कार्यान्वयन भएको छैन। बरु निर्धारित समयमा लिजमा नआएका कारण सबैजसोको भोगाधिकार सकिइसकेको छ (हेर्नुहोस् सूचना)। तर, सरकारले फिर्ता लिन सकेको छैन। फिर्ता लिने टुंगो पनि छैन। भूमि व्यवस्था मन्त्रालयका प्रवक्ता जनकराज जोशीले अति थोरै संघसंस्था मात्र लिजमा आएको जानकारी दिए। सरकारले २०७१ मा सरकारी जग्गा दर्ता तथा लिजमा उपलब्ध गराउनेसम्बन्धी कार्यनीति जारी गरेको थियो। कार्यनीतिको दफा २१ को उपदफा २ मा भोगाधिकारमा दिएको जग्गा लिजमा परिणत गर्ने प्रयोजनका लागि भूमि व्यवस्थापन तथा अभिलेख विभागले ६ महिनाको अवधि तोकी सार्वजनिक सूचना प्रकाशित गर्ने प्रावधान छ। सोही दफाको उपदफा ८ मा भोगाधिकार प्राप्त व्यक्ति, संस्था वा निकायले लिजमा परिणत गर्न म्यादभित्र निवेदन नदिएकामा सो म्याद समाप्त भएपछि त्यस्तो भोगाधिकार स्वतः समाप्त भएको मानिने व्यवस्था छ। भोगाधिकार समाप्त भएपछि त्यस्तो जग्गामा नेपाल सरकारले भोग वा कब्जा हुने त्यसमा प्रावधान छ। गत भदौ ७ गते भूमि व्यवस्था मन्त्रालयले म्यादभित्र नआई सूचनासमेत दिइसकेकाले लिजमा नआउनेहरूको भोगाधिकार समाप्त भएको सूचना जारी गरेको छ। तर, त्यसमा अब सरकारको स्वामित्वमा ती जग्गा कसरी ल्याउने भन्ने उल्लेख छैन। त्यसबारे सम्बद्ध निकाय नै अलमलमा छन्। कार्यविधि जारी भएपछि २०७१ चैत १५ गते पहिलोपटक मन्त्रालयले सरकारी जग्गा भोगाधिकार गर्ने संघसंस्थालाई लिजमा आउननिदेवन दिन सूचना जारी गरेको थियो। २०७४ वैशाख २१ गते दोस्रोपटक ताकेता गर्दै सूचना निकालेको थियो। ती सबै सूचनाको पालनामा अधिकांश भोगाधिकारवालाले अटेर गरेका छन्। एकातिर सरकारले विभिन्न बहानामा नागरिकमाथि करको थेग्नै नसक्ने भारी थोपर्दै आएको छ। अर्कातर्फ विभिन्न संघसंस्थाले भने लामो समयदेखि सरकारी जग्गामा निःशुल्क रजाइँ गर्दै आएका छन्। करोडौं मूल्य पर्ने सरकारी जग्गा उपभोग गरेबापत राज्यले गतिलै आम्दानी गर्नेछ। त्यसको प्रयासस्वरूप यो नियम लगाइएको हो। तथ्यांक अझै अपडेट भइरहेको छ।परिमाण अझ केही थपघट हुन सक्छ, प्रवक्ता जोशीले भने। उनका अनुसारकतिपय संघसंस्थाले भोगाधिकारमा लिएको प्रयोजनभन्दा विपरीत अन्य काममा जग्गा प्रयोग गरिरहेका छन्। कतियपले यसलाई व्यावसायिक र नाफामूलक प्रयोजनमा उपयोग गरेका छन्। तर, राज्यलाई थोरै भाडा तिर्न आनाकानी गरिरहेका छन्। राजनीतिक दल, सामाजिक, व्यापारिक, धार्मिक संघसंस्था, क्लब आदिले सरकारसँगको पहुँच वा आफ्नो शक्ति लाग्ने बेला पाएर जग्गा लिएका हुन्। सबैजसो कर्मचारी संघसंगठनले काठमाडौंको बबरमहल क्षेत्रमा एकएक रोपनी जग्गा भोगाधिकारमा लिएका छन्। उनीहरूले उक्त जग्गामा भवन बनाएर उपभोग गरिरहेका छन्। देशका विभिन्न भागमा नेकपा, कांग्रेसलगायत दलका कार्यालय सरकारबाट भोगाधिकार लिएको जग्गामै बनाइएका छन्। मन्त्रालयसँग २०५४ देखि २०७५ सम्म भोगाधिकार दिइएका जग्गाको मात्र अभिलेख छ। त्यसअघिको छैन।प्रवक्ता जोशीका अनुसार निःशुल्क सरकारी जग्गा उपयोग गरिरहेका संघसंस्थाले लिजमा आएपछि सरकारलाई न्यूनतम भए पनि रकम बुझाउनुपर्ने हुन्छ।"
"फलफूल र तरकारी पसलमा आगलागी, १० लाख बढीको क्षति","विराटनगर : मोरङको सुन्दरहरैंचा नगरपालिका१२ विराटचौकमा बुधबार राति फलफूल र तरकारी पसलमा आगलागी भएको छ। श्यामबाबु सुँडीको फलफूल र सुम्निमा श्रेष्ठको तरकारी पसलमा आगलागी भएको इलाका प्रहरी कार्यालय बेलबारीका प्रहरी निरीक्षक ऋषिराज ढकालले जानकारी दिए। उनका अनुसार सुँडी र श्रेष्ठले पूर्णप्रसाद ढकालको जग्गामा संरचना बनाएर पसल सञ्चालन गर्दै आएका थिए। फुलफूल र तरकारीको गोदाम नै रहेको घरमा राति १० बजेतिर विद्युत सर्ट भएर आगलागी भएको हुन सक्ने प्रहरीले जनाएको छ। आगलागीबाट १० लाख बढीको क्षति भएको प्रनि ढकालले बताए। उनका अनुसार आगोले दुवै पसल र पसलभित्र रहेका सबै सामान जलेर नष्ट भएका छन्। आगो बेलबारी र सुन्दरहरैँचा नगरपालिकाबाट गएका दमकल, स्थानीय बासिन्दा र प्रहरीको प्रयासमा एक घण्टापछि नियन्त्रणमा लिइएको थियो। समयमै आगो नियन्त्रणमा लिन सकेका कारण अन्त फैलिएर थप क्षति हुन नपाएको ढकालको भनाइ छ। यही ठाउँमा रहेका तीनवटा होटलमा गत असार १४ गते राति पनि आगलागी भएको थियो। त्यतिबेला आगो नियन्त्रणमा लिने क्रममा छ जना घाइते भएका थिए। मन्दिरा न्यौपानेको एवान खाजा घर, अर्चना पोख्रेलको पोख्रेल स्टाफ होटल र रमेश डंगोलको धनकुटे समीर स्टाफ होटलमा आगलागी हुँदा लाखौंको क्षति भएको थियो। त्यतिबेला आगलागी भएकै छेउमा रहेको फुलफूल र तरकारी पसलमा पुनः घटना भएको प्रहरीले जनाएको छ।"
"स्याङ्जा पहिरो : ६ जनाको शव भेटियो, चार बेपत्ता","स्याङ्जा : पहिरोमा पुरिएर स्याङ्जाको वालिङमा पाँच जनाको मृत्यु भएको छ। पहिरोमा पुरिएका २८ वर्षीया उमाकला नेपाली, ४८ वर्षीया माया नेपाली, ३० वर्षीय दीपक नेपाली, ६० वर्षीया सानी नेपाली र ९ वर्षीय विवश नेपालीको शव निकालिएको प्रहरी नायव उपरीक्षक राजेन्द्र अधिकारीले जानकारी दिए। वालिङ १४ तमादीमा बिहीबार बिहान घर माथिबाट पहिरो झर्दा माया परियारको घर पुरिएको थियो। सो घरमा १० जना रहेको जनाइएको छ। उनीहरुमध्ये १६ वर्षका मनिषा नेपालीलाई जीवितै उद्धार गरी थप उपचारका लागि पोखरा लगिएको छ। बेपत्ता भएको ४ जनाको खोजी कार्य जारी रहेको प्रहरीले जनाएको छ। खोजी कार्यका लागि स्थानीय र सुरक्षाकर्मी जुटेका छन्। यस्तै बिहीबार बिहान कालीगण्डकी गाउँपालिका ४ स्थित गौतमडाँडामा पहिरो जाँदा १८ वर्षे कृष्ण दमैको पनि मृत्यु भएको छ।"
सिद्धिचरण राजमार्गका दजनौं स्थानमा पहिरो,"ओखलढुंगा : तीन दिनदेखिको वर्षाका कारण सिद्धिचरण राजमार्गको ओखलढुंगासोलु खण्डमा दर्जन बढी ठाउँमा पहिरो गएको छ। हर्कपुर ओखलढुंगा र ओखलढुंगाजन्तरखानी खण्डमा पहिरो दजनौं स्थानमा पहिरोले सडक भत्किएको छ। पहिरोका कारण यातायात सञ्चालन गर्न जोखिम बढेको छ। माथिल्लो सगरमाथाका तीन जिल्ला खोटाङ र सोलुसमेत यही राजमार्ग हुँदै जाने भएकाले मूख्य सडक नै जीर्ण भएपछि समस्या देखिएको अनुगमनमा पुगेका सहायक प्रमुख जिल्ला अधिकारी तुलसी भट्टराईले बताए। उनले सडक नै पुरै अवरुद्ध नभए पनि पहिरोका कारण जुनसुकै बेला दुर्घटना हुने र अवरुद्ध हुने अवस्था देखिएको जनाए। यो राजमार्गमा जिल्ला बाहिर जाने सवारी नचल्दा सुनसान थियो। हाल सवारी सुचारु भएपछि अत्याधिक चाप, सडकको क्षमताभन्दा बढी लोडका ढुवानी साधान चलेपछि धस्सिएको सडक वर्षादका कारण पहिरो जान थालेको छ। सहायक प्रमुख जिल्ला अधिकारी नेतृत्वको अनुगमन टोलीले राजमार्गको दुराअवस्थाका कारण दुर्घटनाको जोखिम बढाएको निष्कर्ष निकालेको छ। सिद्धिरचण राजमार्ग अन्तरगत ओखलढुंगा क्षेत्रतर्फको ६५ किलोमिटर सडकखण्डका दर्जन बढी स्थानमा ठूला पहिरा छन्। अनुगमन टोलीले सडकको अवस्था नाजुक रहेको पाइएपछि सम्बन्धित निकायलाई चाँडो मर्मत गर्न निर्देशन दिएको सहायक सिडियो भट्टराईले बताए। तर सडक हेर्ने जिम्मा पाएको सडक डिभिजन कार्यालय हर्कपुर भने हाल बजेट नभएको भन्दै पन्छिएको छ। सडक डिभिजन कार्यलय, हर्कपुरका प्रमुख अरुणकुमार लालकर्णले सडकखण्ड मर्मतका लागि माथिल्लो निकायबाट बजेटको माग गर्ने र बजेट आएमा ठेक्का प्रक्रियामार्फत मर्मतको काम सुरु गर्ने बताए। सडक तत्काल मर्मत नगरे सवारी सञ्चालन हुन नसक्ने र ढुवानी तथा आवतजावत समेत अवरुद्ध हुने अवस्था रहेको अनुगमन समितिको निष्कर्ष छ। सरकारले असोज १ गतेदेखि लामो दुरीका सवारीसाधन सञ्चालनमा ल्याएसँगै यस राजमार्ग भएर दैनिक १ सयभन्दा बढी ढुवानी तथा यात्रुबाहक सवारी साधन सञ्चालन भइरहेका छन्।"
हराएको भनिएको ११ नम्बर सीमा स्तम्भ भेटियो,"काठमाडौं : हराएको भनिएको चीन नेपाल सीमाको ११ नम्बर सीमा स्तम्भ भेटिएको छ। हुम्लाको नाम्खा गाउँपालिका ६ लाम्चाको माथि ताकु लेकमा उक्त स्तम्भ भेटिएको हो। प्रमुख जिल्ला अधिकारी चिरिञ्जीवी गिरीको नेतृत्वमा खटिएको सीमा निरीक्षण टोलीले भेटेको नाम्खा गाउँपालिका अध्यक्ष विष्णु लामाले जानकारी दिए। यो सीमा स्तम्भ २०१९ सालमा नेपाल चीन सिमांकन हुँदा स्थापना गरिएको थियो। सीमा सुरक्षाको जिम्मा पाएको शसस्त्र प्रहरीले स्तम्भ नभेटिएको सूचना दिएपछि प्रमुख जिल्ला अधिकारीसहित निरीक्षण टोली सो क्षेत्रमा गएको थियो।खोज्दै खोजिएको थिएन, त्यसै नभेटिएको भन्ने कुरा आएको होला, उनले भने, अहिले खोजियो भेटियो । उनले अनुमान गरिएकै क्षेत्रमा स्तम्भ भेटिएको बताए। उता चीनले लाम्चा उपत्यकाको लोलुङजोङमा ११ वटा वटा भवन बनाएको छ। स्थानीय बासिन्दाले त्यो भूभाग नेपालको भएको बताउँदै आएका छन्। चीनले भने उक्त भवन आफ्नै जमिनमा बनाएको दाबी गरेको छ। नेपाल सरकारले सीमाबाट १ किलोमिटर चीनतर्फ ती भवन बनाएको जनाएको छ। गाउँपालिका अध्यक्ष लामाले यस क्षेत्रमा चीन बनाएका भवनको बारेमा अनुसन्धान नगरी यसै भन्न नसिकने बताए। 'यो प्राविधिक विषय हो, हामीले भन्ने होइन', उनले भने। उनले आफू छिटो फर्किएको र प्रमुख जिल्ला अधिकारी गिरीको टोली भने अझै निरीक्षणमा नै रहेको बताए। उक्त पिलर समुन्द्री सतहबाट ५ हजार २ सय २० मिटर उचाइमा छ। यो स्तम्भ मर्मत गर्न गएका नापी विभागका तत्कालीन प्रमुख नापी अधिकृत बलराम पोखरेल प्राविधिक टोली विवादको टुंगो लगाउनु पर्ने बताउँछन्। 'अहिले चर्चा भएको नेपाल चीन सीमा क्षेत्रको ११ नम्बरमात्र हैन १०, ११ ,१२ नम्बरका पिलरहरु जमिनमा छन्। ती पिलरहरु थर्ड जेआइसीको दौरानमा मसहित हाम्रो टोली र चिनियाँ टोलीले संयुक्तरुपमा मर्मत गरेको हो। त्यसताका सीमावर्ती क्षेत्रमा भबनहरु थिएनन्', उनले आफ्नो फेसबुक स्टाटसमा लेखेका छन्, 'अहिले चीनले निर्माण गरेको भवन कहाँ र कता पर्ने भन्ने सम्बन्धमा परराष्ट्रले नापी विभागका प्राविधिक सहितको टोली स्थलगत निरीक्षण गर्न द्विपक्षीय सहमतिमै सीमाको नक्सा, सीमा रेखाको रुट कोर्डिनेट र जीपीएश लगायतका यन्त्रहरु सहित टोली पठाउनु पर्यो। जाने टोलिले प्रोटोकलको राम्रो अध्ययन गरी त्यहाँको सीमारेखाको प्रकृतिका बारेमा बुझ्न जरुरी छ।' उनी थप लेख्छन्, 'किनकि नेपाल चीन बीचको सीमा रेखा नेपाल भारत बीचको जस्तो पिलरबाट पिलरसम्म सोझो र छोटो दुरीमा नभइ एउटा पिलरबाट अर्को पिलर लामो दुरीमा रहेका साथै पानीढलो, नदी र कही कही सोझो सीमारेखाका रुपमा रहेको छ। मलाई लाग्छ अहिले ती स्थानमा पैदल जान सकिन्छ। स्थलगत निरीक्षणले यो चर्चालाई टुंगोमा पुर्याउनेछ। टोली छिट्टै खटाउँदा राम्रो।'"
"स्याङ्जामा पहिरो : दुईको मृत्यु, ९ जना घरभित्र पुरिए",स्याङजा : अविरल वर्षाका कारण स्याङजामा दुई जनाको मृत्यु भएको छ भने ९ जना घरभित्र पुरिएका छन्। वालिङ नगरपालिका एक महिला र कालीगण्डकी ४ का १८ वर्षे कृष्ण दमैको शव फेला परेको प्रहरी नायव उपरीक्षक राजेन्द्र अधिकारीले जानकारी दिए। वालिङ् नगरपालिका १४ स्थित माया परियारको घर पुरिँदा घरभित्र ९ जना पुरिएको र एक जनाको जीवितै उद्धार गरिएको छ। बिहीबार बिहान घर माथिबाट गएको पहिरोले घर पुरेको स्थानीय समाजसेवी अधिकारीले बताए। १० जनाको परिवार रहेकोमा एक जनालाई जीवितै उद्धार गरी उपचारका लागि लगिएको छ। घर माथिबाट पहिरो झरिरहेकाले उद्धारमा कठिनाई भएको छ। प्रहरी र स्थानीयबासी मिलेर उद्धार गर्ने काम भइरहेको उनले बताए। महिलाको पहिचान हुन बाँकी रहेको छ।
आङरिता शेर्पालाई राष्ट्रिय सम्मान,"काठमाडौं : विश्व कीर्तिमानी पर्वतारोही आङरिता शेपा(हिम चितुवा) को राष्ट्रिय सम्मानका साथ बुधबार अन्त्यष्टि गरिएको छ। उनको टेकु दोभानमा बौद्ध परम्पराअनुसार अन्तिम संस्कार गरिएको हो। अन्त्यष्टि अघि पर्यटन मन्त्री योगेश भट्टराइले उनको पार्थिव शरीरमा नेपालको झण्डा ओढाएर राष्ट्रिय सम्मान व्यक्त गरेका थिए। सेनाली सलामी पनि अर्पण गरेको थियो। शवयात्रामा आफन्तजन, बौद्ध धर्म गुरु, लामाहरु, शुभचिन्तक लगायतको सहभागिता रहेको थियो। उनको गत सोमबार ७२ वर्षको उमेरमा जोरपाटीस्थित निवासमा निधन भएको थियो। स्वर्गीय शेर्पाले विना अक्सिजन विश्वको सर्वोच्च शिखर सगरमाथाको १० पटकसम्म आरोहण गरेर विश्व किर्तिमान राखेका थिए। उनको किर्तिमानलाई हालसम्म कसैले तोड्न सकेको छैन। विनाअक्सिजन नै पाकिस्तानको माउन्ट केटु तथा नेपालका चोयु, मनास्लु, ल्होत्से, अन्नपूर्ण, धौलागिरिलगायत दर्जनौँ हिमालको पटकपटक आरोहण गरेका थिए। सन् १९९६ मा विनाअक्सिजन सगरमाथाको आरोहणपछि उनले यस क्षेत्रबाट सन्यास लिएका थिए। हिमचितुवा शेर्पाको निधनप्रति प्रधानमन्त्री ओलीले दिए श्रद्धाञ्जली"
चितवनमा कोरोना संक्रमित युवकको मृत्यु,चितवन : चितवन मेडिकल कलेजमा उपचारका क्रममा कोरोना सङ्क्रमणका कारण एक युवकको मृत्यु भएको छ । तनहुँको आँबुखैरहनी नगरपालिका वडा नम्बर ३ का ३९ वर्षीय युवकको मृत्यु भएको अस्पतालले जनाएको छ । अस्पतालका निर्देशक डा दयाराम लम्सालका अनुसार उनको बुधबार राति १२ः५५ बजे मृत्यु भएको हो । डायलासिस गराउन भदौ २९ गते अस्पताल आएका उनमा गत भदौ ३१ गते कोरोना देखिएको थियो । कोरोना सङ्क्रमणसँगै अस्पतालको सघन उपचार कक्षमा उनको उपचार भइरहेको थियो । उपचारका क्रममा राति उनको मृत्यु भएको हो। रासस
मनसुन सक्रिय : यी प्रदेशमा हुँदैछ अति भारी वर्षा,"काठमाडौं : पश्चिमी न्यून चापीय प्रणालीको प्रभावले आगामी शनिबारसम्म देशभर वर्षा हुने जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार हाल भारतको मध्य प्रदेशको मध्य भुभागमा न्युन चापीय क्षेत्र रहेको छ। साथै यो न्युन चापिय क्षेत्र पश्चिमउत्तरपश्चिम सर्दैछ। हाल देशभर सामान्यदेखि पूर्ण बदली रही धेरै स्थानहरुमा मध्यम वर्षा भइरहेको छ। प्रदेश नं १, प्रदेश नं २, बागमती प्रदेश, गण्डकी प्रदेश, प्रदेश नं ५ र कर्णाली प्रदेशका १२ स्थानहरुमा अति भारी वर्षा भइरहेको महाशाखाले जनाएको छ। नेपालमा मनसुनको बहिर्गमनको औसत मिति सेप्टेम्बर २३ रहेता पनि यस वर्षको मनसुन हालसम्म सक्रिय अवस्थामा नै रहेको छ। आगामी ३ दिनसम्म नेपालका धेरै स्थानमा बदली भई मेघगर्जनचट्याङहावाहुरी सहितको वर्षा तथा केही स्थानमा भारीदेखि अति भारी वर्षाको समेत सम्भावना रहेको महाशाखाले जनाएको छ। विभागको मौसम पूर्वानुमान महाशाखाले बिहान निकालेको मौसम बुलेटिनमा आज दिउँसो देशभर सामान्य देखि पुर्णतया बदली रही देशका धेरै स्थानहरूमा मेघगर्जनचट्याङ्गसहित मध्यम वर्षाको सम्भावना रहेको उल्लेख छ। सबै प्रदेशका केही स्थानमा भारी वर्षाको सम्भावना रहेको छ भने प्रदेश नं १, प्रदेश नं २, बागमती प्रदेश, गण्डकी प्रदेश, प्रदेश नं ५ र कर्णाली प्रदेशका १२ स्थानहरुमा अति भारी वर्षाको समेत सम्भावना रहेको छ। राती देशभर सामान्य देखि पुर्णतया बदली रही धेरै स्थानहरूमा मेघगर्जनचट्याङ्गसहितमध्यम वर्षाको सम्भावना रहेको छ। सबै प्रदेशका केही स्थानमा भारी वर्षाको सम्भावना रहेको छ भने प्रदेश नं १, प्रदेश नं २, बागमती प्रदेश, गण्डकी प्रदेश र प्रदेश नं ५ का १२ स्थानहरुमा अति भारी वर्षाको समेत सम्भावना रहेको छ। शुक्रबार दिउँसो देशभर सामान्य देखि पुर्णतया बदली रही धेरै स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश नं १, प्रदेश नं २ र बागमती प्रदेशका थोरै स्थानमा भारी वर्षा र १२ स्थानहरुमा अति भारी वर्षाको समेत सम्भावना रहेको छ। राती प्रदेश नं १, प्रदेश नं २ र गण्डकी प्रदेशका थोरै स्थानमा भारी वर्षा र १२ स्थानहरुमा अति भारी वर्षाको समेत सम्भावना रहेको छ। शनिबार दिउँसो देशभर आंशिक देखि सामान्य बदली रही केही स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश नं १ र प्रदेश नं २ का १२ स्थानहरुमा भारी वर्षाको समेत सम्भावना रहेको महाशाखाले जनाएको छ। बुटवल तिनाउनदीमा बाढी आएर जलसतहले खतरातह पार गरेको महाशाखाले जनाएको छ। महाशाखा अनुसार तिनाउ नदी तटिय क्षेत्र र आसपास डुबान हुन सक्ने होचा स्थानमा दिउँसो सम्मै उच्चसतर्कता अपनाउन अनुरोध गरेको छ। महाशाखाद्वारा जारी बुलेटिनमा भनिएको छ, ' सबै प्रदेशका धेरै स्थानमा भारी वर्षा साथै प्रदेश नं १, बागमती प्रदेश, गण्डकी प्रदेश, प्रदेश नं ५ र कर्णाली प्रदेशका १२ स्थानहरुमा अति भारी वर्षाको सम्भावना रहेकोले ती स्थानहरुका नदीमा पानीको बहाव बढ्ने, पहाडी क्षेत्रमा पहिरो जाने, सडक तथा हवाई यातायात प्रभावित हुन सक्ने भएकोले आवश्यक सतर्कता अपनाउन हुन अनुरोध छ।' मनसुन ढिलो बाहिरिने, शनिबारसम्म देशभर वर्षा"
पहिरो खसेसँगै नारायणगढमुग्लिन सडकखण्ड अवरुद्ध,चितवन : नारायणगढमुग्लिन सडकखण्डको चार किलोमा पहिरो खसेसँगै सडक पुनः अवरुद्ध भएको छ। इच्छाकामना गाउँपालिका ६ स्थित चार किलोमा बुधबार राति पुनः पहिरो खसेसँगै सडक अवरुद्ध भएको हो। जिल्ला ट्राफिक कार्यालय चितवनका प्रमुख दयाकृष्ण भट्टकाअनुसार राति लेदोसहित पहिरो खसेका कारण सडक अवरुद्ध भएको हो। सोहि स्थानमा बुधबार दिउँसो ४:३० बजे पहिरो खसेको थियो। पहिरो पन्छाएपछि साँझ ७ बजेदेखि सडक सञ्चालन गरिएको थियो। यता पृथ्वी राजमार्गको नारायणगढनौवीसे सडक खण्डअन्तर्गत कुरीनटारको पहिरो पन्छाएर बुधबार राति नै सडक एकतर्फी सञ्चालनमा ल्याईएको छ। साँझ पहिरो खसेसँगै अवरुद्ध सडक राति नै पहिरो पन्छाएर सञ्चालनमा ल्याईएको हो। केही दिन यताको निरन्तरको वर्षाका कारण नारायणगढमुग्लिन सडक खण्ड र पृथ्वी राजमार्गको ठाउँठाउँमा पहिरो खस्ने क्रम जारी छ।
मिडिया एलाइन्स नेपाल घोषणा,"काठमाडौं : मिडिया उद्योगहरूको हकहित र संरक्षणका लागि काम गर्न मिडिया एलाइन्स नेपाल नामक संस्था गठन भएको छ। राजधानीमा बुधबार मूलधारका मिडिया उद्योग सञ्चालकहरूको उपस्थितिमा एलाइन्सको तदर्थ समिति घोषणा गरियो। मिडिया क्षेत्रको लगानीको संरक्षण तथा सञ्चार क्षेत्रमा कार्यरत पत्रकार र कर्मचारीसमेतको हकहितका लागि सञ्चार उद्यमीहरूको साझा संस्थाका रूपमा एलाइन्स स्थापना गरिएको हो। एलाइन्सले सञ्चार क्षेत्रका लगानीकर्ताको हकहितको संरक्षण गर्ने, सञ्चार उद्यमलाई सेवा उद्योगको मान्यता दिलाउन पहल गर्ने, विज्ञापन नियमन गर्न बनेको ऐन २०७७ को कार्यान्वयनमा भएको ढिलाइका विषयमा आवश्यक पहल गर्नेलगायत ३० उद्देश्य राखेको छ। एलाइन्सका अध्यक्षमा एभीन्युज टेलिभिजनका अध्यक्ष भाष्करराज राजकर्णिकार छन्। उपाध्यक्षमा राजधानी न्युज पब्लिकेसन प्रालिका अध्यक्ष महेन्द्र शेरचन र माउन्टेन टेलिभिजन प्रालिका अध्यक्ष राजु कँडेल छन्। महासचिवमा इमेज च्यानल प्रालिका सीईओ लक्ष्मण हुमागाईं र कोषाध्यक्षमा इम्प्रेसन पब्लिकेसन तथा मिडिया प्रालिका अध्यक्ष उज्ज्वल शर्मा छन्। यसैगरी, सदस्यमा जनता प्रकाशन तथा प्रसारण लिमिटेडका अध्यक्ष डा विजय पौडेल, प्राइम टाइम टेलिभिजनका अध्यक्ष ऋषि धमला, एपी वान टेलिभिजनका उपाध्यक्ष राजेन्द्र शाक्य र रिपब्लिका मिडिया प्रालिकी सीईओ समृद्धि ज्ञवाली छन्। एलाइन्सका सल्लाहकारमा अन्नपूर्ण मिडिया नेटवर्कका अध्यक्ष क्याप्टेन रामेश्वर थापा र रिपब्लिका मिडिया प्रालिका अध्यक्ष विनोद ज्ञवाली छन्। एलाइन्सका अध्यक्ष राजकर्णिकारले तदर्थ समिति घोषणा समारोहमा यो संगठन संकुचित नभएको बताए। यो संकुचित संगठन होइन, उनले भने, हामी बृहत् रूपमा अगाडि बढ्नेछौं। सबैलाई हाम्रो संगठनमा जोड्नेछौं। मिडियामा अहिले विज्ञापनको कारोबार १ सय २० करोडको रहेकामा यसलाई बढाएर २ हजार ५ सय करोड पुर्याउने लक्ष्य रहेको उनले बताए। एलाइन्सका सल्लाहकार क्याप्टेन थापाले एलाइन्सको मुख्य उद्देश्य लोकतन्त्र र राष्ट्रियताको रक्षा एवं सम्बद्र्धन रहेको बताए। थापाले सञ्चार क्षेत्रले अझै उद्योगको मान्यता पाउन नसकेको बताए। सञ्चार उद्योगको लगानीकर्ताको हितका लागि कुनै कानुनसमेत नबनेको उनको भनाइ छ। सञ्चार क्षेत्रमा कार्यरत पत्रकारको पेसागत सुरक्षाका लागि थुप्रै कानुन बनेका छन्, उनले भने, तर, सञ्चार उद्योगको लगानीकर्ताका लागि भनेर कुनै कानुन छैन। बरु राज्यले मिडियालाई हेर्ने दृष्टिकोण फरक हुँदै गएको छ। इमेज गु्रप अफ कम्पनीका अध्यक्ष आरके मानन्धरले सञ्चार उद्योगहरूको हितका लागि गठन भएका पुराना समितिले काम गर्न नसकेको बताए। उद्योगलाई बचाउन नसकिए सञ्चार क्षेत्रमा काम गर्ने पत्रकार र कर्मचारीलाई समेत सेवासुविधा दिन अप्ठ्यारो पर्ने भएकाले पहिले मिडियालाई नै संरक्षण गर्नुपर्ने उनको धारणा थियो। महासचिव हुमागाईंले एलाइन्स समग्र मिडिया उद्योगको हकहितका लागि भएको बताए।"
