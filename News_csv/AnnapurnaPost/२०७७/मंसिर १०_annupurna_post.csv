शीर्षक,विवरण
संक्रमणकालीन न्यायमा सकस,"सत्यनिरूपण र बेपत्तासम्बन्धी आयोग गठन गर्नुको प्रमुख चार उद्देश्य थिए दसबर्से सशस्त्र द्वन्द्वलाई विधिवत् अन्त्य गरी देशमा दिगो शान्ति कायम गर्ने, द्वन्द्वका आधारभूत कारण पहिचान गरी तिनलाई स्थायीरूपले सम्बोधन गर्ने, गम्भीर मानवअधिकार उल्लंघनबाट पीडित नागरिकलाई सत्य, न्याय र परिपूरण प्रदान गर्ने र फेरि त्यस्ता ज्यादती दोहोरिन नदिने। यो प्रतिबद्धतासहित तत्कालीन नेपाल सरकार र नेपाल कम्युनिस्ट पार्टी माओवादीबीच विस्तृत शान्तिसम्झौता भयो। सम्झौतामा हस्ताक्षर भएको पनि १४ वर्ष नाघिसकेको छ। विस्तृत शान्तिसम्झौताले तय गरेका तीन प्रमुख लक्ष्यमध्ये संविधानसभाद्वारा नयाँ संविधान निर्माण गर्ने कार्य सम्पन्न भयो। हतियार तथा लडाकु व्यवस्थापन गर्ने कार्य एक हदसम्म पूरा भएको छ। तर शान्तिसम्झौताको अर्को महŒवपूर्ण कार्य द्वन्द्वकालमा भएका गम्भीर मानवअधिकार उल्लंघनबाट पीडित नागरिकलाई सत्य, न्याय र परिपूरण प्रदान गर्ने विषय अझैसम्म निप्टारा हुन सकेका छैनन्। प्रतिबद्धताअनुरूप द्वन्द्वकालमा भएका गम्भीर मानवाधिकार उल्लंघनका घटनाको छानबिन तथा सत्य उजागर हुन सकेन। ऐनकानुन बनाएर दुइटा आयोग गठन पनि भए। बृहत् शान्तिसम्झौतापछि बनेको अन्तरिम संविधान, २०६३ मा दसबर्से द्वन्द्वकालमा भएका गैरन्यायिक हत्या एवम् अपराधको स्वतन्त्र छानबिन गरी समाजमा दिगो शान्ति स्थापनाका लागि मेलमिलापको आधार तय गर्ने पवित्र उद्देश्यसहित यी आयोग गठनको परिकल्पना गरिएको थियो। द्वन्द्वकालीन अपराधका विषयमा सत्यनिरूपण आयोगमा पीडितबाट न्यायको मागसहित ६३ हजारभन्दा बढी उजुरी दर्ता भए। यता बेपत्ता आयोगमा पनि तीन हजारभन्दा बढी उजुरी परे। दुवै आयोगले अहिलेसम्म सबै छानबिन सकेर सरकारलाई प्रतिवेदन बुझाइसक्नुपर्ने थियो। तर आयोगको म्याद बारम्बार बढाउँदा पनि हालसम्म उपलब्धि निस्केको छैन। छानबिनको ढिलाइले तथ्यप्रमाणसमेत लोप हुने खतरा छ। चार वर्षसम्म केही उपलब्धि हात नलागेपछि पीडितहरू घोर निराशामा छन्। संक्रमणकालीन न्यायसम्बन्धी समग्र प्रक्रियामा पीडितको सहभागिता सुनिश्चित गरी संक्रमणकालीन न्यायको विश्वसनीय आधार तय हुनुपर्ने द्वन्द्वपीडितका आवाज मलिन भएको छ। युद्ध अपराध, मानवताविरुद्धको अपराध र अन्य गम्भीर अपराधमा संलग्न व्यक्तिलाई उन्मुक्ति दिन नमिल्ने गरी सर्वाेच्च अदालतले गरेका फैसला र नेपाल पक्षराष्ट्र भएका अन्तर्राष्ट्रिय सन्धिसम्झौतालाई नजरअन्दाज गरेर दण्डहीनताको अन्त्य सम्भव छैन। सर्वोच्चले युद्ध अपराध र मानवताविरुद्धको अपराधमा क्षमादान र उन्मुक्ति नहुने भन्दै सरकारलाई परमादेश दिएको इतिहास नजरअन्दाज गर्न मिल्दैन। संक्रमणकालीन न्यायको विषय सही तरिकाले सम्बोधन भएन भने शान्ति प्रक्रियाका बाँकी कार्यभार पनि पूरा हुन सक्दैनन्। चित्तबुझ्दो ढंगले पीडितको न्याय सम्बोधन हुन सकेन भने भोलि कुनै न कुनै रूपमा घाउ बल्झिने ठाउँ रहन्छ नै। भविष्यमा अन्तर्राष्ट्रिय हस्तक्षेप निम्तिन नदिन सरकार, प्रमुख प्रतिपक्षी र अन्य राजनीतिक दल सबैले मुलुकभित्रै समाधानका लागि गम्भीरतापूर्वक विमर्श गर्न जरुरी छ, अन्यथा सत्यनिरूपण र बेपत्ता आयोगमा परेका उजुरीलाई सुरक्षित ढंगले निश्पक्ष छानबिन गरी दण्डहीनताको अन्त्य गर्ने र मानवअधिकारको रक्षा गर्ने विषयमा देशभित्र र बाहिर सन्देह उत्पन्न हुन सक्छ भन्नेतर्फ सरोकारवाला सचेत हुनुपर्छ। मुलुकको छवि गिर्न नदिन संक्रमणकालीन न्यायका लागि गठित दुवै आयोगलाई आर्थिक, भौतिक, जनशक्ति, कानुनी सबै रूपमा सम्पन्न बनाएर स्वतन्त्र ढंगले काम गर्न सहयोग र समर्थन गर्नुपर्ने आवश्यकता छ। अर्को पीडितलाई सरकार र राजनीतिक दलले पीडितलाई विश्वास दिलाएर आश्वस्त पार्न जरुरी छ। ता कि यी आयोग द्वन्द्वका घाउमा पीडितलाई मलम लगाउन सक्षम होऊन्।"
उद्योग व्यवसायको मर्यादा जोगाउने मेरो जिम्मवारी छ,"उद्योग व्यवसायीको छाता संगठन उद्योग वाणिज्य महासंघको मंसिर ११ देखि १३ गतेसम्म नयाँ नेतृत्व छनोटका लागि राजधानीमा ५४ औं वार्षिक साधारणसभा र अधिवेशन हुँदैछ। अधिवेशनले वरिष्ठ उपाध्यक्ष, तीन उपाध्यक्षसहित ६४ जना पदाधिकारी चयन गर्नेछ। महासंघसँग आबद्ध देशभरका उद्योग व्यवसायीका लागि यो अधिवेशन र साधारणसभा कुम्भमेलाभन्दा कम हुनेछैन। आगामी कार्यकालका लागि अध्यक्ष पदका लागि शेखर गोल्छा विधानतः स्वत अध्यक्ष हुने व्यवस्था छ। आगामी कार्यकालका लागि वरिष्ठ उपाध्यक्षमा किशोर प्रधान र चन्द्र ढकालले उम्मेदवारी दिएका छन्। दुवै पक्षधर आफूहरू विजयी हुने दाबी गरिरहेका छन्। प्रधानसँग अन्नपूर्णकर्मी तुलसी सुवेदीले गरेको कुराकानी : चुनावी तयारी कस्तो छ ? चुनावी तयारी राम्रो छ। जिल्ला, नगर, वस्तुतर्फका साथीहरूले हौसला र विश्वास दिनुभएको छ। यसपटक हाम्रो टिम नै आउने देखिएको छ। निर्वाचित भइसकेपछि जिल्ला, नगर, वस्तुगत र एसोसिएटका समस्या कसरी समाधान गर्ने भन्ने विषयमा अध्यक्षले कार्यक्रम ल्याउँदै हुनुहुन्छ। जसले देशको अर्थतन्त्रमा सघाउ मात्र पुग्ने छैन सबै निजी क्षेत्रलाई एकीकृत गर्ने प्रयासको सुरुवातसमेत हुनेछ। हुनेवाला अध्यक्षको भनाइअनुसार नेपाल चेम्बर अफ कमर्श र नेपाल उद्योग परिसंघको सहमति लिएर निजी क्षेत्रको राष्ट्रिय एजेन्डा बनाउने र त्यसमा सहकार्य गर्ने योजना तयार हुँदैछ। त्यही एजेन्डामा अघि बढ्ने छौं। कोरोना भाइरस (कोभिड १९) ले अर्थतन्त्र मारमा परेको छ। तीन चरणमा सम्बोधन गर्ने कार्यक्रम तय हुँदैछ। कोरोना भाइरसका कारण अर्थतन्त्र कमजोर भएको छ, तपाईं वरिष्ठ उपाध्यक्षमा चुनाव लड्दै हुनुहुन्छ, अर्को कार्यकालको अध्यक्षसमेत हुने भएकाले नयाँ र फरक खालको केही योजना ल्याउनुभएको छ ? अब आउने तीनवर्षे कार्यकाल शेखर गोल्छाको नेतृत्वमा काम गर्छाैं। उहाँको बनाएका योजना, निर्देशन र सहकार्यमा काम गर्ने सोच छ। कृषि क्षेत्रमा व्यावसायिक योजना मैले एक दशकदेखि नै सोच्दै आएको छु। अर्र्बाै, खर्बाै रुपैयाँको कृषिजन्य वस्तु आयात भइरहेको अवस्था छ। उब्जनीलाई बढावा दिएर कृषि वस्तु आयात प्रतिष्ठापन गर्ने योजना छ। सरकारले कृषि क्षेत्रमा उल्लेख्य काम गर्न सकेको छैन। व्यावसायिक कृषिका माध्यममा सरकारले सहुलियत ऋण उपलब्ध गराउनुपर्ने, वित्तीय सहजीकरण गर्नुपर्ने हो तर त्यसो हुन सकेको छैन। कृषिमा व्यावसायीकरण तत्कालको आवश्यकता हो। व्यवसायीले नै लगानी गर्छ। किसानका छोरा विदेशमा काम गर्न गइरहेका छन्। ४० लाखभन्दा बढी मानिस वैदेशिक रोजगारीमा गएका छन्। हामीले व्यावसायिक खेती गरेमा उनीहरू विस्तारै आफ्नै देश फर्किन सक्छन्। अहिले पनि वार्षिक चार लाखलाई रोजगारी दिनुपर्ने अवस्था छ तर सबैले रोजगारी पाइरहेका छैनन्। श्रमबजारमा आउने सबैलाई रोजगारी दिनका लागि कृषि उत्पादन र कृषिजन्य उद्योग स्थापना गर्नुपर्छ। यसरी कृषिमै प्रशस्त रोजगारी सिर्जना गर्न सकिने सम्भावना देखेको छु। व्यवसायीले तपाईंलाई किन भोट दिने ? जितिसकेपछि अहिले हुने अध्यक्षलाई सघाउ पुर्याउने नै हो। त्यसपछि म अध्यक्ष भइसकेपछि उहाँहरूले दिएका महत्वपूर्ण विषयलाई आत्मसात् गर्दै अघि बढ्ने र छुटेका विषय थप्दै अर्थतन्त्रको विकासका लागि लाग्ने योजना छ। अहिले पनि कर, राजस्व, बैंकको अवस्था दयनीय छ। सरकारसँग गृहकार्य गरेर यी समस्या समाधान गर्दै उद्योगी, व्यवसायीलाई प्रतिफल दिनुपर्नेछ। सानामझौलादेखि ठूला उद्योगसम्मलाई प्रतिफल दिन नसके हाम्रो नेतृत्व सफल मानिँदैन। उद्योगी व्यवसायीले उद्योग वाणिज्य संघले केही पनि गरेन भनेर दुःखमनाउ गरिरहनुभएको छ। अब परिवर्तनको दिन आएको छ। व्यक्ति विशेषका कारणबाट उद्योग वाणिज्य महासंघले विगतका केही वर्षमा काम गर्ने माहोल बनाउन सकेन। अब हुनेवाला अध्यक्षले त्यो माहोल बनाउनुहुन्छ। उद्देश्यअनुरूप फल प्राप्ति गर्न हामी क्रियाशील हुनेछौं। उद्योगका सम्पूर्ण समस्या सम्बोधन गरेर सरकारसँग समन्वय र सहकार्य गर्छाैं। पछिल्लो समयमा उद्योग वाणिज्य महासंघको भूमिका कमजोर देखिएको छ, यसलाई सुधार गर्न अबको नेतृत्वले त्यसतर्फ ध्यान दिन सक्ला ? उद्योग वाणिज्य महासंघको गरिमा र महत्व अझ बढाउन अबको नेतृत्वले सशक्त भूमिका खेल्ने छ। त्यसमा कुनै शंका गर्नुपर्ने कारण छैन। बैंक तथा वित्तीय संस्थाले धेरै नाफा कमाए भन्ने आउँछ, उद्योगी, व्यवसायी सफल हुन सकिरहेका छैनन्, यो विवाद कसरी अन्त्य गर्न सकिएला ? बैंकले सहयोग नगरेको साना तथा मझौला उद्योगी व्यवसायीको गुनासो छ। व्यवहारमा सीमित वर्गको हितका लागि मात्रै बैंकहरूले काम गरिरहेका छन्। २७ वटा वाणिज्य बैंकहरूले केही ठूला उद्योगलाई मात्रै सम्बोधन गरेको आभास भएको छ। विशेषगरी कोभिडपछिको अर्थतन्त्र उकास्न नेपाल उद्योग वाणिज्य महासंघले लबिङ गरेको थियो। पुनरत्थानलगायतका काम गर्न मौद्रिक नीतिले सम्बोधन गर्ने आश्वासन दियो तर त्यो आश्वासन पनि नाम मात्रको भयो। व्यावहारिकरूपमा बैंकहरूले मौद्रिक नीतिअनुरूप काम गरेनन्। अब पनि राष्ट्र बैंकमार्फत् सुविधा दिलाउने स्थिति भएन भने उद्योगी व्यवसायी धराशायी हुने सम्भावना छ। राष्ट्रबैंक तथा अर्थमन्त्रालयले पुनर्विचार गरेर उद्योगव्यवसाय बचाउनुपर्छ। उद्योग व्यवसाय सर्भाइभ भएनन् भने राष्ट्रबैंकले बैंक तथा वित्तीय संस्थालाई विशेषरूपमा निर्देशन दिएर बचाउने उपाय सोच्नुपर्छ। बैंक तथा वित्तीय संस्थाले पनि सरल र सहज तरिकाले कर्जा प्रवाह गर्ने वातावरण मिलाउनुपर्छ। हामी त्यतातिर लाग्छौं। तपाईंलाई भावी अध्यक्ष र पूर्व अध्यक्षहरूको समर्थन छ तर वास्तविक मतदाताले तपाईंलाई मत नहाल्नान् कि भन्ने आशंका गर्ने ठाउँ छ कि छैन ? सबैले बुझिसक्नुभएको छ, मलाई हुनेवाला अध्यक्ष र पूर्व अध्यक्षहरूको समर्थन छ भनेर। अहिलेको अध्यक्षको पनि समर्थन छ। त्यो समर्थनको कारण होला नि। त्यसै त कोही मान्छेले समर्थन गर्दैन। समर्थनको कार्य के हो भने इमान्दारी र निष्ठापूर्वक मैले २८ वर्ष काम गरेँ। त्यसैको परिणाम हो। दुइटा अध्यक्षको कार्यकालमा म उपाध्यक्ष बसें। उपाध्यक्षका हैसियतमा मेरो कामबाट सन्तुष्ट भएर आउने अध्यक्षले मलाई वरिष्ठ उपाध्यक्ष पदमा लिड गर्नुपर्छ भनेर भन्नुभयो। सिंगो टिमले विजय हासिल गर्छ। परिवर्तनको नयाँ दृष्टिकोण दिने र त्यसको फाइदा उद्योगी व्यवसायीले मात्र होइन सम्पूर्ण जनताले लिन सकुन् भन्ने हाम्रो भनाइ हो। तपाईंका वास्तविक मतदाता कम परिचित छन् भन्ने सुनिन्छ नि ? यो झुटको खेती हो। म २८ वर्षसम्म सेवा गरिरहेको मान्छेका मतदाता कसरी कम हुन्छन्। आफ्नै मनले जे मन लाग्यो त्यो भनेर त हुँदैन, व्यवहारमा उतार्नुपर्छ। एसोसिएटमा मेरो अलि कमजोर छ। सुरुमै मेरो संलग्नता नभएका कारण साथीहरूले आँकलन गरे होलान्। मेरो प्रतिद्धन्द्धिले जिल्लामा मेरो नेटवर्क छ भन्नुहुन्छ, के कर्मचारीले जिल्ला अध्यक्षलाई आश्वासन बाँड्ने हो त ? उहाँले वास्तविक उद्योगपतिको कुरा गर्नुहुन्छ। वास्तविक उद्योगपति म हुँ। केको वास्तविक उद्योगपति ? साना मझौला उद्योगी उद्योगपति होइनन्। उहाँसँग ठूलो उद्योग छ भन्दैमा उहाँ मात्रै वास्तविक उद्योगी हुने हो र ? उहाँको प्रस्तुतिले साना तथा मझौला उद्योगी केही होइनन्, अस्तित्व नै छैन भन्ने देखाउँछ। त्यो अशोभनीय छ। मैले उद्योग सञ्चालन गर्ने बेला उहाँ कर्मचारी हुनुहुन्थ्यो। उद्योगको सपना पनि देख्नुभएको थिएन। भनेपछि को उद्योगपति ? म ठूलो भएँ भनेर आफूलाई जन्म दिने बाबुआमालाई नमान्ने ? उद्योग वाणिज्य महासंघले साना तथा मझौला उद्योगलाई हेर्न सकेन भन्ने आरोप छ नि ? तपाईं वरिष्ठ उपाध्यक्षमा निर्वाचित भइसकेपछि कसरी सम्बोधन गर्नुहुन्छ ? मेरो उद्देश्य नै साना तथा मझौला व्ययसायलाई अघि बढाउने हो। सानालाई मझौला र मझौलालाई ठूलो बनाउने उद्देश्य हो। त्यसको लागि सरकारसँग गृहकार्य गरेर उद्योग व्यवसायीलाई अधिकतम सुविधा दिलाउने, आगामी दिनमा व्यवसायीलाई सहयोग गरेर उसको लक्ष्य प्राप्तिमा लाग्ने सोच छ। जितको असाध्यै नजिक पुगेका छौं। जितपछि शेखरजीलाई स्थापित गरेर उहाँको कार्यक्रम लिएर अघि बढ्ने छौं। मेरो परिश्रम, इमान्दारिता र निष्ठा धेरै व्यवसायीले बुझ्नुभएको छ, मैले अहिलेको अध्यक्षलाई सहयोग गरेर जान्छु। मेरो पालामा पनि योजनाबद्घ ढंगले अघि बढ्छौ। कृषिप्रधान देश भनिए पनि कृषिमा आत्मनिर्भर हुन सकेका छैनौं, महासंघमा कृषि उद्यम केन्द्र भए पनि प्रभावकारी छैन। अब कृषिमा लगानी बढाएर कति वर्षभित्र आत्मनिर्भर हुन सकिएला ? मेरो पहिलेदेखि नै कृषि क्षेत्रमा रुचि छ। कन्ट्रयाक फार्मिङका आधारमा अघि बढ्नुपर्छ। भूमि बैंकको अवधारणा आएको छ। त्यसलाई फोकस गरेर चक्लाबन्दी गरी व्यावसायिक खेती गर्नुपर्छ। उद्देश्य बोकेर उत्पादन गर्ने र त्यस्ताखाले उद्योग सञ्चालन गर्नेगरी अघि बढ्नुपर्छ। म अध्यक्ष भएपछि त्यसतर्फ ठूल्ठूल्ला व्यवसायीलाई आकर्षित गर्ने सोच छ। विदेशका सामान ल्याउने र बेच्नेमा हाम्रो अर्थतन्त्र चलिरहेको छ, अब उत्पादन बढाउन के गर्नुपर्ला ? हाम्रो आयातमुखी अर्थतन्त्र छ। अब आत्मनिर्भर भएर केही वर्षभित्र उत्पादित सामान बेच्न सक्नुपर्छ। अहिले पनि निर्यात त भइरहेको छ तर पर्याप्त छैन। ब्रान्डिङ गरेर निर्यात गर्न सक्नुपर्छ। आत्मनिर्भर बनेपछि मात्र निर्यात गर्ने हो। दीर्घकालीन नीति हाम्रो अध्यक्षको कार्यक्रममा आउँदै छ। आउँदो ६७ वर्षमा लक्ष्य प्राप्त गर्ने गरी त्यसतर्फ हाम्रो ध्यान जाने छ। कोभिडले बेरोजगार बढेको छ, श्रम बजारमा आउने थोरैले मात्रै स्वदेशमा रोजगारी पाइरहेका छन्, यस्तो अवस्थामा रोजगारी सिर्जना गर्न निजी क्षेत्रले भूमिका खेल्न सक्छ ? रोजगारी सिर्जना गर्न निजी क्षेत्रको मात्र काम होइन, सरकारको पनि काम हो। त्यसमा सरकार चुकेको छ। हामी चुकेका छैनौं, सरकार चुकेको छ। निजी क्षेत्र र सरकार सहकार्य गरेर रोजगारी सिर्जना गर्नुपर्छ। त्यसका लागि सरकारले पहल गर्नुपर्छ। सरकारले रोजगारी पहल नगर्दा लाखौ मानिस वैदेशिक रोजगारीमा जान वाध्य छन्। कुनै समय तपाईं शेखरजी चुनाव लड्नुभएको थियो, यसपाली कसरी मिलेर जानुभयो ? के उहाँका मतदाताले तपाईलाई भोट हाल्लान् ? प्रतिस्पर्धा गर्यो भन्दैमा नमिल्नुपर्ने कारण के छ र ? कारण त केही पनि छैन। शुद्घ व्यवसायीको हितका लागि काम गर्ने संस्था भएकाले कसैसँग दुष्मनी हुँदैन। निर्वाचनमा भएको क्षणि प्रतिस्पर्धी हुँदैमा सहकार्य गर्नु हुँदैन र ? सहकार्यबाट नै सबै समस्या समाधान हुन्छ। मेरो इमान्दारिता र कर्तव्यनिष्ठाकै कारण उहाँले मलाई साथ दिनुभएको हो। अब महासंघको भविष्य परिवर्तन गर्ने अभिभारा हाम्रो काँधमा आएको छ। त्यो बेला शेखरजीलाई भोट हालेका सबैले र अझै धेरैले मलाई मतदान गर्नु हुनेछ।"
आर्थिक विकासका पक्षमा काम गर्ने मेरो लक्ष्य हो,"उद्योग व्यवसायीको छाता संगठन उद्योग वाणिज्य महासंघको मंसिर ११ देखि १३ गतेसम्म नयाँ नेतृत्व छनोटका लागि राजधानीमा ५४ औं वार्षिक साधारणसभा र अधिवेशन हुँदैछ। अधिवेशनले वरिष्ठ उपाध्यक्ष, तीन उपाध्यक्षसहित ६४ जना पदाधिकारी चयन गर्नेछ। महासंघसँग आबद्ध देशभरका उद्योग व्यवसायीका लागि यो अधिवेशन र साधारणसभा कुम्भमेलाभन्दा कम हुनेछैन। आगामी कार्यकालका लागि अध्यक्ष पदका लागि शेखर गोल्छा विधानतः स्वत अध्यक्ष हुने व्यवस्था छ। आगामी कार्यकालका लागि वरिष्ठ उपाध्यक्षमा किशोर प्रधान र चन्द्र ढकालले उम्मेदवारी दिएका छन्। दुवै पक्षधर आफूहरू विजयी हुने दाबी गरिरहेका छन्। ढकालसँग अन्नपूर्णकर्मी तुलसी सुवेदीले गरेको कुराकानी : तपाईंको चुनाव जित्ने आधार के हो ? नेपाल उद्योग वाणिज्य महासंघमा मेरो र हाम्रो समूहको चुनाव जित्ने मुख्य आधार भनेकै आम व्यवसायी साथीहरूको विश्वास हो। जिल्ला तथा नगर उद्योग वाणिज्य संघ, वस्तुगत संघ तथा एसोसिएट र द्विराष्ट्रिय उद्योग वाणिज्य संघबाट प्राप्त सहयोग र समर्थन तथा मप्रति गर्नुभएको म उहाँहरूको भरोसाका आधारमा म निर्वाचनमा जित्नेमा विश्वस्त छु। ७७ जिल्ला नगरसम्म फैलिएको मेरो व्यावसायिक नेटवर्क र जिल्ला नगरका साना, मझौला व्यवसायीसँगको सम्बन्ध पनि एउटा महत्त्वपूर्ण आधार हो। यससँगै हाम्रो सशक्त र सन्तुलित टिम पनि छ, जसले महासंघ र निजी क्षेत्रसामु देखिएका चुनौती समाधान गर्ने क्षमता राख्छ। हाम्रा एजेन्डा, विगतका अनुभव र भविष्यप्रतिको चिन्तनका आधारमा आम व्यवसायी साथीहरूले हाम्रो टिमलाई मतदान गर्नुहुनेछ। कोभिड १९ ले अर्थतन्त्र धराशायी भएको छ, यसै समयमा महासंघको नयाँ नेतृत्व चयन हुँदै छ, अर्थतन्त्र सबल बनाउन निजी क्षेत्रको भूमिका महत्त्वपूर्ण हुन्छ, के छन् तपाईंका एजेन्डा ? विगतमा कोरोना नियन्त्रणका लागि लकडाउन, निषेधाज्ञा लागू भयो, जसको प्रभाव भनेको अर्थतन्त्रमा पर्यो। त्यसैले कोरोनाले प्रभाव पारेका मुख्य क्षेत्रको पुनस्र्थापना पहिलो प्राथमिकता हो। लगानी, उत्पादकत्व, रोजगार, आवागमन र उपभोग सबै पक्षमा कोभिड १९ ले पारेको असरका कारण अर्थतन्त्र शिथिल भएको छ। पर्यटन, आतिथ्य र चलचित्रजस्ता उद्योगहरू विगत आठ महिनादेखि आंशिकरूपमा पनि सञ्चालन हुन सकेका छैनन्। साना मझौला तथा स्वरोजगारमा आधारित र अनौपचारिक क्षेत्रका चार लाख उद्योग व्यवसाय बन्द छन्। तीमध्ये अधिकांश प्रत्यक्ष नगद राहत कार्यक्रमविना पुनर्जीवित हुनै नसक्ने जोखिम देखिएको छ। अब महासंघको पहिलो जिम्मेवारी बन्द भएका उद्योग व्यवसाय पुनः सञ्चालन गराउनमा केन्द्रित हुनेछ। नीतिगत र प्रक्रियागत सुधार गरेर कोभिड १९ ले बन्द हुने सँघारमा पुगेका उद्योग व्यवसाय बचाउन महासंघले सिर्जनात्मक र निर्णायक पहलकदमी लिनेछ। पछिल्लो समय महासंघको भूमिका देखियो, यसलाई सशक्त बनाउन तपाईंका कस्ता योजना छन् ? महासंघको भूमिकालाई लिएर धेरै साथीहरू चिन्तित भएको मैले पाएको छु, यो स्वाभाविक हो। महासंघ निश्चय पनि हामी सबै निजी क्षेत्रको आस्थाको धरोधर हो। त्यसैले आम व्यवसायीको महासंघप्रति अपेक्षा पनि धेरै छन् र गुनासो पनि उत्तिकै छन्। व्यापार व्यवसायको आकार फराकिलो बन्दै जाँदा महासंघभित्र सधैंजसो भइरहने पक्ष विपक्षको लडाईंले महासंघको शाख घटाएको छ। यसको उन्मूलन आवश्यक छ। महासंघमा सबैलाई समेट्ने गरी अघि बढाउने मेरो योजना छ। यसले निश्चय पनि महासंघको छवि सुधार्नेछ। महासंघको चुनावमा राजनीतीकरण भएको भन्दै वरिष्ठ उपाध्यक्ष नै अध्यक्ष बन्ने प्रावधान राखियो, तर वरिष्ठ उपाध्यक्षमै चर्को चुनाव लागिरहेको छ, विधान संशोधन भएको एक कार्यकाल नबित्दै संशोधन प्रयास पनि भयो, अन्तिममा आएर त्यो रोकियो, वरिष्ठ उपाध्यक्ष नै अध्यक्ष बन्ने प्रावधान ठीक थियो कि बेठीक ? वरिष्ठ उपाध्यक्षलाई अर्को कार्यकालमा स्वतः अध्यक्ष बनाउने भन्ने प्रावधान राखिनु महासंघको शाख र गरिमा बढाउने तथा नेतृत्वका लागि ठूलो किचलो नहोस् भन्ने थियो। तर, हामीले नीति फेरे पनि प्रवृत्ति फेर्न सकेनौं। समस्या विधिमा भन्दा पनि व्यक्तिमा रहेछ भन्ने अहिलेको निर्वाचनबाट झन् प्रस्ट देखियो। वरिष्ठ उपाध्यक्ष नै अध्यक्ष बन्ने प्रावधान नेतृत्व विकास र योजनाबद्ध ढंगले महासंघलाई अगाडि बढाउने सन्दर्भमा सोच्ने हो भने एकदमै प्रगतिशील अवधारणा हो। यसलाई पदमा पुग्नेहरूले आफूलाई कसरी प्रस्तुत गर्ने रहेछन् भन्ने विषयले ठूलो असर पारेको छ। कार्यकालपछि वरिष्ठ उपाध्यक्षको भूमिकाले यो नीति गलत थियो कि भन्ने बहसको अन्त्य गर्नेछ। भावी अध्यक्षलाई खासमा चुनाव नलाग्नुपर्ने हो तर तपाईं प्रत्याशीका पक्षमा खुलेर लाग्नुभएको छ, यसले उहाँलाई नेतृत्व सम्हाल्दै गर्दा आफूले चाहेको उम्मेदवार आउन सकेन भने कसरी नेतृत्व सम्हाल्न सक्नुहुन्छ ? आम मतदाता साथीहरूले म र हाम्रो टिममाथि गरेको विश्वास र निर्वाचनपछिको सम्भावित नतिजाको विषयमा उहाँ अनभिज्ञ हुनुहुन्न। भोलिका दिनमा उहाँले चाहेको उम्मेदवार आउन सकेन भने पनि महासंघलाई अघि बढाउने हाम्रो रचनात्मक र सिर्जनात्मक साथ र सहयोगको निश्चय पनि महसुस गर्नुहुनेछ। उहाँलाई सहयोग गरेर उहाँकै नेतृत्वमा अगाडि बढ्ने हो। हामीले व्यक्तिगत इगोको सिकार राख्ने छैनौं। आम व्यवसायी र मुलुकको समग्र आर्थिक विकासका पक्षमा काम गर्ने हो भने कसैलाई पनि समस्या पर्दैन। तपाईंले मेरो नेतृत्वमा सहमति भए ठीक छ नत्र चुनाव लड्छु भन्ने अडान लिइरहनुभएको थियो, सहमतिका लागि ठोस प्रयास नभएको हो कि सहमतिका नाममा पूर्वअध्यक्षहरूले तपाईंलाई रोक्न खोजेका हुन् ? सहमतिका लागि प्रयास गर्नु पूर्वअध्यक्षहरूको नैतिक र सामाजिक दायित्व पनि हो। सहमतिका लागि जुन समयमा उहाँहरूले प्रयास गर्नुभयो, त्यो निश्चय पनि धेरै ढिला भइसकेको थियो। यसैले सहमतिको प्रयासलाई हामीले सकारात्मक रूपमा लिए पनि प्रतिस्पर्धाबाट पछाडि हट्ने कुरै छैन। हामी आफ्नो विजयप्रति ढुक्क छौं। निर्वाचनपछि अर्को पक्षलाई पनि समेटेर लैजान तयार छौं भने हाम्रा आदरणीय पूर्वअध्यक्षहरूले निर्वाचन हुँदैमा समस्या आउँछ भनेर बुझ्नुभएन। महासंघले साना तथा मझौला व्यवसायीहरूलाई खासै ध्यान दिन नसकेको गुनासो सुनिन्छ, तपाईं निर्वाचित भएपछि साना तथा मझौला व्यवसायीको हितका लागि के काम गर्नुहुन्छ ? म महासंघको जग बलियो बनाउन आएको हो। नेतृत्वमा पुगेर महासंघलाई नीति निर्माणदेखि साना मझौला उद्योगका सारथि बनाउने अभियानमा लाग्ने छु। नेपालको अर्थतन्त्र र नेपाल उद्योग वाणिज्य महासंघको संस्थागत विकासमा लघु, घरेलु, साना तथा मझौला उद्योगव्यवसायको समेत ठूलो योगदान छ। रोजगार सिर्जना, उपादकत्व बढाउन योगदान रहे पनि संस्थागत कदर हुन नसकेको साना व्यवसायीको अनुभव छ। अब यस्ता गुनासा सम्बोधन गर्न महासंघभित्र औपचारिक संचरनागत व्यवस्था गर्ने प्रतिबद्धता गर्दछु। नेपालको अर्थतन्त्र रेमिट्यान्समा आधारित छ। व्यवसायीहरू पनि विदेशी सामान बेच्नतर्फ केन्द्रित छन्, देशमा औद्योगिक वातावरण बनाउन र पर्याप्त मात्रामा रोजगार सिर्जना गर्न महासंघको ध्यान जाँदैन ? नेपालको अर्थतन्त्रका लागि रेमिट्यान्सको ठूलो योगदान छ। तर त्यो रेमिट्यान्स आयलाई भविष्य सुरक्षित हुने प्रकृतिको लगानीमा सदुपयोग गर्ने ठोस योजना अहिलेसम्म बन्न सकेको छैन। महासंघले सदस्य संस्थामार्फत मानव र आर्थिक स्रोतलाई उद्यम व्यवसायमा लगानी गर्न उत्प्रेरणा र व्यावसायिक सीप प्रदान गर्ने योजना ल्याउन आवश्यक छ। औद्योगिक वातावरण निर्माणविना आर्थिक विकासको कल्पनै गर्न सकिँदैन। ठूला उद्योगमार्फत रोजगार सिर्जनामात्र नभई स्वरोजगारमूलक आर्थिक नीति आवश्यक छ। महासंघले यसचर्फ ध्यान दिनेछ। महासंघभित्र कृषि उद्यम केन्द्र भए पनि कृषि क्षेत्रले प्राथमिकता पाउन सकेको छैन, निजी क्षेत्रले यसमा किन ध्यान दिन नसकेको ? कृषिमा गर्नसक्ने काम धेरै छन्। कृषि उपजमा आधारित आपूर्ति सञ्जाललाई सम्पूर्ण रूपले यथासक्य छिटो पुनस्र्थापित गर्न सक्दा मात्र उद्यमी व्यवसायी र उपभोक्ता सबैले राहत पाउनेछन्। माग र आपूर्तिको सन्तुलनले मूल्यस्थिति नियन्त्रित रहने छ। कृषि सामग्री आपूर्ति र उत्पादित वस्तुको बजार पहुँच दुवैतर्फ देखिएका समस्या समाधान गर्न सके मात्र कृषि उत्पादनको आयात प्रतिस्थापनको आकांक्षा पूरा हुन्छ। कृषिमा आधारित व्यवसाय र रोजगार पुनस्थापित हुन सघाउ पुग्नेछ। महासंघले कृषिजन्य व्यवसाय पुनःसञ्चालनका लागि सरकारसँग काँधमा काँध मिलाएर सहकार्य गर्नेछ। यसबाहेक भूउपयोग नीति, सिँचाइलगायतका पूर्वाधार पनि कृषिका लागि महत्वपूर्ण छन्। महासंघको नेतृत्वले संस्थागत हितभन्दा व्यक्तिगत स्वार्थ र आफ्नो व्यापार व्यवसायको फाइदाका लागि मात्र काम गरेको भन्ने गुनासो सुनिन्छ, यसलाई कसरी चिर्न सक्नुहुन्छ ? यसअघि भन्दा पनि अहिलेको अवस्थामा महासंघले गर्नुपर्ने मुख्य काम दुइटा काममा आम व्यवसायीको हकहित तथा सुरक्षा र नीतिगत पैरवी हो। सरकारका आर्थिक नीतिले लगानीमैत्री वातावरण बनाउन महासंघले नीतिगत पैरवी गर्दछ। हामीले अहिलेसम्म बाटो बिराएका छैनौं। तर जति गर्न सकिन्थ्यो त्यो गर्न सकिएन। यसमा हाम्रा आन्तरिक कमजोरी प्रशस्तै छन्। कर छली, अनियमितता, भ्रष्टाचारलगायतका क्षेत्रमा नियमक निकाय र सरकारबीच बेलाबेलामा जुहारी चलेको देखिन्छ, यसमा महासंघको भूमिका के हुन सक्छ ? हामी स्वस्थ प्रतिस्पर्धा र स्वच्छ व्यवसायका हिमायती हौं। हामीले एफएनसीसीआई भिजन २०२५ मा पनि यो विषयलाई प्राथमिकताका दिएका छौं। जसरी अपारदर्शिता र भ्रष्टाचारलाई आर्थिक समृद्धिको मूल बाधक मानिएको छ, त्यसरी निजी क्षेत्र पनि यसतर्फ सचेत हुनुपर्छ। मुलुकको सुशासनमा स्वच्छ व्यवसायको महत्त्वलाई आत्मसात गरेरै महासंघले स्वच्छ व्यवसाय प्रवद्र्धन अभियान यसअघि नै आरम्भ गरिसकेको छ। यसलाई व्यवहारमै प्रभावकारी तुल्याउनु आवश्यक छ। तपाईंले चुनावी घोषणामै आर्थिक समृद्घिका लागि निजी क्षेत्र र सरकारको साझेदारीका कुरा उठाउनुभएको छ, कसरी सहकार्य हुन सक्छ ? हामीले निर्वाचनको मूल नारा समृद्धिको आधारसरकार निजी क्षेत्र साझेदार भनेका छौं। आर्थिक विकासमा सरकारसँग हातेमालो गर्दै अगाडि बढ्नुपर्छ। सरकारले नीतिगत तहबाट सहजीकरण गर्ने र हामीले लगानीका माध्यमले रोजगार सिर्जना तथा राजस्व जम्मा गरेरै मुलुकको दिगो आर्थिक विकास सम्भव छ। सार्वजनिक निजी साझेदारीका माध्यमले सरकारसँग सहकार्य गर्न सकिन्छ। छरिएर रहेको पुँजी परिचालन गर्न सरकारले ठोस नीति ल्याउनुपर्छ। सरकारसँग सहकार्य र साझेदारीका क्षेत्र विराट् भए पनि नीतिगत स्पष्टता चाहिन्छ। उद्योगी र बैंकको जुहारी बेलाबेलामा चलिरहन्छ, यस्ता समस्या समाधानका लागि के सोच्नुभएको छ ? वित्तीय क्षेत्र र उत्पादन एवम् सेवा क्षेत्र एकअर्काका प्रतिस्पर्धी नभएर आर्थिक स्रोत व्यवस्थापन एवम् परिचालनमा परिपूरक हुन्। बैंकिङ र उत्पादनमूलक क्षेत्रले आरोपप्रत्यारोप होइन समन्वयात्मक सहकार्य गर्नुपर्छ। दुवै क्षेत्रका समस्याको सहानुभूतिपूर्वक सम्बोधन गरी सहकार्यमूलक वातावरण निर्माण गर्ने जिम्मेवारी सरकार र महासंघ दुवैको हो। बैंकविना व्यवसाय अगाडि बढाउन सम्भव छैन। व्यवसाय नै नरहे बैंक पनि रहन नसक्ने भएकाले सहअस्तित्व स्वीकार्नैपर्छ। बैंकहरूले लिने चर्को ब्याजका कारण पनि औद्योगिक विकास हुन नसकेको कतिपयको बुझाइ छ, सस्तो ब्याजमा उद्योगीले कहिले ऋण पाउने ? बैंकमा सञ्चालक समिति वा व्यवस्थापनको भन्दा राष्ट्र बैंकको गाइडलाइन महत्त्वपूर्ण हुन्छ। जनताका निक्षेपलाई लगानी गरेर थोरै प्रतिफलका लागि ठूलो जोखिम मोल्नुपर्ने अवस्था छ। केन्द्रीय बैंकमार्फत नीतिगत सहजीकरण हुने हो भने सुलभ ब्याजदरमा कर्जा असम्भव पनि छैन। बैंकको ब्याजदर सिंगल डिजिटमा झार्ने भनेर हामीले महासंघबाट नै लबिइङ गरिरहेका छौं। म बैंकको सञ्चालक भए पनि खासमा मलाई पनि बैंकबाट आउने मुनाफाभन्दा मेरो व्यवसायबाट धेरै गुणा फाइदा छ।"
स्याबास सपना !,"काठमाडौं : त्रिवि शिक्षण अस्पताल महाराजगन्जको शवगृहमा पहिलो पटक पुग्दा निकै अत्तालिएकी थिइन् उनी। बाहिर मान्छेको भीडजस्तै त्यहाँ शवको थुप्रो थियो। कति बीभत्स ! कति भयानक ! कसैको टाउको थिएन, कसैको खुट्टा त कसैको आँखा। तर, त्यसको एक वर्षपछि भने उनलाई शवहरूसँग डर लाग्न छाडेको छ। उनी हुन्, १९ वर्षीया सपना रोका मगर। उनी हरेक दिन पशुपति आर्यघाटमा बेवारिस शव जलाउँछिन्। यो काम उनले कुनै चर्चाका लागि गरेकी होइनन्। तर, यही कर्मले उनलाई संसारमै चिनाइदिएको छ। अन्तर्राष्ट्रिय समाचार संस्था बीबीसीले सार्वजनिक गरेको विश्वका प्रेरणादायी र प्रभावशाली सय महिलाको सूचीमा सपना पनि परेकी छन्। यो बेला सपना म्याग्दीस्थित घर पुगेकी छन्। काठमाडौंबाट एक जना पत्रकारले झिसमिसेमै फोन गरी यो खबर उनलाई सुनाए। तब उनी निःशब्द भइन्। निरन्तर आँसु मात्रै आयो। केही भन्नै सकिनँ। हामीले गरेको काम देख्ने कोही त रैछ जस्तो लाग्यो, सपनाले अन्नपूर्ण पोस्ट्सित भनिन्, फेसबुक खोलेर हेरें जताततै मेरै समाचार थियो। अत्यन्तै खुसी लाग्यो। म्यासेज, फोन र बधाई त थामिनसक्नु पाइरहेकी रहेछु। नेपालका अग्रज, वरिष्ठ व्यक्तिहरूले पनि मेरो कामलाई बधाई दिँदै हौसला पठाउनु भएको रैछ। उनले यो जिम्मवारी र सफलताले अरू कर्म गर्न थप प्रेरणा मिलेको बताइन्। हाम्रो यो कर्मले नेपाललाई नै चिनाउन सफल भयो भन्ने लागेको छ। बुवाआमा सँगै हुनुहुन्छ। तिमी हाम्रो मात्रै छोरी हैन नेपालकी छोरी बन्यौ भनेर खुसी बन्नु भएको छ, उनले भनिन्। बेवारिसे व्यवस्थापन तथा पुनर्जीवन केन्द्रमा आबद्ध भएर उनले मानवीय कर्म गरिरहेकी छन्। केन्द्रले हालसम्म तीन सयभन्दा बढी बेवारिसे लास जलाइसकेको छ। आफन्त पहिचान नभएका शवका बारेमा प्रहरी, सरकारी कार्यालय तथा अस्पतालले उनीहरूलाई खबर गर्छन्। बेवारिस मानिसलाई राज्यले हेर्नुपर्ने हो। तर, हाम्रो सरकारले उनीहरूका लागि केही गरेको छैन। मजस्तो राम्रो परिवार र पढ्न सक्ने मानिस त कुनै समय सडकमा पुगेकी थिएँ। सडक सबैको साझा हो, उनले भनिन्, विभिन्न कारणले भोलि जो पनि सडकमा पुग्न सक्छन्। सडकमा पुग्ने नागरिक नै हैनन् त ? बेवारिसे हो भन्दैमा उनीहरूले इज्जतसाथ जल्न पनि नपाउने ? बाटोघाटोमा कुहिएर मर्नुपर्ने स्थिति कसैको नहोस् भनेर यो कर्ममा लागेकी हुँ। महिलाले दिएको दागबत्तीले आफूलाई चिनाएको उनको बुझाइ छ। हुन त छोरी मान्छेले दागबत्ती दिन हँुदैन भन्ने समाज हो हाम्रो। मलामी जान हुन्न भनेर अझै पनि रोकिन्छ, उनले भनिन्, आज छोरी मान्छेले दिएको दागबत्तीले मलाई चिनायो। यति पवित्र काम छोरीले गर्न किन नहुने भनेर देखाउन पनि केही गर्न जरुरी थियो। विनयजंग बस्नेतसँगको भेटले यो कर्म गर्न हौसला दिएको उनको भनाइ छ। सपनाले बस्नेतलाई कर्मका बुवा मानेकी छन्। बस्नेतले ६ वर्षदेखि बेवारिसे शव जलाउँदै आएका छन्। सपनाले करिब एक वर्ष अवधिमा एक सयभन्दा बढी शव जलाएकी छन्। अन्तिम संस्कारको अभावमा मरेका व्यक्तिको भड्किरहेको आत्मालाई शान्ति मिल्छ भन्ने आशामा धार्मिक विधिअनुसार दागबत्ती दिने गरिन्छ। हिन्दू धर्ममा दाहसंस्कार गरेपछि मात्रै मुक्ति मिल्छ भन्ने गरिन्छ, उनले भनिन्, मरेका मानिसको आत्मालाई मुक्ति दिलाउनका लागि हामीले यो कर्म रोजेका हौ। उनी अगाडि भन्छिन्, बेवारिसे भएर कसैलाई मर्नु नपरोस्। ००० एक दिदी र दाइकी प्यारी बहिनी सपना घरकी कान्छी छोरी हुन्। घरमा कुनै कुराको अभाव थिएन। मागेको कुरा पुर्याइदिन्थे परिवारले। गाउँकै महेन्द्ररत्न उच्च माविबाट २०७३ सालमा राम्रै नम्बर ल्याएर एसईई उत्तीर्ण गरिन्। पढाइलाई अगाडि बढाउन बेनी झरेपछि भने उनलाई सहरी वातावरणले छोयो। गलत संगतमा परिन्। कलेज छाडेर बुटवलतर्फ हिँडिन्। केही समय सडक बालबालिकाजस्तै सडकसम्मै पुगिन्। निकै हन्डर, दुःख खेपिन्। उनी बल्लतल्ल सम्हालिएर बुटवलबाट म्याग्दी फर्किइन्। दाजु र दिदी विदेशमा रहेकाले उनी पनि विदेशै जान भनेर काठमाडौं आइन्। त्यहीबेला उनको भेट विनयजंग बस्नेतसँग भयो। जो उनकी साथी सलिनाका बुवा हुन्। बस्नेतसँगको संगतले उनमा सामाजिक सेवाको भावना पलायोे। पहिलो पटक एक युवतीको शव जलाउँदै गर्दा उनी नराम्ररी झस्किएकी थिइन्। निकै नमज्जा लाग्यो। को थिइन् होला ? के भएर मरिन् होला ? यस्तै अनुत्तरित प्रश्नले उनलाई पिरोलिरह्यो। उनले केही वर्षअघि सडकसम्म पुगेको आफ्नै जिन्दगी सम्झिइन्। भनिन्, धन्न म त्यो अवस्थासम्म पुग्न परेन। विनयजंगका अनुसार सपना दृढ आत्मविश्वास भएकी छोरी हो। उसमा काम गर्ने अठोट र लगनशीलता छ। सपनाको यो सफलता साँच्चिकै अदभुत छ मेरा लागि। ऊ आफ्नो बाटो आफैं बनाउन तल्लीन हुन्छे सधैंभरि, उनले भने, मानवीय कर्ममा तल्लीन सपना रोका तिमी यसरी नै सत्कर्म गर्दै जानु। हाम्रो तर्फबाट हार्दिक बधाई तथा शुभकामना।"
नेकपाका दुई अध्यक्षको आआफ्नै दाउ,"काठमाडौं : सत्तासीन दल नेकपाका दुई अध्यक्षबीच यही मंसिर ३ यता संवाद त के देखादेख पनि छैन। कार्यकारी अध्यक्ष पुष्पकमल दाहालले कात्तिक २८ गतेको सचिवालय बैठकमा अध्यक्ष एवं प्रधानमन्त्री केपी शर्मा ओलीमाथि दर्जनौं आरोपसहितको प्रस्ताव ल्याएपछि सम्बन्धमा थप तिक्तता छ। एकअर्कामा मुखै हेर्न नपाए पनि हुन्थ्यो भन्नेसम्मको अवस्था निम्तेको छ। आफूमाथि पार्टीभित्रकै सहयोद्धाबाट आफ्नो राजनीतिक जीवन नै सिध्याउने गरी आरोपपत्र आएपछि ओलीले मंसिर ३ को सचिवालय बैठकमा लिखित रूपमा यथोचित जवाफ प्रस्तुत गर्ने बताएका थिए। आरोप प्रमाणित नभए अर्काे अध्यक्षले पनि हट्नुपर्नेजस्ता खुला चुनौती दिएका ओलीलाई जवाफ लेख्न १० दिनको समय मिलेको छ। त्यसपछि त नेकपाको विवाद झन् मोर्चाबन्दीमा विकास भइरहेको छ। गुटगत गतिविधि तिक्त रूपमा झांगिइरहेको छ। दुई अध्यक्षबीच संवादहीनता रहे पनि ओली निकट नेताहरू महासचिव विष्णु पौडेल र संसदीय दलका उपनेता सुवास नेम्बाङसँग दाहालले मंसिर ५ मा पार्टी कार्यालय धुम्बाराहीमा छलफल गरे। तर, महासचिव पौडेलले दाहाललाई सचिवालयमा प्रस्तुत प्रस्ताव तल्लो तहमा वितरण नगर्न र फिर्ता लिन जोड गरे। दाहालले भने अस्वीकार गरे। मंगलबार मात्रै पनि परराष्ट्र मन्त्रीसमेत रहेका स्थायी समिति सदस्य प्रदीप ज्ञवाली दाहालको निवास खुमलटार पुगे। झन्डै ४५ मिनेट दाहालसँग एक्लै भलाकुसरी गरी फर्किए। उहाँ (दाहाल) सँग कुनै राजनीतिक संवाद भएन, बिल्कुल मेरो आफ्नो मन्त्रालयसँग सम्बन्धित कामले भेटेको हुँ, परराष्ट्रमन्त्रीसमेत रहेका ज्ञवालीले अन्नपूर्ण पोस्ट्सँग भने, पार्टीका विषयमा मैले खास कुरा गरिनँ। मेरो दायित्वको कुरा पनि भएन। मैले भारतीय विदेश सचिवको भ्रमण, चिनियाँ रक्षामन्त्रीको भ्रमणका बारेमा आफ्नो अध्यक्षलाई जानकारी गराउनुपर्ने भएकोले त्यही विषयमा जानकारी गराएर फर्के। पार्टीका विषयमा कुनै कुराकानी भएन। तयारी आ आफ्नै दुवै पक्ष आआफ्नै तयारीमा छन्। आफ्ना रणनीतिमा दुवै पक्ष टसमस छैनन्। प्रधानमन्त्री ओली १३ मंसिरको पार्टी सचिवालयमा पेस गर्ने प्रत्युत्तर प्रस्ताव निकट सहयोगीमार्फत लेख्न लगाइरहेका छन्। दाहाल र वरिष्ठ नेता माधवकुमार नेपाल समूहले सचिवालय बैठक माग गर्दै प्रधानमन्त्रीलाई लेखेको पत्र, ओलीको जवाफी पत्र, फेरि दाहालले लेखेको प्रत्युत्तर पत्र र प्रस्ताव सबै समेटेर तल्लो तहमा समेत अध्ययनका लागि पठाउन थालेको छ। दाहालको प्रस्ताव फिर्ता लिई नयाँ शिराबाट सहमतिको वातावरण निर्माण गर्नुपर्ने ओली पक्षको मागमा सहमतिको सम्भावना टरेको छ। अब नेकपाभित्र १३ गतेको सचिवालयमा प्रधानमन्त्रीले पेस गर्ने प्रस्तावको व्यग्र पर्खाइ छ। ओलीले ल्याउने प्रस्ताव अब कस्तो हुन्छ ? फरक मतलाई व्यवस्थित गर्ने कम्युनिस्ट सरकार के हुन्छ ? यसमै अब सबै नेताकार्यकर्ताको ध्यान केन्द्रित छ। कम्युनिस्ट पार्टीमा फरक मत व्यवस्थापन गर्ने कुनै व्यवस्थित विधि छैन। फरक मत आउनेबित्तिकै विभाजनको अवस्थामा नेपालका कम्युनिस्ट पार्टीहरू पुगेका छन्। अन्तर्राष्ट्रिय कम्युनिस्ट आन्दोलनमा एउटा प्रस्तावको विपक्षमा अर्को प्रस्ताव आएपछि एउटा अवधिसम्म त्यसमा घनिभूत छलफल भएको देखिन्छ। हुनुपर्ने चाहिँ त्यही हो। तर, नेपालको कम्युनिस्ट पार्टीको इतिहास केलाउँदा त्यस्तो देखिँदैन। कम्युनिस्ट पार्टी स्थापनाकालदेखि नै जब शीर्ष नेता या नीति निर्माणको तहमा रहेका नेताहरूले फरक प्रस्तावका रूपमा लिखित प्रस्ताव पार्टीमा राख्छन्, समयका हिसाबले धेरै थोरै होला, त्यो फुटमै परिणत भएका थुप्रै दृष्टान्त छन्। कमीकमजोरी स्वीकार्ने, आफूमाथिको आरोप खण्डन गर्ने र फेरि पनि एकताबद्ध भएर अगाडि बढ्ने गरेको उदाहरण नेकपाको इतिहासमा झन्डै छैन भन्दा पनि हुन्छ।"
बालिकाको हत्यापछि तनाव,"बर्दिबास : आइतबार साँझदेखि बेपत्ता ६ वर्षीया बालिका सोमबार मध्यरातमा मृत फेला परेकी छन्। ती नाबालिकाको शव बोरामा राखेर फालेको अवस्थामा झाडीमा भेटिएको हो। महोत्तरीको बर्दिबास१४ शुभम् बस्तीका सहिद आलमकी छोरी गुलाब साह खातुनको हत्या भएको इलाका प्रहरी कार्यालय बर्दिबासका डीएसपी राजन चापागाईंले बताए। स्थानीयले उक्त घटनाको विरोध गर्दै मंगलबार दिनभर प्रदर्शन गरे। प्रहरीले चलाएको गोली लागेर बर्दिबास१ का बुद्धिराज भनिने सञ्जय न्यौपाने, बर्दिबास५ का श्याम कार्की घाइते भएका छन्। त्यस्तै, स्थानीय अफताब आलम पनि घाइते भएका छन्। उनको टाउको फुटेको छ। न्यौपानेको बायाँ तिघ्रामा गोली लागेको छ। उनलाई उपचारका लागि हेलिकप्टरबाट काठमाडौं पठाइएको छ भने श्यामलाई एम्बुलेन्समार्फत। आक्रोशित स्थानीयले राजमार्गमा शव राखेर प्रदर्शन गर्ने क्रममा भोला बसन्तचोकस्थित प्रहरी बिटमा ढुंगामुढा र आगजानी गरेपछि प्रहरीले तितरबितर गर्न हवाई फायर गरेको प्रशासनले जनाएको छ। सोही गोली प्रदर्शनकारीलाई उछिट्टिएर लाग्यो, महोत्तरीका प्रमुख जिल्ला अधिकारी कृष्णबहादुर कटुवालले भने। घटनालाई लिएर मंगलबार दिनभर बर्दिबास तनावग्रस्त रह्यो। आन्दोलनकारीले ६ घण्टा राजमार्ग ठप्प गराए। बालिका हत्या आरोपमा गौशाला ५ का २५ वर्षीय अरुणकुमार साहलाई पक्राउ गरिएको डीएसपी चापागार्इंले बताए। मैले नै बालिकाको हत्या गरेको हुँ भनी आरोपीले स्वीकार गरिसकेका छन्, उनले भने। स्थानीयले घटनाको प्रकृति हेर्दा बलात्कार गरी बालिकाको हत्या गरिएको हुन सक्ने बताएका छन्। यससम्बन्धी प्रश्नमा डीएसपीले भने, त्यो कुरा पोस्टमाटम रिपोर्टले भन्छ। घटनास्थललाई घेरा हाली प्रमाणहरू सुरक्षितसाथ संकलन गरेर पोस्टमार्टमका लागि पठाइएको छ।आक्रोशित स्थानीयले सामाजिक बहिष्कारको नारा लगाउँदै आरोपीको घरमा आगजनी गरेका छन्। उक्त आगो निभाउन प्रयोग गरिएका दुई दमकलमा प्रदर्शनकारीले तोडफोड गरेका थिए। प्रहरीले आरोपी साहलाई गौशालाबाट सोमबार साँझ नियन्त्रणमा लिएको थियो। पूर्वपश्चिम राजमार्गस्थित बर्दिबास भोला बसन्तचोकबाट नवक्षितिज क्याम्पस जाने मूलबाटोमा आरोपी साहले अरुण किराना पसल सञ्चालन गर्दै आएका छन्। उक्त पसलमा आइतबार साँझ चकलेट किन्न गएका बेला बालिकालाई आरोपितले अपहरण गरेर घरमा लुकाएको प्रारम्भिक अनुसन्धानबाट खुलेको छ। उनले बालिकाको हत्या गरेर बर्दिबासस्थित किराना पसल नजिकैको झाडीमा फालेर सोमबार दिनभरि पसल खोलेका थिए।स्थानीयले सोमबार उनको पसलको सिसी क्यामरा हेर्न खोज्दा आरोपीले भनेका थिए, किन हेर्न आएको ? मैले बच्चीलाई लुकाएको हो र ? सोमबार साँझ मदिरा खाएर गौशालास्थित घर पुगेका आरोपीले परिवारलाई बालिकाको हत्या गरेको बताएको खुलेको छ। त्यसपछि परिवारजनले नै इलाका प्रहरी कार्यालय गौशालाको जिम्मा लगाएको त्यहाँका इन्स्पेक्टर प्रकाश रेग्मीले जनाए। गौशाला प्रहरीले बर्दिबास प्रहरीलाई आरोपी नियन्त्रणमा रहेको खबर गरेका थिए। सोमबार राति १२ बजे बर्दिबासका डीएसपी चापागाईं ती युवकलाई लिएर शव लुकाएको स्थानमा पुगेका थिए।घटनास्थल पुगेका बर्दिबास१४ का वडाध्यक्ष भरतबहादुर हमालले बालिकाको हत्याले चिन्तित बनाएको बताए। हराएको बिहानै बालिकाका बुवाले स्कुल पढाउन भन्दै सप्तकविन्द्र बोर्डिङ स्कुलमा भर्ना गरेर आएका थिए। आमालाई घरमा जिम्मा लाएर बालिकाका बुवा सहिद मोबाइल किन भन्दै महोत्तरीको सम्सी बजार गएका थिए। गाउँमा खेल्दै गरेको बालिका साँझ घर नफर्किएपछि उनको खोजी कार्य सुरु गरिएको थियो। आरोपीले केही समयपहिले गौशालामा एक युवकको हत्या गरेको उजुरी रहेको प्रहरीले जनाएको छ। बर्दिबासमा पनि उनले केही समयअघि एक बालिकामाथि यौनजन्य दुव्र्यहार गरेका स्थानीयले जनाए। मेरो छोरीको अपहरण गरेर बलात्कारपछि हत्या भएको हाम्रो शंका छ।प्रहरी गम्भीरतापूर्वक अनुसन्धान गरोस्, सहिदले भने।बर्दिबास नगरपालिका मेयर विदुरकुमार कार्कीले बालिका हत्या घटनाको न्यायिक छानबिन गरेर दोषीलाई हदैसम्मको कारबाही गर्नुपर्ने माग गरेका छन्। उनले प्रदर्शनमा घाइतेको उपचार र पीडित परिवारलाई राहत दिनुपर्ने माग पनि सरकारसँग राखेका छन्।"
"बालिका हत्या प्रकरण : निषेधाज्ञा तोड्दै बर्दिबासमा निरन्तर प्रदर्शन, सरकारविरुद्ध चर्को नाराबाजी","बर्दिबास : ६ वर्षीय बालिका गुलाब साह खातुनको हत्या घटनाले बार्दिबासमा तनाव बढेको छ। दोषीलाई कारवाहीको माग गर्दै भएको आन्दोलनमा प्रहरीको गोली लागेर संजय न्यौपानेको मृत्यु भएपछि आन्दोलन थप चर्किएको छ। मृतकलाई सहिद घोषणा गर्नुपर्ने र दोषीलाई फाँसी दिनुपर्ने माग गर्दै स्थानीयले प्रदर्शनलाई निरन्तरता दिएका हुन्। बर्दिबासका सर्वपक्षीय बैठकले मृतकलाई सहिद घोषणा गर्न माग गरेको छ। बर्दिबास सेवा समितिले आयोजना गरेको सर्वपक्षीय बैठकले आन्दोलनका घाइतेलाई उपचार तथा क्षतिपूर्ति दिनुपर्ने, आन्दोलनमा गोली चलाउन निर्देशन दिनेलाई तुरुन्त निलम्बन गरेर बर्खास्त गर्नुपर्ने, बालिकाको हत्यारालाई कडा कारवाही हुनुपर्ने माग अघि सारेको हो। यस्तै माग पूरा गर्न सरसकारसँग वार्ता गर्ने वार्ता टोलीसमेत गठन भएको छ। कांग्रेसका नेता चिरञ्जिवी हमालको संयोजकत्वमा ११ सदस्यीय वार्ता टोली गठन भएको हो। उपचारको क्रममा काठमाडौंमा मृत्यु भएका न्यौपानेको शव आजै पशुपति आर्यघाटमा दाहसंस्कार गर्ने परिवारजनले जनाएको छ। आइतबारबाट हराएकी महोत्तरीको बर्दिबास १४ स्थित शुभम् बस्तीकी ६ वर्षीय गुलाब साह खातुनको शव सोमबार मध्यराति भेटिएको थियो। बालिका हत्याको आरोपमा गौशाला५ का अरुण साहलाई प्रहरीले पक्राउ गरिसकेको छ। भीड तितरवितर पार्न प्रहरीले चलाएको गोली उछिटिएर लागेको महोत्तरीका प्रमुख जिल्ला अधिकारी कृष्णबहादुर कटुवालले बताएका छन्। प्रदेशसभा सदस्य शारदादेवी थापाले प्रहरीले मृतक बालिकाको लाशलाई समयमा व्यवस्थान गर्न नसक्दा अर्को मान्छे मर्ने घटना भएको बताइन्। उद्योग वाणिज्य संघ बर्दिबासका सदस्य विनोद भण्डारीले राजनीतिक दलको ठूलो कमजोरीले वातावरण बिग्रिएको बताए। दोषीलाई फाँसी दिन माग प्रदर्शनकारीले दोषीलाई फाँसी दिन माग गर्दै प्रदर्शनलाई चर्काएका छन्। सरकारविरुद्ध चर्को नाराबाजी गर्दै प्रदर्शनकारीले बर्दिबासमा आन्दोलन चर्काएका हुन्। प्रदर्शनकारीले बिहानैदेखि पूर्वपश्चिम राजमार्ग ठप्प पारेका छन्। प्रदर्शनकारीले राजमार्गमा टायर बालेर बाटो अवरुद्ध गरेका हुन्। उनीहरूले बालिकाको हत्यारालाई कडा कारबाही गर्नुपर्ने, प्रहरी दमन अन्त्य गर्नुपर्ने, गोली चलाउने प्रहरी तथा गोली चलाउन आदेश दिनेलाई तुरुन्त निलम्बन गरी कारबाही गर्नुपर्ने लगायतका माग राखेका छन्। बर्दिबास क्षेत्रमा निषेधाज्ञा घटनाको विषयमा तनाव बढ्दै गएपछि बर्दिबासमा निषेधाज्ञा जारी भएको छ। जिल्ला प्रशासन कार्यालय महोत्तरीले बुधबार बिहान ९ बजेदेखि बर्दिबासमा निषेधाज्ञा गर्ने निर्णय गरेको हो। प्रमुख जिल्ला अधिकारी कृणबहादुर पूर्वमा रातु खोला, पश्चिममा माइस्थान, उत्तर पाटुचोक र दक्षिणमा क्वाट्रचोकसम्म निषेधाज्ञा जारी भएको छ। सीडीओ कटुवालका अनुसार बुधबार बिहान ९ बजेदेखि बिहीबार बिहान ६ बजेसम्मका लागि निषेधाज्ञा लगाउने निर्णय भएको हो।"
विद्यालयले मानेनन् नियम,"गोरखा : ब्रह्मचारिणी आधारभूत विद्यालयको चारकोठे भवन निर्माणका लागि आर्थिक वर्ष २०७४७५ मा जिल्ला आयोजना कार्यान्वयन इकाइ (शिक्षा)ले ७१ लाख रुपैयाँ उपलब्ध गरायो। हामीलाई ठेकेदारलाई जस्तो भवन बनाउने मेसो पनि हुँदैन, ठेकेदारलाई जिम्मा दिँदा भवन छिटो बन्ला, राम्रो पनि बनाउला, झन्झट पनि नहोला र दुई चार लाख बच्यो भने निजी स्रोतका शिक्षकलाई तलब खुवाउन सजिलो होला भनेर जिम्मा दिएका हौं, विद्यालयका तत्कालीन व्यवस्थापन समितिका अध्यक्ष निरबहादुर गुरुङले भने। भवन दुरुस्त बनाएर साँचो मात्र बुझाउने सर्तमा आएको जति सबै बजेटमा ठेकेदारलाई काम सुम्पिएको तत्कालीन प्रअ धनबहादुर सुर्खेती बताउँछन्। डिजाइन स्टिमेट अनुसारको भवन बनाएर हामीलाई साँचो बुझाउने र डीएलपीआईयू (आयोजना कार्यान्वयन इकाइ) बाट आउने सबै रकम ठेकेदारलाई दिने सर्तमा दीपक बोहोरालाई ठेक्का दिने व्यवस्थापन समितिले निर्णय गरेको थियो। दीपक बोहोराले फेरि कुमार श्रेष्ठलाई पेटी ठेकेदार बनाए, सुर्खेतीले भने, तर ठेकेदारले दोस्रो ढलानको तयारी गर्दागर्दै बीचैमा छाडेपछि पुनः मोहन खत्रीलाई प्रतिस्क्वायर फुट ३ सय ५० रुपैयाँका दरले समितिले ठेक्का दियो। ठेकेदार फेर्दाफेर्दै विद्यालयलाई घाटा पर्यो। अनि अध्यक्ष र प्रअबीच विवाद सुरु भयो। पहिलो भवनमा परेको घाटा दोस्रो भवन बनाउँदा उतार्ने भनेर भनसुन गरेर फेरि दोस्रो पटक चार कोठे भवन पारियो। तर, दोस्रो पटक पनि घाटा पर्यो। डीएलपीआईयूले पनि अन्तिम भुक्तानी रोकिरहेको छ, सुर्खेतीले भने, त्यसपछि अध्यक्ष ज्यूले प्रअको कोठामा ताला लगाउनु भयो। विवाद चर्किँदै गयो। मलाई र उहाँलाई पनि गाउँपालिकाले पदबाट हटायो। सदरमुकामको विन्दवासिनी माविको चारचार कोठे दुईवटा भवन पनि निर्माण व्यवसायीको हातमा पुग्यो। आर्थिक वर्ष २०७५७६ मा लाइसेन्सधारी ठेकेदार पर्वत खड्का र देवेन्द्रजंग कुँवरले दुवै भवनबाट पाँचपाँच लाख रुपैयाँ विद्यालयलाई फिर्ता गर्ने लिखित शर्तनामा गरी निर्माण गरेका विद्यालयले जनाएको छ। ठेक्का सम्झौतामा उल्लेख भएअनुसार गुणस्तरीय भवन निर्माण नभएको भन्दै स्थानीयले अख्तियार दुरुपयोग अनुसन्धान आयोगमा मुद्दा दर्ता गराएका छन्। सो मुद्दाबारे अख्तियारले अनुसन्धान गरिरहेको छ। विन्दवासिनी मावि र ब्रह्मचारिणी आधारभूत विद्यालयको यो अनियमितताका केही उदाहरण मात्र हुन्। ठेकेदारसँग केही रकम फिर्ता पाउने प्रलोभनमा गोरखाका विद्यालय व्यवस्थापन समिति र प्रधानाध्यापकको मिलेमतोमा निर्माणको काम ठेकेदारलाई जिम्मा दिने गरेका छन्। जिल्ला आयोजना कार्यान्वयन इकाइका अनुसार समितिले पुनर्निर्माण गर्नुपर्ने तीन सय ४२ विद्यालयमध्ये हाल दुई सय ३२ विद्यालय मात्र पुनर्निर्माण भएका छन्। एक सय १० वटा विद्यालय निर्माणाधीन रहेका इकाइ प्रमुख विष्णु मिश्रले बताए। मिश्रका अनुसार आर्थिक वर्ष २०७३७४ मा ९९ वटा विद्यालय निर्माण हुनुपर्नेमा ९३ वटा निर्माण भएका छन्। त्यसैगरी आर्थिक वर्ष २०७४७५ मा ९९ वटा बन्नुपर्नेमा ८३ वटा, आव २०७५७६ मा ५१ वटा बन्नुपर्नेमा ४५ वटा, सोही वर्ष ३८ वटा बन्नुपर्नेमा आठवटा, र ०७६७७ मा ५५ वटा बन्नुपर्नेमा कत्ति पनि निर्माण सम्पन्न भएको छैन।"
सांसद दीपक मनाङेकी श्रीमती चोरी मुद्दामा पक्राउ,"पोखरा : मनाङबाट प्रत्यक्ष निर्वाचित गण्डकी प्रदेश सभाका सदस्य दीपक मनाङे भनेर चिनिने राजीव गुरुङकी श्रीमती दिक्छेन लामा डाँका चोरी मुद्दामा पक्राउ परेकी छिन्। हेटौंडामा समातिएकी उनलाई प्रहरीले कास्की जिल्ला प्रहरीको हिरासतमा राखेको छ। जिल्ला प्रहरी कार्यालय कास्कीका प्रवक्ता डिएसपी सुवास हमालले दिक्छेनलाई कास्की जिल्ला अदालतबाट बुधबार ७ दिनको म्याद लिई थुनामा राखेको जानकारी दिए। उनले दिक्छेन सांसद गुरुङकी श्रीमती भए नभएको भन्नेबारे खुलाउन चाहेनन्। कसकी श्रीमती हुनुहुन्छ भन्ने त बुझिएकै छैन, वयान लिएपछि मात्रै थाहा होला, उनले भने। दिक्छेनमाथि पोखरा १० रक्षामार्गको एक घरबाट बहुमूल्य धातु डाँकाचोरी गरेको आरोप छ। कात्तिक ८ गते डाँकाचोरी गरेको जाहेरी मंसिर ४ गते जिल्ला प्रहरी कार्यालय कास्कीमा परेको डिएसपी हमालले जनाए। २० लाख रुपैयाँ जतिका बहुमूल्य धातु र मूर्ति लगायत धनमाल लामाले डाँकाचोरी गरेको आरोप छ। सांसद मनाङेले भने आफ्नी श्रीमती बदमास भएको प्रतिक्रिया दिएका छन्। उनले श्रीमती दिक्छेन पक्राउ परेको आफ्नो फेसबुक एकाउन्टबाट पुष्टि गरेका छन्। ऊ बदमास हो, उनले भने, मैले नै प्रहरीलाई भनेर पक्रन लगाएको हो। डेढ महिनादेखि हराइरहेको र पछि माइती हेटौंडाको पदमपोखरी बसेकी छन् भन्ने पत्ता लगाएर आफूले नै प्रहरीलाई खबर गरी पक्रन भनेको उनले सुनाए। मेरो श्रीमती हो भनेर उम्कन दिनुहुन्न, सांसद गुरुङले भने, बदमासी गर्नेलाई सख्त कारबाही गर्नुपर्छ, नेताको श्रीमती हो, छोराछोरी हो, दाजुभाइ हो, आफन्त हो भनेर कसैलाई पनि छोड्न हुन्न।"
कोरोना बीमाको एक लाखले पर्यटनमन्त्री भट्टराईले गरिदिए तीन सय विपन्नको बीमा,"काठमाडौं : संस्कृति, पर्यटन तथा नागरिक उड्डयनमन्त्री योगेश भट्टराईले कोरोना संक्रमणपछि आफूले पाएको एक लाख रुपैयाँले आफ्नो निर्वाचन क्षेत्रका विपन्न तीन सय परिवारको बीमा गरिदिएका छन् । पर्यटनमन्त्री भट्टराईका स्वकीय सचिव प्रेम गुरागाईका अनुसार भट्टराईले संक्रमण मुक्त भएपछि पाएको बीमा बापतको एक लाख रुपैयाँ आफ्नो निर्वाचन क्षेत्रका विपन्न परिवारको बीमामा खर्चिएका हुन् । ताप्लेजुङ जिल्लाका प्रतिनिधिसभा सदस्यसमेत रहनु भएका माननीय मन्त्रीज्यूले आफुले कोरोना बीमाबापत प्राप्त गर्नुभएको १,००,००० ताप्लेजुङ जिल्लाका ३०० जना न्यून आय भएका, विपन्न, विद्यार्थी, असहाय तथा मजदूरहरुको कोरोना बीमामा खर्च गर्नु भएको व्यहोरा जानकारी गराइन्छ, स्वकीय सचिव गुरागाईंले विज्ञप्ति सार्वजनिक गर्दै भनेका छन् । यस अघि पनि भट्टराईले आफ्नो तलब भत्ताबापत प्राप्त रकमबाट स्थायी ठेगाना ताप्लेजुङ भएका १२ सय ७६ जनाको कोरोना बीमा गरिदिएका थिए । गुरागाईका अनुसार थप तीन सय जनाको बीमा गरिदिएसँगै मन्त्री भट्टराईले १५ सय ७६ जनाको कोरोना बीमा गरिदिएका छन् ।"
"पार्टी विधान, नीति र सिद्धान्तको पालना गरे नेकपाको विवाद समाधान हुन्छ","काठमाडौं : नेपाल कम्युनिस्ट पार्टी (नेकपा) नेता माधवकुमार नेपालले पार्टीको विधान, नीति तथा सिद्धान्तलाई आत्मसात् गर्दै अघिबढे विद्यमान सबै समस्याको समाधान हुने बताएका छन्। नेपाल निजामती कर्मचारी सङ्गठन पर्साको नवनिर्मित भवनको उद्घाटन गर्दै नेता नेपालले ठूलो बलिदानी र त्यागले निर्माण भई जनताको माझ स्थापित नेकपालाई कसैले चाहँदैमा कमजोर गर्न नसक्ने बताए। पूर्वप्रधानमन्त्री नेपालले कर्मचारीको सरुवाबढुवामा देखिएका अनियमिता समाप्त पार्न गुणदोषका आधारमा मूल्याङ्कन गर्ने पद्धतिको विकास आवश्यक रहेको धारणा व्यक्त गरे। नेता नेपालले कोरोना सङ्क्रमणको जोखिम यथावत् रहेकाले मास्कको प्रयोग, भौतिक दूरीको पालना र स्वाथ्य सचेतता अपनाउन सबैलाई आग्रह गरे। नेपाल कर्मचारी सङ्गठन पर्साका अध्यक्ष अमित गिरीको अध्यक्षतामा सम्पन्न कार्यक्रममा भवन निर्माणमा सहयोग गर्नेहरुलाई पूर्वप्रधानमन्त्री नेपालले सम्मान गरेका छन्। रासस"
सगरमाथाको नयाँ उचाई घोषणा गर्न सरकारले दियो स्वीकृति,"काठमाडौं : सगरमाथाको नयाँ उचाई घोषणा गर्न बुधबारको मन्त्रिपरिषद् बैठकले स्वीकृति प्रदान गरेको छ। सगरमाथाको नयाँ उचाई घोषणा गर्नका निम्ती भूमी व्यवस्था, सहकारी तथा गरिबी निवारण मन्त्रालयलाई स्वीकृती प्रदान गरेको हो। भूमी व्यवस्था मन्त्री पद्माकुमारी अर्यालले सगरमाथाको नयाँ उचाई घोषणा गर्नका निम्ती स्वीकृती प्रदान गर्न मन्त्रिपरिषद्मा प्रस्ताव पेश गरेकी थिइन्। आर्थिक वर्ष २०७५७६ बाट सुरु भएको सगरमाथाको उचाई मापन कार्य अहिले सम्पन्न भएर घोषणा गर्ने चरणमा आएपछि यसका लागि मन्त्रिपरिषद्ले स्वीकृति दिएको हो। सरकारले पहिलोपटक आफ्नै स्रोतसाधानमा सगरमाथाको उचाई मापन गरेको छ। त्यो कार्य अहिले सम्पन्न भएको छ। अब हामी आफैले नापेको सगरमाथाको उचाई औपचारिक रुपमा घोषणा गर्ने चरणमा आइपुगेका छौँ, मन्त्री अर्यालले भनिन्। सन् २०१५ मा गएको विनाशकारी भूकम्पका कारण मुलुकको उत्तरी भूभागमा रहेका स्थानको उचाईमा असर परेको तथ्य नापी विभागको अध्ययनले देखाएको थियो। नेपालले पहिलोपटक आफ्नै स्रोतसाधनमा सगरमाथाको उचाई मापन गरेको हो। मन्त्रीपरिषद्बाट स्वीकृती प्रदान भइसकेपछि अब केहीदिनमा कार्यक्रम बनाएर मन्त्रालयले औपचारिक रुपमा सगरमाथाको नयाँ उचाई घोषणा गर्नेछ। सन् २०१९ मा चीनका राष्ट्रपती सी चिङफिङको नेपाल भ्रमणका क्रममा सगरमाथाको उचाई संयुक्तरुपमा घोषणा गर्ने सहमति भएको थियो। सोहीबमोजिम नेपाल र चीनका सरकारी टोलीले संयुक्तरुपमा काम गरेका थिए। यसअघि विभिन्न देशले सगरमाथाको उचाई मापन गर्दै आएका थिए। पछिल्लो पटक सर्वे अफ इण्डियाले सन् १९५४ मा मापन गरी उचाई कायम गरिएको विश्वको सर्वोच्च शिखर सगरमाथाको उचाई ८८४८ हालसम्म कायम छ।"
यही सरकार ५ वर्ष रहन्छ : अर्थमन्त्री पौडेल,"बुटवल : अर्थमन्त्री विष्णुप्रसाद पौडेलले वर्तमान सरकारले नै ५ वर्ष काम गर्ने बताएका छन्। सत्तारुढ दलभित्र भइरहेको आन्तरिक खटपटले अस्थिरता आउँछ कि भन्ने आशंका भइरहेको बेलामा अर्थमन्त्री पौडेलले वर्तमान सरकार स्थिर रहने कुरामा विश्वस्त हुन आग्रह गरे। प्रधानमन्त्री केपी शर्मा ओली नेतृत्वकै सरकारले पाँच वर्ष सरकार सञ्चालन गर्छ', अर्थमन्त्री पौडेलले भने,अस्थिरता हुन्छ कि भन्ने आशंका गर्न जरुरी छैन। विश्वस्त रहनुस ५ वर्ष सरकारले काम गर्छ। रुपन्देहीको सैनामैनास्थित पर्रोहा माध्यमिक विद्यालयको भवन शिलान्यास कार्यक्रममा बोल्दै बुधबार पौडेलले जनताको जनादेश अनुसार नै सरकारले काम गर्ने बताए। सरकारले गत निर्वाचनमा गरेका प्रतिवद्धता पूरा गर्दै लगेको भन्दै बाँकी कार्यभार पनि यही सरकारले पूरा गर्ने जिकिर गरे। राजनीतिमा उतारचढाव हुँदा अस्थिरता उत्पन्न हुने चिन्ता नागरिकमा हुनु स्वभाविक रहेको भन्दै उनले संघर्षबाट प्राप्त उपलब्धी गुम्न नदिने विश्वास दिलाए। अर्थमन्त्रीलाई कालो झण्डा निर्वाचन क्षेत्रमा तीन दिने कार्यक्रमका लागि आएका पौडेललाई नेपाली कांग्रेसको भातृ संगठन तरुण दल र नेविसंघले कालो झण्डा देखाएका छन्। सैनामैनाको कार्यक्रममा बुटवलबाट जाँदै गर्दा नेपालगञ्ज रोडमा कालो झण्डा देखाइएको हो। प्रदेशको राजधानीसँग अर्थमन्त्री पद साटेको अरोप कांग्रेसले लगाएको छ। कालो झण्डा देखाइरहँदा पौडेलले हात हल्लाएर स्वागत गरे। पौडेलले प्रदेश सभाको अधिकार क्षेत्रको विषयमा पद साट्ने भन्ने कुरै नहुने बताएका छन्। राजधानी नहुँदैमा बुटवल पछि नपर्ने जिकिर उनको छ। विकासमा यो या त्यो राजनीतिक दल भन्ने हुँदैन सबै एकैसाथ मिलेर काम गर्नुपर्छ', उनले भने। पौडेललाई कालो झण्डा देखाएकाप्रति नेकपा रुपन्देहीले आपत्ती जनाएको छ। विकास योजनाको अनुगमन, उद्घाटन गर्न हिंडेका जनप्रतिनिधिमाथि कालो झण्डा देखाएर कांग्रेसले आफूलाई विकास विरोधीका रुपमा उभ्याएको नेकपाले जनाएको छ। रुपन्देहीका प्रचार विभाग प्रमुख मोहन चापागाईंले यो विषयलाई पार्टीले गम्भीर रुपमा लिएको बताए।"
प्रचण्डले एकता भंगको आधार निर्माण गर्नुभयो : संयोजक महर,"काठमाडौं : सत्तारुढ दल नेपाल कम्युनिष्ट पार्टी (नेकपा) निकट भातृसंगठन अनेरास्ववियूका संयोजक ऐन महरले पुष्पकमल दाहाल प्रचण्डले पार्टी एकता भंग गरेको आरोप लगाएका छन्। पछिल्लो समयमा नेकपाभित्र आन्तरिक कलह सुरु भएसँगै नेताहरु पक्ष विपक्षमा उत्रन थालेका छन्। कात्तिक २८ गतेको सचिवालय बैठकमा दाहालले ओलीमाथि दर्जनौं आरोप लगाउँदै १९ पृष्ठको प्रस्ताव पेस गरेपछि शीर्ष नेताहरूकै बीच आरोपप्रत्यारोप चरम बिन्दुमा पुगेको छ। सचिवालयमा प्रचण्डले प्रस्तुत गरेको प्रस्ताव पुस्तकमा प्रकाशन गरेर तल्ला कमिटीमा छलफलका लागि पठाउने काम अवैधानिक अमर्यादित अनुशासनहिन र पार्टी एकता भंगको आधार निर्माण गरेको महरको भनाई छ। प्रचण्डले आफ्नो खुट्टामा बन्चरो हान्ने काम आफैँले गरेको महरको टिप्पणी छ। पार्टीको सचिवालय बैठकमै अवैधानिक रुपमा प्रस्तुत भएको कथित राजनितिक प्रतिवेदन भनिएको आरोप पत्र जसलाई सचिवालयको बैठकमा पार्टीका सिनियर अध्यक्ष एवं सम्माननीय प्रधानमन्त्री केपि शर्मा ओलीले खारेज गरिसक्नु भएको छ । महरले फेसबुकमा लेखेका छन्, त्यसको उचित जवाफ दिने भनी यहि मंसिर १३ गते सचिवालय बैठकसमेत आह्वान गरिसकेको परिस्थितिमा हतार हतार त्यसलाई पुस्तकमा प्रकाशन गरेर तल्ला कमिटिमा छलफलका लागि पठाउने काम अवैधानिक अमर्यादित अनुशासनहिन र पार्टी एकता भंगको आधार निर्माण गर्नु भएको छ र प्रचण्डले आफ्नो खुट्टामा बन्चरो हान्ने काम आफैँले गर्नु भएको छ। महरले यसको दृढतापुर्वक सामना गर्न नेकपाका कार्यकर्ता एवं युवा विद्यार्थीलाई अपिल गरेका छन्। कात्तिक २२ गते नेकपा पाँच नेताले बुझाएको पत्र, त्यसको जफमा ओलीले लेखेको पत्र र प्रतिउत्तरमा प्रचण्डले पठाएको पत्रसँगै सचिवालय बैठकमा उनले पेश गरेको राजनीतिक प्रतिवेदनसहित सबै सामग्री समेटेर प्रचण्ड नेपाल समूहले तल्लो कमिटीमा पूरै दस्तावेज पठाएको हो । नेकपा विवाद चर्किदै गर्दा प्रचण्डले एकल प्रस्ताव गरेपछि मंसिर ३ गतेको सचिवालय बैठकमा केपी ओलीले अर्को प्रस्तावका लागि १० दिनको समय मागरेका थिए । ओलीले प्रचण्डको प्रस्तावलाई आरोप पत्रको मात्र संज्ञा दिएका छन् ।"
नेकपाका दुई अध्यक्षको आआफ्नै दाउ,"काठमाडौं : सत्तासीन दल नेकपाका दुई अध्यक्षबीच यही मंसिर ३ यता संवाद त के देखादेख पनि छैन। कार्यकारी अध्यक्ष पुष्पकमल दाहालले कात्तिक २८ गतेको सचिवालय बैठकमा अध्यक्ष एवं प्रधानमन्त्री केपी शर्मा ओलीमाथि दर्जनौं आरोपसहितको प्रस्ताव ल्याएपछि सम्बन्धमा थप तिक्तता छ। एकअर्कामा मुखै हेर्न नपाए पनि हुन्थ्यो भन्नेसम्मको अवस्था निम्तेको छ। आफूमाथि पार्टीभित्रकै सहयोद्धाबाट आफ्नो राजनीतिक जीवन नै सिध्याउने गरी आरोपपत्र आएपछि ओलीले मंसिर ३ को सचिवालय बैठकमा लिखित रूपमा यथोचित जवाफ प्रस्तुत गर्ने बताएका थिए। आरोप प्रमाणित नभए अर्काे अध्यक्षले पनि हट्नुपर्नेजस्ता खुला चुनौती दिएका ओलीलाई जवाफ लेख्न १० दिनको समय मिलेको छ। त्यसपछि त नेकपाको विवाद झन् मोर्चाबन्दीमा विकास भइरहेको छ। गुटगत गतिविधि तिक्त रूपमा झांगिइरहेको छ। दुई अध्यक्षबीच संवादहीनता रहे पनि ओली निकट नेताहरू महासचिव विष्णु पौडेल र संसदीय दलका उपनेता सुवास नेम्बाङसँग दाहालले मंसिर ५ मा पार्टी कार्यालय धुम्बाराहीमा छलफल गरे। तर, महासचिव पौडेलले दाहाललाई सचिवालयमा प्रस्तुत प्रस्ताव तल्लो तहमा वितरण नगर्न र फिर्ता लिन जोड गरे। दाहालले भने अस्वीकार गरे। मंगलबार मात्रै पनि परराष्ट्र मन्त्रीसमेत रहेका स्थायी समिति सदस्य प्रदीप ज्ञवाली दाहालको निवास खुमलटार पुगे। झन्डै ४५ मिनेट दाहालसँग एक्लै भलाकुसरी गरी फर्किए। उहाँ (दाहाल) सँग कुनै राजनीतिक संवाद भएन, बिल्कुल मेरो आफ्नो मन्त्रालयसँग सम्बन्धित कामले भेटेको हुँ, परराष्ट्रमन्त्रीसमेत रहेका ज्ञवालीले अन्नपूर्ण पोस्ट्सँग भने, पार्टीका विषयमा मैले खास कुरा गरिनँ। मेरो दायित्वको कुरा पनि भएन। मैले भारतीय विदेश सचिवको भ्रमण, चिनियाँ रक्षामन्त्रीको भ्रमणका बारेमा आफ्नो अध्यक्षलाई जानकारी गराउनुपर्ने भएकोले त्यही विषयमा जानकारी गराएर फर्के। पार्टीका विषयमा कुनै कुराकानी भएन। तयारी आ आफ्नै दुवै पक्ष आआफ्नै तयारीमा छन्। आफ्ना रणनीतिमा दुवै पक्ष टसमस छैनन्। प्रधानमन्त्री ओली १३ मंसिरको पार्टी सचिवालयमा पेस गर्ने प्रत्युत्तर प्रस्ताव निकट सहयोगीमार्फत लेख्न लगाइरहेका छन्। दाहाल र वरिष्ठ नेता माधवकुमार नेपाल समूहले सचिवालय बैठक माग गर्दै प्रधानमन्त्रीलाई लेखेको पत्र, ओलीको जवाफी पत्र, फेरि दाहालले लेखेको प्रत्युत्तर पत्र र प्रस्ताव सबै समेटेर तल्लो तहमा समेत अध्ययनका लागि पठाउन थालेको छ। दाहालको प्रस्ताव फिर्ता लिई नयाँ शिराबाट सहमतिको वातावरण निर्माण गर्नुपर्ने ओली पक्षको मागमा सहमतिको सम्भावना टरेको छ। अब नेकपाभित्र १३ गतेको सचिवालयमा प्रधानमन्त्रीले पेस गर्ने प्रस्तावको व्यग्र पर्खाइ छ। ओलीले ल्याउने प्रस्ताव अब कस्तो हुन्छ ? फरक मतलाई व्यवस्थित गर्ने कम्युनिस्ट सरकार के हुन्छ ? यसमै अब सबै नेताकार्यकर्ताको ध्यान केन्द्रित छ। कम्युनिस्ट पार्टीमा फरक मत व्यवस्थापन गर्ने कुनै व्यवस्थित विधि छैन। फरक मत आउनेबित्तिकै विभाजनको अवस्थामा नेपालका कम्युनिस्ट पार्टीहरू पुगेका छन्। अन्तर्राष्ट्रिय कम्युनिस्ट आन्दोलनमा एउटा प्रस्तावको विपक्षमा अर्को प्रस्ताव आएपछि एउटा अवधिसम्म त्यसमा घनिभूत छलफल भएको देखिन्छ। हुनुपर्ने चाहिँ त्यही हो। तर, नेपालको कम्युनिस्ट पार्टीको इतिहास केलाउँदा त्यस्तो देखिँदैन। कम्युनिस्ट पार्टी स्थापनाकालदेखि नै जब शीर्ष नेता या नीति निर्माणको तहमा रहेका नेताहरूले फरक प्रस्तावका रूपमा लिखित प्रस्ताव पार्टीमा राख्छन्, समयका हिसाबले धेरै थोरै होला, त्यो फुटमै परिणत भएका थुप्रै दृष्टान्त छन्। कमीकमजोरी स्वीकार्ने, आफूमाथिको आरोप खण्डन गर्ने र फेरि पनि एकताबद्ध भएर अगाडि बढ्ने गरेको उदाहरण नेकपाको इतिहासमा झन्डै छैन भन्दा पनि हुन्छ।"
अर्थमन्त्रीको विरोधमा बुटवलमा कालो झण्डा देखाइयो : नेकपाको आपत्ति,"बुटवल : अर्थमन्त्री विष्णुप्रसाद पौडेलले समृद्धिको यात्रामा रहेको वर्तमान सरकारले नै पाँच वर्ष काम गर्ने बताएका छन्। सरकारस्थिर रुपमै रहनेमा विश्वस्त हुन आग्रह गरे। रुपन्देहीको सैनामैनास्थित पर्रोहा माध्यमिक विद्यालयको भवन शिलान्यास कार्यक्रममा बोल्दै पौडेलले जनताको जनादेश अनुसार नै सरकारले काम गर्ने बताए। प्रधानमन्त्री केपी ओली नेतृत्वकै सरकारले पाँच वर्ष सरकार सञ्चालन गर्छ, अर्थमन्त्री पौडेलले भने, अस्थिरता हुन्छ कि भन्ने आशंका गर्न जरुरी छैन। विश्वस्त रहनुस पाँच वर्ष सरकारले काम गर्छ। सरकारले गत निर्वाचनमा गरेका प्रतिवद्धता पूरा गर्दै लगेको भन्दै बाँकी कार्यभार पनि यही सरकारले पूरा गर्ने उनले जिकिर गरे। राजनीतिमा उतारचढाव हुँदा अस्थिरता उत्पन्न हुने चिन्ता नागरिकमा हुनु स्वभाविक रहेको भन्दै उनले संघर्षबाट प्राप्त उपलब्धि गुम्न नदिने विश्वास दिलाए। अर्थमन्त्रीलाई कालो झण्डा निर्वाचन क्षेत्रमा तीन दिने कार्यक्रमका लागि आएका पौडेललाई नेपाली कांग्रेसको भातृ संगठन तरुण दल र नेविसंघले कालो झण्डा देखाएका छन्। सैनामैनाको कार्यक्रममा बुटवलबाट जादै गर्दा नेपालगञ्ज रोडमा कालो झण्डा देखाइएको हो। प्रदेशको राजधानीसंग अर्थमन्त्री पद साटेको अरोप कांग्रेसले लगाएको छ। पौडेलले प्रदेशसभाको अधिकार क्षेत्रको विषयमा पद साट्ने भन्ने कुरै नहुने बताएका छन्। राजधानी नहुदैमा बुटवल पछि नपर्ने जिकिर उनको छ। विकासमा यो या त्यो राजनीतिक दल भन्ने हुँदैन सबै एकैसाथ मिलेर काम गर्नुपर्छ, उनले भने। नेकपाको आपत्ति पौडेललाई कालो झण्डा देखाएको प्रति नेकपा रुपन्देहीले आपत्ति जनाएको छ। विकास योजनाको अनुगमन, उद्घाटन गर्न हिँडेका जनप्रतिनिधिमाथि कालो झण्डा देखाएर कांग्रेसले आफूलाई विकास विरोधीका रुपमा उभ्याएको नेकपाले जनाएको छ। रुपन्देहीका प्रचार विभाग प्रमुख मोहन चापागाईले यो विषयलाई पार्टीले गम्भीर रुपमा लिएको बताए।"
सरकार लैङ्गिक हिंसा र विभेद सहदैन : प्रधानमन्त्री ओली,"काठमाडौं : प्रधानमन्त्री केपी शर्मा ओलीले सरकारले कुनै पनि प्रकारको लैङ्गिक हिंसा तथा विभेदलाई किञ्चित नसहने बताएका छन्। लैङ्गिक हिंसाविरुद्धको १६ दिने अभियानका लागि सन्देश दिँदै उनले राज्यसँग उपलब्ध स्रोत र साधनको अधिकतम प्रयोग गरी महिलाको जीवनस्तर माथि उठाई समृद्ध समाज निर्माण र तिनको अधिकार सुरक्षित गर्न सरकार अग्रसर रहेको बताए। 'कुनै पनि प्रकारको लैङ्गिक हिंसाको समूल अन्त्य गर्ने अभिप्रायका साथ लैङ्गिक हिंसापीडितको मानवअधिकार संरक्षण तथा सम्बद्र्धनका लागि संवेदनशील र अग्रसर हुन म हरेक व्यक्ति, परिवार, समाज र सम्बन्धित सबै निकायहरूलाई आह्वान गर्दछु', उनले सन्देशमा भनेका छन्,'हामीले व्यक्ति, समाज र सिङ्गो राष्ट्रलाई लैङ्गिक हिंसाको नकारात्मक प्रभावबाट बचाउँदै सभ्य र सुसंस्कारयुक्त जगमा उभ्याउनुपर्ने छ। कतिपय गलत अभ्यास र दुःखद् घटनाका कारण बन्ने नकारात्मक छविप्रति सजग हुँदै हिंसाका सबै कारक तत्वहरूलाई निर्मूल पार्नुपर्ने छ।' प्रधानमन्त्री ओलीले संविधानले लैङ्गिकलगायत सम्पूर्ण क्षेत्रमा समानताको सिद्धान्त आत्मसात् गरेको उल्लेख गर्दै सरकारले महिलाविरुद्ध हुने सबै किसिमका हिंसामा शून्य सहनशीलताको नीति अवलम्बन गरेको स्पष्ट गरे। नेपाल पक्ष राष्ट्र रहेका मानवअधिकारको विश्वव्यापी घोषणापत्र १९४८, राजनीतिक तथा नागरिक अधिकारसम्बन्धी अनुबन्ध १९६६ एवं आर्थिक, सामाजिक तथा सांस्कृतिक अधिकारसम्बन्धी अनुबन्ध १९६६ र महिलाविरुद्ध हुने सबै प्रकारका भेदभाव अन्त्य गर्ने महासन्धि, १९७९ को दायित्वलाई कार्यान्वयन गर्दै महिला केन्द्रित नीति, कानून, योजना, संरचना तथा कार्यक्रम सरकारले बनाएको उनले उल्लेख गरे। उनले सङ्घीय संरचनानुसार तीनै तहका सरकारलाई लैङ्गिक हिंसाविरूद्धका कानूनी तथा संस्थागत व्यवस्थालाई संस्थागत गरी संवेदनशील र महत्वका साथ अगाडि बढाउन आग्रह गरे। उनले कानूनी प्रबन्धले मात्र लैङ्गिक हिंसाका घटनालाई अन्त्य गर्न नसकिने भएकाले व्यक्तिको अन्तरचेतनामा विवेक पैदा गर्न सामाजिक अभियान नै आवश्यक पर्ने बताएका छन्। 'लैंगिक हिंसापीडितको मानवअधिकार संरक्षण गर्न र लैङ्गिक हिंसा अन्त्य गर्न म सम्पूर्ण व्यक्ति, परिवार, समाज र सम्बन्धित सबै निकायलाई संवेदनशील हुन आग्रह गर्दछु', उनले सन्देशमा भनेका छन्। लैङ्गिक समानता र महिला अधिकारका क्षेत्रमा संविधान कार्यान्वयनका चरणमा नेपालले उल्लेखनीय उपलब्धि हासिल गरेको उल्लेख गर्दै उनले २०७४ सालको तीन तहको निर्वाचनद्वारा १४ हजार ६०० भन्दा बढी महिला विभिन्न तहमा निर्वाचित भएको जानकारी दिए। 'राजनीतिक संरचनामा महिलाको सहभागिता स्थानीय तहमा ४१ प्रतिशत, प्रदेशमा ३४५ प्रतिशत र सङ्घमा ३३५ प्रतिशत पुगेको छ। हाम्रो उपलब्धि दक्षिण एशिया तथा विश्वकै विकसित मुलुकका लागि समेत प्रेरणादायी रहेको छ', सन्देशमा भनिएको छ, ' हाम्रो मुलुकमा विभिन्न विधा र फाँटहरुमा महिलाहरुले सफल नेतृत्व गरिरहेका छन्। उनीहरु परिवर्तनका संवाहक बनेका छन्। यति हुँदाहुँदै पनि लैङ्गिक हिंसाका घटनाहरु आशातीत रुपमा न्यूनीकरण हुन सकेको छैन।' प्रधानमन्त्री ओलीले छाउका नाममा हुने छुवाछूत, बेचबिखन, श्रमशोषण, बोक्सीको आरोप, यौनजन्य दुव्र्यवहार, बलात्कार, हत्या, तेजाब आक्रमणलगायत जघन्य अपराध मानव सभ्यताका लागि कलङ्क भएको जनाउँदै सामाजिक अन्धविश्वासको आड लिएर हुने यस्ता हिंसाविरुद्ध राज्य र समाज दुवै तहमा सार्थक अभियान चलाइनुपर्नेमा जोड दिए। लैङ्गिक समानता नीतिको मस्यौदा पारित हुँदै सन्देशमा प्रधानमन्त्री ओलीले राष्ट्रिय लैङ्गिक समानता नीतिको मस्यौदा मन्त्रिपरिषद्बाट पारित हुने क्रममा रहेको जानकारी दिँदै तेजाब आक्रमणबाट पीडितलाई उपचार, क्षतिपूर्ति र जीविकोपार्जन तथा पीडकलाई थप सजायको व्यवस्थासहितको अध्यादेश पनि जारी गरिएको बताए। उनले कोभिड१९ को महामारीको प्रभावले थप लैङ्गिक हिंसाका घटना हुन सक्ने सम्भावनातर्फसजग हुँदै लैङ्गिक हिंसा अन्त्य गर्ने सरकारको अभियानमा राष्ट्रिय र अन्तरराष्ट्रिय सङ्घसंस्था, नागरिक समाज, राजनीतिककर्मी, अभियानकर्मी, सञ्चारकर्मी, व्यक्ति, परिवार र समाज सबैको ऐक्यबद्धताको लागि आग्रह गरे। आजदेखि नोभेम्बर २५(मङ्सिर१०) देखि डिसेम्बर १० (मङ्सिर २५) तारिखसम्म लैङ्गिक हिंसाविरुद्धको १६ दिने अभियान विश्वभरि चलाइएको छ। नेपालमा लैङ्गिक हिंसा अन्त्यको प्रतिबद्धताः व्यक्ति समाज र सबैको ऐक्यबद्धता भन्ने राष्ट्रिय नाराका साथ सो अभियान आजदेखि शुरु भएको छ।  रासस"
नेपाल इन्जिनियरिङ कलेजका पूर्वअध्यक्ष न्यौपाने पक्राउ,काठमाडौं : अख्तियार दुरुपयोग अनुसन्धान आयोगको तत्कालिन आयुक्त राजनारायण पाठकको घुस प्रकरण जोडिएका नेपाल इन्जिनियरिङ कलेजका तत्कालिन अध्यक्ष लम्बोदर न्यौपाने पक्राउ परेका छन् । नेपाल प्रहरीको केन्द्रीय अनुसन्धान ब्यूरोले बुधबार दिउँसो उनलाई काठमाडौंबाट पक्राउ गरेको हो । उनीविरुद्ध नेपाल इन्जिनियरिङ कलेजले प्रहरीमा उजुरी दिएको थियो । उनीविरुद्ध ३ करोड ७१ लाख रुपैयाँ ठगीको आरोप रहेको सीआईबीका निर्देशक डीआईजी सहकुल थापाले जानकारी दिए । न्यौपाने नेपाल इन्जिनियरिङ कलेजमा २०५६ असार १८ देखि २०५७ मंसिर ७ गतेसम्म पहिलो कार्यकाल र २०७० मंसिर २३ देखि २०७५ असोज १५ गतेसम्म दोस्रो कार्यकाल अध्यक्ष रहेका थिए । उनी अध्यक्ष भएका बेला कलेजको बेरुजु २३ करोड १० लाख २३ हजार ४४३ रुपैयाँ देखिएको छ । उनको नाममा मात्र ३ करोड ७१ लाख ५३ हजार ६५० रुपैयाँ बिगो कायम भएको छ । २ वर्षअघि न्यौपानेसँग ७८ लाख रुपैयाँ घुस लिएको प्रमाण सार्वजनिक भएपछि अख्तियार दुरुपयोग अनुसन्धान आयोगका आयुक्तपाठकले पद छोड्नुपरेको थियो ।
जात्रा र मेलाले समुदायमा कोरोना संक्रमणको जोखिम बढ्यो,"बैतडी : समुदायमा कोरोना संक्रमणको जोखिम बढ्दै गएको छ । जात्रा मेलाको भीड बढिरहेका बेला एकैदिन १३ जनामा कोरोना पुष्टि भएकाले समुदायमा संक्रमणको जोखिम बढ्दै गएको स्वास्थ्य कार्यालय बैतडीका प्रमुख योगेशप्रसाद भट्टले जानकारी दिए । एकै वडाका चार जनासहित नेपाल प्रहरी र सशस्त्र प्रहरीका गरी बुधबार थप १३ जनामा कोरोना पुष्टि भएको स्वास्थ्य कार्यालयका कोभिड१९ सम्पर्क व्यक्ति भुवनप्रसाद जोशीले जानकारी दिए । सशस्त्र प्रहरी बल नेपाल नम्बर ५१ गुल्म बैतडीमा कार्यरत ६ जना, जिल्ला प्रहरी कार्यालयमा कार्यरत २ जना, दशरथचन्द नगरपालिका४ का ४ जना र पुर्चौंडी नगरपालिकाका१ का एकजना गरी बुधबार थप १३ जनामा कोरोना पुष्टि भएको हो । बुधबार थप १३ जनामा कोरोना पुष्टि भएसँगै जिल्लामा संक्रमितको संख्या ५२१ पुगेको स्वास्थ्य कार्यालयले जनाएको छ । पछिल्लो समयमा जात्रा तथा मेलाका कारण भीडभाड बढेसंगै कोरोना संक्रमणको जोखिम बढ्दै गएको स्वास्थ्यकर्मीहरुले बताएका छन् । जिल्लाका विभिन्न शक्तिपीठ तथा मन्दिरमा लागेका मेलामा हजारौंको भीड लागेकाले कोरोनाको जोखिम बढ्दै गएको स्वास्थ्य कार्यालयका प्रमुख भट्टले बताए ।"
वृद्ध भत्तामा पनि राजनीति : नगरपालिका घेराउ गर्न पुगे ज्येष्ठ नागरिक !,"भक्तपुर : भक्तपुरको मध्यपुर थिमि नगरपालिकामा यहाँका ज्येष्ठ नागरिकले घेराउ गरेका छन्। दसैंअघि नै दिनुपर्ने सामाजिक सुरक्षाभत्ता तिहार र छठ पर्व सकिँदा पनि नपाएको भन्दै उनीहरुले बुधबार नगरपालिका कार्यालय घेराउ गरेका हुन्। अग्रज समाज नेपालको पहलमा ज्येष्ठ नागरिकले नगरपालिका कार्यालय घेरेका हुन्। उनीहरुले छिटोभन्दा छिटो आफूहरुलाई सामाजिक सुरक्षाभत्ता उपलब्ध गराउन माग गरेका छन्। नपाले सामाजिक सुरक्षाभत्ता उपलब्ध नगराएसम्म संघर्षका कार्यक्रम जारी रहने समाजका अध्यक्ष महाप्रसाद पराजुलीले चेतावनी दिए। उनले बिहीबार पनि नगरपालिका घेराउ जारी रहने सुनाए। बिहीबारको लागि ज्येष्ठ नागरिकले टाउकोमा कात्रो बाँधेर एकोहोरो शंख फुक्ने कार्यक्रम तय गरिएको उनको भनाइ छ। देशभरका नगरपालिका र गाउँपालिकाले दसैंअगावै सामाजिक सुरक्षाभत्ता वितरण गरे पनि मध्यपुर थिमि नपाले अहिलेसम्म भत्ता वितरण गर्न सकेको छैन। नपाले आफ्नो क्षेत्रका ज्येष्ठ नागरिक, एकल महिला तथा अपांगता भएकाहरुलाई चालू आर्थिक वर्षको साउनदेखिको सामाजिक सुरक्षाभत्ता वितरण गरेको छैन। नपाका मेयर मदनसुन्दर श्रेष्ठ र प्रमुख प्रशासकीय अधिकृत उद्धवप्रसाद रिजालबीचको विवादले गर्दा ज्येष्ठ नागरिक, एकल महिला तथा अपांगता भएका व्यक्तिहरु सामाजिक सुरक्षा भत्ता पाउनबाट बञ्चित भएका हुन्। नपाले चालू आर्थिक वर्षको चौमासिक भत्तावापत करिब ३ करोड रुपैयाँ वितरण गर्न बाँकी छ। ज्येष्ठ नागरिकहरुले नगरपालिका घेराउ गर्नुअघि नगर प्रमुखलगायतलाई भेटेर छिटोभन्दा छिटो भत्ता उपलब्ध गराउन ध्यानाकर्षण गरेको थियो। ध्यानाकर्षणसँगै गएको शनिबार संघर्षका कार्यक्रम तय गर्न ज्येष्ठ नागरिकहरुको भेला आयोजना गरिएको थियो। उक्त भेला भएकै बेला मेयर श्रेष्ठले प्रदेश सांसद राजेन्द्रमान श्रेष्ठमार्फत गएको सोमबारसम्म भाखा मागेका थिए। मेयर श्रेष्ठले सोमबारभित्र नपाका नयाँ प्रमुख प्रशासकीय अधिकृत आउने र त्यसलत्तगै सामाजिक सुरक्षाभत्ता वितरण थाल्ने वचन दिएका थिए। मेयरले २ दिनको भाखा मागेकोमा ज्येष्ठ नागरिकहरुले एकदिन थपेर मंगलबारसम्म समय दिएको समाजका अध्यक्ष पराजुलीले जानकारी दिए। भेलाले मंगलबारसम्म नपामा नयाँ प्रमुख प्रशासकीय अधिकृत नआए बुधबारदेखि चरणबद्ध आन्दोलन गर्न निर्णय गरेको र सोही आधारमा बुधबार नपा घेराउ गरिएको उनले बताए। उनले ज्येष्ठ नागरिकहरुको संविधानप्रदत्त अधिकार हनन गर्ने अधिकार जनप्रतिनिधि र कर्मचारीहरुलाई नभएको भन्दै आवश्यक परे देशव्यापी आन्दोलन गर्ने चेतावनी दिए। प्रमुख प्रशासकीय अधिकृत तत्काल नआउने नपाका मेयर श्रेष्ठले भनेअनुसार सामान्य प्रशासन मन्त्रालयले मध्यपुर थिमि नपामा बुधबारसम्म नयाँ प्रमुख प्रशासकीय अधिकृत पठाएको छैन। मन्त्रालय स्रोतका अनुसार मध्यपुर थिमि नपामा तत्काल नयाँ प्रमुख प्रशासकीय अधिकृत आउने सम्भावना छैन। स्रोतका अनुसार मेयर श्रेष्ठले पहिलेका गल्ती र त्रुटि सच्याउने र प्रमुख प्रशासकीय अधिकृतलाई ऐनकानुनको परिधिभित्र बसेर काम गर्न दिने प्रतिबद्धता नजनाएसम्म मन्त्रालयले तत्काल कुनै पनि कर्मचारीलाई मध्यपुर थिमिमा पठाउने छैन। तर मेयर श्रेष्ठले मन्त्रालयमा नयाँ प्रमुख प्रशासकीय अधिकृत पठाउन निरन्तर दबाब दिँदै आएका छन्। उनले काठमाडौं महानगरपालिकाका प्रमुख विद्यासुन्दर शाक्य र सहरी विकासमन्त्री कृष्णगोपाल श्रेष्ठमार्फत सामान्यका सचिवलाई दबाब दिइसकेका छन्। तर उक्त दबाबले काम नगरेपछि पछिल्लो समय मन्त्रिपरिषद्को कार्यालयबाटै सामान्य सचिवलाई दबाब गएको बुझिएको छ। मन्त्रिपरिषद्को कार्यालयबाटै दबाब आएपछि मन्त्रालयले मध्यपुर थिमिमा नयाँ प्रमुख प्रशासकीय अधिकृत पठाउने तयारी पनि गरेको थियो तर सम्बन्धित कर्मचारीले नै अस्वीकार गरेपछि मन्त्रालय अप्ठ्यारोमा पुगेको छ। मन्त्रालयले सुरुमा उपसचिव तुलसी श्रेष्ठलाई मध्यपुर थिमि जान भनेको थियो तर उनले विवादित क्षेत्रमा जान अस्वीकार गरे। उपसचिव श्रेष्ठ नमानेपछि मेयर श्रेष्ठकै सहमतिमा अर्का उपसचिव चुरामणि पन्थी मध्यपुर थिमि आउन तयार देखिएका थिए। भक्तपुरस्थित जिल्ला निर्वाचन कार्यालयमा प्रमुख भई काम गरिसकेका पन्थी मध्यपुर थिमि आउन तयार देखिएपछि मन्त्रालयले बहालवाला प्रमुख प्रशासकीय अधिकृत रिजाल र पन्थी दुवैको सरुवा टिप्पणीसमेत उठाइएको थियो। टिप्पणी सदर भएर सचिवले हस्ताक्षरमात्रै गर्न बाँकी थियो तर अन्तमा आएर उपसचिव पन्थीले मध्यपुर थिमि जान आनाकानी गरे। उपसचिव पन्थी पछि हटेपछि मध्यपुर थिमिको डेडलक अझै लम्बिने भएको हो। डेडलक फुकाउने अरु विकल्प यस्ता छन् नयाँ प्रमुख प्रशासकीय अधिकृत आउने अनिश्चित भएपछि नपाको डेडलक फुकाउने अन्य विकल्पतर्फ मेयर तथा कार्यपालिका सदस्यहरु अघि बढ्नुपर्ने मन्त्रालयका उच्चपदस्थ कर्मचारीहरु बताउँछन्। उनीहरुका अनुसार सामाजिक सुरक्षाभत्ता वितरण, नक्सापास प्रक्रिया र कर्मचारीहरुको तलबभत्ता वितरणको गाँठो फुकाउन हाललाई बहालवाला प्रमुख प्रशासकीय अधिकृत रिजालमार्फत नै काम लिनु तत्कालको निकास हो। यो विकल्प स्वीकारयोग्य छैन भने प्रमुख प्रशासकीय अधिकृत रिजालमार्फत नपाका वरिष्ठ अधिकृतलाई निमित्त तोक्न लगाउने अर्को विकल्प छ, उनले भने, निमित्त कर्मचारीको व्यवस्था हुनेबित्तिकै मन्त्रालयले उनलाई आर्थिक अधिकार उपलब्ध गराएपछि नपाको गतिरोध अन्त्य हुन्छ। उनले यस्तो व्यवस्थाले काठमाडौंको दक्षिणकाली नगरपालिकामा हाल काम भइरहेको जानकारी दिए। उता बहालवाला प्रमुख प्रशासकीय अधिकृत रिजालले पनि मेयर श्रेष्ठ तथा कार्यपालिकाले आफूलाई काम गर्ने वातावरण तयार गरिदिए अहिले पनि काम गर्न कुनै समस्या नभएको बताउँदै आएका छन्। उनले नपाले आवश्यक प्रक्रिया पुराएर आफूलाई काम गर्न दिए तत्काल सामाजिक सुरक्षाभत्ता वितरण गर्ने बाटो खोलिदिने सुनाए। नपाले काम गर्ने वातावरण तयार गरे भोलि नै सामाजिक सुरक्षाभत्ता वितरणको बाटो खोलिदिन्छु, रिजालले भने, रोकिएको नक्सापास प्रक्रियामा सहजीकरण गरिदिन्छु। कर्मचारीहरुको तलबभत्ता निकासा गरिदिन्छु। मुख्य कुरा मैले काम गर्ने अवस्था सिर्जना गरिदिनुपर्यो। नपासँग सम्झौता नै नभई काम थालेका नक्कली उपभोक्ता समितिलाई दसैंको मुखमा पेश्की तथा निकाशा दिन मेयर श्रेष्ठले दिएको दबाब प्रमुख प्रशासकीय अधिकृत रिजालले अस्वीकार गरेपछि दुईजनाबीच विवाद सुरु भएको थियो। प्रमुख प्रशासकीय अधिकृत रिजालले कार्यपालिकाले निर्णय नगरी आफूले नक्कली उपभोक्ता समितिलाई पेश्की तथा भुक्तानी दिन नसकिने अडान लिएका थिए। मेयर श्रेष्ठले आफूखुसी करिब सात करोडका योजना आफ्नो खल्तीको उपभोक्ता समितिमार्फत काम गराएका थिए। उनले लगत इस्टिमेटविनै नक्कली उपभोक्ता समिति खडा गरी धमाधम काम गराएका थिए। मेयर श्रेष्ठले काम सुरु भएपछि मात्रै नपाका प्राविधिकलाई इस्टिमेट गराउने र उक्त इस्टिमेटको आधारमा बजेट निर्धारण गर्ने थिति नै बसाले। मेयर श्रेष्ठको तिथिले नपामा मौलाएको बेथितिविरुद्ध प्रमुख प्रशासकीय अधिकृत रिजाल कडा रुपमा प्रस्तुत भएपछि मेयर श्रेष्ठले एकतर्फी रुपमा रिजाललाई मन्त्रालय फिर्ता पठाएको भन्दै पत्रकार सम्मेलन नै गरेर सार्वजनिक गरे। मेयर श्रेष्ठले रिजाललाई कारबाही गर्न भनी गएको कार्तिक ६ गते आफैले पत्र काटेर नगर कार्यपालिकाको बैठक आह्वान गरे। तर स्थानीय तह सञ्चालनसम्बन्धी ऐन २०७४ ले मेयरको निर्देशनमा प्रमुख प्रशासकीय अधिकृतले कार्यपालिकाको बैठक बोलाउने व्यवस्था गरेको छ। उक्त व्यवस्थाको बर्खिलाप हुने गरी मेयर आफैले पत्र काटेर बोलाएको बैठकमा नेपाली कांग्रेसबाट निर्वाचित १५ जना कार्यपालिका सदस्य उपस्थित भएनन्। जसले गर्दा बैठकमा कोरम पुगेन र बैठक बस्न सकेन। प्रमुख प्रशासकीय अधिकृतलाई फिर्ता गर्न नसकेपछि मेयर श्रेष्ठले अनलाइन नक्सापासको सिस्टमबाट प्रमुख प्रशासकीय अधिकृतको युजर नेम र पासवर्ड नै हटाउन लगाए। अझ नपाले प्रमुख कार्यकारी अधिकृतलाई सुविधास्वरुप दिँदै आएको गाडी खोस्न र नपाका कुनै पनि कामकारबाहीमा रिजाललाई संलग्न नगराउन मातहतका कर्मचारीहरुलाई मेयर श्रेष्ठले मौखिक निर्देशनै दिए। जसले गर्दा प्रमुख प्रशासकीय अधिकृत रिजालले चाहेर पनि नपामा कुनै काम गर्न पाएनन्।"
नक्कली पीसीआर रिपोर्ट नदिएको स्टार अस्पतालको दाबी,काठमाडौं : स्टार अस्पतालले नक्कली पीसीआर रिपोर्ट नदिएको दाबी गरेको छ । अस्पतालको नाम जोडेर परीक्षण नै नगरी नक्कली रिपोर्ट दिइएको भन्ने गम्भीर आरोपमा अस्पतालको ध्यानाकर्षण भएको भन्दै अस्पतालले यस्तो दाबी गरेको हो । विभिन्न संचारमाध्यमबाट स्वास्थ्य तथा जनस्वास्थ्य मन्त्रालयलाई नागरिक उडड्यन मन्त्रालयले पठाएको चिठ्ठीको हवाला दिएर छानबिन हुनु अगाडि नै नक्कली रिपोर्ट दिएको आरोप लगाइएको भन्दै अस्पतालले आपत्ति जनाएको हो । स्वास्थ्य मन्त्रालयको छानबिन टोलीले अस्पतालमाथि लागेको आरोप गलत रहेको पुष्टि गरिसकेको दाबी स्टार अस्पतालले गरेको छ । यस विषयको सत्यतथ्य समेटिएको प्रतिवेदन मन्त्रालयले चाँडै सार्वजनिक गर्नै अस्पतालको विश्वास छ । असार २९ गतेदेखि अस्पतालले पीसीआर जाँचको लागि आवश्यक पूर्वाधार बनाएको र अहिलेसम्म ७८ हजारको परीक्षण गरिसकेको जानकारी गराएको छ । पीसीआर रिपोर्ट आफैमा १०० प्रतिशत एकुरेट जाँच नभएको र यसको विश्वभर नै एकुरेसी ६७ प्रतिशत ७० प्रतिशत रहेको भन्दै अस्पतालले आफूलाई बचाउने प्रयास गरेको छ ।
पूर्वयुवराज पारस शाह अस्वस्थ,"चितवन : पूर्वयुवराज पारस शाहको छातीमा समस्या आएपछि अस्वस्थ भएका छन्। नारायणगढस्थित एक होटलमा मङ्गलबार साँझ आएर बसेका शाहलाई बुधबार साँझबाट छातीमा समस्या देखिएको हो। शाह बिरामी भएपछि चितवन मेडिकल कलेजका मुटुरोग विशेषज्ञ डा श्यामराज रेग्मीसहितको चिकित्सक टोलीले परीक्षण शुरु गरेको छ। रेग्मीका अनुसार, उनलाई होटलमै इसिजी गरिँदै छ। यसैगरी रगत परीक्षण गर्न लागिएको उनले जानकारी दिए। उहाँको स्वास्थ्य परीक्षण गरेर इसिजीलगायत परीक्षणका लागि हामी अस्पताल आएका छौँ, रेग्मीले भने, उहाँको अवस्थाका बारेमा केही बेरपछि भन्न सकिन्छ। इसिजी र रगत परीक्षणको नतिजा आएपछि छातीको समस्याबारे यकिन हुने उनले जानकारी दिए। रेग्मीका अनुसार शाहमा मुटुसम्बन्धी पुरानै समस्या रहेको थियो। सोही समस्या बल्झिएको अनुमान चिकित्सकले गरेका छन्। रासस"
विराटनगरमा थप दुई कोरोना संक्रमितको मृत्यु,विराटनगर : विराटनगरमा उपचाररत कोरोना भाइरस संक्रमित थप दुईजनाको बुधबार बिहान मृत्यु भएको छ । एक वृद्ध पुरुष र एक वृद्धा महिलाको अलगअलग अस्पतालमा मृत्यु भएको हो । धनकुटाका वृद्ध पुरुषको नोबेल शिक्षण अस्पताल र मोरङकी वृद्धा महिलाको कोसी अस्पताल कोभिड१९ उपचार केन्द्रमा ज्यान गएको हो । नोबेलमा धनकुटाको धनकुटा नगरपालिका४ का ८२ वर्षीय वृद्ध पुरुषको बिहान ७ बजेतिर मृत्यु भएको छ । कोरोना पुष्टि भएपछि उनलाई उपचारका लागि मंसिर ८ गते सोमबार उपचारका लागि अस्पताल भर्ना गरिएको अस्पतालका प्रबन्धक नारायण दाहालले जानकारी दिए । त्यस्तै मोरङको धनपालथान गाउँपालिका६ की ७० वर्षीया वृद्धा महिलाको कोसी अस्पताल कोभिड१९ उपचार केन्द्रमा बिहान ८ बजेतिर मृत्यु भएको छ । पीसीआर परीक्षण गराउँदा रिपोर्ट पोजिटिभ आएपछि वृद्धलाई उपचारका लागि कात्तिक २६ गते अस्पताल भर्ना गरिएको उपचार केन्द्रका व्यवस्थापक ज्ञानबहादुर बस्नेतले बताए । उपचारकै क्रममा वृद्धको ज्यान गएको उनको भनाइ छ । नोबेल अस्पतालमै मंगलबार राति कोरोना संक्रमित सुनसरी धरानकी ५० वर्षीया महिला र रामधुनीका ४० वर्षीय पुरुषको पनि मृत्यु भएको थियो ।
"एकै स्थानमा दुई दुर्घटना, ट्याक्सी चालकको मृत्यु","बागलुङ : जिल्लाको पश्चिम ढोरपाटनमा एकै स्थानमा दुई छुट्टाछुट्टै सवारी दुर्घटना हुँदा एक जनाको ज्यान गएको छ । आधा घण्टाको फरकमा भएका दुर्घटनामा ट्याक्सी चालकको मृत्यु भएको हो । बडिगाड गाउँपालिकाको भिमगिठेदेखि ढोरपाटन नगरपालिकाको केन्द्र बुर्तिबाङ बजारतर्फ जाँदै गरेको ध १ ज ५४२ नम्बरको ट्याक्सी ढोरपाटन नगरपालिका वडा नम्बर २ खल्टुबोटमा मंगलबार राति साढे ९ बजे दुर्घटना भएको थियो । दुर्घटनामा बडिगाड गाउँपालिका ६ का २८ वर्षीय चालक नहकुल केसीको मृत्यु भएको हो । ट्याक्सी सडकदेखि करिब २ सय मिटर तल बडिगाड खोलामा खसेको थियो । चालकको शव बुधबार बिहान दुर्घटनास्थल भन्दा दुई किलोमिटर तल बडिगाड गाउँपालिका वडा नम्बर ६ को घोपरमा फेला परेको जिल्ला प्रहरी कार्यालयका प्रहरी नायव उपरीक्षक राजेन्द्र रेग्मीले जानकारी दिए । सोही स्थान नजिकै राति १० बजे लु २ ज ९१९९ नम्बरको जीप पनि दुर्घटना भएको छ । जीप सडकदेखि १ सय ५० मिटर तल खसेको प्रहरीले बताएको छ । जीपका चालक बडिगाड गाउँपालिका ९ का २२ वर्षीय किरण केसी भने सकुशल छन् । उनी अहिले प्रहरी नियन्त्रणमा छन् । दुर्घटना भएका गाडीका दुवै चालकले सँगै खाना खाएर गन्तव्य तर्फ लागेको प्रारम्भिक अनुसन्धानमा देखिएको डिएसपी रेग्मीले बताए । दुर्घटना भवितव्य हो या अरु कारण भएको भन्नेबारे अनुसन्धान जारी छ, रेग्मीले भने, जिल्लाबाट थप अनुसन्धानका लागि प्रहरी निरीक्षक विजय भण्डारीको नेतृत्वमा टोली घटनास्थल पठाइएको छ ।"
"मोटरसाइकलको ठक्करबाट छोराको मृत्यु, आमा घाइते","विराटनगर : पूर्वपश्चिम राजमार्गअन्तर्गत मोरङको सुन्दरहरैँचा नगरपालिका६ दुलारीमा मोटरसाइकलको ठक्करबाट १५ दिने शिशुको मृत्यु भएको छ । पश्चिमबाट पूर्वतर्फ जाँदै गरेको को ३६ प ४४२४ नम्बरको मोटरसाइकलले ठक्कर दिँदा विराटनगर महानगरपालिका१२ की २५ वर्षीया कल्पना यादवका १५ दिनका छोरा देव यादवको मृत्यु भएको हो । सुत्केरी अवस्थाकी कल्पना सुन्दरहरैँचा४ मा डेरा बस्दै आएको खुलेको छ । इलाका प्रहरी कार्यालय बेलबारीका प्रहरी निरीक्षक ऋषिराज ढकालका अनुसार अचानक छोरो बिरामी परेपछि उपचारका लागि लिएर जाँदै गर्दा मंगलबार राति १० बजेतिर पैदल हिँडिरहेकी कल्पनालाई मोटरसाइकलले ठक्कर दिएको हो । छोरालाई जतिसक्दो चाँडो उपचारका लागि पुर्याउने ध्याउन्नमा रहेकी उनलाई सडक पार गर्दागर्दै तीव्र गतिमा रहेको मोटरसाइकलले ठक्कर दिएको प्रहरीले जनाएको छ । मोटरसाइकलले ठक्कर दिँदा आमाले च्यापेका शिशु भूइँमा बजारिएका थिए । प्रहरी निरीक्षक ढकालका अनुसार दुर्घटनामा परेर आमा र छोरा नै घाइते भएपछि तत्काल उपचारका लागि स्थानीय मेडिकलमा पुर्याइएको थियो । तर छोराको अवस्था गम्भीर बन्दै गएपछि थप उपचारका लागि बीपी कोइराला स्वास्थ्य विज्ञान प्रतिष्ठान धरान लगिएकोमा शिशुको बुधबार बिहान १ बजेतिर मृत्यु भएको उनले बताए । 'दुर्घटनामा परेका आमाछोरा दुवैको अवस्था सुरुमा समान्य थियो, ढकालले भने, 'पछि स्वास्थ्य अवस्था विग्रदै गएकाले थप उपचारका लागि धरान लगिए पनि शिशु भने जीवित रहेनन् ।' मोटरसाइकलको ठक्करबाट कल्पनाको पनि खुट्टालगायत शरीरका विभिन्न भागमा चोट लागेको छ । उनको अवस्था भने सामान्य रहेको प्रहरीको भनाइ छ । प्रहरीले मोटरसाइकल चालक सुन्दरहरैँचा७ का विनोद चौधरीलाई नियन्त्रणमा लिएर घटनाको अनुसन्धान सुरु गरिएको जनाएको छ ।"
चौरीपालक किसानको संसार नै हिमाली खर्क,"जुगल (सिन्धुपाल्चोक) : जुगल गाउँपालिका३, तेम्बाथनका जाङ्बु शेर्पालाई मेला, पर्व र चाडबाडले कहिल्यै छुँदैन । गाउँलेसँग बिरलै भेट हुन्छ । वर्षमा करिब तीन महिना मात्र उनी गाउँलेको सम्पर्कमा हुन्छन् । वर्षमा नौ महिना खर्कमा फिरन्ते जीवन बिताउने जाङ्बुको निरन्तर सम्पर्क आफ्नै परिवारका सदस्य चौरी र याकसँग मात्र हुन्छ । हरेक वर्षको पुसदेखि कात्तिकसम्मको समय उनको संगत आफ्नै परिवारका सदस्यका अलावा चौरी र आसपासका चौरी पालक किसानसँग मात्र हुने उनी बताउँछन् । आक्कल झुक्कल जंगली जनावरको पनि सामना गर्नुपर्ने जाङ्बु तीन महिना मात्र मानव बस्ती छेउछाउ पुग्ने गर्छन् । पुस्तौदेखि चौंरी पालन व्यवसाय गर्दै आएका जाङबु मात्र हैन सिन्धुपाल्चोककै पारी गाउँको नामले चिनिने जुगल गाउँ पालिका३, गुम्बाका दर्जन बढि चौरी पालक किसानको दैनिकी हो यो । उनीहरु अधिकांश समय विकट हिमाली खर्कमा आफ्नो भविष्य खोजिरहेका हुन्छन् । सिंगो परिवारको दिनचर्या खर्कमा बित्छ । वर्षमा पाँचभन्दा बढी ठाउँमा चौरीको गोठ मात्र सार्दैनन् आफ्ना बालबच्चाको आश्रय पनि परिवर्तन गरिरहेका हुन्छन् । 'बाबु हजुरबादेखि थाहा भएसम्म यही पेसा गरे, खर्कमै हुर्किएँ, अनि मैले पनि यही पेसालाई निरन्तरता दिएँ ।' जुगल हिमालको फेदिमा पर्ने ङिमाल्हा खर्कमा भेटिएका जाङ्बुले भने, 'चौरी चराउने, दुहुने, छुर्पी र घिउ बनाउने दिन यसरी नै बित्छ ।' खर्कका पुरुष सदस्यहरु रासन सकिएपछि गाउँमा खाद्यान्न लिन जाने भएपनि महिला र बालबालिकाको सारा सन्सार खर्क नै हुन्छ । उनीहरु जाडो बढ्दै गएपछि केही समय मानव बस्तीको नजिक पुग्ने भएपनि बाँकी समय फराकिलो खर्कको सीमित व्यक्तिसँगको सहकार्यमै रमाउँछन् । छ जनामध्ये चारजनाको परिवारसहित खर्कमा भेटिएका पेरोम्जी शेर्पा वर्ष भरी दुःख गरेर दुई साँढे दुई लाख रुपैया आम्दानी हुने बताउँछन् । खर्कमा चरिरहेका चौरी। 'आफै बजार पुग्न भ्याइदैन, खर्कमै आएर ठेकेदारले दिएको मूल्यमा छुर्पी र घिउ बेच्नुपर्छ, पेरोम्जी भन्छन्, 'दुःख धेरै आम्दानी कम भएपनि चित्त बुझाउनु परेको छ ।' पेरोम्जीका पछिल्ला दुई सन्तान आफन्तकोमा बसेर पढ्दै गरेको भएपनि अघिल्ला एक छोरी र छोराले भने खर्कमा आफूलाई सघाउनुपर्दा पढ्न पाएका छैनन् । बाबु आमालाई सघाउन खर्कमा बसेकी १७ वर्षीया फूर्पा शेर्पालाई गाउँ जाँदा आफ्ना उमेरका साथीहरुको व्यवहार अनौठो लाग्छ । खर्कमा जन्मिएर खर्कमै हुर्किएकी फूर्पालाई वर्षको तीन महिना गाउँ नजिक हुँदा गाउँले जीवनले लोभ्याउँछ तर पनि उनी चौंरी, खर्क र आफ्नो परिवारको घेरा बाट निस्कन सकेकी छैनन् । 'गाउँ पुग्दा साथीहरुले के के कुरा गर्छन् म त केही बुझ्दिन, मुस्किलले थोरै मात्र नेपाली भाषा बोल्ने फूर्पाले भनिन्, 'बा आमालाई सघाउनु परेकाले गोठमै बस्नुपर्छ गाउँका कुरा के थाहा ? तेम्बाथान र दिपुबाट पुसमा गोठ सार्न थालेपछि यहाँका चौरी पालक किसान निमाला, दोङ्जाङमा, चाँसीखर्क, थालदर, नेपेमासाल हुँदै जुगल हिमश्रृखलाको वेस क्याम्प पुम्बाशेर्पुसम्म गोठ सार्छन् । सरकारले कृषि क्षेत्रमा बजेट दिन्छ भन्ने गाउँ पुग्दा सुनेपनि आफूहरुले कुनै सहयोग नपाएको मिङ्मार शेर्पा बताउँछिन् । गोठमा चौरी बिरामी भएपनि मान्छे बिरामी भएपनि खर्कमा पाउने जडिबुटी नै उपचारको माध्यम भएको उनले बताइन् ।"
कांग्रेसकम्युनिस्टका अलग्गै घट्ट,"मुगु : फरक राजनीतिक आस्था भएकै कारण कति विभेद सहनुपर्छ भन्ने उदाहरण मुगुमा देखिएको छ। स्थानीयले बहुमत र अल्पमतको आधारमा भौतिक पूर्वाधार बनाउन थालेका छन्। राजनीतिक दल र विचार नमिलेपछि छायाँनाथ रारा नगरपालिका ६ स्थित लिउडी गाउँमा कांग्रेस र कम्युनिस्टले अलगअलग पानीघट्ट निर्माण गरेका छन्। २७ घरधुरी रहेको सो गाउँमा कांग्रेसको बहुमत छ। त्यहाँ कांग्रेस समर्थक १९ घरधुरी छन् भने बाँकी कम्युनिस्ट समर्थक छन्। गाउँको पानी घट्ट आफूहरूको रहेको कांग्रेस पक्षधरको दाबी छ। उक्त घट्टमा अन्न पिस्न नदिएपछि कम्युनिस्टहरू मिलेर छुट्टै घट्ट निर्माण गरेका छन्। केन्द्र, प्रदेश र अधिकांश स्थानीय तहमा नेकपाको बहुमत छ। तर, लिउडी गाउँमा भने कांग्रेसको बहुमत भएकाले आफूलाई फरक व्यवहार हुने गरेको नेकपा पक्षधर बताउँछन्। एक नेकपा समर्थकले भने, जिल्लाका अन्य गाउँमा त यस्तो खालको राजनीति देखेको छैन, तर यहाँ त हामी थोरै हुँदा हेपिएका छौं। गाउँमा धेरै कांग्रेस छन्, हामीलाई कुनै काममा पनि सहभागी हुन दिँदैनन्। गत वर्षमात्र प्रदेश सांसद विकास कोषबाट नेकपाका एक सांसदले सो गाउँलाई दिएको खानेपानीको योजनासमेत कांग्रेस समर्थकले रद्द गरेका उनले बताए। अल्पमतमा भएकै कारण आफूहरू गाउँका कुनै पनि सार्वजनिक योजनामा सहभागी हुन नपाएको कम्युनिस्टहरूको दुःखेसो छ। गाउँको पुरानो घट्ट कांग्रेसले आफूहरूको भएको भन्दै अन्न पिस्न नदिएपछि डेढ घण्टा हिँडेर कोटिल्ला गाउँको घट्ट पुग्ने बाध्यता अहिले अन्त्य भएको नेकपा समर्थक रामकुसम सेजुवालले बताइन्। उनले भनिन्, अहिले त हामी कम्युनिस्टका आठ घर मिलेर गाउँमा आफ्नै घट्ट निर्माण गरेका छौं, अब हामीले बनाएको घट्टमा कांग्रेसलाई पनि पिस्न दिन्नौं। कांग्रेस पक्षधर प्रेम सेजुवालले भने, जहाँ पनि बहुमतको कदर हुन्छ, तर यहाँ अल्पमतमा रहेका कम्युनिस्टहरूले भने हरेक काममा विरोध मात्र गरे। हरेक निर्णयमा विरोध मात्र हुन थालेपछि बाध्य भएर अलगअलग घट्ट बनाउनु परेको हो, उनीहरू आफैं हाम्रा योजनामा सहभागी हुँदैनन्। वर्षौंदेखि एउटै घट्टमा अन्न पिस्दै आएका स्थानीयबीच यसअघिको स्थानीय तह र प्रदेशको निर्वाचनपछि विवाद बढेको हो। कांग्रेस र नेकपा समर्थकले आआफ्नै घट्ट निर्माण गरेको जानकारी आफूलाई नआएको वडाध्यक्ष हर्कबहादुर ऐडीले बताए।"
बर्दिबास बालिका हत्या प्रकरण : सर्वदलीय बैठकले गर्यो चार बुँदे निर्णय,"बर्दिबास : बर्दिबासमा ६ बर्षीया बालिकाको हत्या भएको घटनाले उग्ररुप लिएको छ । आइतबार साँझदेखि हराइरहेकी ६ वर्षीया बालिकाको हत्या गरेर फालेको अवस्थामा बोरामा शव भेटिएपछि बर्दिबासमा आन्दोलन चर्किएको हो । निषेधाज्ञापछि पनि अन्दोलन नरोकिएपछि महोत्तरीका प्रमुख जिल्ला अधिकारी कृष्णबहादुर कटुवालको अध्यक्षतामा बुधबार बसेको सर्वदलीय बैठकले चार बुँदे निर्णय गरेको हो। सर्वदलीय बैठकले प्रहरीसँगको झडपमा गोली लागेर घाइते भएका सञ्जय भनिने बुद्धिराज न्यौपानेको निधन भएको सम्बन्धमा छानबिनका लागि समिति गठन गर्न सरकारसँग अनुरोध गर्ने, घटनामा घाइते भएका व्यक्तिको उपचारका लागि आवश्यक खर्च र क्षतिपूर्तिका लागि पहल गर्ने सहमति गरेको छ । बालिका हत्या प्रकरण : निषेधाज्ञा तोड्दै बर्दिबासमा निरन्तर प्रदर्शन, सरकारविरुद्ध चर्को नाराबाजी त्यसैगरी बालिका हत्यामा संलग्न व्यक्तिलाई कानुन बमोजिम हदैसम्मको कारबाही, पीडित परिवारलाई उचित क्षतिपूर्तिको व्यवस्था गर्ने, घटनामा गोली लागेर ज्यान गुमाएका सञ्जयको परिवारलाई क्षतिपूर्ति र उनलाई सहिद घोषणा गर्न सरकारलाई अनुरोध गर्ने सहमति गरेको हो । ६ वर्षीय बालिका गुलाब साह खातुनको हत्यारालाई कडा कारवाहीको माग गर्दै भएको आन्दोलनमा प्रहरीको गोली लागेर मृत्यु भएका संजयलाई सहिद घोषणा गर्नुपर्नेमा माग गर्दै बुधबार बर्दिबासमा आन्दोलन चर्किएको हो । बुधबार बर्दिबास सेवा समितिले आयोजना गरेको सर्वपक्षीय बैठकले आन्दोलनका घाइतेलाई उपचार तथा क्षतिपूर्ती दिनुपर्ने, आन्दोलनमा गोली चलाउन निर्देशन दिनेलाई तुरुन्त निलम्बन गरेर बर्खास्त गर्नुपर्ने, बालिकाको हत्यारालाई कडा कारवाही हुनुपर्ने माग अघि सारेको थियो । समितिले कांग्रेसका नेता चिरञ्जिवी हमालको संयोजकत्वमा ११ सदस्यीय वार्ता टोलीसमेत गठन गरेको थियो । आइतबार साँझदेखि हराएकी महोत्तरीको बर्दिबास१४ स्थित शुभम् बस्तीकी ६ वर्षीय खातुनको शव सोमबार मध्यराति भेटिएको थियो । बालिका हत्याको आरोपमा गौशाला५ का अरुण साहलाई प्रहरीले पक्राउ गरेर अनुसन्धान अगाडि बढाएको छ । बर्दिबास क्षेत्रमा निषेधाज्ञा घटनाको विषयमा तनाव बढ्दै गएपछि बर्दिबासमा निषेधाज्ञा जारी भएको छ। जिल्ला प्रशासन कार्यालय महोत्तरीले बुधबार बिहान ९ बजेदेखि बर्दिबासमा निषेधाज्ञा गर्ने निर्णय गरेको हो। प्रमुख जिल्ला अधिकारी कटुवालका अनुसार पूर्वमा रातु खोला, पश्चिममा माइस्थान, उत्तर पाटुचोक र दक्षिणमा क्वाट्चोकसम्म निषेधाज्ञा जारी भएको छ।"
भीरबाट लडेर राउटे किशोरको मृत्यु,"दैलेख : राउटे समुदायका १६ वर्षीय किशोरको मृत्यु भएको छ। बादँरको सिकार गर्ने क्रममा भीरबाट लडेर १६ वर्षिया टेकराज शाहीको मृत्यु भएको हो। जंगलमा फिरन्ते जीवन बिताउने राउटे समुदाय बाँदरको सिकार गर्ने गर्छन्। सुर्खेतको चिङ्गाड गाउँपालिका५ मटेला खोला नजिकै बसोबास गर्दै आएका राउटे समुदायका युवा र किशोरहरु मंगलबार बाँदरको सिकार गर्न गएका थिए। सिकार गर्ने क्रममा मटेला खोला नजिकैको भीरबाट लडेर टेकराजको मृत्यु भएको सोसेक दैलेखमार्फत सञ्चालित राउटे परियोजनाका जोडि शिक्षक लालबहादुर खत्रीले जानकारी दिए। मृतक टेकराज शाही पढाईप्रति आकर्षित थिए। टेकराज पढ्न चाहन्थेँ, समुदायका अगुवाहरुले पढ्न नदिएपनि अटेर गरेर पढ्न र लेख्न खोज्थेँ, उनी आफ्नो नाम लेख्न सक्ने भइसकेका थिए जोडि शिक्षक खत्रीले भने उनीसहित केहि युवाहरुको पढ्ने र लेख्ने चाहना पूरा गर्न हामीले सहयोग गरेका थियौँ। राउटे समुदायमा हालसम्म कसैले पनि औपचारिक शिक्षा लिएका छैनन्। यद्यपि पछिल्लो पछिल्लो युवा पुस्ताहरुरुले भने पढाइप्रति रहर गर्न थालेको छ। सिकार गर्ने र जंगलको कन्दमूलको भरमा जीवन धान्दै आएको लोपोन्मुख राउटे समुदाय अहिले भने आधुनिकताप्रति आकर्षित बन्दै गएको छ। हाल ४४ घरपरिवारमा एक सय ४५ जना जनसंख्या रहेको राउटे समुदायलाई दैलेखको गुराँस गाउँपालिकाले आफ्ना नागरिकका रूपमा परिचयपत्र वितरण गरिसकेको छ।"
कृषिमन्त्रीलाई लगियो काठमाडौं,"हेटौंडा : कोरोना संक्रमित बागमती प्रदेशका भूमिव्यवस्था, कृषि तथा सहकारीमन्त्री दावादोर्जे लामाको स्वास्थ्यमा समस्या देखिएपछि काठमाडौं लगिएको छ। हेटौंडा९ स्थित सरकारी निवासमा आइसोलेसनमा बसेका मन्त्री लामाको स्वास्थ्यमा थप समस्या देखिएपछि नेपाली सेनाको मंगलबार हेलिकप्टरमार्फत काठमाडौं लगिएको उनका स्वकीय सचिव सुरज थपलियाले बताए। मन्त्री लामालाई टेकुस्थित शुक्रराज ट्रपिकल तथा सरुवा रोग उपचार केन्द्रको आईसीयू कक्षमा राखिएको छ। हेटौंडा१० स्थित कीटजन्य रोग अनुसन्धान तथा तालिम केन्द्रको प्रादेशिक प्रयोगशालामा गरेको स्वाब परीक्षणमा मन्त्री लामालाई कोरोना संक्रमण देखिएको थियो।"
"वैदेशिक व्यापार : आयात घट्यो, निर्यात बढ्यो",काठमाडौं : चालु आर्थिक वर्ष २०७७ र ७८ को पहिलो चार महिनामा विदेशी वस्तुको आयातमा कमी आउँदा निर्यातमा भने वृद्धि भएको छ । भन्सार विभागले सार्वजनिक गरेको चार महिनाको तथ्याङ्कअनुसार १० प्रतिशत आयातमा कमी आउँदा १० प्रतिशतले नै निर्यातमा वृद्धि भएको हो । भन्सार विभागको तथ्याङ्कमध्ये चालू आवको पहिलो चार महिनाको अवधिमा रु चार खर्ब दुई अर्बको विदेशी वस्तुको आयात भएको छ । यो गत आवको सोही अवधिको तुलनामा १० दशमलव ६२ प्रतिशतले कमी हो । यसैगरी चार महिनाको अवधिमा ४० अर्ब २० करोडको वस्तु निर्यात भएको छ । यो गत आवको यसै अवधिको तुलनामा १०८१ प्रतिशतले बढी हो । तथ्याङ्कानुसार चार महिनाको अवधिमा चार खर्ब ४२ अर्ब ६९ करोडको वैदेशिक व्यापारबाट नेपालले तीन अर्ब ६२ करोड घाटा बेहोरेको छ। यो अघिल्लो आवको यसै अवधिको तुलनामा १२४९ प्रतिशत गिरावट हो । गत आवको सोही अवधिमा चार खर्ब ८६ अर्ब ५७ करोड बराबरको वैदेशिक व्यापार हुँदा चार खर्ब १४ अर्ब रुपैयाँ बराबरको व्यापार घाटा थियो । गत आर्थिक वर्षको चैतदेखि घट्दो क्रममा रहेको नेपालको आयात व्यापार असोजमा एकै महिनामा एक खर्ब १३ अर्बको वस्तु आयात भएकोमा कात्तिक महिनामा पुनः घटेको भन्सारले जनाएको छ । रासस
नागढुङ्गामा ट्रकले किचेर एकको मृत्यु,काठमाडौं : काठमाडौंको नागढुङ्गामा ट्रकले किचेर एक जनाको मृत्यु भएको छ। चन्द्रागिरि नगरपालिका२ पिपलबोट मोडस्थित सडकमा ना६ख ९७४८ नंको ट्रकले किचेर सोही ट्रकका साहु सुनसरीका ३४ वर्षीय योगेन्द्रबहादुर विष्टको मङ्गलबार मृत्यु भएको हो। महानगरीय ट्राफिक प्रहरी प्रभाग नागढुङ्गाका प्रमुख प्रहरी नायब निरीक्षक जेजङ्ग कार्कीले ट्रकभरि सामान लिएर आएको उक्त ट्रकलाई मोड नपुगेपछि साहु विष्ट ट्रकबाट झरेर मोड मिलाउन खोज्दा पछाडिको चक्काले किचेर घटनास्थलमै मृत्यु भएको जानकारी दिए। प्रहरीले ट्रकका चालक सुनसरीका ४२ वर्षीय गोविन्द माझीलाई नियन्त्रणमा लिएर अनुसन्धान गरिरहेको छ।
बालिका हत्या प्रकरण : मृतक संजयलाई सहिद घोषणा गर्न माग,"बर्दिबास : ६ वर्षीय बालिका गुलाब साह खातुनको हत्यारालाई कडा कारवाहीको माग गर्दै भएको आन्दोलनमा प्रहरीको गोली लागेर मृत्यु भएका संजय न्यौपानेलाई सहिद घोषणा गर्नुपर्नेमा माग गरिएको छ । बर्दिबासका सर्वपक्षीय बैठकले यस्तो माग गरेको हो । बर्दिबास सेवा समितिले आयोजना गरेको सर्वपक्षीय बैठकले आन्दोलनका घाइतेलाई उपचार तथा क्षतिपूर्ती दिनुपर्ने, आन्दोलनमा गोली चलाउन निर्देशन दिनेलाई तुरुन्त निलम्बन गरेर बर्खास्त गर्नुपर्ने, बालिकाको हत्यारालाई कडा कारवाही हुनुपर्ने माग अघि सारेको हो । यस्तै माग पूरा गर्न सरसकारसँग वार्ता गर्ने वार्ता टोलीसमेत गठन भएको छ । कांग्रेसका नेता चिरञ्जिवी हमालको संयोजकत्वमा ११ सदस्यीय वार्ता टोली गठन भएको हो । अबको कदमको बारेमा निर्णय लिन सो समितिको बैठक बसिरहेको समितका सदस्य हिरा गौतमले जानकारी दिए । उपचारको क्रममा काठमाडौंमा मृत्यु भएका न्यौपानेको शव आजै पशुपति आर्यघाटमा दाहसंस्कार गर्ने परिवारजनले जनाए । आईतबारबाट हराएकी महोत्तरीको बर्दिबास १४ स्थित शुभम् बस्तीकी ६ वर्षीय गुलाब साह खातुनको शव सोमबार मध्यराती भेटिएको थियो । बालिका हत्याको आरोपमा गौशाला५ का अरुण साहलाई प्रहरीले पक्राउ गरिसकेको छ । घटनाको विरुद्धमा स्थानीयहरु आन्दोलित भएका थिए । भीड तितरवितर पार्न प्रहरीले चलाएको गोली उछिटिएर लागेको महोत्तरीका प्रमुख जिल्ला अधिकारी कृष्णबहादुर कटुवालले दाबी बताएका छन् । प्रदेशसभा सदस्य शारदादेवी थापाले प्रहरीले मृतक बालिकाको लाशलाई समयमा व्यवस्थान गर्न नसक्दा अर्को मान्छे मर्ने घटना भएको बताइन् । कोही टुहुरो भयो । आमाको काख रितियो। श्रीमतीको सिउँदो पुच्छिएको छ, उनले भनिन्, आन्दोलनको घटनालाई साम्य पार्न सीडीओ र प्रहरी समन्वयमा चुक्दा थप क्षति भयो । उद्योग वाणिज्य संघ बर्दिबासका सदस्य विनोद भण्डारीले राजनीतिक दलको ठूलो कमजोरीले वातावरण बिग्रिएको बताए । ज्यादतीको विरुद्धमा लडेका संजयको ज्यान गएको छ, नेकपा महोत्तरीका इन्चार्ज राजु खड्काले भने, घटनाको सत्यतथ्य छानविन गरेर सार्वजनिक गर्नु पर्छ । हाम्रो माग पुरा नभए थप आन्दोलनमा जान्छौं ।"
पश्चिमी वायुको प्रभाव : वर्षा र हिमपातको सम्भावना,"काठमाडौं : पश्चिमी वायुको प्रभावले बुधबार देशभर आंशिकदेखि पूर्ण बदली रही केही स्थानमा हल्का वर्षा र हिमपात हुने भएको छ। पश्चिमी वायुको प्रभावले वाग्मती, गण्डकी, कर्णाली र सुदूरपश्चिम प्रदेशका उच्च पहाडी तथा हिमाली भूभागका केही स्थानमा हल्का हिमपात हुनाका साथै सुदूरपश्चिम र कर्णाली प्रदेशका एक वा दुई स्थानमा हल्का वर्षाको सम्भावना छ । उक्त प्रणालीको प्रभावले बिहीबार बेलुकासम्म देशका अधिकांश स्थानमा आंशिक देखि पूर्ण बदली हुनाका साथै उच्च पहाडी तथा हिमाली भूभागका केही स्थानमा हिमपातको समेत सम्भावना रहेको जल तथा मौसम विज्ञान विभागका मौसमविद् समिर श्रेष्ठले बताए । बिहीबार रातिदेखि मौसममा क्रमिक सुधार हुँदै जाने छ, मौसमविद् श्रेष्ठले भने । पश्चिमी वायुको प्रभावसँगै देशभर चिसो बढेको छ । राति प्रदेश नं १, वाग्मती, गण्डकी, लुम्बिनी, कर्णाली र सुदूरपश्चिम प्रदेशका पहाडी भूभागमा सामान्य बदली रही देशका अन्य भूभागमा आंशिक बदलीको सम्भावना रहेको बताइएको छ । मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम ५ दशमलव ६ डिग्री र अधिकतम तापक्रम २० दशमलव शून्य डिग्री सेल्सियस छ । त्यस्तै बुधबार सबैभन्दा कम जुम्लाको न्यूनतम तापक्रम माइनस दशमलव ८ डिग्री र सबैभन्दा धेरै धनगढीको न्यूनतम तापक्रम १२ दशमलव ५ डिग्री सेल्सियस छ । रासस"
"बालिका हत्या प्रकरण : निषेधाज्ञा तोड्दै बर्दिबासमा निरन्तर प्रदर्शन, सरकारविरुद्ध चर्को नाराबाजी","बर्दिबास : ६ वर्षीय बालिका गुलाब साह खातुनको हत्या घटनाले बार्दिबासमा तनाव बढेको छ। दोषीलाई कारवाहीको माग गर्दै भएको आन्दोलनमा प्रहरीको गोली लागेर संजय न्यौपानेको मृत्यु भएपछि आन्दोलन थप चर्किएको छ। मृतकलाई सहिद घोषणा गर्नुपर्ने र दोषीलाई फाँसी दिनुपर्ने माग गर्दै स्थानीयले प्रदर्शनलाई निरन्तरता दिएका हुन्। बालिका हत्या प्रकरण : प्रदर्शन नियन्त्रण गर्न प्रहरीको हवाइ फायर (अपडेट) बालिका हत्या प्रकरण : प्रदर्शनमा उत्रिएकामाथि गोली प्रहार, ३ जना घाइते बर्दिबास बालिका हत्या प्रकरण : घाइते दुईजनालाई थप उपचारका लागि काठमाडौं लगियो बालिका हत्या प्रकरण : प्रहरीको गोली लागेका संजयको मृत्यु बालिकाको हत्यापछि तनाव बालिका हत्या प्रकरण : तनाव बढेपछि बर्दिबासमा निषेधाज्ञा बालिका हत्या प्रकरण : निषेधाज्ञा अवज्ञा गर्दै स्थानीयको प्रदर्शन जारी बर्दिबासका सर्वपक्षीय बैठकले मृतकलाई सहिद घोषणा गर्न माग गरेको छ। बर्दिबास सेवा समितिले आयोजना गरेको सर्वपक्षीय बैठकले आन्दोलनका घाइतेलाई उपचार तथा क्षतिपूर्ति दिनुपर्ने, आन्दोलनमा गोली चलाउन निर्देशन दिनेलाई तुरुन्त निलम्बन गरेर बर्खास्त गर्नुपर्ने, बालिकाको हत्यारालाई कडा कारवाही हुनुपर्ने माग अघि सारेको हो। यस्तै माग पूरा गर्न सरसकारसँग वार्ता गर्ने वार्ता टोलीसमेत गठन भएको छ। कांग्रेसका नेता चिरञ्जिवी हमालको संयोजकत्वमा ११ सदस्यीय वार्ता टोली गठन भएको हो। उपचारको क्रममा काठमाडौंमा मृत्यु भएका न्यौपानेको शव आजै पशुपति आर्यघाटमा दाहसंस्कार गर्ने परिवारजनले जनाएको छ। आइतबारबाट हराएकी महोत्तरीको बर्दिबास १४ स्थित शुभम् बस्तीकी ६ वर्षीय गुलाब साह खातुनको शव सोमबार मध्यराति भेटिएको थियो। बालिका हत्याको आरोपमा गौशाला५ का अरुण साहलाई प्रहरीले पक्राउ गरिसकेको छ। भीड तितरवितर पार्न प्रहरीले चलाएको गोली उछिटिएर लागेको महोत्तरीका प्रमुख जिल्ला अधिकारी कृष्णबहादुर कटुवालले बताएका छन्। प्रदेशसभा सदस्य शारदादेवी थापाले प्रहरीले मृतक बालिकाको लाशलाई समयमा व्यवस्थान गर्न नसक्दा अर्को मान्छे मर्ने घटना भएको बताइन्। उद्योग वाणिज्य संघ बर्दिबासका सदस्य विनोद भण्डारीले राजनीतिक दलको ठूलो कमजोरीले वातावरण बिग्रिएको बताए। दोषीलाई फाँसी दिन माग प्रदर्शनकारीले दोषीलाई फाँसी दिन माग गर्दै प्रदर्शनलाई चर्काएका छन्। सरकारविरुद्ध चर्को नाराबाजी गर्दै प्रदर्शनकारीले बर्दिबासमा आन्दोलन चर्काएका हुन्। प्रदर्शनकारीले बिहानैदेखि पूर्वपश्चिम राजमार्ग ठप्प पारेका छन्। प्रदर्शनकारीले राजमार्गमा टायर बालेर बाटो अवरुद्ध गरेका हुन्। उनीहरूले बालिकाको हत्यारालाई कडा कारबाही गर्नुपर्ने, प्रहरी दमन अन्त्य गर्नुपर्ने, गोली चलाउने प्रहरी तथा गोली चलाउन आदेश दिनेलाई तुरुन्त निलम्बन गरी कारबाही गर्नुपर्ने लगायतका माग राखेका छन्। बर्दिबास क्षेत्रमा निषेधाज्ञा घटनाको विषयमा तनाव बढ्दै गएपछि बर्दिबासमा निषेधाज्ञा जारी भएको छ। जिल्ला प्रशासन कार्यालय महोत्तरीले बुधबार बिहान ९ बजेदेखि बर्दिबासमा निषेधाज्ञा गर्ने निर्णय गरेको हो। प्रमुख जिल्ला अधिकारी कृणबहादुर पूर्वमा रातु खोला, पश्चिममा माइस्थान, उत्तर पाटुचोक र दक्षिणमा क्वाट्रचोकसम्म निषेधाज्ञा जारी भएको छ। सीडीओ कटुवालका अनुसार बुधबार बिहान ९ बजेदेखि बिहीबार बिहान ६ बजेसम्मका लागि निषेधाज्ञा लगाउने निर्णय भएको हो।"
बालिकालाई जबरजस्ती गरेको आरोपमा विक पक्राउ,स्याङ्जा : १४ वर्षिया बालिकालाई जबरजस्ती करणी गरेको आरोपमा ३८ वर्षीय रमेश भन्ने मैते विक पक्राउ परेका छन्। बालिकालाई जबर्जस्ती गरेको भनी प्रहरी कार्यालयमा परेको जाहेरीका आधारमा उनलाई पक्राउ गरिएको प्रहरी नायब उपरीक्षक राजेन्द्र अधिकारीले जानकारी दिए। धादिङ घर भई पोखरा महानगरपालिका नयाँगाउँ बस्ने विक कामको शिलशिलामा स्याङ्जा आएको बताइएको छ। बिकले कात्तिक २६ गते साँझको करिब ९ बजे जबरजस्ती करणी गरेको आरोप छ। आरोपित मैते बिकलाई पक्राउ गरी करणी सम्बन्धी कसूर जवरजस्ती करणी मुद्धामा मुद्धा दर्ता गरी जिल्ला अदालत स्याङ्जाबाट मंगलबार १० म्याद थपगरी अनुसन्धान सुरु गरेको प्रहरीले जनाएको छ।
बालिका हत्या प्रकरण : निषेधाज्ञा अवज्ञा गर्दै स्थानीयको प्रदर्शन जारी,"बर्दिबास : बालिकाको हत्यारालाई कडा कारबाही तथा प्रहरीको बल प्रयोगविरुद्ध निषेधाज्ञाको अवज्ञा गर्दै बिहानैदेखि स्थानीयले प्रदर्शन जारी राखेका छन्। ६ वर्षीया बालिका गुलाब साह खातुनको बलात्कारपछि हत्या भएको आरोपमा पक्राउ परेकालाई कडा कारबाही गर्दै स्थानीयले मंगलबारदेखि प्रदर्शन जारी राखेका हुन्। प्रदर्शनलाई नियन्त्रणमा लिन मंगलबार प्रहरीले चलाएको गोली लागेर प्रदर्शनकारी संजय न्यौपानको बुधबार बिहान उपचारका क्रमममा ज्यान गएपछि आन्दोलन झन चर्किएको हो। प्रदर्शनकारीले बिहानैदेखि पूर्वपश्चिम राजमार्ग ठप्प पारेका छन्। प्रदर्शनकारीले राजमार्गमा टायर बालेर बाटो अवरुद्ध गरेका हुन्। उनीहरूले बालिकाको हत्यारालाई कडा कारबाही गर्नुपर्ने, प्रहरी दमन अन्त्य गर्नुपर्ने, गोली चलाउने प्रहरी तथा गोली चलाउन आदेश दिनेलाई तुरुन्त निलम्बन गरी कारबाही गर्नुपर्ने लगायतका माग राखेका छन्। त्यस्तै मृतक न्यौपानेलाई सहिद घोषणा गरी पीडित परिवारलाई उचित क्षतिपूर्तिसमेत दिन माग गरेका छन्। जिल्ला प्रशासन कार्यालय महोत्तरीले बुधबार बिहान ९ बजेदेखि बर्दिबासमा निषेधाज्ञा जारी गरेको छ। प्रमुख जिल्ला अधिकारी (सीडीओ) कृष्णबहादुर कटुवालका अनुसार निषेधाज्ञा बिहीबार बिहान ६ बजेसम्म जारी रहनेछ। सुरक्षालाई ध्यानमा राखेर जिल्ला प्रशासनले नेपाल प्रहरी र सशस्त्र प्रहरी परिचालन गरेको छ। यसैबीच सर्वपक्षीय बैठक बसेर माग पूरा गर्नका लागि वार्ता टोलीसमेत बनेको छ। कांग्रेसका नेता चिरञ्जिवी हमालको संयोजकत्वमा ११ सदस्यीय वार्ता टोली गठन भएको हो। बालिका हत्या प्रकरण : प्रदर्शन नियन्त्रण गर्न प्रहरीको हवाइ फायर (अपडेट) बालिका हत्या प्रकरण : प्रदर्शनमा उत्रिएकामाथि गोली प्रहार, ३ जना घाइते बर्दिबास बालिका हत्या प्रकरण : घाइते दुईजनालाई थप उपचारका लागि काठमाडौं लगियो बालिका हत्या प्रकरण : प्रहरीको गोली लागेका संजयको मृत्यु बालिकाको हत्यापछि तनाव बालिका हत्या प्रकरण : तनाव बढेपछि बर्दिबासमा निषेधाज्ञा बालिका हत्या प्रकरण : मृतक संजयलाई सहिद घोषणा गर्न माग बालिका हत्या प्रकरण : निषेधाज्ञा अवज्ञा गर्दै स्थानीयको प्रदर्शन जारी"
पोखरामा राजा खोज्दै प्रदर्शन,"पोखरा : देशको राष्ट्रियता खतरामा परेको, भ्रष्टचार बढेको भन्दै पोखरामा हजारौँ युवाहरु प्रदर्शनमा उत्रिएका छन् । गणतान्त्रिक सरकार असफल भएको भन्दै मोटरसाइकल, कार, बस र्यालीमा सहभागीले राष्ट्रियता जोगाउन देशमा राजसंस्थाको आवश्यकता रहेको भन्दै प्रदर्शन गरेका हुन् । कोरोना कहरमा पनि युवा नेपालको राष्ट्रिय झण्डा बोकेर सडकमा उत्रेका थिए । सहभागीले पूर्व राजा ज्ञानेन्द्र शाह, कोमल लगायत पूर्वा राजाको तस्बिर र ब्यानर लिएका थिए । देश व्यापी रुपमा राजतन्त्र तथा हिन्दू राष्ट्रको पक्षमा र्याली र आमसभा गर्ने क्रममा पोखरामा पनि पदर्शन गरिएको हो । र्यालीमा पश्चिमाञ्चलका नागरिकका सहभागीता रहेको आयोजकले बताएका छन्।"
बालिका हत्या प्रकरण : तनाव बढेपछि बर्दिबासमा निषेधाज्ञा,बर्दिबास : बालिकाको बलात्कारपछि हत्या भएको घटनाको विषयमा तनाव बढ्दै गएपछि बर्दिबासमा निषेधाज्ञा जारी भएको छ। जिल्ला प्रशासन कार्यालय महोत्तरीले बुधबार बिहान ९ बजेदेखि बर्दिबासमा निषेधाज्ञा गर्ने निर्णय गरेको प्रमुख जिल्ला अधिकारी (सीडीओ) कृष्णबहादुर कटुवालले जानकारी दिए । कटुवालका अनुसार बुधबार बिहान ९ बजेदेखि बिहीबार बिहान ६ बजेसम्मका लागि निषेधाज्ञा लगाउने निर्णय भएको हो।
४३ दिन पछि खुल्यो कर्णाली स्वास्थ्य विज्ञान प्रतिष्ठानको ताला,"जुम्ला : कर्णाली स्वास्थ्य विज्ञान प्रतिष्ठानको शैक्षिक प्रशासन र केन्द्रीय प्रशासन कार्यालयमा तालाबन्दी भएको ४३ दिनपछि आज ताला खुलेको छ। केही दिन यता लगातार भएको वार्तामा विभिन्न बुँदामा सहमति भएपछि ताला खुलेको प्रतिष्ठनका भिसी राजेन्द्रराज वाग्लेले जानकारी दिए। प्रतिष्ठानका पदाधिकारी र आन्दोलनरत कर्मचारीबीच भएको सहमतिपछि ताला खुलेको हो। सहमतिमा नियुक्त भएका डीन र अन्य डीनहरुको सम्बन्धमा ३ सदस्य कार्यदल गठन गर्ने र उक्त कार्यदलले पेश गरेको प्रतिवेदन कार्यकारी परिषद्मा पेश गर्ने साथै प्रतिष्ठानको कार्यकारी परिषद्ले आगामी सिनेट बैठकमा निर्णय गराई १ जना डीन प्रमुख रहने र अन्य संकायका डीन सहायकहरू डीन रहने ब्यवस्था गर्ने रहेको छ। त्यस्तै ललितपुरको माहालक्ष्मीस्थानमा रहेको प्रतिष्ठानको सम्पर्क कार्यालय यथाशीघ्र हटाउने र उक्त सम्पर्क कार्यालयमा कार्यरत कर्मचारीहरुलाई १ हप्ताभित्र प्रतिष्ठानको केन्द्रीय कार्यालय जुम्ला बोलाउने, प्रतिष्ठानका सम्पूर्ण पदाधिकारीहरू विशेष कामबाहेक पुरा समय प्रतिष्ठानको केन्द्रीय कार्यालय जुम्लामा बस्ने सहमति भएको छ। यसका साथै अन्य मागका सम्बन्धमा कार्यकारी परिषदबाट हुवहु पारित गर्ने सहमति भएको अन्दोलनरत प्रतिष्ठान कर्मचारी कल्याणकारी समाजका अध्यक्ष रमाकान्त उपाध्यायले जानकारी दिए। गत असोज २६ गते नै प्रतिष्ठानको सम्पर्क कार्यालय ललितपुरबाट उपकुलपति राजेन्द्रराज वाग्लेले स्वास्थ्य संकायको डीनमा प्रा डा मुन्निराज क्षेत्रीलाई नियुक्त गरेका थिए। सोही नियुक्तिलाई खारेज गर्नुपर्ने कर्मचारीहरुको माग थियो। यस्तै, प्रतिष्ठानमा कार्यरत कुनैपनि कर्मचारी बाहिर काम गर्न नपाउने र दोहोरो सुविधा भोग गर्न नपाउने ऐनमा उल्लेख भएअनुसार गर्नुपर्ने भन्दै कर्मचारीहरू आनदोलनरत थिए। मेडिकल डीन रेशम रानाको विषयले पनि प्रतिष्ठानका कर्मचारीभित्र तीव्र असन्तुष्टि रहेको थियो। मेडिकल डिनका रुपमा नियुक्त भएका रानाले एसएसबीएच योजनाबाट सुविधा लिनुका साथै ऐनेस्थेसिया सहायक कोर्ष कोर्डिनेटरको जिम्मेवारीमा रहेर पनि सुविधा लिएको कल्याणकारी समाजको आरोप छ। समाजका एक पदाधिकारीका अनुसार यसरी एउटै संस्थाभित्र तेहेरो सुविधा लिनु गैरकानुनी भएको र त्यस्तो सुविधा लिनेलाई कारबाही हुनुपर्ने बताए।"
परिणामका लागि हाछेथु,"ललितपुर : हुँदै नभएको पद बनाएर पूर्व ट्राफिक निरीक्षक सीताराम हाछेथुलाई नगर प्रहरी प्रमुख बनाएको आरोप लागेका ललितपुर महानगरपालिकाका प्रमुख चिरिबाबु महर्जनले त्यसको खण्डन गरेका छन्। काम गर्न राम्रो मान्छे चाहिन्छ भन्ने उदाहरण दिन हाछेथुलाई नगर प्रहरी प्रमुख बनाइएको उनको तर्र्क छ। महानगरले गत भदौमा उनलाई नगर प्रहरी प्रमुखको जिम्मेवारी सुम्पेको थियो। हाछेथुले सो जिम्मेवारी पाएपछि मेयर महर्जनले आफूखुसी निर्णय गरेको भन्दै आलोचना हुने गरेको छ। महानगरले यो वर्ष मात्रै ५० जना नगर प्रहरी भर्ना गरेको छ। तीन निरीक्षकले कमान्ड सम्हाल्दै आएका भए पनि प्रभावकारी काम नभएकाले हाछेथुलाई नियुक्त गरिएको मेयर महर्जनको भनाइ छ। पुरानाको कार्यक्षमताले पुगेन भन्दा चित्त नबुझ्ला, उनले भने तर, उहाँहरूले गरेको कामले पुगेन। कामको अनुभवका आधारमा उहाँलाई लिएका हौँ। उनले थपे, राम्रो काम गर्नेलाई नियुक्त गर्दा किन टाउको दुखाइ हुनु ? हाछेथु अन्य तीन नगर प्रहरी निरीक्षकभन्दा माथिल्लो पदमा छन्। उनी ट्राफिक सेवाबाट निवृत्त हुँदा इन्स्पेक्टर रहेकाले डीएसपीको पद दिन नमिल्ने महर्जनले बताए। ललितपुर महानगरमा विगत डेढ वर्षदेखि डीएसपीको पद रिक्त छ। पदमा रहँदा विभिन्न समूहसँग मिलेर महानगरविरुद्ध धर्ना, जुलुसलगायतका गतिविधिमा लागेपछि यसअघिका डीएसपी कदमलाल महर्जनलाई बर्खास्त गरिएको थियो। महानगर छेवैको पोखरीको टेन्डरको विषयमा उनी असन्तुष्ट थिए। टेन्डर अरूले पाउने भएपछि डीएसपी महर्जन महानगर विरुद्धको कार्यक्रममा संलग्न हुन्थे। मान्छे मात्रै थुपार्नुभन्दा परिणाममुखी कामका लागि हाछेथुलाई नगर प्रहरी प्रमुखका रूपमा नियुक्त गरिएको मेयर महर्जन बताउँछन्। उनले भने, हाछेथुको नियुक्तिपछि नगरको मुहार फेरिएको छ, विभिन्न क्षेत्रमा थुप्रै काम भएका छन्।"
पश्चिमी वायुको प्रभाव : तीन दिन हल्का वर्षा,"काठमाडौं : जल तथा मौसम विज्ञान विभागको मौसम पूर्वानुमान महाशाखा पश्चिमी वायुको प्रभाव परेको छ। बुधबार दिउँसो बागमती, गण्डकी, लुम्बिनी, कर्णाली र सुदूरपश्चिम प्रदेशको पहाडी भूभागमा सामान्य बदली रही देशका अन्य भूभागमा आंशिक बदली रहनेछ । बाग्मती,गण्डकी, कर्णाली र सुदूर पश्चिम प्रदेशको उच्च पहाडी तथा हिमाली भूभागका केही स्थानहरुमा हल्का हिमपात हुनुका साथै सुदुरपश्चिम र कर्णाली प्रदेशको एकदुई स्थानहरुमा हल्का वर्षाको सम्भावना रहेको मौसम पूर्वानुमान महाशाखाले जनाएको छ। राती प्रदेश नं १, बागमती, गण्डकी, लुम्बिनी, कर्णाली र सुदूर पश्चिम प्रदेशको पहाडी भूभागमा सामान्य बदली रही देशका अन्य भूभागमा आंशिक वदली रहनेछ। प्रदेश नं १, बागमती, गण्डकी, लुम्बिनी, कर्णाली र सुदूर पश्चिम प्रदेशको उच्च पहाडी तथा हिमाली भूभागका केही स्थानहरुमा हल्का हिमपातको सम्भावना रहेको छ। देशको पहाडी भुभागको एकदुई स्थानहरुमा हल्का वर्षाको संभावना रहेको छ। बिहीबार दिउँसो देशका पहाडी भुभागमा आंशिकदेखि सामान्य बदलि र बाँकी भु आंशिक बदलि रहनेछ । गण्डकी, लुम्बिनी, कर्णाली र सुदूर पश्चिम प्रदेशका उच्च पहाडी तथा हिमाली भूभागका थोरै स्थानहरुमा साथै प्रदेश नं १ का उच्च पहाडी तथा हिमाली भूभागका एकदुई स्थानहरुमा हल्का हिमपातको सम्भावना रहेको छ। राती गण्डकी, लुम्बिनी, कर्णाली र सुदूर पश्चिम र प्रदेश १ का उच्च पहाडी तथा हिमाली भूभागका थोरै स्थानमा हल्का हिमपातको सम्भावना रहेको छ। शुक्रबार दिउँसो बाग्मती प्रदेश, प्रदेश नं २ र प्रदेश नं १ मा आंशिकदेखि सामान्य बदलि र बाँकि प्रदेशका पहाडी भुभागमा आंशिक बदलि रही अन्य भुभागमा मौसम सामान्यतया सफा रहनेछ। । बाग्मती र प्रदेश नं १ का उच्च पहाडी तथा हिमाली भूभागका थोरै स्थानमा हल्का हिमपातको सम्भावना रहेको छ।"
सुनसरीका दुई संक्रमितको विराटनगरमा मृत्यु,"विराटनगर : सुनसरी स्थायी ठेगाना भएका कोरोना भाइरस संक्रमित दुई जनाको विराटनगरमा मृत्यु भएको छ । उनीहरुको उपचारका क्रममा नोबेल शिक्षण अस्पतालमा मंगलबार राति मृत्यु भएको हो । धरानकी एक महिला र रामधुनीका एक पुरुषको मृत्यु भएको हो। सुनसरीको रामधुनी नगरपालिका६ का ४० वर्षीय पुरुषको राति ११:४० बजेतिर मृत्यु भएको छ । अस्पतालका प्रबन्धक नारायण दाहालका अनुसार श्वासप्रश्वासमा समस्या भएपछि उपचारका लागि मंगलबार दिउँसो अस्पताल ल्याइएका पुरुषको पीसीआर परीक्षण गराउँदा साँझ रिपोर्ट पोजिटिभ आएको थियो । कोरोना पुष्टि भएपछि तत्काल आइसोलेसनमा भर्ना गरेर उपचार थालिए पनि पुरुषलाई बचाउन नसकिएको उनले बताए । त्यस्तै सुनसरीको धरान उपमहानगरपालिका७ की ५० वर्षीया महिलाको पनि राति ९:१५ बजेतिर नोबेलमै मृत्यु भएको छ । दाहालका अनुसार महिलालाई कोरोना पुष्टि भएपछि उपचारका लागि मंसिर ६ गते अस्पताल भर्ना गरिएको थियो । महिलामा ज्वरो आउने, श्वास फेर्न गाह्रो हुने लगायतका समस्या रहेको उनले बताए । अस्पतालले दुवै मृतकमा कुनै दीर्घ रोग भएनभएको बारेमा केही पनि खुलाएको छैन । दुवै शव व्यवस्थापनका लागि प्रक्रिया अघि बढाइएको दाहालले बताए ।"
बालिकाको हत्यापछि तनाव,"बर्दिबास : आइतबार साँझदेखि बेपत्ता ६ वर्षीया बालिका सोमबार मध्यरातमा मृत फेला परेकी छन्। ती नाबालिकाको शव बोरामा राखेर फालेको अवस्थामा झाडीमा भेटिएको हो। महोत्तरीको बर्दिबास१४ शुभम् बस्तीका सहिद आलमकी छोरी गुलाब साह खातुनको हत्या भएको इलाका प्रहरी कार्यालय बर्दिबासका डीएसपी राजन चापागाईंले बताए। स्थानीयले उक्त घटनाको विरोध गर्दै मंगलबार दिनभर प्रदर्शन गरे। प्रहरीले चलाएको गोली लागेर बर्दिबास१ का बुद्धिराज भनिने सञ्जय न्यौपाने, बर्दिबास५ का श्याम कार्की घाइते भएका छन्। त्यस्तै, स्थानीय अफताब आलम पनि घाइते भएका छन्। उनको टाउको फुटेको छ। न्यौपानेको बायाँ तिघ्रामा गोली लागेको छ। उनलाई उपचारका लागि हेलिकप्टरबाट काठमाडौं पठाइएको छ भने श्यामलाई एम्बुलेन्समार्फत। आक्रोशित स्थानीयले राजमार्गमा शव राखेर प्रदर्शन गर्ने क्रममा भोला बसन्तचोकस्थित प्रहरी बिटमा ढुंगामुढा र आगजानी गरेपछि प्रहरीले तितरबितर गर्न हवाई फायर गरेको प्रशासनले जनाएको छ। सोही गोली प्रदर्शनकारीलाई उछिट्टिएर लाग्यो, महोत्तरीका प्रमुख जिल्ला अधिकारी कृष्णबहादुर कटुवालले भने। घटनालाई लिएर मंगलबार दिनभर बर्दिबास तनावग्रस्त रह्यो। आन्दोलनकारीले ६ घण्टा राजमार्ग ठप्प गराए। बालिका हत्या आरोपमा गौशाला ५ का २५ वर्षीय अरुणकुमार साहलाई पक्राउ गरिएको डीएसपी चापागार्इंले बताए। मैले नै बालिकाको हत्या गरेको हुँ भनी आरोपीले स्वीकार गरिसकेका छन्, उनले भने। स्थानीयले घटनाको प्रकृति हेर्दा बलात्कार गरी बालिकाको हत्या गरिएको हुन सक्ने बताएका छन्। यससम्बन्धी प्रश्नमा डीएसपीले भने, त्यो कुरा पोस्टमाटम रिपोर्टले भन्छ। घटनास्थललाई घेरा हाली प्रमाणहरू सुरक्षितसाथ संकलन गरेर पोस्टमार्टमका लागि पठाइएको छ। आक्रोशित स्थानीयले सामाजिक बहिष्कारको नारा लगाउँदै आरोपीको घरमा आगजनी गरेका छन्। उक्त आगो निभाउन प्रयोग गरिएका दुई दमकलमा प्रदर्शनकारीले तोडफोड गरेका थिए। प्रहरीले आरोपी साहलाई गौशालाबाट सोमबार साँझ नियन्त्रणमा लिएको थियो। पूर्वपश्चिम राजमार्गस्थित बर्दिबास भोला बसन्तचोकबाट नवक्षितिज क्याम्पस जाने मूलबाटोमा आरोपी साहले अरुण किराना पसल सञ्चालन गर्दै आएका छन्। उक्त पसलमा आइतबार साँझ चकलेट किन्न गएका बेला बालिकालाई आरोपितले अपहरण गरेर घरमा लुकाएको प्रारम्भिक अनुसन्धानबाट खुलेको छ। उनले बालिकाको हत्या गरेर बर्दिबासस्थित किराना पसल नजिकैको झाडीमा फालेर सोमबार दिनभरि पसल खोलेका थिए। स्थानीयले सोमबार उनको पसलको सिसी क्यामरा हेर्न खोज्दा आरोपीले भनेका थिए, किन हेर्न आएको ? मैले बच्चीलाई लुकाएको हो र ? सोमबार साँझ मदिरा खाएर गौशालास्थित घर पुगेका आरोपीले परिवारलाई बालिकाको हत्या गरेको बताएको खुलेको छ। त्यसपछि परिवारजनले नै इलाका प्रहरी कार्यालय गौशालाको जिम्मा लगाएको त्यहाँका इन्स्पेक्टर प्रकाश रेग्मीले जनाए। गौशाला प्रहरीले बर्दिबास प्रहरीलाई आरोपी नियन्त्रणमा रहेको खबर गरेका थिए। सोमबार राति १२ बजे बर्दिबासका डीएसपी चापागाईं ती युवकलाई लिएर शव लुकाएको स्थानमा पुगेका थिए। घटनास्थल पुगेका बर्दिबास१४ का वडाध्यक्ष भरतबहादुर हमालले बालिकाको हत्याले चिन्तित बनाएको बताए। हराएको बिहानै बालिकाका बुवाले स्कुल पढाउन भन्दै सप्तकविन्द्र बोर्डिङ स्कुलमा भर्ना गरेर आएका थिए। आमालाई घरमा जिम्मा लाएर बालिकाका बुवा सहिद मोबाइल किन भन्दै महोत्तरीको सम्सी बजार गएका थिए। गाउँमा खेल्दै गरेको बालिका साँझ घर नफर्किएपछि उनको खोजी कार्य सुरु गरिएको थियो। आरोपीले केही समयपहिले गौशालामा एक युवकको हत्या गरेको उजुरी रहेको प्रहरीले जनाएको छ। बर्दिबासमा पनि उनले केही समयअघि एक बालिकामाथि यौनजन्य दुव्र्यहार गरेका स्थानीयले जनाए। मेरो छोरीको अपहरण गरेर बलात्कारपछि हत्या भएको हाम्रो शंका छ।प्रहरी गम्भीरतापूर्वक अनुसन्धान गरोस्, सहिदले भने। बर्दिबास नगरपालिका मेयर विदुरकुमार कार्कीले बालिका हत्या घटनाको न्यायिक छानबिन गरेर दोषीलाई हदैसम्मको कारबाही गर्नुपर्ने माग गरेका छन्। उनले प्रदर्शनमा घाइतेको उपचार र पीडित परिवारलाई राहत दिनुपर्ने माग पनि सरकारसँग राखेका छन्। बालिका हत्या प्रकरण : प्रदर्शन नियन्त्रण गर्न प्रहरीको हवाइ फायर (अपडेट) बालिका हत्या प्रकरण : प्रदर्शनमा उत्रिएकामाथि गोली प्रहार, ३ जना घाइते बर्दिबास बालिका हत्या प्रकरण : घाइते दुईजनालाई थप उपचारका लागि काठमाडौं लगियो बालिका हत्या प्रकरण : प्रहरीको गोली लागेका संजयको मृत्यु"
दुर्घटनाले खोस्यो खुसी,"बैतडी : दशरथचन्द नगरपालिका२ का ५८ वर्षीय कृष्णलाल लावड २२ वर्षीय छोरा प्रदीपलाई लिएर तलब बुझ्न झुलाघाट पुगेका थिए। भारतको मुम्बईस्थित एक कम्पनीमा काम गर्ने लावड कोरोना भाइरसको कहरका कारण चैतमा सपरिवार घर फर्किएका थिए। बल्ल नाका खुलेपछि भारत गएर बाँकी तलब त बुझे तर त्यसको खुसी उनले परिवारसँग साट्न पाएनन्। झुलाघाटबाट गोठलापानीतर्फ आउँदै गरेको ना१ज २१९६ नम्बरको जिप दशरथचन्द१० बुड्डामा मंगलबार दिउँसो दुर्घटना हुँदा लावडसहित पाँच जनाको ज्यान गएको छ। लावडका छोरासहित पाँच जना घाइते भएका छन्। बुवाछोरा झुलाघाट गएका थिए। पैसा बुझेर घर नपुग्दै उनीहरूको खुसी सदाका लागि लुटियो, आफन्त भगीरथ लावडले भने, जिप दुर्घटनाले परिवारको खुसी लुटेको छ। गाउँमा सन्नाटा छाएको छ। अन्य मृतकमा सुर्नया गाउँपालिका४ की ७५ वर्षीया कलावती चन्द, पाटन नगरपालिका५ का ७७ वर्षीय भगीरथ पाण्डेय, दशरथचन्द नगरपालिका५ बस्कोटका ७२ वर्षीया पार्वती चन्द र ७० वर्षीया पार्वतीदेवी चन्द रहेको जिल्ला प्रहरी प्रवक्ता जनकबहादुर धामीले बताए। बस्कोटकी बिस्ना चन्दका अनुसार मृतक पार्वतीद्वय देवरानी जेठानी हुन्। देवरानी जेठानीको ज्यान गएको छ। गाउँ नै शोकमग्न भएको छ, चन्दले भनिन्, लामो समयपछि पेन्सन बुझ्न गएकाहरूको खुसी बाटोमै लुटिएको छ। साथमा गएका पनि घाइते भएका छन्। गाउँमा रुवावासी चलेको छ। पैसा बुझेको खुसी साट्न नपाउँदै घरका ज्येष्ठ नागरिक अस्ताएपछि घरपरिवारमा निकै सन्नाटा छाएको छ। भारतीय गोर्खा सैनिक र उनीहरूका परिवार झुलाघाटबाट पेन्सन बुझेर घर फर्किंदै गरेका थिए। नेपालभारत झुलाघाट नाका सोमबारदेखि शुक्रबारसम्मका लागि खुला गरिएको छ। घाइतेमध्ये चार जनाको उपचार जिल्ला अस्पतालमा भइरहेको छ। उनीहरूको अवस्था सामान्य रहेको जिल्ला अस्पतालका प्रमुख डा वसन्तराज जोशीले जानकारी दिए। जिप चालक गोपाल कार्कीको टाउकोमा चोट लागेकाले उपचारका लागि धनगढी पठाइएको प्रहरीले जनाएको छ। यसअघि कात्तिक २७ गते राति भएको दुर्घटनामा नौ जनाको ज्यान गएको थियो। जिल्लामा पछिल्लो समय भइरहेका सडक दुर्घटनाले हामीलाई पनि गम्भीर बनाएको छ। चालकहरूको लापरवाहीले पनि केही घटना भइरहेका छन् भने केही सवारी साधनमा हुने प्राविधिक कारणले भइरहेका छन्, जिल्ला प्रहरी कार्यालयका प्रहरी नायब उपरीक्षक नारायणप्रसाद अधिकारीले भने, सडक दुर्घटनाका कारण जिल्लामा एक महिना नहुँदै १५ जनाको ज्यान गइसकेको छ। हामीले यसलाई गम्भीरताका साथ लिएका छौं। चालकहरूलाई सडक दुर्घटना न्यूनीकरणका विषयमा प्रशिक्षणको तयारी गरेका छौं। बैतडीमा जीप दुर्घटना, ५ जनाको मृत्यु,५ घाइते"
बालिका हत्या प्रकरण : प्रहरीको गोली लागेका संजयको मृत्यु,"बर्दिबास : प्रहरीको गोली लागेर घाइते भएका महोत्तरीको बर्दिबासका बुद्धिराज न्यौपानेको उपचारका क्रममा मृत्यु भएको छ। संजय उपनामले चिनिने उनको काठमाडौंस्थित ग्राण्डी अस्पतालमा मृत्यु भएको मृतकका भतिज सौगात न्यौपाने जानकारी दिए। तर प्रहरीले भने उनको मृत्युलाई पुष्टि गरेको छैन। इलाका प्रहरी कार्यालय बर्दिबासका डीएसपी राजन चपागाईंले उनको मृत्युको कुरा पुष्टि हुन बाँकी रहेको बताए। महोत्तरीका प्रमुख जिल्ला अधिकारी कृष्णबहादुर कटुवालले अन्नपूर्णसँग भने, उनको मृत्युको मैले पनि सुनेको छु। थप खुल्न बाँकी छ। ६ वर्षीया बालिका गुलाब साह खातुनको निर्मम हत्या गर्ने दोषीलाई कडा कारवाहीको माग गर्दै भएको आन्दोलनमा भीड नियन्त्रण गर्न मंगलबार प्रहरीले गोली चलाएको थियो। तीघ्रामा गोली लागेका न्यौपाने सख्त घाइते भएका थिए। उनको बर्दिबासस्थित पिनाकल हस्पिटलमा प्राथमिक उपचारपछि थप उपचारका लागि हेलिकप्टरमार्फत काठमाडौं पठाइएको थियो। उपचारका क्रममा राति १ बजे उनको मृत्यु भएको भतिज सौगातले जानकारी दिएका हुन्। रगत धेरै बगेपछि श्वासप्रश्वासमा समस्या भयो। ५ प्रिन्ट रगत चढाए पनि अवस्था सुधार भएन, उनले भने, काकाको मृत्यु भएको अस्पतालले डेथसटिफिकेट दिएको छ। अत्यधिक रक्तश्राव भएर उनको मृत्यु भएको हो। गोली लागेर घाइते भएका अर्का श्याम कार्कीको काठमाडौंमै उपचार भइरहेको छ। प्रदर्शनमा टाउको फुटेका अफताम आलमको बर्दिबासमा उपचार हुँदैछ। आइतबार साँझ गाउँबाटै बेपत्ता भएकी महोत्तरीको बर्दिबास१४ शुभम् बस्तीकी गुलाबको शव सोमबार मध्यरातमा उनको घरनजिकैको झाडीमा बोरोमा राखेर फालिएको अवस्थामा भेटिएको इलाका प्रहरी कार्यालय बर्दिबासका डीएसपी चापागाईंले जनाए। घटनालाई लिएर मंगलबार दिनभर बर्दिबासमा स्थानीयले प्रदर्शन गरे। राजमार्गमा शव प्रदर्शन गर्ने क्रममा बर्दिबासस्थित भोला बसन्त चोकमा रहेको प्रहरी बिटमा आन्दोलनकारीले ढुङ्गामुढा र आगजनी गरेपछि प्रहरीले भीड तितरवितर गर्न हवाईफाएर गरिएको प्रशासनले जनाएको छ। सोही गोली प्रदर्शनकारीलाई उछिटिएर लाग्यो, महोत्तरीका प्रमुख जिल्ला अधिकारी कृष्णबहादुर कटुवालले भने, घटनालाई लिएर मंगलबार दिनभरी बर्दिबास तनावग्रस्त रह्यो। आन्दोलनकारीले ६ घण्टा राजमार्ग ठप्प गराए। बालिकाको हत्या आरोपमा गौशाला५ का २५ वर्षीय अरुणकुमार साह पक्राउ गरिएको डीएसपी चपागाईंले बताए। मैले नै बालिकाको हत्या गरेको हुँ, भनेर अरोपीले स्वीकार गरिसकेका छन्, उनले भने। आक्रोसित स्थानीय सामाजिक बहिष्कारको नारा लगाउँदै आरोपीको तीन तल्ले घरमा समेत आगो लगाएका थिए। घटनाको विरोधमा प्रदर्शनमा उत्रिएका स्थानीय घरमा लगाएको आगो निभाउन आएको दुई दमकलमा समेत तोडफोड गरे। प्रहरीले आरोपी साहलाई गौशालाबाट सोमबार साँझ नियन्त्रणमा लिएको थियो। पूर्वपश्चिम राजमार्गस्थित बर्दिबास भोलाबसन्त चोकमा आरोपी साहले घर बनाई अरुण किराना पसल संचालन गर्दै आएका छन्। आइतबार साँझ पसलमा चकलेट किन्न गएको बेला उनले बालिकालाई अपहरण गरेर घरमा लुकाएका थिए। सोमबार साँझ मदिरा खाएर गौशालास्थित घर पुगेका आरोपीले आफ्ना घरपरिवारलाई बालिकाको हत्या गरेको बताएका थिए। त्यसपछि उनका परिवारजनले इलाका प्रहरी कार्यालय गौशालाको जिम्मा लगाएको त्यहाँका प्रहरी निरीक्षक प्रकाश रेग्मीले जनाए। गौशाला प्रहरीले बर्दिबास प्रहरीलाई आरोपी प्रहरी नियन्त्रणमा रहेको खबर गरेका थिए। सोमबार राति १२ बजे बर्दिबासका डीएसपी चापागाईंले ती युवकलाई लिएर शव लुकाएको स्थानमा पुग्न सफल भएका थिए।"
मृत्युको छानबिन माग,"इटहरी : नेपाली सेनामा कार्यरत आफ्ना पतिलाई ब्यारेकभित्रै मारिएको भन्दै सुनसरीको रामधुनी नगरपालिकाकी एक महिलाले न्याय मागेकी छिन्। न्याय माग्दा प्रहरीले उजुरी नलिएको उनको आरोप छ। सेनाको २ नं बाहिनी धनकुटामा हुद्दा पदमा कार्यरत सुनसरीको झुम्काका ३८ वर्षीय पर्शुराम भट्टराईको गत जेठ १२ गते विराटनगरस्थित बीएमसी अस्पतालमा मृत्यु भएको थियो। उनलाई जेठ ६ गते नै त्यहाँ ल्याइएको जानकारी बाहिनीका कर्मचारीले परिवारलाई दिएका थिए। तर, गुपचुपमा अपरेसन र पोस्टमार्टम गरिएको श्रीमती कमला बोगटीको आरोप छ। उनले भनिन्, ५ गते लडेर घाइते भएको भन्दै अस्पताल ल्याएको जानकारी ६ गते मात्र पायौं, टाउको फुटेको, आँखामा नीलडाम, हातखुट्टामा चोटपटक देख्यौं। अस्वाभाविक चोटपटक हुनु, धनकुटाबाट विराटनगर पुर्याउन्जेल परिवारका कसैलाई जानकारी नदिइनु र अनुसन्धानसमेत नगरिनु शंकास्पद रहेको मृतकका आफन्तको आरोप छ। लडेर मरेको भनेर ब्यारेकले भनेको छ, तर यो हत्या हो, कुटपिट गरी मारेर लडाइएको हो, कमलाले भनिन्, घटनाको गम्भीर रूपमा छानबिन हुनुपर्छ। घटना शंकास्पद रहेको भन्दै उतिखेरै प्रहरीमा जाहेरी दिन खोजे पनि प्रहरीले लिन नमानेको उनको भनाइ छ। सेनाका अधिकारीहरूले विरोध गरे पेन्सनपट्टा नै रोकिने भन्दै डर देखाएको बोगटीले बताइन्। जिल्ला प्रहरी कार्यालय धनकुटाले जाहेरी नलिएपछि गत जेठ १३ गते सरकारी वकिलको कार्यालयमार्फत उजुरी गरिएको थियो। पछि पूरक उजुरी भने हुलाकबाट पठाएको छ। जसमा बाहिनीपति यामप्रसाद ढकाल, मेजर रामकुमार बस्नेत, पूर्व सुमे तुन्जिङ शेर्पा, बाबुराम कार्की, सुबेदार दिलबहादुर कार्कीलगायत १४ जनालाई कसुरदार बनाइएको छ। असोजदेखि बोगटीले पेन्सन पाउन थालेकी छिन्। ५ वर्षका छोरा र ७ वर्षकी छोरीकी आमा बोगटीलाई आफ्ना श्रीमान् लडेर टाउकोमा घाउ चोट लागेको भन्ने जवाफ अझै चित्त बुझेको छैन। श्रीमान्ले लगाएको सुनको सिक्री अहिलेसम्म फेला नपरेको उनले बताइन्। लडेर मरेको भन्ने कुरा पत्याउनै गाह्रो छ, बोगटी भन्छिन्, हर्टअट्याक पनि भएको होइन, ब्यारेकभित्र रक्सी पिउन नपाइने हुँदा मातेर लडेर पनि होइन, कुटेरै मारिएको हो। धनकुटा प्रहरी प्रमुख गोविन्द अधिकारीले भने आफू आउनुअघि नै एउटा उजुरी दर्ता भई अनुसन्धान भइरहेको जानकारी दिए। थप उजुरी आवश्यक नरहेको परिवारलाई जानकारी गराएको उनले बताए। नामसहितको जाहेरी बुझाउन खोज्नु भएको रहेछ, उनले भने, यो आवश्यक छैन भनेर मैले भनेको हुँ, उहाँहरूले दिनुभएको सूची त्यति विश्वसनीय पनि छैन। ब्यारेकले पनि घटनाबारे आफ्नै तरिकाले अनुसन्धान गरिरहेको र ज्यान केस भएकोले सिभिल कोर्टले हेर्ने भएकोले आफूहरूका तर्फबाट अनुसन्धान गरिरहेको अधिकारीले बताए। धनकुटाका प्रमुख जिल्ला अधिकारी केशवप्रसाद विमलीले भने मुद्दा दर्ता गर्न समस्या भएको भन्ने कुरा आफूलाई थाहा नभएको बताउँछन्। घटनाको अनुसन्धान भइरहेको छ, सेनाको कुरा भएकोले प्रक्रिया पुर्याउँदा ढिलो भएको होला, उनले भने, तर उजुरी दिनै गाह्रो भयो भन्ने कुरा चाहिँ मसम्म आइपुगेको छैन। यता नेपाली सेनाका प्रवक्ता सन्तोषवल्लभ पौडेलले भने भट्टराईको मृत्यु रक्सी खाएपछि लडेर नै भएको आन्तरिक छानबिनको निष्कर्ष रहेको जानकारी दिए। घटना भएको ६ महिनापछि परिवारले शंका गर्नु र बाहिर प्रकाशमा ल्याउनुको कारण आफूले नबुझेको उनले बताए। त्यतिबेलै सकिएको कुरा थियो, अहिले यसरी उठाउनुको कारण बुझ्न सकेको छैन, उनले भने, हामीले आन्तरिक छानबिन गरेका छौं, प्रहरीले पनि गरिरहेको छ, उहाँहरूले भनेजस्तो केही देखिँदैन।"
स्याबास सपना !,"काठमाडौं : त्रिवि शिक्षण अस्पताल महाराजगन्जको शवगृहमा पहिलो पटक पुग्दा निकै अत्तालिएकी थिइन् उनी। बाहिर मान्छेको भीडजस्तै त्यहाँ शवको थुप्रो थियो। कति बीभत्स ! कति भयानक ! कसैको टाउको थिएन, कसैको खुट्टा त कसैको आँखा। तर, त्यसको एक वर्षपछि भने उनलाई शवहरूसँग डर लाग्न छाडेको छ। उनी हुन्, १९ वर्षीया सपना रोका मगर। उनी हरेक दिन पशुपति आर्यघाटमा बेवारिस शव जलाउँछिन्। यो काम उनले कुनै चर्चाका लागि गरेकी होइनन्। तर, यही कर्मले उनलाई संसारमै चिनाइदिएको छ। अन्तर्राष्ट्रिय समाचार संस्था बीबीसीले सार्वजनिक गरेको विश्वका प्रेरणादायी र प्रभावशाली सय महिलाको सूचीमा सपना पनि परेकी छन्। यो बेला सपना म्याग्दीस्थित घर पुगेकी छन्। काठमाडौंबाट एक जना पत्रकारले झिसमिसेमै फोन गरी यो खबर उनलाई सुनाए। तब उनी निःशब्द भइन्। निरन्तर आँसु मात्रै आयो। केही भन्नै सकिनँ। हामीले गरेको काम देख्ने कोही त रैछ जस्तो लाग्यो, सपनाले अन्नपूर्ण पोस्ट्सित भनिन्, फेसबुक खोलेर हेरें जताततै मेरै समाचार थियो। अत्यन्तै खुसी लाग्यो। म्यासेज, फोन र बधाई त थामिनसक्नु पाइरहेकी रहेछु। नेपालका अग्रज, वरिष्ठ व्यक्तिहरूले पनि मेरो कामलाई बधाई दिँदै हौसला पठाउनु भएको रैछ। उनले यो जिम्मवारी र सफलताले अरू कर्म गर्न थप प्रेरणा मिलेको बताइन्। हाम्रो यो कर्मले नेपाललाई नै चिनाउन सफल भयो भन्ने लागेको छ। बुवाआमा सँगै हुनुहुन्छ। तिमी हाम्रो मात्रै छोरी हैन नेपालकी छोरी बन्यौ भनेर खुसी बन्नु भएको छ, उनले भनिन्। बेवारिसे व्यवस्थापन तथा पुनर्जीवन केन्द्रमा आबद्ध भएर उनले मानवीय कर्म गरिरहेकी छन्। केन्द्रले हालसम्म तीन सयभन्दा बढी बेवारिसे लास जलाइसकेको छ। आफन्त पहिचान नभएका शवका बारेमा प्रहरी, सरकारी कार्यालय तथा अस्पतालले उनीहरूलाई खबर गर्छन्। बेवारिस मानिसलाई राज्यले हेर्नुपर्ने हो। तर, हाम्रो सरकारले उनीहरूका लागि केही गरेको छैन। मजस्तो राम्रो परिवार र पढ्न सक्ने मानिस त कुनै समय सडकमा पुगेकी थिएँ। सडक सबैको साझा हो, उनले भनिन्, विभिन्न कारणले भोलि जो पनि सडकमा पुग्न सक्छन्। सडकमा पुग्ने नागरिक नै हैनन् त ? बेवारिसे हो भन्दैमा उनीहरूले इज्जतसाथ जल्न पनि नपाउने ? बाटोघाटोमा कुहिएर मर्नुपर्ने स्थिति कसैको नहोस् भनेर यो कर्ममा लागेकी हुँ। महिलाले दिएको दागबत्तीले आफूलाई चिनाएको उनको बुझाइ छ। हुन त छोरी मान्छेले दागबत्ती दिन हँुदैन भन्ने समाज हो हाम्रो। मलामी जान हुन्न भनेर अझै पनि रोकिन्छ, उनले भनिन्, आज छोरी मान्छेले दिएको दागबत्तीले मलाई चिनायो। यति पवित्र काम छोरीले गर्न किन नहुने भनेर देखाउन पनि केही गर्न जरुरी थियो। विनयजंग बस्नेतसँगको भेटले यो कर्म गर्न हौसला दिएको उनको भनाइ छ। सपनाले बस्नेतलाई कर्मका बुवा मानेकी छन्। बस्नेतले ६ वर्षदेखि बेवारिसे शव जलाउँदै आएका छन्। सपनाले करिब एक वर्ष अवधिमा एक सयभन्दा बढी शव जलाएकी छन्। अन्तिम संस्कारको अभावमा मरेका व्यक्तिको भड्किरहेको आत्मालाई शान्ति मिल्छ भन्ने आशामा धार्मिक विधिअनुसार दागबत्ती दिने गरिन्छ। हिन्दू धर्ममा दाहसंस्कार गरेपछि मात्रै मुक्ति मिल्छ भन्ने गरिन्छ, उनले भनिन्, मरेका मानिसको आत्मालाई मुक्ति दिलाउनका लागि हामीले यो कर्म रोजेका हौ। उनी अगाडि भन्छिन्, बेवारिसे भएर कसैलाई मर्नु नपरोस्। ००० एक दिदी र दाइकी प्यारी बहिनी सपना घरकी कान्छी छोरी हुन्। घरमा कुनै कुराको अभाव थिएन। मागेको कुरा पुर्याइदिन्थे परिवारले। गाउँकै महेन्द्ररत्न उच्च माविबाट २०७३ सालमा राम्रै नम्बर ल्याएर एसईई उत्तीर्ण गरिन्। पढाइलाई अगाडि बढाउन बेनी झरेपछि भने उनलाई सहरी वातावरणले छोयो। गलत संगतमा परिन्। कलेज छाडेर बुटवलतर्फ हिँडिन्। केही समय सडक बालबालिकाजस्तै सडकसम्मै पुगिन्। निकै हन्डर, दुःख खेपिन्। उनी बल्लतल्ल सम्हालिएर बुटवलबाट म्याग्दी फर्किइन्। दाजु र दिदी विदेशमा रहेकाले उनी पनि विदेशै जान भनेर काठमाडौं आइन्। त्यहीबेला उनको भेट विनयजंग बस्नेतसँग भयो। जो उनकी साथी सलिनाका बुवा हुन्। बस्नेतसँगको संगतले उनमा सामाजिक सेवाको भावना पलायोे। पहिलो पटक एक युवतीको शव जलाउँदै गर्दा उनी नराम्ररी झस्किएकी थिइन्। निकै नमज्जा लाग्यो। को थिइन् होला ? के भएर मरिन् होला ? यस्तै अनुत्तरित प्रश्नले उनलाई पिरोलिरह्यो। उनले केही वर्षअघि सडकसम्म पुगेको आफ्नै जिन्दगी सम्झिइन्। भनिन्, धन्न म त्यो अवस्थासम्म पुग्न परेन। विनयजंगका अनुसार सपना दृढ आत्मविश्वास भएकी छोरी हो। उसमा काम गर्ने अठोट र लगनशीलता छ। सपनाको यो सफलता साँच्चिकै अदभुत छ मेरा लागि। ऊ आफ्नो बाटो आफैं बनाउन तल्लीन हुन्छे सधैंभरि, उनले भने, मानवीय कर्ममा तल्लीन सपना रोका तिमी यसरी नै सत्कर्म गर्दै जानु। हाम्रो तर्फबाट हार्दिक बधाई तथा शुभकामना।"
विद्यालयले मानेनन् नियम,"गोरखा : ब्रह्मचारिणी आधारभूत विद्यालयको चारकोठे भवन निर्माणका लागि आर्थिक वर्ष २०७४७५ मा जिल्ला आयोजना कार्यान्वयन इकाइ (शिक्षा)ले ७१ लाख रुपैयाँ उपलब्ध गरायो। विद्यालय पुनर्निर्माण सम्बन्धी पुनर्निर्माण प्राधिकरणले निर्दिष्ट गरेको नियमअनुसार विद्यालयको व्यवस्थापन समितिले निर्माण समिति गठन गरेर भवन निर्माणको काम गर्नुपर्ने हो। तर, विद्यालय व्यवस्थापन समितिले उक्त नियम लत्याएर भवन निर्माणको जिम्मा ठेकेदारलाई दियो। हामीलाई ठेकेदारलाई जस्तो भवन बनाउने मेसो पनि हुँदैन, ठेकेदारलाई जिम्मा दिँदा भवन छिटो बन्ला, राम्रो पनि बनाउला, झन्झट पनि नहोला र दुई चार लाख बच्यो भने निजी स्रोतका शिक्षकलाई तलब खुवाउन सजिलो होला भनेर जिम्मा दिएका हौं, विद्यालयका तत्कालीन व्यवस्थापन समितिका अध्यक्ष निरबहादुर गुरुङले भने। भवन दुरुस्त बनाएर साँचो मात्र बुझाउने सर्तमा आएको जति सबै बजेटमा ठेकेदारलाई काम सुम्पिएको तत्कालीन प्रअ धनबहादुर सुर्खेती बताउँछन्। डिजाइन स्टिमेट अनुसारको भवन बनाएर हामीलाई साँचो बुझाउने र डीएलपीआईयू (आयोजना कार्यान्वयन इकाइ) बाट आउने सबै रकम ठेकेदारलाई दिने सर्तमा दीपक बोहोरालाई ठेक्का दिने व्यवस्थापन समितिले निर्णय गरेको थियो। दीपक बोहोराले फेरि कुमार श्रेष्ठलाई पेटी ठेकेदार बनाए, सुर्खेतीले भने, तर ठेकेदारले दोस्रो ढलानको तयारी गर्दागर्दै बीचैमा छाडेपछि पुनः मोहन खत्रीलाई प्रतिस्क्वायर फुट ३ सय ५० रुपैयाँका दरले समितिले ठेक्का दियो। ठेकेदार फेर्दाफेर्दै विद्यालयलाई घाटा पर्यो। अनि अध्यक्ष र प्रअबीच विवाद सुरु भयो। पहिलो भवनमा परेको घाटा दोस्रो भवन बनाउँदा उतार्ने भनेर भनसुन गरेर फेरि दोस्रो पटक चार कोठे भवन पारियो। तर, दोस्रो पटक पनि घाटा पर्यो। डीएलपीआईयूले पनि अन्तिम भुक्तानी रोकिरहेको छ, सुर्खेतीले भने, त्यसपछि अध्यक्ष ज्यूले प्रअको कोठामा ताला लगाउनु भयो। विवाद चर्किँदै गयो। मलाई र उहाँलाई पनि गाउँपालिकाले पदबाट हटायो। सदरमुकामको विन्दवासिनी माविको चारचार कोठे दुईवटा भवन पनि निर्माण व्यवसायीको हातमा पुग्यो। आर्थिक वर्ष २०७५७६ मा लाइसेन्सधारी ठेकेदार पर्वत खड्का र देवेन्द्रजंग कुँवरले दुवै भवनबाट पाँचपाँच लाख रुपैयाँ विद्यालयलाई फिर्ता गर्ने लिखित शर्तनामा गरी निर्माण गरेका विद्यालयले जनाएको छ। ठेक्का सम्झौतामा उल्लेख भएअनुसार गुणस्तरीय भवन निर्माण नभएको भन्दै स्थानीयले अख्तियार दुरुपयोग अनुसन्धान आयोगमा मुद्दा दर्ता गराएका छन्। सो मुद्दाबारे अख्तियारले अनुसन्धान गरिरहेको छ। विन्दवासिनी मावि र ब्रह्मचारिणी आधारभूत विद्यालयको यो अनियमितताका केही उदाहरण मात्र हुन्। ठेकेदारसँग केही रकम फिर्ता पाउने प्रलोभनमा गोरखाका विद्यालय व्यवस्थापन समिति र प्रधानाध्यापकको मिलेमतोमा निर्माणको काम ठेकेदारलाई जिम्मा दिने गरेका छन्। जिल्ला आयोजना कार्यान्वयन इकाइका अनुसार समितिले पुनर्निर्माण गर्नुपर्ने तीन सय ४२ विद्यालयमध्ये हाल दुई सय ३२ विद्यालय मात्र पुनर्निर्माण भएका छन्। एक सय १० वटा विद्यालय निर्माणाधीन रहेका इकाइ प्रमुख विष्णु मिश्रले बताए। मिश्रका अनुसार आर्थिक वर्ष २०७३७४ मा ९९ वटा विद्यालय निर्माण हुनुपर्नेमा ९३ वटा निर्माण भएका छन्। त्यसैगरी आर्थिक वर्ष २०७४७५ मा ९९ वटा बन्नुपर्नेमा ८३ वटा, आव २०७५७६ मा ५१ वटा बन्नुपर्नेमा ४५ वटा, सोही वर्ष ३८ वटा बन्नुपर्नेमा आठवटा, र ०७६७७ मा ५५ वटा बन्नुपर्नेमा कत्ति पनि निर्माण सम्पन्न भएको छैन।"
