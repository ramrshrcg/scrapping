शीर्षक,विवरण
वायु प्रदूषणले बढाएको चिन्ता,"काठमाडौं उपत्यकासहित मुलुकका विभिन्न स्थानमा फैलिएको तुवाँलोले जनजीवन कष्टकर बनाएको छ। काठमाडौंमा वायुको गुणस्तर शुक्रबार संसारकै सबैभन्दा खराब अवस्थामा पुगेको थियो। नांगो आँखाले टाढासम्म देख्नसक्ने अवस्था छैन। काठमाडौं उपत्यकाभित्रबाट देखिने आकाशलाई करिब एक सातादेखि तुवाँलोले ढाक्न सुरु गरेको थियो। सुरुमा यसतर्फ धेरैको ध्यान गएन। तर, शुक्रबार बिहानैदेखि काठमाडौंको आकाश पूर्णरूपमा तुवाँलोले ढाकियो। राष्ट्रिय तथा अन्तर्राष्ट्रिय उडान पनि प्रभावित भए। मानव स्वास्थ्यमा पनि त्यसको प्रत्यक्ष असर देखिन थाल्यो। धेरैमा आँखा पोल्ने समस्या देखियो। त्यसपछि सरकारी निकायले सूचना प्रकाशित गर्दै नागरिकलाई अत्यावश्यक काम नपरी घरबाट बाहिर ननिस्कन सजग गरायो। शनिबार पनि बिहानैदेखि उपत्यकाको आकाशको अवस्था उस्तै छ। थुप्रै हवाई उडान प्रभावित छन् भने सडकमा मानिसको चहलपहल निकै कम छ। उपत्यकाबाहेक देशका अन्य भागमा पनि यस्तो समस्या देखिएको छ। यतिबेला सिंगो विश्वसँगै हामी पनि कोभिड१९ महामारीको दोस्रो लहरलाई झेल्ने चुनौतीसँग लडिरहेका छौं। झन् वातावरण प्रदूषणको अर्को समस्याले हामीलाई गिजोलेको छ। जल तथा मौसम विज्ञान विभागका अनुसार लामो समयदेखि वर्षा हुन नसक्नु तथा हावामा धुलो र धुवाँको मात्र बढ्नु नै यो समस्याको प्रमुख कारण हो। वनजंगलमा लागेको डढेलोको धुवाँले पनि वातावरण थप प्रदूषित बनाएको छ। वन विभागको पछिल्लो तथ्यांकअनुसार अहिले देशको ४ सय ३७ स्थानका वनजंगलमा डढेलो लागेको छ। वायु प्रदूषण र मानव स्वास्थ्यबीच प्रत्यक्ष सम्बन्ध रहेको तथ्यलाई विभिन्न अनुसन्धानले पुष्टि गरिसकेका छन्। खासगरी फोक्सो र मुटुसम्बन्धी रोगको प्रत्यक्ष सम्बन्ध वायु प्रदूषणसँग जोडिएको हुन्छ। यसदेखि बाहेक वायु प्रदूषणले क्यान्सर, मस्तिष्कघात, छालासम्बन्धी रोगसमेत निम्याउन सक्ने विज्ञहरूले बताउँदै आएका छन्। पछिल्लो समय विश्वव्यापी रूपमा बढ्दो वायु प्रदूषणलाई धुमपानभन्दा पनि खतरनाक मानिएको छ। धुमपानले सेवनकर्तामा बढी असर पुर्याउँछ भने वायु प्रदूषणको असर प्रत्येक तह र क्षेत्रका व्यक्तिलाई समानरूपमा पर्छ। विश्वभर वायु प्रदूषणका कारण हुने मृत्युमध्ये दुईतिहाइ मृत्युको मुख्य कारण मानवसिर्जित वायु प्रदूषण रहेको एक अनुसन्धानले देखाएको छ। त्यसमध्ये पनि वृद्ध र विभिन्न रोगबाट पीडित व्यक्ति सबैभन्दा बढी मारमा पर्ने गरेका छन्। प्रदूषणका कारण विभिन्न रोग लागेर मृत्यु हुनेमध्ये ७५ प्रतिशत मानिस ६० वर्षभन्दा माथिका छन्। बढ्दो वायु प्रदूषण यतिबेला विश्वकै चासो र चिन्ताको विषय बनेको छ। वायु प्रदूषण धेरै हदसम्म मानवसिर्जित समस्या हो। प्रदूषणको समस्यालाई पूर्णरूपमा निमिट्यान्न पार्न सम्भव नहोला। तर सरकार र नागरिकको सामूहिक प्रयासबाट यसलाई धेरै हदसम्म कम गर्न सकिन्छ। वनजंगलमा लाग्ने डढेलो मानवसिर्जित समस्या हो। चुरोट, बिँडी खाएर जथाभावी फाल्ने, जानीजानी वनजंगलमा आगो लगाउने, अन्य कुनै कारणले आगो लागिहाले पनि त्यसलाई समयमै नियन्त्रणमा ल्याउन अग्रसरता नदेखाउने प्रवृत्तिले पनि यस्तो विकराल समस्या सिर्जना भएको छ। यसदेखि बाहेक विभिन्न उद्योगधन्दा वा कलकारखानाबाट निस्कने धुवाँ, इँटा भट्टा र सवारी साधनबाट निस्कने धुवाँले पनि निरन्तररूपमा वातावरणलाई प्रदूषित पारिरहेको हुन्छ। पक्कै पनि उद्योगधन्दा, कलकारखाना र सवारी साधन विकासका आधार हुन्। यसलाई रोक्न मिल्दैन। यस्ता साधनबाट निस्कने धुवाँ वा प्रदूषणलाई नियन्त्रण गरी समस्यालाई धेरै हदसम्म कम गर्न सकिन्छ। यसका लागि स्पष्ट नीति, नियम र त्यसको प्रभावकारी कार्यान्वयन आवश्यक पर्छ। सरकार र नागरिकको समान सक्रियताबाट मात्र यो समस्याबाट पार पाउन सकिन्छ भन्ने यथार्थलाई भुल्नु हुँदैन।"
कोरोनाले छेक्न नसकेको वसन्तपुरको होली (फोटो फिचर),"काठमाडौं : आइतबार फागू पूर्णिमा अर्थात् होली। देशको हिमाली तथा पहाडी क्षेत्रमा उत्सवका साथ होली मनाइंदै छ । राजधानीको वसन्तपुरमा सहभागी भएर हजारौं संख्यामा युवायुवती, बृद्धवृद्धा र बालबालिकाले होली मनाएका छन् । वसन्तपुरमा होलीको बेलामा अघिल्ला वर्षहरुमा हुने चहलपहलको तुलनामा यसपालि केही कम चहलपहल छ। होली लेखेको सेतो टिसर्टमा युवायुवती होलीको शुभकामना साटासाट गर्दै रंग दलिरहेका छन्। पर्यटकहरु होली खेलेर रमाइरहेका देखिन्छन्। कोभिड१९ को जोखिमलाई दृष्टिगत गर्दै नेपाल प्रहरीले होली सावधानीका साथ मानाउन अनुरोध गरेको थियो। विश्वव्यापी महामारीका रुपमा फैलिएको कोभिड१९ सङ्क्रमण फैलन सक्ने भएकाले नेपाल सरकारले जारी गरेको निर्देशन र स्वास्थ्य मापदण्डलाई पूर्ण पालना गर्न पनि प्रहरीले विशेष अनुरोध गरेको थियो। तर वसन्तपुरमा होली खेल्न भीड जम्मा भएका र उनीहरुले स्वास्थय सतर्कता खासै नअपनाएको पाइन्छ।"
पोखरामा पर्यटकको चहलपहल (फोटो फिचर),"पोखरा : कोरोनाले थलिएको पर्यटन उद्योग आन्तरिक पर्यटक घुमघाममा निस्कन थालेपछि चहलपहल सुरु भएको छ । पछिल्लो समयमा भारतमा कोरोना संक्रमणको दोस्रो लहर सुरुभएसँगै नेपालमा पनि कोरोनाको दोस्रो लहर सुरु हुन्छ कि भन्ने डरका बीच तीन दिन बिदामा पोखरामा आन्तरिक पर्यटकको चहलपहल बढेको हो । काठमाडौं, भरतपुर, बुटवल, बिराटनगर, भैरहवालगायत विभिन्न सहर र कास्कीका वरपरका जिल्लाबाट पोखरा घुम्न आउने आन्तरिक पर्यटकको चाप बढेको छ । शैक्षिक भ्रमणमा आउने विभिन्न जिल्लाका विद्यार्थीको पनि आगमन बढेको छ । शुक्रबारदेखि आइतबारसम्म भएको लामो बिदामा युवाहरु परिवारसहित घुम्न निस्केका हुन् । भारतीय पर्यटकको आगमन पनि फाटफुट्ट देखिएको छ । लामो समयको कोरोना त्रासका कारण घुम्न बाहिर निस्कन नपाएकोले लामो बिदाको समयमा परिवार सहित घुम्न निस्केको काठमाण्डौंबाट पोखरा घुम्न आएका सागर गौडेलले बताए । भारतमा कोरोना संक्रमणको दोस्रो लहरसँगै नेपालमा पनि कोरोना संक्रमण बढ्न सक्ने भन्दै स्वास्थ्य मन्त्रालयले विज्ञप्ति जारी गर्दै छिमेकी देशहरुका संक्रमितको संख्या बढ्दै गएकोले भौतिक दूरी कायम गर्न, मास्क अनिवार्य लगाउन, साबुन पानीले हात धुन र सेनिटाइजर प्रयोग गर्न आग्रह गरेको छ । देशभर सभा, जुलुस, भेला, जमघन, गोष्ठी, सेमिनार, बैठक, भीडभाड हुने व्यवसाय नगर्न पनि आग्रह गरेको छ । पोखराका पर्यटन व्यवसायीले कोरोना संक्रमण घट्दै जान थालेपछि आन्तरिक पर्यटकको आगमन बढ्न थालेको र भारतीय लगायत बिभिन्न देशका पर्यटक फाट्फुट्ट आउन थालेको बेलामा भारतमा कोरोना संक्रमणको दोस्रो लहर सँगै पर्यटन उद्योग प्रभावित हुने प्रति चिन्ता व्यक्त गरेका छन् । कोरोना संक्रमण नियन्त्रण गर्न सरकरले कोरोना संक्रमण नियन्त्रण गर्न गत वर्षको चैत ११ गते देखि लकडाउन लगाए संगै थला परेको पर्यटन उद्योग अहिले पनि लगभग उस्तै अवस्थामा रहेको व्यवसायी बताउँछन् । कोरोनापछि अंग्रेजी नयाँ वर्षमा पोखरामा आन्तरिक पर्यटकको चहलपहल भएको थियो । त्यसपछि आन्तरिक पर्यटक घुम्न आउने क्रम केही बढेको रेष्टुरेण्ट एण्ड वार एशोसियसन अफ नेपाल (रेवान) पोखराका अध्यक्ष लक्ष्मण बरालले बताए । पोखराको मुख्य बजार लेकसाइड, पार्दी, ड्यामसाइड बेगनास, सराङ्कोट, मेहन्द्रपुल, पृथ्वीचोक लगायतमा रहेका होटलमा २० हजार भन्दा बढी बेड संख्या छ । यति धेरै संख्यामा रहेका होटल र रेष्टुरेण्ट रहेको पोखरामा सिमीत संख्यामा आउने आन्तरिक पर्यटकले होटल र रेष्टुरेण्टको दैनिक खर्च धान्न पनि नसक्ने अवस्था रहेको पश्चिमाञ्चल होटल संघका अध्यक्ष विकल तुलाचनले सुनाए । शुक्रबार देखि आइतबार सम्म भएको तीन दिन बिदामा भने आन्तरिक पर्यटकको चहलपहल बढेको छ । तीन दिनको बिदामा शनिबार पोखराको होटलमा करिव ३० देखि ३५ प्रतिशत पर्यटकको अकुपेन्सी रहेको छ । आइतबार केही घटेको छ । त्यसपछि पर्यटकको आगमन १० देखि १५ प्रतिशतमा पनि मुस्कीले हुने व्यवसायी बताउँछन् । होटल रेष्टुरेण्टको खर्च धान्न कम्तीमा दैनिक ५० प्रतिशत पर्यटक एउटा होटलमा हुनुपर्ने पश्चिमाञ्चल होटल संघका पूर्व अध्यक्ष भरतराज पराजुलीले बताए । कोरोना पछि त्यती संख्यामा पर्यटक नै नआएको उनले सुनाए । कोरोना संक्रमण कम हुँदै गएपछि भारतीय पर्यटक बढ्ने विश्वास व्यवसायीमा छ । अहिले पनि भारतीय पर्यटक आउने क्रम सुरु भएको थियो । भारतमा कोरोनाका दोस्रो लहर नआएको भए भारतीय पर्यटकका आगमन बढ्दै जाने अवस्था रहेकोमा फेरी दोस्रो लहर देखिएपछि पर्यटक घुम्न आउने दिन थप टाढीने अवस्था देखिएको पराजुलीले बताए । लामो समयमा बिदा हुँदा पोखरामा आन्तरिक पर्यटकको चहलपहल बढ्ने गरेकोले नेपालीमा घुम्ने संस्कृति बढेको स्पष्ट हुने पोखरा पर्यटन परिषदका उपाध्यक्ष पोमनारायण श्रेष्ठेले बताए । पोखराका होटल, रेष्टुरेण्ट, साहाशिक खेलकुदका गतिबिधि धेरै भएकोले आन्तरिक पर्यटकको भरमा मात्र पर्यटन उद्योग धान्न नै मुस्कील हुने उनले सुनाए । भारतीय, चिनीया ,एशियाका अन्य मुलुक लगायत युरोपीनय, अमेरीकन पर्यटक आउने अवस्था नभए सम्म पर्यटन उद्योग नाफामा जाने गरी चल्न नसक्ने पोखरा पर्यटन परिषदका अध्यक्ष गोपी भट्टराईले बताए ।"
मेलम्चीको पानी काठमाडौंमा वितरण,"काठमाडौं : बहुप्रतिक्षित मेलम्ची खानेपानी आयोजनाको पानी आइतबार दिउँसोबाट राजधानीबासीको धारामा खसेको छ। महांकाल चौरमा भण्डारण गरेर राखिएको पानी वितरण गरिएको हो। आइतबार दिउँसो २ बजे भण्डारण गरिएको पानी वितरण प्रणालीमा पठाइएको हो। दिउँसो महांकालमा वितरण गरिएको मेलम्चीको पानी साँझसम्म मिनभवन, बालाजु, महाराजगञ्जबाट पानी वितरण गरिने काठमाडौं उपत्यका खानेपानी लिमिटेड(केयुकेल)का प्रवक्ता प्रकाशकुमार राईले जानकारी दिए। अहिले ट्यांकी भर्ने काम भइरहेको छ, उनले भने,साँझसम्म ती क्षेत्रमा पनि मेलम्चीको पानी जाने छ। उनका अनुसारका अनामनगरका ५ सय घरमा नयाँ पाइपबाट पानी दिइएको छ। यो पाइलट प्रोजेक्ट भएकाले नयाँ पाइपलाइनबाट पानीको परीक्षण गरिएको उनको भनाइ छ। अन्य स्थानमा पूरानै पाइप प्रणालीबाट पानी वितरण गरिएको छ। अहिले मीनभवनको पानीट्याक्की भरिँदैछ। महांकाल चौरमा रहेको ट्यांकीको भल्भ खोलेर आइतबार मेलम्चीको पानी वितरण सुरु गरिएको थियो। केयुकेलले केही दिनसम्म चार करोड लिटर पानी वितरण गर्ने छ। क्रमश बढाउँदै लैजाने केयुकेलको तयारी छ। पुराना पानी पोखरीमा मेलम्चीको पानी भरेर पुरानै पाइपलाइन र धारामा पानी दिइने छ। आयोजना कार्यान्वयन निर्देशनालयबाट विच्छ्याइएका नयाँ पाइपलाइनबाट परीक्षण गर्दै लैजाने योजना केयुकेलको छ। मेलम्ची खानेपानी आयोजनाले आइतबारदेखि काठमाडौं उपत्यका खानेपानी लिमिटेड (केयूकेएल)को वितरण प्रणालीमा मेलम्चीको पानी पठाएको हो। प्रवक्ता राईका अनुसार आइतबार ४ करोड लिटर मेलम्चीको पानी वितरण लाइनमा थप भएको छ। आइतबार नै खुमलटालको नयाँ पानी ट्यांकीको परीक्षण गर्ने केयुकेलको तयारी छ। केयुकेल अन्र्तगतको आयोजना कार्यान्वयन निर्देशनालयले मेलम्चीको पानी औपचारिक उद्घाटन गर्नका चैत्र २० गते समय तय गरेको छ। उक्त दिन राष्ट्रपतिले धाराको टुटी खोलेर मेलम्चीको पानी उद्घाटन गर्ने तयारी भइरहेको छ। सुन्दरीजलस्थित प्रशोधन केन्द्रबाट थोक वितरण प्रणाली हुँदै घरघरमा पानी पुग्ने प्रक्रिया आइतबारबाट सुरु भएको हो। मेलम्चीको पानी केही समय काठमाडौं खानेपानी उपत्यका लिमिटेड (केयूकेएल)का पुराना पाइपलाइनबाटै वितरण गरिएको हो। सुन्दरीजलमा प्रशोधित पानी उपत्यकाका १० ठाउँमा पुग्नेछ। मीनभवन, अनामनगर, आरुबारी, महांकाल, बाँसबारी, बालाजु, पानीपोखरी, कीर्तिपुर, भक्तपुरको बोडे र ललितपुरको खुमलटारमा पानीट्यांकी बनाइएको छ। आइतबार पहिलो चरणमा महांकालसहितका ट्यांकीको पानी वितरण गरिएको हो। सुरुङ परीक्षणका क्रममा फागुन २२ गते सिन्धुपाल्चोकबाट ल्याइएको पानी सुन्दरीजलमा खसालिएको थियो। पहिलो चरणमा सुरुङबाट १७ करोड लिटर पानी ल्याइएको हो। मेलम्ची डिजाइन गर्दा उपत्यकामा ५० लाख जनसंख्या पुग्ने अनुमान गरिएको थियो। तर, अहिले ६० लाखभन्दा बढीको बसोबास छ। तापनि, अब दैनिक खानेपानी आपूर्ति प्रतिव्यक्ति सय लिटर हुनेछ।"
मेलम्ची पर्खाइ पूरा,"काठमाडौं : कुनै प्राविधिक कठिनाइ भएन भने मेलम्चीको पानी सम्भवतः राजधानीका उपभोक्ताको धारामा आइतबार खस्नेछ। अल्झिगए पनि अब धेरै दिन लाग्ने छैन। आयोजनाका अनुसार तयारी पूरा भएको छ। सुन्दरीजलस्थित प्रशोधन केन्द्रबाट आइतबारदेखि थोक वितरण प्रणाली हुँदै घरघरमा पानी पुग्ने मेलम्ची खानेपानी आयोजनाका प्रवक्ता राजेन्द्र पन्तले बताए। उनका अनुसार मेलम्चीको पानी केही समय काठमाडौं खानेपानी उपत्यका लिमिटेड (केयूकेएल)का पुराना पाइपलाइनबाटै वितरण गरिनेछ। सुन्दरीजलमा प्रशोधित पानी उपत्यकाका १० ठाउँमा पुग्नेछ। मीनभवन, अनामनगर, आरुबारी, महांकाल, बाँसबारी, बालाजु, पानीपोखरी, कीर्तिपुर, भक्तपुरको बोडे र ललितपुरको खुमलटारमा पानीट्यांकी बनाइएको छ। सुरुङ परीक्षणका क्रममा फागुन २२ गते सिन्धुपाल्चोकबाट ल्याइएको पानी सुन्दरीजलमा खसालिएको थियो। पहिलो चरणमा सुरुङबाट १७ करोड लिटर पानी ल्याइएको हो। मेलम्ची डिजाइन गर्दा उपत्यकामा ५० लाख जनसंख्या पुग्ने अनुमान गरिएको थियो। तर, अहिले ६० लाखभन्दा बढीको बसोबास छ। तापनि, अब दैनिक खानेपानी आपूर्ति प्रतिव्यक्ति सय लिटर हुनेछ। बोर्डका कार्यकारी निर्देशक सञ्जीवविक्रम राणाले पानीको महसुल तत्कालका लागि पुरानै रहने बताए। पुरानो सिस्टमबाट मेलम्चीको पानी थपिने हो, राणाले भने, नयाँ सिस्टमको परीक्षण सकिएपछि नयाँ धाराबाट पनि पानी आउनेछ। नयाँ, पुराना दुवै पाइपलाइनबाट पानी आउन थालेपछि मात्रै नयाँ महसुल निर्धारण गरिने राणाको भनाइ छ। सरकारले हालै मात्र महसुल निर्धारण आयोगलाई पूर्णता दिएको छ। काठमाडौंमा सुरुमा ४ करोडदेखि साढे ६ करोड हुँदै साढे ८ करोड लिटर मेलम्चीको पानी झर्नेछ। वैशाखसम्म मात्रै मेलम्चीको १७ करोड लिटर पानी काठमाडौं आइपुग्नेछ। ट्रायल पनि हुन्छ, पहिलो दिनमै सबै ठाउँमा पानी नआउन सक्छ, उनले भने। उपत्यकामा दैनिक ४० करोड लिटरभन्दा बढी माग छ। मेलम्चीबाट दैनिक १७ करोड लिटर पानी आउनेछ। यो उपत्यकाको मागअनुसार एकतिहाइ हो। उपत्यकामा पूर्णरूपमा पानीको माग धान्न यांग्री र लार्केको पानी ल्याइनेछ। प्रवक्ता पन्तका अनुसार यांग्री र लार्केको पानी ल्याउन नौ किलोमिटर सुरुङ खन्ने तयारी छ। यी दुई आयोजनाबाट १७१७ करोड लिटर पानी थपिनेछ। कुन विधिबाट काम गर्ने भन्ने विषयमा टुंगो लागेको छैन, उनले भने। यांग्री र लार्केको सुरुङ निर्माण गर्न पाँच वर्षभन्दा बढी लाग्ने देखिएको छ। मेलम्ची, यांग्री र लार्केबाट गरी उपत्यकामा ५१ करोड पानी ल्याउने योजना छ। आयोजनाका अनुसार घरमा बस्ने व्यक्तिको अनुपात हेरी बिहान, बेलुकी पानी आउनेछ। घरमा दिने पानीको पाइप आधा इन्चको छ। औसतमा पाँच सय लिटर पानी दिँदा धेरै व्यक्ति बस्ने घरमा दुई हजार लिटरसम्म जानेछ। मेलम्चीको सुरुङ निर्माण गर्न २०६५ फागुन ८ गते चिनियाँ कम्पनीसँग २०७० असोज ३० गतेभित्र काम सक्ने गरी सम्झौता गरिएको थियो। तर, ६५ किलोमिटर खन्ने तथा सपोर्ट लगाउने काम सम्पन्न गरे पनि एक वर्षभित्र सम्झौताअनुसार काम हुने नदेखिएपछि २०६९ असोज १० गते सम्झौता रद्द गरिएको थियो। प्रतिनिधिसभाको विकास तथा प्रविधि समितिले गत वर्ष कात्तिकमा गरेको अध्ययनअनुसार सो समय सम्झौताको १५ प्रतिशत मात्रै भौतिक काम भएको थियो। हेडवक्र्स तथा सुरुङ निर्माणका बाँकी काम सम्पन्न गर्न २०७० असार ३१ गते इटालीको सीएमसी डी राभेन्नासँग सम्झौता भएको थियो। त्यसअनुसार २०७३ असोज १४ गते सक्ने कबोल भए पनि काम हुन सकेको थिएन। त्यसै समयमा भूकम्प र नाकाबन्दीबाट आयोजना थप प्रभावित बन्यो। कबोलअनुसार धेरै काम भए पनि सीएमसी इटालीमा इन्सोभेलेन्सी प्रक्रियामा गएको र आयोजनालाई जानकारी नगराई अचानक छाडी हिँडेका कारण निर्माण कार्य अवरुद्व भएको थियो। सोही कारण ठेक्का सम्झौता रद्द भएको समिति सभापति कल्याणीकुमारी खड्का संयोजक रहेको समितिको अध्ययन प्रतिवदेनमा उल्लेख छ। आयोजनाको सुरुआती लागत १७ अर्ब ४३ करोड ७४ लाख रुपैयाँ अनुमान गरिएको थियो। तर, सुरुङ, हेडवक्र्स, सडकलगायतमा झन्डै ३० अर्ब खर्च भइसकेको जनाइएको छ। उपत्यकामा पानी वितरण गर्न केयूकेएलले १ हजार १ सय किलोमिटर पाइपलाइन निर्माण गरेको छ। त्यस्तै दुई सय किलोमिटर पाइपलाइनको काम अघि बढेको छ। प्रत्येकघरमा चैतभित्रै पानी पुर्याउने गरी धारा जडान गरिएको छ। १ लाख १० हजार धारा जडान गर्नुपर्नेमा अधिकांश सम्पन्न भइसकेको छ। त्यहाँदेखि यहाँसम्मतत्कालीन प्रधानमन्त्री कृष्णप्रसाद भट्टराईले २०४८ सालमा देखाएका थिए, मेलम्चीको सपना। भट्टराईले निर्वाचनका बेला मेलम्चीको पानी काठमाडौंमा ल्याउने घोषणा गरेका थिए। त्यसको २९ वर्षपछि त्यसले साकार रूप लिँदै छ। उपत्यकामा खानेपानी समस्याको दीर्घकालीन समाधान गर्न मेलम्चीसहित २२ वटा विकल्प २०४१ सालमा पहिचान गरिएको मेलम्ची खानेपानी विकास समितिको २०७६७७ को वार्षिक प्रगति प्रतिवेदनमा उल्लेख छ। सरकारले खानेपानीको खोजी गर्ने क्रममा २०२९ सालदेखि पानीका सम्भाव्य स्रोतहरूको अध्ययन थालेको पनि प्रतिवेदनमा जनाइएको छ। विसं २०४९ को तुलनात्मक अध्ययनले प्रत्येक नदीबाट १७ करोड लिटरका दरकाले दैनिक ५१ करोड लिटर पानी काठमाडौं उत्पत्यकामा आपूर्ति गर्न उपयुक्त हुने आर्थिक तथा प्राविधिक रुपमा उत्तम विकल्प हुन आएका मेलम्ची, यांग्री र लार्के नै हुन् भन्ने निष्कर्ष निकालेको थियो, प्रतिवेदनमा छ। काठमाडौं उपत्यका खानेपानी व्यवस्थापन बोर्डका कार्यकारी निर्देशक राणाले सरकारले मेलम्चीको अध्ययन २०३५ सालमा थालेको बताए। त्यस बेला बिनी एन्ड पार्टनरलाई अध्ययन गर्न जिम्मा दिएको थियो। लगानीकर्ता पहिचान गरी आयोजना कार्यान्वयन गर्न २०५२ सालमा मेलम्ची खानेपानी लिमिटेड स्थापना गरिएको थियो। त्यस्तै, २०५५ मा मेलम्ची खानेपानी विकास समिति गठन गरियो। त्यसपछि २०५७ मा एसियाली विकास बैंकले आयोजनामा लगानी गर्ने सहमति जनाई ऋण सम्झौता गरियो। आयोजनाको काम २०५८ र सुरुङ निर्माण २०६६ सालमा थालिएको थियो। यसरी आयोजनाको काम सुरु भएको २० वर्षमा मेलम्चीको पानी काठमाडौं सुन्दरीजलसम्म आइपुगेको छ।"
प्रदूषणले घातक असर,"काठमाडौं : उपत्यकाको वायुको गुणस्तर मानव स्वास्थ्यलाई अत्यन्तै घातक देखिएको छ। विश्व स्वास्थ्य संगठनले वायुको गुणस्तर सूचकांक (एक्यूआई) ३०० भन्दा बढी भए घातक भनेको छ। उपत्यकामा शुक्रबार एक्यूआई सबैभन्दा बढी भैंसेपाटीमा ३१४ पुगेको छ। यसबाट तात्कालिक मात्रै होइन, दीर्घकालिक स्वास्थ्य समस्या निम्तिने जोखिम रहेकाले सजग हुन विज्ञहरूले आग्रह गरेका छन्। डढेलोको धुवाँ मिसिएको प्रदूषणले शरीरका सबै अंगलाई असर गर्ने चिकित्सक बताउँछन्। अल्पकालीन (तत्काल) रूपमा आँखा पोल्ने, छाला चिलाउनेलगायत स्वास्थ्य समस्या देखिए पनि दीर्घकालमा दम, फोक्सोको क्यान्सर हृदयाघातसमेत हुन सक्ने चिकित्सकको भनाइ छ। शुक्रबार बिहानदेखि नै उपत्यकामा आँखा पोल्नेलगायत समस्या स्थानीयमा देखिएको थियो। स्वास्थ्य तथा जनसंख्या मन्त्रालयले शुक्रबारै घरबाहिर ननिस्कन अपिल गरिसकेको छ। वन तथा वातावरण मन्त्रालयले उपत्यकामा देखिएको वायुको गुणस्तरमा अझै केही दिन सुधार नहुने जनाएको छ। प्रदूषणले छालामा सुक्खापन ल्याई चिलाउने समस्या देखा पर्छ। ब्याक्टेरियल, फंगल, प्यारासाइटलगायत अनेक संक्रमणको सम्भावना बढी हुन्छ। छालामा मसिना दाना देखिने, चिलाउने, छालाबाट धुलोजस्तै झर्छ। प्रदूषणले मानसिक स्वास्थ्यमा पनि असर गर्छ। दूषित वातावरणमा लामो समस्या बस्दा निराशा, तनावलगायत मानसिक समस्या देखा पर्न सक्छन्। दीर्घकालमा असर पर्नेकाठमाडौंमा देखिएको धुवाँ, धुलो स्वास्थ्यको दृष्टिले खतरनाक छ। यसले श्वासप्रश्वास, मुटुरोग, थाइराइडलगायत दीर्घकालीन समस्या निम्त्याउन सक्छ। धुलोका कणहरू श्वासनलीमा बसिदिन्छन्। श्वास फेर्न गाह्रो हुन्छ। फोक्सोमा असर पर्छ। आँखाले देख्न नसकिने पीएम १० र २५ माइक्रोग्रामभन्दा साना कण, कार्बन मोनोअक्साइड, सल्फर, नाइट्रोजन अक्साइडले क्यान्सर निम्त्याउँछ। ससाना कण फोक्सोमा गएर बस्छन्। त्यसले रुघाखोकी, क्रोनिक ब्रोंकाइटिस, दमखोकीलाई बढावा दिन्छ। रोग प्रतिरोधात्मक क्षमतामा पनि ह्रास आउँछ। फोक्सोको क्यान्सर देखिनुमा धूमपान र प्रदूषण मुख्य कारक हुन्। श्वासनली र फोक्सोमा बढी असर गर्छ। ससाना कणहरू रक्तनलीमा जमेर गम्भीर असर गर्छन्। धुलोका कणले रक्तनलीमा रगत जमेर रक्तप्रवाहमा रोकावट ल्याउने जोखिम हुन्छ। मधुमेह, रक्तचापका बिरामीको रक्तनली यसै बिग्रिरहेको हुन्छ। रक्तनलीमा बोसो जमेको हुन्छ। यही बेला प्रदूषणका ससाना कण रक्तनलीमा बसेर भित्री भागलाई बिगार्छ। यसले हृदयाघात, मस्तिष्काघातसमेत गराउने जोखिम हुन्छ। (नाक, कान, घाँटी रोग विशेषज्ञ प्राडा ढुण्डीराज पौडेल, छाला रोग विशेषज्ञ डा रीता श्रेष्ठ, मानसिक रोग विशेषज्ञ डा अनन्त अधिकारी, छाती रोग विशेषज्ञ डा नीरज बम, क्यान्सर रोग विशेषज्ञ डा सुदीप श्रेष्ठ, मुटु रोग विशेषज्ञ डा प्रकाशराज रेग्मीसँगको कुराकानीमा आधारित)"
"म्यानमारमा मानव संहार, एकै दिन ९१ प्रदर्शनकारी मारिए","म्यानमारमा प्रदर्शन चर्किंदै जाँदा सेनाले निहत्था नागरिकमाथि दमन बढाएको छ। शनिबार एकै दिन देशभर ९१ जना प्रदर्शनकारी मारिएको स्थानीय सञ्चारमाध्यमलाई उद्धृत गर्दै अल जजिराले जनाएको छ। सेनाले सशस्त्र बल दिवसका अवसरमा शक्ति प्रदर्शन गरेपछि शनिबार सैन्य कु यताकै खतरनाक र रक्तपातयुक्त दिन बनेको हो। राजधानी सहर नेप्याइडमा आयोजित सेनाको कार्यक्रममा कुनै पनि किसिमको अवरोध गर्न खोज्नेलाई टाउको र ढाडमा गोली हान्न सकिने चेतावनी दिइएको थियो। तर, त्यसको बेवास्ता गर्दै यांगुन, मन्डलेलगायत सहरमा नागरिक सडकमा उत्रिएका थिए। आन्दोलनमा हालसम्म हजारौं घाइते भएका छन्। ३ हजारभन्दा बढी पक्राउ परेका छन्। शुक्रबारसम्म मृत्यु हुनेको संख्या ३ सय २८ नाघेको थियो। एसिस्टेन्स एसोसिएसन फर पोलिटिकल प्रिजनर्सले मुख्य सहर यांगुन र दोस्रो ठूलो सहर मन्डलेमा अझै बढी संख्यामा प्रदर्शनकारी मारिएको हुन सक्ने जनाएको छ। उक्त संस्थाका अनुसार शव बोक्ने तथा घाइतेको उद्धार गर्ने स्वयंसेवकलाई कुटपिट गरिएको छ। एम्बुलेन्स जलाइएको छ। स्थानीय सञ्चारमाध्यमका अनुसार शनिबार मन्डलेमा मारिएका २९ जनामध्ये हालसम्मकै सबैभन्दा कान्छो पाँच वर्षीय बालकसमेत परेका छन्। यसअघि बाबुको काखमा खेलिरहेकी सात वर्षीया खिन म्यो चिटको गत मंगलबार सेनाको गोली लागेर ज्यान गएको थियो। सेनाले घरभित्रै पसेर चलाएको गोली उनको पेटमा लागेको थियो। सेभ द चिल्ड्रेनका अनुसार प्रदर्शनमा कम्तीमा २० बालबालिकाले ज्यान गुमाएका छन्। मन्डलेमा गत सोमबार सेनाको गोली लागेर १४ वर्षीय बालकको घरभित्रै मृत्यु भएको थियो। एक म्यानमारीले ती बालकप्रति श्रद्धाञ्जली अर्पण गर्दै ट्विट गरे, स्वर्गमा जुन्ता हुँदैनन्। किनभने उनीहरू सबै नर्कमै कुहिनेछन्। सेनाका स्नाइपरले प्रदर्शनकारीका टाउको ताकेरै गोली हानेका दृश्य सामाजिक सञ्जालमा व्याप्त छन्। मन्डलेका एक व्यक्तिले मंगलबार राति ट्विटरमा भिडियो राख्दै मेसिन गनको आवाज सुनिएको बताएका थिए। सैन्य अधिकारीले भने यसको दोष जनतालाई थोपर्ने गरेका छन्। सैन्य सरकारका तर्फबाट ज मिन टुनले गत साता पत्रकार सम्मेलनमा रक्तपातका लागि प्रदर्शनकारीलाई जिम्मेवार ठहर्याएका थिए। उनले एउटा फ्याक्ट्री जल्दै गरेको भिडियो देखाउँदै यस्तो प्रदर्शनलाई कुन देश वा संस्थाले शान्तिपूर्ण प्रदर्शनका रूपमा हेर्छ भन्दै प्रश्न गरे। उनले सुरक्षा बलका नौ सदस्य मारिएका जानकारी दिए। शनिबारको हिंसाबीच सेना प्रमुख मिन आङ हलाइङले सेनाले जनताको सुरक्षा गर्ने र प्रजातन्त्रका लागि प्रयासरत रहने बताए। प्रदर्शनमा नेपालीभाषीसुरक्षा निकायले रातको समयमा घरघरमा छिरी आन्दोलनकारीलाई लगेर बेपत्ता पार्ने गरेका छन्। मुसेनगरमा बस्ने ४२ वर्षीय नेपालीभाषी सानाभाइ विश्वकर्मालाई फेब्रुअरी २८ का दिन प्रहरीले पक्रेर लग्यो। पछि उनका आफन्त र छिमेकीले प्रहरी कार्यालयमा सोधपुछ गर्दा हामीले ल्याएका छैनौं भन्ने जवाफ पाए। त्यसको ६ दिनपछि प्रहरी कार्यालयमा बोलाएर तिमीहरूले खोजेको मान्छे यही हो कि भन्दै शव देखाइयो। शव हेर्दा कुटपिट तथा चरम यातना दिएर थानामै मारिएको प्रस्ट हुन्थ्यो। म्यानमारस्थित नेपाली दूतावासको वेबसाइटका अनुसार बर्मामा करिब २ लाख नेपालीभाषी गोर्खाली छन्। स्टेट काउन्सिलर आङ सान सुकीसँग उनीहरूको राम्रो सम्बन्ध छ। दोस्रो विश्वयुद्धताका अँग्रेजसँगै नेपाली गोर्खाली बर्मा भित्रिएका हुन्। उनीहरूले जापानसँग युद्ध लडे र म्यानमारलाई स्वतन्त्र बनाए। यही कारण गोर्खाली इमानदार छन् भन्दै त्यहीँ राखिएको र उनीहरूलाई त्यहाँका जनजातिसरह अधिकार दिइयो। त्यसैले पनि सुकीको समर्थन गर्दै नेपालीभाषी लोकतन्त्रका लागि सडकमा उत्रिएका मोगोक सहरका ज्ञानबहादुर थापाले एक सञ्चारमाध्यमलाई बताएका छन्। सेनाका प्रवक्ताले गत मंगलबार पत्रकार सम्मेलनमा प्रदर्शनकारीलाई उक्साउन मिडियाले झुठा समाचार सम्प्रेषण गरेको आरोप लगाए। उनले निर्वाचनका बेला सुकीकै निर्वाचन क्षेत्रलगायत अन्य असंख्य सहरमा नयाँ मतदाता खोजेर हजारौं अतिरिक्त मतपत्र सिर्जना गरिएको दाबी गरे। उनले सुकीको पार्टी नेसनल लिग फर डेमोक्र्यासी (एनएलडी)का प्रतिनिधिले पैसा दिएर मतदातालाई आफ्नो पक्षमा पारेको भिडियो पनि देखाएका थिए। एनएलडीले भने निर्वाचनमा पैसा वा धम्की दिएर जनतालाई वशमा पारेको भन्ने आरोपलाई अस्वीकार गरेको छ। पत्रकार सम्मेलनमा यांगुनका मुख्यमन्त्री फियो मिन थिनले सुकीलाई कैयौं पटक भेटेर चाहे जति पैसा दिएको पनि देखाइएको थियो। दमनप्रति अन्तर्राष्ट्रिय दबाबसेनाले गरेको दमनप्रति अन्तर्राष्ट्रिय दबाब बढ्दो छ। युरोपेली संघ (ईयू) र अमेरिकाले सोमबार सैन्य कू र प्रदर्शनकारीको दमनमा संलग्न व्यक्तिहरूविरुद्ध प्रतिबन्ध लगाए। यसलाई अन्तर्राष्ट्रिय जगत्मा सुकीको निर्वाचित सरकारको सत्ता पल्टिएपछिको सबैभन्दा महŒवपूर्ण कदमका रूपमा हेरिएको छ। प्रतिबन्धमा परेका ११ व्यक्तिमध्ये त्यहाँका सेना प्रमुख मिन आङ हलाइङ पनि छन्। उनले म्यानमारमा सैन्य कूको नेतृत्व गरेका हुन्। सन् २०१७ मा राखिन राज्यमा भएको रोहिंग्यामाथिको क्रूर कारबाहीको नेतृत्व पनि उनले गरेका थिए। ईयूले म्यानमारमा हतियार प्रतिबन्ध लगाइसकेको छ भने सन् २०१८ यता त्यहाँका केही वरिष्ठ सैन्य अधिकारीहरूमाथि पनि प्रतिबन्ध लगाएको छ। अमेरिका र बेलायतले बिहीबार म्यानमारको सेना नियन्त्रित समूहमाथि पनि प्रतिबन्ध लगाएको छ। अमेरिकी ट्रेजरी विभागले यो प्रतिबन्ध म्यानमा इकोनोमिक होल्डिङ्स पब्लिक कम्पनी लिमिटेड र म्यानमार इकोनोमिक कर्पोरेसन लिमिटेडलाई लक्षित गरेको बताएको छ। यसले म्यानमारी सेनाको दूरसञ्चार, खानी उत्खनन र घरजग्गा कारोबारमा रहेको रुचिमा प्रभाव पार्ने देखिन्छ। जर्मनीका परराष्ट्रमन्त्री हेको मासले सैनिक दमन असह्य सीमामा पुगेको बताएका छन्। केही छिमेकी राष्ट्रले त्यहाँ व्याप्त हिंसाविरुद्ध बोल्न थालेका छन्। आफ्ना मलेसियाली समकक्षीसँग क्वालालम्पुरमा कुराकानीपछि सिंगापुरका परराष्ट्रमन्त्री भिभियन बालाक्रिस्ननले निहत्था नागरिकप्रति सेनाले गरेको हिंसा माफीयोग्य नभएको प्रतिक्रिया दिए। संयुक्त राष्ट्रसंघीय मानव अधिकार अन्वेषकद्वारा बिहीबारै म्यानमारमा आपत्कालीन शिखर सम्मेलन आह्वान गरियो। मानवअधिकारसम्बन्धी विशेष प्रतिनिधि थोमस एन्ड्र्युजले म्यानमारमा अवस्था बिग्रँदै गइरहेको बताएका थिए। आदेश अवज्ञा गर्दै भागे प्रहरीविरोधीलाई गोली हान्न दिएको आदेश अवज्ञा गर्दै केही प्रहरी जवान भागेर भारत पुगेका छन्। सैन्य शासकहरूको प्रतिरोधको प्रतीकका रूपमा उनीहरूले तीन औंला उठाएर सलाम गरेको तस्बिर यो साता चर्चामा रह्यो। सैन्य सरकारले जनता मात्र नभई आफूहरूका परिवारका सदस्यलाई पनि मार्ने आदेश दिएका कारण देश छाडेर भाग्नु परेको ती प्रहरी जवानले बताए। वकिलले भेट्न पाउँदिनन् सुकी७५ वर्षीया सुकीविरुद्ध धेरै अभियोग लगाइएको छ। तीमध्ये बिनाअनुमति वाकिटकी चलाएको, सन् २०२० मा कोरोना भाइरसको प्रतिबन्धलाई बेवास्ता गर्दै अभियान सञ्चालन गरेको र भ्रष्टाचार गरेको मुख्य अभियोगहरू हुन्। नेप्याइड अदालतमा बुधबार सुकीको सुनुवाइ हुने तय थियो। उक्त दिन ठूलो संख्यामा प्रहरी परिचालन गरिएको थियो। वकिलहरूलाई पनि भित्र जान दिइएको थिएन। तर, जुन्ता सरकारले इन्टरनेटमाथि लगाएको प्रतिबन्धका कारण भिडियो कन्फ्रेन्स हुन सकेन। त्यसैले सुनुवाइको मिति अप्रिल १ मा सारियो। उनकी वकिल खिन मउङ जले आफूले सुकीसँग निजी रूपमा भेटेर कुरा गर्न नपाएको गुनासो गरिन्। (एजेन्सीको सहयोगमा)"
बर्सेनि वन सखाप,"विराटनगर  ताप्लेजुङको पाथीभरा क्षेत्रको जंगलमा पुसमा दुई सातासम्म डढेलो लाग्यो।  पाँचथरको हिलिहाङ गाउँपालिका३, डाँडेमा दुई वर्षअघि भएको आगलागीमा ६ घर जले।  ओखलढुंगाको चिसंगढीको वनमा गत साता लागेको आगो निभाउन चार दिन लाग्यो। प्रदेश १ का पहाडी जिल्लामा वन क्षेत्र हुँदै बस्तीसम्म डढेलो फैलिएको र ठूलो क्षति पुर्याएको यी प्रतिनिधि घटना मात्रै हुन्। सबैभन्दा बढी आगलागी हुने जिल्लामध्ये पर्छन् ताप्लेजुङ, पाँचथर र ओखलढुंगा। यी जिल्लाका वन र बस्तीमा प्रत्येक वर्ष डढेलोका घटना दोहोरिन्छन्। ताप्लेजुङमा त डढेलो नलागेको र घर नजलेको वर्ष नै नरहेको प्रहरी र डिभिजन कार्यालयको तथ्यांकमा उल्लेख छ। धेरै क्षेत्रफल वनले ढाकेकाले दिनभन्दा रातमा डढेलो लागेको प्रस्ट देखिने गरेको फुङ्लिङका शिवप्रसाद पौडेल बताउँछन्। मैले जाने सुनेदेखि ताप्लेजुङका वन, बस्ती र बजारमा आगलागी भएको थाहा छ, पौडेल भन्छन्, वनमा त प्रायः फागुन चैतमा डढेलोले छोपेकै हुन्छ। हावा चल्दा राप उर्लिन्छ, नचल्दा मन्द गतिमा डढेलो बढ्छ। यी सबै विगत वर्षको पुनरावृत्ति भएको पाँचथर याङ्वरककी उषा लिम्बू बताउँछिन्। राती वारिपारिका जंगलमा डढेलो देखिन्छ। मान्छे जाने कुरा हुँदैन। कहिले सात दिनसम्म पनि धुँवा आइरहेको हुन्छ, अहिले पनि त्यस्तै अवस्था छ, लिम्बू भन्छिन्। बर्सेनि क्षतिको मात्रा बढेको छ। जिल्लागत रूपमा एक दिनमा कति ठाउँमा आगलागी भइरहेको छ भनेर मापन गर्ने विधि नभएकाले दैनिक तथ्यांक भने राख्न नसकिने जिल्लाका डिभिजन कार्यालयहरूले जनाएका छन्। पछिल्लो समय मोडिस उपकरणको सेन्सरले कैद गर्ने आगलागीका घटनालाई तथ्यांकका रूपमा प्रस्तुत गर्ने गरिएको छ। तर, ती सेन्सरले कैद गर्ने आगलागीका घटना ठूला प्रकृतिका मात्रै रहेको विज्ञ बताउँछन्। त्यसको प्रतिपिक्सेल २५० मिटरदेखि १००० मिटरसम्मको रिजोल्युसनभित्र वन वा ठूलो भागमा लागेका डढेलो मात्रै देखिन्छ । घर, कार्यालय, उद्योग, कारखानामा भएको आगलागी मोडिसतस्बिरमा नदेखिन पनि सक्छ। साना मानवीय संरचनाहरूमा भएको आगलागीका घटनालाई स्थानीय प्रशासनमार्फत गृह मन्त्रालयले पञ्जीकरण, संकलन र व्यवस्थापन गरिरहेको छ। स्याटेलाइटबाट कैद गरिएका तस्बिर र गृह मन्त्रालयका तथ्यांक हेर्दा वन डढेलो र आगलागीको चिन्ताजनक अवस्था देख्न सकिन्छ। धेरै ठाउँमा खरबारीमा लगाएको आगो उम्किएर डढेलोमा परिणत हुने गरेको बुझाइ कर्मचारीको छ। पुरानो पतझड नजलाएसम्म नयाँ पलाउन पाउँदैन भन्ने मान्यताका कारण पनि खरबारीमा आगो लगाउँदा उम्किएर वनमा पुग्ने गरेको सामुदायिक वन उपभोक्ता जिल्ला महासंघका सुरज ओझा बताउँछन्। आगो लगाउने पहिचान गरी कारबाहीका लागि सामुदायिक वनले पनि प्रदेश १ का कुनै जिल्लामा सिफारिस गरेको रेकर्ड छैन। खोलामा माछा मार्न गएकाहरूले खाना पकाएर आगो ननिभाउँदा, घर र जंगल आसपासमा झ्यासझुस जलाउँदा, गलत मनस्थिति भएकाहरूले जानाजान आगो झोसिदिँदा आगलागीका घटना धेरै भएका छन्। कतिपयले बदमासी गरे दशाग्रह टर्छ भन्ने रूढिवाढी परम्पराका कारण पनि डढेलो लगाउने गरेका छन्। नेपालमा डढेलोले पार्ने वातावरणीय प्रभावबारे खासै अध्ययन नभएको प्रदेश १ का उद्योग, पर्यटन, वन तथा वातावरणमन्त्री जगदीश कुसियैत बताउँछन्। वनमा डढेलो लागेपछि बस्ती जोगाउनुको विकल्प नरहेको मन्त्री कुसियैतको भनाइ छ। वन अनुसन्धान तथा सर्वेक्षण विभागबाट सन् २०१५ मा प्रकाशित नेपालको वनको अवस्थाको प्रतिवेदनले वनविनाश र क्षयमा डढेलोलाई चरीचरनपछिको प्रमुख कारक मानेको छ।"
उठ्ला पर्यटन क्षेत्र ?,"काठमाडौं : विश्व स्वास्थ्य संगठनले कोभिड१९ को संक्रमणलाई महामारीको रूपमा घोषणा गरेको एक वर्ष पूरा भएको छ। सन् २०१९ को डिसेम्बरदेखि चीनबाट सुरु भएको कोभिड विश्वव्यापी रूपमा फैलिएको थियो। विश्वलाई यसले आफ्नो नियन्त्रणमा लिएपछि २०२० को मार्च ११ तारिखमा विश्व स्वास्थ्य संगठनले यसलाई महामारीको रूपमा घोषणा गरेको थियो। कोभिड महामारीको रूपमा दोस्रो वर्षमा प्रवेश गरिरहँदा कोरोनाको संक्रमण र त्रासमय वातावरण विस्तारै घट्दो क्रममा छ। कोभिड १९ को संक्रमण उच्च दरमा बढिरहेको वर्षमै सरकारले नेपाल भ्रमण वर्ष मनाउने पूर्वघोषणा गरी आवश्यक योजनाका साथ दु्रत गतिमा अघि बढिरहेको थियो। तत्कालीन समयमा २० लाख पर्यटक नेपाल भित्र्याउने लक्ष्यसहित सरकारले आवश्यक सम्पूर्ण तयारी सम्पन्न गरेको थियो। पर्यटन वर्षको माध्यमबाट मुलुकको आर्थिक अवस्था थोरै भए पनि उकास्ने सरकारको योजनामाथि कोभिड१९ को महामारीले तुषारापात मात्रै गरेन। यो महामारीका कारण पर्यटन क्षेत्र पूर्ण रूपमा धराशायी बन्न बाध्य भयो। पर्यटन वर्षको उद्घाटन कार्यक्रम सकेर जनवरी र फेबु्रअरी महिनामा सरकारले करिब दुई लाख पर्यटक नेपाल भित्र्याउन सफल भएको थियो। तर, पर्यटन भित्र्याउन सरकारको योजना धेरै दिनसम्म टिक्न सकेन। होटेल संघ नेपाल (हान) का उपाध्यक्ष विनायक शाहका अनुसार मार्चमै विश्व स्वास्थ्य संगठन (डब्लूएचओ)ले कोभिड१९ लाई महामारीको रूपमा घोषणा गरेको थियो। यसको प्रत्यक्ष असर पर्यटन वर्षको मार्च महिनामा परेको थियो। मार्चदेखि नेपाल घुम्न आउने पर्यटकको संख्या शून्यमा झरेको थियो। सन् २०२० मा नेपाल आउने पर्यटकको संख्या करिब २ लाख ३० हजार छ। कोभिड१९ को बढ्दो संक्रमणलाई ध्यानमा राखेर सरकारले मार्च २४ तारिखदेखि अनिश्चितकालीन लकडाउनको घोषणा गरेपछि पर्यटन भ्रमण वर्ष पनि रद्द गरिएको थियो। विदेशी कूटनीतिज्ञ, दातृ निकायमा कार्यरत कर्मचारी र विदेशी नागरिकता लिएका नेपालीबाहेक घुम्न भनेर नेपाल आउन नपाउने गरी सरकारले प्रतिबन्ध लगाएको थियो। यसले गर्दा विस्तारै उकास्न सुरु गरेको पर्यटन क्षेत्र क्रमिक रूपमा ओरालो लाग्दै धराशायी बन्दै गयो, शाहले भने। नेपालको इतिहासमा पहिलो पटक त्रिभुवन अन्तर्राष्ट्रिय विमानस्थलमा समेत शून्य उडानको अवस्था सिर्जना भयो। कोभिडको १० महिने लामो लकडाउनका कारण पर्यटन क्षेत्रमा करिब एक खर्ब रुपैयाँभन्दा बढी आम्दानी गुमेको छ। नेपाल पर्यटन बोर्डको तथ्यांकअनुसार कोभिडका कारण पर्यटन क्षेत्रले प्रत्येक महिना करिब १० अर्बको दरले घाटा व्यहोरेको छ। शाहका अनुसार १ खर्ब २५ खर्ब लगानी रहेको पर्यटन क्षेत्रमा प्रत्यक्ष, आंशिक र अप्रत्यक्ष गरी करिब १० लाखले रोजगारी पाइरहेका छन्। कोभिडका कारण व्यवसाय बन्द हुँदा करिब ८ लाख दक्ष जनशक्ति रोजगारविहीन भएका छन्। नेपाल घुम्नका लागि प्रतिबन्ध लगाइएको करिब १० महिनापछि अर्थात् अक्टुबरदेखि सरकारले पदयात्रा तथा पर्वतारोहणका लागि मात्रै अनअराइभल भिसा सुरु गर्यो। सन् २०२१ को मार्चको पहिलो सातादेखि सरकारले नेपाल आउन चाहने पर्यटकले आवश्यक प्रक्रिया पुर्याएर सम्बन्धित मुुलुकबाट नै अनअराइभल भिसा लिएर नेपाल आउन सक्ने नीति लागू गरेको थियो। बढ्दै चहलपहलसन् २०२० को पहिलो तीन महिनासँग २०२१ को पहिलो तीन महिनालाई तुलना गर्दा पछिल्लो समयमा पर्यटन व्यवसायमा करिब ४५ प्रतिशतसम्म वृद्धि देखिएको पर्यटनविद् दीपकराज जोशीले जानकारी दिए। सन् २०२१ को दोस्रो ६ महिनादेखि विश्वभरको पर्यटन क्षेत्रले गति लिने अन्तर्राष्ट्रिय उड्डयन नागरिक संगठनले यसअघि नै प्रक्षेपण गरिसकेको छ। गन्तव्यको तयारी, पर्यटन आउने स्रोत बजारको पहिचान, स्मार्टली र इफेक्टिभ्ली सञ्चार हुनुपर्यो, जोशीले भने। अन्तर्राष्ट्रिय प्रचारप्रसारमा पर्यटन बोर्डथलिएको पर्यटन क्षेत्रलाई पुनः ठड्याउन चालू आर्थिक वर्षको बजेटबाट अति प्रभावित क्षेत्रमा समावेश गरी पुनर्कर्जा, सहुलियतपूर्ण ऋणको व्यस्थाका लागि पर्यटन बोर्डले पहल गरेको थियो। तर, पुनर्कर्जा र सहुलियतपूर्ण ऋणबाट करिब १५ प्रतिशत मात्रै पर्यटन व्यवसायी लाभान्वित भएको बोर्डको भनाइ छ। बोर्डका प्रवक्ता मणिराज लामिछानेले बाह्य मुलुकका पर्यटकको आवागमन तत्कालै हुने नदेखिएपछि सरकारले आन्तरिक पर्यटनलाई प्रवद्र्धन गर्न बोर्डले आवश्यक योजना अघि बढाएको जानकारी दिए। यसले गर्दा थोरै भए पनि आन्तरिक पर्यटन क्षेत्रलाई चलायमान बनाउन र जोगाउन सहयोग गर्ने उनको दाबी छ। सन् २०२१ मा विदेशी पर्यटकको आगमन संख्या बढाउन स्वास्थ्यसम्बन्धी मापदण्डमा सहजता, खोप लगाएका पर्यटकका लागि निर्वाध नेपाल आउन सक्ने वातावरण बनाउन अन्तर्राष्ट्रियस्तरको प्रचारप्रसारमा जोड दिइने लामिछानेले जानकारी दिए। भारत र चीनसहितका मुलुकसँग सहकार्य गरी क्षेत्रीय पर्यटक भित्र्याउन सुरु गरिने बोर्डको योजना छ। यसका लागि यही मार्च महिनामा भारतको दिल्ली र मुम्बईमा नेपाली ध्वजावाहक विमान लिएर जाने कार्यक्रम बोर्डले तय गरेको छ। साथै अन्तर्राष्ट्रिय रूपमा आयोजना हुने डिजिटल छलफलमा पनि नेपालले सक्रिय सहभागिता जनाउने भएको छ। पर्यटक भित्र्याउन नीति नियमले बाधा पुर्याउँदैन संस्कृति, पर्यटन तथा नागरिक उड्डयन मन्त्रालयले विदेशी पर्यटक भित्र्याउन हालको कानुनी व्यवस्था बाधा नभएको बताएको छ। पर्यटनसँग पर्याप्त कानुन र नीति भएकाले छुट्टै नीति बनाउन आवश्यक नरहेको मन्त्रालयका सहसचिव प्रदीप कोइरालाले बताए। कोभिडका कारण लिइएको स्वास्थ्य सुरक्षासम्बन्धी मापदण्डमा मात्रै आंशिक सुधार गर्न आवश्यक भएकाले सरकार अहिले त्यही विषयमा आवश्यक गृहकार्य गरिरहेको उनले जानकारी दिए। होटेल क्वारेन्टिनको व्यवस्था खारेज, अनअराइभल भिसा खुला गर्नेजस्ता विषय पर्यटन व्यवसायीले मागको रूपमा अघि सारेको मन्त्रालयले जनाएको छ।"
म्यानमारको नरसंहार अमानवीय र निन्दनीय : नेपाली कांग्रेस,"काठमाडौं : नेपाली कांग्रेसले म्यानमारमा पछिल्ला दिनमा भइरहेको प्रदर्शनमा सेनाले गरेको दमनलाई नरसंहारको संज्ञा दिएको छ। आइतबार विज्ञप्ति सार्वजनिक गर्दै कांग्रेस प्रवक्ता विश्वप्रकाश शर्माले हिंस्रक दमनको कडा विरोध गर्दै म्यानमारको लोकतान्त्रिक आन्दोलनप्रति एक्यवद्धता जनाउन सबैलाई आग्रह गरेका छन्। उनले सैनिक सरकारले नागरिक प्रदर्शनमा नरसंहार गरेको भन्दै त्यसप्रति चर्को निन्दासमेत गरेका छन्। म्यानमारमा पछिल्ला केहिदिन यता सैनिक सरकारले नागरिक प्रदर्शनमा नरसंहार गरिरहेको घटना र प्रवृत्ति अत्यन्तै अमानवीय र निन्दनीय छ, प्रवक्ता शर्माले विज्ञप्ति सार्वजनिक गर्दै लेखेका छन्, जनता माथिको दमन तत्काल रोकेर निर्वाचित सरकार बहाल गर्न, लोकतन्त्रवादी नेतृ आङ साङ सुकी लगायत सबैलाई रिहाइ गर्न र लोकतन्त्र पुनस्थापित गर्न म्यानमारको सैनिक सत्तामाथि विश्वव्यापी रूपमा तीब्र दबाब बढाउन आवश्यक देखिएको छ। विश्वभर जहाँ पनि हुने लोकतान्त्रिक आन्दोलनप्रति समर्थन र एक्यवद्धता जनाउने नीति नेपाली कांग्रेसले लिंदै आएको भन्दै शर्माले यस्तो बताएका हुन्। म्यानमारको पछिल्लो कु लगत्तै विरोध प्रकट गरेर त्यहाँ भइरहेका घटनाक्रमलाई हामी निरन्तर नियालि रहेका छौं, शर्माले विज्ञप्तिमा भनेका छन्, सैनिक सत्ताले मच्चाएको रक्तपात रोक्न म्यानमारका जनताको पक्षमा विश्वभरबाट आवाज उठ्न अत्यावश्यक भएको छ। दमनका विरुद्ध लोकतन्त्रका पक्षमा फेरि पनि आफ्नो अभिमत प्रकट गर्दै म्यानमारका जनताका पक्षमा प्रष्ट रूपमा उभिएर आवश्यक अन्तर्राष्ट्रिय पहलकदमी गरिनुपर्ने आवश्यकता र अभियानका पक्षमा एक्यवद्ध हुन नेपाली कांग्रेस सबै दल, संघसंस्था र सरकार समेतलाई अपील समेत गरेका छन्।"
प्रधानमन्त्री ओली र सभामुख सापकोटाबीच दुई घण्टा छलफल : के कुराकानी भयो ?,"काठमाडौं : प्रधानमन्त्री केपी ओली र सभामुख अग्निप्रसाद सापकोटाबीच छलफल भएको छ। आइतबार बिहान ११ बजेपछि प्रधानमन्त्री ओलीलाई भेट्न सभामुख सापकोटा प्रधानमन्त्रीको सरकारी निवास बालुवाटार पुगेका हुन्। भेटमा समसामयिक विषयमा छलफल भएके प्रधानमन्त्रीका प्रेस सल्लाहकार सूर्य थापाले जानकारी दिए। अस्तिनैदेखि भेट्ने कुराकानी भएको थियो। आज भेटवार्ता भएको छ, प्रधानमन्त्रीका प्रेस सल्लाहकार थापाले भने, संसद् सञ्चालन र संसद्को बिजनेशको विषयमा कुराकानी भएको छ। पुस ५ गते विघटन भएको प्रतिनिधिसभालाई सर्वोच्च अदालतले फागुन ११ गते पुनस्र्थापना गरेपछि चार पटक संसद् बैठक बसे पनि संसद्ले बिजनेश पाएको छैन। सभामुख सापकोटाले संसदमा पेश गर्नुपर्ने विधेयकलाई प्राथमिकता नदिएको भन्दै प्रधानमन्त्री ओली असन्तुष्ट छन्। संसद् बैठकको कार्यसूची तयार गर्दा छलफल नभएको भन्दै प्रधानमन्त्री ओलीले विभिन्न सञ्चारमाध्यम मार्फत् सभामुखसँगको असन्तुष्टि सार्वजनिक गर्दै आएका छन्। आइतबार बालुवाटारमा भएको भेटमा संसद्लाई कसरी प्रभावकारी बनाउने र महत्वपूर्ण विधेयकलाई कसरी अगाडि बढाउने भन्ने विषयमा दुई घण्टासम्म छलफल भएको हो। प्रधानमन्त्रीसँगको भेटवार्तामा समग्र संसद्को प्रभावकारीताका विषयमा छलफल भएको सभामुख सापकोटाका प्रेस सल्लाहकार श्रीधर न्यौपानेले जानकारी दिए। समग्र संसद्, संसद्को प्रभावकारीता, संसद्लाई कसरी प्रभावकारी बनाउने विषयमा छलफल भएको छ, न्यौपानेले भने, जरुरी र महत्वपूर्ण विधेयकहरुका विषयमा समेत छलफल भयो।"
बेसहारा बने बालबालिका,"पर्वत : अभिभावकले छाडेपछि पर्वतको एक दलित बस्तीका पाँच बालबालिका सहाराविहीन बनेका छन्। पर्वतको जलजला गाउँपालिका२ माझफाँटमा पाँच जना अभिभावकविहीन बालबालिका बिचल्लीमा परेका हुन्। गौराटोलमा अवस्थित समाज कल्याण आधारभूत विद्यालयमा पढ्ने चार बालक र एक बालिका आफन्तविहीन बनेका हुन्। कक्षा १ मा पढ्ने आशा परियारकी आमाले दोस्रो विवाह गरेपछि घरमा बुवाले अर्की आमा ल्याए। नौ महिना कोखमा पालेर संसार देखाउने आमाले नै साथ छोडेपछि उनले बुवाको समेत माया पाउन सकिनन्। अहिले मामाघरमा बसेर विद्यालयमा जाने गरेकी छन्। आशाकै विद्यालयमा कक्षा ४ मा अध्ययनरत आस्था परियारको समस्या पनि उस्तै छ। आमा र बुवाले दोस्रो विवाह गर्दा उनी पनि बेसहारा बनिन्। जलजला२ रातढुंगाका विवश परियार कक्षा ४ मा पढ्छन्। विवशका बुवाको मानसिक सन्तुलन गुमेपछि आमाले दोस्रो विवाह गरिन्। बेनी नगरपालिका५ पुलाचौरकी शनिशा परियारको बुवा सिकिस्त बिरामी छन्। बुवा लगातार बिरामी हुन थालेपछि आमाले दिनुपर्ने साथ र सहयोगको विकल्पमा दोस्रो विवाह रोजिन्। अहिले घरमा बुवा बिरामी छन्, खानेबस्ने र पढ्ने वातावरण नभएपछि ठूली आमाको घरमा बसेर उनी सोही ठाउँको विद्यालयमा जाने गरेकी छन्। विद्यालयका प्रधानाध्यापक डम्बरबहादुर घर्तीक्षेत्रीले अभिभावकविहीन पाँच बालबालिकाको बिजोग रहेको बताए। उनीहरूलाई पढ्न वर्षभरि आवश्यक पर्ने सामग्रीकै अभाव छ, प्रअ घर्तीक्षेत्रीले भने, सबै आफन्तको घरमा बसेका छन्। वडाध्यक्ष गोविन्द खत्रीले दलित बस्तीका बालबालिकाको अवस्था नाजुक भएकाले विभिन्न माध्यमबाट सहयोग गरेको बताए। गरीब परिवारका बालबालिकालाई अभिभावकले छोडेर गए पछि शिक्षादीक्षामा ठूलो संकट परेको छ। शैक्षिक सामग्रीदेखि ओढ्नेओछ्याउने लुगा र अँगेनामा पाक्ने खाद्यान्नसमेत नभएको अवस्था छ। भोकभोकै बस्न बाध्य विद्यार्थीलाई सहयोग जुटाउने अभियान सुरु भएको स्थानीय युवा नवीन जीसीले बताए। बालबालिकाको पालनपोषण र शिक्षादीक्षामा सहयोगको जरुरी भएको स्थानीय रविन जीसीको भनाइ छ ।"
"२१०१ पीसीआर परीक्षणमा ८९ जनामा कोरोना संक्रमण, काठमाडौंमै थपिए ५२ संक्रमित","काठमाडौं : पछिल्लो २४ घन्टामा थप ८९ जनामा कोरोना भाइरस (कोभिड१९) संक्रमण देखिएको छ। २१ सय १ जनाको पीसीआार परीक्षण गर्दा ८९ जनामा कोरोना संक्रमण देखिएको स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले जानकारी दिएका छन्। यस्तै, पछिल्लो २४ घन्टामा ९५ जना डिस्चार्ज भएका छन्। यो सहित कोरोनाबाट निको हुनेको संख्या २ लाख ७६ लाख ८३९ पुगेको छ। निको हुनेको संख्या ९८४ प्रतिशत हो। मन्त्रालयका अनुसार पछिल्लो २४ घन्टामा कोरोनाबाट कसैको पनि मृत्यु भएको छैन। नेपालमा कोरोनाबाट मृत्यु हुनेको संख्या ३ हजार २७ पुगेको छ। हालसम्म क्वारेन्टाइमा ५७ जना रहेका छन् भने १२ सय ८२ जना आइसोलेसनमा छन्। मन्त्रालयका अनुसार आइतबार ४१ जना आइसीयूमा भर्ना गरिएकामध्ये १ जनालाई भेन्टिलेटरमा उपचारत छन्। मन्त्रालयका अनुसार आज काठमाडौंमा ५२, भक्तपुरमा ६ र ललितपुरमा ७ जना गरी ६५ कोरोना संक्रमित थपिएका छन्। पछिल्लो समय नेपाल कोरोना संक्रमितको संख्या बढ्दै गएको छ। कोरोनाको दोस्रो लहर छिमेकी मुलुक भारतमा देखिएपछि नेपालका छिमेकी सीमावर्ती जिल्लामा सतर्कता अपनाउन थालिएको छ। भीडभाडजन्य गतिविधि नगर्न र स्वास्थ्य मापदण्ड कायम गर्न सरकारले अनुरोध गरेको छ। कतिपय ठाउँमा भारतबाट आउनेमा संक्रमण पुष्टि भएपछि उनीहरुलाई घरमै आइसोलेसनमा बस्ने व्यवस्था गरिएको छ। भारतमा नयाँ भेरिएन्टसहित नयाँ लहर देखापर्नुर नेपालमा पनि संक्रमण पुष्टि हुनेको संख्या बढ्दै जानुले नयाँ लहरको संभावना उच्च रहेको सरकारको भनाइ छ।"
अछामी होरी,"अछाम : रंगहरुको पर्व होलीलाई अछाममा विषेश तरिकाले मनाउने गरिन्छ। रंग, भाइचारा र सद्भावको रुपमा रहेको होली पर्वलाई अछामको महत्वपूर्ण पर्वको रुपमा पनि लिने गरिन्छ। होरी अछामीहरुले परापूर्वकालदेखि नै मनाउँदै आएका छन्। होलीलाई यहाँको स्थानीय भाषामा होरी' भन्ने गरिन्छ। दसैं तिहारमा समेत घर नफर्किने स्थानीय यति बेला घर फर्किएर होरी खेलमा सहभागी हुने गर्दछन्। यस अवसरमा जिल्लाका गाउँगाउँमा होरी खेल खेलिन्छ। आफन्त, इष्टमित्र, परिवारसँग सुमधुर भेटघाट हुने गर्दछ। यस क्षेत्रका बुढापाकाका अनुसार अछाममा करिब तीन सय वर्ष अघिदेखि होरी खेल्ने प्रचलनको प्रारम्भ भएको र करीब ४० वर्ष पहिले यसको पारम्पारिक गीतको लय स्थानीय जनजिब्रोमा बोलिने भाषामा गीतको रचना गरी स्थानीयकरण गरिएको थियो। होरी खेलको पहिरन पनि विषेश प्रकारको हुन्छ। होरी खेल्ने पुरुषहरुले सेतो भोटो सहित जामा, पछाडि कुमदेखि खुट्टासम्म पुग्ने गरी पिठ्युमा एउटा सेतो चद्दर जस्तो पहिरिनु पर्छ। टाउकोमा पघरी बाध्नुपर्छ। त्यसैगरी आआफ्ना दिदी बहिनी, श्रीमती, आमाहरुले उनेर ल्याएका माला लगाइ दिने गर्दछन्। होरी खेल खेल्दै गर्दा बिचबाट एकजनाले लयात्मक देउडा गाउने गर्दछन् र त्यही गीतलाई खेलमा सहभागीहरुले गाउने गर्दछन्। होरी खेल प्रारम्भ गर्नुलाई पैट्याउनु भनिन्छ। हरेक वर्ष होरीमा देउडा गाउँदै आएका प्रभा धम्कोटका पूर्व प्रधानाध्यापक कुलबहादुर कुँवर लामो समयदेखि भेटघाट हुन नपाएका दाजुभाइ एकै ठाउमा भेला भएर भलाकुसारी गरी होरी खेल्ने गरिन्छ, त्यसैले पनि यो पर्वलाई निकै महत्वपुर्णरुपमा लिने गरेको बताउँछन्। उनले भने, एक हप्ता अघिदेखि नै होरी खेल्ने गरिन्थ्यो र पुर्णिमाको दिन समापन हुन्थ्यो तर केहि वर्ष यतादेखि होरी खेल्ने प्राङ्गणमा छिटफुट रुपमा मात्र पुरुषहरु जामा लगाए खेल्न आउँछन्। पुरुषहरु जति रोजगारका लागि विदेशिएका छन् गाउँघरमा बुढापाका मात्र छन्। अबका युवाहरुले आफ्नो लोक संस्कृति जगेर्ना गर्नको लागि महत्वपूर्ण भूमिका खेल्नुपर्छ। होरीमा गाइने देउडा रामायणबाट सुरु हुन्छ। यो खेल नेपालको चारधाम मध्येको एकधाम बैधनाथ धाममा महाशिवरात्रीको मेलाको भोलिपल्ट बिहान मन्दिरको प्राङ्गणमा देउडा खेली शुभारम्भ गर्दछन्। गाउँमा महाशिवरात्रीपछिको अष्टमीदेखि एकादशी तिथिको कुनै एकदिनमा आआफ्नो पट्कानीमा होरी सुरुवात गर्ने सल्लाह अनुसार खलिफाले त्यो दिनबाट बेलुका होरी खेल्ने प्राङ्गणमा बाजा ढोल बजाउन थाल्छ। ढोल बज्न थालेछि खेल्ने र दर्शकहरु त्यहाँ भेला हुने गर्दछन्। गोलो घेरा बनाइ होरी खेल्ने गर्दछन्। होरी खेलको उद्गम स्थल कुमाउ गढवाललाई मानिन्छ। विसं १७५० को आसपासमा सोमवंशी राजा भान शाहले आफ्नी जेठी महारानीले आफ्नो माईत कुमाउ गढवालबाट राजाको तालमा होरी देउडा साथ खेलाउने जिताउरे दमाइ र होरीका गीतको वहि झिकाइ आफ्नो शितकालीन दरबार कालिमाटीगढी नजिकै रहेको प्रख्यात बैधनाथ मन्दिरको पूजा अर्चना गरी त्यहीं होरी खेल खेलाउने अभ्यास गराएका थिए। यसरी प्रारम्भ गरिएको होरी खेल हेर्न छरछिमेकका महिला पुरुष भेला भएर हेर्ने गर्थे, भने पुरुषहरु खेलमा सहभागी भइ अभ्यास गर्थे। यसप्रकार होरी खेल लोकप्रिय हुँदै बैधनाथको मन्दिर र महाराज भान शाहको दरबारको पट्कानीबाट सुरु भइ गाउँगाउँका पट्कानीमा पुग्यो । पछि अछामी संस्कृतिको अभिन्न अंग हुन गएको जानकार ध्वजबहादुर कुँवर बताउँछन्। यो वर्ष भने अछाममा सामुहिक रुपमा होली खेल्न रोक लगाइएको छ। जिल्ला प्रशासन कार्यालयले एक सूचना जारी गर्दै सामुहिक रुपमा होली खेल्न रोक लगाइएको जानकारी दिएको हो। दोस्रो चरणको कोरोना भाइरसको जोखिम बढ्दै गएकाले सामुहिक रुपमा होली खेल्न रोक लगाइएको जिल्ला प्रशासन कार्यालयका अछामले जनाएको छ। तर विभिन्न गाउँ टोलमा भने सामुहिक होली खेल्ने क्रम चलिरहेको छ। पहाडी जिल्लाहरुमा फागु पुर्णिमाका दिन अर्थात आज र तराईका जिल्लामा भोलि होली मनाउने गरिन्छ।"
"प्रदेश १ मा होली लक्षित सुरक्षा कडाइ, नियम उल्लंघन गर्नेलाई कारबाही","विराटनगर : रंगहरुको पर्व होलीलाई लक्षित गरेर प्रदेश १ का १४ वटै जिल्लामा आज (आइतबार) बिहानैबाट सुरक्षा कडाइ गरिएको छ। प्रदेशभर ठूलो संख्यामा सुरक्षाकर्मी परिचालन गर्दै सुरक्षा व्यवस्था मजवुत बनाइएको हो। आज पहाडी तथा हिमाली क्षेत्रमा धुमधाम एवं हर्षोल्लाससाथ होली पर्व मनाउँदै छन्। भोलि तराईमा मनाइन्छ। प्रदेश १ प्रहरी कार्यालय विराटनगरका प्रवक्ता एसपी महेन्द्र श्रेष्ठका अनुसार विशेष गरेर आज होली मनाइने पहाडी तथा हिमाली क्षेत्रको सुरक्षा व्यवस्था कडा पारिएको छ। होली तराईका जिल्लामा भोलि मनाइने भएकाले त्यसलाई पनि मध्यनजर गर्दै उचित सुरक्षा प्रवन्धन गरिएको श्रेष्ठले बताए। ठाउँठाउँमा ठूलो संख्यामा सुरक्षाकर्मी परिचालन गरेर स्थितिलाई सुरक्षा नियन्त्रण एवं निगरानीमा राखिएको उनको भनाइ छ। श्रेष्ठका अनुसार होली मनाउने नाममा कानुनविपरीत हुने सबै गतिविधिमाथि निगरानी बढाएर कडाइ गरिएको हो। होलीमा उसृङ्खल र अवाञ्छित गतिविधि गर्ने जोकोहीलाई पनि नियन्त्रणमा लिएर प्रचलित कानुनअनुसार कारबाही अघि बढाइने प्रदेश प्रहरी प्रमुख डीआईजी ईश्वरबाबु कार्कीले बताए। उनका अनुसार जबरजस्ती रंग दल्ने, लोला हान्ने र इच्छाविपरीतका कार्य गर्ने सबैलाई कारबाहीको दायरामा ल्याइने छ। कोरोनाको जोखिम बढेकाले विशेष सावधानी अपनाएर र स्वास्थ्य मापदण्डको पालना गरेर मात्रै होली मनाउन डीआईजी कार्कीले सबैमा आग्रह गरेका छन्। जमघट र भिडभाड गरेर तथा समुदायमा मनाइने होलीका कारण कोरोना संक्रमणको जोखिम अत्याधिक हुने भएकाले सबैलाई सावधानी अपनाउन र परिवारभित्र मात्रै होलीलाई कायम राख्न आग्रह गरिएको उनको भनाइ छ। उनका अनुसार चाडपर्व मनाउने नाममा नियमविपरीत गतिविधी गर्नेहरुमाथि प्रहरीले निरन्तर निगरानी बढाएको छ। उचित सुरक्षा प्रवन्ध मिलाइएका कारण आइतबार बिहानसम्ममा होली पर्व मनाउने क्रममा प्रदेशभर कुनै पनि अप्रीय घटना हुन नपाएको डीआईजी कार्कीले बताए। उनका अनुसार विभिन्न अपराधिक घटना र अवाञ्छित गतिविधी हुने शंकास्पद स्थानलाई प्रहरीले आफ्नो निगरानी एवं नियन्त्रणमा राखेको छ। कुनै ठाउँमा अप्रीय घटना भएमा तत्काल परिचालन गर्ने र स्थितिलाई नियन्त्रणमा लिने गरी प्रहरीको रिजर्ब फोर्स पनि तयारी अवस्थामा राखिएको जानकारी कार्कीले दिए। होलीलाई लक्षित गरेर प्रदेश राजधानी विराटनगरसहित जिल्लाभरको सुरक्षा व्यवस्था मजवुत बनाइएको जानकारी मोरङ प्रहरी प्रमुख एसपी सन्तोष खड्काले दिए। उनका अनुसार जथाभावी र इच्छाविपरीतको गतिविधी गर्नेलाई तत्काल नियन्त्रणमा लिएर कारबाही अघि बढाउने तयारी छ। मादक पदार्थ एवं नसाजन्य पदार्थको सेवनबाट हुनसक्ने सम्भावित घटना नियन्त्रण गर्नतर्फ पनि सचेत रहेर प्रहरी सक्रिय बनेको उनको भनाइ छ। होलीमा मादक पदार्थ सेवन (मापसे) गरेर सवारी नचलाउन, तीव्र गतिमा सवारी नचलाउन, नियमको पालना गर्न र कुनै स्थानमा हुनसक्ने सम्भावित घटनाका बारेमा तत्काल प्रहरीलाई खवर गर्न सबैमा आग्रह गरिएको एसपी खड्काले बताए। सुरक्षा व्यवस्था मजवुत बनाउँदै होलीलाई सुरक्षित र मर्यादित बनाउन तथा कुनै पनि घटना हुन नदिन आफ्नै नेतृत्वमा टोली लिएर खड्का आफै फिल्डमा निस्किएका छन्। एसपी खड्का नेतृत्वको टोलीले सवारी साधन, शङ्कास्पद व्यक्तिहरु तथा पैदल यात्रु र होलीमा रम्नेहरुमाथिको चेकजाँच एवं निगरानीलाई तीव्र पारेको छ।"
बागलुङमा लागेको होली मेलामा झडप हुँदा दुई जनाको मृत्यु,"बागलुङ : बडिगाड गाउँपालिका१० दर्लिङ र प्युठान जिल्लाको सिमानामा लागेको होली मेलामा युवाबीच भएको झडपमा केही व्यक्तिको हताहती भएको बताइएको छ। दर्लिङको बल्देधुरीमा दुई युवा समूहबीच झडप हुँदा हताहती भएको बडिगाँड गाउँपालिका ९ का अध्यक्ष कृष्णबहादुर खत्रीले जानकारी दिए। गुल्मी, बागलुङ र प्युठानको सिमाना बल्देधुरीमा होली मनाउन गएका युवाबीच झडप हुँदा दुईको मृत्यु र केही युवा घाइते भएको हुनसक्ने खत्रीले बताए। मृत्यु हुनेमा ३६ वर्षीय प्रकाश कुँबर र ३४ वर्षीय दिपक दमाइ रहेका छन्। उनीहरुको शव बल्देधुरी भीरबाट ५०० मिटर तल खसेको अवस्थामा भेटिएको प्रहरी नायब उपनिरीक्षक इग्वाल हवारीले जानकारी दिए। घटनास्थल मानव बस्तीभन्दा केही टाढा रहेको र त्यहाँ प्रहरी तथा जनप्रतिनिधि पुग्न समय लागेकाले घटनाको विवरण आउन समय लागेको हो। आइतबार दिउँसो बडिगाड१० बल्देधुरीमा तीन जिल्लाका करिब ६०० जना उपस्थित भएका थिए। स्थानीयवासीका अनुसार झडपपछि बागलुङकै निसीखोला गाउँपालिका७ र बडिगाड१० का केही युवा बेपत्ता भएको आशङ्का गरिएको छ। घटनामा १० देखि १५ जनासम्म हताहती भएको हुनसक्ने स्थानीयवासीले बताएका छन्। घटनापछि प्रहरी घटनास्थलतर्फ जाँदै गरेको इलाका प्रहरी कार्यालय भीमगिठेले जनाएको छ। घटनाको विस्तृत विवरण आउँन बाँकी छ। रासस"
लागुऔषध ओसारपसारमा बालबालिकाको प्रयोग : एकै परिवारका दाजुभाइ पक्राउ,"विराटनगर : मोरङका सीमावर्ती नाकाबाट भरियाका रुपमा बालबालिकाको प्रयोग गरेर कानुनद्धारा बर्जित लागुऔषधको ओसारपसार हुने गरेको पाइएको छ । भारतको जोगवनी बजारबाट लागुऔषध लिएर आउँदै गर्दा दुई बालक पक्राउ परेपछि कारोबार एवं ओसारपसारको नयाँ धन्दा बाहिर आएको हो । इलाका प्रहरी कार्यालय रानीका प्रहरी निरीक्षक दीपक थापा नेतृत्वको टोलीले लागुऔषध ओसारपसारमा दुई बालकलाई प्रयोग गर्दै आएका एक भारतीय नागरिकलाई पनि नियन्त्रणमा लिएको छ । पक्राउ पर्नेमा भारत अररीया वैजनाथपुरका २३ वर्षीय दिलिपकुमार साह रहेका छन् । साहले विराटनगर महानगरपालिका१८ का ११ र १३ वर्षीय दुई बालकलाई लागुऔषध बोक्ने भरियाका रुपमा प्रयोग गरेको पुष्टि भएको मोरङ प्रहरीका प्रवक्ता डीएसपी मानबहादुर राईले जानकारी दिए । बालकहरु एउटै परिवारका दाजुभाइ हुन् । उनका अनुसार भारतबाट लागुऔषध लिएर आउँदै गरेको अवस्थामा विराटनगर१८ भेडियारीदेखि उनीहरु पक्राउ परेका हुन् । प्रहरीको प्रारम्भिक अनुसन्धानबाट पक्राउ परेका साह लामो समयदेखि लागुऔषधको ओसारपसार र कारोबारमा संलग्न रहेको पत्ता लागेको छ । भारतमा डिलर नै चलाउँदै आएका उनले नेपालतिर लागुऔषध सप्लाई गर्नु पर्दा भने बालबालिकालाई भरियाका रुपमा प्रयोग गरिरहेको खुलेको राईले बताए । कोरोना महामारीको दोस्रो लहरका कारण सरकारले सावधानी अपनाउन सबैमा अनुरोध गरेको छ । कोरोना नियन्त्रणका लागि गत वर्ष चैत ११ गतेबाट नेपालभारत आवतजावत बन्द गर्दै दुई देशीय नाका सिल गरिएको थियो । नाका बन्द अहिले पनि यथावत छ । बरु कोरोनाको नयाँ लहर सुरु भएपछि नाकामा सुरक्षाकर्मी परिचालन गरेर थप कडाइ गर्न थालिएको छ । यस्तो अवस्थामा पनि सुरक्षाकर्मीलाई छल्ने प्रयास गर्दै भारतबाट नेपालतिर लागुऔषध भने सप्लाई भइरहेको पुष्टि भएको डीएसपी राईले बताए । उनका अनुसार विगतदेखि नै लागुऔषधको धन्दा चलाइरहेका साहले सुरक्षाकर्मीलाई छल्नका लागि बालबालिकाको प्रयोग गरिरहेको खुलेको छ । प्रहरीले जाली झोलाभित्र हालेर ल्याउँदै गरेको अवस्थामा ठूलो परिणामको लागुऔषध पनि नियन्त्रणमा लिएको छ । मोरङ प्रहरी प्रमुख एसपी सन्तोष खड्काका अनुसार पक्राउ परेका बालकहरुले बोकेको झोलाबाट डाइजेपाम, फेनारगन र नुफिन गरेर पाँच सय ७० एम्पुल लागुऔषध बरामद भएको छ । दुई देशबीच आवतजावत गर्दा सुरक्षाकर्मीले पनि वास्ता नगर्ने भएका कारण कारोबारीले भरियाका रुपमा बालबालिकाको प्रयोग गरेको पाइएको खड्काको भनाइ छ । पैदल नै रहेका बालकहरु झोला बोकेर शंकास्पद हिसाबले नेपालतिर छिर्दै थिए, उनले भने, नियन्त्रणमा लिएर खानतलासी गर्दा लागुऔषध फेला पयो । प्रहरी नियन्त्रणमा रहेका दुवै बालकले पैसा दिन्छु भनेपछि आफूहरुले लोभमा परेर झोला नेपालसम्म ल्याइदिने काम मात्रै गरेको बताएका छन् । उनीहरुले दिएको सूचनाका आधारमा प्रहरीले नेपाल छिरेका बेला साहलाई पनि पक्राउ गरेको हो । पैसाको प्रलोभन देखाउँदै लागुऔषधले भरिएको झोला विराटनगरसम्म पुयाउन बालकहरुलाई लगाएको पाइयो, एसपी खड्काले भने, झोला ल्याइदिएवापत कति पैसा दिने तयारी थियो भन्ने चैँ खुल्न बाँकी छ । प्रहरीका अनुसार पक्राउ परेका बालकहरुको पारिवारिक आर्थिक अवस्था कमजोर छ । आर्थिक अवस्था कमजोर भएका कारण पैसाको प्रलोभन देखाएर उनीहरुलाई अवैध धन्दामा प्रयोग गर्ने गरेको पुष्टि भएको जानकारी खड्काले दिए । पक्राउ परेका तीनै जनाविरुद्ध लागुऔषध ऐन अन्तर्गतको मुद्दा चलाउन प्रहरीले आइतबार अदालतबाट म्याद थप गरेर घटनाको अनुसन्धान थालेको छ । बालकहरलाई भने बाल निगरानी कक्षमा राखेर घटनाको अनुसन्धान अघि बढाइएको प्रहरीले जनाएको छ ।"
डेढ सय ठाउँमा डढेलो,"देवचन्द्र भट्ट । नुवाकोट, भवानी अधिकारी । स्याङ्जा नुवाकोट र रसुवाका १ सय ५० भन्दा बढी वनमा डढेलो लागेको छ। धेरै स्थानमा एकै पटक आगजनी भएको र दमकललगायत साधनको कमी भएका कारण नियन्त्रणमा समस्या भएको छ। नुवाकोटकै सयभन्दा बढी ठाउँमा डढेलो लागेको डिभिजन वन कार्यालय नुवाकोटले जनाएको छ। वनका कर्मचारी र सामुदायिक वनका पदाधिकारी आगो निभाउन सक्रिय भएका छन्। वन कार्यालय प्रमुख प्रेमप्रसाद सापकोटाका अनुसार गत वर्षको तुलनामा डढेलोका घटना बढेको छ। शनिबारसम्म सयभन्दा बढी सामुदायिक वनमा डढेलो लागेको वन कार्यालयले जनाएको छ। एक दर्जन ठाउँमा आगो निभाउन सकिएको छैन। अघिल्ला वर्ष हिउँदका समयमा वर्षात् भएका कारण आगलागी र डढेलोका घटना कम भए, सापकोटाले भने, यो वर्ष वर्षा नहुँदा डढेलोका घटनामा धेरै वृद्धि भएको छ। डढेलोको जोखिम बढी देखिएकाले सतर्कता अपनाउन वन कार्यालयले अनुरोध गरेको छ। यस्ता घटना नियन्त्रण गर्न वन उपभोक्ता तथा स्थानीय नै सचेत हुनुपर्ने विदुर नगरपालिका५ पीपलटारका हरिशरण गजुरेलको भनाइ छ। कहीँकतै आगो लागेको देखे अग्निरेखा बनाई निभाउने प्रयास गर्न तथा वडा, पालिका, वन कार्यालय, सुरक्षाकर्मीलगायत निकायमा जानकारी दिन उपभोक्तालाई अपिल गरिएको विदुर २ का वडाध्यक्ष वीरेन्द्रकुमार शाहीले बताए। बर्सेनि वन सखाप आगोसहितको चुरोटको ठुटा जथाभावी नफाल्न, घाँस पलाउनेलगायत स्वार्थ राखेर वनमा आगलागी हुन नदिन सबैले जिम्मेवारी पूरा गर्नतर्फ लाग्न डिभिजन वन कार्यालयले अनुरोध गरेको छ। लाङटाङ राष्ट्रिय निकुञ्जमा डढेलोले बुट्यान नोक्सान गरेको र ढुंगा झर्न सक्ने सम्भावनालाई ध्यानमा राखी त्रिशूली किनारमा रहेको सडकमार्गमा सकभर पैदल यात्रा नगर्न सचेत गाइएको रसुवा प्रशासनले जनाएको छ। जरुरी यात्रा मात्रै गर्न अनुरोध गरिएको प्रमुख जिल्ला अधिकारी इश्वरीप्रसाद ढकालले बताए। उनका अनुसार ब्रावल भीरपाखामा डढेलोका कारण ढुंगा झर्ने सम्भावना बढेकाले स्याफ्रुबेँसीहाकु राजमार्गमा हिँड्ने व्यक्तिलाई सावधानी अपनाउन आग्रह गरिएको छ। गोसाइँकुण्ड गाउँपालिका६ स्थित धुञ्चेको तटीय क्षेत्रमा लागेको डढेलो ९० प्रतिशत नियन्त्रणमा आएको छ। लडेका रूख बलिरहेको र अन्य स्थानको आगो प्रायः नियन्त्रणमा आइसकेको निकुञ्जले जनाएको छ। १५ बाख्रा मरे बिहीबार साँझदेखि स्याङ्जाका चार स्थानमा डढेलो लागेको छ। तीन स्थानमा त अझै आगो निभाउन नसकिएको प्रहरीले जनाएको छ। यी घटनामा १५ वटा बाख्रा मर्नुका साथै ५ घाइते छन्। घर र गोठ जलेर लाखौंको क्षति पुगेको छ। गल्याङ नगरपालिका७ दारेगैडा लसुनस्थित ७० वर्षीया भागीरथी पाण्डेको घर र गोठ जलेका छन्। ७ वटा बाख्रा जलेर मरेका छन् भने एउटा घाइते भएकोे छ। सोही ठाउँका ७१ वर्षीय चन्द्रप्रसाद पाण्डेको घर र गोठमा आगोले क्षति पुयाएको छ। उनको पनि गोठमा रहेको ८ वटा बाख्रा मरेका छन् भने ४ वटा घाइते छन्। आगलागीबाट ३ लाख ५० हजार बराबरको क्षति भएकोे प्रहरी नायब उपरीक्षक राजेन्द्र अधिकारीले बताए। घर र गोठमा लागेको आगो स्थानीय र प्रहरीको सक्रियतामा निभाइएको छ। पुतलीबजार नगरपालिका५ र ६ को संगमस्थल भालुपहाड, वालिङ नगरपालिका २ स्थित धोवादी सामुदायिक वन र बिरुवा गाउँपालिकास्थित चन्द्रकोट सामुदायिक वनका भीरपाखामा डढेलो लागेकोे प्रहरीले जनाएको छ। बस्तीभन्दा पर भीरमा आगो बलेको बताइएको छ। घटनास्थलमा स्थानीय, प्रहरी र सेना पुगेका छन्। वनजंगलमा सुकेका घाँसपातमा आगो लगाएपछि नयाँ घाँसपात राम्रो पलाउने विश्वास गर्दै डढेलो लगाउने गर्ने गरेको अधिकारीले बताए। भने, कहिलेकाहीँ ससाना लापरबाहीका कारण पनि आगलागी हँुदा ठूलो क्षति पुग्छ।"
पोखरामा पर्यटकको चहलपहल (फोटो फिचर),"पोखरा : कोरोनाले थलिएको पर्यटन उद्योग आन्तरिक पर्यटक घुमघाममा निस्कन थालेपछि चहलपहल सुरु भएको छ । पछिल्लो समयमा भारतमा कोरोना संक्रमणको दोस्रो लहर सुरुभएसँगै नेपालमा पनि कोरोनाको दोस्रो लहर सुरु हुन्छ कि भन्ने डरका बीच तीन दिन बिदामा पोखरामा आन्तरिक पर्यटकको चहलपहल बढेको हो । काठमाडौं, भरतपुर, बुटवल, बिराटनगर, भैरहवालगायत विभिन्न सहर र कास्कीका वरपरका जिल्लाबाट पोखरा घुम्न आउने आन्तरिक पर्यटकको चाप बढेको छ । शैक्षिक भ्रमणमा आउने विभिन्न जिल्लाका विद्यार्थीको पनि आगमन बढेको छ । शुक्रबारदेखि आइतबारसम्म भएको लामो बिदामा युवाहरु परिवारसहित घुम्न निस्केका हुन् । भारतीय पर्यटकको आगमन पनि फाटफुट्ट देखिएको छ । लामो समयको कोरोना त्रासका कारण घुम्न बाहिर निस्कन नपाएकोले लामो बिदाको समयमा परिवार सहित घुम्न निस्केको काठमाण्डौंबाट पोखरा घुम्न आएका सागर गौडेलले बताए । भारतमा कोरोना संक्रमणको दोस्रो लहरसँगै नेपालमा पनि कोरोना संक्रमण बढ्न सक्ने भन्दै स्वास्थ्य मन्त्रालयले विज्ञप्ति जारी गर्दै छिमेकी देशहरुका संक्रमितको संख्या बढ्दै गएकोले भौतिक दूरी कायम गर्न, मास्क अनिवार्य लगाउन, साबुन पानीले हात धुन र सेनिटाइजर प्रयोग गर्न आग्रह गरेको छ । देशभर सभा, जुलुस, भेला, जमघन, गोष्ठी, सेमिनार, बैठक, भीडभाड हुने व्यवसाय नगर्न पनि आग्रह गरेको छ । पोखराका पर्यटन व्यवसायीले कोरोना संक्रमण घट्दै जान थालेपछि आन्तरिक पर्यटकको आगमन बढ्न थालेको र भारतीय लगायत बिभिन्न देशका पर्यटक फाट्फुट्ट आउन थालेको बेलामा भारतमा कोरोना संक्रमणको दोस्रो लहर सँगै पर्यटन उद्योग प्रभावित हुने प्रति चिन्ता व्यक्त गरेका छन् । कोरोना संक्रमण नियन्त्रण गर्न सरकरले कोरोना संक्रमण नियन्त्रण गर्न गत वर्षको चैत ११ गते देखि लकडाउन लगाए संगै थला परेको पर्यटन उद्योग अहिले पनि लगभग उस्तै अवस्थामा रहेको व्यवसायी बताउँछन् । कोरोनापछि अंग्रेजी नयाँ वर्षमा पोखरामा आन्तरिक पर्यटकको चहलपहल भएको थियो । त्यसपछि आन्तरिक पर्यटक घुम्न आउने क्रम केही बढेको रेष्टुरेण्ट एण्ड वार एशोसियसन अफ नेपाल (रेवान) पोखराका अध्यक्ष लक्ष्मण बरालले बताए । पोखराको मुख्य बजार लेकसाइड, पार्दी, ड्यामसाइड बेगनास, सराङ्कोट, मेहन्द्रपुल, पृथ्वीचोक लगायतमा रहेका होटलमा २० हजार भन्दा बढी बेड संख्या छ । यति धेरै संख्यामा रहेका होटल र रेष्टुरेण्ट रहेको पोखरामा सिमीत संख्यामा आउने आन्तरिक पर्यटकले होटल र रेष्टुरेण्टको दैनिक खर्च धान्न पनि नसक्ने अवस्था रहेको पश्चिमाञ्चल होटल संघका अध्यक्ष विकल तुलाचनले सुनाए । शुक्रबार देखि आइतबार सम्म भएको तीन दिन बिदामा भने आन्तरिक पर्यटकको चहलपहल बढेको छ । तीन दिनको बिदामा शनिबार पोखराको होटलमा करिव ३० देखि ३५ प्रतिशत पर्यटकको अकुपेन्सी रहेको छ । आइतबार केही घटेको छ । त्यसपछि पर्यटकको आगमन १० देखि १५ प्रतिशतमा पनि मुस्कीले हुने व्यवसायी बताउँछन् । होटल रेष्टुरेण्टको खर्च धान्न कम्तीमा दैनिक ५० प्रतिशत पर्यटक एउटा होटलमा हुनुपर्ने पश्चिमाञ्चल होटल संघका पूर्व अध्यक्ष भरतराज पराजुलीले बताए । कोरोना पछि त्यती संख्यामा पर्यटक नै नआएको उनले सुनाए । कोरोना संक्रमण कम हुँदै गएपछि भारतीय पर्यटक बढ्ने विश्वास व्यवसायीमा छ । अहिले पनि भारतीय पर्यटक आउने क्रम सुरु भएको थियो । भारतमा कोरोनाका दोस्रो लहर नआएको भए भारतीय पर्यटकका आगमन बढ्दै जाने अवस्था रहेकोमा फेरी दोस्रो लहर देखिएपछि पर्यटक घुम्न आउने दिन थप टाढीने अवस्था देखिएको पराजुलीले बताए । लामो समयमा बिदा हुँदा पोखरामा आन्तरिक पर्यटकको चहलपहल बढ्ने गरेकोले नेपालीमा घुम्ने संस्कृति बढेको स्पष्ट हुने पोखरा पर्यटन परिषदका उपाध्यक्ष पोमनारायण श्रेष्ठेले बताए । पोखराका होटल, रेष्टुरेण्ट, साहाशिक खेलकुदका गतिबिधि धेरै भएकोले आन्तरिक पर्यटकको भरमा मात्र पर्यटन उद्योग धान्न नै मुस्कील हुने उनले सुनाए । भारतीय, चिनीया ,एशियाका अन्य मुलुक लगायत युरोपीनय, अमेरीकन पर्यटक आउने अवस्था नभए सम्म पर्यटन उद्योग नाफामा जाने गरी चल्न नसक्ने पोखरा पर्यटन परिषदका अध्यक्ष गोपी भट्टराईले बताए ।"
मुलुकभर होलीको रौनक कम : उपत्यकामा कडा सुरक्षा,"काठमाडौं : विश्वव्यापी महामारीको रुपमा फैलिएको कोभिड१९ को सङ्क्रमण जोखिम बढेकाले आपसी खु्शीयाली साटासाट गरेर मनाउने फागु पर्व (होली)को रौनक कम देखिएको छ । गत साल ठाउँठाउँमा विभिन्न कार्यक्रम गरी होली मनाइएको थियो तर यसपाली भने त्यस्ता ठूला कार्यक्रम देखिएको छैन । विभिन्न सङ्घ संस्थाका कर्मचारी एकापसमा रङ दलेर होली मनाएका पाइएको छ भने युवाले सानासाना समूह बनाएर आपसमा फागु दल्दै होली खेलेको पाइएको छ । काठमाडौँका उपत्यकाका विभिन्न क्षेत्रमा घुम्दा सामान्य रुपमा होली मनाइएको पाइए पनि होलीका ठूला समारोह भने देखिएको छैन । प्रहरीले त्यस्ता समारोह आयोजना गरिएका भए पनि ठुलो जमघट हुने गरी होली नखोल्न आग्रह गरेको छ । प्रहरी प्रवक्ता प्रहरी वरिष्ठ उपरीक्षक वसन्तबहादुर कुँवरका अनुसार यसपाली कोभिड१९ जोखिमका कारण अहिलेसम्म मुलुकभर नै रौनक कम देखिएको र शान्ति सुरक्षामा खलल हुने कुनै गतिविधि नभएको जानकारी प्राप्त भएको बताए । 'केही साना समूह देखिएका छन्, ठूलो भिडभाड हुन नदिन प्रहरीले निरुत्साहित गरिरहेको छ,' कुँवरले भने, 'विगतका वर्षमा भन्दा निक्कै कम देखिएको छ ।' विभिन्न क्षेत्रका नागरिकले आआफ्नै परिवारका साथ घरभित्र होली खेलेर होली मनाइरहेका छन् । उनीहरुले घर परिवारले खेलेको होली सामाजिक सञ्जालबाट श्रव्यदृष्य र तस्वीरमार्फत सार्वजनिक गरिरहेका छन् । सामाजिक सचेतनामूलक सन्देशसमेत सर्वसाधारणबाट जारी भएका पाइन्छ । पश्चिम नेपाल घर भइ काठमाडौँ बस्दै आएका पदमराज जोशीले आफ्नै घरपरिवारका साथ होली मनाएको बताए । 'कोभिड१९ को जोखिम बढेको छ, समूहमा होली नखेल्न सरकारले अनुरोध गरेको छ, त्यसैले घर परिवारमै गीतसङ्गीतका साथ होली मनाएका हौँ, जोशीले भने। यद्यपि काठमाडौँको सुन्धारा, रत्नपार्क, न्युरोड, वसन्तपुरलगायत खुला र सार्वजनिक क्षेत्रमा भने होली खेल्ने युवाको जमात अन्य क्षेत्रको तुलनामा केही बाक्लो देखिएको छ । दिन भड्किँदै जाँदा अझै जमात बढ्ने अनुमान गरिएको छ । सरकारले घरघरमै बसेर स्वास्थ्यमापदण्ड अपनाइ होली खेल्न यसअघि नै अनुरोध गरिसकेको छ । लापरवाही गरे वा स्वास्थ्य मापदण्डको पालना नगरे सङ्क्रामक रोग ऐन २०२० अनुसार कारवाही गर्ने चेतावनीबीच युवाले सडकमा निस्किएर होली मनाएका छन् । सडकमा निस्किएका उनीहरुमध्ये धेरैले मास्क प्रयोग गरेका थिएनन् भने सामाजिक दूरीसमेत कायम गरेको पाइएन । नाम नबताउने शर्तमा होली खेल्दै गरेका एक युवाले आफ्नै साथीसङ्गीबीच होली खेलिएकाले मास्क नलगाएको बताए। आज मुलुकको पहाडी जिल्लामा होली मनाइँदै छ । सोमबार तराईका जिल्लामा होली मनाइन्छ । चितवनलगायत केही जिल्लामा भने दुबै दिन होली मनाउने चलन छ । वसन्त ऋतुको आगमनसँगै आउने होली आपसी मेलमिलाप र सद्भावनाको सन्देश आदानप्रदान गर्दै मनाइन्छ । यस दिवसमा परम्परागत रूपमा विभिन्न रङ र लोला खेली मनाउने प्राचीन परम्परा छ । काठमाडौंको वसन्तपुरमा गाडिएको चीरलाई आजको दिन विधिपूर्वक ढाली बाजागाजाका साथ टुँडिखेलमा लगि जलाइने परम्परा छ । त्रेता युगमा दैत्यराज हिरण्यकश्यपुले विष्णुभक्त आफ्ना पुत्र प्रह्लादलाई मार्ने उद्देश्यले ब्रह्माबाट आगोले छुन नसक्ने बरदान पाएकी आफ्नी बहिनी होलिकालाई प्रह्लादका साथ दन्किरहेको आगोमा पस्न लगाउँदा होलिका आफैँ भष्म भएकी तर प्रह्लादलाई आगोले छुन नसकेको कथासँग होली पर्व जोडिन्छ । त्यसैले खुशीमा आपसी रङ दलेर होली मनाइने गरिन्छ । अर्काे परम्पराअनुसार द्वापरयुगमा श्रीकृष्ण भगवान्लाई मार्न कंशद्वारा पठाइएकी राक्षसनी पुतनाले आफ्नो विष दलिएको स्तन चुसाउन लाग्दा असफल भई मारिएको घटनासँग पनि होली पर्व जोडिने गरेको छ । उपत्यकामा कडा सुरक्षा होलीको अवसरमा अवाञ्छित गतिविधि बढ्नसक्ने, लापरवाहीपूर्वक सवारी सञ्चालन हुनसक्ने र भिडभाड हुनसक्ने सम्भावित जोखिमलाई मध्यनगर गरी काठमाडौँ उपत्यकामा प्रहरीले कडा सुरक्षा अपनाएको छ । ठाउँठाउँमा प्रहरी परिचालन गरेरर ट्राफिक जाँचलाई तीव्रता दिइएको महानगरीय ट्राफिक प्रहरी महाशाखाका प्रमुख प्रहरी वरिष्ठ उपरीक्षक जनक भट्टराईले जानकारी दिए। 'आजको दिन बिहानैदेखि साँझसम्मै सवारी जाँचका लागि ठाउँठाउँमा प्रहरी परिचालन गरिएको छ, यातायातमा कुनै लापरवाही हुने वित्तिकै कारवाही हुन्छ, भट्टराईले भने, 'सामान्य लापरवाही गरेकालाई दिनभर सवारी होल्डमा राख्छौँ, कानून उल्लङ्घन गरेकालाई कारवाही गरिरहेका छौँ ।' महाशाखाको ट्राफिक परिचालन कक्षबाट अपरान्ह १:०० बजेसम्मको विवरण अनुसार ३१२ दुई पाङ्ग्रे र १७ चारपाङग्रे सवारी साधनलाई सडकमै होल्ड गरेर राखिएको छ । ट्राफिक नियम उल्लङ्घन गर्ने कूल १५२ सवारीका चालकलाई कारवाही गरिएको छ । मुख्यगरी मापसे गरेर सवारी चलाउने, कागजात नबोकी, सवारी चलाउने, दुर्घटना गराउनेसक्ने गरी सवारी चलाएका युवा, होलीको बहानामा लापरवाही गर्ने जस्ता सवारीसाधन कारवाहीमा परेका छन् । महाशाखाका प्रमुख भट्टराईका अनुसार आज उपत्यकाका ७६ ठाउँमा ९०० ट्राफिक प्रहरी परिचालन गरी सवारी जाँच भइरहेको छ । रासस"
फागु पूर्णिमामा भालेश्वर मन्दिरमा पूजापाठ,काठमाडौं : स्थानीयले फागु पूर्णिमाको अवसरमामा चन्द्रगिरीस्थित भालेश्वर मन्दिरमा पूजापाठ गरेका छन्। चन्द्रागिरी भालेश्वर मन्दिर संरक्षण समितिले प्रत्येक वर्ष फागु पूर्णिमामा पूजा गर्ने गरेको छ। प्रदेशसभा सदस्य रमा आलेमगर बाजागाजाँसहित टोली लिएर मन्दिरमा पुगेर परम्परागत रुपमा पूजापाठ गरेकी हुन् । बाँसुरी बजाउँदै चन्द्रगिरीको फेदबाट स्थानीयको टोली चन्द्रगिरीको टुप्पामा पुगेर धार्मिक विधि अनुसार पुजा पाठ गरेको थियो। संस्कृति परम्पराको संरक्षणको संरक्षण समितिमार्फत पूजापाठ गर्ने गरिएको समितिका अध्यक्ष श्याम बलामीले जानकारी दिए।
काठमाडौंको तुवाँलो अझै केही दिन स्थिर रहने,"काठमाडौं : शुक्रबारदेखि काठमाडौं उपत्यकाको आकाशमा एक्कासी बाक्लो तुवाँलाले ढाकेको छ। जल तथा मौसम विज्ञान विभागका अनुसार नेपालका अधिकांश जिल्लामा डढेलो लागिरहेको र लामो समय खडेरी पर्नुका साथै हावा नचेलेका कारणले सोबाट सिर्जित प्रदूषणका कण वायुमण्डलमा नै जम्मा भएकाले धेरैजसो स्थानमा प्रदूषण बढ्न गई पारदर्शिता घटेको छ। स्थिर रहेको वायुमण्डल आगामी दुईतीन दिनसम्म सुधार हुने सम्भावना कम रहेको मौसमविद् विभूति पोखरेलले बताए। उनका अनुसार पछिल्लो समय अधिकांश जिल्लामा डढेलो लागिरहेको, लामो समय पानी नपरेको र हावा नचेलेका कारण वायुप्रदूषण बढेको हो। प्रदूषित वायुमण्डल सफा हुनका लागि कित वर्षा हुनुपर्छ वा हावा चल्नुपर्छ अहिले त्यो भएको छैन। धेरै किसिमको प्रदूषण मिसिएका कारणले सर्वसाधारणले आँखा पोलेको महसुस गरेका छन्। यसबाट हुने प्रदूषणका कारण स्वास्थ्यमा पर्ने नकारात्मक असर आँखा पोल्ने र श्वासप्रश्वासमा समेत समस्या आदिबाट बच्न आवश्यक कार्यबाहेक घर बाहिर ननिस्किन र निस्किनु परेमा मास्क लगाउन हुन तथा आवश्यक सतर्कता अपनाउन विभागले आग्रह गरेको छ। हाल देशमा स्थानीय वायुसँगै पश्चिमी वायुको समेत आंशिक प्रभाव रहेको छ। दिउँसो देशको पहाडी भूभागमा आंशिक बदली रही अपराह्नपश्चात् देशका पहाडी भूभागका एकदुई स्थानमा मेघगर्जन, चट्याङसहित फाट्टफुट्ट वा हल्का वर्षाको सम्भावना रहेको छ। मौसम पूर्वानुमान महाशाखाको पछिल्लो विवरणअनुसार आज काठमाडौं उपत्यकाको न्यूनतम तापक्रम १० दशमलव छ डिग्री र अधिकतम तापक्रम २६ दशमलव चार डिग्री सेल्सियस रहेको छ। त्यस्तै आज सबैभन्दा कम जुम्लाको न्यूनतम तापक्रम एक दशमलव नौ डिग्री र सबैभन्दा धेरै नेपालगञ्जको अधिकतम तापक्रम ३४ दशमलव पाँच डिग्री सेल्सियस रहेको छ। रासस"
"दम्पत्ती हत्या प्रकरण : बाक्सामा शव राखेर जलाएको खुलासा, थप तीनजना पक्राउ","बर्दिबास : मुसाफिर झा र उनकी पत्नी गीता देवीलाई अपहरण पश्चात हत्या गरेर बाक्सामा शव जलाउन खोज्ने थप तीन जनालाई प्रहरीले सार्वजनिक गरेको छ। आइतबार जिल्ला प्रहरी कार्यालय महोत्तरीले स्थानीय तारादेवी झा र उनका दुई छोरा कैलाश र विकासलाई सार्वजनिक गरेको हो। ओछ्यानबाटै दम्पत्ति बेपत्ता : रगतको छिटाले घटना शंकास्पद बेपत्ता प्रकरण : कहाँ होलान् मुसाफिर दम्पती ? जग्गाको विषयमा दम्पती अपहरण : चार अभियुक्त सार्वजनिक जिल्ला प्रहरी कार्यालय महोत्तरीका एसपी दिनेश आचार्यका अनुसार उनीहरुले शव जलाउने काम गरेका थिए। कैलाशको घर पछाडि झा दम्पत्तीको घरबाट हराएको कपडा र आधा जलेको बेड फेला परेको छ, एसपी आचार्यले भने,हत्या गरेर केही समय टिनको बाक्सामा शव राखेर लुकाइएको थियो। पछि शवलाई जलाउन खोजिएको देखिन्छ। दम्पत्तीको घर भन्दा आरोपी तीनै जनाको घर २० मिटर नजिकै पर्छ। उनीहरु मृतका आफन्त पनि हुन्। बिहीबार बोरामा प्याक गरेर खाल्टोमा गाडेको अवस्थामा गाउँ नजिकै उनीहरुको शव फेला परेको थियो। शव भेटिएपछि प्रहरीले झा दम्पत्तीका छिमेकमा सर्च गरेको थियो। सोही क्रममा शव लुकाउन र जलाउन प्रयोग गरिएको बाक्सा, जलाइएका लुगाफाटो र ओछ्यान फेला परेको प्रहरीले जनाएको छ। शव नजलेपछि बोरामा प्याक गरेर अभियुक्तले घटना दबाउन खाल्डो खनेर गाडेको प्रहरीले जनाएको छ। दम्पत्तीलाई सुतेको अवस्थामा ओछ्यानमै तिनीहरुले हत्या गरे। शव झोलामा प्याक गरेर बाक्सामा बन्द गरेर राखे, एसपी आचार्य भन्छन्, मृतकको शव फेला परेको छ। उनीहरुलाई लुकाइएको बाक्सा पनि भेटिएको छ। घटनाका नयाँ आरोपी पक्राउ परेका छन्। हामी अझै अनुसन्धानमा छौँ, अब घटनाको पक्कै पनि नयाँ तथ्य बाहिर आउँछ। जग्गा बिक्री नगरेको विषयमा गएको फागुन १० गते राति ओछ्यानसहित झा दम्पत्ती बेपत्ता भएका थिए। उनीहरुलाई हत्यापछि बेपत्ता बनाइएको थियो। पक्राउ परेकामाथि हत्या आरोपमा अनुसन्धान सुरु भएको छ। जिल्ला अदालत महोत्तरीबाट पाँच दिनको म्याद लिइएको छ। दम्पतीको हत्या आरोपमा प्रहरीले हालसम्म सात जनालाई पक्राउ गरेको छ। दम्पत्ती हत्याको अभियोगमा यसअघि उनका छिमेकी रामबाबु यादव, उनका छोराहरू सुरेन्द्र यादव र राजेन्द्र यादवका तथा भारतीय नागरिक हरेन्द्र ठाकुरलाई पक्राउ गरेर सार्वजनिक गरिसकेको थियो।"
ट्याक्टरबाट खस्दा एक जनाको मृत्यु,उदयपुर : उदयपुरको चौदण्डिगढी नगरपालिका ४ बर्खेडाँडामा ट्याक्टरबाट खस्दा एक युवाको ज्यान गएको छ। शनिबार राती १० बजे मदनभण्डारी स्मृति लोकमार्गमा पूर्वबाट पश्चिमतर्फ आउँदै गरेको स १ त ७६२० नम्बरको ट्याक्टरबाट खस्दा चौदण्डि नपा २ गगँटेका २८ वर्षीय रुपेश लामगादेको ज्यान गएको हो। ट्याक्टर चालकसँगै रहेका उनी अकास्मात झर्दा पछाडीको टायरले किचेको जिल्ला प्रहरी कार्यालयका डिएसपी वेदप्रसाद गौतमले जानकारी दिए। छातीमा टायरले किचेर घाइते भएका उनलाई उपचारका लागि प्राथामिक स्वास्थ्य केन्द्र बेल्टार लैजानेक्रममा बाटैमा मृत्यु भएको उनले बताए। डिएसपी गौतमका अनुसार ट्याक्टर र चालक सोही ठाउँका २६ वर्षीय टंक कामीलाई इलाका प्रहरी कार्यालय बेल्टारले नियन्त्रणमा लिइ थप अनुसन्धान सुरु गरिएको छ।
बर्सेनि वन सखाप,"विराटनगर  ताप्लेजुङको पाथीभरा क्षेत्रको जंगलमा पुसमा दुई सातासम्म डढेलो लाग्यो।  पाँचथरको हिलिहाङ गाउँपालिका३, डाँडेमा दुई वर्षअघि भएको आगलागीमा ६ घर जले।  ओखलढुंगाको चिसंगढीको वनमा गत साता लागेको आगो निभाउन चार दिन लाग्यो। प्रदेश १ का पहाडी जिल्लामा वन क्षेत्र हुँदै बस्तीसम्म डढेलो फैलिएको र ठूलो क्षति पुर्याएको यी प्रतिनिधि घटना मात्रै हुन्। सबैभन्दा बढी आगलागी हुने जिल्लामध्ये पर्छन् ताप्लेजुङ, पाँचथर र ओखलढुंगा। यी जिल्लाका वन र बस्तीमा प्रत्येक वर्ष डढेलोका घटना दोहोरिन्छन्। ताप्लेजुङमा त डढेलो नलागेको र घर नजलेको वर्ष नै नरहेको प्रहरी र डिभिजन कार्यालयको तथ्यांकमा उल्लेख छ। धेरै क्षेत्रफल वनले ढाकेकाले दिनभन्दा रातमा डढेलो लागेको प्रस्ट देखिने गरेको फुङ्लिङका शिवप्रसाद पौडेल बताउँछन्। मैले जाने सुनेदेखि ताप्लेजुङका वन, बस्ती र बजारमा आगलागी भएको थाहा छ, पौडेल भन्छन्, वनमा त प्रायः फागुन चैतमा डढेलोले छोपेकै हुन्छ। हावा चल्दा राप उर्लिन्छ, नचल्दा मन्द गतिमा डढेलो बढ्छ। यी सबै विगत वर्षको पुनरावृत्ति भएको पाँचथर याङ्वरककी उषा लिम्बू बताउँछिन्। राती वारिपारिका जंगलमा डढेलो देखिन्छ। मान्छे जाने कुरा हुँदैन। कहिले सात दिनसम्म पनि धुँवा आइरहेको हुन्छ, अहिले पनि त्यस्तै अवस्था छ, लिम्बू भन्छिन्। बर्सेनि क्षतिको मात्रा बढेको छ। जिल्लागत रूपमा एक दिनमा कति ठाउँमा आगलागी भइरहेको छ भनेर मापन गर्ने विधि नभएकाले दैनिक तथ्यांक भने राख्न नसकिने जिल्लाका डिभिजन कार्यालयहरूले जनाएका छन्। पछिल्लो समय मोडिस उपकरणको सेन्सरले कैद गर्ने आगलागीका घटनालाई तथ्यांकका रूपमा प्रस्तुत गर्ने गरिएको छ। तर, ती सेन्सरले कैद गर्ने आगलागीका घटना ठूला प्रकृतिका मात्रै रहेको विज्ञ बताउँछन्। त्यसको प्रतिपिक्सेल २५० मिटरदेखि १००० मिटरसम्मको रिजोल्युसनभित्र वन वा ठूलो भागमा लागेका डढेलो मात्रै देखिन्छ । घर, कार्यालय, उद्योग, कारखानामा भएको आगलागी मोडिसतस्बिरमा नदेखिन पनि सक्छ। साना मानवीय संरचनाहरूमा भएको आगलागीका घटनालाई स्थानीय प्रशासनमार्फत गृह मन्त्रालयले पञ्जीकरण, संकलन र व्यवस्थापन गरिरहेको छ। स्याटेलाइटबाट कैद गरिएका तस्बिर र गृह मन्त्रालयका तथ्यांक हेर्दा वन डढेलो र आगलागीको चिन्ताजनक अवस्था देख्न सकिन्छ। धेरै ठाउँमा खरबारीमा लगाएको आगो उम्किएर डढेलोमा परिणत हुने गरेको बुझाइ कर्मचारीको छ। पुरानो पतझड नजलाएसम्म नयाँ पलाउन पाउँदैन भन्ने मान्यताका कारण पनि खरबारीमा आगो लगाउँदा उम्किएर वनमा पुग्ने गरेको सामुदायिक वन उपभोक्ता जिल्ला महासंघका सुरज ओझा बताउँछन्। आगो लगाउने पहिचान गरी कारबाहीका लागि सामुदायिक वनले पनि प्रदेश १ का कुनै जिल्लामा सिफारिस गरेको रेकर्ड छैन। खोलामा माछा मार्न गएकाहरूले खाना पकाएर आगो ननिभाउँदा, घर र जंगल आसपासमा झ्यासझुस जलाउँदा, गलत मनस्थिति भएकाहरूले जानाजान आगो झोसिदिँदा आगलागीका घटना धेरै भएका छन्। कतिपयले बदमासी गरे दशाग्रह टर्छ भन्ने रूढिवाढी परम्पराका कारण पनि डढेलो लगाउने गरेका छन्। नेपालमा डढेलोले पार्ने वातावरणीय प्रभावबारे खासै अध्ययन नभएको प्रदेश १ का उद्योग, पर्यटन, वन तथा वातावरणमन्त्री जगदीश कुसियैत बताउँछन्। वनमा डढेलो लागेपछि बस्ती जोगाउनुको विकल्प नरहेको मन्त्री कुसियैतको भनाइ छ। वन अनुसन्धान तथा सर्वेक्षण विभागबाट सन् २०१५ मा प्रकाशित नेपालको वनको अवस्थाको प्रतिवेदनले वनविनाश र क्षयमा डढेलोलाई चरीचरनपछिको प्रमुख कारक मानेको छ।"
कोरोनाले छेक्न नसकेको वसन्तपुरको होली (फोटो फिचर),"काठमाडौं : आइतबार फागू पूर्णिमा अर्थात् होली। देशको हिमाली तथा पहाडी क्षेत्रमा उत्सवका साथ होली मनाइंदै छ । राजधानीको वसन्तपुरमा सहभागी भएर हजारौं संख्यामा युवायुवती, बृद्धवृद्धा र बालबालिकाले होली मनाएका छन् । वसन्तपुरमा होलीको बेलामा अघिल्ला वर्षहरुमा हुने चहलपहलको तुलनामा यसपालि केही कम चहलपहल छ। होली लेखेको सेतो टिसर्टमा युवायुवती होलीको शुभकामना साटासाट गर्दै रंग दलिरहेका छन्। पर्यटकहरु होली खेलेर रमाइरहेका देखिन्छन्। कोभिड१९ को जोखिमलाई दृष्टिगत गर्दै नेपाल प्रहरीले होली सावधानीका साथ मानाउन अनुरोध गरेको थियो। विश्वव्यापी महामारीका रुपमा फैलिएको कोभिड१९ सङ्क्रमण फैलन सक्ने भएकाले नेपाल सरकारले जारी गरेको निर्देशन र स्वास्थ्य मापदण्डलाई पूर्ण पालना गर्न पनि प्रहरीले विशेष अनुरोध गरेको थियो। स्वास्थ्य तथा जनसङ्ख्या मन्त्रालयले भारत, बेलायत, फ्रान्सलगायत युरोपेली मुलुकमा कोभिड१९ को सङ्क्रमणको दरमा वृद्धि भएको र नेपालमा पनि प्रभाव पर्न सक्ने भन्दै सावधानी अपनाउन अनुरोध गरेको हो। काठमाडौं प्रशासनले पनि सङ्क्रमणको जोखिम उच्च रहेको भन्दै होली पर्वलाई आफ्नो घर भित्रै सीमित गरी सामाजिक सांस्कृतिक मर्यादानुसार खेल्न भनेको थियो। बाहिर हिँड्दा अनिवार्य मास्क लगाउन, भौतिक दूरी कायम गर्न, स्यानिटाइजरको प्रयोग गर्न र स्वास्थ्य मापदण्डलाई पालना गर्न आग्रह गरिएको थियो। तर वसन्तपुरमा होली खेल्न भीड जम्मा भएका र उनीहरुले स्वास्थय सतर्कता खासै नअपनाएको पाइन्छ।"
जोमसोमकागबेनी कालोपत्रेमा ५८ करोड,"जोमसोम : उत्तरदक्षिण जोड्ने राष्ट्रिय गौरवको आयोजना कालिगण्डकी करिडोर (बेनीजोमसोमकोरला) राजमार्ग सडक अन्र्तगत जोमसोम देखि कागबेनी ११ किमी सडकखण्ड कालोपत्रे गरिने भएको छ । २०७४ सालमा निर्माण सुरु गरिएको जोमसोमकोरला ग्रोभल सडकको ७ प्याकेजमा काम भइरहेकोमा ४ वटा प्याकेजको काम निर्माण सम्पन्न भइ करिडोरलाई गत वर्षनै हस्तान्तरण भइसकेको छ भने जोमसोमकोरला सडकको ३ प्याकेजको काम सम्पन्न हुन बाँकी छ । नेपाल सरकार भौतिक पूर्वाधार तथा यातायात मन्त्रालयले करिडोर सडकलाई हस्तान्तरण भइसकेको जोमसोमकागबेनी ११ किमी सडकको कालोपत्रे गर्न ५८ करोड बजेट विनियोजन भएको करिडोर सडकका सूचना अधिकारी इन्जिनियर अश्विनीकुमार यादवले जानकारी दिए । यसअघि करिडोरले जोमसोमकोरला खण्डको जोमसोमचैले सम्म कालोपत्रेका लागि मन्त्रालयमा प्रस्ताव पेश गरेको थियो । तर ,अर्थ मन्त्रालय उक्त प्रस्ताव अस्वीकृत गरेको थियो । तर ,दोश्रो प्रस्तावमा जोमसोमकागबेनी कालोपत्रेका लागि बजेट माग गरिएकोमा स्वीकृत भएको हो । निर्माण सम्पन्न जोमसोमकागबेनी ग्राभेल सडकमा कालोपत्रे स्तरोन्नतिका लागि अर्थ मन्त्रालयले बजेट पास गरेको हो । अब उक्त सडकको कालोपत्रे गर्न स्टमेट तयार गरी विभागबाट स्वीकृत गरी टेन्डर आहवान हुने करिडोरले जनाएको छ ।करिडोरले यसै महिना भित्र टेन्डर आह्वान गर्ने र यसको अवधि ३ महिना रहने छ । करिडोरका ईन्जिनीयर यादवले सबै प्रक्रिया सकेर आगामी आर्थिक वर्षको सुरुआतमै कालोपत्रेको काम सुरु हुने जनाए । उनले आगामी दशै भित्र जोमसोमकागबेनी सडक कालोपत्रे संम्पन्न हुने उल्लेख गरे । यस्तै ,राष्ट्रिय गौरवको ७६ किमी बेनीजोमसोम सडकखण्डको प्याकेज नं ३ र ४ को कालोपत्रे बिछ्याउनेकार्य बैशाख देखि सुरु हुने करिडोरले जनाएको छ ।२०७४ साल देखि सुरु भएको जोमसोमकोरला सडकको काम ६० प्रतिशत सकिएको हो । जसमध्ये शर्मा गजुरमुखी जेभीले मुस्ताङको थासाङ३ लेते देखि कोवाङसम्म र सप्तकोशी जलाधार जेभीले थासाङ२ कोवाङ देखि जोमसोमसम्म कालोपत्रेको तैयारी गरेको हो । सो सडकमा कालोपत्रे गर्ने तयारी रहेपनि कोरोना माहामारी तथा हिउदयामको चिसोको कारण कालोपत्रे बिछ्याउन काम अघि बढेको थिएन । त्यहा निर्माण कम्पनीले कालोपत्रेका लागि केही उपकरण ल्याउन बाकी छ भने आवश्यक गिट्टी,बालुवा र बिटामिन समेत तयारी अवस्थामा राखेको छ । यस्तै हिमाली जिल्ला मुस्ताङमा ४ वर्षअघि पहिलो पटक कागबेनीमुक्तिनाथ सडक कालोपत्रे गरिएको थियो । त्यससमय साविक स्थानीय विकास मन्त्रालय मार्फत ग्रामिण पुननिर्माण तथा पूनस्थापना आयोजना (त्रिपल)ले कालोपत्रे बिछ्याउने काम गरेको थियो ।योसंगै करिडोरले जोमसोमकालोपत्रे बिछ्याउन काम सम्पन्न भएमा जोमसोममुक्तिनाथ यात्रा सहज हुने जनाईएको छ ।"
होलीमा नियम उलंघन गर्ने सात सय बढी सवारी चालक कारवाहीमा,"काठमाडौं : महानगरीय ट्राफिक प्रहरी महाशाखाले होलीमा ट्राफिक नियम उलंघन गर्ने सात सय बढी सवारी चालकलाई कारवाही गरेको छ । महानगरीय ट्राफिक प्रहरी महाशाखाका प्रवक्ता एसपी श्यामकृष्ण अधिकारीका अनुसार अहिलेसम्म सात सय बढी सवारी चालकलाई कारवाही गरिएको छ । अधिकारीका अनुसार तीन सय बढी सवारी साधनलाई होल्डमा राखिएको छ । होली मनाउने नाममा मापसे गरेर सवारी साधन चलाइरहेका ३० जनालाई कारवाही गरिएको अधिकारीले बताए । ट्राफिक प्रहरीले चोकचोकमा बसेर चेकजाँ गरेको हो । मोटरसाइकलमा तीन जनालाई राखेर कुदाउने, होहल्ला गर्दै हिँड्ने सवारी चालकलाई कारवाही गरिएको एसपी अधिकारीले बताए ।"
