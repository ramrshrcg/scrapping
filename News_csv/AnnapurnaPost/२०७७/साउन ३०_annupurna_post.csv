शीर्षक,विवरण
ओली र प्रचण्डको वार्ता डोनाल्ड ट्रम्प र सी चिनफिङको जस्तो,"गोरखा : नेकपाका दुई अध्यक्ष केपी ओली र पुष्पकमल दाहाल प्रचण्डको वार्ता हुने भनेको डोनाल्ड ट्रम्प र सी चिनफिङको वार्ता हुने जस्तो रहेको पूर्वप्रधानमन्त्री बाबुराम भट्टराईले आरोप लगाएका छन्। गृहजिल्ला गोरखा पुगेका जनता समाजवादी पार्टीका वरिष्ठ नेतासमेत रहेका भट्टराईले शुक्रबार पत्रकार भेटघाट कार्यक्रममा बोल्दै कोरोना महामारी व्यवस्थापन गर्नुपर्ने बेला सत्तासीन पार्टीका दुई नेताको भेटघाट र वार्ता नै दुर्लभ हुने गरेको टिप्पणी गरे। हामीले यस्ता नेता छानेका छौं, जुन नेता यस्तो कोरोनाको बेलामा आफ्नै पार्टीभित्रको झगडामा रुमल्लिरहेका छन्, उनले भने, उहाँहरुको झगडा महिनौँसम्म चलिरहन्छ। केपी र प्रचण्डको वार्ता हुनु भनेको चाहिँ डोनाल्ड ट्रम्प र सी चिनफिङको वार्ता भए जस्तो, नरेन्द्र मोदी र केपी ओलीको वार्ता हुनु जस्तो गरेर कहिले वार्ता हुन्छ होला भनेर पर्खेर बस्नु पर्छ। कोरोना परीक्षणको दायरा बढाउनु पर्ने, स्वास्थ्य उपकरण जुटाउने, दातृ निकाय खोज्ने, राहतको व्यवस्था गर्नुपर्ने बेलामा सरकार मजाक गरेर बसेको उनको आरोप छ। अहिले कोरोना महामारीको समाधान खोज्ने बेला हो कि अयोध्याखोज्ने बेला हो ? राममन्दिर बनाउने बेला हो कि अस्पताल बनाउने बेला हो ?, उनले भने, हुन त उहाँहरुलाई सुझाव दिनु भनेको भालुलाई पुराण सुनाए जस्तो हो। यसको कुनै अर्थ छैन। अहिले सरकारबिहिनताको अवस्था रहेको उनको टिप्पणी छ। जहिलेसम्म केपी ओली जस्ता मान्छे सत्तामा रहन्छन्, कुनै स्पष्ट नीतिबिना लहडको भरमा देश चलिरहन्छ, उनले भने, सुझबुझ, स्पष्ट नीति, शृङ्खलाबद्ध योजना केही पनि छैन। यस्तो मान्छे प्रधानमन्त्री रहेसम्म देशले दुःख मात्र पाउनेवाला छ। यसलाई नेकपाको आन्तरिक मामिला हो भनेर सहेर बस्ने अवस्था नरहेको भन्दै उनले नेतृत्व परिवर्तनका लागि जनस्तरबाट आवाज उठाउनु पर्ने बेल ाआएको बताए।"
कोरोना कहर : काठमाडौं जिल्ला प्रशासनको १० बुँदे आदेश,"काठमाडौं : जिल्ला प्रशासन कार्यालय, काठमाडौंले कोरोना भाइरस (कोभिड१९) संक्रमणको दर बढ्दै गएपछि कडाई गर्ने निर्णय गरेको छ। शुक्रबार प्रमुख जिल्ला अधिकारी जनकराज दाहालले काठमाडौंमा तत्काल गर्न नहुने कामको सूची सार्वजनिक गरेका हुन्। दाहालले सार्वजनिक गरेको आदेश विपरीत गतिविधि भए स्थानीय प्रशासन ऐन, २०२८ को दफा ६ (३) अनुसार कारबाही हुने बताएका छन्। कोरोना संक्रमण बढ्दै जाँदा जनस्वास्थ्यमा गम्भीर असर पर्न सक्ने अवस्थालाई मध्यनजर गर्दै संक्रमण रोकथाम तथा नियन्त्रणका लागि तत्काल थप सतर्कता अपनाउन सरकारले जारी गरेको स्वास्थ्य मापदण्ड कडाइका साथ पालना गराउन भन्दै जिल्ला प्रशासनले यस्तो आदेश जारी गरेको हो। यो आदेश शुक्रबार राति १२ बजेदेखि भदौ १५ गते राति १२ बजेसम्मका लागि काठमाडौं जिल्लाभर लागू हुने आदेशमा उल्लेख छ। निशेष गरिएका गतिविधि खुला स्थानमा मानिसहरु भेला जम्मा हुन, भीडभाड गर्न, सभा जुलुस गर्न, भीडभाड हुने गतिविधि जस्तै जात्रा, महोत्व सञ्चालन गर्न, दैनिक हुने नित्य पूजाबाहेकका सम्पूर्ण धार्मिक गतिविधि, उद्योग व्यापार व्यवसाय अन्तर्गतका स्वास्थ्य मापदण्ड विपरितका क्रियाकलाप, चाडपर्व लगायतका धार्मिक सांस्कृतिक कार्य गर्नका लागि हुने जमघटहरु, शैक्षिक संस्थाहरु सञ्चालन गर्न, सबै प्रकारका सभा गोष्ठी तालिम, सेमिनार, सिनेमा हल, पार्टी प्यालेस, मनोरञ्जनस्थल, शैलुन, ब्यूटी पार्लर, स्पा, स्वीमिङ पुल, जिमखाना समूहमा खेलिने खेलकुद र खेल प्रस्तुति, पुस्तकालय, संग्रहालय, चिडियाखाना सञ्चालन गर्न, फुटपाथ, खुला ठाउँ र ठेला गाडा साइकल सञ्चालन हुने विभिन्न व्यवसाय, कवाडी संकलन गर्न, उद्योग व्यवसाय सञ्चालका लागि स्वास्थ्य मापदण्ड विपरीत श्रमिक कामदारको ओसार पसार गर्न, टेक वे बाहेक होटल रेष्टुराँ सञ्चालन गर्न।"
समुदायमा कोरोना फैलिएपछि भैरहवामा लकडाउन,"भैरहवा : भैरहवामा समुदाय स्तरमा कोरोना संक्रमण फैलिएपछि लकडाउन गर्ने निर्णय भएको छ। सिद्धार्थनगर नगरपालिका (भैरहवा) को शुक्रबार बसेको बैठकले नगर क्षेत्र भित्र कोरोना संक्रमण तिव्र रुपमा फैलिइरहेकोले रोकथाम र नियन्त्रणका लागि शहरलाई लकडाउन गर्ने निर्णय गरेको हो। बैठकले साउन ३१ गते राति १२ बजेदेखि भदौ ५ गते राति १२ बजेसम्म लकडाउन गर्ने निर्णय भएको नगरपालिकाले जनाएको छ। शुक्रबार मात्रै भैरहवामा ७ जनामा कोरोना संक्रमण पुष्टि भएको छ। यस अघि सिद्धार्थ सिमेन्ट उद्योगका ११ जना कर्मचारीमा संक्रमण पुष्टि भएको थियो। शुक्रबार पुष्टि भएका सात जनामध्ये चारजना भैरहवा हवाई इन्धन डिपोका कर्मचारी, २ जना सुन पसलमा काम गर्ने भारतीय नागरिक र एकजना एसबीआई बैंकको भैरहवा शाखाका कर्मचारी हुन्। बैंकको सेवा बन्द गरी बैंकलाई सिल गरिएको छ। भैरहवामा सामुदाय स्तरमा कोरोना संक्रमण फैलिएको छ, स्वास्थ्य कार्यालय रुपन्देहीका भेक्टर कन्ट्रोल निरीक्षक केदारनाथ शाहले भने, संक्रमण रोक्न सर्वसाधरणको साथ आवश्यक छ। अहिले सबै संक्रमित सम्पर्कमा छन्, भोलिदेखि कन्ट्याक्ट टेसिङ सुरु गर्छौँ। शुक्रबार भैरहवाका ७ जनाका साथै बुटवलका ७ जनामा पनि संक्रमण पुष्टि भएको छ। यो सँगै रुपन्देहीमा शुक्रबारमा १४ जनामा संक्रमण पुष्टि भएको हो। सबैले स्वइच्छाले शुल्क तिरेर निजी प्रयोगशालामा परीक्षण गराएका हुन्। लकडाउनको अवधिमा स्वास्थ्य सेवा, दमकल, सरसफाई तथा अन्य अत्यावश्यक सेवा संचालन हुने नगरप्रमुख हरिप्रसाद अधिकारीले बताए। उनका अनुसार लकडाउनमा खाद्यान्न, तरकारी, फलफूल, दूध तथा दूधजन्य पदाथको विक्रीवितरण आवश्यक दूरी कायम गरी बिहान ६ बजेदेखि ९ बजेसम्म र साँझ ५ बजेदेखि ७ बजेसम्म संचालन हुनेछन्।"
नोबेल अस्पतालमा चिकित्सकसहित थप पाँचजनामा कोरोना संक्रमण,"विराटनगर : विरानगरको नोबेल शिक्षण अस्पतालमा कार्यरत एकजना चिकित्सकसहित थप पाँचजनामा शुक्रबार कोरोना भाइरसको संक्रमण देखिएको छ । अस्पतालका एक चिकित्सक, एक नर्सिङ स्टाफ, दुईजना औषधि पसलका कर्मचारी र एकजना प्रशासनका कर्मचारीमा कोरोना पुष्टि भएको हो । संक्रमित भेटिएको औषधि पसल अस्पतालभित्रै सञ्चालित छ । पाँच जना थपिएसँगै अस्पतालमा संक्रमित हुनेको संख्या नौ पुगेको छ । अस्पतालका जनसम्पर्क अधिकृत नारायण दाहालले यसअघि तीन चिकित्सक र एक जना नर्सिङ स्टाफमा संक्रमण पुष्टि भएको बताए । दुई चिकित्सकमा गत शनिबार पहिलो पटक कोरोना देखिएको थियो । उनीहरुको 'कन्ट्रयाक ट्रेसिङ' गर्दा गत सोमबार एक चिकित्सक र एक नर्समा संक्रमण देखिएको दाहालले बताए । उनकाअनुसार चिकित्सकसहित स्वास्थ्यकर्मी संक्रमित हुन थालेपछि अस्पतालको ओपीडी (बहिरंग ) विभागको सेवा बन्द गरिएको छ । नोबेलमा कार्यरत दुई सय २४ जनाको स्वाब संकलन गरेर पीसीआर परीक्षण गराइएकोमा ७० जनाको रिपोर्ट आउन बाँकी रहेको दाहालले बताए । अस्पतालले आफ्ना स्वास्थ्यकर्मी र कर्मचारीका लागि आइसोलेसन बेड बनाएको छ । संक्रमितहरुलाई त्यहीँ राखिएको छ । संक्रमितमध्ये अस्पतालका एक चिकित्सकको स्वास्थ्य अवस्था गम्भीर बनेपछि थप उपचारका लागि काठमाडौं लगिएको थियो । त्रिवि शिक्षण अस्पतालमा उपचाररत ती चिकित्सकको अवस्था थप जटिल बनेपछि उपचार पद्धती फेर्दै बिहीबार प्लाज्मा थेरापी गरिएको थियो ।"
२४ घण्टामा ५९४ जनामा कोरोना पुष्टि : संक्रमितको संख्या २५ हजार ५५१ पुग्यो,काठमाडौं : नेपालमा कोरोना भाइरस (कोभिड१९) संक्रमितको संख्याले २५ हजार नाघेको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार पछिल्लो २४ घण्टामा ५९४ जनामा संक्रमण पुष्टि भएको छ। योसँगै नेपालमा कुल संक्रमितको संख्या २५ हजार ५५१ पुगेको छ। पछिल्लो २४ घण्टामा ११ हजार ५७५ जनाको पीसीआर परीक्षण भएको छ। नेपालमा अहिले सात हजार ९१३ संक्रिय संक्रमित रहेका छन्। अहिले क्वारेन्टाइनमा १४ हजार ६३८ रहेका छन्। पछिल्लो २४ घण्टामा २४० डिस्चार्ज भएका छन्। योसँगै नेपालमा १७ हजार ७७ जनाले कोरोना जितेको छन्। सातै प्रदेशका ३९ प्रयोगशालामा पीसीआर परीक्षण हुँदै आएको छ।
कपिलवस्तुमा ७ प्रहरीसहित २८ जनामा कोरोना संक्रमण पुष्टि,"कपिलवस्तु : जिल्लामा ७ जना प्रहरीसहित २८ जनामा कोरोना संक्रमण पुष्टि भएको छ । तौलिहवास्थित बुद्ध पद्म माविमा संकलन गरिएको २ सय २६ नमूना स्वाबमध्ये २६ जनामा कोरोना संक्रमण पुष्टि भएको हो । यसैगरी कपिलवस्तु अस्पतालका १ जना र शुद्धोधन गाउँपालिकाका १ जनामा कोरोना संक्रमण देखिएको स्वास्थ्य कार्यालयका कोरोना फोकल पर्सन कुमार थापाले बताए । बुद्ध पद्म माविमा संकलन गरिएका ५० जनाको स्वाब परीक्षणको नतिजा भने आउन बाँकी रहेको स्वास्थ्य कार्यालयले जनाएको छ । यसरी संक्रमित हुनेमा ७ जना नेपाल प्रहरी, बैंक तथा वित्तिय संस्था, स्वास्थ्यकर्मी, गृहणी, विद्यार्थी, गैससकर्मी, यातायात व्यवसायीलगायत रहेका छन् । जिल्लामा हालसम्म ९ सय ३५ जनामा कोरोना संक्रमण पुष्टि भएसकेको छ । कोरोना संक्रमणकै कारण ४२ वर्षीय व्यवसायीको मृत्यु भएको छ ।"
अख्तियार र सीआइबीको नाममा ठगी गर्ने पत्रकार पक्राउ,"काठमाडौं : अख्तियारको नाम लिएर ठगी गरेको आरोपमा एक पत्रकारलाई प्रहरीको केन्द्रीय अनुसन्धान ब्यूरो (सीआईबी)ले पक्राउ गरेको छ। धादिङ निलकण्ठ नगरपालिका१४ घर भई काठमाडौं तारकेश्वर नगरपालिका११ नेपालटार बस्ने शकंर अधिकारीलाई ठगीको आरोपमा पक्राउ गरेको सीबीआईका प्रवक्ता बेलबहादुर पाण्डेले जानकारी दिए। उनले आफूलाई आलोचना साप्ताहिकका संवाददाता भएको बताएको सीआइबीले जनाएको छ। काठमाडौंका एक व्यवसायीलाई अख्तियारमा मुद्दा परेको छ। उक्त मुद्दा सदर भइ पक्राउको लागि सीआइबीमा पत्रचार भएको छ। मुद्दा हेर्ने सीआइबीका ईन्सपेक्टरले ५ लाख दिएमा मुद्दा ढुस बनाउने नत्र कुनै पनि समयमा तपाईलाई प्रहरी पक्राउ गर्छ भन्दै डर त्रास देखाई धम्क्याएर सीआइबीको नाममा रकम असूल गरी ठगी गर्न खोजेको भन्दै उनलाई निन्त्रणमा लिएको हो। बसुन्धाराबाट पक्राउ परेको अधिकारीलाई आवश्यक कारवाहीको लागि ममहानगरिय प्रहरी वृत,महाराजगञ्ज पठाइएको प्रहरी उपरीक्षक पाण्डेले जनाकारी दिए। ठगीमा अन्य व्यक्तिको संलग्नता हुने सक्ने भन्दै अनुसन्धान भइरहेको छ ।"
एउटै उद्योगका ५१ जनामा कोरोना संक्रमण,"विराटनगर : मोरङको बूढीगंगा गाउँपालिकामा रहेको एउटै उद्योगमा कार्यरत ५१ जनालाई कोरोना भाइरसको संक्रमण पुष्टि भएको छ । बूढीगंगा१ मा रहेको आरती स्ट्रिप्स प्रालिमा कार्यरतमध्ये ठूलो संख्यामा मजदुर र कर्मचारीमा कोरोना देखिएको हो । एक साताको अवधिमा संक्रमित बनेकामध्ये अधिकांश मजदुर छन् । सुरुमा दुई मजदुरमा कोरोना देखिएपछि उनीहरुको 'कन्ट्रयाक ट्रेसिङ' गर्दा अरुमा पनि संक्रमण पुष्टि भएको वडाध्यक्ष युवराज पौडेलले बताए । उनकाअनुसार उद्योगमा कार्यरतमध्ये दुई सय जनाको स्वाब संकलन गरेर पीसीआर परीक्षण गराउँदा ५१ जनाको रिपोर्ट पोजेटिभ आएको हो । कर्कट पाता र फलामे डण्डी उत्पादन हुँदै आएको उद्योगले 'लकडाउन' खुल्ने वित्तिकै लुकाइछिपाइ भारतीय मजदुर ल्याएर काममा लगाउँदा कोरोना फैलिएको हुन सक्ने आशंका गरिएको पौडेलको भनाइ छ । 'सुरुमा दुईजनामा संक्रमण देखिएको थियो । त्यसपछि पनि उद्योग निरन्तर चलिरहयो,' उनले भने, 'तत्काललै सिल गरेर मजदुरलाई क्वारेन्टाइनमा राख्नु पर्नेमा त्यसो गरिएन । त्यसको परिणाम स्वरुप अहिले ठूलो संख्यामा मजदुर र कर्मचारी संक्रमित हुने अवस्था बन्यो ।' स्थानीय बासिन्दाले पनि जबरजस्ती उद्योग चलाउँदा कोरोना व्यापक रुपमा फैलिएको गुनासो गरेका छन् । यसअघि ३० जनामा संक्रमण देखिएकोमा बिहीबार २१ जना नयाँ संक्रमित थपिएका हुन् । संक्रमितलाई उद्योगभित्रै आइसोलेसन बनाएर राख्न मोरङ प्रशासनले निर्देशन दिएको छ । संक्रमण पुष्टि भएका केही कर्मचारी होम आइसोलेसनमा छन् । उद्योगमा पाँच सय बढी मजदुर कार्यरत रहेको जनाइएको छ । उद्योगमा कार्यरत एक कर्मचारीले सक्रमण पुष्टि भएकामध्ये दुई भारतीय नागरिक सम्पर्कविहीन बनेको बताए । परीक्षणका लागि स्वाब संकलन गरिएपछि उनीहरु सम्पर्कबिहीन बनेकोर पछि रिपोर्ट पोजिटिभ आएको उनको भनाइ छ । ती कर्मचारीले सम्पर्कविहीन बनेकाहरु भागेर भारततिरै गएको हुन सक्ने बताए । अहिले उद्योगमा संक्रमण फैलिएर अवस्था भयावह बनेपछि वरपरका बासिन्दा पनि त्रसित बनेका छन् । उद्योगमा काम गर्नेहरु आसपासका घर र बस्तीमा डेरा बस्ने गर्थे । डेरा बस्नेहरुमा पनि कोरोना संक्रमण देखिएपछि स्थानीय बासिन्दामा त्रास बढेको वडा अध्यक्ष पौडेलको भनाइ छ । उनकाअनुसार उद्योगका मजदुरबाट कोरोना समुदायमा फैलिएको हुन सक्ने आशंका गरिएको छ । बूढीगंगाको उद्योग र आसपासका क्षेत्र सिल गरेर सर्वसाधारणलाई हिँडडुल र सवारी साधन आवतजावतमा कडाई गरिएको छ । संक्रमितसँग सम्पर्कमा रहेकाको 'कन्ट्रयाक ट्रेसिङ' गर्दै परीक्षणको दायरा फराकिलो पार्न उद्योग आसपासको क्षेत्रमा कडाई गरिएको प्रमुख जिल्ला अधिकारी कोषहरि निरौलाले बताए । संक्रमण घटेर अवस्था सामान्य नभएसम्म कडाई जारी रहने उनको भनाइ छ ।"
पैनीले बगाएर बालकको मृत्यु,विराटनगर : मोरङको पथरीशनिश्चरे नगरपालिका ३ मा पैनीले बगाएर शुक्रबार दिउँसो एक बालकको मृत्यु भएको छ । पैनीले बगाउँदा स्थानीय वर्तबहादुर थापाका छोरा ४ वर्षीय केशव थापाको मृत्यु भएको इलाका प्रहरी कार्यालय पथरीका डीएसपी दिलिप गिरीले बताए । उनकाअनुसार बालक घरदेखि लगभग दुई सय मिटर पर रहेको पानीको पैनीमा पुलबाट खसेका थिए । खेल्दै जाने क्रममा तर्न खोज्दा बाँसको भाटाले बनाएको पुलबाट खसेका बालकलाई पैनीले बगाएर लगभग दुई सय मिटरजति तल पुर्याएको गिरीको भनाइ छ । पैनीले बगाउँदै गर्दा उद्धार गरेर स्थानीय बासिन्दाले उपचारका लागि ल्याउने क्रममा बालकको बाटोमै मृत्यु भएको प्रहरीले जनाएको छ । शव पोस्टमार्टमका लागि उर्लाबारीको मंगलबारे अस्पतालमा लगेर घटनाको अनुसन्धान सुरु गरिएको डीएसपी गिरीको भनाइ छ ।
सरकारले नसुनेको जुगलबासीको त्यो गुहार : अकालमै लिदीबासीले ज्यान गुमाए,"काठमाडौं : सम्भावित घटनाबाट जोगिन सिन्धुपाल्चोकस्थित जुगल गाउँपालिका२ का स्थानीयले समयमै जानकारी गराउँदा सरकारको वेवास्थाका कारण लिदीमा थुप्रैको ज्यान गएको छ। लिदीमा शुक्रबार विहान साढे ६ बजे गएको पहिरोले ३५ घर बगाएको छ भने ३८ जना बेपत्ता छन्। यो समाचार तयार पार्दासम्म बेपत्तामध्ये ११ जनाको शव निकालिएको छ। बस्ती जोखिममा रहेको भन्दै सो गाउँपालिका ८ जनाले साउन २२ जिल्ला विपद व्यवस्थापन समिति सिन्धुपाल्चोकमा जोखिमयुक्त बस्तीको अध्ययन गरी आवश्यक प्रक्रिया अगाडि बढाइदिन अनुरोध गरेका थिए। साविक गोल्चे गाविस वडा १, २, ३, ४ र ५ हालको जुगल गाउँपालिका वडा नम्बर २ मा अविरल वर्षासँगै आएको बाढी र पहिरोका कारण हाम्रो बस्ती अत्यन्तै जोखिममा रहेको छ, पत्रमा भनिएको छ। उनीहरुले ३६ मेघावाटको बलेफी ए हाइड्रोपावरको सुरुङ निर्माणका क्रममा ब्लाष्टिङ लगायतका विस्फोटक कार्यका कारण बस्ती नै हल्लिएको बताएका थिए। अविरल वर्षाको कारण पहिरोमा रुपान्तरित भएर नाम्फा, सन्नगाउँ, लिदी, झल्के, निम्लुङ, बैगाड टोल समेतका ५०० भन्दा बढी घर जोखिममा रहेकाले बस्ती नै अन्यत्र सार्नुपर्ने भन्दै सरकारलाई भनेका थिए। सो भेगका स्थानीयले सरकारलाई झकझकाएको यो पहिलो पटक भने होइन। १ वर्ष अघि तत्कालीन विपद व्यवस्थापन समितिकी संयोजक गोमादेवी चेमजोङलाई पनि ध्यानाकर्षण गरेका थिए। जोखिममा रहेको बस्ती त्यतिबेला अध्ययन गर्ने बताइए पनि हालसम्म कुनै अध्ययन भएको छैन्। त्यसो त २०७२ वैशाख १२ गतेको भूकम्पपछि भूगर्वविद सो ठाउँलाई उच्च जोखिममा उल्लेख गरेका थिए। साउन २२ गते नै जुगल गाउँपालिकाले जिल्ला विपद व्यवस्थापन समितिलाई वडा नम्बर २ मा रहेको सानो नाम्फाका २९ घर, नाम्फासुकुलीको १६० घरधुरी, लिदीका १७० घरधुरी, सञ्चगाउँझुल्केका १०७ घरधुरी र निम्लुङबैगाडका २० घरधुरी जोखिममा रहेको भन्दै आवश्यक अध्ययन गरिदिन पत्र पठाएको थियो। लगत्तै जिल्ला प्रशासन कार्यालयले आन्तरिक मामिला तथा कानुन मन्त्रालय विपद व्यवस्थापन निर्देशक समितिलाई साउन २३ गते नै पत्र पठाएर अध्ययन गर्न अनुरोध गरेको थियो। सोही दिन प्रशासनले भू तथा जलाधार व्यवस्थापन कार्यालयल सिन्धुपाल्चोकलाई पनि पत्राचार गरेको थियो। प्रधानमन्त्री तथा मन्त्रिपरिषदको कार्यालय, सभामुखको सचिवालय, बागमती प्रदेशको मुख्यमन्त्री तथा मन्त्रिपरिषदको कार्यालय, राष्ट्रिय पुननिर्माण प्राधिकरण काठमाडौं, राष्ट्रिय पुननिर्माण प्राधिकरण जिल्ला कार्यालय सिन्धुपाल्चोक, विद्युत विकास विभाग काठमाडौं र बागमती प्रदेश सदस्य सुरेश नेपाललाई बोर्धाथ पठाएका थिए।"
दोलखामा थप ५ जनामा कोरोना संक्रमण,"दोलखा : उत्तरी दोलखाको गौरीशंकर गाउँपालिकाको दुईजनालाई कोरोना संक्रमण भएपछि गरिएको कन्ट्रयाक ट्रेसिङले थप ५ जनामा कोरोना संक्रमण देखिएको छ । दुईजनाको सम्पर्कमा पुगेका ८३ जनाको स्वाब संकलन गरी धुलिखेल अस्पतालमा परीक्षण गर्दा एकमहिला र ४ पुरुष गरी ५ जनामा कोरोना संक्रमण देखिएको स्वास्थ्य कार्यालय दोलखाका प्रमुख विभुकुमार झाले जानकारी दिए । काठमाडौंमा परीक्षण गरेका गाउँपालिका अध्यक्ष र धुलिखेल अस्पतालमा परीक्षण गरिएको उपाध्यक्षलाई भने संक्रमण नदेखिएको स्रोतले जनाएको छ ।स्रोतको अनुसार गाउँपालिकाका तीन सवारी चालकमध्ये एकजनामा कोरोना संक्रमण देखिएको छ । गाउँपालिकाका कर्मचारी २ जना, स्थानीय एकजना, गाउँपालिकाका सहयोगी सेवाप्रदायक संस्थाका एकजनालाई संक्रमण भएको स्रोतले जनाएको छ । तेस्रो मुलुकबाट आएर क्वारेन्टाइनमा रहेका एक र गाउँपालिकाका एक कर्मचारी गरी दुई पुरुषमा मंगलबार कोरोना संक्रमण देखिएको थियो । तेस्रो मुलुकबाट आएका ति संक्रमित क्वारेन्टाइनमै रहेको र कर्मचारी पनि गाउँपालिकाको आवासमै आईसोलेसनमा रहेको बताईएको छ । यसअघि पनि सोही गाउँपालिकाकै दुईजनमा कोरोना संक्रमण देखिएको थियो । हालसम्म जिल्लाका ४२४ जनाको पीसीआर परीक्षण गर्दा ११ जनामा कोरोना संक्रमण देखिएको छ भने ३ जना निको भएर घर फर्केको स्वास्थ्य कार्यालयको तथ्यांक छ ।"
एक करोड ९ लाख हिनामिना आरोपमा प्रहरी सहायक निरीक्षक पक्राउ,काठमाडौं : अख्तियार दुरुपयोग अनुसन्धान आयोगले प्रहरी कल्याण कोष पेट्रोल पम्म नक्सालमा १ करोड ९ लाख हिनामिना गरेको भन्दै प्रहरी सहायक निरीक्षक दिलिप कार्कीलाई नियन्त्रणमा लिएको छ। कार्तिकले आर्थिक वर्ष २०७४७५र २०७५७६ मा गरेर १ करोड ८ लाख ९९ हजार १८४ रुपैया हिनामिना गरेका थिए। उनलाई प्रहरी प्रधान कार्याल्यको पत्रसति अख्तियारले नियन्त्रणमा लिएको हो। असई कार्तिकलाई नियन्त्रणमा लिएर थप अनुसन्धान भइरहेको अख्तियारका प्रवक्ता तारानाथ अधिकारीले जानकारी दिए।
स्क्रबटाइफसले बझाङमा एक महिलाको मृत्यु,"बझाङ : स्क्राबटाईफसबाट बिहीबार एक महिलाको मत्यु भएको छ। दुर्गाथली गाउँपालिका१ घर भएकी २२ बर्षीया एक महिलाको स्क्रबटाईफस रोगबाट मृत्यु भएको जिल्ला अस्पतालका डाक्टर मिलन खड्काले बताए। गाउँको क्लिनिकको उपचारले निको नभएपछि गम्भीर अवस्थामा विरामी महिला एक हप्ता अघि जिल्ला अस्पताल ल्याईएको थियो। अस्पतालमा ल्याब परिक्षण गर्दा मृतक महिलामा स्क्रबटाईफस पुष्टी भएको थियो। किर्ना प्रर्जातिले टोकेमा लाग्ने यो रोगको लक्षण उच्च ज्वरो आउने, टाउको दुख्ने, वाकवाकी लाग्ने, शरिरमा स साना विविरा आउने, हातखुट्टा दुख्ने , दिउँसो ठिक भए पनि राती बढी ज्वरो आउने लक्षण रहेने गरेको बताईएको छ। जिल्लामा एक साता यता मात्रै यो रोग नौ जनामा देखिएको डाक्टर खड्काले बताए। उनका अनुसार अहिले यो रोगको प्रकोप जिल्लाको जयपृथ्वी नगरपालिका, खप्तडछान्न गाउँपालिका, थलारा गाउँपालिका, दुर्गाथली गाउँपालिका, र मष्टा गाउँपालिकामा देखा परेको छ। अहिले यो रोग लागेका एक जनाको जिल्ला अस्पतालमा उपचार भइरहेको र अन्य विरामी उपचारपछि घर फर्कीसकेको उनको भनाई छ।"
"अमेरिकी सदनमा भारतको चिन्ता, चिनियाँ हमलाको विरोध","वासिङटन : अमेरिकी दुई शक्तिशाली सांसदको समूहले भारतमाथि चिनियाँ आक्रमणको निन्दा गर्दै संसदमा एक संकल्प प्रस्ताव गरेको छ । जोन कोर्नीन र मार्क वार्नरले यस्तो प्रस्ताव पेश गरेका हुन् । लद्दाखस्थित चीन र भारतको सीमा क्षेत्रमा चिनियाँ सेनाले भारतीय सेनामाथि आक्रमण गरेको र भारतीय गस्तीलाई रोकेकोमा अमेरिकी सांसदले आपत्ति जनाएका हुन् । गत जुन १५ मा सीमाक्षेत्र गलवान उपत्याकामा चिनियाँ सेना र भारतीय सेनाबीच भीडन्त हुँदा २० भरतीय सेना मारिएका थिए । चीनविरुद्ध खडा हुने र स्वतन्त्र र खुला इन्डो प्यासिफिक कार्यक्रमलाई कायम गर्ने भारतको प्रतिवद्धताको म सह्राना गर्दछु । हाम्रो साझेदार भारतप्रति हामीले पहिले समर्थन गरे भन्दा धेरै महत्वपूर्ण छ कि, उसले चिनियाँ आक्रमणको प्रतिरक्षा गरेको छ, वार्नरले भने । संकल्प प्रस्तावमा चीनले भारतप्रति पछिल्लो समय देखाएको गतिविधिको निन्दा गरिएको छ । भारतसँगको साझेदारीलाई ती सांसदले अझै महत्वपूर्ण रहेको पनि भनेका थिए । स्वतन्त्र र खुला इन्डो प्यासिफिक कार्यक्रमलाई सुद्धृढ गरेमा मात्र भारतसँगको साझेदारी झन् महत्वपूर्ण हुने संकल्प प्रस्तावमा जनाइएको छ ।"
समुदायमा कोरोना देखिएपछि लमजुङको सुन्दरबजारमा निषेधाज्ञा,"बेंसीसहर : समुदायमा कोरोना भाइरस (कोभिड१९)संक्रमण देखिएपछि लमजुङको सुन्दरबजार नगरपालिकाका ५ वटा वडामा निषेधाज्ञा जारी गरिएको छ । सुन्दरबजार नगरपालिका ७ का ३२ वर्षीय एक पुरुषमा कोरोना सङ्क्रमण पुष्टि भएसँगै जिल्ला कोभिड१९ सङ्कट व्यवस्थापन केन्द्रको शुक्रबार बसेको बैठकले यस्तो निर्णय गरेको हो । सुन्दरबजार नगरपालिकाका वडा नम्बर ५, ६, ७, ८ र ९ मा अर्का सूचना नआएसम्मका लागि निषेधाज्ञा जारी गरिएको प्रमुख जिल्ला अधिकारी कृष्णप्रसाद शर्माले जानकारी दिए ।जिल्ला कोभिड१९ सङ्कट व्यवस्थापन केन्द्रको निर्णयअनुसार निषेधाज्ञा जारी गरिएका वडामा औषधि उपचार, खाद्य वस्तु खरिद, आफ्नै खेतबारीमा कृषिजन्य कार्य गर्नेजस्ता आवश्यक काममा बाहेक कुनै पनि व्यक्ति घरबाहिर निस्कन रोक लगाइएको छ । एम्बुलेन्स, बिरामी बोकेका गाडी, खाद्य वस्तु, तरकारी, दूध, खानेपानी, पेट्रोलियम पदार्थ बोक्ने गाडी, शव वाहन, फोहोर व्यवस्थापन गर्ने गाडी, पशुपंक्षीका दाना बोक्ने गाडी, सञ्चारकर्मी, स्वास्थ्यकर्मी तथा सुरक्षा निकायले प्रयोग गर्ने साधन र अनुमति प्राप्त साधन बाहेक कुनै प्रकारका सार्वजनिक वा निजी यात्रु तथा मालवाहक सवारी साधन (मोटरसाइकल समेत) सञ्चालन गर्न रोक लगाइएको छ । यस्तै अत्यावश्यक उपभोग्य वस्तु बिक्री गर्ने खाद्यान्न तथा तरकारी पसल, पेट्रोल पम्प, ग्याँस डिपो, औषधी पसल बाहेक सम्पूर्ण पसल, उद्योग व्यवसाय सञ्चालन गर्न रोक लगाइएको छ । तर खाद्यान्न तथा तरकारी पसल बिहान ६ बजेदेखि ९ बजेसम्म मात्र खोल्न पाइने सहायक प्रमुख जिल्ला अधिकारी काजीमान सुनारले जानकारी दिए । स्वास्थ्य संस्था र अत्यावश्यक सेवाका कार्यालय बाहेक बैंक वित्तीय संस्था सहकारीसहित सबै सरकारी, निजी तथा गैरसरकारी क्षेत्रका कार्यालयबाट प्रदान हुने नियमित सेवा सञ्चालन गर्न रोक लगाइएको छ । धार्मिक, साँस्कृतिक सामाजिक (विवाह, व्रतबन्ध) लगायत कुनै प्रकारका जमघट तथा भेला हुने सबै प्रकारका क्रियाकलापहरु जिल्लाभर नै सञ्चालन गर्न पनि रोक लगाइएको छ । जिल्लाका सबै नाकाहरुमा उल्लेखित अत्यावश्यक सेवाका सवारी साधन, एम्बुलेन्स, जिल्ला प्रशासन कार्यालयबाट अनुमति प्राप्त सवारी साधनबाहेक सम्पूर्ण सवारीसाधन र पैदल आवतजावतमा पूर्ण रोक लगाइएको छ । आदेशको पालना नगरेमा प्रचलित कानुन बमोजिम कारबाही गरिने जिल्ला प्रशासन कार्यालय, लमजुङले जनाएको छ । लमजुङमा हालसम्म १ सय १२ जनामा कोरना संक्रमण देखिएकोमा १ सय ९ जना निको भएर घर फर्किएका छन भने ३ जनाको आइसोलेसनमा उपचार भइरहेको छ ।"
नेकपा संकट समाधानमा पाँच दिने 'काउन्टडाउन' : कार्यदलले शनिबार काम थाल्ने,"काठमाडौं : नेपाल कम्युनिस्ट पार्टी (नेकपा) को विवाद समाधानका लागि शुक्रबार गठित कार्यदलले शनिबारदेखि काम थाल्ने भएको छ। शुक्रबार आन्तरिक परामर्श तथा गृहकार्यमा व्यस्त भएको कार्यदलको पहिलो बैठक शनिबार बस्ने पार्टी महासचिव एवम् कार्यदलका संयोजक विष्णु पौडेलले जानकारी दिए। विवाद समाधानका लागि शीर्ष तहमा छलफल सकारात्मक रुपमा अगाडि बढेको छ, महासचिव पौडेलले भने, कार्यदलको पहिलो बैठक शनिबार बस्नेछ। शुक्रबार पौडेलको संयोजकत्वमा ६ सदस्यीय कार्यदल गठन भएको हो। बालुवाटारमा प्रधानमन्त्री तथा पार्टी अध्यक्ष केपी शर्मा ओली र अर्का अध्यक्ष पुष्पकमल दाहाल प्रचण्डबीच भएको छलफलपश्चात कार्यदल गठन भएको हो। कार्यदलका सदस्यमा भीमबहादुर रावल, शङ्कर पोखरेल, जनार्दन शर्मा, पम्फा भुसाल र सुरेन्द्रप्रसाद पाण्डे छन्। कार्यदलले पार्टीका आन्तरिक समस्याको समाधानका लागि गृहकार्य गरी सुझाव प्रस्तुत गर्नेछ। शुक्रबार बिहान महासचिव पौडेल र जनार्दन शर्मासँग आफ्नै निवासमा भेट गरे लगत्तै प्रचण्ड प्रधानमन्त्री ओलीलाई भेट्न बालुवाटार पुगेका थिए। बिहीबार पनि अध्यक्षद्वयबीच करिब चार घण्टा लामो छलफल भएको थियो। ओलीसँगको छलफल लगत्तै बिहीबार दिउँसो अध्यक्ष प्रचण्ड, वरिष्ठ नेताद्वय माधवकुमार नेपाल र झलनाथ खनाल, प्रवक्ता नारायणकाजी श्रेष्ठसहितका नेताले प्रदेश ५ का केन्द्रीय सदस्यसँग छलफल गरेका थिए। छलफलमा दाहालले ओलीसँगको कुराकानी सकारात्मक भएको र अब समाधान उन्मुख बनाएर लैजान पहल गरिएको बताएका थिए। दाहालले बालुवाटार छलफलबारे ब्रिफिङ गरेका थिए। वरिष्ठ नेता नेपालले भने त्यहाँको छलफलमा पनि प्रधानमन्त्री ओलीको चरित्र र शैली सधैं उही रहिरहेकोले झट्ट विश्वास गरेर जान सकिने अवस्था अझै नरहेको बताएका थिए। केपी ओलीले प्रधानमन्त्री र अध्यक्ष दुवै पद छाड्नु हुन्न नेकपा फुट्दैन, ५ दिनमै देख्नु हुनेछ : प्रधानमन्त्री ओली (भिडियोसहित) एकता जोगाउन म चुप लागेको छु नेकपा विवाद समाधान उन्मुख नेकपा विवाद समाधान गर्न महासचिव पौडेलको संयोजकत्वमा कार्यदल गठन प्रधानमन्त्रीले ओलीले एपीवान एचडी टेलिभिजनमा बुधबार प्रशारित द बाभ्रो डेल्टा सो कार्यक्रममा अबको ५ दिनभित्रै नेकपाको संकट समाधान हुने बताएका थिए। ओलीले अबको ५ दिनभित्रै पार्टीभित्र नयाँ सिनारियो देखिने उल्लेख गरेको भोलीपल्टबाट छलफल अगाडि बढेको थियो। उनले सार्वजनिक गरेको त्यही प्रतिज्ञाअनुसार संकट समाधानका लागि निर्णायक पहल सुरु भएको हो। ओलीले पार्टीभित्रको विवाद ठूलो समस्या नभएको र आफूले एकता बचाउन चुप बसेर कोसिस गरिरहेको स्पष्ट पारेका थिए।"
कोरोनाले मृत्यु हुनेको संख्या १०० पुग्यो,"काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या १०० पुगेको छ। कुल संक्रमितको संख्या २५ हजार ५५१ पुग्दा मृतकको संख्या १०० पुगेको हो। मृत्यु हुनेमध्ये ७८ पुरुष र २२ महिला छन्। अहिलेसम्म १७ हजार ७७ जनाले कोरोना जितेका छन्। मृतकमध्ये एक जनाको स्वास्थ्य तथा जनसंख्या मन्त्रालयले औपचारिक जानकारी गराएको छैन। शुक्रबारको नियमित पत्रकार सम्मेलनमा स्वास्थ्य मन्त्रालयका प्रवक्ता प्राडा जागेश्वर गौतमले पछिल्लो २४ घण्टामा चार जनाको मृत्यु भएको जानकारी दिए। पछिल्लो २४ घण्टामा विराटनगरमा दुई, पर्सामा दुई र धनुषाका एक जनाको कोरोना संक्रमणबाट मृत्यु भएको हो। धनुषाकी ८५ वर्षीया महिलाको साउन २९ गते बीपी कोइराला स्वास्थ्य विज्ञान प्रतिष्ठान धरानमा कोरोनाले मृत्यु भएको हो। उनी ज्वरो र रुघाले च्यापेपछि उपचारका लागि अस्पताल पुगेकी थिइन्। त्यसैगरी पछिल्लो २४ घण्टामा विराटनगरमा दुई जनाको मृत्यु भएको छ। शुक्रबार सिहरा विष्णुपुर गाउँपालिकाका ४० वर्षीया पुरुष र विराटनगर १५ का ३० वर्षीया पुरुषको कोशी अस्पतालमा उपचारको क्रममा मृत्यु भएको हो। सिरहाका पुरुष निमोनिया भएर अस्पताल पुगेका थिए। त्यसैगरी विराटनगरका ३० वर्षीया पुरुष ज्वरो र श्वासप्रश्वासमा समस्या भएपछि अस्पताल पुगेका थिए। सँगै पर्साका ५० वर्षीय पुरुषको शुक्रबार कोरोनाले निधन भएको छ। जितपुर सिमरा उपमहानगरपालिका४ सिमरा टोल बस्ने पुरुषमा मृत्युपछि कोरोना संक्रमण पुष्टि भएको हो। मधुमेह र उच्च रक्तचापका रोगी उनको नारायणी अस्पतालमा शुक्रबार मृत्यु भएको हो। त्यसैगरी पर्साकै प्रसौनी गाउँपालिका२ का ६५ वर्षीय पुरुषको नारायणी अस्पतालमा शुक्रबार मृत्यु भएको छ। उनकोसमेत मृत्युपछि कोरोना पुष्टि भएको हो। मन्त्रालयका अनुसार नेपालमा पाँच सय बढी संक्रिय संक्रमित भएका चार जिल्ला छन्। पाँच सय बढी संक्रमित पर्सा, रौतहट, महोत्तरी र काठमाडौंमा रहेको मन्त्रालयले जनाएको छ। शून्य संक्रमित संखुवासभा, मनाङ, मुस्ताङ र डोल्पामा भएको मन्त्रालयले जनाएको छ। गौतमका अनुसार पछिल्लो २४ घण्टामा ५९४ जनामा संक्रमण पुष्टि भएको छ। नेपालमा अहिले सात हजार ९१३ संक्रिय संक्रमित रहेका छन्। अहिले क्वारेन्टाइनमा १४ हजार ६३८ रहेका छन्। पछिल्लो २४ घण्टामा २४० डिस्चार्ज भएका छन्। योसँगै नेपालमा १७ हजार ७७ जनाले कोरोना जितेको छन्। सातै प्रदेशका ३९ प्रयोगशालामा पीसीआर परीक्षण हुँदै आएको छ। कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घण्टामा ५९४ जनामा कोरोना पुष्टि : संक्रमितको संख्या २५ हजार ५५१ पुग्यो उपत्यकामा थपिए ११९ जना कोरोना संक्रमित नोबेल अस्पतालमा चिकित्सकसहित थप पाँचजनामा कोरोना संक्रमण कपिलवस्तुमा ७ प्रहरीसहित २८ जनामा कोरोना संक्रमण पुष्टि दोलखामा थप ५ जनामा कोरोना संक्रमण पछिल्लो २४ घण्टामा काठमाडौं उपत्यकामा थप ११९ जनामा कोरोना संक्रमण पुष्टि भएको छ। बुधबार १३८ जना र बिहीबार १२७ जनामा कोरोना भाइरस संक्रमण पुष्टि भएको थियो। काठमाडौंका ८३ जना, भक्तपुरका ६ जना र ललितपुरका ३० जना गरेर कुल ११९ जनामा कोरोना पुष्टि भएको स्वास्थ्य मन्त्रालयका प्रवक्ता डा गौतमले जानकारी दिए।"
प्रदेश२ मा कोरोनाले हालसम्म ४० जनाको मृत्यु,"जनकपुरधाम : प्रदेश२ मा कोरोनाको संक्रमणबाट हालसम्म ४० जनाको मृत्यु भएको छ। यो प्रदेश कोरोनाबाट अक्रान्त बन्दै गएको छ। आइसोलेसन कक्षमा भरिभराउ छ। दिर्घरोगीहरु कोरोना संक्रमणको पहिलो सिकार बन्ने गरेका छन्। प्रदेश २ का आठ जिल्लामा करिब ६० लाख जनसंख्या छ। यो प्रदेश भारतसँग नजिक छ। खुल्ला सीमा छ। यहाँका मानिसहरु भारतमा रोजगारी र पारिवारिक सम्बन्धले आउजाउ गर्छन्। भारतबाट आएका अधिकांसमा कोरोना फेला पर्छ तर, सचेतता भने निकै कम छ। दिर्घरोगीहरु नै बढी संक्रमित छन्। कोरोनासंग लड्न उनीहरुमा रोगप्रतिरोधात्मक क्षमता कम भएकोले ज्यान गइरहेको छ,जनस्वास्थ्य निर्देशनालय प्रदेश २ का वरिष्ठ प्रशासक बिजय कुमार झाले भने,संक्रमण बढेपछि मृत्युदर बढ्नु स्वाभिकै हो। भारतबाट आएकाहरुको व्यवस्थानामा स्थानीय सरकार र प्रदेश सरकार चुक्दा कोरोना संक्रमण र मृतकको ग्राफ उकालो लगेको हो। साउन २९ गतेसम्म प्रदेशभरीमा ६ हजार ४ सय २८ जना कोरोना संक्रमित भएको समाजिक विकास मन्त्रालय जनकपुरधामले जनाएको छ। ३ हजार ५ सय जना कोरोना जितेर घर फर्किएका छन्। क्वारेन्टाइन भद्रगोल बन्नु, पिसिआर परिक्षणमा ढिलाई हुनु, संक्रमितलाई व्यवस्थानमा ध्यान नदिनु, सीमा नाका खुकुलो हुनु, संक्रमितले भेन्टिलेटर नपाउनु, कारोनालाई ख्यालख्यालमा लिनु जस्ता कारणले प्रदेश२ कोरोनाको उच्च जोखिममा पुगेको हो। प्रदेश२ मा दैनिक ८ सय जनाको कोरोना परिक्षण भइरहेको छ। जनकपुर, राजबिराज र बीरगन्ज गरि तीन स्थनमा कोरोना परिक्षण प्रयोगशाला राखिएको छ।"
उत्तर कोरियामा पनि कोरोनाबाट बच्न लकडाउन,सोल : उत्तर कोरियाली नेता किम जोङ उनले कोरोनाभाइरस संक्रमणबाट बच्न उत्तर कोरियाका सीमा क्षेत्रमा पर्ने मुख्य सहरमा लकडाउनको घोषणा गरेका छन् । दक्षिण कोरियासँग जोडिएको सहर कायसोङ लगायत केही सहरमा लकडाउन घोषणा गरिएको बताइएको छ । साथै ती सहरका थुप्रै मानिसलाई क्वारेन्टाइनमा राखिएको दक्षिण कोरियाली मिडियाले जनाएका छन् । प्रारम्भिक चरणमा उत्तरले आफूहरुकहाँ कोरोना नभएको दावी गरे पनि पछिल्लो समय कोरोनाबाट बच्न सर्वोच्च नेता किमले सावधानी अपनाउन थालेका छन् । तर पनि उनले विदेशी सहयोग नलिने घोषणा गरेका छन् । केही विज्ञले भने यहाँको अति कडा सावधानी र शतर्कताका कारण संक्रमण फैलिन नपाउने तर्क गरेका छन् ।
लिखु तामाकोशी गाउँपालिका अध्यक्ष खड्का पक्राउ,"काठमाडौं : रामेछापको लिखु तामाकोशी गाउँपालिकाका अध्यक्ष गोविन्दबहादुर खड्का पक्राउ परेका छन्। शुक्रबार मध्यान्हमा मन्थलीबाट शरीर बन्धक कसुरमा पक्राउ गरिएको जिल्ला प्रहरी कार्यालय रामेछापका प्रवक्ता टेकेन्द्र पौडेलले जानकारी दिए। स्थानीय उपभोक्ता समितिका एक व्यक्तिलाई अपहरण गरी बन्धक बनाएर चेकमा जबर्जस्ती हस्ताक्षर गर्न दबाब दिएको उजुरीका आधारमा अध्यक्ष खड्कालाई पक्राउ गरिएको अन्नपूर्णपोस्ट्लाई बताए। खड्कासँगै लिखु तामाकोसी५ का लालबहादुर तामाङलाई समेत पक्राउ गरिएको छ। घटनाको अनुसन्धानका लागि जिल्ला अदालतबाट पहिलो पटक सात दिनलाई म्याद थप गरी उनीहरुलाई हिरासतमा राखिएको छ। म्याद थप भएसँगै उनीहरु माथि आवश्यक अनुसन्धान भइरहेको पौडेलले बताए। उपभोक्ता समिति गठन गरी गाउँपालिकाबाट धोबी बजार क्षेत्रमा सडक तथा नाला निर्माणका बजेट प्राप्त भएको थियो। गाउँपालिकाबाट उपभोक्ता समितिको खातामा रकम आइसकेपछि खड्काले चेकमा हस्ताक्षर गर्न दवाब दिएको र नगरेपछि धम्कीपूर्ण भाषा प्रयोग गरेको समितिका एक सदस्यले जानकारी दिए। उनले समितिका पदाधिकारीले हस्ताक्षर गर्न नमानेपनि पछि खातामा रहेको रकम निकालिसकेको बताए। उनकाअनुसार सडकमा स्टमेट अनुसार काम पनि पूर्ण र स्तरिय हुन सकेको छैन। जनप्रतिनिधिबीच नै विवाद खड्का तत्कालीन नेकपा एमालेबाट गाउँपालिकाका अध्यक्षमा निर्वाचित भएका थिए। नेकपाको बाग्मती प्रदेश कमिटीको बैठकले पार्टी नीति विपरीत काम गरेको भन्दै नेकपा रामेछाप जिल्ला कमिटीका सदस्य गत वर्ष खड्कालाई निलम्बन गरेको थियो। नेकपाले उपाध्यक्षलगायत जनप्रतिनिधिलाई फौजदारी मुद्दा दायर गरेको भन्दै अध्यक्ष खड्कालाई पार्टीको सबै जिम्मेवारीबाट निलम्बन गरेको हो। लिखु तामाकोशी गाउँपालिकामा विद्युतीकरणमा १२ करोड ४४ लाखमाथि खर्च भएको पालिका अध्यक्ष खड्काले कार्यपालिका बैठकमा पेश गरेका थिए। गाउँपालिकाबाट विद्युतिकरण गर्दा तिर्नु पर्ने बाँकी ६ करोड ९५ लाख रकम थप विनियोजन गर्नु पर्ने माग अध्यक्षले राखेपछि कार्यपालिकाका बहुमत सदस्यले अनुगमन गरेर मात्रै थप भुक्तानी दिने अडान राखेपछि असमझदारी बढेको थियो। काठमाडौंको स्वयम्भूमा गत वर्षको साउन २४ गते प्रहरीले गोली चलाएर लोप्साङ भनिने मिलन तामाङ (बाबुराम) लाई पक्राउ गर्यो। उनीसँगै अमृत तामाङ पनि प्रहरीले समातेको थियो। लिखु तामाकोशी गाउँपालिका अध्यक्ष खड्कासँग चन्दा माग्दै पैसा नपाए छोरी अपहरण गर्ने धम्की दिएको भन्ने अध्यक्ष खड्काको जाहेरीपछि प्रहरीले उनीहरुलाई स्वयम्भुबाट पक्राउ गरेको थियो। उक्त गोलीकाण्डपछि अध्यक्ष खड्काले आफूलाई धम्की दिने भनिएका युवकहरुलाई वडाध्यक्ष सुवास बोहरा र गाउँपालिका उपाध्यक्ष दीपशीखा दाहाल, नेकपाका नेता ध्रुव कार्की संलग्न रहेको भन्दै मुद्दा दायर गरेका थिए। तर उनीहरु आरोप पुष्टि गर्न चुनौति दिँदै खड्कालाई पैसा मागेर धम्क्याउने कार्यमा आफ्नो कुनै सम्लग्नता नभएको दावि गरेका थिए। त्यसपछि काठमाडौं जिल्ला अदालतले दाहाल, बोहोरा र कार्कीलाई धरौटीमा रिहा गरेको थियो। फौजदारी अभियोगमा एकअर्काबीच अदालतमा मुद्दा चलेकाले उनीहरुबीच अहिलेपनि सम्बन्ध राम्रो छैन। गाउँपालिकाका निर्वाचित जनप्रतिनिधिबीच मनमुटाव हुँदा गत वर्ष असार महिनामै पास गरेर साउन महिनाबाट कार्यान्वयनमा आउनु पर्ने भएपनि गाउँपालिकाको बजेट तथा कार्यक्रम चैत महिनामा पास भएको थियो। तर यस वर्ष भने समयमै गाउँपालिकाको बजेट तथा कार्यक्रम आएको छ। अध्यक्षको कार्यशैलीप्रति गाउँपालिकाका बहुमत सदस्यको आपत्ति"
उपत्यकामा थपिए ११९ जना कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप ११९ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप ११९ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। बुधबार १३८ जना र बिहीबार १२७ जनामा कोरोना भाइरस संक्रमण पुष्टि भएको थियो। काठमाडौंका ८३ जना, भक्तपुरका ६ जना र ललितपुरका ३० जना गरी कुल ११९ जनामा कोरोना पुष्टि भएको स्वास्थ्य मन्त्रालयका प्रवक्ता डा गौतमले जानकारी दिए। यस्तै शुक्रबार मात्रै थप ५९४ जनामा कोरोना भाइरस (कोभिड१९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार नयाँसहित कूल संक्रमितको संख्या २५ हजार ५ सय ५१ पुगेको हो । बिहीबार मात्रै ५२५ जनामा कोरोना संक्रमण देखिएको थियो। गत २४ घन्टामा ११ हजार ५ सय ७५ वटा पीसीआर नमूना परीक्षण भएका छन्। मन्त्रालयका अनुसार हालसम्म १७ हजार ७७ जनाले कोरोना जित्नेका छन्।क्वारेन्टाइनमा रहनेको संख्या १४ हजार ६ सय ३८ पुगेको छ भने आइसोलेसनमा ७ हजार ९ सय १३ जनाको उपचार भइराखेको छ ।कोरोनाबाट ९९ जनाको मृत्यु भइसकेको मन्त्रालयले जनाएको छ।"
एक कोरोना संक्रमित : काठमाडौंमा उपचार नपाएपछि जो गाउँ फर्किए,"सिन्धुली : उपचार नपाएपछि सिन्धुलीका एकजना कोरोना भाइरस (कोभिड१९) संक्रमित गाउँ फर्किएका छन्। जिल्लाको तीनपाटन गाउँपालिका ९ रिठ्ठेका ७५ वर्षीय वृद्ध पुरुष उपचार नपाएपछि गाउँ फर्किएका हुन्। स्वास्थ्यमा समस्या आएपछि ती वृद्धलाई आफन्तले गएको १६ गते काठमाडौं लिएर गएका थिए। उनको उपचारका क्रममा गत बिहीबार शुक्रराज ट्रपिकल तथा सरुवारोग अस्पताल टेकुमा पीसीआर परीक्षण गराउँदा कोरोना भाइरस संक्रमण पुष्टि भएको थियो। त्यसपछि काठमाडौंका अस्पतालले वृद्धको उपचार गर्न नमानेपछि उनका छोराले कोरोना लागेको छैन भन्दै झुक्याएर घरमा ल्याएको टिनपाटन टाउँपालिकाका अध्यक्ष कर्णबहादुर थापाले जानकारी दिए। उनले भने, 'काठमाडौंका अस्पतालले उपचार नगरिदिएपछि उनलाई छोराले ट्याक्सी रिजर्भ गरेर शुक्रबार बिहान तीन बजेनै घर ल्याएका रहेछन्।उनको सुरक्षा र स्वास्थ्य अवस्था बुझ्न स्वास्थ्यकर्मी र प्रहरीको टोलीलाई पठाइएका छौं।' सिन्धुलीमा आइसोलेसन बेडसमेत अभावका कारण एक दिन घरमै सुरक्षित राख्ने र शनिबार मात्र उपचारका लागि जिल्ला सदरमुकाम ल्याउने तयारी गरिएको पनि अध्यक्ष थापाको भनाई छ। कोरोना संक्रमण पुष्टि भएका व्यक्तिलाई गाउँमा ल्याएको भन्दै स्थानीय त्रसिद भएका छन्। उक्त वृद्ध उपचारका लागि तीनपाटनबाट साउन १५ गते दुधौली नगरपालिका ४ डकाहमा १५ गते गइ बसेको समेत खुलेको छ। उनी बसेको डकाह बजार सिल गरेर राखिएको इलाका प्रहरी कार्यालय डकाहका प्रमुख सुगन्ध श्रेष्ठले बताए। उता कोरोना संक्रमित वृद्धको उपचार नभएपछि गाउँमा ल्याइएको विषय आफूलाई जानकारी नभएको जनस्वास्थ्य कार्यालय सिन्धुलीका प्रमुख जितेन्द्र शाहले बताए।"
"प्रदेश १ मा थप ९५ संक्रमित थपिए, सबैभन्दा बढी मोरङका","विराटनर : प्रदेश १ मा शुक्रबार ९५ जना कोरोना भाइरसका नयाँ संक्रमित थपिएका छन् ।संक्रमितमा सबैभन्दा बढी मोरङका ६२ जना छन् । मोरङ बाहेक सुनसरीमा २२, झापामा नौ र प्रदेश १ बाहिरका दुईजना रहेको सामाजिक विकास मन्त्रालयले जनाएको छ । मोरङमा विराटनगरका १३ महिला २० पुरुष, रंगेलीका नौ महिला १९ पुरुष, सुन्दरहरैँचाका १ पुरुष छन् । रंगेलीमा संक्रमित हुनेमा एक जना छ महिने बालिका पनि छिन् । उनकी आमाको भने रिपोर्ट नेगेटिभ आएको छ । संक्रमित हुनेमध्ये एक जना नौ महिनाकी गर्भवती महिला पनि छन् । रंगेली नगरपालिका७ मा मात्रै एकै दिन १७ जनामा संक्रमण पुष्टि भएको छ । यसअघि सोही वडामा एकै पटक २३ जनामा संक्रमण देखिएको थियो । त्यस्तै सुनसरीको दुहवीका दुई महिला ११ पुरुष, घुस्कीका तीन पुरुष, इटहरीका दुई पुरुष, धरानका एक महिला र एक पुरुष, देवान्जञ्जका एक पुरुष र रामधुनीका एक महिलामा कोरोना देखिएको छ । झापाको दमकका दुई महिला चार पुरुष, भद्रपुरका दुई पुरुष, शिवसताक्षीका एक पुरुष र सिरहा र धनुषाका एकएक पुरुषको रिपोर्ट पोजेटिभ आएको हो । प्रदेशमा दुई हजार दुई सय पाँच जनाको पीसीआर परीक्षण गरिएकोमा २८ महिला र ६७ पुरुषको रिपोर्ट पोजेटिभ आएको मन्त्रालयले जनाएको छ । मन्त्रालयकाअनुसार प्रदेश १ मा हालसम्म कोरोना संक्रमितको संख्या एक हजार आठ सय २१ पुगेको छ । प्रदेश १ बाट शुक्रबार उपचारपछि कोरोना जितेर ३५ जना संक्रमित डिस्चार्ज भएका छन् । मेची अस्पताल झापाबाट १७, कोशी अस्पताल कोभिड१९ उपचार केन्द्रबाट १२ र बीपी कोइराला स्वास्थ्य विज्ञान प्रतिष्ठान धरानबाट छ जना डिस्चार्ज भएका हुन् । डिस्चार्ज भएकाहरुमा झापाका १५, मोरङका १४, इलामका चार र सुनसरीका दुई जना रहेका छन् । प्रदेश १ मा डिस्चार्ज हुनेको संख्या एक हजार ७५ पुगेको छ । मेची अस्पतालबाट परीक्षण सुरु मन्त्रालयका जनस्वास्थ्य महाशाखा प्रमुख डा सुरेश मेहताले मेची अञ्चल अस्पताल झापाबाट शुक्रबारदेखि पीसीआर परीक्षण सुरु भएको जानकारी दिएका छन् । झापाबाट पीसीआर परीक्षण सुरु भएसँगै परीक्षणको दायरा पनि फराकिलो बनेको उनको भनाइ छ । प्रदेशमा यसअघि बीपी कोइराला स्वास्थ्य विज्ञान प्रतिष्ठान धरान, कोशी अस्पताल विराटनगर र प्रदेश जनस्वास्थ्य प्रयोगशाला विराटनगरबाट पीसीआर परीक्षण हुँदै आएको छ ।"
सिन्धुपाल्चोक पहिरो : बेपत्ताको उद्धारमा जुट्न प्रचण्डको आग्रह,"काठमाडौं : शुक्रबार कालिकोट र सिन्धुपाल्चोकको पहिरोले ठूलो मानवीय क्षति भएको भन्दै नेकपा अध्यक्ष पुष्पकमल दाहाल प्रचण्डले दुःख व्यक्त गरेका छन्। अविरल वर्षापछि आएको पहिरोका कारण शुक्रबार बिहान सिन्धुपाल्चोकको जुगल गाउँपालिका२, लिदीमा १३ घर पुरिँदा ७ जनाको मृत्यु भएको छ। पहिरोमा झण्डै तीन दर्जन बेपत्ता भएका छन्। नेकपा प्रचण्डले पहिरोमा बेपत्ता भएकाको उद्धारमा जुट्न पार्टीका नेता, कार्यकर्ता, जनप्रतिनिधि र सुरक्षाकर्मीलाई आह्वान गरेका छन्। उक्त घटनामा बेपत्ता हुनुभएकाको खोजी र उद्दार कार्यमा जुट्न पार्टीका नेता तथा कार्यकर्ता, युवा, स्थानीय बासिन्दा, जनप्रतिनिधि, स्वयम्सेवी र सुरक्षाकर्मीलाई आह्वान गर्दछु, प्रचण्डले विज्ञप्ति सार्वजनिक गर्दै घाइतेको स्वास्थ्य लाभको कामनासमेत गरेका छन्, पहिरोमा परी घाइते हुनुभएकाहरुको शीघ्र स्वास्थ्यलाभको कामना गर्दछु। सँगै प्रचण्डले कालिकोट जिल्लाको महावै गाउँपालिकामा गएराति आएको पहिरोमा परी एकै परिवारका ६ जनाको मृत्यु भएको घटनाप्रति दुःख व्यक्त गरेका छन्। सिन्धुपाल्चोक, कालीकोट र मकवानपुर जिल्लामा पहिरोमा परी मृत्यु हुनुभएकाहरुमा पार्टीको तर्फबाट श्रद्धाञ्जली अर्पण गर्दै शोक सन्तप्त परिवारजनमा गहिरो समवेदना प्रकट गर्दछु, प्रचण्डले भेनका छन्। मकवानपुरमा पहिरोमा परी एक जनाको मृत्यु भएको छ। सिन्धुपाल्चोक पहिरो अपडेट : पाँचको शव फेला, ३३ जना बेपत्ता (नामसहित) त्यसैगरी प्रचण्डले पहाडी भागमा हुने यस्ता घटना कम गर्न दीर्घकालीन समाधन खोज्न सम्बन्धित निकायलाई अनुरोध गरेका छन्। उनले विबासका लागिसमेत विकल्प खोल्नुपर्नेमा जोड दिएका छन्।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या २४ हजार ९५४ पुगेको छ। ९५ जनाले कोरोनाकै कारण ज्यान गुमाइसकेका छन्। लाइभ
पर्सामा थप २६ जनामा कोरोना पुष्टि,"वीरगन्ज : पर्सामा थप २६ जनामा कोरोना संक्रमण पुष्टि भएको छ। वीरगन्जस्थित नारायणी अस्पतालको प्रयोगशालामा बिहीबार अबेर राति गरिएको परीक्षणमा पर्साका मात्रै थप २६ जनामा संक्रमण पुष्टि भएको अस्पतालका मेसु डाक्टर मदन कुमार उपाध्यायले जानकारी दिए। पर्साका २६ जनामध्ये नारायणी अस्पतालका चिकित्सक, स्वास्थ्यकर्मी र कर्मचारी गरी १२ जना छन्। मेसु उपाध्यायका अनुसार, नारायणी अस्पतालको एनआईसीयू विभागका १ चिकित्सक, पोषण, फार्मेसी र फिजियोथेरापी विभागका ११ जना कर्मचारी,अस्पतालका ३ जना स्विपर, ३ जना सुरक्षा गार्ड र एक जना कार्यालय सहयोगीमा कोरोना संक्रमण पुष्टि भएको हो। वीरगन्जस्थित भारतीय महावाणिज्य दूतावासका ३२ वर्षीय एक जना कर्मचारी र वीरगन्जमा रहेको ग्लोबल आइ एमई बैंकका ४३ वर्षीयका पुरुष कर्मचारीमा पनि संक्रमण पुष्टि भएको छ। वीरगन्ज महानगरपालिका १० घडीअर्वा पोखरी, वडा नम्बर २ छपकैया र वडा नम्बर १३ राधेमाइका २२ जना, वडा नम्बर ४, ८, ११ ,१४, १५ र २५ का ११ जनामा पनि संक्रमण भेटिएको मेसु उपाध्यायले जानकारी दिए। बिहीबार राति थप २६ जनामा संक्रमण पुष्टि भएसँगै पर्सामा संक्रमितको संख्या १ हजार १ सय ७१ पुगेको जिल्ला स्वास्थ्य कार्यालय पर्साले जनाएको छ। यसैबीच नारायणी अस्पतालमा बिहीबार राति गरिएको परीक्षणमा बाराका २० जना र महोत्तरीको जलेश्वर नगरपालिकाका २ जनामा पनि संक्रमण पु्ष्टि भएको मेसु उपाध्यायले जानकारी दिए।"
तर पार्टी टुक्रिन्न,"एकता महाधिवेशनबाटमा अध्यक्ष बन्ने र आमनिर्वाचनबाट प्रधानमन्त्री बन्ने बाटोलाई स्वागत गर्ने धैर्यताले मात्र पार्टीलाई एक बनाउन सघाउ पुर्याउँछ। सत्तारुढ नेपाल कम्युनिस्ट पाटी (नेकपा) भित्रको विवाद र चर्काचर्की हेर्दा तत्काल पार्टी टुक्रिने अवस्था छैन। त्यस्तो जोखिम पनि छैन। बहस र छलफल त जारी छ। अलिअलि र्याङठ्याङ नमिलेको, आनीबानी र व्यवहारहरू नमिलेको मात्र हो। हिजो भावनाले चल्थ्यो भने आज व्यवहारको यथार्थमा प्रकट हुँदा आआफ्ना सीमा र कमजोरी प्रकट भएको, स्ट्रेन्थ पनि देखा परेको र विकनेस पनि सामुन्नेमा आएको अवश्य हो। तर पार्टी टुक्रिन्न। प्रधानमन्त्रीले पद छाड्नुपर्ने कुनै एजेन्डा छैन र हुन पनि सक्दैन। हाम्रो स्थायी कमिटीको बैठक २०७७ साल असार १० गते सुरु भयो र हालसम्म जति बैठक भए, जुनजुन एजेन्डा स्वीकृत भए, त्यहाँ यस्तो कुनै विषय एजेन्डामा छैन। कुनै पद त्यागेर समाधान खोज्ने भन्ने विषय होइन। प्रधानमन्त्री नेकपाको पहिलो अध्यक्ष हुनुहुन्छ। अरू त्यसपछिको बरियताका नेताहरू आउनुहुन्छ। एकताका बेला गरिएका सहमतिले नै यो कुरा स्वीकार गरेको छ। जो पहिलो अध्यक्ष हुनुहुन्छ, मुलुकको प्रधानमन्त्री हुनुहुन्छ, उहाँलाई पार्टी फुटाउनुपर्ने कुनै जरुरी छैन। अर्को कुरा यस्ता जति पनि विषय छन्, हामी कस्तो बखतमा छौं भन्ने मुख्य प्रश्न हो। नेपाली कांग्रेसको विधान हेरेर वा हिजोको माओवादी केन्द्रको वा नेकपा (एमाले) को बेलाको विधान हेरेर आज नेकपाका सम्बन्धमा छलफल र निर्णय हुन सक्दैन। विधि, पद्धति र संस्थागत निर्णयको गीत पनि नेकपाको विद्यमान वैधानिक व्यवस्थाअनुरूप गाउन सके मात्र उचित हुन्छ, अन्यथा रोइलो मात्रै हुन जान्छ। दुवै अध्यक्षको सहमतिविनाका निर्णयले नेकपामा मान्यता पाउँदैन। त्यस्तो कुनै जबर्जस्ती मान्य हुन सक्दैन। आकाश खसे पनि, धर्ती उल्टिए पनि त्यसखाले कसरत मान्य हुन्न। किनभने विधानतः विशिष्ट स्थितिमा बहुमतको निर्णय कहीं पनि निर्णयका रूपमा स्थापित हुने व्यवस्था छैन। दुईजना अध्यक्षको सहमतिमा एजेन्डा बन्ने हो। त्यसको कार्यान्वयन महासचिवमार्फत बैठकमा जानकारी हुने, बैठकले छलफल र निर्णयहरू गर्ने तथा निर्णयको पत्राचार र निर्देशन दुईजना अध्यक्षको सहमतिमा हुने व्यवस्था हो। दुईजना अध्यक्षको सहमति वा दुईजना अध्यक्षले सहमति गरी एकजनाले हस्ताक्षर गरेपछि मात्र यसको आधिकारिकता पुष्टि हुने हो। एकता महाधिवेशनसम्म यस विशिष्ट व्यवस्थाअनुरूप अघि बढ्ने गरी व्यवस्था गरिएको छ। एकताको दुई वर्ष दुई महिना बित्दासमेत पार्टी काम व्यवस्थित हुन सकेन। यसको जवाफदेही को हुनुपर्छ त ? पार्टीको कामका सन्दर्भमा त पार्टीका कार्यकारी अध्यक्षले मुख्य भूमिका खेल्नुपर्छ। उहाँ नै जवाफदेही हुनुपर्छ र जिम्मेवार हुनुपर्छ। २०७६ मंसिर ४ गतेको सहमति यही हो र माघको केन्द्रीय कमिटीको बैठकमा प्रधानमन्त्री र पहिलो अध्यक्षले उद्घाटन र समापन मात्रै गर्नुभयो। पूरै ५६ दिनको बैठक अध्यक्ष प्रचण्डले चलाउनुभएको थियो। त्यस बैठकले २०७७ साल चैत २५ देखि ३० गतेसम्म पार्टीको एकता महाधिवेशन गर्ने सर्वसम्मत निर्णय गरेको अवगतै छ। विभिन्न १५ वटा समूहमा छलफल गरेर प्राप्त निष्कर्षहरूको निचोडसमेत सुनाएको कमरेड प्रचण्डले नै हो। कार्यकारी अध्यक्षले प्रधानमन्त्री र प्रथम अध्यक्षसँग समन्वय र परामर्श नगरी त केही गर्न नपाउने अवस्था रहेको छ। अर्थात्, पहिलो अध्यक्ष रहनुभएका प्रधानमन्त्री केपी शर्मा ओलीको सहमतिबेगर त केही गर्न मिल्दैन। विधानको व्यवस्था र सहमतिको आधार यही हो। पहिलो अध्यक्ष उहाँ हो। प्रधानमन्त्री उहाँ हो। नेकपा (एमाले) को महाधिवेशनबाट निर्वाचित अध्यक्ष उहाँ हो। उहाँको नेतृत्वमा देशका ८० भन्दा बढी ठाउँमा पुगी स्थिरता र समृद्धिका पक्षमा मत माग्नुभएको थियो। कमरेड प्रचण्डले पनि चुनावअगाडि नै गठबन्धन नेताका रूपमा केपी शर्मा ओलीलाई प्रधानमन्त्री बनाउने हो भनेर मतदातासमक्ष भनिसकेपछि जनताले दुईतिहाइ बहुमत दिएको तथ्य हो। केपी शर्मा ओलीलाई बाइपास गरेर, थाहा नदिएर सट्याकसुटुक गरी झम्सीखेल, खुमलटार, कोटेश्वर र अन्यत्र बैठक बसेर निर्णय गर्छु र आफूखुसी पार्टी चलाउँछु भन्ने कुरा त किमार्थ हुँदैन। हामीले महाधिवेशनसम्म दुईमुखे रुद्राक्ष जस्तो भए पनि दुईजना अध्यक्षको व्यवस्था किन गरेका हौं ? कमसेकम यो एकताको निर्णय हो भन्ने बुझ्न सक्नुपर्छ। यस समस्याको समाधान कसरी गर्ने त ? कमरेड वामदेव गौतमले अहिलेको सन्दर्भमा राख्नुभएको छबुँदे प्रस्तावमा आफू, आफ्नो पद र विद्यमान हैसियतलाई केन्द्रित गरेर भन्दा पनि पार्टी एकता बचाउन जोड दिइएको छ। त्यसनिम्ति अध्यक्ष प्रचण्डको कार्यकारी भूमिकालाई पनि परिभाषित गर्ने कुरा उल्लेख गर्नुभएको छ। प्रधानमन्त्री र अध्यक्षबाट केपी शर्मा ओलीलाई हटाएर आज समस्या समाधान हुन्न भनेर उहाँले सही प्रस्ताव राख्नुभएको छ। उहाँले राखेको प्रस्तावबाटै पार्टी एकता जोगाउन, सरकारलाई स्थिरताको बाटोमा सहयोग गर्न, एकताबारेमा हिजोका तमाम निर्णय गलत थिएनन् भन्ने स्पष्ट गर्न सम्भव हुन्छ भन्ने मलाई लाग्छ। मंसिरमा हुन्न भने चैतमा गरौं, तर छिटो महाधिवेशन गरौं। गत साउन ३ गतेको सचिवालय बैठकको सर्वसम्मत निर्णय नै महाधिवेशन गरेर मात्र अघि बढ्ने भन्ने रहेको जगजाहेर छ ! महाधिवेशन गर्न सर्वप्रथम त पूर्ववर्ती एमाले र माओवादी केन्द्र कुन पार्टीका सदस्यको अभिलेख कहाँ छ ? त्यो कुनै व्यवस्थित गरिएको छैन। भदौभरिमा त्यो व्यवस्थित गर्ने भनेको पार्टीको निर्णय छ, तर आज कसैलाई पनि त्यतापट्टि ध्यान छैन। पार्टीमा कार्यकारी अध्यक्ष भनेर हामीले सम्बोधन गरेकै छौं। तर, प्रधानमन्त्रीले गर्नुभएन भनेर कतिपय मित्रहरूले पहिलो अध्यक्ष उहाँ नै हो, उहाँले नै जिम्मा लिनुपर्छ भन्दै हुनुहुन्छ ! आफ्नो जिम्माको भारी त हरेकले बोक्नुपर्यो नि ! आफूलाई सही, क्रान्तिकारी र चुकेल्याङ देखाउन खोज्दै अरूलाई दोष थोपरेर वा पानीमाथिको ओभानो बन्न खोजेर त समस्या झनै बढ्छन्, समाधान हुँदैनन्। २०७० सालमा पार्टी अध्यक्ष त झलनाथ खनाल हुनुहुन्थ्यो। त्यतिबेला केपी शर्मा ओली संसदीय दलमा चुनाव लडेरै निर्वाचित भई संसदीय दलको नेता हुनुभयो र पछि प्रधानमन्त्री हुनुभएको विदितै छ। हामीकहाँ यो अभ्यास छँदै छ। संसदीय दलमा पार्टीको विधानसँगसँगै देशको संविधान प्रभावी हुन्छ। जनताले एउटा अवधिनिम्ति भोट हालेका हुन्छन्। बीचमै समीकरणका अनेक दाउपेच र चक्करवाला अनुचित प्रयास तथा खेल गरेर जनादेशलाई भताभुंग पार्न खोज्ने तरिका अनुचित, अलोकतान्त्रिक र आवधिक निर्वाचनको मान्यताविपरीत भएको छ। यसरी एक अवधि पर्खिन नसकेर वा जनतासमक्ष निर्वाचनका बखत गरेका वचनबद्धता बिर्सेर समाधान निस्कँदैन। फेरि पार्टीभित्र केपी शर्मा ओली उहाँका पूर्ववर्ती अग्रज कमरेडहरूले टीका लगाइदिएर, सहयोग गरेर वा सहमतिमा अध्यक्ष हुनुभएको अवस्था होइन। उहाँ प्रतिस्पर्धा गरेर महाधिवेशनबाट अध्यक्ष निर्वाचित हुनुभएको यथार्थ होे। त्यही अथोरिटी का आधारमा उहाँले एकता प्रक्रियाको नेतृत्व गर्नुभएको र यस अवस्थासम्म आइपुग्नुभएको हो। यसरी निर्वाचित भएर आएको अध्यक्षलाई महाधिवेशनकै मञ्चमा पुगेर निर्णय गर्न दिइनुपर्छ। उहाँले सहमतिमा म दुवै पद छाड्छु भनिसक्नुभएको छ। जब कुनै पदमा रिपिट गर्दिनँ भन्नुभएको छ भने त्यसमा सहयोग गर्ने कि जबर्जस्ती गर्ने ? कुनै केन्द्रीय तहको बैठकले अध्यक्ष छान्ने वा हटाउने व्यवस्था नेकपाका हकमा धेरै पुरानो, इतिहास र पुरातात्विक महत्र्वका विषय मात्रै हुन जान्छ। अहिलेको विधानमा त्यस्तो प्रावधान कायम छैन। पार्टीको कुनै महाधिवेशन, भेला र सम्मेलनहरू भएका छैनन्। केन्द्रीय कमिटीले नै एकता प्रक्रिया अनुमोदन गरेको थियो। महाधिवेशनसम्मको रोडम्यापमा दुवै अध्यक्षहरूले सहमति गर्नुभएको छ। अब बीचमा पूर्वपश्चिम, उत्तरदक्षिण फर्किएर र मनमा लागेका मनोमानी गरेर त कुनै समाधान निस्कँदैन। पार्टी एकता नभएर एमालेकै निरन्तरता भइरहेको थियो भने महाधिवेशनको निर्धारित र नियमित कार्यकाल सकिइसकेको हुन्थ्यो। त्यसैले प्रधानमन्त्रीले म दोहोर्याएर कक्षा पढ्दिनँ भन्नुभएकै छ। पार्टी अध्यक्ष र प्रधानमन्त्री दुवैमा उहाँको यो स्पष्ट कथन आइसकेको छ। त्यसका निम्ति पाँच वर्षको अवधि सकिएसँगै आमचुनावमा जानुपर्यो र पार्टीको एकता महाधिवेशनमा छिटोभन्दा छिटो जानुपर्यो। बीचमा वाधा, अवरोध र चलखेल गर्ने वा बीचमा समीकरणवाला क्रियाकलाप गर्ने काम बन्द गर्नुपर्यो ! प्रधानमन्त्रीले कहिल्यै पनि बहुमतका आधारमा फैसला गर्दै हिँड्नुभएको छैन। आफ्नो समूहका गुटगत निर्णयहरू बैठकमा ल्याएर लाद्ने र त्यस ढंगका कोसिस गर्ने काम गर्नचाहिँ हाम्रो विधानले कसैलाई अनुमति दिँदैन। कमिटीमा निर्णय हुनुअगाडि पनि पालना गर्नुपर्ने विधानको मर्यादा, सीमा र मर्महरू छन्। एकताकालीन सहमतिका मर्यादा र बुँदा छन्। पछि पनि थप सहमति गरिएको छ। तिनलाई उल्लंघन गरेर कथित गल्ती सच्याउने वा सुधार हुनुपर्ने भन्ने मनोगत दबाबका प्रयास अर्थहीन छन्। प्रचण्ड कमरेडले पाँच वर्षका लागि प्रधानमन्त्री तपाईं नै हुनुस् भनेर भन्दा गल्ती भयो भन्नुहुन्छ भने उहाँले त्यस्तो गल्ती किन गर्नुभयो त ? प्रधानमन्त्रीले त्यसमा के सच्याउने ? प्रचण्ड कमरेडले नै सच्याउनु होला ! उहाँले मंसिर ४ गते कुन कारणले त्यस्तो प्रस्ताव र सहमति गर्नुभएको हो ? यसरी बिहान एउटा, दिउँसो अर्को र बेलुका अर्कै अर्थात् छिनछिनमा मुड बदल्नेचाहिँ गर्नु उचित भएन। यसमा गल्ती प्रचण्ड कमरेडले गर्ने अनि प्रधानमन्त्रीले समीक्षा, अनुभूति र सुधार किन गर्ने त ? प्रधानमन्त्रीले जुन अथोरिटी को प्रतिनिधित्व गरेर एकता गर्नुभएको हो, त्यसलाई बिर्सेर सबै चिज सुम्पिने वा जिम्मा लगाउने गरी एकता गर्नुभएजस्तो त कसैले बुझ्नु उपयुक्त भएन। अनि बेमौसमी रूपमा हिजो महाधिवेशनमा पराजित कमरेडहरूले कहाँबाट नेतृत्वको वैधता हासिल गर्नुभयो वा नयाँ म्यान्डेट प्राप्त गर्नुभयो र अहिले बाटोबाटो, टोलटोल, कोठाकोठा र चोटाचोटामा प्रधानमन्त्री र अध्यक्ष परिवर्तनको कुरा किन गरिरहनुभएको छ ? जोसँग पराजित भएको होे, उसैलाई विधि र पद्धतिको नक्कली बहानाबाजी गरेर अनावश्यक दुःख किन दिइरहेको ? सँगसँगै नौ महिनाअगाडि एउटा र त्यसको तीन महिना नबित्दै अर्को, मिर्गौला प्रत्यारोपणअगाडि अर्कै, त्यसपछि अर्कै र नक्सा प्रकाशनपछि झन् अर्कै कुरा किन गरिरहेको त ? मिर्गौला प्रत्यारोपणपछिका घटनाक्रम विश्लेषण गर्ने हो भने त्यसपछि छटपटी किन बढिरहेको छ भन्नेतर्फ हेक्का राख्नुपर्ने संवेदनशील परिप्रेक्ष्य देख्न सकिन्छ। प्रधानमन्त्री त वचनमा पक्का हुनुहुन्छ। उहाँ दोहोर्याएर क्लास पढ्ने स्वभावको मान्छे होइन। हिजो पनि गरिनँ। आज पनि गर्दिनँ नै भन्नुभएको छ। उहाँले महाधिवेशनबाट अध्यक्ष छाड्छु भन्नुभएको छ र आमचुनावमा म प्रधानमन्त्री हुनका लागि चुनाव लड्दिनँ भन्नुभएको छ। अनि अस्थिरताको यो खेतीपाती, काममा अन्योल र अवरोधको सिर्जना किन गरिरहने ? कतिपयलाई उहाँ आपू नउठे पनि अरूका ढोका बन्द गर्ने वा रोक्न खोज्ने ढंगले अगाडि बढ्न् सक्नुहुन्छ कि भन्ने भय जस्तो मनोदशा पाइन्छ। राजनीतिमा सहमति हुँदा त्यसैअनुरूप एउटा कोर्स हुन्छ। विवाद, निषेध र लडाइँमा त निषेध र टक्करको भाषा नै प्रयोग हुन्छ ! अहिले विकल्पमा वामदेव गौतम वा अरू कमरेडका बारेमा केही छलफल भएको छैन। हतारिएर बहस हुन आवश्यक पनि छैन। परिस्थिति जसरी विकास हुन्छ, भूमिकाहरू जुन रूपमा देखा पर्छन् वा प्रकट हुन्छन्, त्यही रूपमा आवश्यक र जरुरी छलफल र निर्णयहरू भइहाल्छन्। यो त स्वाभाविक र बाध्यात्मक कदमै बन्न जान्छ। वैशाख पहिलो सातादेखि यहाँसम्म आइपुग्दा नेकपा जुन विवादको दलदलमा फसेको छ। यो कुनै नयाँ कुरा होइन। २००७ यता र २०१५ सालसम्म मातृकाप्रसाद र बीपी कोइराला, २०४८ पछि कृष्णप्रसाद र गिरिजाप्रसाद वा शेरबहादुर देउवाबीच चलेको सत्ताद्वन्द्वको विद्रूप र भद्दा रूप मात्रै हो। २०१५ सालमा बीपीले दुईतिहाइ बहुमतको सरकारको नेतृत्व र सञ्चालन गर्दा एक व्यक्ति एक पदको दबाब दिनेहरू पछि कहाँकहाँ पुगे ? इतिहासले स्पष्ट गरिसकेको छ। यतिबेला त्यही वासी र पुरानो राग किन अलापिँदै छ ? यो नेपालमा अस्थिरता मच्चाउन रमाइरहने दूषित वायुबाहेक अरू केही हुन सक्दैन। तसर्थ, जनमतको सम्मान, पार्टी एकताको रक्षा, पदीय छिनाझपटीको दलदलबाट टाढा र स्थिरताको प्रतिबद्धताअनुरूपको धैर्य यतिबेला सबभन्दा बढी देशको नेतृत्व सम्हालिसकेर सत्ता वृत्तभन्दा किनारामा परेको महसुस गरिरहेका नेतृत्वपुञ्जले प्रदर्शन गर्न सक्नुपर्छ। आफू अध्यक्ष वा प्रधानमन्त्री भएर नेतृत्व गर्दाजस्तो त त्यस स्थानमा स्थापित विधि र प्रक्रियाबाट अर्को व्यक्ति स्थापित भई सम्हाल्दा त किमार्थ पनि हुँदैन। रिस, राग, द्वेष र बदलाको भावनाले यस यथार्थलाई आत्मसात गर्न नै अवरोध पुर्याइरहेको हुन्छ, सहनशील बन्न र बानी लगाउन पनि आफ्ना कतिपय अभ्यासमा ध्यान पुर्याउनु श्रेयस्कर हुन्छ। थापा नेपाल कम्युनिस्ट पार्टी (नेकपा) को केन्द्रीय सदस्य तथा केन्द्रीय प्रचार विभाग उपप्रमुख हुन्।"
चितवनको भरतपुरमा लकडाउन,"चितवन : कोरोना संक्रमण बढ्न थालेपछि भरतपुरमा लकडाउन हुने भएको छ। भरतपुर महानगरपालिका क्षेत्र भित्र सात दिन पूर्ण रुपमा लकडाउन गरिने भएको हो। भरतपुरमा दिनहुँ संक्रतिको संख्या थपिएपछि जोखिम नियन्त्रण गर्न महानगरले लकडाउन गरेको हो। समुदायमै कोरोना फैलिन थालेपछि शुक्रबार राति १२ बजेदेखि लागु हुने गरी लकडाउन घोषणा गरिएको हो। चितवनका संक्रमितमध्ये सबैभन्दा धेरै भरतपुर महानगरका छन्। बिहीबार साँझ भरतपुरका ९ जनामा कोरोना भाइरस संक्रमण पुष्टि भएको थियो। महानगरको विपद व्यवस्थापन समितिको आकस्मिक बैठकले एक हप्ता पूर्ण रुपमा लकडाउन गर्ने निर्णय गरेको हो। लकडाउन शुक्रबार राति १२ बजेबाट सुरु हुनेछ। कोरोनाको संक्रमण नियन्त्रण, प्रभावकारी उपचार, व्यवस्थापनका लागि लकडाउन गर्ने निर्णय गरेको महानगर प्रमख रेणु दाहालले जानकारी दिइन्। अति आवश्यक क्षेत्रलाई विशेष निगरानीसहित निश्चित समय सञ्चालन गर्न दिने गरी लकडाउन गरिने छ। अत्यावश्यक सवारी मात्र चल्न दिने, दूध, तरकारी, मासु लगायत अति आवश्यक वस्तुलाई निश्चित समयमा मात्र खोल्न दिइनेछ। महानगर भित्रका अस्पताल, आइसोलेसन र क्वारेन्टिनलाई प्रभावकारी बनाउने बताएको छ। महानगरपालिका भित्र हालसम्म ९३ जनामा कोरोना भाइरस संक्रमण पुष्टि भएको छ। जसमध्ये पुरूष ७०, महिला २३ रहेका छन्। एक जनाको मृत्यु भएको छ। महानगरभित्र पछिल्लो ३ दिनमा २३ जना संक्रमित थपिएका छन्।"
"सिन्धुपाल्चोक पहिरो अपडेट : पाँचको शव फेला, ३३ जना बेपत्ता (नामसहित)",सिन्धुपाल्चोक : सिन्धुपाल्चोकको जुगल गाउँपालिका२ लिदीमा गएको पहिरोमा हालसम्म पाँच जनाको शव फेला परेको छ। शुक्रबार बिहान साढे ६ बजे गएको पहिरोमा परी ३३ जना वेपत्ता भएका छन्। मृतकहरुको पहिचान हुन सकेको छैन्। घटनामा परी घाइते भएकाहरुलाई उपचारका लागि सदरमुकाम जिल्ला अस्पताल चौतारा र काठमाडौंको सिभिल अस्पताललगायत ठाउँमा उपचार भइएरहेको छ। घटनास्थलमा नेपाली सेनाले बेपत्ताहरुको खोजी गरिरहेको छ। सभामुख अग्नि प्रसाद सापकोटासहितको टोली पनि घटनास्थल पुगेर उद्धार कार्यमा जुटिरहेका छन्। बेपत्ता हुनेहरुको सूची १ छविलाल दोङ २ सोमरानी दोङ ३ धनलक्ष्मी ४ शिरमाया दोङ ५ विवरानी दोङ ६ साहिँली दोङ ७ बिबी लक्ष्मी ८ सानुकान्छा ९ साङलामो दोङ १० सोनाम दोङ ११ हिरा भक्ति १२ जीते झाँक्री १३ सानुकान्छी दोङ  गर्भवती १४ दिन्दुस दोङ १५ सुरज दोङ १६ करेसमाई दोङ १७ च्यामा दोङ १८ सानु दोङ १९ टीकामाई दोङ २० छिरिङ दोङ २१ मानबहादुर दोङ २२ जयबहादुर दोङ २३ प्रिया दोङ २४ प्रीति दोङ २५ कान्छी दोङ २६ सानुकान्छी दोङ २७ वाङ्ची लामा दोङ २८ धनमाया तामाङ दोङ २९ रेनिस दोङ ३० मेकमाई दोङ ३१ मिलन दोङ ३२ विमला दोङ ३३ माइला पराङ ३४ प्रकाश दोङ ३५ साइली दोङ ३६ आयुश दोङ ३७  सुवास तामाङ ३८ टीकामाई दोङ
कोरोना संक्रमितको सम्पर्कमा आएका २ सय २९ जनाको स्वाब संकलन,कपिलवस्तु : जिल्ला सदरमुकाम तौलिहवामा कोरोना संक्रमितको संख्या बढ्न थाले पछि संक्रमितको सम्पर्कमा आएका घर परिवार तथा आफन्तजनको कोरोना परीक्षणका लागि नमूना स्वाब संकलन गरिएको छ । शुक्रबार तौलिहवास्थितश्री बुद्ध पद्म माविमा २ सय २९ जनाको स्वाब संकलन गरिएको कोरोना फोकल पर्सन कुमार थापाले बताए । संकलन गरिएको नमूना स्वाब बुटवलस्थित प्रादेशिक अस्पताल पठाइएको छ । नमूना स्वाब दिन बुधबार कोरोनाका कारण मृत्यु भएका व्यवसायी कृष्णकुमार अग्रहरीको परिवार तथा आफन्तजन र कोरोना संक्रमित भइ हाल उपचारमा रहेका अन्य व्यक्तिका परिवार तथा आफन्तजन आएका थिए । दिनहुँजसो कपिलवस्तु जिल्लामा संक्रमितको संख्या थपिँदै गएको छ । जिल्ला सदरमुकाम तौलिहवाको विभिन्न क्लष्टरमा कोरोना संक्रमण देखिएको र कोरोना संक्रमण फैलन नदिन क्लष्टर अनुसार नै कोरोना परीक्षणको काम अघि बढाइएको स्वास्थ्य कार्यालयका कोरोना फोकस पर्सन कुमार थापाले बताए । कोरोना संक्रमणका कारण जिल्लामा एकजनाको मृत्यु भइसकेको छ । ३ जना गम्भीर अवस्थामा विभिन्न अस्पतालमा उपचार गराइ रहेका छन् । जिल्लमा हालसम्म ९ सय १० जनामा कोरोना संक्रमण पुष्टि भइसकेको छ ।
घर फर्केकालाई पुन : कोरोना संक्रमण,"बैतडी : बैतडीमा कोरोना संक्रमण पुष्टि भई कुनै लक्षण नदेखिएका र १४ दिन क्वारेन्टाइन बसाईपछि घर फर्केकाहरुमा पनि कोरोना देखिन थालेको छ। जिल्लाको सुर्नया गाउँपालिका ७ का दुई जनामा पुनः कोरोना पुष्टि भएको गाउँपालिकाका स्वास्थ्य शाखा प्रमुख रामसिंह महराले जानकारी दिए। कोरोना पुष्टि भएका तर कुनै लक्षण नदेखिएका दुवै जनालाई १४ दिने क्वारेन्टाइन बसाईपछि घर फर्काइएकोमा फेरि स्वाब संकलन गरेर कोरोना परीक्षण गर्दा पोजिटिभ देखिएको उनले बताए। उनले भने डडेल्धुरा प्रयोगशालामा गरिएको परीक्षणमा दुई जनामा पुनः संक्रमण देखिएको छ। संक्रमण देखिएकाहरुलाई होम क्वारेन्टाइनमा बस्न आग्रह गरिएको छ। पुनः संक्रमण देखिएका नागरिकका सम्पर्कमा रहेका व्यक्तिहरुको पहिचान गरी स्वाब संकलन गर्ने तयारी भइरहेको स्वास्थ्य शाखा प्रमुख महराले जानकारी दिए। गाउँपालिका भरीका संक्रमितका सम्पर्कमा रहेका कम्तिमा दुईजनाको स्वाब संकलन गरेर कोरोना परीक्षणको तयारी भइरहेको महराले जानकारी दिए। जिल्लाका ३२२ जना कोरोना संक्रमितमध्ये १५ जना मात्रै विभिन्न क्वारेन्टाइन र आइसोलेसनमा बसिरहेका छन् भने अन्य सबै डिस्चार्ज भइसकेका छन्। कोरोना पोजिटिभ देखिए पनि १४ दिनको क्वारेन्टाइन बसाईपछि लक्षण नदेखिएकाहरुलाई पुनः परीक्षण बिनै घर पठाइएको छ। यसले कोरोनाको जोखिम पनि बढ्दै गएको छ। पछिल्लो समयमा सरकारले नै होम क्वारेन्टाइनमा बस्ने निर्देशिका बनाएको र होम क्वारेन्टाइनमा नियम पालना नहुँदा कोरोना संक्रमणको जोखिम बढ्दै गएको स्वास्थ्य कार्यालयका कोभीड १९ सम्पर्क व्यक्ति भुवनप्रसाद जोशीले जानकारी दिए। उनले भने समुदायमा कोरोना भए नभएको बारेमा जानकारी लिनका लागि संक्रमितका आफन्तहरुको स्वाब संकलन भइरहेको छ। केहि पालिकाहरुले स्वाब संकलन गरेर पठाइसकेका छन् भने केहीले संकलन गरिरहेका छन्। १४४ जनाको रिपोट अझै आएन बैतडीमा भारतबाट फर्केका र आरडीटी पोजिटिभ आएका विभिन्न ठाउँका १४४ नागरिकको स्वाबको रिपोर्ट अझै आएको छैन्। करिब डेढ महिना अघि कोरोना परीक्षणका लागि स्वाब संकलन गरिएकामध्ये १४४ जनाको स्वाबको रिपोर्ट नआएको स्वास्थ्य कार्यालयका कोभीड १९ सम्पर्क व्यक्ति भुवनप्रसाद जोशीले जानकारी दिए। मेलौली नगरपालिकाका ८० जना, दोगडाकेदार गाउँपालिकाका ३९ जना, पञ्चेश्वर गाउँपालिका र डिलाशैनी गाउँपालिकाका ९९ जना र शिवनाथ गाउँपालिकाका ७ जनाको स्वाबको रिपोर्ट नआएको हो। स्वाब संकलन गरेर कोरोना परीक्षणका लागि धनगढी पठाइएको भएपनि डेढ महिना बढि बितिसक्दा समेत रिपोर्ट नआएको जोशीले बताए। रिपोर्ट नआएका स्वाबहरु हराएको अथवा अन्यत्र कतै रिपोर्ट गएको हुन सक्ने आशंका गरिएको छ। समयमा रिपोर्ट नआएपछि क्वारेन्टाइनमा बसेका ती नागरिक १४ दिने क्वारेन्टाइन बसाईपछि घर फर्किसकेका छन्। समयमा स्वाबको रिपोर्ट नआएपछि धनगढी प्रयोगशालालाई जानकारी गराइसकेको भएपनि स्वाब रिपोर्ट अझै आउन नसकेको कोभीड १९ सम्पर्क व्यक्ति जोशीले जानकारी दिए।जिल्लामा अहिलेसम्म २ हजार २८१ जनाको स्वाब संकलन गरिएकोमा ३२२ जनामा कोरोना पुष्टि भइसकेको छ। कोरोना पुष्टि भएका १५ जनाबाहेक सबै डिस्चार्ज भइसकेका छन्।"
बाढी पहिरो क्षेत्रमा उद्धारका लागि सक्रिय सिम्रिक एयर,"काठमाडौं : मुलुककै अग्रेणी हेलिकोप्टर सेवा प्रदायक सिम्रिक एयरले पहाडी क्षेत्रमा उद्धार तथा अन्य सामाजिक कामका लागि उडानलाई निरन्तरता दिएको छ। खासगरी बाढी पहिरो प्रभावित क्षेत्रमा उद्धार सामग्रीको ढुवानीलगायतका काममा सिम्रिक एयरले सघाउँदै आएको छ। कोभिडको संकटमा पनि सिम्रिकले राहत, उद्धार जस्ता सामाजिक काममा आफ्नो सेवालाई निरन्तरता दिएको छ। उद्धार तथा सामाजिक कामका लागि सिम्रिकले आफ्नो उडानमा छुट दिएको सिम्रिक एयरको पश्चिमाञ्चल क्षेत्रीय प्रमुख कमल गौतमले अन्नपूर्ण अनलाइनसँग बताए। उनले भने, 'कोभिडको जोखिममा पनि हामीले उद्धार तथा सामाजिक कामका लागि हाम्रो सेवा रोकेका छैनौं।' म्याग्दीको पहिरो प्रभावित क्षेत्रमा सिम्रिक हेलिकप्टर मार्फत जेनेरेटर र जस्तापाटा ढुवानी गरिएको छ।सिम्रिक एयरको हेलिकप्टरले बिहीबार दरवाङबाट ढुवानी गरेर मालिका गाउपालिका५ देविस्थानको मगरदाङमा जेनेरेटर र धवलागिरी गाउपालिका६ मराङमा जस्तापाटा पुर्याइएको हो।असार २५ र २६ गतेको पहिरोले २५ किलोवाट क्षमताको मगरदाङडाडागाउआशाटोल लघुजलविद्युत परियोजनाको बाँध, नहर र विद्युतगृह बगाएपछि १२५ घरधुरी अन्धकारमा थिए। उपभोक्ताहरुले छ लाख २० हजार रुपैयाँमा १० हर्सपावर क्षमताको डिजेलबाट चल्ने जेनेरेटर खरिद गरेपनि दरवाङदेखि देविस्थान जोड्ने सडक अवरुद्ध भएका कारण ढुवानी हुन सकेको थिएन्। केन्द्रीय प्रशारण लाइन विस्तार नहुँदा सम्म जनेरेटेर चलाएर उज्यालोको बैकल्पिक ब्यवस्था मिलाउन लागिएको हो। स्थानीयबासीको एक करोड दुई लाख रुपैयाँ लगानीमा निर्माण भएको लघुजलविद्युत परियोजनाको सबै संरचना पहिरोले क्षत विक्षत भएको छ। यसैगरी मराङको विभिन्न ठाउँका पहिरो पिडितको अस्थाई ब्यवस्थापनका लागि तयार पारिएको टहरा छाउन धवलागिरी गाउपालिकाले खरिद गरेको २६७ थान जस्तापाता पनि हेलिकप्टर मार्फत मराङमा पुर्याइएको छ। प्रतिनिधिसभा सदस्य थममाया थापा, भुपेन्द्रबहादुर थापा, संबिधानसभा सदस्य नवराज शर्मा, जिसस प्रमुख देवेन्द्र केसी, नेकपाका जिल्ला सचिव हरिकृष्ण श्रेष्ठ, प्रदेश सदस्य टेकबहादुर विश्वकर्मा र स्थानीय जनप्रतिनिधिहरुको टोलीले केही दिन अघि पहिरो प्रभावित बस्तिको निरिक्षण गरेका थिए। पहिरो प्रभावित क्षेत्रको जनजिवनलाई सहज बनाउनका लागि स्थानीयबासीको आग्रह अनुसार मगरदाङमा पार्टीकै खर्चमा जेनेरेटर र मराङमा गाउपालिका मार्फत जेनेरेटर ढुवानीको ब्यवस्था मिलाएको नेकपा म्याग्दीका सचिव हरिकृष्ण श्रेष्ठले बताए। पहिरो र बाढीका कारण म्याग्दीको धवलागिरी, मालिका, अन्नपूर्ण र रघुगंगा गाउपालिकामा ३१ जनाको मृत्यु तथा ५ जना वेपत्ता भएका छन् । जिल्लाभर ८८ वटा घरमा पूर्ण क्षति, ५२९ घर उच्च जोखिम र १४९ घर जोखिम भएर विस्थापित भएका जिल्ला प्रशासन कार्यालयले जनाएको छ। नेपाल कम्युनिष्ट पार्टी (नेकपा) सम्बद्ध राष्ट्रिय युवा संघ र अनेरास्ववीयू म्याग्दीले पहिरोबाट घरबास गुमाएका र जोखिममा परेकाहरुको अस्थाई बसोबासका लागि ५१ वटा टहरा बनाएका छन्।६५ परिवारको बसोबासका लागि स्थानीय डाफे युवा क्लवसँगको सहकार्यमा बेशीमा ११, ठूलोगाउँमा ८, राम्चेमा १५ र कुम्रिमा १७ वटा टहरा बनाएका थिए।"
नेकपा विवाद समाधान गर्न महासचिव पौडेलको संयोजकत्वमा कार्यदल गठन,"काठमाडौं : नेपाल कम्युनिष्ट पार्टी(नेकपा) को विवाद समाधानका लागी महासचिव विष्णुप्रसाद पौडेलको संयोजकत्वमा ६ सदस्यीय कार्यदल गठन गरिएको छ । शुक्रबार बिहान सवा ११ बजेदेखि बालुवाटारमा प्रधानमन्त्री तथा पार्टी अध्यक्ष केपी शर्मा ओली र अर्का अध्यक्ष पुष्पकमल दाहाल प्रचण्डबीच भएको छलफलपश्चात कार्यदल गठन गरिएको हो। कार्यदलका सदस्यहरुमा भीमबहादुर रावल, शङ्कर पोखरेल, जनार्दन शर्मा, पम्फा भुसाल र सुरेन्द्रप्रसाद पाण्डे रहेको महासचिव पौडेलले जानकारी दिए। कार्यदलले पार्टीका आन्तरिक समस्याको समाधानका लागि गृहकार्य गरी सुझाव प्रस्तुत गर्नेछ। शुक्रबार बिहान महासचिव विष्णु पौडेल र जनार्दन शर्मासँग आफ्नै निवासमा भेट गरे लगत्तै प्रचण्ड प्रधानमन्त्री ओलीलाई भेट्न बालुवाटार पुगेका थिए। बिहीबार पनि अध्यक्षद्वयबीच करिब चार घण्टा लामो छलफल भएको थियो। ओलीसँगको छलफल लगत्तै बिहीबार दिउँसो अध्यक्ष प्रचण्ड, वरिष्ठ नेताद्वय माधवकुमार नेपाल र झलनाथ खनाल, प्रवक्ता नारायणकाजी श्रेष्ठसहितका नेताले प्रदेश ५ का केन्द्रीय सदस्यसँग छलफल गरेका थिए। छलफलमा दाहालले ओलीसँगको कुराकानी सकारात्मक भएको र अब समाधान उन्मुख बनाएर लैजान पहल गरिएको बताएका थिए। त्यहाँ दाहालले बालुवाटार छलफलबारे ब्रिफिङ गरेका थिए। वरिष्ठ नेता नेपालले भने त्यहाँको छलफलमा पनि प्रधानमन्त्री ओलीको चरित्र र शैली सधैं उही रहिरहेकोले विश्वास झट्ट गरेर जान सकिने अवस्था अझै नरहेको बताएका थिए। प्रधानमन्त्रीले ओलीले एपीवान एचडी टेलिभिजनमा बुधबार प्रशारित द बाभ्रो डेल्टा सो कार्यक्रममा अबको ५ दिनभित्रै नेकपाको संकट समाधान हुने बताएका थिए। ओलीले अबको ५ दिनभित्रै पार्टीभित्र नयाँ सिनारियो देखिने उल्लेख गरेको भोलीपल्टबाट छलफल अगाडि बढेको थियो। उनले सार्वजनिक गरेको त्यही प्रतिज्ञाअनुसार संकट समाधानका लागि निर्णायक पहल सुरु भएको हो। ओलीले पार्टीभित्रको विवाद ठूलो समस्या नभएको र आफूले एकता बचाउन चुप बसेर कोसिस गरिरहेको स्पष्ट पारेका थिए।"
राजविराजमा १० कोरोना संक्रमित थपिए,"राजविराज : सप्तरीको राजविराजमा १० जना कोरोना संक्रमित थपिएका छन्। गजेन्द्रनारायण सिंह अस्पताल राजविराजको प्रयोगशालामा गरिएको पीसीआर परीक्षण अनुसार राजविराजकी एक महिलासहित १० जना संक्रमित थप भएका हुन्। योसँगै राजविराज नगरपालिकामा मात्र १५२ संक्रमित पुगेका छन्। जसमा ३७ जना महिला छन्। संक्रमित थप हुनेमा राजविराज नगरपालिका५ का ३, ७, ११, १५, २६, ५५ र ६३ वर्षीय पुरुष, ३७ वर्षीया महिला, राजविराज७ का ३५ वर्षीय र वडा नम्बर ११ का ४४ वर्षीय पुरुषको रिपोर्ट कोरोना पोजिटिभ आएको स्वास्थ्य कार्यालय सप्तरीले जनाएको छ। यसअघि बिहीबार राति आएको रिपोर्टमा सप्तरीको विष्णुपुर गाउँपालिका२ का ३२ वर्षीय पुरुषमा कोरोना पोजेटिभ देखिएको थियो। बिष्णुपुर गाउँपालिकामा संक्रमितको सङ्ख्या ७ जना पुगेको छ। सबै पुरुष हुन्। यो सँगै सप्तरी जिल्लामा कोरोना संक्रमितको सङ्ख्या ६२७ पुगेको छ भने मृतकको सङ्ख्या ३ रहेको छ। संक्रमतिमध्ये साइकृष्ण हस्पिटल एण्ड मेडिकल कलेज राजविराजको आइसोलेसन केन्द्रमा १०६ जना, तिलाठी कोइलाडी गाउँपालिका२ स्थित आइसोलेसनमा ३४ जना र होम आइसोलेसनमा ४४ जना रहेको स्वास्थ्य कार्यालय सप्तरीका निमित्त प्रमुख दुनियालाल यादवले बताए। राजविराजस्थित आइसोलेसन केन्द्रबाट ४४ महिला र ३९६ पुरुष गरी ४४० जना निको भई घर फर्किएको अस्पतालले जनाएको छ।"
समुदायमा कोरोना संक्रमण देखिएपछि नवलपरासीमा पनि निषेधाज्ञा,"परासी : समुदायमा कोरोना संक्रमण देखिएपछि जिल्ला प्रशासन कार्यालय पश्चिम नवलपरासीले निषेधाज्ञा जारी गरेको छ । निषेधाज्ञा अवधिभर भेला, गोष्ठी, सेमिनार, सामुहिक जमघट गर्न पाइने छैन । निषेधाज्ञा साउन ३१ गते शनिबार राति १२ बजेदेखि भदौ ६ गतेसम्म लागू हुने छ । जिल्ला सुरक्षा समितिको शुक्रबार बसेको बैठकले जारी गरेको निषेधाज्ञामा सरकारी एबं बैंक तथा वित्तिय संस्थामा विद्युतीय सेवा बाहेक सर्वसाधारणको उपस्थितिमा गरिने सबै सेवा बन्द गरिएको जनाइएको छ । अनावश्यक रुपमा हिँडडुल गर्न समेत रोक लगाइएको छ । धार्मिक स्थलमा दैनिक पूजाबाहेक अन्य गतिविधि गर्न रोक लगाइएको छ । चाडपर्व घरमै मनाउन भनिएको छ । एक पालिकाबाट अर्को पालिकामा अत्यावश्यक काम बाहेक सवारी साधन सञ्चालनमा रोक लगाइएको छ । पछिल्लो पटक समुदायमै संक्रमणको जोखिम अझ बढी बढ्न सक्ने संभावना रहेकाले नियन्त्रणका लागि निषेधाज्ञा जारी गरिएको प्रमुख जिल्ला अधिकारी सागरमणि पाठकले बताए । जिल्लामा ५ सय १६ जनाको समुदाय स्तरमा कोरोना परीक्षण गरिएको स्वास्थ्य कार्यालयका प्रमुख गौरव ढकालले बताए । पछिल्लो पटक जिल्लामा ४ जनामा पोजिटिभ देखिएको छ । हालसम्म जिल्लामा कोरोना पोजिटिभ हुनेको संख्या १ सय ३० छ । समुदायमा कोरोना संक्रमण देखिएपछि अहिले पालिकाहरुले पनि परीक्षण कार्यलाई बढाउन थालेका छन् ।"
उद्योग वाणिज्य क्षेत्रका विवाद समाधान गर्न एप क्याम,"काठमाडौ : विदेशी मुद्रा संचित र उद्योग बाणिज्य क्षेत्रका विवाद समाधान गर्ने हेतुले एसिया प्यासिफिक सेन्टर फर आर्विट्सन एण्ड मेडिएसन (एप क्याम) संस्था स्थापना भएको छ । समाज रुपान्तरण र विकासका लागि सक्रिय एसिया प्रशान्त क्षेत्रका विभिन्न ८ संस्थाद्वारा स्थापित एप क्याम्प नेपालमा पनि विस्तार गरिएको संस्थाका महासचिव तथा वरिष्ठ अधिवक्ता मातृकाप्रसाद निरौलाले जानकारी दिए । यसबाट राष्ट्रिय र बहुराष्ट्रिय पक्षका विवाद नेपालमै समाधान हुनेछ । विदेशी लगानी नेपाल ल्याउन र नेपालका विवाद समाधानमा महंगो खर्च व्यहोरेर विदेशमा रहेका संस्था र विषेशज्ञको सेवा खरिद गर्ने बाध्यता अन्त्य हुने निरौलाले बताए । यसमा नेपाल इन्टरनेशनल एडिआर सेन्टर, इण्डियन इन्स्टिच्युट अफआर्विट्शन एण्ड मिडिएशन, मलेसियन मिडिएशन सेन्टर, इण्डोनेसिया मिडिएशन सेन्टर, हङ्गकङ इन्टरनेशनल मिडिएशन, हङ्गकङ इन्स्टिच्युट अफ आर्विट्रेटर्स, थाइल्याण्ड आर्विट्रेशन सन्टर, अष्ट्रेलियन डिस्प्युट रेजोलुसन सेन्टरलगायतका संस्था आवद्ध भइ संयुक्त सेवा सुरु गरेका छन् । नेपालका तर्फबाट पूर्व प्रधानन्यायाधीश, राष्ट्रिय मानवअधिकार आयोगका अध्यक्ष अनुपराज शर्माले उद्धघाटन गरे । बरिष्ठ अधिबक्ता निरौलाले एपक्याम्प संस्थापनाको चार्टडमा दस्तखत गरे । भारतको नयाँ दिल्लीबाट प्रशारण भएको सो कार्यक्रम नेपाल, मलेसिया, हङ्गकङ, इण्डोनेसिया अष्ट्रेलिया, ताइवान लगायतबाट संबोधन गरिएको थियो । विवाद समाधानका शुलभ अवसर जुटाउनु मुलुकको जिम्वेवारी मात्र नभइ विदेशी लागनी र बिश्वास आर्जन गर्ने अपरिहार्य माध्यम भएको निरौलाले बताए ।"
"सिन्धुलीमा कोरोना समुदायमा फैलियो, एकै दिन १३ संक्रमित","सिन्धुली : पछिल्ला केही दिन यता सिन्धुलीमा पनि कोरोना भाईरस (कोभिड१९) समुदाय स्तरमा फैलिएको बताइएको छ। शुक्रबार एकै दिन १३ जनामा कोरोना भाइरस संक्रमण पुष्टि भएपछि समुदायस्तरमै यसको संक्रमण फैलिएको पुष्टि भएको हो। झण्डै एक साता अघि १ सय ८८ जनाको स्वाब संकलन गरी पीसीआर टेष्टका लागि पठाइएकोमा शुक्रबार आएको रिपोर्टमा १३ जनामा पोजेटीभ देखिएको स्वास्थ्य कार्यालय सिन्धुलीका प्रमुख जितेन्द्र शाहले जनाए। उनका अनुसार १३ जना मध्ये तीन जना स्थानीय समुदायका छन्। उनले भने, एक जना सिन्धुली अस्पतालका कर्मचारी हुन। क्वारेन्टाईनमा बसेका ७ जना र २ जना कमलामाई नगरपालिका १४ स्थित पर्यावरण गणमा कार्यरत नेपाली सेनाका २ जना रहेका छन्। यसअघि आईतबार मात्र पर्यावरण गणमा कार्यरत नेपाली सेनाका चार जनामा कोरोना संक्रमण पुष्टि भएको थियो भने अस्पतालमै कार्यरत एक जना कर्मचारीको आफन्तलाई समेत कोरोना लागेको थियो। शुक्रबार कोरोना संक्रमण पुष्टि भएका क्वारेन्टाईनका ७ जना मध्ये प्रायः स्थानिय समुदायकै हुन्। बिहीबार सिन्धुलीकै सुनकोसी गाउँपालिकाका एक जना शिक्षकमा समेत कोरोना संक्रमण पोजिटिभ देखिएको छ। उनिहरु सबैको प्रादेशीक अस्पताल हेटौडामा स्वाब परिक्षण गरिएको हो। यो संगै जिल्लामा कोरोना संक्रमितको संख्या ३४ पुगेको छ। उनिहरुमध्ये ११ जनाले कोरोना जितेर घर फर्किसकेका छन भने २३ जना उपचाररत छन्। यसैबीच कोरोना संक्रमितको संख्या बढेसंगै जिल्लामा उपचारका लागि समस्या भएको छ। सिन्धुली अस्पतालमा १४ वटामात्र आईसोलेसन वेड भएकाले थप संक्रमितलाई राखेर उपचार गर्न किठन भएको सिन्धुली अस्पतालका कोभिड १९ फोकल पर्सन डाक्टर प्रसन्नजंग राजभण्डारीले बताए। १४ मध्ये १० वटा वेड मात्र खाली भएकोमा बिहिबार र शुक्रबार गरेर थप १५ जनामा कोरोना पुष्टि भएपछि उनिहरुलाई तत्काल राख्नपनि थप पाँच बेड आइसोलेसन आवश्यक पर्ने छ, उनले भने। उता अन्य संक्रमितलाई व्यवस्थापन गर्न कमलामाई नगरपालिका ६ मा रहेको एपोलो अस्पतालमा आइसोलेसन वेड बनाउन थालिएको सिन्धुली अस्पतालका व्यवस्थापक विमल श्रेष्ठले जानकारी दिए। सिन्धुलीमा हालसम्म ३३ वटा आइसोलेसन वेड र ५ सय ३५ वटा क्वारेन्टाईन बेड रहेका छन्। यि मध्ये सदरमुकाममा १४ वटा आइसोलेसन बेड रहेको प्रमुख जिल्ला अधिकारी योगेन्द्र प्रसाद पाण्डेले जानकारी दिए।"
बाल गृह अनियमितता : ६ महिनाभित्र अध्ययन प्रतिवेदन बुझाउन सर्वोच्चको आदेश,काठमाडौं : बाल गृहमा भएको अनियमितताका विषयमा सर्वोच्च अदालतले ६ महिनाभित्र अध्ययन प्रतिवेदन बुझाउन राष्ट्रिय मानवअधिकार आयोगलाई आदेश दिएको छ। सर्वोच्चका न्यायाधीश पुरुषोत्तम भण्डारी र हरिप्रसाद फुयाँलको संयुक्त इजलासले शुक्रबार उक्त आदेश दिएको हो। सर्वोच्चले सरोकारवालासँग परामर्श गरी जाँचबुझ आयोगको प्रतिवेदनसमेत अध्ययन गरेर आदेश प्राप्त भएको मितिले ६ महिनाभित्र प्रतिवेदन बुझाउने गरी आयोगका सचिवका नाममा आदेश दिएको हो। आयोगका सदस्यको प्रत्यक्ष निर्देशनमा प्रतिवेदन तयार पार्न आदेशमा भनिएको छ। बाल संगठनकी तत्कालीन अध्यक्ष रीता सिंहले दिएको निवेदनमा यो आदेश भएको हो। संगठनको सम्पत्ति हिनामिना भएको भन्दै गुनासा र उजुरी बढेपछि सरकारले गतवर्ष कात्तिक १७ गते जाँचबुझ आयोगसमेत गठन गरेको थियो। सर्वोच्चले उक्त आयोगमा बयान दिने सन्दर्भमा अनियमितताको स्वीकार गरेको पाइएको आदेशमा उल्लेख छ।
अमेरिकामा कोरोनाको खोप निशुल्क वितरण गर्नुपर्ने,"वासिङटन : कोरोनाभाइरसको खोप यदी प्रमाणित भयो भने, सबै अमेरिकीलाई निशुल्क वितरण गर्नुपर्ने विज्ञहरुले बताएका छन् । अमेरिकी अधिकारीहरुले बिहीबार यस्तो बताएका हुन् । हामीले नियमन कठोरता कम गरेका छैनौँ, हामी मुल्यांकन गर्नेछौँ र सम्वतः खोपलाई मान्यता दिनेछौँ, स्वास्थ्य विभागका अधिकारी पल म्यांगोले भनेका छन् । अमेरिकाले विभिन्न ६ वटा खोप कार्यक्रमका लागि १० बिलियन डलर भन्दा धेरै लगानी गरिसकेका छन् । साथै दशौँ लाख डोज खोपको सुनिश्चितताको लागि हस्ताक्षर गरिसेको छ । सम्झौता अनुसार खोपको डोज सरकारले नै तिर्नेछ । म्यांगोका अनुसार २०२१ के जनवरीसम्ममा दशौँ लाख खोपको डोज वितरण गरिनेछ । राष्ट्रिय स्वास्थ्य संस्थानका निर्देशक फ्रान्सिस कोलिन्सले अमेरिकाले लगानी गरेका ६ मध्ये एक खोप यस वर्षको अन्त्यसम्म आइसक्नेमा आशावादी रहेको बताए । राष्ट्रपति डोनल्ड ट्रम्पका आलोचकहरुले भने सुरक्षाको सावधानीलाई प्रशासनले बेवास्ता गरेको भन्दै चिन्ता व्यक्त गरेका छन् । रुसले यही साता कोरोनाभाइरसको खोप दर्ता गरिसकेको छ ।"
बालुवाटारमा ओली प्रचण्ड छलफल : ४ दिनभित्रै अन्त्य होला त विवाद ?,"काठमाडौं : सत्तारुढ नेपाल कम्युनिस्ट पार्टी (नेकपा) को आन्तरिक विवाद समाधानका लागि दुई अध्यक्षबीच बालुवाटारमा शुक्रबार पनि छलफल सुरु भएको छ। प्रधानमन्त्री एवम् अध्यक्ष केपी ओली र अर्का अध्यक्ष पुष्पकमल दाहाल प्रचण्डबीच बिहान सवा ११ बजे बाट छलफल सुरु भएको हो। प्रधानमन्त्री ओलीसँग भेट गर्नु अगाडि शुक्रबार बिहान उनले महासचिव विष्णु पौडेल र जनार्दन शर्मासँग आफ्नै निवास भेट गरेका थिए। बिहीबार पनि अध्यक्षद्वयबीच करिब चार घण्टा लामो छलफल भएको थियो। ओलीसँगको छलफल लगत्तै बिहीबार दिउँसो अध्यक्ष प्रचण्ड, वरिष्ठ नेताद्वय माधवकुमार नेपाल र झलनाथ खनाल, प्रवक्ता नारायणकाजी श्रेष्ठसहितका नेताले प्रदेश ५ का केन्द्रीय सदस्यसँग छलफल गरेका थिए। छलफलमा दाहालले ओलीसँगको कुराकानी सकारात्मक भएको र अब समाधान उन्मुख बनाएर लैजान पहल गरिएको बताएका थिए। त्यहाँ दाहालले बालुवाटार छलफलबारे ब्रिफिङ गरेका थिए। वरिष्ठ नेता नेपालले भने त्यहाँको छलफलमा पनि प्रधानमन्त्री ओलीको चरित्र र शैली सधैं उही रहिरहेकोले विश्वास झट्ट गरेर जान सकिने अवस्था अझै नरहेको बताएका थिए। बुधबारै थापागाउँमा प्रचण्ड र नेपाल समूहका नेताले गण्डकी प्रदेशका केन्द्रीय सदस्यसँग छलफल गरेका थिए। यससँगै मेलमिलापमा लागेका र पछिल्ला घटना बुझेका नेताहरू विवाद समाधान उन्मुख देख्न थालेका छन्। यो समूहले गत साउन २१ गते नेकपा बिटमा कलम चलाउने पत्रकारसँग भेटघाट गरेका थिए। उक्त भेटघाटप्रति अर्का अध्यक्ष एवम् प्रधानमन्त्री केपी ओलीले भने चर्को आपत्ति जनाएका थिए। प्रचण्ड र नेपाल समूहले बिहीबारसमेत आफू निकट केन्द्रीय सदस्यसँग मात्र छलफल गरेका हुन्। प्रधानमन्त्रीले ओलीले एपीवान एचडी टेलिभिजनमा बुधबार प्रशारित द बाभ्रो डेल्टा सो कार्यक्रममा अबको ५ दिनभित्रै नेकपाको संकट समाधान हुने बताएका थिए। उनले सार्वजनिक गरेको त्यही प्रतिज्ञाअनुसार संकट समाधानका लागि निर्णायक पहल सुरु भएको हो। अहिलेको केन्द्रीय कमिटीलाई महाधिवेशन आयोजक समितिमा रुपान्तरण गरेर चैतमा महाधिवेशन गर्ने कि नयाँ संरचना बनाउने भन्ने बारेमा नेकपामा छलफल चलिरहेको छ। केन्द्रीय समितिलाई नै महाधिवेशन आयोजक समितिमा रुपान्तरण गर्ने संभावना बढेको छ। दुवै अध्यक्षलाई महाधिवेशन आयोजक समितिको संयोजक बनाउने कि अरु शीर्ष नेताहरुलाई जिम्मेवारी दिनेबारेमा पनि छलफल भइरहेकोछ। महाधिवेशन आयोजक समितिको संयोजकमा झलनाथ खनाल र वामदेव गौतमको नाम पनि प्रस्ताव भएको छ। नेकपाको विधानमा महाधिवेशन आयोजक समिति गठन गर्ने व्यवस्था छैन। त्यसका लागि केन्द्रीय समिति बोलाएर विधान संशोधन गर्नुपर्ने हुन्छ। अहिलेकै केन्द्रीय समितिलाई महाधिवेशनको तयारी मात्र गर्ने गरी आयोजक समिति बनाउने विकल्पमा नेकपाभित्र छलफल चलेको छ। तर, दाहालले त्यसमा रुचि नदेखाएको कारण बिहीबारको छलफलमा त्यस्तो विकल्प छलफलमा नउठेको स्रोतले बतायो। ओलीले एपीवान एचडी टेलिभिजनमा बुधबार नेकपाभित्र जस्ता खालका विवाद देखिए पनि पार्टी विभाजन नहुने बताएका थिए । उनले पार्टीभित्रको विवाद ठूलो समस्या नभएको र आफूले एकता बचाउन चुप बसेर कोसिस गरिरहेको स्पष्ट पारेका थिए। ओलीले आफू तत्कालीन एमालेको बहुमतबाट निर्वाचित अध्यक्ष भएको र पार्टीमा तत्कालीन दुई पार्टीका अध्यक्ष महाधिवेशनसम्मका लागि अध्यक्ष रहने गरी व्यवस्था गरिएको प्रष्ट पारेका छन्। उनले ५ वर्ष सरकार पनि यही निरन्तर रहने बताइरहेका छन्। असार १० बाट सुरु भएको स्थायी कमिटी बैठकमा प्रधानमन्त्री केपी ओलीको राजीनामा माग भएपछि आन्तरिक विवादले विष्फोटक रुप लिएको थियो। शीर्ष तहमा देखिएको कलहका कारण स्थायी समितिको बैठकसमेत बस्न सकेको छैन र बोलाइएको बैठक पनि धैरै पटक स्थगित भएको छ। पाँच दिनभित्रै नेकपा संकट समाधान : बालुवाटारमा दुई अध्यक्षबीच निर्णायक छलफल पाँच दिनभित्रै नेकपा संकट समाधान : ओली र प्रचण्डबीचको चार घन्टे वार्ता सकारात्मक थापागाउँमा प्रचण्ड, माधव र झलनाथको अलग्गै बैठक : केन्द्रीय सदस्यहरूसँग परामर्श नेकपा विवाद समाधान उन्मुख"
अंग्रेजी संस्करणमा नेपालको नक्सा,"काठमाडौं : नेपालको अद्यावधिक (राजनीतिकप्रशासनिक) अ्रंग्रेजी संस्करणको नक्सा भूमी व्यवस्था, सहकारी तथा गरिबी निवारण मन्त्रालयले स्वीकृत गरेको छ। भूमी व्यवस्था, सहकारी तथा गरिबी निवारणमन्त्री पद्माकुमारी अर्यालले नापी विभागले तयार पारेको अंग्रेजी संस्करणको नेपालको नक्सा शुक्रबार स्वीकृत गरेकी हुन्। नापी विभागले तयार गरेको नाप नक्सा समितिमा निर्णय गरी स्वीकृतीका लागि मन्त्रालयमा पेश गरेको उक्त नक्सा शुक्रबार मन्त्रालयबाट स्वीकृत गरिएको हो। विगतमा विभिन्न कारणले छुटाइएको लिम्पियाधुरा, लिपुलेक, कालापानीसहितको भूभाग समेटेर नेपालले गत जेठमा नेपालको अद्यावधिक (राजनीतिकप्रशासनिक) नक्सा प्रकाशन गरी राजपत्रमा समेत प्रकाशित गरेको थियो। सोही नक्साको अंग्रेजी संस्करणको नक्सा नापी विभागले प्रकाशन गरेको हो। नेपालको अद्यावधिक नक्सा जारी भएसँगै विश्व जगतमा बदलिएको नेपालको मानचित्रबारे जानकारी गराउनु जरुरी रहन्छ। त्यसैले उक्त प्रयोजनका लागि अंग्रेजी संस्करणको नक्सा प्रकाशन गरिएको मन्त्रालयले जानकारी दिएको छ। अंग्रेजी संस्करणको नक्सा प्रकाशन भएसँगै संयुक्त राष्ट्र संघ, कुटनीतिक नियोग, समग्र अन्तर्राष्ट्रिय जगतमा पठाउनका निम्ती बाटो खुलेको मन्त्री पद्माकुमारी अर्यालले जानकारी दिइन्। अंग्रेजी संस्करणको नक्सा संयुक्त राष्ट्र संघ, विभिन्न कूटनीतिक नियोग, समग्र अन्तर्राष्ट्रिय समुदायमा पठाउनका निम्ती बाटो खुलेको र परराष्ट्र मन्त्रालयमार्फत पठाइने नापी विभागका महानिर्देशक प्रकाश जोशीले जानकारी दिए।"
गाउँमा संक्रमित भेटिएपछि दोलखाको सिंगटीबजार बन्द,"दोलखा : छिमेकी २ गाउँपालिकामा ३ जना कोरोना संक्रमित भेटिएपछि उत्तरी दोलखाको मुख्य व्यापारिक केन्द्र सिंगटीबजार बन्द गरिएको छ । कालिञ्चोक गाउँपालिकामा एक र गौरीशंकर गाउँपालिकामा २ जना गरी कूल ३ जनामा कोरोना भाइरस संक्रमित भेटिए पछि दोलखा उद्योग बाणिज्य संघ सिंगटी शाखाले शुक्रबार एक विज्ञप्ती जारी गरी सिंगटीबजार बन्द गरिएको हो । छिमेकी दुई गाउँपालिकामा कोरोना संक्रमित भेटिएपछि सिंगटीबजार उच्च जोखिममा परेकोले अत्यावश्यक सेवा बाहेक बन्द गर्न अनुरोध गरेको दोलखा उद्योग बाणिज्य संघ सिंगटी शाखाका अध्यक्ष उमेश श्रेष्ठले बताए । दुईवटै गाउँपालिकाको मुख्य बजार सिंगटी भएको र संक्रमितसँग सम्पर्क भएका व्यक्ति बजार आउन सक्ने भएकाले पूर्वसावधानीका लागि बजार बन्द गर्न बाध्य भएको अध्यक्ष श्रेष्ठको भनाइ छ । कालिन्चोक गाउँपालिका३, लामिडाँडामा भारतबाट आएर क्वारेन्टाइनमा बसेका एकजना पुरुषमा बिहीबार कोरोना संक्रमण देखिएको थियो । मंगलबार मात्र तेस्रो मुलुकबाट आएर क्वारेन्टाइनमा रहेको एक र गाउँपालिकाका एक कर्मचारी गरी गौरीशंकर गाउँपालिकाका दुई पुरुषमा कोरोना संक्रमण देखिएको थियो । हालसम्म जिल्लाका ५३२ जनाको पीसीआर परीक्षण गर्दा ६ जनामा कोरोना संक्रमण देखिएको छ जसमध्ये ३ जना निको भएर घर फर्केको स्वास्थ्य कार्यालय दोलखाको तथ्यांक छ ।"
"भेन्टिलेटर नभएर ज्यान गुमाउँदै संक्रमित, सरकारको काम अनुगम र निर्णय मात्रै","राजविराज : प्रदेश २ मा कोरोना भाइरसको अवस्था भयावह भए पनि तयारी भने नाम मात्रको छ। सबैभन्दा बढी संक्रमित रहेको प्रदेशमा आइसीयू र भेन्टिलेटरको अभावमा कोरोना संक्रमितले अकालमै ज्यान गुमाइरहेका छन्। सास फेर्न गाह्रो भएपछि गत साउन ११ जनकपुरधामस्थित प्रादेशिक अस्पताल भर्ना भएका शहीदनगर नगरपालिका ८ डुमरियाका ३८ वर्षका युवकको आइतबार मृत्यु भयो। चिकित्सकले उनलाई भेन्टिलेटरमा राखेर उपचार गर्नुपर्ने बताएका थिए। ेप्रादेशिक अस्पतालमा भएको २ वटा भेन्टिलेटर खाली नहुँदा बीपी कोइराला स्वास्थ्य विज्ञान प्रतिष्ठान धरान रेफर गरियो। तर धरान नपुग्दै बाटोमै उनको मृत्यु भयो। गत वैशाखदेखि नै प्रदेश २ मा कोरोना संक्रमितको चाप बढेको छ, कोरोनाकै कारण प्रदेश २ मा ३९ जनाको मृत्यु भइसकेको छ। हालसम्म पर्सामा १९ जना, बारामा ६, रौतहटमा २ जना तथा महोत्तरीमा २ , धनुषामा ६ , सिरहामा १ र सप्तरीमा ३ जनाको कोरोना संक्रमण भएर मृत्यु भएको छ।। प्रदेश सरकारको तयारी अहिलेसम्म अनुगमन र निर्णयमै सिमित रहेको छ। प्रदेश २ मा अहिलेसम्म ६ हजार ४ सय २८ जनामा कोरोना संक्रमण पुष्टि भएकोमा २ हजार ६ सय २६ जना सक्रिय संक्रमित रहेका छन्। प्रदेशका अस्पतालमा १५ वटा आइसीयू र १० वटा भेन्टिलेटर छन्। ६ वटा भेन्टिलेटर मात्र प्रयोगमा रहेको स्वास्थ्य निर्देशनालय प्रदेश २ का वरिष्ठ जनस्वास्थ्य प्रशासक विजय झाले बताए। झाका अनुसार प्रादेशिक अस्पताल जनकपुरमा ३ वटा भेन्टिलेटर र ७ वटा आईसीयु, नारायणी उपक्षेत्रीय अस्पताल वीरगन्जमा ३ वटा भेन्टिलेटर र ८ वटा आइसीयू छन्। सप्तरीको राजविराजस्थित गजेन्द्र नारायणसिंह सगरमाथा अस्पतालमा ४ वटा भेन्टिलेटर रहेपनि आइसीयू नहुँदा त्यसको प्रयोग हुन नसकेको गजेन्द्र नारायण सिंह सगरमाथा अस्पतालका निमित मेसु रञ्जित झाले बताए। प्रदेशमा कोरोना संक्रमित बढदै गएपनि प्रदेश सरकारले यसतर्फ कुनै चासो देखाएको छैन। प्रदेशमा भेन्टिलेटर अभाव रहेको विषयमा आलोचना हुन थालेपछि गत वैशाख ८ गते प्रदेश सरकारको मन्त्रिपरिषदको बैठकले ५० वटा भेन्टिलेटर खरिद गर्ने निर्णय गरेको थियो। प्रदेश सरकारले प्रत्येक जिल्लामा भेन्टिलेटरसहितको आइसीयू कक्षको व्यवस्था गर्नका लागि रकमसमेत निकासा गरिसकेको छ। भेन्टिलेटर खरिदको निर्णय भएको तीन महिना बितिसक्दापनि किनिएको छैन।"
नेकपा : राजनीतिक परजीवी उत्पादक कारखाना,"नेकपाका एकजना दोस्रो पुस्ताका बौद्धिक नेता कृषिमन्त्री घनश्याम भुसालले हालै एक राष्ट्रिय दैनिकमा निकै लामो लेख छपाएर सत्ताधारी दल नेकपाको क्रान्तिकारी पुनर्गठन का आधारहरू प्रस्ताव गरेका छन्। आफ्नो लेखमा उनले विवाद र गुटगत राजनीतिको चक्रव्युहमा फसेको नेकपारूपी रथलाई बचाउने यत्नस्वरूप केही कार्यक्रम र दलीय संकटमोचनका उपाय प्रेस्क्राइब गरेका छन्। शृंखलाबद्ध आरोपप्रत्यारोपको व्युह अनि व्यक्तित्व र नेतृत्वको टकरावमा नराम्रोसग फसेको नेकपाको रथलाई त्यो विवादको दलदलबाट बाहिर निकाल्न उनको प्रेस्क्रिप्सन एन्टिडोट साबित होला ? या एउटा सामान्य स्लाइनले जत्ति नै केही क्षण तुष्टि मात्रै देला ? त्यो भने भविष्यको गर्तमै लुकेको छ। अहिलेलाई घनश्याम भुसालको नेकपा बचाउने प्रेस्क्रिप्सनमाथि नै केही टिप्पणी गरौं। त्यसो त बौद्धिक युवा नेता को छवि बनाएका भुसाल नयाँ पुस्ताको रोज्जा व्यक्तित्व हो। खासगरी कुनै न कुनै कम्युनिस्ट पार्टीमा आबद्ध युवाका लागि उनी एक वैचारिक नेतृत्व हुन्। अनि हुन् क्षमता र सम्भावना बोकेका एक व्यक्ति पनि। भुसाल स्वयंले राम्रो गर्न नसके पनि अरूले जस्तो खराब गरिहाल्दैनन् भन्ने विश्वास नै घनश्याम भुसालको सामाजिकराजनीतिक पुँजी हो। त्यसो त पैसा, शक्ति र सत्ताका अगाडि यस्ता नैतिक, सामाजिक अनि राजनीतिक पुँजीको बजार भाउ केकति होला ? यदाकदा उनी आफैंले पनि यस्तै हैरानी र दिग्दारी प्रस्तुत गरेको सुनिन्छ। के छ नेकपासँग ? सरसर्ति हेर्दा अहिले नेकपासँग सबैथोक छ। नेकपालाई नेपालको कम्युनिस्ट आन्दोलनको विकसित साम्राज्य नै ठान्ने घनश्याम भुसाल आफैं लेख्छन्, नेकपासँग के छैन ? सबैथोक छ। हो, मन्दिर व्यवस्थापन समितिदेखि वन, कुलापानी, टोल विकास, आमा समूह, विद्यालय व्यवस्थापन, वैदेशिक रोजगार, कर्मचारी, ठेकेदारदेखि कामदार सम्म नेकपामा मौजुद छन्। त्यति मात्र होइन, बहालवालादेखि पूर्वप्रधानमन्त्रीसम्म, दर्जनौं पूर्वमन्त्रीहरू, सयौं संघीय सांसदहरू, सयौं प्रदेशसभा सदस्यहरू हुँदै हजारौं स्थानीय पालिका प्रमुख उपप्रमुखदेखि वडाध्यक्ष र सदस्यहरूसम्म। त्यसैगरी पार्टीप्रति आस्थाभाव प्रकट गर्ने वा छद्मरूपमा पार्टीकै काम गर्ने राज्यका विभिन्न ओहोदामा बसेका हजारौं व्यक्ति पनि नेकपाकै सम्पत्ति हुन्। यी सबैको योगफल र आयतन नाप्ने हो भने नेकपा भीमकाय छ। अनि नेकपाभित्र नभएको केही पनि छैन। नअटाएको कोही पनि छैन। नेकपाको सामथ्र्यको थप चर्चा गर्दै भुसाल लेख्छन्, अहिलेको पहिलो पुस्तासँगै हुर्किएको संघर्ष, संगठन, सिद्धान्तका साथै समाज र राजनीतिका अनेकौं क्षेत्रमा स्थापित, सक्षम र आत्मविश्वासी दोस्रो पुस्ताका सयौं नेताहरूको पंक्ति छ। के छैन नेकपासँग ! भुसालले उल्लेख गरेको जस्तै सक्षम पुस्ता नेकपाका भर्भराउँदा सम्पत्ति हुन्। तर, यो अनुज बबुरो जिज्ञासा राख्छ कि त्यत्रो सम्पत्तिवाला नेकपाले देश चलाउँदा पनि किन सबैतिर भद्रगोल र व्यथिति भएको होला ? नेकपामा एकसेएक सक्षम नेतृत्वले मुलुक चलाइरहेका छन्, भुसाल स्वयं पनि मन्त्री छन्। धेरै होनाहार पंक्तिले राज्यसंयन्त्र र प्रशासन हाँकिरहेका छन्। अरू त अरू आम मानिसको चासो र दैनिकी प्रभावित पार्ने शैक्षिक क्षेत्रदेखि स्वास्थ्य सेवा हुँदै सामाजिक एवं आर्थिक क्षेत्र पनि तिनै नेकपावालाहरूले हाँकिरहेका छन्। तर, यही बेला मुलुक किन यस्तो संकटान्मुख अवस्थामा पुगेको होला ? त्यही वैभवशाली नेकपाभित्र किन यतिसारो रडाको मच्चिएको होला ? अनि आम मानिसको दैनिकी किन यति दुरह र कष्टप्रद बन्दै गएको होला ? नेकपाको त्यो वैभव र सक्षमताले मुलुक किन र कसरी तन्नम हुँदै छ ? असाध्यै सुविधाजनक झन्डै दुईतिहाइनजिक जनमत प्राप्त गरेको सरकार, त्यसमाथि पनि आफूलाई सर्वज्ञाता नै ठान्ने प्रधानमन्त्री हुँदा पनि किन हामीले यस्तो दुरहपूर्ण जिन्दगी बिताइरहनुपरेको होला ? घनश्याम कमरेडले नेकपा बचाउने सूत्रबारे घोत्लिँदै गर्दा त्यही नेकपाकै कारण मुलुकको अर्थराजनीतिक संकटान्मुख अवस्थामा पुगेको तस्बिर देखे कि देखेनन् कुन्नि ? अनि मन्त्री क्वार्टरको सुरक्षा घेरा पार गर्दै गर्दा सडक, चोक तथा गल्लीमा छरपस्ट असन्तुष्टि र आक्रोशबारे गम खाएका छन् कि छैनन् ? हो, हाम्रो दैनिकी अभावले ग्रस्त छ। भय र आक्रोशले आक्रान्त छ। गरिबी र अभावग्रस्त झुपडीहरूमा बत्ती बल्न सकेको छैन। निभ्नै लागेका चुलाहरूमा रोसनी छर्न सकिएको छैन। दुई छाक टन्न खाने सामलको जोहो छैन। देश कथित विकास र समृद्धिको मायाजालमा यसरी फस्दैछ कि ठेकेदार उर्फ निर्माण व्यवसायी कहलिएका नेकपा नेताहरूको सम्पत्ति थपिँदै गर्दा राज्यको ढुकुटी भने खडेरीको समयमा रिजरभ्वायरको पानीको सतह घटे झैं घट्दै छ। अनि भुसालकै शब्दमा दलाल पुँजीवाद को भाइरसले पार्टी संक्रमित मात्र हैन, नेकपा त्यो भाइरस उत्पादन गर्ने कारखाना नै बनिसकेको छ। त्यसैले मेरो प्रश्न छ, कमरेड ! आखिर आम नागरिकको सारथि हुने के छ नेकपासँग ? दलाल पुँजीवाद को उत्पादक घनश्याम भुसालको भाष्यमा अक्सर आउने शब्दावली हो दलाल पुँजीवाद। यो शब्दले अभिव्यक्त गर्ने सोझो अर्थले सकारात्मकताको भाव बोक्दैन। तर, यसलाई केलाउँदै यसको रुटसम्म पुग्ने हो भने यसको विकल्प पनि देखिँदैन। दलाललाई अर्को शब्दमा मध्यस्तकर्ता भन्ने हो भने त्योसँग बजार जोडिन्छ। बजार भन्नेबित्तिकै मूल्य आउँछ। मूल्यसँग मुनाफा र कमिसन स्वतः जोडिन्छ। अब कल्पना गरौं बजारविनाको अर्थतन्त्र कस्तो होला ? त्यसो त नेकपा अझै पनि साम्यवाद कै लक्ष्य बोकेको पार्टी हो। त्यसैले साम्यवादी राज्यनियन्त्रित अर्थतन्त्रमा बजारको अस्तित्व हुँदैन। बजार नहुनेबित्तीकै मूल्य पनि हुँदैन र मुनाफा पनि हुँदैन। के हामी त्यही आदर्शीकृत अवधारणा बोकेर दैनिकी चलाउन सक्छौं ? बजाररहित अर्थतन्त्र चलाउन सक्छौं ? अनि पुँजीको निर्माणविना अर्थतन्त्रको फैलावट कसरी हुन सक्छ ? के पुँजीवाद सधैं खराब कुरा हो ? त्यसो हो भने ठ्याक्कै मान्छेको दैनिकीसँग मिलान हुने बजार अर्थतन्त्र को विकल्प के हो ? विश्वमा पछिल्लो समय पुँजीवादी नवउदारवादी अर्थव्यवस्थाका दुष्प्रभाव नभएका हैनन्। अमेरिकी अर्थतन्त्रमा यसै शताब्दीको सुरुवाती कालमा देखा परेको संकट र त्यो संकट पार लगाउन अमेरिकी सरकारले खेलेको भूमिकाले पनि नवउदारवादी अर्थतन्त्र नै निर्विकल्प हैन भन्ने पुष्टि गर्यो। झन् अहिलेको कोरोनाकालको अर्थव्यवस्थाले शिक्षा, स्वास्थ्य र नागरिकको कल्याणमा राज्यले उल्लेख्य लगानी गर्नुपर्ने आवश्यकतालाई टड्कारो रूपमा स्थापित गरिदिएको छ। तर, नेपालको अर्थतन्त्रलाई मिहिन तरिकाले नियाल्ने हो भने यहाँ उदारवादको दुष्प्रभावभन्दा पनि केही पनि नगरीकन कमाउने मनोवृत्तिको दुष्प्रभाव गाढा छ। भन्दा नमीठो लाग्न सक्छ तर, काम नगरी कमाउने प्रवृत्ति तत्कालीन नेकपा माओवादीको शान्तिपूर्ण रूपान्तरणसँगै झाँगिदै गएको साँचो हो। त्यसअघि राज्यका मिसिनरी प्रयोग गरेर, उत्पादनरहित दलालीकरण बाट अकूत धन कमाउने कार्यको सुरुवात गर्ने त आखिर कम्युनिस्ट नेताहरू नै हुन् नि। नत्र सर्वहारा वर्गका लागि आजीवन राजनीति गरेर पदमा पुगेका सबैजसो कम्युनिस्ट नेताहरूको काठमाडौंका घरबंगाला, सुन जवाहरत, मोटरगाडी, जग्गाजमिन कहाँबाट आयो ? कसरी जोडियो ? सिकिस्त सिंगो नेकपा बचाउने प्रयत्न गर्नुको सट्टा सद्दे अंगहरूलाई बेलैमा दान गरेर वैकल्पिक शक्ति निर्माणमा योगदान गर्नु श्रेयष्कर होला। हो, जहाँसम्म घनश्याम भुसालको सवाल छ, मलाई लाग्दैन उनले राजनीतिबाट धन आर्जन गरेका छन्। सम्भवतः काठमाडौंमा घर नहुने थोरै कम्युनिस्ट नेताहरूमध्ये उनी पनि एक हुनन्। तर, उनका सहकर्मीहरूको कमाइमा उनले कहिले विद्रोह गरे ? पार्टीभित्र दशकौं अघि रोपिएको काम नगरी खाने दलालीकरणको बिरुवा हुर्काउन त उनैले मलजल गरेका हुन् नि ! किन उनले त्यो खराब बिरुवा काट्ने आँट कहिल्यै गरेनन् ? त्यस्तो प्रवृत्तिसँग सम्बन्धविच्छेद किन गरेनन् ? भुसालको कथन छ, गएका ३० वर्ष सत्तामा आउजाउ हुँदा कम्युनिस्ट पार्टीमा त्यसको (दलाल पुँजीवाद) संक्रमण डरलाग्दो गरी बढेको छ। त्यसले राजनीतिलाई नै विकृत बनाएको छ। साँच्चिकै भन्ने हो भने यो दलालीकरणको भाइरस नेकपामा संक्रमित मात्र भएको छैन, बरु नेकपा नै त्यस्तो भाइरस र राजनीतिक परजीवी उत्पादन गर्ने कारखाना बनिसकेको छ। अनि नेकपाका नेताहरू तिनै भाइरसको डिजाइन भएका छन्। यसर्थ कमरेड भुसालको एन्टिडोटले सम्भवतः काम गर्दैन। जुन क्षेत्रमा बढी दलालीकरण छ, त्यो क्षेत्र भुसालले नै आफ्नो आलेखमा गणना गरेको नेकपाको सम्पत्ति मा दर्ज भएको छ। शिक्षा, स्वास्थ्य, म्यानपावर, गैरसरकारी संस्थाहरू, विद्यालय व्यवस्थापनदेखि वन र स्थानीय उपभोक्ता समितिहरूसम्ममा दलालीकरणको नयाँ संस्कृति नै स्थापित भइसकेको छ। त्यसैले निर्धक्क भन्न सकिन्छ नेकपामा दलाल पुँजीवाद संक्रमण भएको हैन, बरु नेकपा नै त्यो भाइरसको उत्पादक बनेको छ। समस्या : काम नगरी कमाउनु भन्नैपर्छ तत्कालीन नेकपा माओवादीको शान्तिपूर्ण राजनीतिक रूपान्तरणसँगै मुलुकमा दुईथरी आर्थिक कारोबार फस्टायो। पहिलो वैदेशिक रोजगार र दोस्रो घरजग्गाको कारोबार। माओवादीको जनयुद्ध समापन भएसँगै ठूलो मात्रामा वैदेशिक रोजगारमा जाने युवाहरूको लर्को बढ्न गयो। सुरुका वर्षहरूमा ती बिदेसिएका नेपाली युवाहरूले निकै ठूलो पैमानामा धनराशि नेपाल पठाए। अहिले वैदेशिक रोजगारमा जाने नेपाली युवाहरूको आम्दानी निकै खुम्चिएको छ। रेमिट्यान्सका रूपमा भित्रिएको त्यो ठूलो धनराशि मूलतः दैनिक उपभोग र सहरबजारमा घरघडेरी खरिद गर्न प्रयोग भयो। सरदार भीमबहादुर पाँडेले त्यसबखतको नेपाल मा रेमिट्यान्सको औपचारिक आगमनसँगै भित्रिएको उपभोगमुखी संस्कृतिलाई राम्रोसँग विवेचना गरेका छन्। पहिलो विश्वयुद्धमा झन्डै दुई लाखभन्दा बढी नेपाली अंग्रेजी फौजको तर्फबाट युद्ध लड्न विश्वका विभिन्न देश पुगेका थिए। युद्धको समाप्तिपछि कतिपय फौजी छाडेर त कतिपय लामो विदामा हुलकाहुल स्वदेश भित्रिए। उनीहरू लाहुरे बनेर नेपाल भित्रिँदा त्यो बेलाको हिसाबमा १३ करोड रुपैयाँबराबरको धनराशि नेपाल भित्रिएको थियो। तर, त्यत्रो ठूलो धनराशि मूलतः उपभोगमै खर्च भयो र बचेखुचेको धन पहाडतिर जग्गाजमिन जोड्न प्रयोग भयो। न त त्यो धनराशिले कुनै उद्यम खुल्यो। न त तत्कालीन शासकहरूले स्वदेश भित्रिएको त्यति ठूलो धनराशिलाई स्वदेशमै राख्ने उपाय रचे। बरु त्यो पैसाको प्रभावका कारण त्योबेला व्यापक मात्रामा प्रयोग हुने स्वदेशी उत्पादनमा बिदेसिएपछि परिवर्तित भएको आनीबानी अडिन सकेन र उतैबाट विदेशी सामान ओइरिन पुग्यो। प्रकारान्तरमा पैसाको चलखेलमा नभिजिसकेको नेपाली जनजीवनलाई पैसाको मुख ले परिवर्तन गरिदियो। पैसाले तिनको आनीबानी बदलिदिएर त्यो पैसा जहाँबाट भित्रिएको थियो, त्यतै गयो। आजको समयमा पनि वैदेशिक रोजगारबाट भित्रिएको पैसा उसैगरी उपयोग भइरहेको छ, जसरी पहिलो विश्वयुद्धपछि फर्किएका लाहुरेहरूले गरेका थिए। त्यो पैसालाई उत्पादनशील काममा प्रयोग गर्न नसक्नु नै हाम्रो अर्थप्रणालीको असफलता हो। हिजो पेसा व्यवसाय केही नगरी राजनीतिमा लागेर हिँडेको व्यक्ति एकाएक शान्तिपूर्ण राजनीतिमा आएपछि त्यही बिदेसिएका नेपालीले पठाएको पैसाबाट घरघडेरी किनाउने बिचौलियामा रूपान्तरण भए। हिजोका राजनीतिकर्मीलाई त्यो काम गर्न किन पनि सजिलो भयो भने राजनीतिले बोल्न सिकायो। दुईचार कुरा बेच्न सिकायो। अनि एउटा वर्ग खडा भयो, जसले उत्पादनमा कुनै योगदान गरेन परन्तु यता र उता डुलेकै भरमा निकै ठूलो सम्पत्ति जोड्न सफल भयो। कमरेड भुसालले त्यो वर्गको पहिचान त गरेका छन् तर, त्यसले सिर्जना गरेको बृहत् दलालीकरणको आकार पहिल्याएर त्यसको ठीक उपचारको विधि भने खुट्याएका छैनन्। यसर्थ, कमरेडले भनेजस्तो एउटा क्रान्तिकारी पार्टीले क्रान्तिकारी रहिरहनका लागि समाजमा नयाँ, नौजवान क्रान्तिकारीहरू जन्माइरहनुपर्छ हैन कि खासमा क्रान्तिका लागि नयाँ उद्यमशील र आफ्नै पाखुरी बजारेर, आफ्नै बुतामा केही न केही गरिखाने पुस्ता जन्माइरहनुपर्छ। उत्पादन कर्ममा नजोडिने, उद्यमशीलतासँग कुनै साइनो नगाँस्ने, पेसा र व्यवसायसँग आबद्ध नहुने जति नै नौजवान क्रान्तिकारीहरू जन्मिए पनि प्रकारान्तरमा ती अहिलेको जस्तै काम नगरी खाने बिचौलिया मा परिणत हुने दुर्दान्त अवस्था आउन दिनु हुँदैन। अपुरो प्रेस्क्रिप्सन कम्युनिस्ट पार्टीको एक सिपाहीको हैसियतबाट आफू आबद्ध पार्टीलाई बचाउने दायित्व कमरेड भुसालमा पनि हो। त्यो दायित्व जगत्लाई देखाउनकै लागि उनलाई यत्रो लेखै लेख्नुपर्ने दरकार त सायद थिएन। केवल नेकपामाथि चिन्ता प्रकट गर्दै लेखिएको लेखले कमरेडको आन्तरिक पार्टी जीवनमा अर्थ त राख्छ नै, यसले मुलुकको अर्थराजनीतिक समस्याबारे चिन्ता प्रकट गरेको र त्यसको समाधानका लागि पहलकदमी लिएको ठहर्दैन। कमरेड भुसालले क्रान्तिको आगामी कार्यक्रमको रूपमा प्रेस्क्राइब गरेका सहकारिता र साझेदारीमा आधारित कृषि, निजी र सार्वजनिक शिक्षाको विभेदको अन्त्य, सबै नेपालीलाई गुणस्तरीय स्वास्थ्य सेवाको ग्यारेन्टीको कुरा अहिलेको अर्थतन्त्रको संरचना नबदलेसम्म सम्भव छैन। उत्पादन, बिक्रीवितरण र राज्यले गर्ने लगानीको संयन्त्र यथावत् राखेर कृषिमा परिवर्तन सम्भव छैन। त्यसैगरी शिक्षा र स्वास्थ्य सेवामा हाल व्याप्त बजार अर्थतन्त्र मा आधारित दृष्टिकोणलाई कायमै राखेर कुनै पनि हालतमा सुध्रिने छैन। त्यसैले मौजुदा संरचना र सोचमा उनले भनेको क्रान्तिको कार्यक्रम लागू हुने कुनै गुन्जायस छैन। बरु ती कार्यक्रम कमरेडकै भाषामा दलाल (उत्पादनरहित दलालीकरण) पुँजीवाद को तप्केनीमा पर्नेछ र स्वतः मुर्झाउनेछ। यसर्थ, समग्र मुलुकको अर्थराजनीतिक रूपान्तरणको कार्यक्रम अपूर्ण छ भने उनले पार्टीभित्रको आन्तरिक विवाद हल गर्न सुझाएका उपाय पनि दायित्वबोध नगर्नुपर्ने खालका लाग्छन्। उपदेशात्मक चुनावी घोषणापत्रको शैली दिइएका सुझावले नेकपाको रडाको साम्य होला र ? अन्त्यमा, नेकपा बचाउने कमरेड भुसालको प्रेस्क्रिप्सन क्यान्सरले मरणासन्न भएको पार्टीलाई स्लाइन चढाएर, केही झारपात र बुट्टी खुवाएरै तन्दुरुस्त बनाउन खोज्ने वैद्यको प्रयत्नजस्तो मात्रै लाग्यो। घोषणामुखी आग्रह र योजनाले अब दलालीकरणको दलदलमा फसेको नेकपालाई उद्धार गर्न नसक्ने स्पष्ट छ। यहाँनेर पूर्वप्रधानमन्त्री बाबुराम भट्टराईको ट्वीट साभार गर्नु सान्दर्भिक हुनेछ। मन्त्री (घनश्याम भुसाल) ले नेकपा बचाउन सिफारिस गरेको औषधि चौथो चरणको क्यान्सर रोगीलाई सिटामोल सिफारिस गरेजस्तो लाग्यो। सिकिस्त सिंगो नेकपा बचाउने प्रयत्न गर्नुको सट्टा सद्दे अंगहरूलाई बेलैमा दान गरेर वैकल्पिक शक्ति निर्माणमा योगदान गर्नु श्रेयष्कर होला। नयाँ समाजवादी ध्रुवीकरण पो ठीक होला त !"
मासु पसल र मोटरसाइकल वर्कसपका व्यक्तिसहित २० संक्रमित थपिए,"दमौली : भानु नगरपालिका१ भन्सार क्षेत्रको समुदाय संक्रमणको जोखिम देखिएको छ। स्थानीय निर्माण व्यवसायीमा मंगलबार संक्रमण देखिएपछि उनीसँगको सम्पर्कका आधारमा पहिचान भएका एक सय २२ जनाको पीसीआर परीक्षणको पछिल्लो नतिजाले उनको घर तथा छिमेकका २० जनामा संक्रमण देखाएको हो। एक सय २२ मध्ये केहीको परीक्षण नतिजा आउने क्रममा नै रहेको स्वास्थ्य प्रमुख शंकरबाबु अधिकारीले बताए। अहिलेसम्म ८९ जनाको परीक्षणमा २० मा पोजिटिभ देखिएको जानकारी पाएका छौं, उनले भने। संक्रमितहरुमा सबै भानु १ भन्सार क्षेत्रका छन्। यसअघि संक्रमण देखिएको व्यक्तिकै छिमेक र आसपासमा संक्रमण देखिएकाले अवस्था जटिल बन्ने देखिएको छ, भानु नगरपालिकाका स्वास्थ्य शाखा प्रमुख ऐश्वर्यचन्द्र भट्टराईले भने,अब समुदायकै कन्ट्याक्ट ट्रेसिङ गर्नुपर्ने देखिएको छ । भानु नगरपालिकाका प्रमुख उदयराज गौलीले भए भरको जनशक्ति परिचालन गरेर कन्ट्याक्ट ट्रेसिङ गरिने बताए। यथासम्भव स्रोतको परिचालन गरेर ती व्यक्तिको सम्पर्कमा आएकाको पहिचान गरिनेछ, उनले भने। उनका अनुसार गत मंगलबार संक्रमण देखिएका ती व्यक्तिको संक्रमणपछि सम्पर्कमा आएकालाई बाहिर ननिस्कन भनिएको थियो। हामीले आग्रह गरे पनि नटेर्ने अवस्थाले समस्या पारेको छ । संक्रमितमा वर्ककप र मासु पसलका पनि संक्रमित २० जना देखिएको भन्सार क्षेत्रका मोटरसाइकल वर्कसप र मासु पसलका व्यक्ति पनि संक्रमित पाइएका छन्। यसले अवस्था थप जटिल बनाएको छ। धेरै मानिस आउने वर्कसप र मासु पसलका व्यक्तिमा नै संक्रमण देखिएकाले यसले अझ धेरैमा संक्रमण फैलिएको देखाउँछ, भट्टराईले भने,समुदाय संक्रमणको जटिल अवस्थामा पुगेको छ । यस अघि संक्रमण देखिएकाले भाद्र २ गतेसम्मका लागि सबै नगर क्षेत्र शिल गरिएको थियो। भानुमा संक्रमण फैलिएपछि आवश्यक रणनीति बनाउन जिल्ला कोभिड कमाण्डको बैठक बसेको छ।"
"कोरोना रिपोर्ट : मृत्यु अघि नेगेटिभ, मृत्यु पछि पोजिटिभ","विराटनगर : विराटनगरको कोशी अस्पतालमा बिहीबार दिउँसो मृत्यु भएपनि रिपोर्ट नेगेटिभ भनिएका विराटनगर महानगरपालिका १५ का ३० वर्षीय पुरुषको कोरोना रिपोर्ट दोस्रो प्रयासमा भने पोजिटिभ आएको छ । श्वासप्रश्वासमा समस्या भएपछि बिहीबार बिहान १० : ३० बजेतिर अस्पताल भर्ना गरिएका उनको दिउँसो ४ बजे उपचारका क्रममा अस्पतालको आइसोलेसनमै मृत्यु भएको थियो । ज्वरो आउने, रिँगाटा चल्ने लगायत कोरोनासँग मिल्ने लक्षण देखिएका उनको स्वाब परीक्षणका लागि पहिलो पटक बिहीबार बिहान ११ बजेतिर स्वाब संकलन गरिएको थियो । तर मृत्यु भइसकेपछि साँझ ७:१५ बजेतिर रिपोर्ट नेगेटिभ आयो । सबै लक्षण कोरोनासँग मिल्ने शंकास्पद बिरामीको रिपोर्ट नेगेटिभ आएपछि रिपोर्टबाट विश्वास नभएको भन्दै चिकित्सकले शंका लागेर पुनः दोस्रो पटक राति ११ बजे परीक्षणका लागि स्वाब संकलन गरेर प्रयोगशालामा पठाएका थिए । मृत्यु भइसकेपछि दोस्रो पटक संकलन गरिएको स्वाबको रिपोर्ट भने शुक्रबार बिहान ५ बजे पोजेटिभ आएको कोशी अस्पताल कोरोना आइसोलेसनका संयोजक एवं बरिष्ठ फिजिसियिन डा लक्ष्मीनारायण यादवले जानकारी दिए । 'जीवितै हुँदा गरिएको स्वाब संकलनको रिपोर्ट नेगेटिभ आयो,' उनले भने, 'तर मृत्यु भइसकेपछि पुनः शवबाट संकलन गरिएको स्वाब रिपोर्ट भने पोजिटिभ आएकाले पुरुषको मृत्यु कोरोनाकै कारण भएको पुष्टि हुनगयो ।' डा यादवकाअनुसार पोजेटिभ बिरामीको रिपोर्ट नेगेटिभ आएपछि परिवारका सदस्यलाई शव जिम्मा नदिइकन दोस्रो पटक परीक्षणका लागि स्वाब नमुना लिइएको थियो । स्वाब संकलन र परीक्षणमा बढी परिश्रम गर्नु परे पनि रिपोर्ट पोजेटिभ आएकाले कोरोना अन्यत्र फैलने ठूलो जोखिम टरेको उनको भनाइ छ । 'मृतकको रिपोर्ट नेगेटिभ आएकाले परिवारलाई शव बुझाउने तयारी भइरहेको थियो । तर शंकास्पद रहेकाले पुनः परीक्षण गर्नतिर लागियो,' उनले भने, 'पुनः परीक्षण गरिएकाले संक्रमणको जोखिम अन्यत्र फैलने खतरा सकियो । परिवारलाई शव जिम्मा लगाएको भए लगेर दाहसंस्कार गर्ने र मृत्युपछिको संस्कारमा सहभागी हुनेहरुमा कोरोना संक्रमण फैलिएर अवस्था भयावह बन्ने थियो ।' पहिलो चोटी संकलन गरिएको स्वाबलाई प्रयोगशालामा पटकपटक परीक्षण गर्दा पनि रिपोर्ट नेगेटिभ आएपछि दोस्रो पटक स्वाब संकलन गरिएको अस्पतालले जनाएको छ । प्रदेश १ को प्रदेश जनस्वास्थ्य प्रयोगशालाका प्रमुख जयवेन्द्र यादवले संकलन गरिएका सबै स्वाबको रिपोर्ट सही नआउने बताए । स्वाब संकलनमा प्राविधिक त्रुटि भएमा र परीक्षण गर्ने मेसिनमा बढी लोड हुँदाको अवस्थामा सबै रिपोर्ट सही नआउने उनको भनाइ छ । उनले एक सयमा लगभग ७० प्रतिशत मात्रै रिपोर्ट सही हुने जानकारी दिए । 'प्रयोगशालामा ७० प्रतिशत मात्रै रिपोर्ट सत्य आउँछ भन्ने विश्वकै मान्यता छ,' प्रयोगशाला प्रमुख यादवले भने, '३० प्रतिशत रिपोर्टलाई विश्वास नै गर्न सक्ने अवस्था हुँदैन ।' त्यही भएर प्रयोगशालाबाट प्राप्त रिपोर्टमा शंका लागेमा पुनः दोहोर्याइ तेहेर्याइ परीक्षण गरेर सही रिपोर्ट निकाल्ने प्रयास गरिनुपर्ने उनको भनाइ छ । वर्षीय पुरुषको मृत्यु भएसँगै विराटनगरमा कोरोनाका कारण ज्यान गुमाउनेको संख्या छ पुगेको छ । यसअघि मृत्यु हुनेमा विराटनगर९ का दुई, ३, ५ र १० नम्बर वडाका एकएक जना पुरुष छन् ।"
सिन्धुपाल्चोक पहिरो : चार घाइतेलाई हेलिकप्टरमार्फत काठमाडौं पठाइयो,"सिन्धुपाल्चोक : लिदीबाट पहिलो चरणमा चार सिकिस्त घाइतेलाई हेलिकोप्टरमार्फत उपचारका लागि काठमाडौं पठाइएको छ। अन्यको उद्धार जारी रहेको जुगल गाउँपालिका अध्यक्ष होमनारायण श्रेष्ठले जानकारी दिए। पहिरो गएका क्षेत्रमा सभामुख अग्निप्रसाद सापकोटालगायतको टोली उद्धारका लागि आएको र चार नेपाली सैनिक र एक इञ्जिनीयरलाई त्यसतर्फ पठाइएको छ। त्यस्तै रेडक्रस पनि राहत सामग्री लिएर घटनास्थल जाँदै गरेको रेडक्रस सिन्धुपाल्चोकका मन्त्री कमलचरण कक्षपतिले जानकारी दिए । जुगल गाउँपालिका २ लिदीमा आज बिहान भीषण पहिरो जाँदा कम्तीमा ३५ जना बेपत्ता भएको स्थानीयवासीले जानकारी दिएका छन्। लिदीको लामाचौरमा बस्तीभन्दा कम्तीमा चार सय मिटर माथिबाट आएको पहिराले २८ घर पुरेको स्थानीयवासीको भनाइ छ। आज बिहान करीब साढे ६ बजेतिर गएको पहिरामा पुरिएकामध्ये पाँच घरका मानिस सम्पर्कविहीन भएको जुगल गाउँपालिका अध्यक्ष श्रेष्ठले जानकारी दिए। स्थानीयवासी पेशलाल दोङका अनुसार दुई जनाको शव देखिएको छ। माथिबाट पहिरो आइरहेकाले खोज तथा उद्धारमा समस्या भएको उनले बताए । पहिरामा घर पुरिएकाहरु माथि डाँडामा गएर बसेका छन्। स्थानीयवासीले सम्पर्कविहीनको खोज र उद्धार गर्न सकेका छैनन्। भौगोलिक विकटता र भिरालो जमीन हुनाका साथै माथिबाट पहिरो आएको र तलबाट पनि जमीन भासिएकाले उद्धारमा कठिनाइ भएको हो। नजिकै अर्को कुनै गाउँ नभएको र त्यो गाउँ नै पहिराले बगाएकाले उद्धारमा समस्या भएको अध्यक्ष श्रेष्ठले बताए । जिल्ला प्रहरी कार्यालयका प्रहरी उपरीक्षक माधवप्रसाद काफ्लेले कात्तिकेबाट प्रहरी उद्धारका लागि गए पनि लामो बाटो पार गर्नुपरेकाले प्रहरी घटनास्थल पुग्न समय लाग्ने बताए । यही साउन २३ गते सो ठाउँका बासिन्दाले बस्ती जोखिममा परेको भनी जिल्ला विपद् व्यवस्थापन समिति सिन्धुपाल्चोकमा जोखिमको पहिचान गरी स्थानानतरण गर्न निवेदन दिएको स्थानीयवासी आशबहादुर तामाङले बताए । हामीले बस्ती जोखिममा छ भनेर निवेदन दिएकै बेला त्यसको अध्ययन गर्न सकेको भए यो अवस्था आउँदैनथ्यो, उनले भने, प्रशासनले चासो दिएको भए बस्ती सार्न सकिने थियो, यत्रो मानवीय क्षति हुने थिएन। तामाङका अनुसार २६ मेगावाटको बलेफी ए हाइड्रोपावरको सुरुङ निर्माणका क्रममा विस्फोटन गर्दा जमिन हल्लिएका कारण पहिरो गएको हो। हामीले दिएको निवेदनमा नाम्फा, सञ्चगाउँ, लिदी, झुल्के, निम्लुङ, वैगाङसमेतका पाँच सयभन्दा बढी घरहरु जोखिममा परेको बताएका थियौं, तामाङले भने।"
पहिरोले घर पुरिँदा दुई परिवारका ६ जनाको मृत्यु,"कालिकोट : जिल्लाको महाँवै गाँउपालिका३ नकुमा पहिरो जाँदा दुई परिवारका ६ जनाको मृत्यु भएको छ। महाँवै गाउँपालिका३ का वडा सदस्य रजबहादुर बिष्टको घर पहिरोले पुरिएको हो। रजबहादुर बिष्टका दुई छोरा दुई छोरी र दाजु डिलबहादुर बिष्टका दुई छोरीको घटनास्थलमै मृत्यु भएको जिल्ला प्रहरी कार्यालयका सूचना अधिकारी यक्षराज जोसीले बताए। उनका अनुसार गएराति रजबहादुर बिष्टको घरमा तीजको अवसरमा रमाइलो गर्ने भन्दै नाचगान चलिरहेको थियो। पहिरोमा परी रजबहादुर बिष्टका छोरा १३ वर्षीय पुष्प बिष्ट, ११ वर्षीय प्रविण बिष्ट, छोरीहरु १८ वर्षीया सबिना बिष्ट, १५ वर्षीया आशा बिष्टको मृत्यु भएको हो। त्यसैगरी रजबहादुरका दनजु डिलबहादुर बिष्टकी छोरी १९ वर्षीया कान्ती बिष्ट र १० वर्षीया रेखा बिष्ट पनि पहिरोमा परी भएको प्रहरीको भनाइ छ। पादमघाट प्रहरी चौकीबाट खटिएको प्रहरीको टोली र स्थानीयको सहयोगमा शुक्रबार बिहान शव निकाली सनाखत गरिएको जोसीले जानकारी दिए। यस्तै जिल्लाको नरहरीनाथ गाउँपालिका१ कोटबाडाको धारीमा पहिरो खस्दा दुई जना घाइते भएका छन्। पहिरोले ७० वर्षका नरबहादुर बिष्टको घर पुरिएको छ। नरबहादुर बिष्ट र उनका नाती रतन बिष्ट घाइते भएको हुन्। प्रहरीका अनुसार घाइतेमध्ये नरबहादुर बिष्टको अवस्था गम्भीर रहेको प्रहरीले जनाएको छ। उनीहरु दुवैको स्थानीय कोट्बाडा स्वास्थ्थ्य चौकीमा उपचार भइरहेको छ।"
पोजेटिभ रिपोर्ट बोकेर फनफनी,"विराटनगर : विराटनगर महानगरपालिका१३ का ६१ वर्षीय वृद्धले गत आइतबार कोरोना परीक्षणका लागि कोसी अस्पतालको फिभर क्लिनिकमा स्वाब दिए। कोरोनाको आशंकामा परीक्षण गराए पनि धेरै दिनसम्म रिपोर्ट नआउँदा बिहीबार बिहान १० बजे उनी आफैं अस्पताल पुगे। वृद्धको रिपोर्ट पोजेटिभ आएको देखेपछि प्रयोगशालाका प्राविधिक तनावमा परे। उनीहरूले ती वृद्धलाई पोजेटिभ आएको भन्दै रिपोर्ट हातमा थमाएर तत्काल महानगरपालिकाको सम्पर्कमा जान आग्रह गरी महानगरका जनस्वास्थ्य निरीक्षक हैदर अलीको मोबाइल नम्बर पनि दिए। तर ती वृद्ध ल्याबको रिपोर्टमा विश्वास नगरी चिकित्सक खोज्दै उनी अस्पतालका विभिन्न विभागमा पुगे। उनले स्वास्थ्य परीक्षणका लागि अस्पताल पुगेकालाई पनि आफ्नो रिपोर्ट देखाए। त्यही क्रममा उनी स्वाब दिएको फिवर क्लिनिकमा पुगे। हातमा कोरोनाको पोजेटिभ रिपोर्ट बोकेका पुरुष आएपछि त्रसित बनेका स्वास्थ्यकर्मीले तत्काल प्रहरीलाई खबर गरे। नगर प्रहरी निरीक्षक राजन पौडेल नेतृत्वको टोलीले उनलाई दिउँसो १ बजेतिर उपचारका लागि विराटनगरकै मारवाडी सेवा सदनको आइसोलेसनमा लग्यो। वृद्धको रिपोर्ट भने अस्पतालको ल्याबले मंगलबार नै प्रदेश १ को सामाजिक विकास मन्त्रालय र विराटनगर महानगरपालिका लगायत सम्बन्धित निकायलाई पठाइए पनि दुई दिनसम्म दुवै निकायले व्यवस्थापनमा चासो दिएनन्। न त उनलाई रिपोर्ट पोजेटिभ आएको जानकारी नै गराइयो। उनी पोजेटिभ रिपोर्ट प्राप्त भइसक्दा पनि अस्पताल फन्को लगाउँदै बसे। उनीबाट अस्पताल पुगेका अन्यलाई पनि संक्रमण सरेको हुन सक्ने आशंका छ। लामो समयसम्म रिपोर्टका बारेमा थाहा नभएपछि आफैं अस्पताल गएको हुँ, अन्नपूर्णसँग ती पुरुषले भने, ल्याबले पोजेटिभ रिपोर्ट आएको भने पनि विश्वास नलागेर अरुलाई देखाएँ। गत आइतबार कोसीमै स्वाब परीक्षणका लागि दिएका विराटनगर११ का ५० वर्षीय पुरुषको रिपोर्ट मंगलबार नै पोजेटिभ आए पनि उनलाई जानकारी गराइएन। बुधबार रिपोर्ट पोजेटिभ आएको थाहा पाउँदा उनी घरको काम धन्दा र साथीभाई भेटघाटमा व्यस्त थिए। उनले कति जनासँग भेटघाट गरे भन्ने यकिन छैन। यसअघि पनि संक्रमितलाई समयमा व्यवस्थापन नगरिँदा कोरोना पोजेटिभ देखिएका एक पुरुष रिपोर्ट लिन आफैं कोसी पुगेपछि अस्पतालमा भागदौड मच्चिएको थियो। त्यस्तै संक्रमित अर्का एक पुरुष बजार डुल्दै र घुम्दै महानगरपालिकाको जनस्वास्थ्य महाशाखामा रिपोर्ट लिन पुगेपछि तनाव भएको थियो। माथि उल्लेख गरिएका घटना कोरोना संक्रमितको व्यवस्थापनमा भइरहेका चरम लापरबाहीका उदाहरण हुन्। पछिल्लो तीन साता यता संक्रमण तीव्र रूपमा फैलिइरहेको विराटनगर महानगरपालिकामा सरोकारवाला निकायबीचको हानाथापले संक्रमितको व्यवस्थापन जटिल बनेर गएको छ। बिहीबारसम्ममा विराटनगरमा ४ सय १५ जनामा संक्रमण पुष्टि भइसकेको छ भने पाँच जनाको मृत्यु भएको छ। अस्पतालको प्रयोगशालाका माइक्रोबायोलोजिस्ट प्रणव यादवले ल्याबबाट प्राप्त हुने सबै रिपोर्ट तत्कालै महानगर, मन्त्रालयलगायत सम्बन्धित निकायमा पठाउने गरिएको बताए। यसमा संक्रमित व्यवस्थापनमा खटिएकाको कमजोरी छ। उनले भने। अस्पतालमा बिरामीलगायत अरूको पनि भीडभाड धेरै हुने भएकाले संक्रमित आफैं रिपोर्ट लिन आउँदा अरूलाई पनि संक्रमण फैलने जोखिम धेरै हुने यादवको भनाइ छ। महानगरका जनस्वास्थ्य निरीक्षक हैदर अलीले दिनप्रतिदिन संक्रमित बढी रहँदा व्यवस्थापनमा समस्या भएको बताए। महानगरमार्फत नभई अन्तबाटै परीक्षणका लागि पुगेकाहरूको व्यवस्थापन प्रदेश सरकारले गर्नु पर्ने महानगरको दाबी छ। अस्पतालका मेडिकल सुपरिटेन्डेन डा चुमनलाल दासले परीक्षणका लागि स्वाब दिएकाहरूले रिपोर्ट नआएसम्म कोहीसँग पनि सम्पर्कमा नबसिकन होम क्वारेन्टाइनमै रहनु पर्ने बताए। उनले भने, संक्रमित आफैं रिपोर्ट लिन आउने गर्दा अरूमा पनि सर्ने सम्भावना हुन्छ। जनस्वास्थ्य विज्ञ डा नवराज सुुब्बाले दुई दिनसम्म रिपोर्टका बारेमा जानकारी नै नदिनु र संक्रमितको व्यवस्थापन नगरिनु चरम लापरबाही भएको बताए।"
कुखुराको मासुमा भेटियो कोरोना भाइरस,बेइजिङ: कुखुराको मासुमा कोरोना भाइरस भेटिएको छ। ब्राजिलबाट चीनको शेन्जेन आयात गरिएको फ्रोजन गरिएको कुखुराको पखेटामा कोरोना भाइरस भेटिएको अधिकारीहरूले बताएका छन्। आयातित खाद्यवस्तुको स्क्रिनिङका क्रममा बुधबार कुखुराको पखेटाको पनि नमुना लिइएको थियो। सीएनएनका अनुसार शेन्जेन प्रान्तको लंगाङ जिल्लामा लिइएको सो नमुनामा कोरोना भाइरस भेटिएको हो। बिहीबार एक भनाइ जारी गर्दै नगरपालिकाले यसबारे जानकारी दिएको हो। हालसम्म कुनै पनि खाद्यवस्तुबाट कोरोना सरेको प्रमाण पाइएको छैन। विश्व स्वास्थ्य संगठनले खाद्यवस्तुबाट कोरोना सर्ने सम्भावना निकै कम रहेको बताएको छ। यसैबीच शेन्जेनका स्वास्थ्य अधिकारीले कुखुराको मासु आयातमा संलग्न सबैको स्वास्थ्य परीक्षण गरिसकेको छ। उनीहरू सबैको रिपोर्ट नेगेटिभ आएको नगरपालिकाले जारी गरेको भनाइमा उल्लेख छ। साथै पखेटा भण्डारण गरेर राखेको स्थानलाई डिस्इन्फेक्सन तथा बेचिसकेकाको कन्ट्याक्ट ट्रेसिङ भइरहेको स्वास्थ्य अधिकारीहरूले बताएका छन्।
टिकटको शोधभर्ना दिन सुझाव,"काठमाडौं : राष्ट्रिय मानव अधिकार आयोगले कोरोना भाइरसका कारण वैदेशिक रोजगारीबाट फर्केकालाई हवाई टिकट उपलब्ध गराउन सरकारलाई सिफारिस गरेको छ। बिहीबार प्रतिवेदन सार्वजनिक गर्दै आयोगले यस अवधिमा मानव अधिकार र श्रम अधिकार हनन्मा पारिएका तर स्वदेश फिर्तीका लागि हवाई टिकटलगायत खर्च आफैंले व्यहोर्नु परेका आप्रवासी नेपाली श्रमिकको सम्पूर्ण खर्च शोधभर्ना दिलाउने व्यवस्था गर्न सरकारलाई सिफारिस गरेको हो। आयोगका सदस्य सुदिप पाठकलके वैदेशिक रोजगार कल्याणकारी कोष, कोभिड कोषको रकम प्रयोग गरेर कामदारलाई क्षतिपूर्ति दिनुपर्ने बताए। पाठकले अन्तर्राष्ट्रिय श्रम संगठन, अन्तर्राष्ट्रिय आप्रवासी संगठन, यूएनडीपीलगायत निकायसँग समन्वय गरी वैदेशिक रोजगारीबाट फर्किने र फर्केकालाई टिकटलगायत खर्चको शोधभर्ना गर्न सकिने बताए।"
ओलीप्रचण्ड दोस्रो दिन पनि छलफलमा,काठमाडौं : आन्तरिक विवाद मिलाउन सत्तारुढ नेपाल कुम्युनिष्ट पार्टी (नेकपा) का अध्यक्षद्वय केपी शर्मा ओली र पुष्पकमल दाहाल प्रचण्डबीच सुरु भएको छ। शुक्रबार बिहान सवा ११ बजेबाट प्रधानमन्त्री निवास बालुवाटारमा दुई अध्यक्षबीच वार्ता सुरु भएको हो । प्रधानमन्त्री ओलीसँगको वार्ताअघि प्रचण्डले महासचिव विष्णु पौडेल र नेता जनार्दन शर्मासँग बिहान खुमलटारमा छलफल गरेका थिए ।
"नबजाई बाजा, लग्यौं नि त राजा","काठमाडौं : अहिले नेपाली गीतसंगीत आकाशमा गायक निशान भट्टराईले तहल्का नै मच्चाइरहेका छन्। उनी जुन गीतमा स्वर भर्छन्, त्यसले युट्युबको पारो कतिखेर चढाउँछ पत्तै हुँदैन। उनको संगीतप्रतिको लगाव, गायनको फरक शैली अनि शब्द चयनको गाम्भीर्यले उनलाई छोटो समयमै निशानामा पुर्यायो भन्दा दुई मत नहोला। खिरिलो शरीर, लोभलाग्दो मायालु अनुहार अनि शब्दलाई न्याय गर्न सक्ने निखारिएको स्वरले संगीत प्रेमीलाई त उनले लोभ्याए नै, भर्खरै प्रेमको परिभाषा खोज्न लागेकादेखि प्रेम पुराणमा पीएचडी गरेकासम्मलाई उनको जादुमय स्वरले लट्ठै बनाइरहेको छ। नेपाल आइडलको मञ्चबाट चर्चा कमाएका उनै निशान यो साता चर्चाको अर्को सिँढी उक्लिएका छन्, त्यो पनि प्रेमको निशाना ठाउँको ठाउँ लगाएर। उनले फिल्मदेखि आधुनिक र लोकगीतमा स्वर भर्दा प्रेमका अनेकौं टुक्का मिलाएका गीत गाए। तर वास्तविक जीवनमा भने उनी चलचित्र छक्का पञ्जा३ मा आफैंले गाएको गीतको नयाँ भर्सन बनेर आए। बजाएर बाजा लिन आयो राजा, मैले दिने माया सधैं हुन्छ ताजा। नमानेर कुनै लाज, छाडी आऊ माइती घर, तम्रा नाममा सारी दिउँला हाम्रा नामका घर। यी गीतमा बाजा बजाएर लिन आउने वाचा गरेका निशानले वास्तविक जीवनमा भने लुसुक्क आएर प्राणप्यारीको नाममा आफ्नो जीवन नामसारी गरिदिए, त्यो पनि कानुनी बाटो समातेर। कृष्ण जन्माष्टमीको अवसर पारेर निशानले आफ्नो दुई वर्ष लामो प्रेमलाई वैधानिकता दिएका हुन्। सुरुमा फ्यान, त्यसपछि आफ्नै म्युजिक भिडियोकी मोडल, अनि प्रेमिका बनेकी काभे्रकी ऋचा न्यौपानेसँग निशानले जिल्ला अदालत काभ्रेमा कानुनी विवाह गरेका हुन्। नेपाल बार एसोसिएसनका पूर्वअध्यक्ष एवं सर्वोच्च अदालतका अधिवक्ता रमेश हुमागाईंको रोहबरमा उनीहरूको विवाह दर्ता गरिएको हो। अघिल्लो वर्ष रिलिज भएको लाहुर जाने रेल बोलको गीतमा निशानले ऋचालाई मोडल बनाउँदै आफू उनका लाहुरे श्रीमान् बनेका थिए। आमा र श्रीमतीलाई घरमा छोडेर लाहुर हिँडेका निशान नफर्केपछि यो भिडियो वियोगमै सकिन्छ। म्युजिक भिडियोभन्दा पनि टिकटकमा निशान र ऋचाको जोडी निकै जम्ने गरेको थियो। के माया लाग्छ र ? , उख्खुमै लाग्छ नि, मेरो याद आउँछ र ? , हुरहुरी आउँछ नि बोलको निशान र एलिनाको स्वर रहेको यो गीतले अहिले संगीतको बजार पिटिरहेको छ। कानुनी रूपमा वैवाहिक जीवनमा बाँधिएपछि निशानले भने, यति धेरै माया र आशीर्वाद पाएकोमा धेरै नै खुसी छौँ। हजुरहरू सबैप्रति धेरै धेरै अभार। उनले आफूहरूले रोजेको कानुनी विवाहलाई अहिलेको विषम परिस्थितिको कारण बताएका छन्। उनले भने, अहिलेको जटिल समयका कारण हामीले कानुनी विवाह गर्ने निर्णय गर्नु उचित ठान्यौं र यसलाई सफल बनायौं पनि। हजुरहरूको माया र आशीर्वाद यसरी नै कायम रहिरहने अपेक्षा गरेका छौं। उनीरूको विवाहको खबर बारिरिएसँगै बधाई र शुभकामना दिनेको लर्के नै लागेको छ। उनले गाएको अहिलेको हिट गीत के माया लाग्छ र? का रचनाकार हर्क साउद आफ्नै शैलीमा भन्छन्, वैवाहिक जीवनको भारिभरकम शुभकामना भाइबुहारीलाई। सामाजिक सञ्जालमा पनि यो जोडीलाई शुभकामना दिने उत्तिकै देखिएका छन्। ऋचाकी दिदी रेखा लेख्छिन्, सधैंभरि मभन्दा सानी भए पनि बढी व्यवहारिक भएजस्तो लाग्थ्यो। आफू बच्चै छुजस्तो लाग्छ, बहिनीको बिहे भयो। वैवाहिक जीवनको शुभकामना बहिनी ज्वाइँलाई। आफू पनि भखैरै विवाह बन्धनमा बाँधिएका संगीतकार र अर्जुन पोखरेल र गायिका दुर्गा पोखरेलले पनि उनलाई शुभकामना दिएका छन्। दाम्पत्य जीवनको शुभकामना नवजोडीलाई, ऋचालाई निशानको म्युजिक भिडियोमा फेरि देख्न पाइयोस्, उनका शुभचिन्तकले भनेका छन्। निशानको गायकीको फ्यानसमेत रहेका फिल्म निर्माता अशोक शर्मा ठट्यौली पारामा भन्छन्, अरे भाइ थाहै नदिई? तर जे गर्यौ ठीक गर्यौ। वैवाहिक जीवनको शुभकामना, भोज चाहिँ कोरोनापछि खाँउला। उनका गीतजस्तै निशानको वैवाहिक जीवन सफल रहेस् हाम्रो मुरी मुरी शुभकामना।"
सडक २ : डिसलाइकको रेकर्ड,मुम्बई : आलिया भट्ट र सञ्जय दत्ता अभिनीत फिल्म सडक २को ट्रेलरले रिलिज भएको छोटो समयमै डिसलाइकको रेकर्ड कायम गरेको छ। आम रूपमा जुनसुकै फिल्मको ट्रेलरले डिसलाइकभन्दा लाइक बढी पाउँछ। तर बुधबार बिहान रिलिज भएको फिल्म सडक २मा त्यसको ठीक विपरीत भयो। फिल्मको ट्रेलर ट्रेन्डिङको शीर्ष स्थानमा रहेर यसले बिहीबार साँझसम्म ६८ लाखभन्दा बढी डिसलाइक पाएको छ। कतिले फिल्मलाई बहिष्कार गर्नेसमेत बताएका छन्। यो नियोजित बहिष्कार गत जुलाई १४ मा बलिउड नायक सुशान्त सिंह राजपुतले आत्महत्या गर्नुसँग सम्बन्धित छ। उनको मृत्युलगत्तौ धेरैले उनी बलिउडको परिवारवाद र समूहवादको सिकार भएकाले डिप्रेसन भएको बताए। आलियाले एक सोमा सुशान्तबारे गरेको टिप्पणीले उनको निकै आलोचना भयो। उनी फिल्म निर्माता करन जौहरसँग अति नजिक भएकाले पनि निशानामा परिन्। करन जौहरलाई पनि नेपोटिजमको बढावा दिएको भन्दै आरोपित गरियो। सडक २का निर्देशक महेश भट्टमाथि पनि सामाजिक सञ्जालमा नकारात्मक प्रसंग फैलाएको आरोप छ। यसले पनि डिसलाइक गर्नेको संख्या बढी भयो। यसअघि सन् २०१८ मा युट्युब रिवाइन्ड २०१८ नामक् भिडियो विश्वमा नै सबैभन्दा मन नपराइएको भिडियो थियो। युट्युबमा अपलोड भएको यो भिडियोमा हाल एक करोड ८० लाख डिसलाइक छ। फिल्म सडक २ डिसलाइक पाउने दोस्रो फिल्म भएको छ।
स्याङ्जा भदौ ४ गतेसम्मका लागि बन्द,"स्याङजा : जिल्ला प्रशासन कार्यालय स्याङ्जाले जिल्ला बन्दलाई तेस्रो पटक बढाएको छ । अर्का आदेश नभएसम्मका लागि भन्दै यसअघि जारी गरिएको निशेधाज्ञा कायम गर्दै शुक्रबारदेखि भदौ ४ गतेसम्मका लागि जिल्ला बन्दको निर्णय सार्वजनिक गरेको हो । कोभिड संकट व्यवस्थापन केन्द्रको बैठकले साउन २९ बाट पुनः भदौ ४ गतेसम्मका लागि अत्यावश्यक सेवाबाहेक अन्य सबै सेवा बन्द गर्ने निर्णय गरेको प्रमुख जिल्ला अधिकारी गंगाबहादुर क्षेत्रीले जानकारी दिए । राति ९ बजेदेखि बिहान ५ बजेसम्म हिँडडुल गर्न निषेध गर्ने गृह मन्त्रालयको आदेश अनुसार जिल्लामा समेत प्रशासनले आवतजावतमा प्रतिबन्ध लगाएको छ । सूचनालाई अवज्ञा गर्ने, स्वास्थ्य सुरक्षा मापदण्ड विपरित भेटिएमा कारबाही गर्ने समेत जनाएको छ । प्रशासनले सार्वजनिकस्थलमा मास्क नलगाउने, सामाजिक दुरी कायम नगर्ने नगराउने, भेला, गोष्ठी, सेमिनार, भोजभतेरलगायतका निषेधित क्रियाकलाप गरेको पाइए संक्रामक रोग ऐन २०२० तथा अन्य प्रचलित कानुन बमोजिम कारबाही हुने जनाएको छ । समुदायसम्म कोरोनाको सक्रमण बढेपछि यसअघि साउन २९ गतेसम्मका लागि गरिएको जिल्ला बन्द बिहीबार रातीदेखि सकिएसँगै केन्द्रको बैठकले पुन: ७ दिन बन्द लम्ब्याउने निर्णय गरेको हो । समुदायसम्म कोरोना संक्रमण फैलिनेक्रम बढेपछि कोभिड संकट व्यवस्थापन केन्द्रको बैठकले स्याङ्जामा साउन १३ देखि २९ र भदौ ४ गतेसम्म गर्दै क्रमश १०, ७ र ७ दिन गर्दै जिल्ला बन्द लम्ब्याउँदै गएको हो । यसैबीच, प्रशासन कार्यालय स्याङजाले सबै खालका पास उपलब्ध गराउने काम पनि बन्द गरेको छ ।"
कांग्रेसको भविष्य र नेतृत्व,"देश र जनताको दीर्घकालीन भलो हुने गरी उपयुक्त समयमा ठीक निर्णय लिन सक्ने नेतृत्वको आवश्यकता छ रामराज शर्मासौगात गौतम नेपाली कांग्रेसको महाधिवेशन घोषणासँगै विभिन्न समूह चलायमान हुन थालेका छन्। जिल्लामा क्रियाशील सदस्यता वितरणमा विवाद सुरु भइसकेको छ। यसलाई महाधिवेशन लागिसकेको संकेतका रूपमा लिन सकिन्छ। महाधिवेशन प्रतिनिधि छान्नेहरू म यस्तो राजनीति सुरु हुँदै गर्दा, केन्द्रमा नेतृत्वको जोडघटाउ सुरु भएको छ। आधा दर्जन सभापतिको आकांक्षी छन् भने डेढ दर्जन महामन्त्रीका दाबेदार। अघिल्लो लेखमा महाधिवेशनकेन्द्रित हुँदै कांग्रेसमा भएका पुस्ता र संरचनाबारे बहस गरिएको थियो। यस आलेखमार्फत बहस गर्न खोजिएको मुद्दा भनेको अबको नेतृत्वको गुण र सम्भावना भएको समीकरण हो। अबको नेतृत्वको गुण गत साता प्रकाशित लेखमा भनेजस्तै अबको कांग्रेसको मुख्य नेतृत्व सबै पुस्तालाई नै प्रतिनिधित्व गर्ने गरी आउनुपर्छ। विदेशी पत्याउने, समान व्यवहार गर्न सक्ने व्यक्ति जसले छिमेकी देशहरूसँग सन्तुलित सम्बन्ध राख्न सक्छ र उनीहरूले विश्वास पनि गर्छन् तथा पार्टीमा भावी नेतृत्व विकासमा उल्लेखनीय योगदान दिन सक्छ, त्यस्तो व्यक्तिको खोजी हुनुपर्छ। हरेक उमेर समूहसँग अन्तरक्रिया गर्न सक्ने क्षमता भएका अबको कांग्रेसको पदाधिकारी हुनुपर्छ। अबको पधाधिकारीको महत्र्वपूर्ण गुण भनेको निष्ठा पनि हुनेछ। प्रतिपक्ष भएर पनि सत्तापक्षको सारथि बनेको कांग्रेसले नयाँ नेतृत्व चयन गर्नैपर्छ। कांग्रेसको आम निर्वाचनमा नमठिो हारपश्चात् नेतृत्वको आलोचना गर्दै सुधारको बाटोमा लैजान एकताब्द्ध भएका युवानेता विभाजित भएका छन्। सात महिना एक ढिक्का हुन नसकेका सात भाइ महाधिवेशनमा एक ढिक्का भएर पुस्तान्तरणको मुद्दा अगाडि सार्छन् भन्नेमा शंका छ। कांग्रेसको वडा कमिटीदेखि केन्द्रसम्म प्रभाव भएको र कुनै अनियमिततामा नमुछिएको स्वच्छ र सशक्त व्यक्तिहरूको खोजी अबको महाधिवेशनमा खोजी गरेनन् भने कांग्रेसलाई घाटमा पुर्याउन तिनै कार्यकर्ताले जिम्मा लिनुपर्ने हुन्छ। देश र जनताको दीर्घकालीन भलो हुने गरी उपयुक्त समयमा ठीक निर्णय लिन सक्ने नेतृत्वको आवश्यकता छ कांग्रेसलाई। समूह बन्नेछन् र गुटको राजनीति सुरु हुनेछ तर अब आउने महाधिवेशन प्रतिनिधिले गुटगत राजनीति निस्तेज पार्ने नेतृत्वको चयन गर्नैपर्छ। एजेन्डा पार्टीमा प्रतिबद्ध परम्परागत मतदाताबाहेक अधिकांश मतदाताले एजेन्डा हेरेर मतदान गर्ने पीरपाटी बढ्दो छ। दोस्रो र तेस्रो पुस्ताले विशेषगरी एजेन्डाकेन्द्रित राजनीतिलाई महत्र्व दिन्छन् र यो नै चुनावमा निर्णयक पक्ष हो। यो ठूलो समूहलाई प्रभाव पार्न झूटा र असम्भव आश्वासन होइन कि सम्भव हुने र दीर्घकालीन विकासका आयोजना पस्किने, जल्दोबल्दो समस्या समाधान गर्न सक्ने गरी रोजगारका अवसर सिर्जना गर्न सक्ने, रोजगार सिर्जना गर्न आवश्यक उद्योग स्थापना गर्न निजी तथा विदेशी लगानीकर्तालाई उपयुक्त वातावरण सिर्जना गर्ने र सामाजिक सुरक्षाअन्तर्गत स्वास्थ्य, शिक्षा र पूर्वाधार विकासलाई उच्च महत्र्व दिनेजस्ता एजेन्डा लिएर जनतामाझ व्यापकरूपमा जान सक्यो भने त्यसको प्रभाव पक्कै देखिनेछ। अबको नेतृत्व जनहितका एजेन्डासहित कांग्रेसले सम्झिनुपर्ने कुरा भनेको बीपी कोइराला, गणेशमान सिंह र कृष्णप्रसाद भट्टराईका नाममा ब्याज खाने दिन गइसकेको छ। स्मरण रहोस्, नेकपाले जस्तै कांग्रेसले पनि रेल र पानीजहाज आफ्नो घोषणापत्रमा राखेको थियो। कांग्रेसको सरकार हुन्थ्यो भने पनि रेल र पानीजहाजको खोजी हुन्थ्यो। अबको मतदाताले धेरै पक्षलाई विश्लेषण गर्नेछन्। त्यसैले पनि कांग्रेसको एजेन्डा जनमैत्री हुन जरुरी छ। कांग्रेसले रेल खोइ भनेर सोध्दै गर्दा रेल ल्याउने उपाय दिनु उसको दायित्व पनि हो। पात्र र नेतृत्व लिने सक्नेको कमी त कांग्रेसमा नहोला तर पनि माथि भनिएजस्तै उम्मेदवार खोज्दा पुरानो पुस्ताबाट डा शेखर कोइराला र नयाँ पुस्ताबाट गगन थापाको संयुक्त नेतृत्व पायो भने पक्कै पनि कांग्रेसले नयाँ खाका कोर्नेछ। कांग्रेसको अर्को प्रमुख एजेन्डा भनेको पार्टीलाई पद्धतिमा चलाउने नेतृत्व। मनपरीतन्त्रको अन्त्य र पार्टीमा पद्धतिको विकास र वकालत गर्ने बेला आएको छ। कांग्रेसको छवि वा जरा भनेकै उदारवाद हो भने वैचारिक स्वतन्त्रता यसको आधार। तर बीपी कोइरालापश्चात् कुनै पनि नेताले वैचारिक सञ्चार गर्न सकेका छैनन्। बीपीकै विचार पनि नयाँ पुस्तालाई अध्यापन गराउन जरुरी छ। नयाँ विचार विकासका लागि पार्टीले अब आफूलाई तयार नगरे कुनैबेलाको राप्रपाको हालतमा पुग्नेछ कांग्रेस। कांग्रेस सुधारका लागि बुँदागत एजेन्डा लिएर बहसको परिपाटी सुरु गर्ने नेतृत्वको खाँचो छ। परम्परागत शैलीलाई चुनौती दिएर एक्काईसौं शताब्दीको राजनीतिक दल कसरी बनाउने भन्ने एजेन्डाको खाँचो छ। संगठन कांग्रेसको संगठन लथालिंग अवस्थामा छ। विभाग गठन गरिए पनि कुनै सक्रिय छैनन् भने मनपरी तरिकाले नेतृत्वले हस्तक्षेप गरेको छ। पार्टीका मेरुदण्ड मानिने तरुण दल र विद्यार्थी संगठन नाम मात्रका छन् र आफूआफू भिडेर सकिँदै छन्। अन्य भ्रातृ संगठन पनि सेलाएको छ। संगठन विभागको नेतृत्व हेर्दा नै थाहा हुन्छ कांग्रेसको संगठन कस्तो छ भन्ने। अब शक्ति विकेन्द्रीकरण गर्दै तल्ला तहलाई पूर्ण अधिकार दिनैपर्छ। स्थानीय निकायलाई आफ्ना उम्मेदवार छान्ने अधिकार नदिने हो भने पुरानो रोग अन्तर्घात रोकिने छैन। वेस्ट मिनिस्टरियल लोकतन्त्र मान्छु भन्ने कांग्रेसले सबै तहका उम्मेदवार केन्द्रबाट छनोट गर्छ यो उल्टो बाटो भयो। दमननाथ ढुंगाना जस्ता नगारिक समाजमा लागिसकेकालाई सांसदको उम्मेदवार बनाएर कांग्रेस चुकेको थियो। यस्तो प्रतिनिधि घटना धेरै चना जब केन्द्रले स्थानीय तहलाई उपेक्षित गरी टिकट वितरण काउन्टर खोलेको थियो। संसद्मा लैजानैपर्ने व्यक्तिका लागि समानुपातिक र राष्ट्रियसभा छँदैछन्। कांग्रेसलाई विधान र प्रक्रियाले चलाउनैपर्छ। बेलाबेलामा भएको विवादमा संस्थापन पक्ष र पौडेल पक्ष वा तेस्रो गुटको भेलाले पार्टीभित्र समानान्तर क्रियाकलाप हुँदै गरेको छनक दिन्छ। यी गुटहरूको स्वार्थ राजनीतिक भागबन्डा हो भन्नेमा दुईमत नहोला। कांग्रेसको प्रमुख प्रतिद्वन्द्वी संगठन विस्तार गर्दै आफ्नो पहुँच बढाउँदै छ भने कांग्रेस आफ्नै सुरमा मस्त छ। साथै महाधिवेशन नजिकिँदै जाँदा भ्रातृ संगठनको म्याद ६ महिना थप्ने, विभागहरूमा मनपरी नियुक्ति गर्दै जानेले पनि देखाउँछन्, कांग्रेसमा भ्रातृ संगठनलाई आफ्नो कठपुतली बनाउने चलन। कांग्रेसमा अधिकांश नेताहरूको पृष्ठभूमि विद्यार्थी राजनीति नै हो। जबकि नेता जन्माउने कारखानालाई अनिर्णयको बन्दी बनाइएको छ। यसरी शुभेच्छुक संस्थाहरू चलायमान भएनन् भने कांग्रेसमा टिके प्रथा हावी हुनेछ। कांग्रेसले अर्को चुनावमा जाँदा सैनिकविहीन सेनापतिसरह जाने हो भने संगठन विस्तार र विकासमा ध्यान दिनैपर्छ। उपयुक्त पात्र कांग्रेसको महाधिवेशनबारे सबैभन्दा बढी चर्चा गरिएको विषय हो अबको नेतृत्व। पात्रविशेष र गुटगत जोडघटाउले ठाउँ पाएको छ। समग्र देशको राजनीतिमा विभिन्न पुस्ताको आफ्नै किसिमको प्रभाव रहेकाले सबै पुस्तालाई प्रतिनिधित्व हुने गरी नेतृत्व छनोट हुँदा उत्तम हुनेछ। कांग्रेसमा पुरानो पुस्तालाई एकैचोटि नेतृत्व बाहिर राख्न पनि कठिन नै देखिन्छ। यसको व्यावहारिक पक्ष भनेको अहिलेको पुस्ताले आशा गरेका नेताहरू दोस्रो सिटमा बस्ने तयारी। त्यसैले पनि उमेर ढल्केका नेताहरूले कांग्रेसको नेतृत्व लिने पक्का छ। हुन त नेतृत्वको प्रतिस्पर्धामा इच्छुक जोकोही पनि उत्रिन सक्छन् र यसको निर्धारण धेरै कारणले हुन सक्छ। गुटगत समीकरण त सजिलै अनुमान लगाउन सकिन्छ र नेतृत्व क्षमता भएका पनि धेरै छन्। विमलेन्द्र निधि, प्रकाशमान सिंह, शशांक कोइराला, शेखर कोइराला, रामचन्द्र पौडेल, शेरबहादुर देउवा, कृष्णप्रसाद सिटौला र गगन थापालगायतले नेतृत्वको दाबी गरेको सुन्दै आएका छौं। तर अन्त्यमा यति धेरै दाबेदार हुन्छन् कि नयाँ समीकरण बन्छ हेर्नै बाँकी छ। कांग्रेसको विधानमा दुई निर्वाचित महामन्त्री र दुई उपसभापति हुने भएकाले विश्वप्रकाश शर्मा, प्रदिप पौडेल, धनराज गुरुङ, गुरुराज घिमिरे र चन्द्र भण्डारीलगायतका तेस्रो पुस्ताका नेताहरूको दाउ महामन्त्री नै हुने भएकाले राजनीतिक समीकरण अन्तिम समयसम्म अनुमान लाउन गाह्रो हुनेछ। त्यस्तै दोस्रो पुस्ताका नेताहरू पनि उपसभापति नभए महामन्त्रीमा दाबी गर्ने पक्का छ। पात्र र नेतृत्व लिने सक्नेको कमी त कांग्रेसमा नहोला तर पनि माथि भनिएजस्तै उम्मेदवार खोज्दा पुरानो पुस्ताबाट डा शेखर कोइराला र नयाँ पुस्ताबाट गगन थापाको संयुक्त नेतृत्व पायो भने पक्कै पनि कांग्रेसले नयाँ खाका कोर्नेछ। यी दुई भिन्न समूहमा रहेकाहरूको सँगै आउने सम्भावना र समीकरण बन्ला या नबन्ला तर यो सम्भावनाबारे बहस गर्नैपर्ने हुन्छ। हुन त यो मिश्रण पूर्वाग्रही भएर भन्दा पनि एउटा राजनीतिक सम्भावनाको रूपमा विश्लेषण गर्न खोजिएको हो। शेखर कोइरालालाई कांग्रेसको विरासतको आरोप त लाग्ला तर उनले बीपी पुत्र नभएकै कारणले पार्टीमा छुट्टै संघर्ष गर्नुपरेको यथार्थ आफ्नै ठाउँमा छ। २०४६ अघिको पुस्ता प्रतिनिधित्व गर्ने, देउवालाई अघिल्लो महाधिवेशनदेखि खुलारूपमा चुनौती दिन सक्ने, काठमाडौंको सतही राजनीतिमा रमाउनेभन्दा जिल्ला घुमेर कार्यकर्तासँग भिज्ने भएकाले संगठनमा पकड बनाउने सक्ने शेखर कोइरालाले नेतृत्व पाए कांग्रेस फरक बाटोमा हिँड्ने पक्का छ। तेह्रौं महाधिवेशनमा लोकप्रिय मत पाएका कोइराला पछिल्लो राष्ट्रिय राजनीतिक घटनाक्रममा सत्तापक्षले परामर्श गर्ने गरेका नेता हुन्। उनको प्रभाव राम्रो छ। त्यसैले पदाधिकारी नभए पनि आउने महाधिवेशनमा सभापति बन्ने होडमा छन्। उनको राजनीतिक यात्रा सकारात्मक हिसाबले हस्तक्षेपकारी नै हुनेछ यदि हुने सभापति निर्वाचित भए भने। उनी कांग्रेसमा पद नपाएका र परीक्षण नभएका नेता हुन्। त्यसैले पनि उनलाई चुनौती भए पनि उनको निष्ठाले कांग्रेसलाई नयाँ ऊर्जा दिनेछ। गाउँदेखि केन्द्र मात्र होइन, विदेशीले समेत पत्याउने एक क्रियाशील र प्रस्ट अडान भएका शेखरलाई युवा पुस्ता अर्थात् २०४६ सालपछिको पुस्ताबाट गगन थापाले महामन्त्रीको पदमा रहँदै सहयोग गर्ने हो भने राम्रो टिम निर्माण हुनेछ। २०४६ पछि र गणतन्त्रपछिका युवाहरूका आशाका केन्द्र रहेका गगनको अध्ययनशीलता र बोल्ने शैली मात्र होइन, उनले छोटो समयका लागि स्वास्थ्यमन्त्री हुँदा गरेको कामले उनी कति अब्बल छन् भन्ने प्रमाणित गरिसकेको छ। सञ्चारमाध्यममा आउँदा र बोल्दा यी दुई नेता प्रायः कांग्रेसको हितमा बोल्ने गर्छन् भने गुटको राजनीतिको विरोधी पनि हुन्। आलोचनात्मक चेत भएका यी दुई पार्टी बाहिरको मात्र हैन, पार्टीभित्रै नेतृत्वको कमजोरी केलाएर खलपात्र भएका छन्। शेखरको प्रभाव कार्यकर्तासँग छ भने गगनको प्रभाव आम जनमानस (न्युट्रल मास) मा भएकाले यो मिश्रण फलदायी हुनेछ। यी दुवैले कसैको गुट समाते पनि त्यो बलियो हुने पक्का छ तर यी दुईको समूह बने यो समूह निर्णायक हुनेछ। यो सम्भावानाबारे कांग्रेसभित्र मन्थन हुन जरुरी छ। डा शेखर कोइरालाले संगठनको कमान सम्हाल्दै गगन थापाले आम चुनाव मोर्चाको नेतृत्व गरे कांग्रेसको भविष्य राम्रो हुनेछ। शेखर कोइराला पन्ध्रौं महाधिवेशनमा नेतृत्व युवाहरूलाई हस्तान्तरण गर्ने कुराको वकालत गर्दैछन्। त्यसैले पनि उनले तय गरेको राजनीतिक यात्रा हेर्दा युवाको साथ पाए चौधौं महाधिवेशनमा उनी सभापति हुने पक्का छ भने पन्ध्रौंमा नयाँ पुस्ताको आगमनलाई बाटो निर्माण हुनेछ। गगन थापा रुचाइएका महामन्त्री उम्मेदवार हुनेछन्, कुनै पनि सभापतिलाई तर उनले पदकेन्द्रित हुनेभन्दा पनि जोखिम लिएर निर्णय गर्नुपर्नेछ। सिटौला समूहमा हुनु भनेको देउवालाई बलियो बनाउनु हो भन्ने सामान्य राजनीतिक हिसाबकिताब गर्नुपर्नेछ गगनले। साथै डा कोइरालाले पनि नेतृत्वको दाबी गर्दै घोषणा गर्ने बेला आइसकेको छ, पछिल्लोपटक भाइ शशांकलाई महामन्त्री छाडेकाले यसपटक पनि छाड्छन् कि भन्ने आशंका छ। यसपटक पनि उनले यसो गरे भने उनको राजनीतिक ओज घट्नेछ र उनको कांग्रेस सुधार अभियान यहीं टुंगिन्छ। हुन त यो राजनीतिक सम्भावना यथार्थमा परिणत हुन दुई नेतामा भर पर्छ भने निर्णायक कांग्रेको महाधिवेशन प्रतिनिधि हुनेछन्। कांग्रेसबारे किन लेखिन छाडियो ? बीपी, समाजवाद र नेपाली कांग्रेस कांग्रेस, वैचारिक अलमल र चुनौती मूर्छित कांग्रेस कांग्रेसको भविष्य र संरचना कांग्रेस महाधिवेशन : बदलिएला त नेतृत्वको चित्र र चरित्र ?"
इजरायलयूएईबीच ऐतिहासिक शान्ति सम्झौता,"वासिङटन डीसी : इजरायल र युनाइटेड अरब इमिरेट्स (यूएई)बीच ऐतिहासिक शान्ति सम्झौता भएको छ। अमेरिकाको मध्यस्थतामा बिहीबार दुई देशबीच पूर्ण रूपमा सम्बन्धलाई सामान्यीकरण गर्ने सम्झौता भएको हो। अमेरिकी राष्ट्रपति डोनाल्ड ट्रम्पले यी मित्र राष्ट्रबीच ऐतिहासिक शान्ति सम्झौता भएको ट्वीट गरेका छन्। आज विशाल सफलता मिलेको छ, उनले लेखेका छन्, हाम्रा मित्र राष्ट्रहरू इजरायल र यूएईबीच ऐतिहासिक शान्ति सम्झौता भएको छ। राष्ट्रपति ट्रम्पले इजरायल र यूएईबीचको सम्बन्धलाई समान्य बनाउने प्रस्ताव गर्दै आएका थिए। सम्झौता बिहीबार ट्रम्प, इजरायली प्रधानमन्त्री बेन्जामिन नेतान्याहू र यूएईका राजकुमार शेख मोहम्मद बीन जायदबीच भएको टेलिफोन वार्तापछि भएको हो। सम्झौतापछि इजरायल र यूएईले संयुक्त वक्तव्य जारी गर्दै यसले मध्य पूर्वी क्षेत्रमा शान्ति कायम गर्ने बताएका छन्। यो ऐतिहासिक कुटनीतिक कदमले मध्य पूर्वी क्षेत्रको शान्ति व्यवस्थालाई अझ अग्रगामी बनाउनेछ, वक्तव्यमा भनिएको छ, यो तीन नेताको साहसिक कुटनीति र चाहनाले सम्भव भएको छ, यसले इजरायल र यूएईलाई नयाँ पथमा लगेको छ। यससँगै आगामी साता इजरायल र यूएईका प्रतिनिधिले दुई पक्षबीच लगानी, पर्यटन तथा सीधा हवाई उडान लगायत विषयमा हस्ताक्षर हुने वक्तव्यमा भनिएको छ। यसैगरी सुरक्षा र टेलिफोन सञ्चार लगायतका विषयमा पनि सम्झौता हुने बताइएको छ। यूएई इजरायलसँग यस्तो सम्झौता गर्ने पहिलो गल्फ राष्ट्र र तेस्रो अरबी मुलुक बनेको छ। यसअघि इजिप्ट र जोर्डनले इजरायलसँग यस्तो सम्झौता गरेका थिए।"
जिल्ला प्रशासन बझाङमा फरक बारमा फरक पालिकाकाको काम,"बझाङ : जिल्लामा पनि समुदायस्तरमा कोरोना भाइरस (कोभिड१९) संक्रमण जोखिम बढ्दै गएपछि जिल्ला प्रशासन कार्यालय बझाङले सेवालाई आलोपालो गर्ने भएको छ । प्रशासन कार्यालयमा हुने भीडभाड कम गर्न जिल्ला भरीका सेवाग्रहीलाई अब पालिका पालिकाहरुमा अलग अलग दिन तोकेर सेवा दिने भएको हो । जिल्लाको बुंगलनगरपालिका साथै साइपाल, वित्थडचिर र केदारस्युँ गाउँपालिकाका सेवाग्राहीका लागि आइतबार र सोमबार तोकेको छ । यसका साथै जयपृथ्वीनगरपालिका, सुर्मा, तल्कोट र मष्टा गाउँपालिकाका सेवाग्राहीका लागि मंगलबार र बुधबार दिएको छ । साथै बिहीबार र शुक्रबारमा खप्तडछान्ना , थलारा , छविसपाथीभेरा र दुर्गाथलीगाउँपालिकाबाट सेवाग्राहीले सेवा लिनसक्ने प्रमुख जिल्ला अधिकारी कमलराज भण्डारीले बताए । उनले भने,' प्रशासन कार्यालयबाट दिइने सेवाहरु नागरिता,राहादानी, संस्था दर्ता, सिफारिस अब पालिका तहका सेवाग्राहीलाई अलग अलग दिन दिइनेछ । अन्तरजिल्लाबाट आउने सेवाग्राहीका लागि भने सबै दिन सेवा दिइने भएको छ । र अन्य मुद्दा सम्बन्धमा पनि दैनिक काम हुने बताएको छ । यदि प्रशासन कार्यालयका कर्मचारीमा कोरोना संक्रमण देखिए कार्यालयनै सिल गर्नुपर्ने र सेवा नै बन्द गर्नुपर्ने भएकाले यस्तो नियर्ण गरिएको प्रजिअ भण्डारीले बताए । पालिका अनुसारको आलोपालो सेवा आइतवारदेखि सुरु हुनेछ।"
हेलिकोप्टरबाट जेनेरेटर र जस्तापाता ढुवानी,"बेनी : भौगोलिक रुपमा विकट र दुर्गम क्षेत्रमा पर्ने म्याग्दीको पहिरो प्रभावित क्षेत्रमा हेलिकप्टरमार्फत जेनेरेटर र जस्तापाता ढुवानी गरिएको छ । सिम्रिक एयरको हेलिकप्टरले बिहीबार दरवाङबाट ढुवानी गरेर मालिका गाउँपालिका५ देविस्थानको मगरदाङमा जेनेरेटर र धवलागिरी गाउँपालिका६ मराङमा जस्तापाता पुर्याइएको हो । असार २५ र २६ गतेको पहिरोले २५ किलोवाट क्षमताको मगरदाङडाडागाउँ आशाटोल लघुजलविद्युत परियोजनाको बाँध, नहर र विद्युतगृह बगाएपछि १२५ घरधुरी अन्धकारमा थिए । उपभोक्ताहरुले छ लाख २० हजार रुपैयाँमा १० हर्सपावर क्षमताको डिजेलबाट चल्ने जेनेरेटर खरिद गरेपनि दरवाङदेखि देविस्थान जोड्ने सडक अवरुद्ध भएका कारण ढुवानी हुन सकेको थिएन् । नेपाल कम्युनिष्ट पार्टी म्याग्दीले पहिरो पीडितको राहतका लागि संकलन गरेको रकमबाट जेनेरेटर ढुवानी गरिएको उपभोक्ता समितिका अध्यक्ष कुलबहादुर घर्तीले बताए । 'केन्द्रीय प्रशारण लाइन विस्तार नहुँदासम्म जनेरेटेर चलाएर उज्यालोको बैकल्पिक व्यवस्था मिलाएका छौं, 'उनले भने ।' स्थानीयबासीको एक करोड दुई लाख रुपैयाँ लगानीमा निर्माण भएको लघुजलविद्युत परियोजनाको सबै संरचना पहिरोले क्षत विक्षत बनाएको थियो। यसैगरी मराङको विभिन्न ठाउँका पहिरो पीडितको अस्थाइ व्यवस्थापनका लागि तयार पारिएको टहरा छाउन धवलागिरी गाउँपालिकाले खरिद गरेको २६७ थान जस्तापाता खरिद गरेको थियो । सो जस्तापाता गाउँपालिकाको खर्चमा हेलिकोप्टरमार्फत मराङमा पुर्याइएको अध्यक्ष थमसरा पुनले बताइन् । नेपाल कम्युनिष्ट पार्टी (नेकपा) सम्बद्ध राष्ट्रिय युवा संघ र अनेरास्ववीयु म्याग्दीले पहिरोबाट घरबास गुमाएका र जोखिममा परेकाहरुको अस्थाइ बसोबासका लागि श्रमशिविर सञ्चालन गरेर ५१ वटा टहरा बनाएका हुन् । ६५ परिवारको बसोबासका लागि स्थानीय डाफे युवा क्लबसँगको सहकार्यमा बेशीमा ११, ठूलोगाउँमा ८, राम्चेमा १५ र कुम्रिमा १७ वटा टहरा बनाएका थिए । प्रतिनिधिसभा सदस्य थममाया थापा, भुपेन्द्रबहादुर थापा, संबिधानसभा सदस्य नवराज शर्मा, जिसस प्रमुख देवेन्द्र केसी, नेकपाका जिल्ला सचिव हरिकृष्ण श्रेष्ठ, प्रदेश सदस्य टेकबहादुर विश्वकर्मा र स्थानीय जनप्रतिनिधिहरुको टोलीले केही दिन अघि पहिरो प्रभावित बस्तीको निरीक्षण गरेका थिए । पहिरो प्रभावित क्षेत्रको जनजीवनलाई सहज बनाउनका लागि स्थानीयबासीको आग्रहअनुसार मगरदाङमा पार्टीकै खर्चमा जेनेरेटर र मराङमा गाउँपालिकामार्फत जेनेरेटर ढुवानीको व्यवस्था मिलाएको नेकपा म्याग्दीका सचिव हरिकृष्ण श्रेष्ठले बताए । उनका अनुसार नेकपाले पहिरो पीडितका लागि दश लाख रुपैयाँभन्दा बढी सहयोग जुटाएको छ । यसअघि नेपाली कांग्रेस म्याग्दीले पनि पहिरो प्रभावित क्षेत्रमा दश लाख रुपैयाँ बराबरको खाद्यान्नलगायत राहत सामग्री वितरण गरेको जनाएको छ । राप्रपा म्याग्दीले जिल्ला विपद् व्यवस्थापन समितिको कोषलाई पचास हजार रुपैयाँ सहयोग गरेको थियो । पहिरो र बाढीका कारण म्याग्दीको धवलागिरी, मालिका, अन्नपूर्ण र रघुगंगा गाउपालिकामा ३१ जनाको मृत्यु तथा ५ जना वेपत्ता भएका छन् । जिल्लाभर ८८ वटा घरमा पूर्ण क्षति, ५२९ घर उच्च जोखिम र १४९ घर जोखिम भएर विस्थापित भएका जिल्ला प्रशासन कार्यालयले जनाएको छ । सडक, विद्युत, सिचाई, खानेपानी, विद्यालय, स्वास्थ्य संस्था, वडा कार्यालय लगायत सार्वजनिक सम्पत्ति, पशुधन र कृषिमा पनि ठूलो क्षति भएको छ । सिम्रिकको हेलिकोप्टरबाट यसअघि साउन दोस्रो हप्ता बेनी देखि मंगला गाउँपालिका५ कुरसिम्लामा विद्युतको ट्रान्सफर्मर र अन्नपूर्ण गाउपालिकाको काभ्रे, कोप्चेपानीमा खाद्यान्न तथा मराङमा औषधी ढुवानी गरिएको थियो। सिम्रिक एयरको पश्चिमाञ्चल क्षेत्रीय प्रमुख कमल गौतमले सामाजिक कार्यमा छुट गरिएको बताए । 'कोभिड१९ को समयमा सिम्रिकले राहत, उद्धारजस्ता सामाजिक काममा छुट दिएका छौं,' उनले भने ।"
"सिन्धुपाल्चोक पहिरो अपडेट : ३० भन्दा धेरै घर पुरिए, ३६ जना वेपत्ता","सिन्धुपाल्चोक : सिन्धुपाल्चोकको जुगल गाउँपालिका२ लिदीमा गएको पहिरोले ३० भन्दा धेरै घर पुरिएका छन् । पहिरोमा परी ३६ जना वेपत्ता भएको घटनास्थलमा रहेका समामुखका प्रेस सल्लाहकार श्रीधर न्यौपानेले जानकारी दिएका छन् । न्यौपानेका अनुसार घटनास्थलमा एक जनाको हात र एक जनाको खुट्टा भेटिएको छ । घटनामा परी घाइते भएका १० जनालाई उपचारका लागि सदरमुकाम चौतारा र काठमाडौं पठाइएको छ। अहिले घटनास्थलमा नेपाली सेनाको टोली पुगेको छ । सभामुख अग्नि प्रसाद सापकोटासहितको टोली पनि घटनास्थल पुगेको छ । जिल्ला समन्वय समितिका संयोजक कृष्ण गोपाल तामाङ, गाउँपालिका अध्यक्ष होम नारायण श्रेष्ठ, नेकपा केन्द्रीय सदस्य माधव सापकोटा लगायतको टोली पनि घटनास्थलमा पुगेको प्रेस सल्लाहकार न्यौपानेले जानकरी दिएका छन्। शुक्रबार बिहान ६ बजे पहिरो गएको थियो। घटनास्थल अति दुर्गममा भएको र सडक मार्ग समेत नभएकाले प्रहरीको टोली अहिलेसम्म पुग्न सकेको छैन् । घटनास्थलबाट सबैभन्दा नजकि रहेको कात्तिके प्रहरी चौकीबाट पैदल हिड्दा करिब ५ घण्टान्दा बढी समय लाग्छ । सेना र सभामुखको टोली हेलिकप्टरमार्फत घटनास्थल पुगेको हो। अहिले पनि पहिरो खसिरहेकाले उद्धारमा कठिनाइ भएको न्यौपानेले बताए।"
"सिन्धुपाल्चोकमा पहिरो, १३ घर पुरिए","सिन्धुपाल्चोक : सिन्धुपाल्चोकको जुगल गाउँपालिका२ लिदीमा पहिरो जाँदा १३ घर पुरिएको छ। शुक्रबार बिहान साढे ६ बजे पहिरोले १३ घर पुरिएको हो। '१३ घर केही नदेखिने गरी पुरिएको छ' जुगल गाउँपालिकाका योजना अधिकृत रामबाबु नेपालले भने, '५ घरका परिवार सम्पर्कमा छैनन्।' नेपालका अनुसार सामान्य घाइते भएर निस्कन सक्नेहरु १५ जना निस्किएर लप्सेचौर भन्ने स्थानमा गएर बसेका छन्। अन्य घाइतेहरुलाई निकाल्न सकिने अवस्था नभएकाले हेलिकोप्टरको प्रयास भइरहेको उनले बताए। सम्पर्कविहिन भएका ५ घरमा कति जना थिए भन्ने यकिन नभएको उनले जानकारी दिए। घटनास्थलमा उद्दारको लागि प्रहरी परिचालन गरिएको जिल्ला प्रहरी कार्यालय सिन्धुपाल्चोकले जनाएको छ। सिन्धुपाल्चोकमा पहिरोले पुरिएर १० जनाको मृत्यु सिन्धुपाल्चोकमा बर्सेनि बाढी र पहिरोको संकट"
नेकपा विवाद समाधान उन्मुख,"काठमाडौं : नेकपाका दुई अध्यक्षको सम्बन्ध मिलेको हो कि बिग्रेको ठम्याउन हतपती हम्मे पर्छ। संवादहीनताबीच बुधबार एपी वानसँगको अन्तर्वार्तामा अध्यक्ष तथा प्रधानमन्त्री केपी शर्मा ओलीले भने,पार्टी फुट्दैन, त्यसको नयाँ सिनारियो ५ दिनभित्रै देख्नु हुनेछ। नभन्दै भोलिपल्टै दुई अध्यक्ष ४ घण्टा बसेका छन्। मन माझामाझ गरेका छन्। यससँगै मेलमिलापमा लागेका र पछिल्ला घटना बुझेका नेताहरू विवाद समाधान उन्मुख देख्न थालेका छन्। त्यसो त दुई अध्यक्षको प्रत्यक्ष संवाद नभए पनि उनीहरूकै प्रोत्साहन मा दोस्रो तहका नेताहरू गहन छलफलमा थिए। त्यसले दुई अध्यक्ष ओली र पुष्पकमल दाहाललाई सकारात्मक छलफलमा बस्ने वातावरण निर्माण गरेको छ। त्यसपछि बालुवाटारमा बिहीबार दुई नेता लामो छलफलमा बसेका हुन्। बालुवाटारको ४ घण्टा छलफलमा ओली र दाहालले धेरै समय एक्लाएक्लै छलफल गरे। केही समय भने महासचिव विष्णु पौडेल, प्रदेश ५ का मुख्यमन्त्री शंकर पोखरेल र स्थायी समिति सदस्य जनार्दन शर्मालाई पनि साथमा राखेका थिए। बालुवाटार निकट स्रोतका अनुसार, महासचिव पौडेलले मुख्यमन्त्री पोखरेल र नेता शर्मासँगको सल्लाहका आधारमा तयार पारेको सहमतिको खेस्रा प्रस्ताव दुई अध्यक्षको छलफलमा प्रस्तुत गरेका थिए। महासचिवले उक्त प्रस्ताव आफ्नो ल्यापटप खोलेर पढेका थिए। उक्त प्रस्ताव १३ साउनमा उपाध्यक्ष वामदेव गौतमले ल्याएको प्रस्तावसँग मिल्दोजुल्दो छ। पार्टी एकतालाई सुढृढ गर्ने र बलियो बनाउँदै लैजाने, प्रतिनिधिसभाको अबको बाँकी समय सरकारको नेतृत्व ओली नै गर्ने, पार्टीमा कार्यकारी अध्यक्षको जिम्मा दाहालले लिने र विगतमा भएका कमी, कमजोरीलाई आलोचनाआत्मआलोचनाका विधिबाट समाधान गरेर जाने विषय त्यसमा समेटिएका थिए। महासचिवले छलफलका क्रममा अगाडि सार्नु भएको प्रस्ताव वामदेव कमरेडले अगाडि सार्नु भएकै ६ बुँदे प्रस्तावकै वरिपरि रहेर आएको थियो, नेकपाका एक उच्चस्तरीय नेताले अन्नपूर्णसँग भने, प्रस्ताव महासचिवले ल्याएपछि दुई अध्यक्षले त्यसपछि एक्लाएक्लै छलफल गर्नु भएको थियो। दाहालले भने छलफलका क्रममा पार्टीको स्थायी समिति बैठक राखेर जानुपर्ने प्रस्ताव राखेका थिए। त्यसमा प्रधानमन्त्री ओली सकारात्मक देखिएका थिए। तर उनले त्यसअघि दुई अध्यक्षबीच सहमति बन्नुपर्ने र त्यसलाई बोकेर बैठकमा जान आफू तयार रहेको बताएका थिए। यस अगाडि ओली सचिवालय र दाहाल स्थायी समिति बैठकका अडानमा विवाद गर्दै आएका थिए। १३ साउनमा ओलीले एकतर्फी स्थायी समिति बैठक रोक्ने र दाहाल र वरिष्ठ नेता माधव नेपाल पक्षले बैठक राखेर दोहोरी खेलेका थिए। त्यसपछि १८, १९ र २० साउनमा ओलीले संसदीय दलका उपनेता सुवास नेम्बाङ र दाहालले वरिष्ठ नेता झलनाथ खनाललाई साथमा लिएर तीन दिन लगातार छलफल गरेका थिए। तर छलफल पार्टीको कुन कमिटीको बैठक बोलाउने भन्ने विवादमै रुमल्लिएको थियो। छलफलमा ओलीले दुवै नेतृत्व नछाड्ने अडान दोहोयाएका छन्। महासचिवले अगाडि सारेको प्रस्तावको सीमा भित्रबाट मात्र नभई स्वतन्त्र ढंगले पनि छलफल गरी प्रस्ताव तयार पार्ने गरी कार्यदल बनाउने गरी दुई अध्यक्ष करिब सहमतिमा पुग्नु भएको छ, सचिवालयका एक सदस्यले अन्नपूर्णसँग भने, समाधानको प्रस्ताव बनाउन भनेर कार्यदल बनाउने विषयमा दुई अध्यक्षबीच छलफल भएको छ। महासचिवले एउटा खालको प्रस्ताव गर्नु भएको छ। त्यसमा दाहालले सहमति जनाई सक्नु भएको छैन। उहाँले माधव नेपाल, झलनाथ खनाललगायतसँग सल्लाह गर्ने कुरा गर्नु भएको छ। अन्य विकल्पमा पनि कार्यदल बनाएर छलफल गर्ने र प्रस्ताव तयार पार्ने गरी अगाडि जान उहाँहरू खोज्नु भएको छ। कार्यदलमा कुनकुन नेतालाई राख्ने, त्यसले के के विषयमा गृहकार्य गर्ने भन्नेमा भने ओली दाहालले सहमति जुटाइसकेका छैनन्। तर पौडेल, पोखरेल, शर्मा र अर्का एकदुई नेता सहभागी गराएर कार्यदल बनाउन सक्ने सम्भावना अधिक देखिएको छ। त्यसो हुँदा दुई अध्यक्षको कार्य विभाजनदेखि महाधिवेशन कार्यतालिका, अधिकार बाँडफाँड, वैचारिक राजनीतिक बहस, आलोचना, आत्मालोचना, मन्त्रिपरिषद् हेरफेर, विवादित नियुक्तिहरूको बदर, राजनीतिक नियुक्तिहरूमा संस्थागत निर्णय, मुख्यमन्त्री हेरफेरलगायत विषयमा केन्द्रित रहेर कार्यदलले प्रस्ताव तयार पार्ने देखिन्छ। विवाद समाधानका लागि महाधिवेशन आयोजक समिति बनाउने गरी जान खोजेको भनिए पनि बिहीबारको छलफलमा यो विषयमा कुरा नउठेको नेताहरूको भनाइ छ। अध्यक्ष दाहालसँगको खुमलटार भेटमा बुधबार महासचिव पौडेलले महाधिवेशन आयोजक समितिको प्रस्ताव गरेका थिए। तर त्यस्तो प्रस्तावमा दाहालले कुनै सकारात्मक जवाफ नदिएका कारण बिहीबारको छलफलमा भने यो विषयले प्रवेश पाएन। नेकपाको विधानमा महाधिवेशन आयोजक समिति गठन गर्ने व्यवस्था छैन। त्यसका लागि केन्द्रीय समिति बोलाएर विधान संशोधन गर्नुपर्ने हुन्छ। अहिलेकै केन्द्रीय समितिलाई महाधिवेशनको तयारी मात्र गर्ने गरी आयोजक समिति बनाउने विकल्पमा नेकपाभित्र छलफल चलेको छ। तर, दाहालले त्यसमा रुचि नदेखाएको कारण बिहीबारको छलफलमा त्यस्तो विकल्प छलफलमा नउठेको स्रोतले बतायो। उक्त छलफलपछि दाहालले थापागाउँस्थित प्रेसिडेन्टल कलेजमा आफू र नेपाल निकट प्रदेश ५ का केन्द्रीय सदस्यहरूसँग छलफल गरेका थिए। विवाद समाधानका लागि सुझाव लिने उद्देश्यले दाहालनेपाल पक्षले बुधबारबाट प्रदेशस्तरीय केन्द्रीय सदस्यहरूसँग छलफल गरिरहेको छ। बुधबार गण्डकी प्रदेशका केन्द्रीय सदस्यसँग उनीहरूले छलफल गरेका थिए। उक्त छलफलमा दाहालले ओलीसँगको कुराकानी सकारात्मक भएको र अब समाधान उन्मुख बनाएर लैजान पहल गरिएको बताएका थिए। त्यहाँ दाहालले बालुवाटार छलफलबारे ब्रिफिङ गरेका थिए। वरिष्ठ नेता नेपालले भने त्यहाँको छलफलमा पनि प्रधानमन्त्री ओलीको चरित्र र शैली सधैं उही रहिरहेकोले विश्वास झट्ट गरेर जान सकिने अवस्था अझै नरहेको बताएका थिए। ओलीपक्षीय नेता तथा नेकपा संसदीय दलका उपनेता सुवास नेम्बाङले भने बिहीबारको छलफलपछि दुई अध्यक्षको विवाद समाधान उन्मुख भएको बताएका छन्। दुई अध्यक्षबीच सकारात्मक ढंगले छलफल सुरु भएको छ। हार्दिकतापूर्वक सुरु भएको छलफल भोलि (शुक्रबार) पनि निरन्तरतामा छ, नेम्बाङले अन्नपूर्णसँग भने, निरन्तर सबै तहको प्रयास र दुई अध्यक्षको प्रोत्साहनले सकारात्मक वातावरणको यो स्थिति तयार भएको हो। समस्या अब समाधान उन्मुख छ। नेकपा फुट्दैन, ५ दिनमै देख्नु हुनेछ : प्रधानमन्त्री ओली (भिडियोसहित) एकता जोगाउन म चुप लागेको छु बालुवाटारमा ओली  प्रचण्ड भेटवार्ता : ५ दिनभित्रै अन्त्य होला त विवाद ? पाँच दिनभित्रै नेकपा संकट समाधान : बालुवाटारमा दुई अध्यक्षबीच निर्णायक छलफल पाँच दिनभित्रै नेकपा संकट समाधान : ओली र प्रचण्डबीचको चार घन्टे वार्ता सकारात्मक थापागाउँमा प्रचण्ड, माधव र झलनाथको अलग्गै बैठक : केन्द्रीय सदस्यहरूसँग परामर्श"
सामाजिक सञ्जालले लेला ज्यान,"काठमाडौं : घटना : १ परस्त्रीसँगको अवैध सम्बन्धका फोटो र भिडियो सामाजिक सञ्जाल फेसबुकबाट बाहिर ल्याएर ब्ल्याकमेलिङ गर्दै आएका रोल्पा रुन्तीगढी गाउँपालिकाका कृष्णबहादुर बोहोराले पासविक हत्या बहन गर्नुपर्यो। चितवन कालिका नगरपालिकाकी कल्पना मुडभरी पौडेलले प्रहरीसमक्ष दिएको साबिती बयानअनुसार बोहोराले उनलाई पटकपटक ब्ल्याकमेलिङ गरेर यौनसम्बन्ध राख्दै आएका थिए। हुर्केकी छोरीसम्मलाई बोहोराले गलत नजरले हेर्न थालेपछि आफू उक्त अपराध गर्न बाध्य भएको पौडेलले बयानमा खुलाएकी छन्। फिल्मी शैलीमा पौडेलले गरेको उक्त अपराधबारे अनुसन्धान गर्ने प्रहरी र स्थानीयवासीले आश्चर्यप्रकट गरे। एउटी महिला कसरी पासविक हत्यामा उत्रिन सक्छिन् भनेर। घटना : २ २०७६ असार १६ गते आफ्नो प्रेममा बाधक बनेपछि भक्तपुरको चाँगुनारायण नगरपालिका खरिपाटीकी ईश्वरी भट्टराईले ६० वर्षीया आमा सावित्री भट्टराईको हत्या गर्न लगाइन्। श्रीमान् हुँदाहुदै ईश्वरीको भारतीय नागरिक महोम्मद नैसाफसँग अवैध सम्बन्ध थियो। उक्त सम्बन्धबारे ईश्वरीकी आमा सावित्री जानकार थिइन्। नैसाफ र ईश्वरीको चिनजान र भेट पनि फेसबुकले नै जुराएको थियो। कामले श्रीमान् बाहिर रहेका बेला ईश्वरीले नैसाफलाई घरमा बोलाउँथिन्। आमाले परपुरुषसँग सम्बन्ध नराख्न ईश्वरीलाई पटकपटक सम्झाएकी पनि थिइन्। तर, छोरी नै आमाका काल बनिन्। भरतीय नागरिकलाई १२ लाख रुपैयाँको सुपारी दिएर ईश्वरीले पे्रमी नैसाफको योजनामा आमाको हत्या गरेकी थिइन्। घटना : ३ २०७६ माघ २४ गते मोरङको विराटनगरस्थित उखुबारीमा हत्या गरेर फालेको अवस्थामा एउटी महिलाको शव फेला पर्यो। प्रहरीले उक्त घटनाको अनुसन्धान गर्ने क्रममा ती महिला सुनसरीको दुहवी नगरपालिका६ बस्ने ३२ वर्षीया सम्झना खत्री परियार रहेको रहस्य खुल्यो। परियारको हत्याको आरोपमा सप्तरी जिल्ला मट्टीगढा घर भई मोरङको बूढीगंगा गाउँपालिका३ पोठियामा डेरा गरी बस्ने २५ वर्षीय सुरेन्द्रप्रसाद साहलाई पक्राउ गरियो। साहले प्रहरी बयानमा सम्झनाले आफूलाई पटकपटक विवाह गर्न दबाब दिएकै कारण आवेगमा आएर माघ २१ गते हत्या गरेको बयान दिए। विवाह नगरे दुईजनाको सम्बन्ध सामाजिक सञ्जालमार्फत सार्वजनिक गरिदिने धम्की दिएपछि सम्झनाको हत्या गर्ने निष्कर्षमा आफू पुगेको सुरेन्द्रले प्रहरी बयानमा खुलाएका थिए। दुई बच्चाकी आमा सम्झना र सुरेन्द्र लामो समयदेखि रिलेसनसिपमा थिए। सम्झनाको हत्या अनुसन्धानमा प्रहरीले तालिम प्राप्त कुकुरसमेत परिचालन गरेको थियो। सम्झनाको शव बोक्न प्रयोग भएको मोटरसाइकल कुकुर र सीसीटीभीको माध्यमबाट पत्ता लागेको थियो। ००० यी तीन घटना सामाजिक सञ्जालसँग जोडिएका गम्भीर प्रकृतिका अपराधका शृंखला मात्र हुन्। पछिल्लो समय सामाजिक सञ्जालको दुरुपयोग बढ्दो छ। मन मिलुन्जेल अवैध सम्बन्ध ठीक। तर, सम्बन्धमा टकराव आएपछि त्यही सम्बन्ध बार्गेनिङको हतियार बन्ने गरेको प्रहरीको विभिन्न अनुसन्धानले देखाएको छ। यतिसम्मकि अवैध सम्बन्धको फोटो र भिडियो बनाएर एकले अर्कोलाई धम्क्याउने र कालान्तरमा सम्बन्ध हत्यामा पुगेर टुंगिने गरेको देखिन्छ। गाेंगबुको घटना पनि यसैको एउटा उपज हो। कृष्णबहादुर र कल्पनाबीचको सम्बन्ध राम्रो हुँदाहुँदै पनि त्रासदीपूर्ण घटनामा आएर टुंगिन पुग्यो। कारण थियो, कृष्णबहादुरले कल्पनाको भावभंगीको फाइदा उठाएर नक्कली फेसबुक आईडी बनाई नग्न र अश्लील फोटो अरुलाई पठाइदिए। कल्पनाले कृष्णबहादुरबाट त्यसखालको व्यवहार चाहेकी थिइनन्। तर, कृष्णबहादुर त्यसैलाई हतियार बनाएर कल्पनाको छोरीसम्मलाई गलत नजरले हेर्न थालिसकेका थिए। यौनमा रमाउन थालेका कृष्णबहादुरबाट आफ्नी छोरीसमेत असुरक्षित बनेको देखेपछि आफूले योजनाअनुसार नै हत्या गरेको कल्पनाको बयान प्रहरीसँग छ। योजनाअनुसार नै कल्पनाले कृष्णबहादुरलाई कोठामा बोलाएर मदिरा र निद्रा लाग्ने औषधि खुवाई हत्या गरेर टाउको काटी शव फालेकी थिइन्, अनुसन्धानमा संलग्न महानगरीय प्रहरी अपराध महाशाखाका प्रमुख एसएसपी दीपक थापाले भने, यस खालको अपराध कल्पनाले सहने शक्तिको सीमा नाघेपछि मात्रै रोजेको देखिन्छ। यो घटनामा कल्पना दोषी छिन्। कानुनी उपचार खोज्ने बाटो रहँदा पनि कृष्णबहादुरको हत्या गर्नु भनेको कल्पनाले कानुन हातमा लिएको बुझाई अनुसन्धानमा संलग्न प्रहरी अधिकारीको छ। माथि उल्लेखित घटना २ र ३ मा पनि सामाजिक सञ्जाल दुरुपयोग एउटा प्रमुख कारक हो। ईश्वरीको भारतीय नागरिक महोम्मद नैसाफको चिनजान फेसबुकले नै जुराइदिएको थियो। ईश्वरीसँगको अवैध सम्बन्धको प्रमाण नैसाफसँंग सुरक्षित थियो। त्यही भएरै ईश्वरी नैसाफसँंग अलग हुन सक्ने अवस्थामा थिइनन्। अझ ईश्वरीकी आमा सावित्री उक्त सम्बन्धको एउटा ठूलो प्रमाण थिइन्। उक्त प्रमाण मेटाउन आमाको हत्या योजनामा ईश्वरी नै मुख्य योजनाकार बन्न पुगको प्रहरी अनुसन्धानले देखाउँछ। अनुसन्धानमा संलग्न एक प्रहरी अधिकृत भन्छन्, सामाजिक सञ्जालबाट जोडिएको सम्बन्ध निरन्तर कायम राख्न ईश्वरी र नैसाफ सावित्रीको हत्या गर्ने योजनालाई पूर्णता दिन्छन्। जुन दृश्य एउटा फिल्मी कहानीभन्दा कम छैन। २०७६ माघ २४ मा मोरङको विराटनगरस्थित उखुबारीमा हत्या गरेर फालिएकी सुनसरीको दुहवी नगरपालिका६ बस्ने ३२ वर्षीया सम्झना खत्री परियारको हत्या पछाडिको रहस्य पनि सामाजिक सञ्जालसँंगै जोडिन्छ। सप्तरी जिल्ला मट्टीगढा घर भई मोरङको बूढीगंगा गाउँपालिका३ पोठियामा डेरा गरी बस्ने सुरेन्द्रप्रसाद साहले आफू र खत्रीबीचको अवैध सम्बन्ध बाहिर आउने देखेपछि खत्रीको हत्या गरेको प्रहरी समक्ष स्वीकार गरेका थिए। खत्रीले विवाह गर्न साहलाई दबाब दिँदै आएकी थिइन्। तर, साह अवैध सम्बन्धलाई नै निरन्तरता दिन खोज्छन्। खत्रीले आफूलाई विवाह नगरे अवैध सम्बन्धको फोटो सामाजिक सञ्जालमार्फत बाहिर ल्याउने धम्की दिएपछि साहले हत्या गरेको प्रहरी बयानमा खुलाएका थिए। प्रहरी प्रधान कार्यालयका प्रवक्ता एसएसपी कुबेर कडायतले साइबर अपराधका उजुरी कम देखिए पनि दुरुपयोग भने बढेको बताए। उनका अनुसार पुरुष र महिलासँँग सम्बन्धित अधिकांश अपराधको अनुसन्धान गर्दा कुनै न कुनै बिन्दुमा सामाजिक सञ्जाल जोडिएकै देखिन्छ। साइबर अपराध अहिले ठूलो चुनौतीको रूपमा देखा परेको बुझाइ प्रहरी मुख्यालयको छ। इन्टरनेटको पहुँचले पनि फेकबुक एकाउन्ट नहुने कमै छन्। फेसबुककै माध्यमबाट साथी बन्ने, भेट्ने र अवैध सम्बन्ध कायम गर्ने प्रवृत्ति पनि बढेको विभिन्न अनुसन्धानले देखाएको छ, कडायतले भने, सामाजिक सञ्जालको दुरुपयोग रोक्न प्रहरी एक्लैको प्रयासले सम्भव छैन। प्रयोगकर्ता आफैं सचेत हुनु जरुरी छ। ग्रुपबाट हटाउँदा हत्या २०७४ माघ २७ गते काठमाडौं तारकेश्वर नगरपालिका फूलबारी गेटस्थित गोलढुंगा जाने सडक किनारमा पहिचान नखुलेको एक पुरुष घाइते अवस्थामा फेला परे। अज्ञात समूहले निर्घात कुटपिट गरी ती व्यक्तिलाई नालामा फालिदिएको थियो। टाउकोबाट अत्यधिक रगत बगेको र टाउकोमा रगतसमेत जमेको थियो। प्रहरीले उपचारार्थ वीर अस्पतालको ट्रमा सेन्टर पुर्याए पनि उनको मृत्यु भयो। डाक्टरका अनुसार उनलाई अपरेसन गर्नुपर्ने भयो। तर, अपरेसन सफल हुन सकेन। अन्तत: माघ २९ गते उनको मृत्यु भयो। मृतक थिए तारकेश्वर नगरपालिका कुमार सूचिकार। प्रहरी अनुसन्धानका क्रममा सूचिकारसहितका साथीहरूले बनाएको गुह्येश्वरी एजी ग्रुप नामको फेसबुक पेज सूचिकारको हत्याको कारक बनेको रहस्य खुल्यो। प्रहरीले घटना अनुसन्धान गर्ने क्रममा सूचिकारसँग फोन सम्पर्कमा देखिएका साथीहरूलाई ल्याएर केरकार गर्दा उक्त तथ्य खुलेको थियो। फेसबुक पेजबाट केही साथीलाई हटाइदिएको रिसमा सूचिकारमाथि कुटपिट भएको थियो। असन्तुष्ट साथीहरूले नै फूलबारी गेटमा बोलाएर सूचिकारमाथि कुटपिट गरेका थिए। सम्बन्ध बाहिरिने डरले हामफाल्दा मृत्यु २०७६ वैशाख १ गते राजधानीको हाँडीगाउँमा बस्दै आएका रामेछापका मीनप्रसाद श्रेष्ठको मृत्युको पनि फेसबुक नै कारक बनेको थियो। उनी एक महिलासँग अवैध सम्बन्धमा थिए। इजरायलमा लामो समय काम गरेकी महिला र श्रेष्ठको फेसबुकमा गफगाफपछि पटकपटक भेट भइसकेको थियो। फेसबुकको गफगाफपछि उनीहरू प्रेममा थिए। वर्षमा एक पटक बिदामा नेपाल आउने गरेकी ती महिला र श्रेष्ठ नयाँ वर्षको अघिल्लो दिन नयाँ बसपार्कमै दोहोरी रेस्टुरेन्टमा पुगेका थिए। मदिरा पिएपछि उनीहरू आआफ्नै डेरातर्फ लागे। मध्यरातमा घर पुगेकी ती महिलालाई भेट्न श्रेष्ठ डेरामा पुग्छन्। तर, महिलाको श्रीमान्ले देखेपछि भाग्न खोज्दा घरको कम्पाउन्डको रेलिङमा छेडिएर श्रेष्ठको मृत्यु हुन्छ। प्रहरीले श्रेष्ठको हत्या नै हो कि भनेर अनुसन्धान गर्न ती महिला दम्पतीको पोलिग्राफसमेत परीक्षण गरेको थियो। तर, अनुसन्धानमा श्रेष्ठको हत्या नभएर भवितव्यले ज्यान गएको तथ्य खुल्छ। प्रहरी बयानमा ती महिलाले आफू र श्रेष्ठबीच फेसबुकमै चिनजान भएर प्रेममा परेको खुलासा गरेकी थिइन्। विवाहोत्तर सम्बन्ध बाहिर आउने भएपछि हत्या २०७५ फगुन १८ मोरङ बेलबारीकी २६ वर्षीया युवतीको हत्या आरोपमा नेकपा मोरङका नेता योगेन्द्र गुरुङ पक्राउ परे। बेलबारी नगरपालिकाकी रमिला राईको हत्या गरी शव बेपत्ता बनाएको आरोपमा उनी पक्राउ परेका थिए। इलामबाट पक्राउ परेका गुरुङ र राईबीच प्रेमसम्बन्ध थियो। राईले गुरुङलाई पटकपटक विवाह गर्न दबाब दिँदै आएकी थिइन्। तर, गुरुङले टार्दै आएका थिए। विवाहोत्तर सम्बन्ध सामाजिक सञ्जालमार्फत बाहिर ल्याइदिने धम्कीपछि गुरुङले कोठामै राईको हत्या गरेर शव सप्तकोसी नदीमा फालेका थिए। गुरुङकी श्रीमती भने काठमाडौंमा बस्दै आएकी थिइन्। फेसबुकको दुरुपयोग बढ्दो छ : ब्युरो विद्युतीय तथा साइबर अपराध अहिले छुट्टै साइबर ब्युरोले हेर्दै आएको छ। ब्युरोका प्रमुख एसएसपी नविन्द अर्यालका अनुसार खासगरी सुरुमा फेसबुकबाट चिनजानपछि अवैध सम्बन्ध कायम गर्ने र अन्तिममा सम्बन्धमा टकराव आएपछि अन्तरंग फोटो र भिडियो देखाएर बार्गेनिङ गर्ने ट्रेन्ड बढ्दो छ। मुद्दा दर्ता संख्या कम देखिए पनि घटना धेरै छन्। अधिकांश उजुरी अन्तिममा मात्रै प्रहरीमा आउने गरेको ब्युरोले जनाएको छ। एसएसपी अर्यालले पछिल्ला जघन्य प्रकृतिका घटनामा सामाजिक सञ्जालको दुरुपयोग बढेको बताए। खासगरी विवाहोत्तरको सम्बन्ध बिग्रिएपछि अगाडिका क्रियाकलापलाई दुवै पक्षले बार्गेनिङको औजार बनाउने गरेको बताए। उजुरी गर्ने अधिकांश १६ देखि ४० वर्षसम्मका धेरै छन्। अर्यालका अनुसार नक्कली फेसबुक आईडी बनाएर पनि अरूको चरित्रहत्या गर्ने क्रमसमेत अहिले बढेको छ।"
प्राज्ञिक क्षमतामा प्रश्न,"पछिल्लो एक साताभित्र विश्वविद्यालय तथा शैक्षिक प्रतिष्ठानमा बन्द, हडताल, आगजानी तथा तोडफोडसँग सम्बन्धित आधादर्जन घटना भए। महेन्द्र बहुमुखी क्याम्पस दाङमा आंशिक शिक्षकले करारमा नियुक्त गर्नुपर्ने, सुविधा बढाउनुपर्ने लगायतका माग राखेर क्याम्पस प्रमुखको कार्यकक्ष तोडफोड गरी कुर्सी जलाएर तालाबन्दी गरे। बुधबार धरानको बीपी कोइराला स्वास्थ्य विज्ञान प्रतिष्ठानमा कांग्रेसनिकट तरुण दल र नेपाल विद्यार्थी संघले उपचारसेवा सहज बनाउन माग गर्दै तालाबन्दी गरे। मंगलबार विद्यार्थीको एक समूहले त्रिभुवन विश्वविद्यालयका उपकुलपति कार्यालय र गाडी तोडफोड गरे। केही दिनअघि पोखराको पीएन क्याम्पसका शिक्षक ६ महिनादेखि रोकिएको तलब पाउनुपर्ने माग राखेर आन्दोलनमा उत्रिए। त्रिविमा दुईथरि प्राध्यापक र विद्यार्थीको समूहले लगाएको तीनवटा ताला अदालतको आदेशमा दुई सातापछि साउन २३ गते खुल्यो। त्यसको लगभग महिना दिनअघि त्रिविकै उपकुलपतिको कुर्सी नेविसंघका कार्यकर्ताले सडकमा ल्याएर जलाएका थिए। उपकुलपति नियुक्त नभएर तलब नपाएको लगायतका मुद्दा उठाएर अन्य विश्वविद्यालयका शिक्षक र कर्मचारीको आन्दोलन जारी छ। यी संस्थामा राजनीतिक दलहरूबीच भागबण्डाका आधारमा पदाधिकारी नियुक्तिको सुरुवात्सँगै आन्दोलनका शृंखला सुरु भए। महत्वपूर्ण निकायमा आफूनिकटका व्यक्ति नियुक्त गर्नुपर्ने माग राख्दै दलको कार्यकर्ताकै शैलीमा प्राध्यापकबाट तालाबन्दी र विरोधका कार्यक्रम हुने गरेका छन्। विरोधी संगठननिकटका व्यक्ति पदाधिकारी नियुक्त हुनेबित्तिकै आन्दोलन गर्ने प्रवृत्ति प्राध्यापक र कर्मचारीमा छ। संस्था सुधारका लागि उनीहरू आफ्नो संगठनसँग नजिक भएका व्यक्ति नेतृत्वमा रहँदा दबाबमूलक कार्यक्रम गर्न सक्दैनन्, किनकि त्यतिबेला उनीहरूले रोजेअनुसारको ठाउँमा नियुक्ति पाउँछन्। त्यतिखेर आन्दोलन गर्ने समूह अर्को संगठननिकटका हुन्छन्। सत्ता सञ्चालक दलको समर्थनमा नियुक्त भएका पदाधिकारीले पनि विपक्षी संगठनलाई वास्ता गर्दैनन्। नेतृत्वमा पुगेपछि संस्थाभित्रका समस्या केलाएर सुधारका लागि सामूहिक छलफल गर्नेभन्दा पनि आफ्नो संगठननिकटका व्यक्तिलाई कहाँ नियुक्त गर्न सकिन्छ भन्नेतिर ध्यान जान्छ उनीहरूको। नियुक्त गर्दा वरिष्ठतालाई ध्यान दिइँदैन, प्राज्ञिक क्षमतालाई प्राथमिकता दिइँदैन। राजनीतिक पहुँच र पदाधिकारीको अन्ध समर्थकवालाले मात्र अवसर पाउँछन्। भागबण्डामा नियुक्त भएकै भए पनि प्राज्ञिक संस्थामा प्रवेश गरेपछि प्राध्यापकले राजनीतिक आस्था छोड्न नसक्नुको परिणाम हो यो। प्राध्यापक तथा कर्मचारीले पनि जायज र तत्काल पूरा हुनसक्ने माग मात्रै तेस्र्याउनुपर्छ। पूरा हुन समय लाग्ने मागका बारेमा निरन्तर खबरदारी गरिरहनुपर्छ। फरकफरक दलबाट पदाधिकारी बनेकाहरू स्वयं आफ्नो संगठननिकटका प्राध्यापक र विद्यार्थी संगठनलाई उचालेर आन्दोलन गर्न लगाउँछन्। विगतमा फरकफरक दलबाट प्रतिनिधित्व गरेका पदाधिकारीबीच एकापसमा बोलचालसमेत नभएको दृष्टान्त विश्वविद्यालयहरूमा छ। संस्था सुधारका लागि सामूहिक अभियान सञ्चालन गर्नुपर्ने जिम्मेवार व्यक्तिबीच नै खुट्टा तानातानको अवस्था आएपछि सुधारको गुन्जायस हुँदैन। आन्दोलन गरेकै भरमा दलबीच भागबण्डा पुर्याउन डिन कार्यालयमा आवश्यक नै नभए पनि सहायक डिन नियुक्त गर्ने, परीक्षा नियन्त्रण कार्यालयमा सहनियन्त्रक नियुक्त गरेर कोटा पुर्याउने गरिएको छ। यसले संस्थाभित्र अनावश्यक आर्थिक भार मात्र थोपरेको छैन प्राज्ञिक उन्नयनमा पनि बाधा उत्पन्न भएको छ। दलको कोटामा नियुक्त भएपछि पदाधिकारीले क्याम्पस तथा विभागीय प्रमुख आफूअनुकूल नियुक्त गर्छन्। ती विभागीय प्रमुख र क्याम्पसप्रमुखले पनि कानुनी अधिकार रहेको भन्दै आफूखुसी आंशिक र करारमा सुविधा दिनेगरी शिक्षक नियुक्त गर्छन्। यसरी नियुक्त भएका शिक्षकलाई आम्दानीको स्रोत घटेपछि तलब दिन नसक्ने अवस्थामा विभाग र क्याम्पसहरू पुग्छन्। तिनै आंशिक र करारका शिक्षक कर्मचारीबाट आन्दोलन सुरु हुन्छ। आन्दोलनबाटै माग पूरा हुन्छ भन्ने मान्यता स्थापित छ। शिक्षक कर्मचारीलाई काममा लगाएपछि तोकिएअनुसार सेवासुविधा दिनु सम्बन्धित कार्यालयको जिम्मेवारी हो। नियुक्त दिने तर तलब सुविधा दिन नसक्नु सम्बन्धित कार्यालय प्रमुखको कमजोरी हो। आवश्यक भएको ठाउँमा मात्रै प्रतिस्पर्धाका आधारमा शिक्षक कर्मचारी नियुक्त गर्ने परिपाटीको विकास गर्नुपर्छ। विद्यार्थीलाई ज्ञान बाँड्ने प्राज्ञिक व्यक्तिबाटै तोडफोड गर्दै आन्दोलनमा उत्रन सुहाउँदैन। नेतृत्वमा पुग्नुअघि जुन दलको फेरो समातेको भए पनि पदाधिकारीले काम गर्ने सिलसिलामा दलीय आस्थालाई मानक बनाउने प्रवृत्ति त्याग्नुपर्छ। महत्वपूर्ण ठाउँमा नियुक्त गर्दा प्राज्ञिक क्षमता, वरिष्ठता र लगनशीलतालाई आधार बनाउनुपर्छ। संस्थाको भलोका लागि सबै संगठनसँग आवद्धहरूलाई समान अवसर दिनुपर्छ। किनकि असन्तुष्ट समूहलाई मिलाउन नसक्नु नेतृत्वको कमजोरी हो। नेतृत्वले आफू विश्वविद्यालय प्रवेश गर्दा कस्ता समस्या थिए र नेतृत्वबाट बाहिरिँदा भएका सुधारका कामबारे स्पष्ट जानकारी दिनुपर्ने प्रचलन बसाल्न जरुरी छ।"
न्यायपालिकामा कोरोना प्रभाव : न्याय सेवा संकुचन,"काठमाडौं : कोभिड १९ को महामारीले विकराल रूप लिन थालेपछि सर्वोच्च अदालतसहित मुलुकभरका अदालतको न्याय सेवा प्रवाह संकुचन गरिएको छ। सरकारले लकडाउन खुकुलो बनाएसँगै अदालतमा पनि सबै प्रकारका सेवा खुला गरिएको थियो। तर, कोरोनाको संक्रमण बढ्न थालेपछि अदालतहरूमा पनि अत्यावश्यक बाहेकका सेवा बन्द गरिएको हो। सर्वोच्च अदालतमा न्यायाधीशका सुरक्षाकर्मीमा समेत संक्रमण फेला परेपछि दुई न्यायाधीश होम क्वारेन्टिनमा बसेका छन्। न्यायाधीश ईश्वर खतिवडा र हरि फुयाँल बुधबारदेखि क्वारेन्टिनमा छन्। न्यायाधीश खतिवडाका पीएसओमा कोरोना भाइरसको संक्रमण देखिएको थियो। सर्वोच्चमा बिहीबार तीनवटा इजलास मात्र बस्यो। अन्य अदालतमा पनि अत्यावश्यक बाहेकका सेवा स्थगित गरिएको छ। सर्वोच्चका सहायक प्रवक्ता देवेन्द्र ढकालले अर्को व्यवस्था नभएसम्मका लागि सर्वोच्च अदालतबाट सम्पादन हुँदै आएका कामकारबाहीमा संकुचन ल्याउनु परेको बताए। संक्रमणको जोखिम न्यूनीकरण र निर्धारित स्वास्थ्य सुरक्षासम्बन्धी मापदण्डको पालना हुन सक्ने गरी अदालतका काम कारबाही र सेवा प्रवाहमा संकुचन गरिएको छ, ढकालले अन्नपूर्णसँग भने, हाललाई अत्यावश्यकीय काम कारबाही र सेवा मात्र प्रवाह गरिएको छ। ढकालका अनुसार बन्दीप्रत्यक्षीकरण, रिट निवेदन दर्ता, अन्तरिम आदेशको छलफल, पुनरावेदन दर्ता, थुनुवा रहेका निवेदन, मुद्दा फिर्ता र पुनरावलोकनमा सुनुवाइ भने रोकिएको छैन। काठमाडौं उपत्यकाभित्र मुद्दाको हद म्याद, म्याद र तारिखमा आगामी भदौ १ गतेदेखि ३० दिनभित्र अदालतमा उपस्थित हुन सुविधा दिइएको छ। जिल्लाभित्रका सम्बन्धित अदालतमा न्यायका लागि उपस्थित हुनुपर्ने सर्वसाधारणका लागि भने लकडाउनलाई शून्य अवधि कायम गरी साउन ८ गतेदेखि नै बाटोको म्याद ३० दिन कायम गरिएको छ। यता नेपाल बार एसोसिएसनले बिहीबार नै सर्वोच्च अदालतलाई पत्र पठाउँदै यथास्थितिमा अदालतका कामकारबाही सुचारु राख्दा जोखिम हुने भन्दै अदालती सेवामा कटौती गर्नुको विकल्प नरहेको जनाएको छ। बारका महासचिव लीलामणि पौडेलले सर्वोच्च, जिल्ला र उच्च अदालतमा संक्रमणको असर देखिएको, कतिपय न्यायाधीश नै संक्रमित देखिएको, कर्मचारी, पीएसओ र सवारी चालकसमेत संक्रमित देखिएको अवस्थामा जोखिमलाई ध्यानमा राखेर सेवा प्रवाह एवम् सुनुवाइ स्थगित गर्न परिपत्र गरिएको बताए। कोरोनाका कारण उच्च अदालत जनकपुरका एक न्यायाधीश, राजविराज इजलासका एक न्यायाधीश, मोरङ जिल्ला अदालतका एक न्यायाधीश, बाँके जिल्ला अदालतका पाँच कर्मचारी, महोत्तरी जिल्ला अदालतमा चार कर्मचारी र सर्वोच्चका दुई कर्मचारीमा संक्रमण फेला परेको छ। सर्वोच्चका तामेल्दारलाई सिंहदरबारमा रोक अदालतमा कोरोना संक्रमणको जोखिम बढेपछि सर्वोच्चमा दर्ता भएका रिट र मुद्दाको म्याद बुझाउन जाने तामेल्दारलाई सिंहदरबार प्रवेशमा रोक लगाइएको छ। विपक्षीले म्याद बुझेर जवाफ नदिएसम्म कानुनतः सुनुवाइ गर्न मिल्दैन। सर्वोच्चका एक तामेल्दारले कोरोना संक्रमणको कारण देखाएर सिंहदरबार गेटबाट फर्काइएको जानकारी दिए। सिंहदरबारमा रोक लगाइएपछि सरकारविरुद्ध परेका मुद्दाको आदेशमा म्याद बुझाउन कठिनाइ उत्पन्न भएको छ। कोरोनाको डर छ। अदालतको परिचयपत्रले मात्र भित्र छिर्न मिल्दैन। दुःख नमान्नुहोला भन्दै प्रहरीले गेटबाटै फर्काउन थालेका छन्, म्याद बुझाउन गएका ती तामेल्दारले भने, सर्वोच्चको आदेशअनुसार म्यादभित्रै बुझाउनुपर्ने बाध्यता छ। यता छिर्न पाइँदैन। काम गर्न गाह्रो छ। विशेषमा खाजा घरबाटै टिफिनमा भ्रष्टाचारको मुद्दा हेर्न गठित विशेष अदालतमा न्यायाधीश र कर्मचारीले घरबाटै टिफिनमा ल्याएर दिउँसोको खाजा खान थालेका छन्। कोरोना त्रासका कारण अदालतको क्यान्टिन बन्द गरिएको छ। खाजा घरबाटै ल्याएर खाने निर्देशन भएको छ। जोखिम बढेकाले हाललाई क्यान्टिन बन्द गर्ने निर्णय गरियो, विशेषका रजिस्ट्रार अशोककुमार क्षेत्रीले भने। विशेषले पीसीआर रिपोर्ट नल्याएपछि भ्रष्टाचारका मुद्दामा साक्षी बकपत्रको कामसमेत रोकेको छ। पीसीआर टेस्टसहित ल्याइएका भ्रष्टाचारका मुद्दा दर्ता र थुनुवाका निवेदनबाहेक अरू मुद्दाको पेसी स्थगित गरिएको क्षेत्रीले बताए।"
अपराधका मास्टरमाइन्ड पक्राउ,"काठमाडौं : १५ किलो चाँदीमा सुनको जलप लगाएको घटनामा फरार अभियुक्त इल्ताफ हुसेन अन्सारी बिहीबार पर्सामा पक्राउ परेका छन् । पछिल्लो पटक अन्सारी सुनचाँदी र पेस्तोल बरामद घटनामा जोडिए पनि उनी भारतीय जाली नोटका कहलिएका कारोबारी हुन् । महानगरीय प्रहरी अपराध महाशाखाको सूचनाका आधारमा जिल्ला प्रहरी कार्यालय पर्साले पक्राउ गरी अन्सारीलाई काठमाडौं पठाएको हो । प्रहरीले बरामद गरेको सुनचाँदी भारतमा लगेर बिक्री गर्ने योजना विफल भएपछि अन्सारी गाडी छाडेर भागेका थिए । अन्सारीको साथमा रहेका सञ्जय पटेल भने अझै फरार छन् । अन्सारीकै योजनामा सुन लिन वीरगन्जदेखि काठमाडौं आएका थिए पटेल । प्रहरीले यो प्रकरणमा अधिकांश व्यक्ति पक्राउ गरिसकेको छ । जलप लगाएको सुन प्रहरीकै जुनियर कर्मचारीको सहयोगमा तस्करी हुन खोज्दा भागबन्डा नमिलेपछि सूचना लिक भएको थियो । प्रहरीले हालसम्म निलेश सखिया, देवानसिंह पटेल, कौशल पटेल, उमेश श्रेष्ठ तथा प्रहरीद्वय बहादुरसिंह कठायत र प्रसन्न श्रेष्ठलाई पक्राउ गरिसकेको छ । उनीहरूविरुद्ध संगठित अपराध मुद्दामा अनुसन्धान भइरहेको प्रहरीले जनाएको छ । प्रहरीलाई सुनको जलप लगाएको चाँदीको ब्याग दिन प्रयोग भएको गाडी अन्सारी र उनकी बहिनी फुलताज अन्सारीको नाममा छ । प्रहरीका अनुसार अन्सारीकै योजनामा १५ किलो चाँदीमा सुनको जलप लगाइएको थियो । महाशाखाका प्रमुख एसएसपी दीपक थापाका अनुसार यो प्रकरणका अन्सारी प्रमुख पात्र हुन् । उनीसँग बयान लिएपछि थप रहस्य खुल्ने जानकारी थापाले दिए । प्रहरीले अन्सारीविरुद्ध सम्पत्ति शुद्धीकरणमा समेत अनुसन्धान गर्ने भएको छ । को हुन् अन्सारी ? बारा जिल्ला जितपुरका अन्सारी सुरुमा सीमामा बसेर भारत र नेपाल प्रहरीका लागि सुराकीको काम गर्ने सामान्य व्यक्ति थिए । पछि उनको सम्बन्ध युनुुश अन्सारी (भारतीय जाली नोट कारोबारमा हाल कारागारमा रहेका) सँग भयो । युनुशकै योजनामा हुने गरेका भारतीय जाली नोट कारोबारमा अन्सारी पनि सक्रिय बने । युनुशकै माध्यमबाट अन्सारीको पाकिस्तानी एजेन्टसँग पनि सम्बन्ध बन्यो । नेपाली भूमिहुँदै भारत भित्रिने भारतीय जाली नोट तस्करीमा अन्सारी पनि हिस्सेदार बन्दै गए । २०६५ साल पुसमा युनुश पहिलोपटक भारतीय जाली नोट कारोबारमा पक्राउ परेपछि भने अन्सारीले छुट्टै समूह बनाएर तस्करी गर्न थाले । प्रहरीको विशेष ब्युरोमा लामो समय काम गरेका एक प्रहरी अधिकृतका अनुसार अन्सारी पाकिस्तानी एजेन्टसँंग मिलेर जाली भारतीय नोटको कारोबार गर्दै आएका थिए । भारतले समेत मोस्ट वान्टेड सूचीमा राखेपछि उनी लामो समय भारतीय सीमावर्ती जिल्ला बारा र पर्सामा बसेर आफ्नो धन्दा चलाउँदै अएका थिए । आफ्नो पछाडि भारतीय सुरक्षा एजेन्सी लागेको सूचना पाएपछि अन्सारीे पछिल्लो समय जाली भारतीय नोट कारोबारको धन्दालाई प्राथमिकतामा नराखी सानातिना सुन कारोबारीसँग मिलेर ठगीधन्दा चलाउँंदै आएका थिए । ब्युरोका अवकाश प्राप्त एक अधिकृतका अनुसार नेपालमा भारतीय जाली नोट भित्रिएका केही सूचनामा अन्सारीकै सहयोग थियो । ती अधिकृतले भने,जब पहिलो पटक युनुश अन्सारी पक्राउ परेर जेल गए, त्यसबेलादेखि नै इल्ताफले भारतीय जाली नोटको कारोबार छाडेको हुनुपर्छ । अन्सारीलाई केन्द्रीय अनुसन्धान ब्युरोले २०७२ जेठ ३० गते पक्राउ गरेको थियो । भारतीय जाली नोटको कारोबारमा पक्राउ परी तीन वर्षको सजाय काटेर उनी २०७५ सालमा जेलमुक्त भएका थिए ।"
सधैं अभागी सहसचिव,"वरिष्ठ सहसचिव गोकर्णमणि दवाडीलाई लोकसेवा आयोगले सचिवका लागि आधा दर्जन बढी सिफारिस गरिसक्यो तर मन्त्रिपरिषद्ले उनलाई सचिवमा बढुवा गरेको छैन। हाल सूचना तथा सञ्चार मन्त्रालयमा कार्यरत दवाडीलाई दुईदुईपटक पहिलो र दोस्रो नम्बर तथा एकपटक तेस्रो नम्बरमा लोकसेवा आयोगको बढुवा समितिले सिफारिस गरेको थियो। तीनपटक उनको सिफारिस मन्त्रिपरिषद्बाटै फिर्ता भएको छ। सचिवको बढुवा समितिमा लोकसेवाका अध्यक्ष, मुख्यसचिव तथा संघीय मामिला तथा सामान्य प्रशासन मन्त्रालयको सचिव रहने व्यवस्था छ। बढुवा समितिको संयोजक लोकसेवा आयोगका अध्यक्ष हुने गरेका छन्। राजपत्रांकित विशिष्ट श्रेणीको सचिव वा सोसरहको पदमा भएमा रिक्त पदमध्ये २० प्रतिशत पदमा कार्यसम्पादन मूल्यांकनमा औसतमा ९५ प्रतिशत वा सोभन्दा बढी अंक प्राप्त गरेका र सम्बन्धित सेवाको राजपत्रांकित प्रथम श्रेणी वा सोसरहको पदमा सबैभन्दा बढी सेवाअवधि भएका सम्भाव्य उम्मेदवारलाई बढुवा समितिको सिफारिसमा नेपाल सरकारले बढुवा गर्ने व्यवस्था निजामती सेवा ऐनमा उल्लेख छ। ऐनमा भनिएको छ, रिक्त पदमध्ये ८० प्रतिशत पदमा कार्यसम्पादन मूल्यांकनका आधारमा सबैभन्दा बढी अंक प्राप्त गर्ने सम्बन्धित सेवाका सम्भाव्य उम्मेदवारमध्येबाट उपलब्ध भएसम्म रिक्त पदको तेब्बर संख्यामा बढुवा समितिले सिफारिस गरेका उम्मेदवारमध्येबाट नेपाल सरकारले ज्येष्ठता र कार्यकुशलताका आधारमा उपयुक्त ठहर्याएको उम्मेदवारलाई बढुवा गर्नेछ। सचिव वा सोसरहको विशिष्ट श्रेणीको पदमा सम्भाव्य उम्मेदवार हुन राजपत्रांकित प्रथम श्रेणीका कर्मचारीले नेपाल सरकारले तोकेको उच्चस्तरीय व्यवस्थापन तालिमसमेत उत्तीर्ण गरेको हुनुपर्ने व्यवस्था पनि गरेको छ। लोकसेवाले २०७६ माघमा पहिलो नम्बरमा रामशरण पुडासैनी, दोस्रो नम्बरमा अर्जुन पोखरेल र तेस्रो नम्बरमा दवाडीको नाम सिफारिस गर्यो। एक नम्बरमा रहेका पुडासैनी सचिव बढुवा भए। केही समयपछि दोस्रो नम्बरमा रहेका अर्जुन पोखरेललाई सरकारले सचिव बनायो। आफूभन्दा दुवै वरिष्ठ सहसचिव भएपछि सचिवका लागि एक्लो दाबेदार भए। उनको पहिलो नम्बरमा नाम आएपछि तीनवटा त मन्त्रिपरिषद्बाट त्यो फाइल नै फिर्ता भयो। त्यसपछि दवाडी एक नम्बर, दुई नम्बरमा मानबहादुर विक र तीन नम्बरमा विष्णु नेपाल सिफारिस भयो। त्योपटक तीन नम्बरका नेपाललाई मन्त्रिपरिषद्ले सचिव बनायो। पहिलो नम्बरमा भए पनि दवाडीलाई सचिव बनाइएन। २०७७ असारमा आएर लोकसेवाले दवाडी, विक र मधु मरासिनीको सिफारिस गर्यो। दोस्रो नम्बरका विक सचिवमा बढुवा भए। नेपालको इतिहासमा दलित समुदायबाट विकले पहिलो नेपाल सरकार सचिव बन्ने अवसर पाए। लोकसेवाले तीनजनाको सिफारिसमध्येबाट एकजनाको बढुवा गर्ने अधिकार सरकारको भएकाले कानुनी रूपमा विधिसम्मत रूपमा नभएको भनेर सरकारमाथि प्रश्न उठाउने ठाउँ छैन। २०७७ साउनको पहिलो साता पहिलो नम्बरमा रहँदै आएका दवाडीको नाम दोस्रो नम्बरमा सिफारिस भयो। भ्रष्टाचारको अभियोगमा निलम्बनमा परेका चन्द्रमान श्रेष्ठलाई विशेष अदालतले सफाइ दिएपछि वरिष्ठताको हिसाबले उनी पहिलो नम्बरमा सिफारिसमा परे। दवाडी दोस्रो नम्बरमा र मधु मरासिनी तेस्रो नम्बरमा सिफारिसमा परे। बढुवाचाहिँ तेस्रो नम्बरका मरासिनी भए। पछिल्लो समयमा लोकसेवाले पहिलो नम्बरमा चन्द्रमान, दोस्रोमा दवाडी र तेस्रोमा वीरबहादुर राईको नाम सिफारिस गर्यो। तर यसपटक पनि तेस्रो नम्बरका वीरबहादुर राई सचिवमा बढुवा भए। दवाडी सचिव हुनबाट पुनः वञ्चित नै भए। भ्रष्टाचारको अभियोगबाट भर्खरै सफाइ पाएका चन्द्रमानले सचिवमा बढुवामा नपर्नु स्वाभाविक भए पनि दवाडी नपर्नुमा आश्चर्यजनक रहेको सिफारिस समितिकै एक सदस्यले बताए। चन्द्रमान कर्मचारी वृ त्तमै बदनाम पात्र हुन्। उनीविरुद्ध एक करोड ३४ लाख अकूत सम्पत्ति आर्जनमा अख्तियारले मुद्दा हालेको थियो। चन्द्रमान दुईपटक यातायात विभागका महानिर्देशक भए। डिल्ली बजार र कंलकी मालपोतमा रहेर उनले अथाह अवैध सम्पत्ति आर्जन गरेका थिए। श्रेष्ठकै पालामा स्मार्ट लाइसेन्स र इम्बोस्ड नम्बर भित्रिएको हो। स्मार्ट लाइसेन्स र इम्बोस्ड नम्बर भित्र्याउनेदेखि मालपोत कार्यालयमा रहँदा उनले भ्रष्टाचार गरेका आरोप छ। सहसचिव चन्द्रमानलाई विशेष अदालतले सफाइ दिएको छ। उनको सर्वोच्चमा पुनरावेदनको अवस्था अझै बाँकी छ। वर्तमान सरकारलाई असहयोग गरेको धेरै प्रमाण भेटिएका कारणले दवाडी सचिव नबनाइएको मन्त्रिपरिषद् स्रोतले बताएको छ। दवाडीविरुद्ध मालपोत तथा अभिलेख विभागको महानिर्देशक र बागमती प्रदेशको सचिव रहँदा सरकारलाई असहयोग गरेको भन्ने आरोप छ। टोखामा बाल अस्पताल बनाउन जग्गा लिजमा उपलब्ध गराउने विषयमा दवाडीले असहयोग गरेको आरोप छ। मुनाफारहित भनेर कम्पनी रजिस्टार कार्यालयमा दर्ता भएको बाल अस्पताललाई जग्गा उपलब्ध गराउने फाइल दवाडीले भूमि व्यवस्था तथा अभिलेख विभागमा सात महिना अड्काएर मुनाफारहित देखिएनन् भनेर फिर्ता पठाइदिएका थिए। चर्चित चिकित्सक डा भगवान् कोइराला अध्यक्ष रहेको यो बालअस्पताल निर्माणमा प्रधानमन्त्री केपी शर्मा ओलीको प्रत्यक्ष चासो थियो। दवाडी सरुवा भएपछि यो अस्पतालले जग्गा पायो। उनीविरुद्ध १० करोडको मालपोतको से्रस्ता छाप्ने ठेक्कामा ४० प्रतिशत उठाएर खाएको उजुरी परेको छ। विभागका सरुवा भएपछि पदस्थापन हुनुअघि उनले मालपोतमा ठूला संख्याका सुब्बा खरिदारको सरुवा गरेको आरोप छ। सरुवामा ठूलै चलखेल गरेको उजुरी उनीविरुद्ध छ। प्रधानमन्त्री ओली नमुना मालपोत कार्यालय भन्दै उद्घाटन गरेको कलंकी मालपोत कार्यालयको भुक्तानीमा उनले आलटाल गरेको उनीमाथि आरोप छ। आफूले भनेको ठेकेदारलाई काम नदिएका कारण त्यहाँको भुक्तानी उनले रोकेका थिए। दवाडी सरुवा भएपछि महानिर्देशक भएका कृष्ण ज्ञवालीका पालामा मात्रै कलंकी मालपोतको भुक्तानी भएको थियो। अन्य नमुना कार्यालयमा उनले पेटी ठेक्का आफूनिकटलाई दिएर भुक्तानी पनि फटाफट गरेको आरोप पनि छ। बागमती प्रदेशमा सचिव हुँदा मन्त्री उनीसँग सन्तुष्ट हुन नसकेपछि त्यहाँबाट छिटै सरुवा भएका थिए। सरकारले अघि बढाएका हरेक काममा कानुनको अपव्याख्या गर्दै असहयोग गरेको कारण उनी सचिवमा बढुवा नहुन नसकेको मन्त्रिपरिषद् स्रोतले जनाएको छ। उनीविरुद्ध मौखिक र लिखित धेरै उजुरी रहेको स्रोतले बताएको छ। कसलाई सचिव बनाउने भन्ने कुरा सरकारको अधिकार विषय भएको भन्दै बढुवाका विषयमा सहसचिव दवाडीले प्रतिक्रिया दिन मानेनन्। पूर्वसचिव कृष्णहरि बाँस्कोटा धेरैपटक सिफारिस गर्दा पनि सचिव नपाउनुले सरकारको नैतिकतामाथि प्रश्न उठेको बताए। लोकसेवाले तीनजनाको सिफारिसमध्येबाट एकजनाको बढुवा गर्ने अधिकार सरकारको भएकाले कानुनी रूपमा विधिसम्मत रूपमा नभएको भनेर सरकारमाथि प्रश्न उठाउने ठाउँ नरहेको बताए। हो, नैतिक रूपमा प्रश्न उठाउन सकिन्छ व्यावसायिक भएन भन्न पनि पाइयो तर कानुनी रूपमा भने विधिसम्मत भएन भन्ने ठाउँ छैन, उनले भने, लोकसेवाले तीनजनाको सिफारिस गर्छ, त्योमध्ये एकजना छान्ने शतप्रतिशत अधिकार सरकारको हो। त्यसैले कानुनरूपमा भने प्रश्न उठाउने ठाउँ छैन। मुद्दामा नै पीडित भनिएका व्यक्ति गए पनि जित्न सक्ने आधार नहुने उनको भनाइ छ।"
कोरोनाबाट सिरहाका पुरुषको विराटनगरमा मृत्यु,"विराटनगर : कोरोना भाइरसको संक्रमणबाट सिरहाको विष्णुपुर गाउँपालिका१ का ४० वर्षीय पुरुषको बिहीबार राति विराटनगरमा मृत्यु भएको छ। विराटनगरस्थित कोशी अस्पतालको आइसोलेसनमा उपचाररत उनको राति ८ बजे मृत्यु भएको अस्पतालका मेडिकल सुपरिटेन्डेन डा चुमनलाल दासले बताए। उनलाई उपचारका लागि मंगलबार उपचारका लागि विराटनगर ल्याइएको थियो। कोरोनाको आशंकामा आइसोलेसनमा भर्ना गरेर परीक्षणका लागि स्वाब संकलन गरिएको भए पनि रिपोर्ट भने बिहीबार साँझ ७ बजेमात्रै आएको थियो। कोरोना रिपोर्ट पोजिटिभ आएको एक घण्टापछि नै उनको मृत्यु भएको डा दासले बताए। उनकाअनुसार मृतक पुरुषमा श्वासप्रश्वास र निमोनियाको समस्या थियो। उनको शरीरमा रगतको पनि कमी देखिएको जानकारी डा दासले दिए। अवस्था गम्भीर बन्दै गएपछि ती पुरुषलाई थप उपचारका लागि धरानस्थित बीपी कोइराला स्वास्थ्य विज्ञान प्रतिष्ठान पठाउन खोजिएको थियो। तर धरानले संक्रमितले भरिएका कारण बेड खाली नभएको जनाएपछि कोशीमै राखेर उपचारलाई निरन्तरता दिइएको दासको भनाइ छ। कोशी अस्पतालको आइसोलेसनमा कोरोनाका शंकास्पदलाई राखेर प्रारम्भिक चरणको उपचार मात्रै हुन्छ। प्रयोगशालामा स्वाब संकलन गरेर परीक्षणपछि रिपोर्ट पोजिटिभ आएमा त्यहाँबाट स्वास्थ्य अवस्था हेरेर कोशी अस्पताल कोभिड१९ उपचार केन्द्र वा धरान रेफर गर्ने गरिएको छ। धरानमा भने कडा लक्षण देखिएका संक्रमितको उपचार गर्ने भेन्टिलेटरसहितको लेभल थ्री अस्पताल सञ्चालनमा छ। विराटनगरको कोभिड१९ उपचार केन्द्रमा लक्षण नदेखिएका सामान्य अवस्थाका संक्रमितको मात्रै उपचार हुन्छ। बिहीबार दिउँसो विराटनगर१५ का ३० वर्षीय पंकज गुप्ताको पनि कोशी अस्पतालकै आइसोलेसनमा मृत्यु भएको थियो। तर मृत्यु भएपछि साँझ ७ बजे उनको कोरोना रिपोर्ट नेगेभिट आएको थियो। कोरोनाको लक्षण देखिएका युवाको मृत्यु भए पनि रिपोर्ट नेगेटिभ आएको भन्दै शंका लागेर चिकित्सकले अर्को पटक पनि स्वाब परीक्षणका लागि प्रयोगशालामा पठाएका छन्। तर त्यसको रिपोर्ट भने आइसकेको छैन। सिरहाका पुरुषको ज्यान गएसँगै कोरोनाका कारण कोशी अस्पतालको आइसोलेसनमा मृत्यु हुनेको संख्या छ पुगेको छ। यसअघि विराटनगर९ का दुई जना, विराटनगर ३ र ५ का एकएक जना र रंगेली नगरपालिका ८ का एक पुरुषको कोशीमै मृत्यु भएको थियो।"
स्वास्थ्यकर्मीबाटै संक्रमणको जोखिम,"काठमाडौं : कोरोना भाइरसको संक्रमितको उपचारमा संलग्न दुई सयभन्दा बढी स्वास्थ्यकर्मीमा संक्रमणको पुष्टि भएपछि जोखिम झनै बढेको छ। कोरोना नियन्त्रण अभियानमा यसले अर्को चुनौती थपेको विज्ञहरूको बुझाइ छ। स्वास्थ्य तथा जनसंख्या मन्त्रालयको तथ्यांकअनुसार, चार दिनअघिसम्म देशभर १ सय ८३ जना स्वास्थ्यकर्मी संक्रमित थिए। त्यसयता पनि देशभरका विभिन्न अस्पतालहरूमा थप स्वास्थ्यकर्मी संक्रमित भएका छन्। यो संख्या दिनहुँ बढ्दो क्रममा छ। हालसम्म प्रदेश १ मा आठजना स्वास्थ्यकर्मी संक्रमित छन्। त्यस्तै प्रदेश २ मा ७८ जना र बागमती प्रदेशमा १६ जना स्वास्थ्यकर्मी संक्रमित भएको मन्त्रालयले जनाएको छ। गण्डकी प्रदेशमा संक्रमित स्वास्थ्यकर्मीको संख्या २० पुगेको छ भने प्रदेश ५ मा महिला १२ र कर्णाली प्रदेशमा २२ जना स्वास्थ्यकर्मी संक्रमित छन्। सुदूरपश्चिम प्रदेशमा २७ जना छन्। नोबल मेडिकल कलेज विराटनगर र वीर अस्पतालमा कार्यरत दुईजना चिकित्सकको शिक्षण अस्पताल महाराजगन्जको आईसीयूमा उपचार भइरहेको छ। स्वास्थ्य मन्त्रालयले चिकित्सक एवं स्वास्थ्यकर्मीबाट सर्वसाधारणलाई संक्रमण हुन सक्ने सम्भावना रहेको उल्लेख गर्दै मुलुकभरका अस्पतालमा स्वास्थ्यकर्मीको पीसीआर परीक्षण गरेर मात्र कामकाजमा लगाउन अनुरोध गरेको छ। मन्त्रालयका प्रवक्ता डा जागेश्वर गौतमले भने, फ्रन्ट लाइनमा कार्यरत चिकित्सक, नर्स र अन्य स्वास्थ्यकर्मीलाई अनिवार्यरूपमा पीसीआर परीक्षण गराई कामकाजमा लगाउनु पर्छ। त्रिवि शिक्षण अस्पताल महाराजगन्जमा दुई चिकित्सक र चारजना नर्स संक्रमित छन्। त्यस्तै कपिलवस्तु जिल्ला अस्पतालका डाक्टर, नर्स र प्रयोगशालाकर्मीसहित १६ जना संक्रमित छन्। वीर अस्पतालका तीनजना चिकित्सकमा यसअघि नै कोरोना संक्रमणको पुष्टि भइसकेको छ। कोरोना संक्रमितको दिनहुँ मृत्यु कोरोना भाइरसको संक्रमणसँगै संक्रमितको मृत्यु हुने संख्या पनि दिनहुँ बढ्दै गएको छ। पछिल्लो २४ घण्टामा चारजना कोरोना संक्रमितको मृत्यु भएको छ। स्वास्थ्य मन्त्रालयका अनुसार, हालसम्म ९५ जनाको संक्रमणबाट ज्यान गएको छ। मन्त्रालयका प्रवक्ता गौतमका अनुसार, धनुषाको मिथिला नगरपालिका७ ढल्केबरका ८५ वर्षीया महिलाको मृत्यु भएको थियो। उनी बीपी कोइराला स्वास्थ्य विज्ञान प्रतिष्ठान धरानमा उपचाररत थिइन्। अछामको रामारोशन गाउँपालिका५ का १८ वर्षीय पुरुषको पाटन अस्पताल ललितपुरमा उपचारका क्रममा ज्यान गएको छ। उनी मुटुसम्बन्धी रोगबाट पीडित थिए। त्यस्तै मोरङको विराटनगर३ का ५७ वर्षीय पुरुषको कोसी अस्पतालमा निधन भएको छ। उनी मधुमेह र उच्च रक्तचापका बिरामी थिए। त्यस्तै महोत्तरी मटिहानी नगरपालिका ६ का ४५ वर्षीय पुरुषको मृत्यु भएको छ। उनको उपचारको क्रममा रामजानकी अस्पतालमा मृत्यु भएको हो। उनी क्षयरोग तथा मधुमेहका रोगबाट ग्रसित थिए। प्रवक्ता गौतमका अनुसार, हालसम्म कोरोना संक्रमणबाट ९५ जनाको ज्यान गएको छ। कोरोना संक्रमितको मृत्युदर शून्य दशमलव ४ प्रतिशत रहेको छ। ५२५ संक्रमित थपिए पछिल्लो २४ घण्टामा मुलुकभर ५ सय २५ जना नयाँ संक्रमित थपिएका छन्। हालसम्म २४ हजार ९ सय ५७ जनामा संक्रमण देखिएको छ। जसमध्ये सक्रिय संक्रमितको संख्या ८ हजार २५ पुगेको छ। उनीहरू आइसोलेसनमा उपचाररत छन्। कोरोना संक्रमितमध्ये १६ हजार ८ सय ३७ जना उपचारपछि घर फर्किएका छन्। विशेषगरी घनाबस्ती भएका जिल्ला र सहरी क्षेत्रमा संक्रमण बढेको छ। सपिङ मल, रेस्टुरेन्टलगायतका उद्योग व्यवसायमा धेरैको सम्पर्क हुने र जोखिम बढ्ने अवस्था छ। यस्ता व्यवसायमा संलग्न व्यवसायी र कर्मचारीलाई आफ्नै खर्चमा पीसीआर परीक्षण गर्न मन्त्रालयले अनुरोध गरेको छ। काठमाडौं उपत्यकामा १५ सय सक्रमित काठमाडौं उपत्यकाभित्रका तीन जिल्लामा संक्रमितको संख्या १ हजार ५ सय ९ पुगेको छ। स्वास्थ्य सेवा विभागका अनुसार, संक्रमितमध्ये सबैभन्दा धेरै काठमाडौं जिल्लामा १ हजार २ सय ७८ जना छन्। त्यस्तै ललितपुरमा १ सय ९१ र भक्तपुरमा १ सय ९ जना संक्रमित छन्। स्वास्थ्य मन्त्रालयका पूर्वप्रमुख विशेषज्ञ डा सुशीलनाथ प्याकुरेल जनस्वास्थ्यको मापदण्ड पालना नगर्दा संक्रमितको संख्या बढेको बताउँछन्। उपत्यकाका विभिन्न स्थानमा सामुदायिक पसल खडा गरेर मास्क र सेनिटाइजरको वितरण व्यवस्था गर्नुपर्ने बताए। उनले भने, मास्क नलगाउने, सेनिटाइजर नबोक्ने र भौतिक दूरी कायम नगर्ने प्रवृत्ति छ। सुरक्षा मापदण्डको पालना नगर्दा संक्रमण वृद्धि भइरहेको हो। डा प्याकुरेल मास्क नलगाउने व्यक्तिलाई कारबाहीको दायरामा ल्याउनुपर्ने खाँचो रहेको बताउँछन्। मास्क नलगाएको र सेनिटाइजर नबोकी हिँडेको पाइए जरिवाना गरेर मात्र हुँदैन। जरिवाना तिर्ने र उम्कने गर्छन्। त्यस्तालाई १४ दिन क्वारेन्टाइनमा राख्ने व्यवस्था गर्नुपर्छ। मुलुकका विभिन्न क्वारेन्टाइनमा १४ हजार ७ सय ६९ जना रहेका छन्।०००"
एट्लेटिको मड्रिडलाई हराउँदै लाइप्जिग च्याम्पियन्स लिगको सेमिफाइनलमा,पोर्चुगल : जर्मन क्लब लाइप्जिग च्याम्पियन्स लिगको सेमिफाइनलमा प्रवेश गरेको । शुक्रबार बिहान भएको खेलमा स्पेनिस क्लब एट्लेटिको मड्रिडलाई २१ ले हराउँदै लाइप्जिग सेमिफाइनमा प्रवेश गर्न सफल भएको हो। लाइप्जिग पहिलो पटक च्याम्पियन्स लिगको सेमिफाइनलमा पुगेको हो । पोर्चुगलको लिस्बोनस्थित मैदानमा भएको खेलमा पहिलो हाफ गोलरहित बराबरीमा सकियो । दोस्रो हाफमा लाइप्जिगका डी ओल्मोले ५० औं मिनेटमा गोल गरी खाता खोलेका थिए। एट्लेटिकोले ७१औं मिनेटमा पेनाल्टीको मौका पायो । सेक्वेराले गोलमा परिणत गर्दा खेल बराबरी भयो । लाइप्जिगका लागि ८८औं मिनेटमा एडम्सले दोस्रो गोल गर्दा साविक विजेता लिभरपुललाई हराउँदै क्वाटर फाइनलमा प्रवेश गरेको एट्लेटिको निराश बन्यो। फ्रान्सेली पीएसजी सेमिफाइनलमा पुगिसकेको छ । बुधबार राति भएको खेलमा इटालियन क्लब एट्लान्टालाई हराउँदै पीएसजी सेमिफाइनलमा पुगेको हो। सेमिफाइनलका लागि शनिबार बिहान स्पेनिस क्लब बार्सिलोना र जर्मन क्लब वार्यन म्युनिख भिड्दैछन् भने आइतबार बिहान इङ्लिस क्लब म्यानचेस्टर सिटी र फ्रान्सेली क्लब लिओनबीच प्रतिस्पर्धा हुँदैछ
नेपाल भारत सीमा समस्या : स्ट्रिप नक्सामा प्रश्न,"काठमाडौं : चार दशकअघि भारत र नेपाल दुई देशका परराष्ट्र सचिवबीच बैठक भयो। बैठकले नेपाल भारत संयुक्त प्राविधिक समिति (जेटीसी) गठन गर्ने निर्णय गर्यो। दुवै देशको मन्त्रिपरिषद्ले त्यसलाई अनुमोदन गर्यो। सन् १९८१ मा जेटीसीको गठन भयो। जेटीसीले दुई दशक लगाएर १ सय ८२ स्थानको स्ट्रिप नक्सा तयार पार्यो। त्यसपछि सन् २००७मा दुवै देशको प्राविधिक तहमा ९८ प्रतिशत समस्या समाधान भएको भन्दै स्ट्रिप नक्सामा हस्ताक्षर भयो। कालापानी र सुस्ता क्षेत्रको विषयमा राजनीतिक तहबाट टुंग्याउने भनेर जेटीसीले दुवै देशको सरकारलाई सिफारिस गर्यो। त्यो प्राविधिक कमिटीले सुस्ता र कालापानीको सीमांकन गर्न सकेन। सुस्ताका विषयमा नेपालभारतबीच पटकपटक समाधानको प्रयास भए पनि लिम्पियाधुरा, कालापानी र लिपुलेकको विषयमा भने नेपाली राजनीतिक नेतृत्वले उपेक्षा नै गर्दै आएको नापीका प्राविधिकहरूले बताउँदै आएका छन्। पछिल्लो समयमा सुस्ता र कालापानी मात्रै होइन ९८ प्रतिशत समाधान भएको भनिएको स्ट्रिप नक्साकै कारण समस्या आएको छ। त्यसैले स्ट्रिप नक्सा नै खारेज गरेर नयाँ ढंगबाट सीमा निर्धारण गरिनुपर्ने आवाज उठ्न थालेको छ। संसद्को राज्य व्यवस्था तथा सुशासन समितिमा स्ट्रिप नक्सामै नेपाली भूभाग भारतमा परेको भन्दै विरोध भएको छ। नापी विभागकै एक पूर्वप्राविधिक स्ट्रिप नक्सामा करिब २८२९ ठाउँमा गल्ती रहेको बताउँछन्। स्ट्रिप नक्सा बनाउँदा नेपालका कतिपय गाउँ नै भारतमा परेका छन् भने कतिपय भारतीय गाउँसमेत नेपालमा परेका छन्। सुनसरीको श्रीपुर, पर्सा, कञ्चनपुरको प्याराताल, टनकपुरलगायतका धेरै स्थानमा स्ट्रिप नक्साका कारण समस्या आएको छ। स्ट्रिप नक्सामा सुदूरपश्चिममा धेरै गल्ती छ, त्यसमा पनि कञ्चनपुरमा धेरै। कैलाली, बाँके र बर्दियामा पनि समस्या छ, नापी विभागका ती पूर्वप्राविधिक भन्छन्, लालपुर्जा हाम्रो छ, त्यो भूभाग भारतमा परेको छ। भारतले कतिपय स्थानको स्ट्रिप म्याम पनि आफू अनुकूल बनाएको उनको भनाइ छ। नेपालभारत सीमाको १ हजार ८ सय ८० किलोमिटर (लिम्पियाधुराबाहेक) दूरीमा ७१ स्थानमा सीमा समस्या छ। सीमाविद् बुद्धिनारायण श्रेष्ठले नेपालको ६ सय ६ वर्गकिलोमिटर भूभाग भारतले अतिक्रमण गरेको बताउँदै आएका छन्। उनले कतिपय स्थानमा क्रस होल्डिङ अक्युपेसन रहेको बताए। कतिपय स्थानमा शुद्ध रेखांकन नभएको उनी बताउँछन्। १ सय ८२ स्थानको स्ट्रिप म्याप बनेको छ, त्यसमा कतिपय स्थानमा शुद्ध रेखांकन भएको छैन, श्रेष्ठ भन्छन्। उनका अनुसार भारतका बलिया किसानले नेपालका निर्धा किसानको जग्गा मिचेका छन्। भारतीय एसएसबी बन्दुक लिएर दसगजा नजिकै बसेका छन्, उनीहरूले बन्दुक तेर्साए हाम्रा निर्धा किसानको जमिन मिचेका छन्, उनले भने, हाम्रो सशस्त्र प्रहरी भने २३ किलोमिटर टाढा छ। उसले नेपाली किसानलाई सुरक्षा दिनै सकेको छैन। श्रेष्ठका अनुसार बर्दियाको गुलरिया नगरपालिकाको चौगुर्जी क्षेत्रमा साहदल धोबीको जमिन भारतीय किसानले मिचेका छन्। त्यहाँ सीमा खम्बा पनि छैन र रेखांकन पनि छैन। त्यस्तै कञ्चनपुरको प्याराताल परासनको बीचफाँट माविको १० बिघा जमिन मिचिएको छ। भारतीय पक्षले १ सय ९५ नम्बर सीमा स्तम्भ नै ढालिदिएका छन्। सीमा खम्बा नै ढालेर उनीहरूले सीमा यताउता गरेका छन्। कञ्चनपुरमा सीमा रक्षक गोविन्द गौतमको त भारतीयले हत्या नै गरेका थिए। यी दुई ठाउँको उदाहरण मात्रै भनेको हुँ। अरू पनि कतिपय स्थानमा यथार्थ रेखांकन भएको पाइँदैन, श्रेष्ठ भन्छन्। सीमाविद् पुण्यप्रसाद ओली पनि स्ट्रिप म्याम केही समस्या रहेको स्वीकार गर्छन्। रिभ्यु गर्नु आवश्यक छ। केही स्थानमा समस्या छ। शतप्रतिशत ठीक भन्न मिल्दैन। ६८ ठाउँमा समस्या थियो, उनले भने, पुल पारिबाट जानुपर्ने ठाउँमा पुलको बीचबाट गएका छन्। त्यो कार्टोग्राफिक इरर हो। नापी विभागका पूर्वमहानिर्देशकसमेत रहेका ओलीले स्ट्रिप नक्साका कारण सीमा स्तम्भ भत्काउँदा, नदी धार परिवर्तन गरे पनि सीमा पहिचान गर्न सकिने बताएको बताए। प्रत्येक सीमा स्तम्भको कोअर्डिनेट भएको छ। नासियो, हरायो भने पनि आइडेन्टिफाई गर्न सकिन्छ, उनले भने, त्यो नै स्ट्रिप म्यापको फाइदा हो। कालापानी र सुस्ताको समस्या समाधान हुन सके अन्य समस्या पनि समाधान हुने उनको विश्वास छ। न प्रोटोकल छ, न सीमा सन्धि नै छ। मात्रै नक्सा बन्यो, उनले भने, त्यसले सीमामा विवाद आइरहेको हो। के स्ट्रिप नक्सा ? यो सीमा नक्सा हो। दुवै देशको सीमा रेखाबाट आधा किलोमिटर चौडा नेपालतर्फ र अर्को आधा किलोमिटर भारतर्फको भूभाग देखाएर तयार परेको नक्सालाई स्ट्रिप नक्सा भनिन्छ। त्यसलाई धर्से नक्सा पनि भनिन्छ। त्यो नक्साका कारण सीमा स्तम्भ हराए, नासिए पनि सिमाना पहिचान गर्न सहज भएको छ। दुवै देशका प्राविधिक मिलेर बनाएका स्ट्रिप नक्सामा धेरै समस्या देखिएका छन्।"
प्राज्ञिक क्षमतामा प्रश्न,"पछिल्लो एक साताभित्र विश्वविद्यालय तथा शैक्षिक प्रतिष्ठानमा बन्द, हडताल, आगजानी तथा तोडफोडसँग सम्बन्धित आधादर्जन घटना भए। महेन्द्र बहुमुखी क्याम्पस दाङमा आंशिक शिक्षकले करारमा नियुक्त गर्नुपर्ने, सुविधा बढाउनुपर्ने लगायतका माग राखेर क्याम्पस प्रमुखको कार्यकक्ष तोडफोड गरी कुर्सी जलाएर तालाबन्दी गरे। बुधबार धरानको बीपी कोइराला स्वास्थ्य विज्ञान प्रतिष्ठानमा कांग्रेसनिकट तरुण दल र नेपाल विद्यार्थी संघले उपचारसेवा सहज बनाउन माग गर्दै तालाबन्दी गरे। मंगलबार विद्यार्थीको एक समूहले त्रिभुवन विश्वविद्यालयका उपकुलपति कार्यालय र गाडी तोडफोड गरे। केही दिनअघि पोखराको पीएन क्याम्पसका शिक्षक ६ महिनादेखि रोकिएको तलब पाउनुपर्ने माग राखेर आन्दोलनमा उत्रिए। त्रिविमा दुईथरि प्राध्यापक र विद्यार्थीको समूहले लगाएको तीनवटा ताला अदालतको आदेशमा दुई सातापछि साउन २३ गते खुल्यो। त्यसको लगभग महिना दिनअघि त्रिविकै उपकुलपतिको कुर्सी नेविसंघका कार्यकर्ताले सडकमा ल्याएर जलाएका थिए। उपकुलपति नियुक्त नभएर तलब नपाएको लगायतका मुद्दा उठाएर अन्य विश्वविद्यालयका शिक्षक र कर्मचारीको आन्दोलन जारी छ। यी संस्थामा राजनीतिक दलहरूबीच भागबण्डाका आधारमा पदाधिकारी नियुक्तिको सुरुवात्सँगै आन्दोलनका शृंखला सुरु भए। महत्वपूर्ण निकायमा आफूनिकटका व्यक्ति नियुक्त गर्नुपर्ने माग राख्दै दलको कार्यकर्ताकै शैलीमा प्राध्यापकबाट तालाबन्दी र विरोधका कार्यक्रम हुने गरेका छन्। विरोधी संगठननिकटका व्यक्ति पदाधिकारी नियुक्त हुनेबित्तिकै आन्दोलन गर्ने प्रवृत्ति प्राध्यापक र कर्मचारीमा छ। संस्था सुधारका लागि उनीहरू आफ्नो संगठनसँग नजिक भएका व्यक्ति नेतृत्वमा रहँदा दबाबमूलक कार्यक्रम गर्न सक्दैनन्, किनकि त्यतिबेला उनीहरूले रोजेअनुसारको ठाउँमा नियुक्ति पाउँछन्। त्यतिखेर आन्दोलन गर्ने समूह अर्को संगठननिकटका हुन्छन्। सत्ता सञ्चालक दलको समर्थनमा नियुक्त भएका पदाधिकारीले पनि विपक्षी संगठनलाई वास्ता गर्दैनन्। नेतृत्वमा पुगेपछि संस्थाभित्रका समस्या केलाएर सुधारका लागि सामूहिक छलफल गर्नेभन्दा पनि आफ्नो संगठननिकटका व्यक्तिलाई कहाँ नियुक्त गर्न सकिन्छ भन्नेतिर ध्यान जान्छ उनीहरूको। नियुक्त गर्दा वरिष्ठतालाई ध्यान दिइँदैन, प्राज्ञिक क्षमतालाई प्राथमिकता दिइँदैन। राजनीतिक पहुँच र पदाधिकारीको अन्ध समर्थकवालाले मात्र अवसर पाउँछन्। भागबण्डामा नियुक्त भएकै भए पनि प्राज्ञिक संस्थामा प्रवेश गरेपछि प्राध्यापकले राजनीतिक आस्था छोड्न नसक्नुको परिणाम हो यो। प्राध्यापक तथा कर्मचारीले पनि जायज र तत्काल पूरा हुनसक्ने माग मात्रै तेस्र्याउनुपर्छ। पूरा हुन समय लाग्ने मागका बारेमा निरन्तर खबरदारी गरिरहनुपर्छ। फरकफरक दलबाट पदाधिकारी बनेकाहरू स्वयं आफ्नो संगठननिकटका प्राध्यापक र विद्यार्थी संगठनलाई उचालेर आन्दोलन गर्न लगाउँछन्। विगतमा फरकफरक दलबाट प्रतिनिधित्व गरेका पदाधिकारीबीच एकापसमा बोलचालसमेत नभएको दृष्टान्त विश्वविद्यालयहरूमा छ। संस्था सुधारका लागि सामूहिक अभियान सञ्चालन गर्नुपर्ने जिम्मेवार व्यक्तिबीच नै खुट्टा तानातानको अवस्था आएपछि सुधारको गुन्जायस हुँदैन। आन्दोलन गरेकै भरमा दलबीच भागबण्डा पुर्याउन डिन कार्यालयमा आवश्यक नै नभए पनि सहायक डिन नियुक्त गर्ने, परीक्षा नियन्त्रण कार्यालयमा सहनियन्त्रक नियुक्त गरेर कोटा पुर्याउने गरिएको छ। यसले संस्थाभित्र अनावश्यक आर्थिक भार मात्र थोपरेको छैन प्राज्ञिक उन्नयनमा पनि बाधा उत्पन्न भएको छ। दलको कोटामा नियुक्त भएपछि पदाधिकारीले क्याम्पस तथा विभागीय प्रमुख आफूअनुकूल नियुक्त गर्छन्। ती विभागीय प्रमुख र क्याम्पसप्रमुखले पनि कानुनी अधिकार रहेको भन्दै आफूखुसी आंशिक र करारमा सुविधा दिनेगरी शिक्षक नियुक्त गर्छन्। यसरी नियुक्त भएका शिक्षकलाई आम्दानीको स्रोत घटेपछि तलब दिन नसक्ने अवस्थामा विभाग र क्याम्पसहरू पुग्छन्। तिनै आंशिक र करारका शिक्षक कर्मचारीबाट आन्दोलन सुरु हुन्छ। आन्दोलनबाटै माग पूरा हुन्छ भन्ने मान्यता स्थापित छ। शिक्षक कर्मचारीलाई काममा लगाएपछि तोकिएअनुसार सेवासुविधा दिनु सम्बन्धित कार्यालयको जिम्मेवारी हो। नियुक्त दिने तर तलब सुविधा दिन नसक्नु सम्बन्धित कार्यालय प्रमुखको कमजोरी हो। आवश्यक भएको ठाउँमा मात्रै प्रतिस्पर्धाका आधारमा शिक्षक कर्मचारी नियुक्त गर्ने परिपाटीको विकास गर्नुपर्छ। विद्यार्थीलाई ज्ञान बाँड्ने प्राज्ञिक व्यक्तिबाटै तोडफोड गर्दै आन्दोलनमा उत्रन सुहाउँदैन। नेतृत्वमा पुग्नुअघि जुन दलको फेरो समातेको भए पनि पदाधिकारीले काम गर्ने सिलसिलामा दलीय आस्थालाई मानक बनाउने प्रवृत्ति त्याग्नुपर्छ। महत्वपूर्ण ठाउँमा नियुक्त गर्दा प्राज्ञिक क्षमता, वरिष्ठता र लगनशीलतालाई आधार बनाउनुपर्छ। संस्थाको भलोका लागि सबै संगठनसँग आवद्धहरूलाई समान अवसर दिनुपर्छ। किनकि असन्तुष्ट समूहलाई मिलाउन नसक्नु नेतृत्वको कमजोरी हो। नेतृत्वले आफू विश्वविद्यालय प्रवेश गर्दा कस्ता समस्या थिए र नेतृत्वबाट बाहिरिँदा भएका सुधारका कामबारे स्पष्ट जानकारी दिनुपर्ने प्रचलन बसाल्न जरुरी छ।"
सामाजिक सञ्जालले लेला ज्यान,"काठमाडौं : घटना : १ परस्त्रीसँगको अवैध सम्बन्धका फोटो र भिडियो सामाजिक सञ्जाल फेसबुकबाट बाहिर ल्याएर ब्ल्याकमेलिङ गर्दै आएका रोल्पा रुन्तीगढी गाउँपालिकाका कृष्णबहादुर बोहोराले पासविक हत्या बहन गर्नुपर्यो। चितवन कालिका नगरपालिकाकी कल्पना मुडभरी पौडेलले प्रहरीसमक्ष दिएको साबिती बयानअनुसार बोहोराले उनलाई पटकपटक ब्ल्याकमेलिङ गरेर यौनसम्बन्ध राख्दै आएका थिए। हुर्केकी छोरीसम्मलाई बोहोराले गलत नजरले हेर्न थालेपछि आफू उक्त अपराध गर्न बाध्य भएको पौडेलले बयानमा खुलाएकी छन्। फिल्मी शैलीमा पौडेलले गरेको उक्त अपराधबारे अनुसन्धान गर्ने प्रहरी र स्थानीयवासीले आश्चर्यप्रकट गरे। एउटी महिला कसरी पासविक हत्यामा उत्रिन सक्छिन् भनेर। घटना : २ २०७६ असार १६ गते आफ्नो प्रेममा बाधक बनेपछि भक्तपुरको चाँगुनारायण नगरपालिका खरिपाटीकी ईश्वरी भट्टराईले ६० वर्षीया आमा सावित्री भट्टराईको हत्या गर्न लगाइन्। श्रीमान् हुँदाहुदै ईश्वरीको भारतीय नागरिक महोम्मद नैसाफसँग अवैध सम्बन्ध थियो। उक्त सम्बन्धबारे ईश्वरीकी आमा सावित्री जानकार थिइन्। नैसाफ र ईश्वरीको चिनजान र भेट पनि फेसबुकले नै जुराएको थियो। कामले श्रीमान् बाहिर रहेका बेला ईश्वरीले नैसाफलाई घरमा बोलाउँथिन्। आमाले परपुरुषसँग सम्बन्ध नराख्न ईश्वरीलाई पटकपटक सम्झाएकी पनि थिइन्। तर, छोरी नै आमाका काल बनिन्। भरतीय नागरिकलाई १२ लाख रुपैयाँको सुपारी दिएर ईश्वरीले पे्रमी नैसाफको योजनामा आमाको हत्या गरेकी थिइन्। घटना : ३ २०७६ माघ २४ गते मोरङको विराटनगरस्थित उखुबारीमा हत्या गरेर फालेको अवस्थामा एउटी महिलाको शव फेला पर्यो। प्रहरीले उक्त घटनाको अनुसन्धान गर्ने क्रममा ती महिला सुनसरीको दुहवी नगरपालिका६ बस्ने ३२ वर्षीया सम्झना खत्री परियार रहेको रहस्य खुल्यो। परियारको हत्याको आरोपमा सप्तरी जिल्ला मट्टीगढा घर भई मोरङको बूढीगंगा गाउँपालिका३ पोठियामा डेरा गरी बस्ने २५ वर्षीय सुरेन्द्रप्रसाद साहलाई पक्राउ गरियो। साहले प्रहरी बयानमा सम्झनाले आफूलाई पटकपटक विवाह गर्न दबाब दिएकै कारण आवेगमा आएर माघ २१ गते हत्या गरेको बयान दिए। विवाह नगरे दुईजनाको सम्बन्ध सामाजिक सञ्जालमार्फत सार्वजनिक गरिदिने धम्की दिएपछि सम्झनाको हत्या गर्ने निष्कर्षमा आफू पुगेको सुरेन्द्रले प्रहरी बयानमा खुलाएका थिए। दुई बच्चाकी आमा सम्झना र सुरेन्द्र लामो समयदेखि रिलेसनसिपमा थिए। सम्झनाको हत्या अनुसन्धानमा प्रहरीले तालिम प्राप्त कुकुरसमेत परिचालन गरेको थियो। सम्झनाको शव बोक्न प्रयोग भएको मोटरसाइकल कुकुर र सीसीटीभीको माध्यमबाट पत्ता लागेको थियो। ००० यी तीन घटना सामाजिक सञ्जालसँग जोडिएका गम्भीर प्रकृतिका अपराधका शृंखला मात्र हुन्। पछिल्लो समय सामाजिक सञ्जालको दुरुपयोग बढ्दो छ। मन मिलुन्जेल अवैध सम्बन्ध ठीक। तर, सम्बन्धमा टकराव आएपछि त्यही सम्बन्ध बार्गेनिङको हतियार बन्ने गरेको प्रहरीको विभिन्न अनुसन्धानले देखाएको छ। यतिसम्मकि अवैध सम्बन्धको फोटो र भिडियो बनाएर एकले अर्कोलाई धम्क्याउने र कालान्तरमा सम्बन्ध हत्यामा पुगेर टुंगिने गरेको देखिन्छ। गाेंगबुको घटना पनि यसैको एउटा उपज हो। कृष्णबहादुर र कल्पनाबीचको सम्बन्ध राम्रो हुँदाहुँदै पनि त्रासदीपूर्ण घटनामा आएर टुंगिन पुग्यो। कारण थियो, कृष्णबहादुरले कल्पनाको भावभंगीको फाइदा उठाएर नक्कली फेसबुक आईडी बनाई नग्न र अश्लील फोटो अरुलाई पठाइदिए। कल्पनाले कृष्णबहादुरबाट त्यसखालको व्यवहार चाहेकी थिइनन्। तर, कृष्णबहादुर त्यसैलाई हतियार बनाएर कल्पनाको छोरीसम्मलाई गलत नजरले हेर्न थालिसकेका थिए। यौनमा रमाउन थालेका कृष्णबहादुरबाट आफ्नी छोरीसमेत असुरक्षित बनेको देखेपछि आफूले योजनाअनुसार नै हत्या गरेको कल्पनाको बयान प्रहरीसँग छ। योजनाअनुसार नै कल्पनाले कृष्णबहादुरलाई कोठामा बोलाएर मदिरा र निद्रा लाग्ने औषधि खुवाई हत्या गरेर टाउको काटी शव फालेकी थिइन्, अनुसन्धानमा संलग्न महानगरीय प्रहरी अपराध महाशाखाका प्रमुख एसएसपी दीपक थापाले भने, यस खालको अपराध कल्पनाले सहने शक्तिको सीमा नाघेपछि मात्रै रोजेको देखिन्छ। यो घटनामा कल्पना दोषी छिन्। कानुनी उपचार खोज्ने बाटो रहँदा पनि कृष्णबहादुरको हत्या गर्नु भनेको कल्पनाले कानुन हातमा लिएको बुझाई अनुसन्धानमा संलग्न प्रहरी अधिकारीको छ। माथि उल्लेखित घटना २ र ३ मा पनि सामाजिक सञ्जाल दुरुपयोग एउटा प्रमुख कारक हो। ईश्वरीको भारतीय नागरिक महोम्मद नैसाफको चिनजान फेसबुकले नै जुराइदिएको थियो। ईश्वरीसँगको अवैध सम्बन्धको प्रमाण नैसाफसँंग सुरक्षित थियो। त्यही भएरै ईश्वरी नैसाफसँंग अलग हुन सक्ने अवस्थामा थिइनन्। अझ ईश्वरीकी आमा सावित्री उक्त सम्बन्धको एउटा ठूलो प्रमाण थिइन्। उक्त प्रमाण मेटाउन आमाको हत्या योजनामा ईश्वरी नै मुख्य योजनाकार बन्न पुगको प्रहरी अनुसन्धानले देखाउँछ। अनुसन्धानमा संलग्न एक प्रहरी अधिकृत भन्छन्, सामाजिक सञ्जालबाट जोडिएको सम्बन्ध निरन्तर कायम राख्न ईश्वरी र नैसाफ सावित्रीको हत्या गर्ने योजनालाई पूर्णता दिन्छन्। जुन दृश्य एउटा फिल्मी कहानीभन्दा कम छैन। २०७६ माघ २४ मा मोरङको विराटनगरस्थित उखुबारीमा हत्या गरेर फालिएकी सुनसरीको दुहवी नगरपालिका६ बस्ने ३२ वर्षीया सम्झना खत्री परियारको हत्या पछाडिको रहस्य पनि सामाजिक सञ्जालसँंगै जोडिन्छ। सप्तरी जिल्ला मट्टीगढा घर भई मोरङको बूढीगंगा गाउँपालिका३ पोठियामा डेरा गरी बस्ने सुरेन्द्रप्रसाद साहले आफू र खत्रीबीचको अवैध सम्बन्ध बाहिर आउने देखेपछि खत्रीको हत्या गरेको प्रहरी समक्ष स्वीकार गरेका थिए। खत्रीले विवाह गर्न साहलाई दबाब दिँदै आएकी थिइन्। तर, साह अवैध सम्बन्धलाई नै निरन्तरता दिन खोज्छन्। खत्रीले आफूलाई विवाह नगरे अवैध सम्बन्धको फोटो सामाजिक सञ्जालमार्फत बाहिर ल्याउने धम्की दिएपछि साहले हत्या गरेको प्रहरी बयानमा खुलाएका थिए। प्रहरी प्रधान कार्यालयका प्रवक्ता एसएसपी कुबेर कडायतले साइबर अपराधका उजुरी कम देखिए पनि दुरुपयोग भने बढेको बताए। उनका अनुसार पुरुष र महिलासँँग सम्बन्धित अधिकांश अपराधको अनुसन्धान गर्दा कुनै न कुनै बिन्दुमा सामाजिक सञ्जाल जोडिएकै देखिन्छ। साइबर अपराध अहिले ठूलो चुनौतीको रूपमा देखा परेको बुझाइ प्रहरी मुख्यालयको छ। इन्टरनेटको पहुँचले पनि फेकबुक एकाउन्ट नहुने कमै छन्। फेसबुककै माध्यमबाट साथी बन्ने, भेट्ने र अवैध सम्बन्ध कायम गर्ने प्रवृत्ति पनि बढेको विभिन्न अनुसन्धानले देखाएको छ, कडायतले भने, सामाजिक सञ्जालको दुरुपयोग रोक्न प्रहरी एक्लैको प्रयासले सम्भव छैन। प्रयोगकर्ता आफैं सचेत हुनु जरुरी छ। ग्रुपबाट हटाउँदा हत्या २०७४ माघ २७ गते काठमाडौं तारकेश्वर नगरपालिका फूलबारी गेटस्थित गोलढुंगा जाने सडक किनारमा पहिचान नखुलेको एक पुरुष घाइते अवस्थामा फेला परे। अज्ञात समूहले निर्घात कुटपिट गरी ती व्यक्तिलाई नालामा फालिदिएको थियो। टाउकोबाट अत्यधिक रगत बगेको र टाउकोमा रगतसमेत जमेको थियो। प्रहरीले उपचारार्थ वीर अस्पतालको ट्रमा सेन्टर पुर्याए पनि उनको मृत्यु भयो। डाक्टरका अनुसार उनलाई अपरेसन गर्नुपर्ने भयो। तर, अपरेसन सफल हुन सकेन। अन्तत: माघ २९ गते उनको मृत्यु भयो। मृतक थिए तारकेश्वर नगरपालिका कुमार सूचिकार। प्रहरी अनुसन्धानका क्रममा सूचिकारसहितका साथीहरूले बनाएको गुह्येश्वरी एजी ग्रुप नामको फेसबुक पेज सूचिकारको हत्याको कारक बनेको रहस्य खुल्यो। प्रहरीले घटना अनुसन्धान गर्ने क्रममा सूचिकारसँग फोन सम्पर्कमा देखिएका साथीहरूलाई ल्याएर केरकार गर्दा उक्त तथ्य खुलेको थियो। फेसबुक पेजबाट केही साथीलाई हटाइदिएको रिसमा सूचिकारमाथि कुटपिट भएको थियो। असन्तुष्ट साथीहरूले नै फूलबारी गेटमा बोलाएर सूचिकारमाथि कुटपिट गरेका थिए। सम्बन्ध बाहिरिने डरले हामफाल्दा मृत्यु २०७६ वैशाख १ गते राजधानीको हाँडीगाउँमा बस्दै आएका रामेछापका मीनप्रसाद श्रेष्ठको मृत्युको पनि फेसबुक नै कारक बनेको थियो। उनी एक महिलासँग अवैध सम्बन्धमा थिए। इजरायलमा लामो समय काम गरेकी महिला र श्रेष्ठको फेसबुकमा गफगाफपछि पटकपटक भेट भइसकेको थियो। फेसबुकको गफगाफपछि उनीहरू प्रेममा थिए। वर्षमा एक पटक बिदामा नेपाल आउने गरेकी ती महिला र श्रेष्ठ नयाँ वर्षको अघिल्लो दिन नयाँ बसपार्कमै दोहोरी रेस्टुरेन्टमा पुगेका थिए। मदिरा पिएपछि उनीहरू आआफ्नै डेरातर्फ लागे। मध्यरातमा घर पुगेकी ती महिलालाई भेट्न श्रेष्ठ डेरामा पुग्छन्। तर, महिलाको श्रीमान्ले देखेपछि भाग्न खोज्दा घरको कम्पाउन्डको रेलिङमा छेडिएर श्रेष्ठको मृत्यु हुन्छ। प्रहरीले श्रेष्ठको हत्या नै हो कि भनेर अनुसन्धान गर्न ती महिला दम्पतीको पोलिग्राफसमेत परीक्षण गरेको थियो। तर, अनुसन्धानमा श्रेष्ठको हत्या नभएर भवितव्यले ज्यान गएको तथ्य खुल्छ। प्रहरी बयानमा ती महिलाले आफू र श्रेष्ठबीच फेसबुकमै चिनजान भएर प्रेममा परेको खुलासा गरेकी थिइन्। विवाहोत्तर सम्बन्ध बाहिर आउने भएपछि हत्या २०७५ फगुन १८ मोरङ बेलबारीकी २६ वर्षीया युवतीको हत्या आरोपमा नेकपा मोरङका नेता योगेन्द्र गुरुङ पक्राउ परे। बेलबारी नगरपालिकाकी रमिला राईको हत्या गरी शव बेपत्ता बनाएको आरोपमा उनी पक्राउ परेका थिए। इलामबाट पक्राउ परेका गुरुङ र राईबीच प्रेमसम्बन्ध थियो। राईले गुरुङलाई पटकपटक विवाह गर्न दबाब दिँदै आएकी थिइन्। तर, गुरुङले टार्दै आएका थिए। विवाहोत्तर सम्बन्ध सामाजिक सञ्जालमार्फत बाहिर ल्याइदिने धम्कीपछि गुरुङले कोठामै राईको हत्या गरेर शव सप्तकोसी नदीमा फालेका थिए। गुरुङकी श्रीमती भने काठमाडौंमा बस्दै आएकी थिइन्। फेसबुकको दुरुपयोग बढ्दो छ : ब्युरो विद्युतीय तथा साइबर अपराध अहिले छुट्टै साइबर ब्युरोले हेर्दै आएको छ। ब्युरोका प्रमुख एसएसपी नविन्द अर्यालका अनुसार खासगरी सुरुमा फेसबुकबाट चिनजानपछि अवैध सम्बन्ध कायम गर्ने र अन्तिममा सम्बन्धमा टकराव आएपछि अन्तरंग फोटो र भिडियो देखाएर बार्गेनिङ गर्ने ट्रेन्ड बढ्दो छ। मुद्दा दर्ता संख्या कम देखिए पनि घटना धेरै छन्। अधिकांश उजुरी अन्तिममा मात्रै प्रहरीमा आउने गरेको ब्युरोले जनाएको छ। एसएसपी अर्यालले पछिल्ला जघन्य प्रकृतिका घटनामा सामाजिक सञ्जालको दुरुपयोग बढेको बताए। खासगरी विवाहोत्तरको सम्बन्ध बिग्रिएपछि अगाडिका क्रियाकलापलाई दुवै पक्षले बार्गेनिङको औजार बनाउने गरेको बताए। उजुरी गर्ने अधिकांश १६ देखि ४० वर्षसम्मका धेरै छन्। अर्यालका अनुसार नक्कली फेसबुक आईडी बनाएर पनि अरूको चरित्रहत्या गर्ने क्रमसमेत अहिले बढेको छ।"
नेकपा विवाद समाधान उन्मुख,"काठमाडौं : नेकपाका दुई अध्यक्षको सम्बन्ध मिलेको हो कि बिग्रेको ठम्याउन हतपती हम्मे पर्छ। संवादहीनताबीच बुधबार एपी वानसँगको अन्तर्वार्तामा अध्यक्ष तथा प्रधानमन्त्री केपी शर्मा ओलीले भने,पार्टी फुट्दैन, त्यसको नयाँ सिनारियो ५ दिनभित्रै देख्नु हुनेछ। नभन्दै भोलिपल्टै दुई अध्यक्ष ४ घण्टा बसेका छन्। मन माझामाझ गरेका छन्। यससँगै मेलमिलापमा लागेका र पछिल्ला घटना बुझेका नेताहरू विवाद समाधान उन्मुख देख्न थालेका छन्। त्यसो त दुई अध्यक्षको प्रत्यक्ष संवाद नभए पनि उनीहरूकै प्रोत्साहन मा दोस्रो तहका नेताहरू गहन छलफलमा थिए। त्यसले दुई अध्यक्ष ओली र पुष्पकमल दाहाललाई सकारात्मक छलफलमा बस्ने वातावरण निर्माण गरेको छ। त्यसपछि बालुवाटारमा बिहीबार दुई नेता लामो छलफलमा बसेका हुन्। बालुवाटारको ४ घण्टा छलफलमा ओली र दाहालले धेरै समय एक्लाएक्लै छलफल गरे। केही समय भने महासचिव विष्णु पौडेल, प्रदेश ५ का मुख्यमन्त्री शंकर पोखरेल र स्थायी समिति सदस्य जनार्दन शर्मालाई पनि साथमा राखेका थिए। बालुवाटार निकट स्रोतका अनुसार, महासचिव पौडेलले मुख्यमन्त्री पोखरेल र नेता शर्मासँगको सल्लाहका आधारमा तयार पारेको सहमतिको खेस्रा प्रस्ताव दुई अध्यक्षको छलफलमा प्रस्तुत गरेका थिए। महासचिवले उक्त प्रस्ताव आफ्नो ल्यापटप खोलेर पढेका थिए। उक्त प्रस्ताव १३ साउनमा उपाध्यक्ष वामदेव गौतमले ल्याएको प्रस्तावसँग मिल्दोजुल्दो छ। पार्टी एकतालाई सुढृढ गर्ने र बलियो बनाउँदै लैजाने, प्रतिनिधिसभाको अबको बाँकी समय सरकारको नेतृत्व ओली नै गर्ने, पार्टीमा कार्यकारी अध्यक्षको जिम्मा दाहालले लिने र विगतमा भएका कमी, कमजोरीलाई आलोचनाआत्मआलोचनाका विधिबाट समाधान गरेर जाने विषय त्यसमा समेटिएका थिए। महासचिवले छलफलका क्रममा अगाडि सार्नु भएको प्रस्ताव वामदेव कमरेडले अगाडि सार्नु भएकै ६ बुँदे प्रस्तावकै वरिपरि रहेर आएको थियो, नेकपाका एक उच्चस्तरीय नेताले अन्नपूर्णसँग भने, प्रस्ताव महासचिवले ल्याएपछि दुई अध्यक्षले त्यसपछि एक्लाएक्लै छलफल गर्नु भएको थियो। दाहालले भने छलफलका क्रममा पार्टीको स्थायी समिति बैठक राखेर जानुपर्ने प्रस्ताव राखेका थिए। त्यसमा प्रधानमन्त्री ओली सकारात्मक देखिएका थिए। तर उनले त्यसअघि दुई अध्यक्षबीच सहमति बन्नुपर्ने र त्यसलाई बोकेर बैठकमा जान आफू तयार रहेको बताएका थिए। यस अगाडि ओली सचिवालय र दाहाल स्थायी समिति बैठकका अडानमा विवाद गर्दै आएका थिए। १३ साउनमा ओलीले एकतर्फी स्थायी समिति बैठक रोक्ने र दाहाल र वरिष्ठ नेता माधव नेपाल पक्षले बैठक राखेर दोहोरी खेलेका थिए। त्यसपछि १८, १९ र २० साउनमा ओलीले संसदीय दलका उपनेता सुवास नेम्बाङ र दाहालले वरिष्ठ नेता झलनाथ खनाललाई साथमा लिएर तीन दिन लगातार छलफल गरेका थिए। तर छलफल पार्टीको कुन कमिटीको बैठक बोलाउने भन्ने विवादमै रुमल्लिएको थियो। छलफलमा ओलीले दुवै नेतृत्व नछाड्ने अडान दोहोयाएका छन्। महासचिवले अगाडि सारेको प्रस्तावको सीमा भित्रबाट मात्र नभई स्वतन्त्र ढंगले पनि छलफल गरी प्रस्ताव तयार पार्ने गरी कार्यदल बनाउने गरी दुई अध्यक्ष करिब सहमतिमा पुग्नु भएको छ, सचिवालयका एक सदस्यले अन्नपूर्णसँग भने, समाधानको प्रस्ताव बनाउन भनेर कार्यदल बनाउने विषयमा दुई अध्यक्षबीच छलफल भएको छ। महासचिवले एउटा खालको प्रस्ताव गर्नु भएको छ। त्यसमा दाहालले सहमति जनाई सक्नु भएको छैन। उहाँले माधव नेपाल, झलनाथ खनाललगायतसँग सल्लाह गर्ने कुरा गर्नु भएको छ। अन्य विकल्पमा पनि कार्यदल बनाएर छलफल गर्ने र प्रस्ताव तयार पार्ने गरी अगाडि जान उहाँहरू खोज्नु भएको छ। कार्यदलमा कुनकुन नेतालाई राख्ने, त्यसले के के विषयमा गृहकार्य गर्ने भन्नेमा भने ओली दाहालले सहमति जुटाइसकेका छैनन्। तर पौडेल, पोखरेल, शर्मा र अर्का एकदुई नेता सहभागी गराएर कार्यदल बनाउन सक्ने सम्भावना अधिक देखिएको छ। त्यसो हुँदा दुई अध्यक्षको कार्य विभाजनदेखि महाधिवेशन कार्यतालिका, अधिकार बाँडफाँड, वैचारिक राजनीतिक बहस, आलोचना, आत्मालोचना, मन्त्रिपरिषद् हेरफेर, विवादित नियुक्तिहरूको बदर, राजनीतिक नियुक्तिहरूमा संस्थागत निर्णय, मुख्यमन्त्री हेरफेरलगायत विषयमा केन्द्रित रहेर कार्यदलले प्रस्ताव तयार पार्ने देखिन्छ। विवाद समाधानका लागि महाधिवेशन आयोजक समिति बनाउने गरी जान खोजेको भनिए पनि बिहीबारको छलफलमा यो विषयमा कुरा नउठेको नेताहरूको भनाइ छ। अध्यक्ष दाहालसँगको खुमलटार भेटमा बुधबार महासचिव पौडेलले महाधिवेशन आयोजक समितिको प्रस्ताव गरेका थिए। तर त्यस्तो प्रस्तावमा दाहालले कुनै सकारात्मक जवाफ नदिएका कारण बिहीबारको छलफलमा भने यो विषयले प्रवेश पाएन। नेकपाको विधानमा महाधिवेशन आयोजक समिति गठन गर्ने व्यवस्था छैन। त्यसका लागि केन्द्रीय समिति बोलाएर विधान संशोधन गर्नुपर्ने हुन्छ। अहिलेकै केन्द्रीय समितिलाई महाधिवेशनको तयारी मात्र गर्ने गरी आयोजक समिति बनाउने विकल्पमा नेकपाभित्र छलफल चलेको छ। तर, दाहालले त्यसमा रुचि नदेखाएको कारण बिहीबारको छलफलमा त्यस्तो विकल्प छलफलमा नउठेको स्रोतले बतायो। उक्त छलफलपछि दाहालले थापागाउँस्थित प्रेसिडेन्टल कलेजमा आफू र नेपाल निकट प्रदेश ५ का केन्द्रीय सदस्यहरूसँग छलफल गरेका थिए। विवाद समाधानका लागि सुझाव लिने उद्देश्यले दाहालनेपाल पक्षले बुधबारबाट प्रदेशस्तरीय केन्द्रीय सदस्यहरूसँग छलफल गरिरहेको छ। बुधबार गण्डकी प्रदेशका केन्द्रीय सदस्यसँग उनीहरूले छलफल गरेका थिए। उक्त छलफलमा दाहालले ओलीसँगको कुराकानी सकारात्मक भएको र अब समाधान उन्मुख बनाएर लैजान पहल गरिएको बताएका थिए। त्यहाँ दाहालले बालुवाटार छलफलबारे ब्रिफिङ गरेका थिए। वरिष्ठ नेता नेपालले भने त्यहाँको छलफलमा पनि प्रधानमन्त्री ओलीको चरित्र र शैली सधैं उही रहिरहेकोले विश्वास झट्ट गरेर जान सकिने अवस्था अझै नरहेको बताएका थिए। ओलीपक्षीय नेता तथा नेकपा संसदीय दलका उपनेता सुवास नेम्बाङले भने बिहीबारको छलफलपछि दुई अध्यक्षको विवाद समाधान उन्मुख भएको बताएका छन्। दुई अध्यक्षबीच सकारात्मक ढंगले छलफल सुरु भएको छ। हार्दिकतापूर्वक सुरु भएको छलफल भोलि (शुक्रबार) पनि निरन्तरतामा छ, नेम्बाङले अन्नपूर्णसँग भने, निरन्तर सबै तहको प्रयास र दुई अध्यक्षको प्रोत्साहनले सकारात्मक वातावरणको यो स्थिति तयार भएको हो। समस्या अब समाधान उन्मुख छ।"
नेपाल भारत सीमा समस्या : स्ट्रिप नक्सामा प्रश्न,"काठमाडौं : चार दशकअघि भारत र नेपाल दुई देशका परराष्ट्र सचिवबीच बैठक भयो। बैठकले नेपाल भारत संयुक्त प्राविधिक समिति (जेटीसी) गठन गर्ने निर्णय गर्यो। दुवै देशको मन्त्रिपरिषद्ले त्यसलाई अनुमोदन गर्यो। सन् १९८१ मा जेटीसीको गठन भयो। जेटीसीले दुई दशक लगाएर १ सय ८२ स्थानको स्ट्रिप नक्सा तयार पार्यो। त्यसपछि सन् २००७मा दुवै देशको प्राविधिक तहमा ९८ प्रतिशत समस्या समाधान भएको भन्दै स्ट्रिप नक्सामा हस्ताक्षर भयो। कालापानी र सुस्ता क्षेत्रको विषयमा राजनीतिक तहबाट टुंग्याउने भनेर जेटीसीले दुवै देशको सरकारलाई सिफारिस गर्यो। त्यो प्राविधिक कमिटीले सुस्ता र कालापानीको सीमांकन गर्न सकेन। सुस्ताका विषयमा नेपालभारतबीच पटकपटक समाधानको प्रयास भए पनि लिम्पियाधुरा, कालापानी र लिपुलेकको विषयमा भने नेपाली राजनीतिक नेतृत्वले उपेक्षा नै गर्दै आएको नापीका प्राविधिकहरूले बताउँदै आएका छन्। पछिल्लो समयमा सुस्ता र कालापानी मात्रै होइन ९८ प्रतिशत समाधान भएको भनिएको स्ट्रिप नक्साकै कारण समस्या आएको छ। त्यसैले स्ट्रिप नक्सा नै खारेज गरेर नयाँ ढंगबाट सीमा निर्धारण गरिनुपर्ने आवाज उठ्न थालेको छ। संसद्को राज्य व्यवस्था तथा सुशासन समितिमा स्ट्रिप नक्सामै नेपाली भूभाग भारतमा परेको भन्दै विरोध भएको छ। नापी विभागकै एक पूर्वप्राविधिक स्ट्रिप नक्सामा करिब २८२९ ठाउँमा गल्ती रहेको बताउँछन्। स्ट्रिप नक्सा बनाउँदा नेपालका कतिपय गाउँ नै भारतमा परेका छन् भने कतिपय भारतीय गाउँसमेत नेपालमा परेका छन्। सुनसरीको श्रीपुर, पर्सा, कञ्चनपुरको प्याराताल, टनकपुरलगायतका धेरै स्थानमा स्ट्रिप नक्साका कारण समस्या आएको छ। स्ट्रिप नक्सामा सुदूरपश्चिममा धेरै गल्ती छ, त्यसमा पनि कञ्चनपुरमा धेरै। कैलाली, बाँके र बर्दियामा पनि समस्या छ, नापी विभागका ती पूर्वप्राविधिक भन्छन्, लालपुर्जा हाम्रो छ, त्यो भूभाग भारतमा परेको छ। भारतले कतिपय स्थानको स्ट्रिप म्याम पनि आफू अनुकूल बनाएको उनको भनाइ छ। नेपालभारत सीमाको १ हजार ८ सय ८० किलोमिटर (लिम्पियाधुराबाहेक) दूरीमा ७१ स्थानमा सीमा समस्या छ। सीमाविद् बुद्धिनारायण श्रेष्ठले नेपालको ६ सय ६ वर्गकिलोमिटर भूभाग भारतले अतिक्रमण गरेको बताउँदै आएका छन्। उनले कतिपय स्थानमा क्रस होल्डिङ अक्युपेसन रहेको बताए। कतिपय स्थानमा शुद्ध रेखांकन नभएको उनी बताउँछन्। १ सय ८२ स्थानको स्ट्रिप म्याप बनेको छ, त्यसमा कतिपय स्थानमा शुद्ध रेखांकन भएको छैन, श्रेष्ठ भन्छन्। उनका अनुसार भारतका बलिया किसानले नेपालका निर्धा किसानको जग्गा मिचेका छन्। भारतीय एसएसबी बन्दुक लिएर दसगजा नजिकै बसेका छन्, उनीहरूले बन्दुक तेर्साए हाम्रा निर्धा किसानको जमिन मिचेका छन्, उनले भने, हाम्रो सशस्त्र प्रहरी भने २३ किलोमिटर टाढा छ। उसले नेपाली किसानलाई सुरक्षा दिनै सकेको छैन। श्रेष्ठका अनुसार बर्दियाको गुलरिया नगरपालिकाको चौगुर्जी क्षेत्रमा साहदल धोबीको जमिन भारतीय किसानले मिचेका छन्। त्यहाँ सीमा खम्बा पनि छैन र रेखांकन पनि छैन। त्यस्तै कञ्चनपुरको प्याराताल परासनको बीचफाँट माविको १० बिघा जमिन मिचिएको छ। भारतीय पक्षले १ सय ९५ नम्बर सीमा स्तम्भ नै ढालिदिएका छन्। सीमा खम्बा नै ढालेर उनीहरूले सीमा यताउता गरेका छन्। कञ्चनपुरमा सीमा रक्षक गोविन्द गौतमको त भारतीयले हत्या नै गरेका थिए। यी दुई ठाउँको उदाहरण मात्रै भनेको हुँ। अरू पनि कतिपय स्थानमा यथार्थ रेखांकन भएको पाइँदैन, श्रेष्ठ भन्छन्। सीमाविद् पुण्यप्रसाद ओली पनि स्ट्रिप म्याम केही समस्या रहेको स्वीकार गर्छन्। रिभ्यु गर्नु आवश्यक छ। केही स्थानमा समस्या छ। शतप्रतिशत ठीक भन्न मिल्दैन। ६८ ठाउँमा समस्या थियो, उनले भने, पुल पारिबाट जानुपर्ने ठाउँमा पुलको बीचबाट गएका छन्। त्यो कार्टोग्राफिक इरर हो। नापी विभागका पूर्वमहानिर्देशकसमेत रहेका ओलीले स्ट्रिप नक्साका कारण सीमा स्तम्भ भत्काउँदा, नदी धार परिवर्तन गरे पनि सीमा पहिचान गर्न सकिने बताएको बताए। प्रत्येक सीमा स्तम्भको कोअर्डिनेट भएको छ। नासियो, हरायो भने पनि आइडेन्टिफाई गर्न सकिन्छ, उनले भने, त्यो नै स्ट्रिप म्यापको फाइदा हो। कालापानी र सुस्ताको समस्या समाधान हुन सके अन्य समस्या पनि समाधान हुने उनको विश्वास छ। न प्रोटोकल छ, न सीमा सन्धि नै छ। मात्रै नक्सा बन्यो, उनले भने, त्यसले सीमामा विवाद आइरहेको हो। के स्ट्रिप नक्सा ? यो सीमा नक्सा हो। दुवै देशको सीमा रेखाबाट आधा किलोमिटर चौडा नेपालतर्फ र अर्को आधा किलोमिटर भारतर्फको भूभाग देखाएर तयार परेको नक्सालाई स्ट्रिप नक्सा भनिन्छ। त्यसलाई धर्से नक्सा पनि भनिन्छ। त्यो नक्साका कारण सीमा स्तम्भ हराए, नासिए पनि सिमाना पहिचान गर्न सहज भएको छ। दुवै देशका प्राविधिक मिलेर बनाएका स्ट्रिप नक्सामा धेरै समस्या देखिएका छन्।"
अपराधका मास्टरमाइन्ड पक्राउ,"काठमाडौं : १५ किलो चाँदीमा सुनको जलप लगाएको घटनामा फरार अभियुक्त इल्ताफ हुसेन अन्सारी बिहीबार पर्सामा पक्राउ परेका छन् । पछिल्लो पटक अन्सारी सुनचाँदी र पेस्तोल बरामद घटनामा जोडिए पनि उनी भारतीय जाली नोटका कहलिएका कारोबारी हुन् । महानगरीय प्रहरी अपराध महाशाखाको सूचनाका आधारमा जिल्ला प्रहरी कार्यालय पर्साले पक्राउ गरी अन्सारीलाई काठमाडौं पठाएको हो । प्रहरीले बरामद गरेको सुनचाँदी भारतमा लगेर बिक्री गर्ने योजना विफल भएपछि अन्सारी गाडी छाडेर भागेका थिए । अन्सारीको साथमा रहेका सञ्जय पटेल भने अझै फरार छन् । अन्सारीकै योजनामा सुन लिन वीरगन्जदेखि काठमाडौं आएका थिए पटेल । प्रहरीले यो प्रकरणमा अधिकांश व्यक्ति पक्राउ गरिसकेको छ । जलप लगाएको सुन प्रहरीकै जुनियर कर्मचारीको सहयोगमा तस्करी हुन खोज्दा भागबन्डा नमिलेपछि सूचना लिक भएको थियो । प्रहरीले हालसम्म निलेश सखिया, देवानसिंह पटेल, कौशल पटेल, उमेश श्रेष्ठ तथा प्रहरीद्वय बहादुरसिंह कठायत र प्रसन्न श्रेष्ठलाई पक्राउ गरिसकेको छ । उनीहरूविरुद्ध संगठित अपराध मुद्दामा अनुसन्धान भइरहेको प्रहरीले जनाएको छ । प्रहरीलाई सुनको जलप लगाएको चाँदीको ब्याग दिन प्रयोग भएको गाडी अन्सारी र उनकी बहिनी फुलताज अन्सारीको नाममा छ । प्रहरीका अनुसार अन्सारीकै योजनामा १५ किलो चाँदीमा सुनको जलप लगाइएको थियो । महाशाखाका प्रमुख एसएसपी दीपक थापाका अनुसार यो प्रकरणका अन्सारी प्रमुख पात्र हुन् । उनीसँग बयान लिएपछि थप रहस्य खुल्ने जानकारी थापाले दिए । प्रहरीले अन्सारीविरुद्ध सम्पत्ति शुद्धीकरणमा समेत अनुसन्धान गर्ने भएको छ । को हुन् अन्सारी ? बारा जिल्ला जितपुरका अन्सारी सुरुमा सीमामा बसेर भारत र नेपाल प्रहरीका लागि सुराकीको काम गर्ने सामान्य व्यक्ति थिए । पछि उनको सम्बन्ध युनुुश अन्सारी (भारतीय जाली नोट कारोबारमा हाल कारागारमा रहेका) सँग भयो । युनुशकै योजनामा हुने गरेका भारतीय जाली नोट कारोबारमा अन्सारी पनि सक्रिय बने । युनुशकै माध्यमबाट अन्सारीको पाकिस्तानी एजेन्टसँग पनि सम्बन्ध बन्यो । नेपाली भूमिहुँदै भारत भित्रिने भारतीय जाली नोट तस्करीमा अन्सारी पनि हिस्सेदार बन्दै गए । २०६५ साल पुसमा युनुश पहिलोपटक भारतीय जाली नोट कारोबारमा पक्राउ परेपछि भने अन्सारीले छुट्टै समूह बनाएर तस्करी गर्न थाले । प्रहरीको विशेष ब्युरोमा लामो समय काम गरेका एक प्रहरी अधिकृतका अनुसार अन्सारी पाकिस्तानी एजेन्टसँंग मिलेर जाली भारतीय नोटको कारोबार गर्दै आएका थिए । भारतले समेत मोस्ट वान्टेड सूचीमा राखेपछि उनी लामो समय भारतीय सीमावर्ती जिल्ला बारा र पर्सामा बसेर आफ्नो धन्दा चलाउँदै अएका थिए । आफ्नो पछाडि भारतीय सुरक्षा एजेन्सी लागेको सूचना पाएपछि अन्सारीे पछिल्लो समय जाली भारतीय नोट कारोबारको धन्दालाई प्राथमिकतामा नराखी सानातिना सुन कारोबारीसँग मिलेर ठगीधन्दा चलाउँंदै आएका थिए । ब्युरोका अवकाश प्राप्त एक अधिकृतका अनुसार नेपालमा भारतीय जाली नोट भित्रिएका केही सूचनामा अन्सारीकै सहयोग थियो । ती अधिकृतले भने,जब पहिलो पटक युनुश अन्सारी पक्राउ परेर जेल गए, त्यसबेलादेखि नै इल्ताफले भारतीय जाली नोटको कारोबार छाडेको हुनुपर्छ । अन्सारीलाई केन्द्रीय अनुसन्धान ब्युरोले २०७२ जेठ ३० गते पक्राउ गरेको थियो । भारतीय जाली नोटको कारोबारमा पक्राउ परी तीन वर्षको सजाय काटेर उनी २०७५ सालमा जेलमुक्त भएका थिए ।"
न्यायपालिकामा कोरोना प्रभाव : न्याय सेवा संकुचन,"काठमाडौं : कोभिड १९ को महामारीले विकराल रूप लिन थालेपछि सर्वोच्च अदालतसहित मुलुकभरका अदालतको न्याय सेवा प्रवाह संकुचन गरिएको छ। सरकारले लकडाउन खुकुलो बनाएसँगै अदालतमा पनि सबै प्रकारका सेवा खुला गरिएको थियो। तर, कोरोनाको संक्रमण बढ्न थालेपछि अदालतहरूमा पनि अत्यावश्यक बाहेकका सेवा बन्द गरिएको हो। सर्वोच्च अदालतमा न्यायाधीशका सुरक्षाकर्मीमा समेत संक्रमण फेला परेपछि दुई न्यायाधीश होम क्वारेन्टिनमा बसेका छन्। न्यायाधीश ईश्वर खतिवडा र हरि फुयाँल बुधबारदेखि क्वारेन्टिनमा छन्। न्यायाधीश खतिवडाका पीएसओमा कोरोना भाइरसको संक्रमण देखिएको थियो। सर्वोच्चमा बिहीबार तीनवटा इजलास मात्र बस्यो। अन्य अदालतमा पनि अत्यावश्यक बाहेकका सेवा स्थगित गरिएको छ। सर्वोच्चका सहायक प्रवक्ता देवेन्द्र ढकालले अर्को व्यवस्था नभएसम्मका लागि सर्वोच्च अदालतबाट सम्पादन हुँदै आएका कामकारबाहीमा संकुचन ल्याउनु परेको बताए। संक्रमणको जोखिम न्यूनीकरण र निर्धारित स्वास्थ्य सुरक्षासम्बन्धी मापदण्डको पालना हुन सक्ने गरी अदालतका काम कारबाही र सेवा प्रवाहमा संकुचन गरिएको छ, ढकालले अन्नपूर्णसँग भने, हाललाई अत्यावश्यकीय काम कारबाही र सेवा मात्र प्रवाह गरिएको छ। ढकालका अनुसार बन्दीप्रत्यक्षीकरण, रिट निवेदन दर्ता, अन्तरिम आदेशको छलफल, पुनरावेदन दर्ता, थुनुवा रहेका निवेदन, मुद्दा फिर्ता र पुनरावलोकनमा सुनुवाइ भने रोकिएको छैन। काठमाडौं उपत्यकाभित्र मुद्दाको हद म्याद, म्याद र तारिखमा आगामी भदौ १ गतेदेखि ३० दिनभित्र अदालतमा उपस्थित हुन सुविधा दिइएको छ। जिल्लाभित्रका सम्बन्धित अदालतमा न्यायका लागि उपस्थित हुनुपर्ने सर्वसाधारणका लागि भने लकडाउनलाई शून्य अवधि कायम गरी साउन ८ गतेदेखि नै बाटोको म्याद ३० दिन कायम गरिएको छ। यता नेपाल बार एसोसिएसनले बिहीबार नै सर्वोच्च अदालतलाई पत्र पठाउँदै यथास्थितिमा अदालतका कामकारबाही सुचारु राख्दा जोखिम हुने भन्दै अदालती सेवामा कटौती गर्नुको विकल्प नरहेको जनाएको छ। बारका महासचिव लीलामणि पौडेलले सर्वोच्च, जिल्ला र उच्च अदालतमा संक्रमणको असर देखिएको, कतिपय न्यायाधीश नै संक्रमित देखिएको, कर्मचारी, पीएसओ र सवारी चालकसमेत संक्रमित देखिएको अवस्थामा जोखिमलाई ध्यानमा राखेर सेवा प्रवाह एवम् सुनुवाइ स्थगित गर्न परिपत्र गरिएको बताए। कोरोनाका कारण उच्च अदालत जनकपुरका एक न्यायाधीश, राजविराज इजलासका एक न्यायाधीश, मोरङ जिल्ला अदालतका एक न्यायाधीश, बाँके जिल्ला अदालतका पाँच कर्मचारी, महोत्तरी जिल्ला अदालतमा चार कर्मचारी र सर्वोच्चका दुई कर्मचारीमा संक्रमण फेला परेको छ। सर्वोच्चका तामेल्दारलाई सिंहदरबारमा रोक अदालतमा कोरोना संक्रमणको जोखिम बढेपछि सर्वोच्चमा दर्ता भएका रिट र मुद्दाको म्याद बुझाउन जाने तामेल्दारलाई सिंहदरबार प्रवेशमा रोक लगाइएको छ। विपक्षीले म्याद बुझेर जवाफ नदिएसम्म कानुनतः सुनुवाइ गर्न मिल्दैन। सर्वोच्चका एक तामेल्दारले कोरोना संक्रमणको कारण देखाएर सिंहदरबार गेटबाट फर्काइएको जानकारी दिए। सिंहदरबारमा रोक लगाइएपछि सरकारविरुद्ध परेका मुद्दाको आदेशमा म्याद बुझाउन कठिनाइ उत्पन्न भएको छ। कोरोनाको डर छ। अदालतको परिचयपत्रले मात्र भित्र छिर्न मिल्दैन। दुःख नमान्नुहोला भन्दै प्रहरीले गेटबाटै फर्काउन थालेका छन्, म्याद बुझाउन गएका ती तामेल्दारले भने, सर्वोच्चको आदेशअनुसार म्यादभित्रै बुझाउनुपर्ने बाध्यता छ। यता छिर्न पाइँदैन। काम गर्न गाह्रो छ। विशेषमा खाजा घरबाटै टिफिनमा भ्रष्टाचारको मुद्दा हेर्न गठित विशेष अदालतमा न्यायाधीश र कर्मचारीले घरबाटै टिफिनमा ल्याएर दिउँसोको खाजा खान थालेका छन्। कोरोना त्रासका कारण अदालतको क्यान्टिन बन्द गरिएको छ। खाजा घरबाटै ल्याएर खाने निर्देशन भएको छ। जोखिम बढेकाले हाललाई क्यान्टिन बन्द गर्ने निर्णय गरियो, विशेषका रजिस्ट्रार अशोककुमार क्षेत्रीले भने। विशेषले पीसीआर रिपोर्ट नल्याएपछि भ्रष्टाचारका मुद्दामा साक्षी बकपत्रको कामसमेत रोकेको छ। पीसीआर टेस्टसहित ल्याइएका भ्रष्टाचारका मुद्दा दर्ता र थुनुवाका निवेदनबाहेक अरू मुद्दाको पेसी स्थगित गरिएको क्षेत्रीले बताए।"
ओली र प्रचण्डको वार्ता डोनाल्ड ट्रम्प र सी चिनफिङको जस्तो,"गोरखा : नेकपाका दुई अध्यक्ष केपी ओली र पुष्पकमल दाहाल प्रचण्डको वार्ता हुने भनेको डोनाल्ड ट्रम्प र सी चिनफिङको वार्ता हुने जस्तो रहेको पूर्वप्रधानमन्त्री बाबुराम भट्टराईले आरोप लगाएका छन्। गृहजिल्ला गोरखा पुगेका जनता समाजवादी पार्टीका वरिष्ठ नेतासमेत रहेका भट्टराईले शुक्रबार पत्रकार भेटघाट कार्यक्रममा बोल्दै कोरोना महामारी व्यवस्थापन गर्नुपर्ने बेला सत्तासीन पार्टीका दुई नेताको भेटघाट र वार्ता नै दुर्लभ हुने गरेको टिप्पणी गरे। हामीले यस्ता नेता छानेका छौं, जुन नेता यस्तो कोरोनाको बेलामा आफ्नै पार्टीभित्रको झगडामा रुमल्लिरहेका छन्, उनले भने, उहाँहरुको झगडा महिनौँसम्म चलिरहन्छ। केपी र प्रचण्डको वार्ता हुनु भनेको चाहिँ डोनाल्ड ट्रम्प र सी चिनफिङको वार्ता भए जस्तो, नरेन्द्र मोदी र केपी ओलीको वार्ता हुनु जस्तो गरेर कहिले वार्ता हुन्छ होला भनेर पर्खेर बस्नु पर्छ। कोरोना परीक्षणको दायरा बढाउनु पर्ने, स्वास्थ्य उपकरण जुटाउने, दातृ निकाय खोज्ने, राहतको व्यवस्था गर्नुपर्ने बेलामा सरकार मजाक गरेर बसेको उनको आरोप छ। अहिले कोरोना महामारीको समाधान खोज्ने बेला हो कि अयोध्याखोज्ने बेला हो ? राममन्दिर बनाउने बेला हो कि अस्पताल बनाउने बेला हो ?, उनले भने, हुन त उहाँहरुलाई सुझाव दिनु भनेको भालुलाई पुराण सुनाए जस्तो हो। यसको कुनै अर्थ छैन। अहिले सरकारबिहिनताको अवस्था रहेको उनको टिप्पणी छ। जहिलेसम्म केपी ओली जस्ता मान्छे सत्तामा रहन्छन्, कुनै स्पष्ट नीतिबिना लहडको भरमा देश चलिरहन्छ, उनले भने, सुझबुझ, स्पष्ट नीति, शृङ्खलाबद्ध योजना केही पनि छैन। यस्तो मान्छे प्रधानमन्त्री रहेसम्म देशले दुःख मात्र पाउनेवाला छ। यसलाई नेकपाको आन्तरिक मामिला हो भनेर सहेर बस्ने अवस्था नरहेको भन्दै उनले नेतृत्व परिवर्तनका लागि जनस्तरबाट आवाज उठाउनु पर्ने बेल ाआएको बताए।"
बालुवाटारमा ओली प्रचण्ड छलफल : ४ दिनभित्रै अन्त्य होला त विवाद ?,"काठमाडौं : सत्तारुढ नेपाल कम्युनिस्ट पार्टी (नेकपा) को आन्तरिक विवाद समाधानका लागि दुई अध्यक्षबीच बालुवाटारमा शुक्रबार पनि छलफल सुरु भएको छ। प्रधानमन्त्री एवम् अध्यक्ष केपी ओली र अर्का अध्यक्ष पुष्पकमल दाहाल प्रचण्डबीच बिहान सवा ११ बजे बाट छलफल सुरु भएको हो। प्रधानमन्त्री ओलीसँग भेट गर्नु अगाडि शुक्रबार बिहान उनले महासचिव विष्णु पौडेल र जनार्दन शर्मासँग आफ्नै निवास भेट गरेका थिए। बिहीबार पनि अध्यक्षद्वयबीच करिब चार घण्टा लामो छलफल भएको थियो। ओलीसँगको छलफल लगत्तै बिहीबार दिउँसो अध्यक्ष प्रचण्ड, वरिष्ठ नेताद्वय माधवकुमार नेपाल र झलनाथ खनाल, प्रवक्ता नारायणकाजी श्रेष्ठसहितका नेताले प्रदेश ५ का केन्द्रीय सदस्यसँग छलफल गरेका थिए। छलफलमा दाहालले ओलीसँगको कुराकानी सकारात्मक भएको र अब समाधान उन्मुख बनाएर लैजान पहल गरिएको बताएका थिए। त्यहाँ दाहालले बालुवाटार छलफलबारे ब्रिफिङ गरेका थिए। वरिष्ठ नेता नेपालले भने त्यहाँको छलफलमा पनि प्रधानमन्त्री ओलीको चरित्र र शैली सधैं उही रहिरहेकोले विश्वास झट्ट गरेर जान सकिने अवस्था अझै नरहेको बताएका थिए। बुधबारै थापागाउँमा प्रचण्ड र नेपाल समूहका नेताले गण्डकी प्रदेशका केन्द्रीय सदस्यसँग छलफल गरेका थिए। यससँगै मेलमिलापमा लागेका र पछिल्ला घटना बुझेका नेताहरू विवाद समाधान उन्मुख देख्न थालेका छन्। यो समूहले गत साउन २१ गते नेकपा बिटमा कलम चलाउने पत्रकारसँग भेटघाट गरेका थिए। उक्त भेटघाटप्रति अर्का अध्यक्ष एवम् प्रधानमन्त्री केपी ओलीले भने चर्को आपत्ति जनाएका थिए। प्रचण्ड र नेपाल समूहले बिहीबारसमेत आफू निकट केन्द्रीय सदस्यसँग मात्र छलफल गरेका हुन्। प्रधानमन्त्रीले ओलीले एपीवान एचडी टेलिभिजनमा बुधबार प्रशारित द बाभ्रो डेल्टा सो कार्यक्रममा अबको ५ दिनभित्रै नेकपाको संकट समाधान हुने बताएका थिए। उनले सार्वजनिक गरेको त्यही प्रतिज्ञाअनुसार संकट समाधानका लागि निर्णायक पहल सुरु भएको हो। अहिलेको केन्द्रीय कमिटीलाई महाधिवेशन आयोजक समितिमा रुपान्तरण गरेर चैतमा महाधिवेशन गर्ने कि नयाँ संरचना बनाउने भन्ने बारेमा नेकपामा छलफल चलिरहेको छ। केन्द्रीय समितिलाई नै महाधिवेशन आयोजक समितिमा रुपान्तरण गर्ने संभावना बढेको छ। दुवै अध्यक्षलाई महाधिवेशन आयोजक समितिको संयोजक बनाउने कि अरु शीर्ष नेताहरुलाई जिम्मेवारी दिनेबारेमा पनि छलफल भइरहेकोछ। महाधिवेशन आयोजक समितिको संयोजकमा झलनाथ खनाल र वामदेव गौतमको नाम पनि प्रस्ताव भएको छ। नेकपाको विधानमा महाधिवेशन आयोजक समिति गठन गर्ने व्यवस्था छैन। त्यसका लागि केन्द्रीय समिति बोलाएर विधान संशोधन गर्नुपर्ने हुन्छ। अहिलेकै केन्द्रीय समितिलाई महाधिवेशनको तयारी मात्र गर्ने गरी आयोजक समिति बनाउने विकल्पमा नेकपाभित्र छलफल चलेको छ। तर, दाहालले त्यसमा रुचि नदेखाएको कारण बिहीबारको छलफलमा त्यस्तो विकल्प छलफलमा नउठेको स्रोतले बतायो। ओलीले एपीवान एचडी टेलिभिजनमा बुधबार नेकपाभित्र जस्ता खालका विवाद देखिए पनि पार्टी विभाजन नहुने बताएका थिए । उनले पार्टीभित्रको विवाद ठूलो समस्या नभएको र आफूले एकता बचाउन चुप बसेर कोसिस गरिरहेको स्पष्ट पारेका थिए। ओलीले आफू तत्कालीन एमालेको बहुमतबाट निर्वाचित अध्यक्ष भएको र पार्टीमा तत्कालीन दुई पार्टीका अध्यक्ष महाधिवेशनसम्मका लागि अध्यक्ष रहने गरी व्यवस्था गरिएको प्रष्ट पारेका छन्। उनले ५ वर्ष सरकार पनि यही निरन्तर रहने बताइरहेका छन्। असार १० बाट सुरु भएको स्थायी कमिटी बैठकमा प्रधानमन्त्री केपी ओलीको राजीनामा माग भएपछि आन्तरिक विवादले विष्फोटक रुप लिएको थियो। शीर्ष तहमा देखिएको कलहका कारण स्थायी समितिको बैठकसमेत बस्न सकेको छैन र बोलाइएको बैठक पनि धैरै पटक स्थगित भएको छ। पाँच दिनभित्रै नेकपा संकट समाधान : बालुवाटारमा दुई अध्यक्षबीच निर्णायक छलफल पाँच दिनभित्रै नेकपा संकट समाधान : ओली र प्रचण्डबीचको चार घन्टे वार्ता सकारात्मक थापागाउँमा प्रचण्ड, माधव र झलनाथको अलग्गै बैठक : केन्द्रीय सदस्यहरूसँग परामर्श नेकपा विवाद समाधान उन्मुख"
न्यायपालिकामा कोरोना प्रभाव : न्याय सेवा संकुचन,"काठमाडौं : कोभिड १९ को महामारीले विकराल रूप लिन थालेपछि सर्वोच्च अदालतसहित मुलुकभरका अदालतको न्याय सेवा प्रवाह संकुचन गरिएको छ। सरकारले लकडाउन खुकुलो बनाएसँगै अदालतमा पनि सबै प्रकारका सेवा खुला गरिएको थियो। तर, कोरोनाको संक्रमण बढ्न थालेपछि अदालतहरूमा पनि अत्यावश्यक बाहेकका सेवा बन्द गरिएको हो। सर्वोच्च अदालतमा न्यायाधीशका सुरक्षाकर्मीमा समेत संक्रमण फेला परेपछि दुई न्यायाधीश होम क्वारेन्टिनमा बसेका छन्। न्यायाधीश ईश्वर खतिवडा र हरि फुयाँल बुधबारदेखि क्वारेन्टिनमा छन्। न्यायाधीश खतिवडाका पीएसओमा कोरोना भाइरसको संक्रमण देखिएको थियो। सर्वोच्चमा बिहीबार तीनवटा इजलास मात्र बस्यो। अन्य अदालतमा पनि अत्यावश्यक बाहेकका सेवा स्थगित गरिएको छ। सर्वोच्चका सहायक प्रवक्ता देवेन्द्र ढकालले अर्को व्यवस्था नभएसम्मका लागि सर्वोच्च अदालतबाट सम्पादन हुँदै आएका कामकारबाहीमा संकुचन ल्याउनु परेको बताए। संक्रमणको जोखिम न्यूनीकरण र निर्धारित स्वास्थ्य सुरक्षासम्बन्धी मापदण्डको पालना हुन सक्ने गरी अदालतका काम कारबाही र सेवा प्रवाहमा संकुचन गरिएको छ, ढकालले अन्नपूर्णसँग भने, हाललाई अत्यावश्यकीय काम कारबाही र सेवा मात्र प्रवाह गरिएको छ। ढकालका अनुसार बन्दीप्रत्यक्षीकरण, रिट निवेदन दर्ता, अन्तरिम आदेशको छलफल, पुनरावेदन दर्ता, थुनुवा रहेका निवेदन, मुद्दा फिर्ता र पुनरावलोकनमा सुनुवाइ भने रोकिएको छैन। काठमाडौं उपत्यकाभित्र मुद्दाको हद म्याद, म्याद र तारिखमा आगामी भदौ १ गतेदेखि ३० दिनभित्र अदालतमा उपस्थित हुन सुविधा दिइएको छ। जिल्लाभित्रका सम्बन्धित अदालतमा न्यायका लागि उपस्थित हुनुपर्ने सर्वसाधारणका लागि भने लकडाउनलाई शून्य अवधि कायम गरी साउन ८ गतेदेखि नै बाटोको म्याद ३० दिन कायम गरिएको छ। यता नेपाल बार एसोसिएसनले बिहीबार नै सर्वोच्च अदालतलाई पत्र पठाउँदै यथास्थितिमा अदालतका कामकारबाही सुचारु राख्दा जोखिम हुने भन्दै अदालती सेवामा कटौती गर्नुको विकल्प नरहेको जनाएको छ। बारका महासचिव लीलामणि पौडेलले सर्वोच्च, जिल्ला र उच्च अदालतमा संक्रमणको असर देखिएको, कतिपय न्यायाधीश नै संक्रमित देखिएको, कर्मचारी, पीएसओ र सवारी चालकसमेत संक्रमित देखिएको अवस्थामा जोखिमलाई ध्यानमा राखेर सेवा प्रवाह एवम् सुनुवाइ स्थगित गर्न परिपत्र गरिएको बताए। कोरोनाका कारण उच्च अदालत जनकपुरका एक न्यायाधीश, राजविराज इजलासका एक न्यायाधीश, मोरङ जिल्ला अदालतका एक न्यायाधीश, बाँके जिल्ला अदालतका पाँच कर्मचारी, महोत्तरी जिल्ला अदालतमा चार कर्मचारी र सर्वोच्चका दुई कर्मचारीमा संक्रमण फेला परेको छ। सर्वोच्चका तामेल्दारलाई सिंहदरबारमा रोक अदालतमा कोरोना संक्रमणको जोखिम बढेपछि सर्वोच्चमा दर्ता भएका रिट र मुद्दाको म्याद बुझाउन जाने तामेल्दारलाई सिंहदरबार प्रवेशमा रोक लगाइएको छ। विपक्षीले म्याद बुझेर जवाफ नदिएसम्म कानुनतः सुनुवाइ गर्न मिल्दैन। सर्वोच्चका एक तामेल्दारले कोरोना संक्रमणको कारण देखाएर सिंहदरबार गेटबाट फर्काइएको जानकारी दिए। सिंहदरबारमा रोक लगाइएपछि सरकारविरुद्ध परेका मुद्दाको आदेशमा म्याद बुझाउन कठिनाइ उत्पन्न भएको छ। कोरोनाको डर छ। अदालतको परिचयपत्रले मात्र भित्र छिर्न मिल्दैन। दुःख नमान्नुहोला भन्दै प्रहरीले गेटबाटै फर्काउन थालेका छन्, म्याद बुझाउन गएका ती तामेल्दारले भने, सर्वोच्चको आदेशअनुसार म्यादभित्रै बुझाउनुपर्ने बाध्यता छ। यता छिर्न पाइँदैन। काम गर्न गाह्रो छ। विशेषमा खाजा घरबाटै टिफिनमा भ्रष्टाचारको मुद्दा हेर्न गठित विशेष अदालतमा न्यायाधीश र कर्मचारीले घरबाटै टिफिनमा ल्याएर दिउँसोको खाजा खान थालेका छन्। कोरोना त्रासका कारण अदालतको क्यान्टिन बन्द गरिएको छ। खाजा घरबाटै ल्याएर खाने निर्देशन भएको छ। जोखिम बढेकाले हाललाई क्यान्टिन बन्द गर्ने निर्णय गरियो, विशेषका रजिस्ट्रार अशोककुमार क्षेत्रीले भने। विशेषले पीसीआर रिपोर्ट नल्याएपछि भ्रष्टाचारका मुद्दामा साक्षी बकपत्रको कामसमेत रोकेको छ। पीसीआर टेस्टसहित ल्याइएका भ्रष्टाचारका मुद्दा दर्ता र थुनुवाका निवेदनबाहेक अरू मुद्दाको पेसी स्थगित गरिएको क्षेत्रीले बताए।"
नेकपा विवाद समाधान गर्न महासचिव पौडेलको संयोजकत्वमा कार्यदल गठन,"काठमाडौं : नेपाल कम्युनिष्ट पार्टी(नेकपा) को विवाद समाधानका लागी महासचिव विष्णुप्रसाद पौडेलको संयोजकत्वमा ६ सदस्यीय कार्यदल गठन गरिएको छ । शुक्रबार बिहान सवा ११ बजेदेखि बालुवाटारमा प्रधानमन्त्री तथा पार्टी अध्यक्ष केपी शर्मा ओली र अर्का अध्यक्ष पुष्पकमल दाहाल प्रचण्डबीच भएको छलफलपश्चात कार्यदल गठन गरिएको हो। कार्यदलका सदस्यहरुमा भीमबहादुर रावल, शङ्कर पोखरेल, जनार्दन शर्मा, पम्फा भुसाल र सुरेन्द्रप्रसाद पाण्डे रहेको महासचिव पौडेलले जानकारी दिए। कार्यदलले पार्टीका आन्तरिक समस्याको समाधानका लागि गृहकार्य गरी सुझाव प्रस्तुत गर्नेछ। शुक्रबार बिहान महासचिव विष्णु पौडेल र जनार्दन शर्मासँग आफ्नै निवासमा भेट गरे लगत्तै प्रचण्ड प्रधानमन्त्री ओलीलाई भेट्न बालुवाटार पुगेका थिए। बिहीबार पनि अध्यक्षद्वयबीच करिब चार घण्टा लामो छलफल भएको थियो। ओलीसँगको छलफल लगत्तै बिहीबार दिउँसो अध्यक्ष प्रचण्ड, वरिष्ठ नेताद्वय माधवकुमार नेपाल र झलनाथ खनाल, प्रवक्ता नारायणकाजी श्रेष्ठसहितका नेताले प्रदेश ५ का केन्द्रीय सदस्यसँग छलफल गरेका थिए। छलफलमा दाहालले ओलीसँगको कुराकानी सकारात्मक भएको र अब समाधान उन्मुख बनाएर लैजान पहल गरिएको बताएका थिए। त्यहाँ दाहालले बालुवाटार छलफलबारे ब्रिफिङ गरेका थिए। वरिष्ठ नेता नेपालले भने त्यहाँको छलफलमा पनि प्रधानमन्त्री ओलीको चरित्र र शैली सधैं उही रहिरहेकोले विश्वास झट्ट गरेर जान सकिने अवस्था अझै नरहेको बताएका थिए। प्रधानमन्त्रीले ओलीले एपीवान एचडी टेलिभिजनमा बुधबार प्रशारित द बाभ्रो डेल्टा सो कार्यक्रममा अबको ५ दिनभित्रै नेकपाको संकट समाधान हुने बताएका थिए। ओलीले अबको ५ दिनभित्रै पार्टीभित्र नयाँ सिनारियो देखिने उल्लेख गरेको भोलीपल्टबाट छलफल अगाडि बढेको थियो। उनले सार्वजनिक गरेको त्यही प्रतिज्ञाअनुसार संकट समाधानका लागि निर्णायक पहल सुरु भएको हो। ओलीले पार्टीभित्रको विवाद ठूलो समस्या नभएको र आफूले एकता बचाउन चुप बसेर कोसिस गरिरहेको स्पष्ट पारेका थिए।"
सिन्धुपाल्चोक पहिरो : बेपत्ताको उद्धारमा जुट्न प्रचण्डको आग्रह,"काठमाडौं : शुक्रबार कालिकोट र सिन्धुपाल्चोकको पहिरोले ठूलो मानवीय क्षति भएको भन्दै नेकपा अध्यक्ष पुष्पकमल दाहाल प्रचण्डले दुःख व्यक्त गरेका छन्। अविरल वर्षापछि आएको पहिरोका कारण शुक्रबार बिहान सिन्धुपाल्चोकको जुगल गाउँपालिका२, लिदीमा १३ घर पुरिँदा ७ जनाको मृत्यु भएको छ। पहिरोमा झण्डै तीन दर्जन बेपत्ता भएका छन्। नेकपा प्रचण्डले पहिरोमा बेपत्ता भएकाको उद्धारमा जुट्न पार्टीका नेता, कार्यकर्ता, जनप्रतिनिधि र सुरक्षाकर्मीलाई आह्वान गरेका छन्। उक्त घटनामा बेपत्ता हुनुभएकाको खोजी र उद्दार कार्यमा जुट्न पार्टीका नेता तथा कार्यकर्ता, युवा, स्थानीय बासिन्दा, जनप्रतिनिधि, स्वयम्सेवी र सुरक्षाकर्मीलाई आह्वान गर्दछु, प्रचण्डले विज्ञप्ति सार्वजनिक गर्दै घाइतेको स्वास्थ्य लाभको कामनासमेत गरेका छन्, पहिरोमा परी घाइते हुनुभएकाहरुको शीघ्र स्वास्थ्यलाभको कामना गर्दछु। सँगै प्रचण्डले कालिकोट जिल्लाको महावै गाउँपालिकामा गएराति आएको पहिरोमा परी एकै परिवारका ६ जनाको मृत्यु भएको घटनाप्रति दुःख व्यक्त गरेका छन्। सिन्धुपाल्चोक, कालीकोट र मकवानपुर जिल्लामा पहिरोमा परी मृत्यु हुनुभएकाहरुमा पार्टीको तर्फबाट श्रद्धाञ्जली अर्पण गर्दै शोक सन्तप्त परिवारजनमा गहिरो समवेदना प्रकट गर्दछु, प्रचण्डले भेनका छन्। मकवानपुरमा पहिरोमा परी एक जनाको मृत्यु भएको छ। सिन्धुपाल्चोक पहिरो अपडेट : पाँचको शव फेला, ३३ जना बेपत्ता (नामसहित) त्यसैगरी प्रचण्डले पहाडी भागमा हुने यस्ता घटना कम गर्न दीर्घकालीन समाधन खोज्न सम्बन्धित निकायलाई अनुरोध गरेका छन्। उनले विबासका लागिसमेत विकल्प खोल्नुपर्नेमा जोड दिएका छन्।"
नेपाल भारत सीमा समस्या : स्ट्रिप नक्सामा प्रश्न,"काठमाडौं : चार दशकअघि भारत र नेपाल दुई देशका परराष्ट्र सचिवबीच बैठक भयो। बैठकले नेपाल भारत संयुक्त प्राविधिक समिति (जेटीसी) गठन गर्ने निर्णय गर्यो। दुवै देशको मन्त्रिपरिषद्ले त्यसलाई अनुमोदन गर्यो। सन् १९८१ मा जेटीसीको गठन भयो। जेटीसीले दुई दशक लगाएर १ सय ८२ स्थानको स्ट्रिप नक्सा तयार पार्यो। त्यसपछि सन् २००७मा दुवै देशको प्राविधिक तहमा ९८ प्रतिशत समस्या समाधान भएको भन्दै स्ट्रिप नक्सामा हस्ताक्षर भयो। कालापानी र सुस्ता क्षेत्रको विषयमा राजनीतिक तहबाट टुंग्याउने भनेर जेटीसीले दुवै देशको सरकारलाई सिफारिस गर्यो। त्यो प्राविधिक कमिटीले सुस्ता र कालापानीको सीमांकन गर्न सकेन। सुस्ताका विषयमा नेपालभारतबीच पटकपटक समाधानको प्रयास भए पनि लिम्पियाधुरा, कालापानी र लिपुलेकको विषयमा भने नेपाली राजनीतिक नेतृत्वले उपेक्षा नै गर्दै आएको नापीका प्राविधिकहरूले बताउँदै आएका छन्। पछिल्लो समयमा सुस्ता र कालापानी मात्रै होइन ९८ प्रतिशत समाधान भएको भनिएको स्ट्रिप नक्साकै कारण समस्या आएको छ। त्यसैले स्ट्रिप नक्सा नै खारेज गरेर नयाँ ढंगबाट सीमा निर्धारण गरिनुपर्ने आवाज उठ्न थालेको छ। संसद्को राज्य व्यवस्था तथा सुशासन समितिमा स्ट्रिप नक्सामै नेपाली भूभाग भारतमा परेको भन्दै विरोध भएको छ। नापी विभागकै एक पूर्वप्राविधिक स्ट्रिप नक्सामा करिब २८२९ ठाउँमा गल्ती रहेको बताउँछन्। स्ट्रिप नक्सा बनाउँदा नेपालका कतिपय गाउँ नै भारतमा परेका छन् भने कतिपय भारतीय गाउँसमेत नेपालमा परेका छन्। सुनसरीको श्रीपुर, पर्सा, कञ्चनपुरको प्याराताल, टनकपुरलगायतका धेरै स्थानमा स्ट्रिप नक्साका कारण समस्या आएको छ। स्ट्रिप नक्सामा सुदूरपश्चिममा धेरै गल्ती छ, त्यसमा पनि कञ्चनपुरमा धेरै। कैलाली, बाँके र बर्दियामा पनि समस्या छ, नापी विभागका ती पूर्वप्राविधिक भन्छन्, लालपुर्जा हाम्रो छ, त्यो भूभाग भारतमा परेको छ। भारतले कतिपय स्थानको स्ट्रिप म्याम पनि आफू अनुकूल बनाएको उनको भनाइ छ। नेपालभारत सीमाको १ हजार ८ सय ८० किलोमिटर (लिम्पियाधुराबाहेक) दूरीमा ७१ स्थानमा सीमा समस्या छ। सीमाविद् बुद्धिनारायण श्रेष्ठले नेपालको ६ सय ६ वर्गकिलोमिटर भूभाग भारतले अतिक्रमण गरेको बताउँदै आएका छन्। उनले कतिपय स्थानमा क्रस होल्डिङ अक्युपेसन रहेको बताए। कतिपय स्थानमा शुद्ध रेखांकन नभएको उनी बताउँछन्। १ सय ८२ स्थानको स्ट्रिप म्याप बनेको छ, त्यसमा कतिपय स्थानमा शुद्ध रेखांकन भएको छैन, श्रेष्ठ भन्छन्। उनका अनुसार भारतका बलिया किसानले नेपालका निर्धा किसानको जग्गा मिचेका छन्। भारतीय एसएसबी बन्दुक लिएर दसगजा नजिकै बसेका छन्, उनीहरूले बन्दुक तेर्साए हाम्रा निर्धा किसानको जमिन मिचेका छन्, उनले भने, हाम्रो सशस्त्र प्रहरी भने २३ किलोमिटर टाढा छ। उसले नेपाली किसानलाई सुरक्षा दिनै सकेको छैन। श्रेष्ठका अनुसार बर्दियाको गुलरिया नगरपालिकाको चौगुर्जी क्षेत्रमा साहदल धोबीको जमिन भारतीय किसानले मिचेका छन्। त्यहाँ सीमा खम्बा पनि छैन र रेखांकन पनि छैन। त्यस्तै कञ्चनपुरको प्याराताल परासनको बीचफाँट माविको १० बिघा जमिन मिचिएको छ। भारतीय पक्षले १ सय ९५ नम्बर सीमा स्तम्भ नै ढालिदिएका छन्। सीमा खम्बा नै ढालेर उनीहरूले सीमा यताउता गरेका छन्। कञ्चनपुरमा सीमा रक्षक गोविन्द गौतमको त भारतीयले हत्या नै गरेका थिए। यी दुई ठाउँको उदाहरण मात्रै भनेको हुँ। अरू पनि कतिपय स्थानमा यथार्थ रेखांकन भएको पाइँदैन, श्रेष्ठ भन्छन्। सीमाविद् पुण्यप्रसाद ओली पनि स्ट्रिप म्याम केही समस्या रहेको स्वीकार गर्छन्। रिभ्यु गर्नु आवश्यक छ। केही स्थानमा समस्या छ। शतप्रतिशत ठीक भन्न मिल्दैन। ६८ ठाउँमा समस्या थियो, उनले भने, पुल पारिबाट जानुपर्ने ठाउँमा पुलको बीचबाट गएका छन्। त्यो कार्टोग्राफिक इरर हो। नापी विभागका पूर्वमहानिर्देशकसमेत रहेका ओलीले स्ट्रिप नक्साका कारण सीमा स्तम्भ भत्काउँदा, नदी धार परिवर्तन गरे पनि सीमा पहिचान गर्न सकिने बताएको बताए। प्रत्येक सीमा स्तम्भको कोअर्डिनेट भएको छ। नासियो, हरायो भने पनि आइडेन्टिफाई गर्न सकिन्छ, उनले भने, त्यो नै स्ट्रिप म्यापको फाइदा हो। कालापानी र सुस्ताको समस्या समाधान हुन सके अन्य समस्या पनि समाधान हुने उनको विश्वास छ। न प्रोटोकल छ, न सीमा सन्धि नै छ। मात्रै नक्सा बन्यो, उनले भने, त्यसले सीमामा विवाद आइरहेको हो। के स्ट्रिप नक्सा ? यो सीमा नक्सा हो। दुवै देशको सीमा रेखाबाट आधा किलोमिटर चौडा नेपालतर्फ र अर्को आधा किलोमिटर भारतर्फको भूभाग देखाएर तयार परेको नक्सालाई स्ट्रिप नक्सा भनिन्छ। त्यसलाई धर्से नक्सा पनि भनिन्छ। त्यो नक्साका कारण सीमा स्तम्भ हराए, नासिए पनि सिमाना पहिचान गर्न सहज भएको छ। दुवै देशका प्राविधिक मिलेर बनाएका स्ट्रिप नक्सामा धेरै समस्या देखिएका छन्।"
नेकपा संकट समाधानमा पाँच दिने 'काउन्टडाउन' : कार्यदलले शनिबार काम थाल्ने,"काठमाडौं : नेपाल कम्युनिस्ट पार्टी (नेकपा) को विवाद समाधानका लागि शुक्रबार गठित कार्यदलले शनिबारदेखि काम थाल्ने भएको छ। शुक्रबार आन्तरिक परामर्श तथा गृहकार्यमा व्यस्त भएको कार्यदलको पहिलो बैठक शनिबार बस्ने पार्टी महासचिव एवम् कार्यदलका संयोजक विष्णु पौडेलले जानकारी दिए। विवाद समाधानका लागि शीर्ष तहमा छलफल सकारात्मक रुपमा अगाडि बढेको छ, महासचिव पौडेलले भने, कार्यदलको पहिलो बैठक शनिबार बस्नेछ। शुक्रबार पौडेलको संयोजकत्वमा ६ सदस्यीय कार्यदल गठन भएको हो। बालुवाटारमा प्रधानमन्त्री तथा पार्टी अध्यक्ष केपी शर्मा ओली र अर्का अध्यक्ष पुष्पकमल दाहाल प्रचण्डबीच भएको छलफलपश्चात कार्यदल गठन भएको हो। कार्यदलका सदस्यमा भीमबहादुर रावल, शङ्कर पोखरेल, जनार्दन शर्मा, पम्फा भुसाल र सुरेन्द्रप्रसाद पाण्डे छन्। कार्यदलले पार्टीका आन्तरिक समस्याको समाधानका लागि गृहकार्य गरी सुझाव प्रस्तुत गर्नेछ। शुक्रबार बिहान महासचिव पौडेल र जनार्दन शर्मासँग आफ्नै निवासमा भेट गरे लगत्तै प्रचण्ड प्रधानमन्त्री ओलीलाई भेट्न बालुवाटार पुगेका थिए। बिहीबार पनि अध्यक्षद्वयबीच करिब चार घण्टा लामो छलफल भएको थियो। ओलीसँगको छलफल लगत्तै बिहीबार दिउँसो अध्यक्ष प्रचण्ड, वरिष्ठ नेताद्वय माधवकुमार नेपाल र झलनाथ खनाल, प्रवक्ता नारायणकाजी श्रेष्ठसहितका नेताले प्रदेश ५ का केन्द्रीय सदस्यसँग छलफल गरेका थिए। छलफलमा दाहालले ओलीसँगको कुराकानी सकारात्मक भएको र अब समाधान उन्मुख बनाएर लैजान पहल गरिएको बताएका थिए। दाहालले बालुवाटार छलफलबारे ब्रिफिङ गरेका थिए। वरिष्ठ नेता नेपालले भने त्यहाँको छलफलमा पनि प्रधानमन्त्री ओलीको चरित्र र शैली सधैं उही रहिरहेकोले झट्ट विश्वास गरेर जान सकिने अवस्था अझै नरहेको बताएका थिए। केपी ओलीले प्रधानमन्त्री र अध्यक्ष दुवै पद छाड्नु हुन्न नेकपा फुट्दैन, ५ दिनमै देख्नु हुनेछ : प्रधानमन्त्री ओली (भिडियोसहित) एकता जोगाउन म चुप लागेको छु नेकपा विवाद समाधान उन्मुख नेकपा विवाद समाधान गर्न महासचिव पौडेलको संयोजकत्वमा कार्यदल गठन प्रधानमन्त्रीले ओलीले एपीवान एचडी टेलिभिजनमा बुधबार प्रशारित द बाभ्रो डेल्टा सो कार्यक्रममा अबको ५ दिनभित्रै नेकपाको संकट समाधान हुने बताएका थिए। ओलीले अबको ५ दिनभित्रै पार्टीभित्र नयाँ सिनारियो देखिने उल्लेख गरेको भोलीपल्टबाट छलफल अगाडि बढेको थियो। उनले सार्वजनिक गरेको त्यही प्रतिज्ञाअनुसार संकट समाधानका लागि निर्णायक पहल सुरु भएको हो। ओलीले पार्टीभित्रको विवाद ठूलो समस्या नभएको र आफूले एकता बचाउन चुप बसेर कोसिस गरिरहेको स्पष्ट पारेका थिए।"
नेकपा विवाद समाधान उन्मुख,"काठमाडौं : नेकपाका दुई अध्यक्षको सम्बन्ध मिलेको हो कि बिग्रेको ठम्याउन हतपती हम्मे पर्छ। संवादहीनताबीच बुधबार एपी वानसँगको अन्तर्वार्तामा अध्यक्ष तथा प्रधानमन्त्री केपी शर्मा ओलीले भने,पार्टी फुट्दैन, त्यसको नयाँ सिनारियो ५ दिनभित्रै देख्नु हुनेछ। नभन्दै भोलिपल्टै दुई अध्यक्ष ४ घण्टा बसेका छन्। मन माझामाझ गरेका छन्। यससँगै मेलमिलापमा लागेका र पछिल्ला घटना बुझेका नेताहरू विवाद समाधान उन्मुख देख्न थालेका छन्। त्यसो त दुई अध्यक्षको प्रत्यक्ष संवाद नभए पनि उनीहरूकै प्रोत्साहन मा दोस्रो तहका नेताहरू गहन छलफलमा थिए। त्यसले दुई अध्यक्ष ओली र पुष्पकमल दाहाललाई सकारात्मक छलफलमा बस्ने वातावरण निर्माण गरेको छ। त्यसपछि बालुवाटारमा बिहीबार दुई नेता लामो छलफलमा बसेका हुन्। बालुवाटारको ४ घण्टा छलफलमा ओली र दाहालले धेरै समय एक्लाएक्लै छलफल गरे। केही समय भने महासचिव विष्णु पौडेल, प्रदेश ५ का मुख्यमन्त्री शंकर पोखरेल र स्थायी समिति सदस्य जनार्दन शर्मालाई पनि साथमा राखेका थिए। बालुवाटार निकट स्रोतका अनुसार, महासचिव पौडेलले मुख्यमन्त्री पोखरेल र नेता शर्मासँगको सल्लाहका आधारमा तयार पारेको सहमतिको खेस्रा प्रस्ताव दुई अध्यक्षको छलफलमा प्रस्तुत गरेका थिए। महासचिवले उक्त प्रस्ताव आफ्नो ल्यापटप खोलेर पढेका थिए। उक्त प्रस्ताव १३ साउनमा उपाध्यक्ष वामदेव गौतमले ल्याएको प्रस्तावसँग मिल्दोजुल्दो छ। पार्टी एकतालाई सुढृढ गर्ने र बलियो बनाउँदै लैजाने, प्रतिनिधिसभाको अबको बाँकी समय सरकारको नेतृत्व ओली नै गर्ने, पार्टीमा कार्यकारी अध्यक्षको जिम्मा दाहालले लिने र विगतमा भएका कमी, कमजोरीलाई आलोचनाआत्मआलोचनाका विधिबाट समाधान गरेर जाने विषय त्यसमा समेटिएका थिए। महासचिवले छलफलका क्रममा अगाडि सार्नु भएको प्रस्ताव वामदेव कमरेडले अगाडि सार्नु भएकै ६ बुँदे प्रस्तावकै वरिपरि रहेर आएको थियो, नेकपाका एक उच्चस्तरीय नेताले अन्नपूर्णसँग भने, प्रस्ताव महासचिवले ल्याएपछि दुई अध्यक्षले त्यसपछि एक्लाएक्लै छलफल गर्नु भएको थियो। दाहालले भने छलफलका क्रममा पार्टीको स्थायी समिति बैठक राखेर जानुपर्ने प्रस्ताव राखेका थिए। त्यसमा प्रधानमन्त्री ओली सकारात्मक देखिएका थिए। तर उनले त्यसअघि दुई अध्यक्षबीच सहमति बन्नुपर्ने र त्यसलाई बोकेर बैठकमा जान आफू तयार रहेको बताएका थिए। यस अगाडि ओली सचिवालय र दाहाल स्थायी समिति बैठकका अडानमा विवाद गर्दै आएका थिए। १३ साउनमा ओलीले एकतर्फी स्थायी समिति बैठक रोक्ने र दाहाल र वरिष्ठ नेता माधव नेपाल पक्षले बैठक राखेर दोहोरी खेलेका थिए। त्यसपछि १८, १९ र २० साउनमा ओलीले संसदीय दलका उपनेता सुवास नेम्बाङ र दाहालले वरिष्ठ नेता झलनाथ खनाललाई साथमा लिएर तीन दिन लगातार छलफल गरेका थिए। तर छलफल पार्टीको कुन कमिटीको बैठक बोलाउने भन्ने विवादमै रुमल्लिएको थियो। छलफलमा ओलीले दुवै नेतृत्व नछाड्ने अडान दोहोयाएका छन्। महासचिवले अगाडि सारेको प्रस्तावको सीमा भित्रबाट मात्र नभई स्वतन्त्र ढंगले पनि छलफल गरी प्रस्ताव तयार पार्ने गरी कार्यदल बनाउने गरी दुई अध्यक्ष करिब सहमतिमा पुग्नु भएको छ, सचिवालयका एक सदस्यले अन्नपूर्णसँग भने, समाधानको प्रस्ताव बनाउन भनेर कार्यदल बनाउने विषयमा दुई अध्यक्षबीच छलफल भएको छ। महासचिवले एउटा खालको प्रस्ताव गर्नु भएको छ। त्यसमा दाहालले सहमति जनाई सक्नु भएको छैन। उहाँले माधव नेपाल, झलनाथ खनाललगायतसँग सल्लाह गर्ने कुरा गर्नु भएको छ। अन्य विकल्पमा पनि कार्यदल बनाएर छलफल गर्ने र प्रस्ताव तयार पार्ने गरी अगाडि जान उहाँहरू खोज्नु भएको छ। कार्यदलमा कुनकुन नेतालाई राख्ने, त्यसले के के विषयमा गृहकार्य गर्ने भन्नेमा भने ओली दाहालले सहमति जुटाइसकेका छैनन्। तर पौडेल, पोखरेल, शर्मा र अर्का एकदुई नेता सहभागी गराएर कार्यदल बनाउन सक्ने सम्भावना अधिक देखिएको छ। त्यसो हुँदा दुई अध्यक्षको कार्य विभाजनदेखि महाधिवेशन कार्यतालिका, अधिकार बाँडफाँड, वैचारिक राजनीतिक बहस, आलोचना, आत्मालोचना, मन्त्रिपरिषद् हेरफेर, विवादित नियुक्तिहरूको बदर, राजनीतिक नियुक्तिहरूमा संस्थागत निर्णय, मुख्यमन्त्री हेरफेरलगायत विषयमा केन्द्रित रहेर कार्यदलले प्रस्ताव तयार पार्ने देखिन्छ। विवाद समाधानका लागि महाधिवेशन आयोजक समिति बनाउने गरी जान खोजेको भनिए पनि बिहीबारको छलफलमा यो विषयमा कुरा नउठेको नेताहरूको भनाइ छ। अध्यक्ष दाहालसँगको खुमलटार भेटमा बुधबार महासचिव पौडेलले महाधिवेशन आयोजक समितिको प्रस्ताव गरेका थिए। तर त्यस्तो प्रस्तावमा दाहालले कुनै सकारात्मक जवाफ नदिएका कारण बिहीबारको छलफलमा भने यो विषयले प्रवेश पाएन। नेकपाको विधानमा महाधिवेशन आयोजक समिति गठन गर्ने व्यवस्था छैन। त्यसका लागि केन्द्रीय समिति बोलाएर विधान संशोधन गर्नुपर्ने हुन्छ। अहिलेकै केन्द्रीय समितिलाई महाधिवेशनको तयारी मात्र गर्ने गरी आयोजक समिति बनाउने विकल्पमा नेकपाभित्र छलफल चलेको छ। तर, दाहालले त्यसमा रुचि नदेखाएको कारण बिहीबारको छलफलमा त्यस्तो विकल्प छलफलमा नउठेको स्रोतले बतायो। उक्त छलफलपछि दाहालले थापागाउँस्थित प्रेसिडेन्टल कलेजमा आफू र नेपाल निकट प्रदेश ५ का केन्द्रीय सदस्यहरूसँग छलफल गरेका थिए। विवाद समाधानका लागि सुझाव लिने उद्देश्यले दाहालनेपाल पक्षले बुधबारबाट प्रदेशस्तरीय केन्द्रीय सदस्यहरूसँग छलफल गरिरहेको छ। बुधबार गण्डकी प्रदेशका केन्द्रीय सदस्यसँग उनीहरूले छलफल गरेका थिए। उक्त छलफलमा दाहालले ओलीसँगको कुराकानी सकारात्मक भएको र अब समाधान उन्मुख बनाएर लैजान पहल गरिएको बताएका थिए। त्यहाँ दाहालले बालुवाटार छलफलबारे ब्रिफिङ गरेका थिए। वरिष्ठ नेता नेपालले भने त्यहाँको छलफलमा पनि प्रधानमन्त्री ओलीको चरित्र र शैली सधैं उही रहिरहेकोले विश्वास झट्ट गरेर जान सकिने अवस्था अझै नरहेको बताएका थिए। ओलीपक्षीय नेता तथा नेकपा संसदीय दलका उपनेता सुवास नेम्बाङले भने बिहीबारको छलफलपछि दुई अध्यक्षको विवाद समाधान उन्मुख भएको बताएका छन्। दुई अध्यक्षबीच सकारात्मक ढंगले छलफल सुरु भएको छ। हार्दिकतापूर्वक सुरु भएको छलफल भोलि (शुक्रबार) पनि निरन्तरतामा छ, नेम्बाङले अन्नपूर्णसँग भने, निरन्तर सबै तहको प्रयास र दुई अध्यक्षको प्रोत्साहनले सकारात्मक वातावरणको यो स्थिति तयार भएको हो। समस्या अब समाधान उन्मुख छ। नेकपा फुट्दैन, ५ दिनमै देख्नु हुनेछ : प्रधानमन्त्री ओली (भिडियोसहित) एकता जोगाउन म चुप लागेको छु बालुवाटारमा ओली  प्रचण्ड भेटवार्ता : ५ दिनभित्रै अन्त्य होला त विवाद ? पाँच दिनभित्रै नेकपा संकट समाधान : बालुवाटारमा दुई अध्यक्षबीच निर्णायक छलफल पाँच दिनभित्रै नेकपा संकट समाधान : ओली र प्रचण्डबीचको चार घन्टे वार्ता सकारात्मक थापागाउँमा प्रचण्ड, माधव र झलनाथको अलग्गै बैठक : केन्द्रीय सदस्यहरूसँग परामर्श"
सरकारले नसुनेको जुगलबासीको त्यो गुहार : अकालमै लिदीबासीले ज्यान गुमाए,"काठमाडौं : सम्भावित घटनाबाट जोगिन सिन्धुपाल्चोकस्थित जुगल गाउँपालिका२ का स्थानीयले समयमै जानकारी गराउँदा सरकारको वेवास्थाका कारण लिदीमा थुप्रैको ज्यान गएको छ। लिदीमा शुक्रबार विहान साढे ६ बजे गएको पहिरोले ३५ घर बगाएको छ भने ३८ जना बेपत्ता छन्। यो समाचार तयार पार्दासम्म बेपत्तामध्ये ११ जनाको शव निकालिएको छ। बस्ती जोखिममा रहेको भन्दै सो गाउँपालिका ८ जनाले साउन २२ जिल्ला विपद व्यवस्थापन समिति सिन्धुपाल्चोकमा जोखिमयुक्त बस्तीको अध्ययन गरी आवश्यक प्रक्रिया अगाडि बढाइदिन अनुरोध गरेका थिए। साविक गोल्चे गाविस वडा १, २, ३, ४ र ५ हालको जुगल गाउँपालिका वडा नम्बर २ मा अविरल वर्षासँगै आएको बाढी र पहिरोका कारण हाम्रो बस्ती अत्यन्तै जोखिममा रहेको छ, पत्रमा भनिएको छ। उनीहरुले ३६ मेघावाटको बलेफी ए हाइड्रोपावरको सुरुङ निर्माणका क्रममा ब्लाष्टिङ लगायतका विस्फोटक कार्यका कारण बस्ती नै हल्लिएको बताएका थिए। अविरल वर्षाको कारण पहिरोमा रुपान्तरित भएर नाम्फा, सन्नगाउँ, लिदी, झल्के, निम्लुङ, बैगाड टोल समेतका ५०० भन्दा बढी घर जोखिममा रहेकाले बस्ती नै अन्यत्र सार्नुपर्ने भन्दै सरकारलाई भनेका थिए। सो भेगका स्थानीयले सरकारलाई झकझकाएको यो पहिलो पटक भने होइन। १ वर्ष अघि तत्कालीन विपद व्यवस्थापन समितिकी संयोजक गोमादेवी चेमजोङलाई पनि ध्यानाकर्षण गरेका थिए। जोखिममा रहेको बस्ती त्यतिबेला अध्ययन गर्ने बताइए पनि हालसम्म कुनै अध्ययन भएको छैन्। त्यसो त २०७२ वैशाख १२ गतेको भूकम्पपछि भूगर्वविद सो ठाउँलाई उच्च जोखिममा उल्लेख गरेका थिए। साउन २२ गते नै जुगल गाउँपालिकाले जिल्ला विपद व्यवस्थापन समितिलाई वडा नम्बर २ मा रहेको सानो नाम्फाका २९ घर, नाम्फासुकुलीको १६० घरधुरी, लिदीका १७० घरधुरी, सञ्चगाउँझुल्केका १०७ घरधुरी र निम्लुङबैगाडका २० घरधुरी जोखिममा रहेको भन्दै आवश्यक अध्ययन गरिदिन पत्र पठाएको थियो। लगत्तै जिल्ला प्रशासन कार्यालयले आन्तरिक मामिला तथा कानुन मन्त्रालय विपद व्यवस्थापन निर्देशक समितिलाई साउन २३ गते नै पत्र पठाएर अध्ययन गर्न अनुरोध गरेको थियो। सोही दिन प्रशासनले भू तथा जलाधार व्यवस्थापन कार्यालयल सिन्धुपाल्चोकलाई पनि पत्राचार गरेको थियो। प्रधानमन्त्री तथा मन्त्रिपरिषदको कार्यालय, सभामुखको सचिवालय, बागमती प्रदेशको मुख्यमन्त्री तथा मन्त्रिपरिषदको कार्यालय, राष्ट्रिय पुननिर्माण प्राधिकरण काठमाडौं, राष्ट्रिय पुननिर्माण प्राधिकरण जिल्ला कार्यालय सिन्धुपाल्चोक, विद्युत विकास विभाग काठमाडौं र बागमती प्रदेश सदस्य सुरेश नेपाललाई बोर्धाथ पठाएका थिए।"
उपत्यकामा थपिए ११९ जना कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप ११९ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप ११९ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। बुधबार १३८ जना र बिहीबार १२७ जनामा कोरोना भाइरस संक्रमण पुष्टि भएको थियो। काठमाडौंका ८३ जना, भक्तपुरका ६ जना र ललितपुरका ३० जना गरी कुल ११९ जनामा कोरोना पुष्टि भएको स्वास्थ्य मन्त्रालयका प्रवक्ता डा गौतमले जानकारी दिए। यस्तै शुक्रबार मात्रै थप ५९४ जनामा कोरोना भाइरस (कोभिड१९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार नयाँसहित कूल संक्रमितको संख्या २५ हजार ५ सय ५१ पुगेको हो । बिहीबार मात्रै ५२५ जनामा कोरोना संक्रमण देखिएको थियो। गत २४ घन्टामा ११ हजार ५ सय ७५ वटा पीसीआर नमूना परीक्षण भएका छन्। मन्त्रालयका अनुसार हालसम्म १७ हजार ७७ जनाले कोरोना जित्नेका छन्।क्वारेन्टाइनमा रहनेको संख्या १४ हजार ६ सय ३८ पुगेको छ भने आइसोलेसनमा ७ हजार ९ सय १३ जनाको उपचार भइराखेको छ ।कोरोनाबाट ९९ जनाको मृत्यु भइसकेको मन्त्रालयले जनाएको छ।"
समुदायमा कोरोना देखिएपछि लमजुङको सुन्दरबजारमा निषेधाज्ञा,"बेंसीसहर : समुदायमा कोरोना भाइरस (कोभिड१९)संक्रमण देखिएपछि लमजुङको सुन्दरबजार नगरपालिकाका ५ वटा वडामा निषेधाज्ञा जारी गरिएको छ । सुन्दरबजार नगरपालिका ७ का ३२ वर्षीय एक पुरुषमा कोरोना सङ्क्रमण पुष्टि भएसँगै जिल्ला कोभिड१९ सङ्कट व्यवस्थापन केन्द्रको शुक्रबार बसेको बैठकले यस्तो निर्णय गरेको हो । सुन्दरबजार नगरपालिकाका वडा नम्बर ५, ६, ७, ८ र ९ मा अर्का सूचना नआएसम्मका लागि निषेधाज्ञा जारी गरिएको प्रमुख जिल्ला अधिकारी कृष्णप्रसाद शर्माले जानकारी दिए ।जिल्ला कोभिड१९ सङ्कट व्यवस्थापन केन्द्रको निर्णयअनुसार निषेधाज्ञा जारी गरिएका वडामा औषधि उपचार, खाद्य वस्तु खरिद, आफ्नै खेतबारीमा कृषिजन्य कार्य गर्नेजस्ता आवश्यक काममा बाहेक कुनै पनि व्यक्ति घरबाहिर निस्कन रोक लगाइएको छ । एम्बुलेन्स, बिरामी बोकेका गाडी, खाद्य वस्तु, तरकारी, दूध, खानेपानी, पेट्रोलियम पदार्थ बोक्ने गाडी, शव वाहन, फोहोर व्यवस्थापन गर्ने गाडी, पशुपंक्षीका दाना बोक्ने गाडी, सञ्चारकर्मी, स्वास्थ्यकर्मी तथा सुरक्षा निकायले प्रयोग गर्ने साधन र अनुमति प्राप्त साधन बाहेक कुनै प्रकारका सार्वजनिक वा निजी यात्रु तथा मालवाहक सवारी साधन (मोटरसाइकल समेत) सञ्चालन गर्न रोक लगाइएको छ । यस्तै अत्यावश्यक उपभोग्य वस्तु बिक्री गर्ने खाद्यान्न तथा तरकारी पसल, पेट्रोल पम्प, ग्याँस डिपो, औषधी पसल बाहेक सम्पूर्ण पसल, उद्योग व्यवसाय सञ्चालन गर्न रोक लगाइएको छ । तर खाद्यान्न तथा तरकारी पसल बिहान ६ बजेदेखि ९ बजेसम्म मात्र खोल्न पाइने सहायक प्रमुख जिल्ला अधिकारी काजीमान सुनारले जानकारी दिए । स्वास्थ्य संस्था र अत्यावश्यक सेवाका कार्यालय बाहेक बैंक वित्तीय संस्था सहकारीसहित सबै सरकारी, निजी तथा गैरसरकारी क्षेत्रका कार्यालयबाट प्रदान हुने नियमित सेवा सञ्चालन गर्न रोक लगाइएको छ । धार्मिक, साँस्कृतिक सामाजिक (विवाह, व्रतबन्ध) लगायत कुनै प्रकारका जमघट तथा भेला हुने सबै प्रकारका क्रियाकलापहरु जिल्लाभर नै सञ्चालन गर्न पनि रोक लगाइएको छ । जिल्लाका सबै नाकाहरुमा उल्लेखित अत्यावश्यक सेवाका सवारी साधन, एम्बुलेन्स, जिल्ला प्रशासन कार्यालयबाट अनुमति प्राप्त सवारी साधनबाहेक सम्पूर्ण सवारीसाधन र पैदल आवतजावतमा पूर्ण रोक लगाइएको छ । आदेशको पालना नगरेमा प्रचलित कानुन बमोजिम कारबाही गरिने जिल्ला प्रशासन कार्यालय, लमजुङले जनाएको छ । लमजुङमा हालसम्म १ सय १२ जनामा कोरना संक्रमण देखिएकोमा १ सय ९ जना निको भएर घर फर्किएका छन भने ३ जनाको आइसोलेसनमा उपचार भइरहेको छ ।"
पैनीले बगाएर बालकको मृत्यु,विराटनगर : मोरङको पथरीशनिश्चरे नगरपालिका ३ मा पैनीले बगाएर शुक्रबार दिउँसो एक बालकको मृत्यु भएको छ । पैनीले बगाउँदा स्थानीय वर्तबहादुर थापाका छोरा ४ वर्षीय केशव थापाको मृत्यु भएको इलाका प्रहरी कार्यालय पथरीका डीएसपी दिलिप गिरीले बताए । उनकाअनुसार बालक घरदेखि लगभग दुई सय मिटर पर रहेको पानीको पैनीमा पुलबाट खसेका थिए । खेल्दै जाने क्रममा तर्न खोज्दा बाँसको भाटाले बनाएको पुलबाट खसेका बालकलाई पैनीले बगाएर लगभग दुई सय मिटरजति तल पुर्याएको गिरीको भनाइ छ । पैनीले बगाउँदै गर्दा उद्धार गरेर स्थानीय बासिन्दाले उपचारका लागि ल्याउने क्रममा बालकको बाटोमै मृत्यु भएको प्रहरीले जनाएको छ । शव पोस्टमार्टमका लागि उर्लाबारीको मंगलबारे अस्पतालमा लगेर घटनाको अनुसन्धान सुरु गरिएको डीएसपी गिरीको भनाइ छ ।
दोलखामा थप ५ जनामा कोरोना संक्रमण,"दोलखा : उत्तरी दोलखाको गौरीशंकर गाउँपालिकाको दुईजनालाई कोरोना संक्रमण भएपछि गरिएको कन्ट्रयाक ट्रेसिङले थप ५ जनामा कोरोना संक्रमण देखिएको छ । दुईजनाको सम्पर्कमा पुगेका ८३ जनाको स्वाब संकलन गरी धुलिखेल अस्पतालमा परीक्षण गर्दा एकमहिला र ४ पुरुष गरी ५ जनामा कोरोना संक्रमण देखिएको स्वास्थ्य कार्यालय दोलखाका प्रमुख विभुकुमार झाले जानकारी दिए । काठमाडौंमा परीक्षण गरेका गाउँपालिका अध्यक्ष र धुलिखेल अस्पतालमा परीक्षण गरिएको उपाध्यक्षलाई भने संक्रमण नदेखिएको स्रोतले जनाएको छ ।स्रोतको अनुसार गाउँपालिकाका तीन सवारी चालकमध्ये एकजनामा कोरोना संक्रमण देखिएको छ । गाउँपालिकाका कर्मचारी २ जना, स्थानीय एकजना, गाउँपालिकाका सहयोगी सेवाप्रदायक संस्थाका एकजनालाई संक्रमण भएको स्रोतले जनाएको छ । तेस्रो मुलुकबाट आएर क्वारेन्टाइनमा रहेका एक र गाउँपालिकाका एक कर्मचारी गरी दुई पुरुषमा मंगलबार कोरोना संक्रमण देखिएको थियो । तेस्रो मुलुकबाट आएका ति संक्रमित क्वारेन्टाइनमै रहेको र कर्मचारी पनि गाउँपालिकाको आवासमै आईसोलेसनमा रहेको बताईएको छ । यसअघि पनि सोही गाउँपालिकाकै दुईजनमा कोरोना संक्रमण देखिएको थियो । हालसम्म जिल्लाका ४२४ जनाको पीसीआर परीक्षण गर्दा ११ जनामा कोरोना संक्रमण देखिएको छ भने ३ जना निको भएर घर फर्केको स्वास्थ्य कार्यालयको तथ्यांक छ ।"
कपिलवस्तुमा ७ प्रहरीसहित २८ जनामा कोरोना संक्रमण पुष्टि,"कपिलवस्तु : जिल्लामा ७ जना प्रहरीसहित २८ जनामा कोरोना संक्रमण पुष्टि भएको छ । तौलिहवास्थित बुद्ध पद्म माविमा संकलन गरिएको २ सय २६ नमूना स्वाबमध्ये २६ जनामा कोरोना संक्रमण पुष्टि भएको हो । यसैगरी कपिलवस्तु अस्पतालका १ जना र शुद्धोधन गाउँपालिकाका १ जनामा कोरोना संक्रमण देखिएको स्वास्थ्य कार्यालयका कोरोना फोकल पर्सन कुमार थापाले बताए । बुद्ध पद्म माविमा संकलन गरिएका ५० जनाको स्वाब परीक्षणको नतिजा भने आउन बाँकी रहेको स्वास्थ्य कार्यालयले जनाएको छ । यसरी संक्रमित हुनेमा ७ जना नेपाल प्रहरी, बैंक तथा वित्तिय संस्था, स्वास्थ्यकर्मी, गृहणी, विद्यार्थी, गैससकर्मी, यातायात व्यवसायीलगायत रहेका छन् । जिल्लामा हालसम्म ९ सय ३५ जनामा कोरोना संक्रमण पुष्टि भएसकेको छ । कोरोना संक्रमणकै कारण ४२ वर्षीय व्यवसायीको मृत्यु भएको छ ।"
लिखु तामाकोशी गाउँपालिका अध्यक्ष खड्का पक्राउ,"काठमाडौं : रामेछापको लिखु तामाकोशी गाउँपालिकाका अध्यक्ष गोविन्दबहादुर खड्का पक्राउ परेका छन्। शुक्रबार मध्यान्हमा मन्थलीबाट शरीर बन्धक कसुरमा पक्राउ गरिएको जिल्ला प्रहरी कार्यालय रामेछापका प्रवक्ता टेकेन्द्र पौडेलले जानकारी दिए। स्थानीय उपभोक्ता समितिका एक व्यक्तिलाई अपहरण गरी बन्धक बनाएर चेकमा जबर्जस्ती हस्ताक्षर गर्न दबाब दिएको उजुरीका आधारमा अध्यक्ष खड्कालाई पक्राउ गरिएको अन्नपूर्णपोस्ट्लाई बताए। खड्कासँगै लिखु तामाकोसी५ का लालबहादुर तामाङलाई समेत पक्राउ गरिएको छ। घटनाको अनुसन्धानका लागि जिल्ला अदालतबाट पहिलो पटक सात दिनलाई म्याद थप गरी उनीहरुलाई हिरासतमा राखिएको छ। म्याद थप भएसँगै उनीहरु माथि आवश्यक अनुसन्धान भइरहेको पौडेलले बताए। उपभोक्ता समिति गठन गरी गाउँपालिकाबाट धोबी बजार क्षेत्रमा सडक तथा नाला निर्माणका बजेट प्राप्त भएको थियो। गाउँपालिकाबाट उपभोक्ता समितिको खातामा रकम आइसकेपछि खड्काले चेकमा हस्ताक्षर गर्न दवाब दिएको र नगरेपछि धम्कीपूर्ण भाषा प्रयोग गरेको समितिका एक सदस्यले जानकारी दिए। उनले समितिका पदाधिकारीले हस्ताक्षर गर्न नमानेपनि पछि खातामा रहेको रकम निकालिसकेको बताए। उनकाअनुसार सडकमा स्टमेट अनुसार काम पनि पूर्ण र स्तरिय हुन सकेको छैन। जनप्रतिनिधिबीच नै विवाद खड्का तत्कालीन नेकपा एमालेबाट गाउँपालिकाका अध्यक्षमा निर्वाचित भएका थिए। नेकपाको बाग्मती प्रदेश कमिटीको बैठकले पार्टी नीति विपरीत काम गरेको भन्दै नेकपा रामेछाप जिल्ला कमिटीका सदस्य गत वर्ष खड्कालाई निलम्बन गरेको थियो। नेकपाले उपाध्यक्षलगायत जनप्रतिनिधिलाई फौजदारी मुद्दा दायर गरेको भन्दै अध्यक्ष खड्कालाई पार्टीको सबै जिम्मेवारीबाट निलम्बन गरेको हो। लिखु तामाकोशी गाउँपालिकामा विद्युतीकरणमा १२ करोड ४४ लाखमाथि खर्च भएको पालिका अध्यक्ष खड्काले कार्यपालिका बैठकमा पेश गरेका थिए। गाउँपालिकाबाट विद्युतिकरण गर्दा तिर्नु पर्ने बाँकी ६ करोड ९५ लाख रकम थप विनियोजन गर्नु पर्ने माग अध्यक्षले राखेपछि कार्यपालिकाका बहुमत सदस्यले अनुगमन गरेर मात्रै थप भुक्तानी दिने अडान राखेपछि असमझदारी बढेको थियो। काठमाडौंको स्वयम्भूमा गत वर्षको साउन २४ गते प्रहरीले गोली चलाएर लोप्साङ भनिने मिलन तामाङ (बाबुराम) लाई पक्राउ गर्यो। उनीसँगै अमृत तामाङ पनि प्रहरीले समातेको थियो। लिखु तामाकोशी गाउँपालिका अध्यक्ष खड्कासँग चन्दा माग्दै पैसा नपाए छोरी अपहरण गर्ने धम्की दिएको भन्ने अध्यक्ष खड्काको जाहेरीपछि प्रहरीले उनीहरुलाई स्वयम्भुबाट पक्राउ गरेको थियो। उक्त गोलीकाण्डपछि अध्यक्ष खड्काले आफूलाई धम्की दिने भनिएका युवकहरुलाई वडाध्यक्ष सुवास बोहरा र गाउँपालिका उपाध्यक्ष दीपशीखा दाहाल, नेकपाका नेता ध्रुव कार्की संलग्न रहेको भन्दै मुद्दा दायर गरेका थिए। तर उनीहरु आरोप पुष्टि गर्न चुनौति दिँदै खड्कालाई पैसा मागेर धम्क्याउने कार्यमा आफ्नो कुनै सम्लग्नता नभएको दावि गरेका थिए। त्यसपछि काठमाडौं जिल्ला अदालतले दाहाल, बोहोरा र कार्कीलाई धरौटीमा रिहा गरेको थियो। फौजदारी अभियोगमा एकअर्काबीच अदालतमा मुद्दा चलेकाले उनीहरुबीच अहिलेपनि सम्बन्ध राम्रो छैन। गाउँपालिकाका निर्वाचित जनप्रतिनिधिबीच मनमुटाव हुँदा गत वर्ष असार महिनामै पास गरेर साउन महिनाबाट कार्यान्वयनमा आउनु पर्ने भएपनि गाउँपालिकाको बजेट तथा कार्यक्रम चैत महिनामा पास भएको थियो। तर यस वर्ष भने समयमै गाउँपालिकाको बजेट तथा कार्यक्रम आएको छ। अध्यक्षको कार्यशैलीप्रति गाउँपालिकाका बहुमत सदस्यको आपत्ति"
कोरोना कहर : काठमाडौं जिल्ला प्रशासनको १० बुँदे आदेश,"काठमाडौं : जिल्ला प्रशासन कार्यालय, काठमाडौंले कोरोना भाइरस (कोभिड१९) संक्रमणको दर बढ्दै गएपछि कडाई गर्ने निर्णय गरेको छ। शुक्रबार प्रमुख जिल्ला अधिकारी जनकराज दाहालले काठमाडौंमा तत्काल गर्न नहुने कामको सूची सार्वजनिक गरेका हुन्। दाहालले सार्वजनिक गरेको आदेश विपरीत गतिविधि भए स्थानीय प्रशासन ऐन, २०२८ को दफा ६ (३) अनुसार कारबाही हुने बताएका छन्। कोरोना संक्रमण बढ्दै जाँदा जनस्वास्थ्यमा गम्भीर असर पर्न सक्ने अवस्थालाई मध्यनजर गर्दै संक्रमण रोकथाम तथा नियन्त्रणका लागि तत्काल थप सतर्कता अपनाउन सरकारले जारी गरेको स्वास्थ्य मापदण्ड कडाइका साथ पालना गराउन भन्दै जिल्ला प्रशासनले यस्तो आदेश जारी गरेको हो। यो आदेश शुक्रबार राति १२ बजेदेखि भदौ १५ गते राति १२ बजेसम्मका लागि काठमाडौं जिल्लाभर लागू हुने आदेशमा उल्लेख छ। निशेष गरिएका गतिविधि खुला स्थानमा मानिसहरु भेला जम्मा हुन, भीडभाड गर्न, सभा जुलुस गर्न, भीडभाड हुने गतिविधि जस्तै जात्रा, महोत्व सञ्चालन गर्न, दैनिक हुने नित्य पूजाबाहेकका सम्पूर्ण धार्मिक गतिविधि, उद्योग व्यापार व्यवसाय अन्तर्गतका स्वास्थ्य मापदण्ड विपरितका क्रियाकलाप, चाडपर्व लगायतका धार्मिक सांस्कृतिक कार्य गर्नका लागि हुने जमघटहरु, शैक्षिक संस्थाहरु सञ्चालन गर्न, सबै प्रकारका सभा गोष्ठी तालिम, सेमिनार, सिनेमा हल, पार्टी प्यालेस, मनोरञ्जनस्थल, शैलुन, ब्यूटी पार्लर, स्पा, स्वीमिङ पुल, जिमखाना समूहमा खेलिने खेलकुद र खेल प्रस्तुति, पुस्तकालय, संग्रहालय, चिडियाखाना सञ्चालन गर्न, फुटपाथ, खुला ठाउँ र ठेला गाडा साइकल सञ्चालन हुने विभिन्न व्यवसाय, कवाडी संकलन गर्न, उद्योग व्यवसाय सञ्चालका लागि स्वास्थ्य मापदण्ड विपरीत श्रमिक कामदारको ओसार पसार गर्न, टेक वे बाहेक होटल रेष्टुराँ सञ्चालन गर्न।"
नोबेल अस्पतालमा चिकित्सकसहित थप पाँचजनामा कोरोना संक्रमण,"विराटनगर : विरानगरको नोबेल शिक्षण अस्पतालमा कार्यरत एकजना चिकित्सकसहित थप पाँचजनामा शुक्रबार कोरोना भाइरसको संक्रमण देखिएको छ । अस्पतालका एक चिकित्सक, एक नर्सिङ स्टाफ, दुईजना औषधि पसलका कर्मचारी र एकजना प्रशासनका कर्मचारीमा कोरोना पुष्टि भएको हो । संक्रमित भेटिएको औषधि पसल अस्पतालभित्रै सञ्चालित छ । पाँच जना थपिएसँगै अस्पतालमा संक्रमित हुनेको संख्या नौ पुगेको छ । अस्पतालका जनसम्पर्क अधिकृत नारायण दाहालले यसअघि तीन चिकित्सक र एक जना नर्सिङ स्टाफमा संक्रमण पुष्टि भएको बताए । दुई चिकित्सकमा गत शनिबार पहिलो पटक कोरोना देखिएको थियो । उनीहरुको 'कन्ट्रयाक ट्रेसिङ' गर्दा गत सोमबार एक चिकित्सक र एक नर्समा संक्रमण देखिएको दाहालले बताए । उनकाअनुसार चिकित्सकसहित स्वास्थ्यकर्मी संक्रमित हुन थालेपछि अस्पतालको ओपीडी (बहिरंग ) विभागको सेवा बन्द गरिएको छ । नोबेलमा कार्यरत दुई सय २४ जनाको स्वाब संकलन गरेर पीसीआर परीक्षण गराइएकोमा ७० जनाको रिपोर्ट आउन बाँकी रहेको दाहालले बताए । अस्पतालले आफ्ना स्वास्थ्यकर्मी र कर्मचारीका लागि आइसोलेसन बेड बनाएको छ । संक्रमितहरुलाई त्यहीँ राखिएको छ । संक्रमितमध्ये अस्पतालका एक चिकित्सकको स्वास्थ्य अवस्था गम्भीर बनेपछि थप उपचारका लागि काठमाडौं लगिएको थियो । त्रिवि शिक्षण अस्पतालमा उपचाररत ती चिकित्सकको अवस्था थप जटिल बनेपछि उपचार पद्धती फेर्दै बिहीबार प्लाज्मा थेरापी गरिएको थियो ।"
एउटै उद्योगका ५१ जनामा कोरोना संक्रमण,"विराटनगर : मोरङको बूढीगंगा गाउँपालिकामा रहेको एउटै उद्योगमा कार्यरत ५१ जनालाई कोरोना भाइरसको संक्रमण पुष्टि भएको छ । बूढीगंगा१ मा रहेको आरती स्ट्रिप्स प्रालिमा कार्यरतमध्ये ठूलो संख्यामा मजदुर र कर्मचारीमा कोरोना देखिएको हो । एक साताको अवधिमा संक्रमित बनेकामध्ये अधिकांश मजदुर छन् । सुरुमा दुई मजदुरमा कोरोना देखिएपछि उनीहरुको 'कन्ट्रयाक ट्रेसिङ' गर्दा अरुमा पनि संक्रमण पुष्टि भएको वडाध्यक्ष युवराज पौडेलले बताए । उनकाअनुसार उद्योगमा कार्यरतमध्ये दुई सय जनाको स्वाब संकलन गरेर पीसीआर परीक्षण गराउँदा ५१ जनाको रिपोर्ट पोजेटिभ आएको हो । कर्कट पाता र फलामे डण्डी उत्पादन हुँदै आएको उद्योगले 'लकडाउन' खुल्ने वित्तिकै लुकाइछिपाइ भारतीय मजदुर ल्याएर काममा लगाउँदा कोरोना फैलिएको हुन सक्ने आशंका गरिएको पौडेलको भनाइ छ । 'सुरुमा दुईजनामा संक्रमण देखिएको थियो । त्यसपछि पनि उद्योग निरन्तर चलिरहयो,' उनले भने, 'तत्काललै सिल गरेर मजदुरलाई क्वारेन्टाइनमा राख्नु पर्नेमा त्यसो गरिएन । त्यसको परिणाम स्वरुप अहिले ठूलो संख्यामा मजदुर र कर्मचारी संक्रमित हुने अवस्था बन्यो ।' स्थानीय बासिन्दाले पनि जबरजस्ती उद्योग चलाउँदा कोरोना व्यापक रुपमा फैलिएको गुनासो गरेका छन् । यसअघि ३० जनामा संक्रमण देखिएकोमा बिहीबार २१ जना नयाँ संक्रमित थपिएका हुन् । संक्रमितलाई उद्योगभित्रै आइसोलेसन बनाएर राख्न मोरङ प्रशासनले निर्देशन दिएको छ । संक्रमण पुष्टि भएका केही कर्मचारी होम आइसोलेसनमा छन् । उद्योगमा पाँच सय बढी मजदुर कार्यरत रहेको जनाइएको छ । उद्योगमा कार्यरत एक कर्मचारीले सक्रमण पुष्टि भएकामध्ये दुई भारतीय नागरिक सम्पर्कविहीन बनेको बताए । परीक्षणका लागि स्वाब संकलन गरिएपछि उनीहरु सम्पर्कबिहीन बनेकोर पछि रिपोर्ट पोजिटिभ आएको उनको भनाइ छ । ती कर्मचारीले सम्पर्कविहीन बनेकाहरु भागेर भारततिरै गएको हुन सक्ने बताए । अहिले उद्योगमा संक्रमण फैलिएर अवस्था भयावह बनेपछि वरपरका बासिन्दा पनि त्रसित बनेका छन् । उद्योगमा काम गर्नेहरु आसपासका घर र बस्तीमा डेरा बस्ने गर्थे । डेरा बस्नेहरुमा पनि कोरोना संक्रमण देखिएपछि स्थानीय बासिन्दामा त्रास बढेको वडा अध्यक्ष पौडेलको भनाइ छ । उनकाअनुसार उद्योगका मजदुरबाट कोरोना समुदायमा फैलिएको हुन सक्ने आशंका गरिएको छ । बूढीगंगाको उद्योग र आसपासका क्षेत्र सिल गरेर सर्वसाधारणलाई हिँडडुल र सवारी साधन आवतजावतमा कडाई गरिएको छ । संक्रमितसँग सम्पर्कमा रहेकाको 'कन्ट्रयाक ट्रेसिङ' गर्दै परीक्षणको दायरा फराकिलो पार्न उद्योग आसपासको क्षेत्रमा कडाई गरिएको प्रमुख जिल्ला अधिकारी कोषहरि निरौलाले बताए । संक्रमण घटेर अवस्था सामान्य नभएसम्म कडाई जारी रहने उनको भनाइ छ ।"
अख्तियार र सीआइबीको नाममा ठगी गर्ने पत्रकार पक्राउ,"काठमाडौं : अख्तियारको नाम लिएर ठगी गरेको आरोपमा एक पत्रकारलाई प्रहरीको केन्द्रीय अनुसन्धान ब्यूरो (सीआईबी)ले पक्राउ गरेको छ। धादिङ निलकण्ठ नगरपालिका१४ घर भई काठमाडौं तारकेश्वर नगरपालिका११ नेपालटार बस्ने शकंर अधिकारीलाई ठगीको आरोपमा पक्राउ गरेको सीबीआईका प्रवक्ता बेलबहादुर पाण्डेले जानकारी दिए। उनले आफूलाई आलोचना साप्ताहिकका संवाददाता भएको बताएको सीआइबीले जनाएको छ। काठमाडौंका एक व्यवसायीलाई अख्तियारमा मुद्दा परेको छ। उक्त मुद्दा सदर भइ पक्राउको लागि सीआइबीमा पत्रचार भएको छ। मुद्दा हेर्ने सीआइबीका ईन्सपेक्टरले ५ लाख दिएमा मुद्दा ढुस बनाउने नत्र कुनै पनि समयमा तपाईलाई प्रहरी पक्राउ गर्छ भन्दै डर त्रास देखाई धम्क्याएर सीआइबीको नाममा रकम असूल गरी ठगी गर्न खोजेको भन्दै उनलाई निन्त्रणमा लिएको हो। बसुन्धाराबाट पक्राउ परेको अधिकारीलाई आवश्यक कारवाहीको लागि ममहानगरिय प्रहरी वृत,महाराजगञ्ज पठाइएको प्रहरी उपरीक्षक पाण्डेले जनाकारी दिए। ठगीमा अन्य व्यक्तिको संलग्नता हुने सक्ने भन्दै अनुसन्धान भइरहेको छ ।"
समुदायमा कोरोना फैलिएपछि भैरहवामा लकडाउन,"भैरहवा : भैरहवामा समुदाय स्तरमा कोरोना संक्रमण फैलिएपछि लकडाउन गर्ने निर्णय भएको छ। सिद्धार्थनगर नगरपालिका (भैरहवा) को शुक्रबार बसेको बैठकले नगर क्षेत्र भित्र कोरोना संक्रमण तिव्र रुपमा फैलिइरहेकोले रोकथाम र नियन्त्रणका लागि शहरलाई लकडाउन गर्ने निर्णय गरेको हो। बैठकले साउन ३१ गते राति १२ बजेदेखि भदौ ५ गते राति १२ बजेसम्म लकडाउन गर्ने निर्णय भएको नगरपालिकाले जनाएको छ। शुक्रबार मात्रै भैरहवामा ७ जनामा कोरोना संक्रमण पुष्टि भएको छ। यस अघि सिद्धार्थ सिमेन्ट उद्योगका ११ जना कर्मचारीमा संक्रमण पुष्टि भएको थियो। शुक्रबार पुष्टि भएका सात जनामध्ये चारजना भैरहवा हवाई इन्धन डिपोका कर्मचारी, २ जना सुन पसलमा काम गर्ने भारतीय नागरिक र एकजना एसबीआई बैंकको भैरहवा शाखाका कर्मचारी हुन्। बैंकको सेवा बन्द गरी बैंकलाई सिल गरिएको छ। भैरहवामा सामुदाय स्तरमा कोरोना संक्रमण फैलिएको छ, स्वास्थ्य कार्यालय रुपन्देहीका भेक्टर कन्ट्रोल निरीक्षक केदारनाथ शाहले भने, संक्रमण रोक्न सर्वसाधरणको साथ आवश्यक छ। अहिले सबै संक्रमित सम्पर्कमा छन्, भोलिदेखि कन्ट्याक्ट टेसिङ सुरु गर्छौँ। शुक्रबार भैरहवाका ७ जनाका साथै बुटवलका ७ जनामा पनि संक्रमण पुष्टि भएको छ। यो सँगै रुपन्देहीमा शुक्रबारमा १४ जनामा संक्रमण पुष्टि भएको हो। सबैले स्वइच्छाले शुल्क तिरेर निजी प्रयोगशालामा परीक्षण गराएका हुन्। लकडाउनको अवधिमा स्वास्थ्य सेवा, दमकल, सरसफाई तथा अन्य अत्यावश्यक सेवा संचालन हुने नगरप्रमुख हरिप्रसाद अधिकारीले बताए। उनका अनुसार लकडाउनमा खाद्यान्न, तरकारी, फलफूल, दूध तथा दूधजन्य पदाथको विक्रीवितरण आवश्यक दूरी कायम गरी बिहान ६ बजेदेखि ९ बजेसम्म र साँझ ५ बजेदेखि ७ बजेसम्म संचालन हुनेछन्।"
स्क्रबटाइफसले बझाङमा एक महिलाको मृत्यु,"बझाङ : स्क्राबटाईफसबाट बिहीबार एक महिलाको मत्यु भएको छ। दुर्गाथली गाउँपालिका१ घर भएकी २२ बर्षीया एक महिलाको स्क्रबटाईफस रोगबाट मृत्यु भएको जिल्ला अस्पतालका डाक्टर मिलन खड्काले बताए। गाउँको क्लिनिकको उपचारले निको नभएपछि गम्भीर अवस्थामा विरामी महिला एक हप्ता अघि जिल्ला अस्पताल ल्याईएको थियो। अस्पतालमा ल्याब परिक्षण गर्दा मृतक महिलामा स्क्रबटाईफस पुष्टी भएको थियो। किर्ना प्रर्जातिले टोकेमा लाग्ने यो रोगको लक्षण उच्च ज्वरो आउने, टाउको दुख्ने, वाकवाकी लाग्ने, शरिरमा स साना विविरा आउने, हातखुट्टा दुख्ने , दिउँसो ठिक भए पनि राती बढी ज्वरो आउने लक्षण रहेने गरेको बताईएको छ। जिल्लामा एक साता यता मात्रै यो रोग नौ जनामा देखिएको डाक्टर खड्काले बताए। उनका अनुसार अहिले यो रोगको प्रकोप जिल्लाको जयपृथ्वी नगरपालिका, खप्तडछान्न गाउँपालिका, थलारा गाउँपालिका, दुर्गाथली गाउँपालिका, र मष्टा गाउँपालिकामा देखा परेको छ। अहिले यो रोग लागेका एक जनाको जिल्ला अस्पतालमा उपचार भइरहेको र अन्य विरामी उपचारपछि घर फर्कीसकेको उनको भनाई छ।"
एक करोड ९ लाख हिनामिना आरोपमा प्रहरी सहायक निरीक्षक पक्राउ,काठमाडौं : अख्तियार दुरुपयोग अनुसन्धान आयोगले प्रहरी कल्याण कोष पेट्रोल पम्म नक्सालमा १ करोड ९ लाख हिनामिना गरेको भन्दै प्रहरी सहायक निरीक्षक दिलिप कार्कीलाई नियन्त्रणमा लिएको छ। कार्तिकले आर्थिक वर्ष २०७४७५र २०७५७६ मा गरेर १ करोड ८ लाख ९९ हजार १८४ रुपैया हिनामिना गरेका थिए। उनलाई प्रहरी प्रधान कार्याल्यको पत्रसति अख्तियारले नियन्त्रणमा लिएको हो। असई कार्तिकलाई नियन्त्रणमा लिएर थप अनुसन्धान भइरहेको अख्तियारका प्रवक्ता तारानाथ अधिकारीले जानकारी दिए।
प्रदेश२ मा कोरोनाले हालसम्म ४० जनाको मृत्यु,"जनकपुरधाम : प्रदेश२ मा कोरोनाको संक्रमणबाट हालसम्म ४० जनाको मृत्यु भएको छ। यो प्रदेश कोरोनाबाट अक्रान्त बन्दै गएको छ। आइसोलेसन कक्षमा भरिभराउ छ। दिर्घरोगीहरु कोरोना संक्रमणको पहिलो सिकार बन्ने गरेका छन्। प्रदेश २ का आठ जिल्लामा करिब ६० लाख जनसंख्या छ। यो प्रदेश भारतसँग नजिक छ। खुल्ला सीमा छ। यहाँका मानिसहरु भारतमा रोजगारी र पारिवारिक सम्बन्धले आउजाउ गर्छन्। भारतबाट आएका अधिकांसमा कोरोना फेला पर्छ तर, सचेतता भने निकै कम छ। दिर्घरोगीहरु नै बढी संक्रमित छन्। कोरोनासंग लड्न उनीहरुमा रोगप्रतिरोधात्मक क्षमता कम भएकोले ज्यान गइरहेको छ,जनस्वास्थ्य निर्देशनालय प्रदेश २ का वरिष्ठ प्रशासक बिजय कुमार झाले भने,संक्रमण बढेपछि मृत्युदर बढ्नु स्वाभिकै हो। भारतबाट आएकाहरुको व्यवस्थानामा स्थानीय सरकार र प्रदेश सरकार चुक्दा कोरोना संक्रमण र मृतकको ग्राफ उकालो लगेको हो। साउन २९ गतेसम्म प्रदेशभरीमा ६ हजार ४ सय २८ जना कोरोना संक्रमित भएको समाजिक विकास मन्त्रालय जनकपुरधामले जनाएको छ। ३ हजार ५ सय जना कोरोना जितेर घर फर्किएका छन्। क्वारेन्टाइन भद्रगोल बन्नु, पिसिआर परिक्षणमा ढिलाई हुनु, संक्रमितलाई व्यवस्थानमा ध्यान नदिनु, सीमा नाका खुकुलो हुनु, संक्रमितले भेन्टिलेटर नपाउनु, कारोनालाई ख्यालख्यालमा लिनु जस्ता कारणले प्रदेश२ कोरोनाको उच्च जोखिममा पुगेको हो। प्रदेश२ मा दैनिक ८ सय जनाको कोरोना परिक्षण भइरहेको छ। जनकपुर, राजबिराज र बीरगन्ज गरि तीन स्थनमा कोरोना परिक्षण प्रयोगशाला राखिएको छ।"
राजविराजमा १० कोरोना संक्रमित थपिए,"राजविराज : सप्तरीको राजविराजमा १० जना कोरोना संक्रमित थपिएका छन्। गजेन्द्रनारायण सिंह अस्पताल राजविराजको प्रयोगशालामा गरिएको पीसीआर परीक्षण अनुसार राजविराजकी एक महिलासहित १० जना संक्रमित थप भएका हुन्। योसँगै राजविराज नगरपालिकामा मात्र १५२ संक्रमित पुगेका छन्। जसमा ३७ जना महिला छन्। संक्रमित थप हुनेमा राजविराज नगरपालिका५ का ३, ७, ११, १५, २६, ५५ र ६३ वर्षीय पुरुष, ३७ वर्षीया महिला, राजविराज७ का ३५ वर्षीय र वडा नम्बर ११ का ४४ वर्षीय पुरुषको रिपोर्ट कोरोना पोजिटिभ आएको स्वास्थ्य कार्यालय सप्तरीले जनाएको छ। यसअघि बिहीबार राति आएको रिपोर्टमा सप्तरीको विष्णुपुर गाउँपालिका२ का ३२ वर्षीय पुरुषमा कोरोना पोजेटिभ देखिएको थियो। बिष्णुपुर गाउँपालिकामा संक्रमितको सङ्ख्या ७ जना पुगेको छ। सबै पुरुष हुन्। यो सँगै सप्तरी जिल्लामा कोरोना संक्रमितको सङ्ख्या ६२७ पुगेको छ भने मृतकको सङ्ख्या ३ रहेको छ। संक्रमतिमध्ये साइकृष्ण हस्पिटल एण्ड मेडिकल कलेज राजविराजको आइसोलेसन केन्द्रमा १०६ जना, तिलाठी कोइलाडी गाउँपालिका२ स्थित आइसोलेसनमा ३४ जना र होम आइसोलेसनमा ४४ जना रहेको स्वास्थ्य कार्यालय सप्तरीका निमित्त प्रमुख दुनियालाल यादवले बताए। राजविराजस्थित आइसोलेसन केन्द्रबाट ४४ महिला र ३९६ पुरुष गरी ४४० जना निको भई घर फर्किएको अस्पतालले जनाएको छ।"
जिल्ला प्रशासन बझाङमा फरक बारमा फरक पालिकाकाको काम,"बझाङ : जिल्लामा पनि समुदायस्तरमा कोरोना भाइरस (कोभिड१९) संक्रमण जोखिम बढ्दै गएपछि जिल्ला प्रशासन कार्यालय बझाङले सेवालाई आलोपालो गर्ने भएको छ । प्रशासन कार्यालयमा हुने भीडभाड कम गर्न जिल्ला भरीका सेवाग्रहीलाई अब पालिका पालिकाहरुमा अलग अलग दिन तोकेर सेवा दिने भएको हो । जिल्लाको बुंगलनगरपालिका साथै साइपाल, वित्थडचिर र केदारस्युँ गाउँपालिकाका सेवाग्राहीका लागि आइतबार र सोमबार तोकेको छ । यसका साथै जयपृथ्वीनगरपालिका, सुर्मा, तल्कोट र मष्टा गाउँपालिकाका सेवाग्राहीका लागि मंगलबार र बुधबार दिएको छ । साथै बिहीबार र शुक्रबारमा खप्तडछान्ना , थलारा , छविसपाथीभेरा र दुर्गाथलीगाउँपालिकाबाट सेवाग्राहीले सेवा लिनसक्ने प्रमुख जिल्ला अधिकारी कमलराज भण्डारीले बताए । उनले भने,' प्रशासन कार्यालयबाट दिइने सेवाहरु नागरिता,राहादानी, संस्था दर्ता, सिफारिस अब पालिका तहका सेवाग्राहीलाई अलग अलग दिन दिइनेछ । अन्तरजिल्लाबाट आउने सेवाग्राहीका लागि भने सबै दिन सेवा दिइने भएको छ । र अन्य मुद्दा सम्बन्धमा पनि दैनिक काम हुने बताएको छ । यदि प्रशासन कार्यालयका कर्मचारीमा कोरोना संक्रमण देखिए कार्यालयनै सिल गर्नुपर्ने र सेवा नै बन्द गर्नुपर्ने भएकाले यस्तो नियर्ण गरिएको प्रजिअ भण्डारीले बताए । पालिका अनुसारको आलोपालो सेवा आइतवारदेखि सुरु हुनेछ।"
"सिन्धुपाल्चोक पहिरो अपडेट : ३० भन्दा धेरै घर पुरिए, ३६ जना वेपत्ता","सिन्धुपाल्चोक : सिन्धुपाल्चोकको जुगल गाउँपालिका२ लिदीमा गएको पहिरोले ३० भन्दा धेरै घर पुरिएका छन् । पहिरोमा परी ३६ जना वेपत्ता भएको घटनास्थलमा रहेका समामुखका प्रेस सल्लाहकार श्रीधर न्यौपानेले जानकारी दिएका छन् । न्यौपानेका अनुसार घटनास्थलमा एक जनाको हात र एक जनाको खुट्टा भेटिएको छ । घटनामा परी घाइते भएका १० जनालाई उपचारका लागि सदरमुकाम चौतारा र काठमाडौं पठाइएको छ। अहिले घटनास्थलमा नेपाली सेनाको टोली पुगेको छ । सभामुख अग्नि प्रसाद सापकोटासहितको टोली पनि घटनास्थल पुगेको छ । जिल्ला समन्वय समितिका संयोजक कृष्ण गोपाल तामाङ, गाउँपालिका अध्यक्ष होम नारायण श्रेष्ठ, नेकपा केन्द्रीय सदस्य माधव सापकोटा लगायतको टोली पनि घटनास्थलमा पुगेको प्रेस सल्लाहकार न्यौपानेले जानकरी दिएका छन्। शुक्रबार बिहान ६ बजे पहिरो गएको थियो। घटनास्थल अति दुर्गममा भएको र सडक मार्ग समेत नभएकाले प्रहरीको टोली अहिलेसम्म पुग्न सकेको छैन् । घटनास्थलबाट सबैभन्दा नजकि रहेको कात्तिके प्रहरी चौकीबाट पैदल हिड्दा करिब ५ घण्टान्दा बढी समय लाग्छ । सेना र सभामुखको टोली हेलिकप्टरमार्फत घटनास्थल पुगेको हो। अहिले पनि पहिरो खसिरहेकाले उद्धारमा कठिनाइ भएको न्यौपानेले बताए।"
घर फर्केकालाई पुन : कोरोना संक्रमण,"बैतडी : बैतडीमा कोरोना संक्रमण पुष्टि भई कुनै लक्षण नदेखिएका र १४ दिन क्वारेन्टाइन बसाईपछि घर फर्केकाहरुमा पनि कोरोना देखिन थालेको छ। जिल्लाको सुर्नया गाउँपालिका ७ का दुई जनामा पुनः कोरोना पुष्टि भएको गाउँपालिकाका स्वास्थ्य शाखा प्रमुख रामसिंह महराले जानकारी दिए। कोरोना पुष्टि भएका तर कुनै लक्षण नदेखिएका दुवै जनालाई १४ दिने क्वारेन्टाइन बसाईपछि घर फर्काइएकोमा फेरि स्वाब संकलन गरेर कोरोना परीक्षण गर्दा पोजिटिभ देखिएको उनले बताए। उनले भने डडेल्धुरा प्रयोगशालामा गरिएको परीक्षणमा दुई जनामा पुनः संक्रमण देखिएको छ। संक्रमण देखिएकाहरुलाई होम क्वारेन्टाइनमा बस्न आग्रह गरिएको छ। पुनः संक्रमण देखिएका नागरिकका सम्पर्कमा रहेका व्यक्तिहरुको पहिचान गरी स्वाब संकलन गर्ने तयारी भइरहेको स्वास्थ्य शाखा प्रमुख महराले जानकारी दिए। गाउँपालिका भरीका संक्रमितका सम्पर्कमा रहेका कम्तिमा दुईजनाको स्वाब संकलन गरेर कोरोना परीक्षणको तयारी भइरहेको महराले जानकारी दिए। जिल्लाका ३२२ जना कोरोना संक्रमितमध्ये १५ जना मात्रै विभिन्न क्वारेन्टाइन र आइसोलेसनमा बसिरहेका छन् भने अन्य सबै डिस्चार्ज भइसकेका छन्। कोरोना पोजिटिभ देखिए पनि १४ दिनको क्वारेन्टाइन बसाईपछि लक्षण नदेखिएकाहरुलाई पुनः परीक्षण बिनै घर पठाइएको छ। यसले कोरोनाको जोखिम पनि बढ्दै गएको छ। पछिल्लो समयमा सरकारले नै होम क्वारेन्टाइनमा बस्ने निर्देशिका बनाएको र होम क्वारेन्टाइनमा नियम पालना नहुँदा कोरोना संक्रमणको जोखिम बढ्दै गएको स्वास्थ्य कार्यालयका कोभीड १९ सम्पर्क व्यक्ति भुवनप्रसाद जोशीले जानकारी दिए। उनले भने समुदायमा कोरोना भए नभएको बारेमा जानकारी लिनका लागि संक्रमितका आफन्तहरुको स्वाब संकलन भइरहेको छ। केहि पालिकाहरुले स्वाब संकलन गरेर पठाइसकेका छन् भने केहीले संकलन गरिरहेका छन्। १४४ जनाको रिपोट अझै आएन बैतडीमा भारतबाट फर्केका र आरडीटी पोजिटिभ आएका विभिन्न ठाउँका १४४ नागरिकको स्वाबको रिपोर्ट अझै आएको छैन्। करिब डेढ महिना अघि कोरोना परीक्षणका लागि स्वाब संकलन गरिएकामध्ये १४४ जनाको स्वाबको रिपोर्ट नआएको स्वास्थ्य कार्यालयका कोभीड १९ सम्पर्क व्यक्ति भुवनप्रसाद जोशीले जानकारी दिए। मेलौली नगरपालिकाका ८० जना, दोगडाकेदार गाउँपालिकाका ३९ जना, पञ्चेश्वर गाउँपालिका र डिलाशैनी गाउँपालिकाका ९९ जना र शिवनाथ गाउँपालिकाका ७ जनाको स्वाबको रिपोर्ट नआएको हो। स्वाब संकलन गरेर कोरोना परीक्षणका लागि धनगढी पठाइएको भएपनि डेढ महिना बढि बितिसक्दा समेत रिपोर्ट नआएको जोशीले बताए। रिपोर्ट नआएका स्वाबहरु हराएको अथवा अन्यत्र कतै रिपोर्ट गएको हुन सक्ने आशंका गरिएको छ। समयमा रिपोर्ट नआएपछि क्वारेन्टाइनमा बसेका ती नागरिक १४ दिने क्वारेन्टाइन बसाईपछि घर फर्किसकेका छन्। समयमा स्वाबको रिपोर्ट नआएपछि धनगढी प्रयोगशालालाई जानकारी गराइसकेको भएपनि स्वाब रिपोर्ट अझै आउन नसकेको कोभीड १९ सम्पर्क व्यक्ति जोशीले जानकारी दिए।जिल्लामा अहिलेसम्म २ हजार २८१ जनाको स्वाब संकलन गरिएकोमा ३२२ जनामा कोरोना पुष्टि भइसकेको छ। कोरोना पुष्टि भएका १५ जनाबाहेक सबै डिस्चार्ज भइसकेका छन्।"
गाउँमा संक्रमित भेटिएपछि दोलखाको सिंगटीबजार बन्द,"दोलखा : छिमेकी २ गाउँपालिकामा ३ जना कोरोना संक्रमित भेटिएपछि उत्तरी दोलखाको मुख्य व्यापारिक केन्द्र सिंगटीबजार बन्द गरिएको छ । कालिञ्चोक गाउँपालिकामा एक र गौरीशंकर गाउँपालिकामा २ जना गरी कूल ३ जनामा कोरोना भाइरस संक्रमित भेटिए पछि दोलखा उद्योग बाणिज्य संघ सिंगटी शाखाले शुक्रबार एक विज्ञप्ती जारी गरी सिंगटीबजार बन्द गरिएको हो । छिमेकी दुई गाउँपालिकामा कोरोना संक्रमित भेटिएपछि सिंगटीबजार उच्च जोखिममा परेकोले अत्यावश्यक सेवा बाहेक बन्द गर्न अनुरोध गरेको दोलखा उद्योग बाणिज्य संघ सिंगटी शाखाका अध्यक्ष उमेश श्रेष्ठले बताए । दुईवटै गाउँपालिकाको मुख्य बजार सिंगटी भएको र संक्रमितसँग सम्पर्क भएका व्यक्ति बजार आउन सक्ने भएकाले पूर्वसावधानीका लागि बजार बन्द गर्न बाध्य भएको अध्यक्ष श्रेष्ठको भनाइ छ । कालिन्चोक गाउँपालिका३, लामिडाँडामा भारतबाट आएर क्वारेन्टाइनमा बसेका एकजना पुरुषमा बिहीबार कोरोना संक्रमण देखिएको थियो । मंगलबार मात्र तेस्रो मुलुकबाट आएर क्वारेन्टाइनमा रहेको एक र गाउँपालिकाका एक कर्मचारी गरी गौरीशंकर गाउँपालिकाका दुई पुरुषमा कोरोना संक्रमण देखिएको थियो । हालसम्म जिल्लाका ५३२ जनाको पीसीआर परीक्षण गर्दा ६ जनामा कोरोना संक्रमण देखिएको छ जसमध्ये ३ जना निको भएर घर फर्केको स्वास्थ्य कार्यालय दोलखाको तथ्यांक छ ।"
स्याङ्जा भदौ ४ गतेसम्मका लागि बन्द,"स्याङजा : जिल्ला प्रशासन कार्यालय स्याङ्जाले जिल्ला बन्दलाई तेस्रो पटक बढाएको छ । अर्का आदेश नभएसम्मका लागि भन्दै यसअघि जारी गरिएको निशेधाज्ञा कायम गर्दै शुक्रबारदेखि भदौ ४ गतेसम्मका लागि जिल्ला बन्दको निर्णय सार्वजनिक गरेको हो । कोभिड संकट व्यवस्थापन केन्द्रको बैठकले साउन २९ बाट पुनः भदौ ४ गतेसम्मका लागि अत्यावश्यक सेवाबाहेक अन्य सबै सेवा बन्द गर्ने निर्णय गरेको प्रमुख जिल्ला अधिकारी गंगाबहादुर क्षेत्रीले जानकारी दिए । राति ९ बजेदेखि बिहान ५ बजेसम्म हिँडडुल गर्न निषेध गर्ने गृह मन्त्रालयको आदेश अनुसार जिल्लामा समेत प्रशासनले आवतजावतमा प्रतिबन्ध लगाएको छ । सूचनालाई अवज्ञा गर्ने, स्वास्थ्य सुरक्षा मापदण्ड विपरित भेटिएमा कारबाही गर्ने समेत जनाएको छ । प्रशासनले सार्वजनिकस्थलमा मास्क नलगाउने, सामाजिक दुरी कायम नगर्ने नगराउने, भेला, गोष्ठी, सेमिनार, भोजभतेरलगायतका निषेधित क्रियाकलाप गरेको पाइए संक्रामक रोग ऐन २०२० तथा अन्य प्रचलित कानुन बमोजिम कारबाही हुने जनाएको छ । समुदायसम्म कोरोनाको सक्रमण बढेपछि यसअघि साउन २९ गतेसम्मका लागि गरिएको जिल्ला बन्द बिहीबार रातीदेखि सकिएसँगै केन्द्रको बैठकले पुन: ७ दिन बन्द लम्ब्याउने निर्णय गरेको हो । समुदायसम्म कोरोना संक्रमण फैलिनेक्रम बढेपछि कोभिड संकट व्यवस्थापन केन्द्रको बैठकले स्याङ्जामा साउन १३ देखि २९ र भदौ ४ गतेसम्म गर्दै क्रमश १०, ७ र ७ दिन गर्दै जिल्ला बन्द लम्ब्याउँदै गएको हो । यसैबीच, प्रशासन कार्यालय स्याङजाले सबै खालका पास उपलब्ध गराउने काम पनि बन्द गरेको छ ।"
चितवनको भरतपुरमा लकडाउन,"चितवन : कोरोना संक्रमण बढ्न थालेपछि भरतपुरमा लकडाउन हुने भएको छ। भरतपुर महानगरपालिका क्षेत्र भित्र सात दिन पूर्ण रुपमा लकडाउन गरिने भएको हो। भरतपुरमा दिनहुँ संक्रतिको संख्या थपिएपछि जोखिम नियन्त्रण गर्न महानगरले लकडाउन गरेको हो। समुदायमै कोरोना फैलिन थालेपछि शुक्रबार राति १२ बजेदेखि लागु हुने गरी लकडाउन घोषणा गरिएको हो। चितवनका संक्रमितमध्ये सबैभन्दा धेरै भरतपुर महानगरका छन्। बिहीबार साँझ भरतपुरका ९ जनामा कोरोना भाइरस संक्रमण पुष्टि भएको थियो। महानगरको विपद व्यवस्थापन समितिको आकस्मिक बैठकले एक हप्ता पूर्ण रुपमा लकडाउन गर्ने निर्णय गरेको हो। लकडाउन शुक्रबार राति १२ बजेबाट सुरु हुनेछ। कोरोनाको संक्रमण नियन्त्रण, प्रभावकारी उपचार, व्यवस्थापनका लागि लकडाउन गर्ने निर्णय गरेको महानगर प्रमख रेणु दाहालले जानकारी दिइन्। अति आवश्यक क्षेत्रलाई विशेष निगरानीसहित निश्चित समय सञ्चालन गर्न दिने गरी लकडाउन गरिने छ। अत्यावश्यक सवारी मात्र चल्न दिने, दूध, तरकारी, मासु लगायत अति आवश्यक वस्तुलाई निश्चित समयमा मात्र खोल्न दिइनेछ। महानगर भित्रका अस्पताल, आइसोलेसन र क्वारेन्टिनलाई प्रभावकारी बनाउने बताएको छ। महानगरपालिका भित्र हालसम्म ९३ जनामा कोरोना भाइरस संक्रमण पुष्टि भएको छ। जसमध्ये पुरूष ७०, महिला २३ रहेका छन्। एक जनाको मृत्यु भएको छ। महानगरभित्र पछिल्लो ३ दिनमा २३ जना संक्रमित थपिएका छन्।"
हेलिकोप्टरबाट जेनेरेटर र जस्तापाता ढुवानी,"बेनी : भौगोलिक रुपमा विकट र दुर्गम क्षेत्रमा पर्ने म्याग्दीको पहिरो प्रभावित क्षेत्रमा हेलिकप्टरमार्फत जेनेरेटर र जस्तापाता ढुवानी गरिएको छ । सिम्रिक एयरको हेलिकप्टरले बिहीबार दरवाङबाट ढुवानी गरेर मालिका गाउँपालिका५ देविस्थानको मगरदाङमा जेनेरेटर र धवलागिरी गाउँपालिका६ मराङमा जस्तापाता पुर्याइएको हो । असार २५ र २६ गतेको पहिरोले २५ किलोवाट क्षमताको मगरदाङडाडागाउँ आशाटोल लघुजलविद्युत परियोजनाको बाँध, नहर र विद्युतगृह बगाएपछि १२५ घरधुरी अन्धकारमा थिए । उपभोक्ताहरुले छ लाख २० हजार रुपैयाँमा १० हर्सपावर क्षमताको डिजेलबाट चल्ने जेनेरेटर खरिद गरेपनि दरवाङदेखि देविस्थान जोड्ने सडक अवरुद्ध भएका कारण ढुवानी हुन सकेको थिएन् । नेपाल कम्युनिष्ट पार्टी म्याग्दीले पहिरो पीडितको राहतका लागि संकलन गरेको रकमबाट जेनेरेटर ढुवानी गरिएको उपभोक्ता समितिका अध्यक्ष कुलबहादुर घर्तीले बताए । 'केन्द्रीय प्रशारण लाइन विस्तार नहुँदासम्म जनेरेटेर चलाएर उज्यालोको बैकल्पिक व्यवस्था मिलाएका छौं, 'उनले भने ।' स्थानीयबासीको एक करोड दुई लाख रुपैयाँ लगानीमा निर्माण भएको लघुजलविद्युत परियोजनाको सबै संरचना पहिरोले क्षत विक्षत बनाएको थियो। यसैगरी मराङको विभिन्न ठाउँका पहिरो पीडितको अस्थाइ व्यवस्थापनका लागि तयार पारिएको टहरा छाउन धवलागिरी गाउँपालिकाले खरिद गरेको २६७ थान जस्तापाता खरिद गरेको थियो । सो जस्तापाता गाउँपालिकाको खर्चमा हेलिकोप्टरमार्फत मराङमा पुर्याइएको अध्यक्ष थमसरा पुनले बताइन् । नेपाल कम्युनिष्ट पार्टी (नेकपा) सम्बद्ध राष्ट्रिय युवा संघ र अनेरास्ववीयु म्याग्दीले पहिरोबाट घरबास गुमाएका र जोखिममा परेकाहरुको अस्थाइ बसोबासका लागि श्रमशिविर सञ्चालन गरेर ५१ वटा टहरा बनाएका हुन् । ६५ परिवारको बसोबासका लागि स्थानीय डाफे युवा क्लबसँगको सहकार्यमा बेशीमा ११, ठूलोगाउँमा ८, राम्चेमा १५ र कुम्रिमा १७ वटा टहरा बनाएका थिए । प्रतिनिधिसभा सदस्य थममाया थापा, भुपेन्द्रबहादुर थापा, संबिधानसभा सदस्य नवराज शर्मा, जिसस प्रमुख देवेन्द्र केसी, नेकपाका जिल्ला सचिव हरिकृष्ण श्रेष्ठ, प्रदेश सदस्य टेकबहादुर विश्वकर्मा र स्थानीय जनप्रतिनिधिहरुको टोलीले केही दिन अघि पहिरो प्रभावित बस्तीको निरीक्षण गरेका थिए । पहिरो प्रभावित क्षेत्रको जनजीवनलाई सहज बनाउनका लागि स्थानीयबासीको आग्रहअनुसार मगरदाङमा पार्टीकै खर्चमा जेनेरेटर र मराङमा गाउँपालिकामार्फत जेनेरेटर ढुवानीको व्यवस्था मिलाएको नेकपा म्याग्दीका सचिव हरिकृष्ण श्रेष्ठले बताए । उनका अनुसार नेकपाले पहिरो पीडितका लागि दश लाख रुपैयाँभन्दा बढी सहयोग जुटाएको छ । यसअघि नेपाली कांग्रेस म्याग्दीले पनि पहिरो प्रभावित क्षेत्रमा दश लाख रुपैयाँ बराबरको खाद्यान्नलगायत राहत सामग्री वितरण गरेको जनाएको छ । राप्रपा म्याग्दीले जिल्ला विपद् व्यवस्थापन समितिको कोषलाई पचास हजार रुपैयाँ सहयोग गरेको थियो । पहिरो र बाढीका कारण म्याग्दीको धवलागिरी, मालिका, अन्नपूर्ण र रघुगंगा गाउपालिकामा ३१ जनाको मृत्यु तथा ५ जना वेपत्ता भएका छन् । जिल्लाभर ८८ वटा घरमा पूर्ण क्षति, ५२९ घर उच्च जोखिम र १४९ घर जोखिम भएर विस्थापित भएका जिल्ला प्रशासन कार्यालयले जनाएको छ । सडक, विद्युत, सिचाई, खानेपानी, विद्यालय, स्वास्थ्य संस्था, वडा कार्यालय लगायत सार्वजनिक सम्पत्ति, पशुधन र कृषिमा पनि ठूलो क्षति भएको छ । सिम्रिकको हेलिकोप्टरबाट यसअघि साउन दोस्रो हप्ता बेनी देखि मंगला गाउँपालिका५ कुरसिम्लामा विद्युतको ट्रान्सफर्मर र अन्नपूर्ण गाउपालिकाको काभ्रे, कोप्चेपानीमा खाद्यान्न तथा मराङमा औषधी ढुवानी गरिएको थियो। सिम्रिक एयरको पश्चिमाञ्चल क्षेत्रीय प्रमुख कमल गौतमले सामाजिक कार्यमा छुट गरिएको बताए । 'कोभिड१९ को समयमा सिम्रिकले राहत, उद्धारजस्ता सामाजिक काममा छुट दिएका छौं,' उनले भने ।"
सिन्धुपाल्चोक पहिरो : चार घाइतेलाई हेलिकप्टरमार्फत काठमाडौं पठाइयो,"सिन्धुपाल्चोक : लिदीबाट पहिलो चरणमा चार सिकिस्त घाइतेलाई हेलिकोप्टरमार्फत उपचारका लागि काठमाडौं पठाइएको छ। अन्यको उद्धार जारी रहेको जुगल गाउँपालिका अध्यक्ष होमनारायण श्रेष्ठले जानकारी दिए। पहिरो गएका क्षेत्रमा सभामुख अग्निप्रसाद सापकोटालगायतको टोली उद्धारका लागि आएको र चार नेपाली सैनिक र एक इञ्जिनीयरलाई त्यसतर्फ पठाइएको छ। त्यस्तै रेडक्रस पनि राहत सामग्री लिएर घटनास्थल जाँदै गरेको रेडक्रस सिन्धुपाल्चोकका मन्त्री कमलचरण कक्षपतिले जानकारी दिए । जुगल गाउँपालिका २ लिदीमा आज बिहान भीषण पहिरो जाँदा कम्तीमा ३५ जना बेपत्ता भएको स्थानीयवासीले जानकारी दिएका छन्। लिदीको लामाचौरमा बस्तीभन्दा कम्तीमा चार सय मिटर माथिबाट आएको पहिराले २८ घर पुरेको स्थानीयवासीको भनाइ छ। आज बिहान करीब साढे ६ बजेतिर गएको पहिरामा पुरिएकामध्ये पाँच घरका मानिस सम्पर्कविहीन भएको जुगल गाउँपालिका अध्यक्ष श्रेष्ठले जानकारी दिए। स्थानीयवासी पेशलाल दोङका अनुसार दुई जनाको शव देखिएको छ। माथिबाट पहिरो आइरहेकाले खोज तथा उद्धारमा समस्या भएको उनले बताए । पहिरामा घर पुरिएकाहरु माथि डाँडामा गएर बसेका छन्। स्थानीयवासीले सम्पर्कविहीनको खोज र उद्धार गर्न सकेका छैनन्। भौगोलिक विकटता र भिरालो जमीन हुनाका साथै माथिबाट पहिरो आएको र तलबाट पनि जमीन भासिएकाले उद्धारमा कठिनाइ भएको हो। नजिकै अर्को कुनै गाउँ नभएको र त्यो गाउँ नै पहिराले बगाएकाले उद्धारमा समस्या भएको अध्यक्ष श्रेष्ठले बताए । जिल्ला प्रहरी कार्यालयका प्रहरी उपरीक्षक माधवप्रसाद काफ्लेले कात्तिकेबाट प्रहरी उद्धारका लागि गए पनि लामो बाटो पार गर्नुपरेकाले प्रहरी घटनास्थल पुग्न समय लाग्ने बताए । यही साउन २३ गते सो ठाउँका बासिन्दाले बस्ती जोखिममा परेको भनी जिल्ला विपद् व्यवस्थापन समिति सिन्धुपाल्चोकमा जोखिमको पहिचान गरी स्थानानतरण गर्न निवेदन दिएको स्थानीयवासी आशबहादुर तामाङले बताए । हामीले बस्ती जोखिममा छ भनेर निवेदन दिएकै बेला त्यसको अध्ययन गर्न सकेको भए यो अवस्था आउँदैनथ्यो, उनले भने, प्रशासनले चासो दिएको भए बस्ती सार्न सकिने थियो, यत्रो मानवीय क्षति हुने थिएन। तामाङका अनुसार २६ मेगावाटको बलेफी ए हाइड्रोपावरको सुरुङ निर्माणका क्रममा विस्फोटन गर्दा जमिन हल्लिएका कारण पहिरो गएको हो। हामीले दिएको निवेदनमा नाम्फा, सञ्चगाउँ, लिदी, झुल्के, निम्लुङ, वैगाङसमेतका पाँच सयभन्दा बढी घरहरु जोखिममा परेको बताएका थियौं, तामाङले भने।"
एक कोरोना संक्रमित : काठमाडौंमा उपचार नपाएपछि जो गाउँ फर्किए,"सिन्धुली : उपचार नपाएपछि सिन्धुलीका एकजना कोरोना भाइरस (कोभिड१९) संक्रमित गाउँ फर्किएका छन्। जिल्लाको तीनपाटन गाउँपालिका ९ रिठ्ठेका ७५ वर्षीय वृद्ध पुरुष उपचार नपाएपछि गाउँ फर्किएका हुन्। स्वास्थ्यमा समस्या आएपछि ती वृद्धलाई आफन्तले गएको १६ गते काठमाडौं लिएर गएका थिए। उनको उपचारका क्रममा गत बिहीबार शुक्रराज ट्रपिकल तथा सरुवारोग अस्पताल टेकुमा पीसीआर परीक्षण गराउँदा कोरोना भाइरस संक्रमण पुष्टि भएको थियो। त्यसपछि काठमाडौंका अस्पतालले वृद्धको उपचार गर्न नमानेपछि उनका छोराले कोरोना लागेको छैन भन्दै झुक्याएर घरमा ल्याएको टिनपाटन टाउँपालिकाका अध्यक्ष कर्णबहादुर थापाले जानकारी दिए। उनले भने, 'काठमाडौंका अस्पतालले उपचार नगरिदिएपछि उनलाई छोराले ट्याक्सी रिजर्भ गरेर शुक्रबार बिहान तीन बजेनै घर ल्याएका रहेछन्।उनको सुरक्षा र स्वास्थ्य अवस्था बुझ्न स्वास्थ्यकर्मी र प्रहरीको टोलीलाई पठाइएका छौं।' सिन्धुलीमा आइसोलेसन बेडसमेत अभावका कारण एक दिन घरमै सुरक्षित राख्ने र शनिबार मात्र उपचारका लागि जिल्ला सदरमुकाम ल्याउने तयारी गरिएको पनि अध्यक्ष थापाको भनाई छ। कोरोना संक्रमण पुष्टि भएका व्यक्तिलाई गाउँमा ल्याएको भन्दै स्थानीय त्रसिद भएका छन्। उक्त वृद्ध उपचारका लागि तीनपाटनबाट साउन १५ गते दुधौली नगरपालिका ४ डकाहमा १५ गते गइ बसेको समेत खुलेको छ। उनी बसेको डकाह बजार सिल गरेर राखिएको इलाका प्रहरी कार्यालय डकाहका प्रमुख सुगन्ध श्रेष्ठले बताए। उता कोरोना संक्रमित वृद्धको उपचार नभएपछि गाउँमा ल्याइएको विषय आफूलाई जानकारी नभएको जनस्वास्थ्य कार्यालय सिन्धुलीका प्रमुख जितेन्द्र शाहले बताए।"
समुदायमा कोरोना संक्रमण देखिएपछि नवलपरासीमा पनि निषेधाज्ञा,"परासी : समुदायमा कोरोना संक्रमण देखिएपछि जिल्ला प्रशासन कार्यालय पश्चिम नवलपरासीले निषेधाज्ञा जारी गरेको छ । निषेधाज्ञा अवधिभर भेला, गोष्ठी, सेमिनार, सामुहिक जमघट गर्न पाइने छैन । निषेधाज्ञा साउन ३१ गते शनिबार राति १२ बजेदेखि भदौ ६ गतेसम्म लागू हुने छ । जिल्ला सुरक्षा समितिको शुक्रबार बसेको बैठकले जारी गरेको निषेधाज्ञामा सरकारी एबं बैंक तथा वित्तिय संस्थामा विद्युतीय सेवा बाहेक सर्वसाधारणको उपस्थितिमा गरिने सबै सेवा बन्द गरिएको जनाइएको छ । अनावश्यक रुपमा हिँडडुल गर्न समेत रोक लगाइएको छ । धार्मिक स्थलमा दैनिक पूजाबाहेक अन्य गतिविधि गर्न रोक लगाइएको छ । चाडपर्व घरमै मनाउन भनिएको छ । एक पालिकाबाट अर्को पालिकामा अत्यावश्यक काम बाहेक सवारी साधन सञ्चालनमा रोक लगाइएको छ । पछिल्लो पटक समुदायमै संक्रमणको जोखिम अझ बढी बढ्न सक्ने संभावना रहेकाले नियन्त्रणका लागि निषेधाज्ञा जारी गरिएको प्रमुख जिल्ला अधिकारी सागरमणि पाठकले बताए । जिल्लामा ५ सय १६ जनाको समुदाय स्तरमा कोरोना परीक्षण गरिएको स्वास्थ्य कार्यालयका प्रमुख गौरव ढकालले बताए । पछिल्लो पटक जिल्लामा ४ जनामा पोजिटिभ देखिएको छ । हालसम्म जिल्लामा कोरोना पोजिटिभ हुनेको संख्या १ सय ३० छ । समुदायमा कोरोना संक्रमण देखिएपछि अहिले पालिकाहरुले पनि परीक्षण कार्यलाई बढाउन थालेका छन् ।"
"प्रदेश १ मा थप ९५ संक्रमित थपिए, सबैभन्दा बढी मोरङका","विराटनर : प्रदेश १ मा शुक्रबार ९५ जना कोरोना भाइरसका नयाँ संक्रमित थपिएका छन् ।संक्रमितमा सबैभन्दा बढी मोरङका ६२ जना छन् । मोरङ बाहेक सुनसरीमा २२, झापामा नौ र प्रदेश १ बाहिरका दुईजना रहेको सामाजिक विकास मन्त्रालयले जनाएको छ । मोरङमा विराटनगरका १३ महिला २० पुरुष, रंगेलीका नौ महिला १९ पुरुष, सुन्दरहरैँचाका १ पुरुष छन् । रंगेलीमा संक्रमित हुनेमा एक जना छ महिने बालिका पनि छिन् । उनकी आमाको भने रिपोर्ट नेगेटिभ आएको छ । संक्रमित हुनेमध्ये एक जना नौ महिनाकी गर्भवती महिला पनि छन् । रंगेली नगरपालिका७ मा मात्रै एकै दिन १७ जनामा संक्रमण पुष्टि भएको छ । यसअघि सोही वडामा एकै पटक २३ जनामा संक्रमण देखिएको थियो । त्यस्तै सुनसरीको दुहवीका दुई महिला ११ पुरुष, घुस्कीका तीन पुरुष, इटहरीका दुई पुरुष, धरानका एक महिला र एक पुरुष, देवान्जञ्जका एक पुरुष र रामधुनीका एक महिलामा कोरोना देखिएको छ । झापाको दमकका दुई महिला चार पुरुष, भद्रपुरका दुई पुरुष, शिवसताक्षीका एक पुरुष र सिरहा र धनुषाका एकएक पुरुषको रिपोर्ट पोजेटिभ आएको हो । प्रदेशमा दुई हजार दुई सय पाँच जनाको पीसीआर परीक्षण गरिएकोमा २८ महिला र ६७ पुरुषको रिपोर्ट पोजेटिभ आएको मन्त्रालयले जनाएको छ । मन्त्रालयकाअनुसार प्रदेश १ मा हालसम्म कोरोना संक्रमितको संख्या एक हजार आठ सय २१ पुगेको छ । प्रदेश १ बाट शुक्रबार उपचारपछि कोरोना जितेर ३५ जना संक्रमित डिस्चार्ज भएका छन् । मेची अस्पताल झापाबाट १७, कोशी अस्पताल कोभिड१९ उपचार केन्द्रबाट १२ र बीपी कोइराला स्वास्थ्य विज्ञान प्रतिष्ठान धरानबाट छ जना डिस्चार्ज भएका हुन् । डिस्चार्ज भएकाहरुमा झापाका १५, मोरङका १४, इलामका चार र सुनसरीका दुई जना रहेका छन् । प्रदेश १ मा डिस्चार्ज हुनेको संख्या एक हजार ७५ पुगेको छ । मेची अस्पतालबाट परीक्षण सुरु मन्त्रालयका जनस्वास्थ्य महाशाखा प्रमुख डा सुरेश मेहताले मेची अञ्चल अस्पताल झापाबाट शुक्रबारदेखि पीसीआर परीक्षण सुरु भएको जानकारी दिएका छन् । झापाबाट पीसीआर परीक्षण सुरु भएसँगै परीक्षणको दायरा पनि फराकिलो बनेको उनको भनाइ छ । प्रदेशमा यसअघि बीपी कोइराला स्वास्थ्य विज्ञान प्रतिष्ठान धरान, कोशी अस्पताल विराटनगर र प्रदेश जनस्वास्थ्य प्रयोगशाला विराटनगरबाट पीसीआर परीक्षण हुँदै आएको छ ।"
पर्सामा थप २६ जनामा कोरोना पुष्टि,"वीरगन्ज : पर्सामा थप २६ जनामा कोरोना संक्रमण पुष्टि भएको छ। वीरगन्जस्थित नारायणी अस्पतालको प्रयोगशालामा बिहीबार अबेर राति गरिएको परीक्षणमा पर्साका मात्रै थप २६ जनामा संक्रमण पुष्टि भएको अस्पतालका मेसु डाक्टर मदन कुमार उपाध्यायले जानकारी दिए। पर्साका २६ जनामध्ये नारायणी अस्पतालका चिकित्सक, स्वास्थ्यकर्मी र कर्मचारी गरी १२ जना छन्। मेसु उपाध्यायका अनुसार, नारायणी अस्पतालको एनआईसीयू विभागका १ चिकित्सक, पोषण, फार्मेसी र फिजियोथेरापी विभागका ११ जना कर्मचारी,अस्पतालका ३ जना स्विपर, ३ जना सुरक्षा गार्ड र एक जना कार्यालय सहयोगीमा कोरोना संक्रमण पुष्टि भएको हो। वीरगन्जस्थित भारतीय महावाणिज्य दूतावासका ३२ वर्षीय एक जना कर्मचारी र वीरगन्जमा रहेको ग्लोबल आइ एमई बैंकका ४३ वर्षीयका पुरुष कर्मचारीमा पनि संक्रमण पुष्टि भएको छ। वीरगन्ज महानगरपालिका १० घडीअर्वा पोखरी, वडा नम्बर २ छपकैया र वडा नम्बर १३ राधेमाइका २२ जना, वडा नम्बर ४, ८, ११ ,१४, १५ र २५ का ११ जनामा पनि संक्रमण भेटिएको मेसु उपाध्यायले जानकारी दिए। बिहीबार राति थप २६ जनामा संक्रमण पुष्टि भएसँगै पर्सामा संक्रमितको संख्या १ हजार १ सय ७१ पुगेको जिल्ला स्वास्थ्य कार्यालय पर्साले जनाएको छ। यसैबीच नारायणी अस्पतालमा बिहीबार राति गरिएको परीक्षणमा बाराका २० जना र महोत्तरीको जलेश्वर नगरपालिकाका २ जनामा पनि संक्रमण पु्ष्टि भएको मेसु उपाध्यायले जानकारी दिए।"
बाल गृह अनियमितता : ६ महिनाभित्र अध्ययन प्रतिवेदन बुझाउन सर्वोच्चको आदेश,काठमाडौं : बाल गृहमा भएको अनियमितताका विषयमा सर्वोच्च अदालतले ६ महिनाभित्र अध्ययन प्रतिवेदन बुझाउन राष्ट्रिय मानवअधिकार आयोगलाई आदेश दिएको छ। सर्वोच्चका न्यायाधीश पुरुषोत्तम भण्डारी र हरिप्रसाद फुयाँलको संयुक्त इजलासले शुक्रबार उक्त आदेश दिएको हो। सर्वोच्चले सरोकारवालासँग परामर्श गरी जाँचबुझ आयोगको प्रतिवेदनसमेत अध्ययन गरेर आदेश प्राप्त भएको मितिले ६ महिनाभित्र प्रतिवेदन बुझाउने गरी आयोगका सचिवका नाममा आदेश दिएको हो। आयोगका सदस्यको प्रत्यक्ष निर्देशनमा प्रतिवेदन तयार पार्न आदेशमा भनिएको छ। बाल संगठनकी तत्कालीन अध्यक्ष रीता सिंहले दिएको निवेदनमा यो आदेश भएको हो। संगठनको सम्पत्ति हिनामिना भएको भन्दै गुनासा र उजुरी बढेपछि सरकारले गतवर्ष कात्तिक १७ गते जाँचबुझ आयोगसमेत गठन गरेको थियो। सर्वोच्चले उक्त आयोगमा बयान दिने सन्दर्भमा अनियमितताको स्वीकार गरेको पाइएको आदेशमा उल्लेख छ।
अंग्रेजी संस्करणमा नेपालको नक्सा,"काठमाडौं : नेपालको अद्यावधिक (राजनीतिकप्रशासनिक) अ्रंग्रेजी संस्करणको नक्सा भूमी व्यवस्था, सहकारी तथा गरिबी निवारण मन्त्रालयले स्वीकृत गरेको छ। भूमी व्यवस्था, सहकारी तथा गरिबी निवारणमन्त्री पद्माकुमारी अर्यालले नापी विभागले तयार पारेको अंग्रेजी संस्करणको नेपालको नक्सा शुक्रबार स्वीकृत गरेकी हुन्। नापी विभागले तयार गरेको नाप नक्सा समितिमा निर्णय गरी स्वीकृतीका लागि मन्त्रालयमा पेश गरेको उक्त नक्सा शुक्रबार मन्त्रालयबाट स्वीकृत गरिएको हो। विगतमा विभिन्न कारणले छुटाइएको लिम्पियाधुरा, लिपुलेक, कालापानीसहितको भूभाग समेटेर नेपालले गत जेठमा नेपालको अद्यावधिक (राजनीतिकप्रशासनिक) नक्सा प्रकाशन गरी राजपत्रमा समेत प्रकाशित गरेको थियो। सोही नक्साको अंग्रेजी संस्करणको नक्सा नापी विभागले प्रकाशन गरेको हो। नेपालको अद्यावधिक नक्सा जारी भएसँगै विश्व जगतमा बदलिएको नेपालको मानचित्रबारे जानकारी गराउनु जरुरी रहन्छ। त्यसैले उक्त प्रयोजनका लागि अंग्रेजी संस्करणको नक्सा प्रकाशन गरिएको मन्त्रालयले जानकारी दिएको छ। अंग्रेजी संस्करणको नक्सा प्रकाशन भएसँगै संयुक्त राष्ट्र संघ, कुटनीतिक नियोग, समग्र अन्तर्राष्ट्रिय जगतमा पठाउनका निम्ती बाटो खुलेको मन्त्री पद्माकुमारी अर्यालले जानकारी दिइन्। अंग्रेजी संस्करणको नक्सा संयुक्त राष्ट्र संघ, विभिन्न कूटनीतिक नियोग, समग्र अन्तर्राष्ट्रिय समुदायमा पठाउनका निम्ती बाटो खुलेको र परराष्ट्र मन्त्रालयमार्फत पठाइने नापी विभागका महानिर्देशक प्रकाश जोशीले जानकारी दिए।"
"सिन्धुपाल्चोक पहिरो अपडेट : पाँचको शव फेला, ३३ जना बेपत्ता (नामसहित)",सिन्धुपाल्चोक : सिन्धुपाल्चोकको जुगल गाउँपालिका२ लिदीमा गएको पहिरोमा हालसम्म पाँच जनाको शव फेला परेको छ। शुक्रबार बिहान साढे ६ बजे गएको पहिरोमा परी ३३ जना वेपत्ता भएका छन्। मृतकहरुको पहिचान हुन सकेको छैन्। घटनामा परी घाइते भएकाहरुलाई उपचारका लागि सदरमुकाम जिल्ला अस्पताल चौतारा र काठमाडौंको सिभिल अस्पताललगायत ठाउँमा उपचार भइएरहेको छ। घटनास्थलमा नेपाली सेनाले बेपत्ताहरुको खोजी गरिरहेको छ। सभामुख अग्नि प्रसाद सापकोटासहितको टोली पनि घटनास्थल पुगेर उद्धार कार्यमा जुटिरहेका छन्। बेपत्ता हुनेहरुको सूची १ छविलाल दोङ २ सोमरानी दोङ ३ धनलक्ष्मी ४ शिरमाया दोङ ५ विवरानी दोङ ६ साहिँली दोङ ७ बिबी लक्ष्मी ८ सानुकान्छा ९ साङलामो दोङ १० सोनाम दोङ ११ हिरा भक्ति १२ जीते झाँक्री १३ सानुकान्छी दोङ  गर्भवती १४ दिन्दुस दोङ १५ सुरज दोङ १६ करेसमाई दोङ १७ च्यामा दोङ १८ सानु दोङ १९ टीकामाई दोङ २० छिरिङ दोङ २१ मानबहादुर दोङ २२ जयबहादुर दोङ २३ प्रिया दोङ २४ प्रीति दोङ २५ कान्छी दोङ २६ सानुकान्छी दोङ २७ वाङ्ची लामा दोङ २८ धनमाया तामाङ दोङ २९ रेनिस दोङ ३० मेकमाई दोङ ३१ मिलन दोङ ३२ विमला दोङ ३३ माइला पराङ ३४ प्रकाश दोङ ३५ साइली दोङ ३६ आयुश दोङ ३७  सुवास तामाङ ३८ टीकामाई दोङ
कोरोना संक्रमितको सम्पर्कमा आएका २ सय २९ जनाको स्वाब संकलन,कपिलवस्तु : जिल्ला सदरमुकाम तौलिहवामा कोरोना संक्रमितको संख्या बढ्न थाले पछि संक्रमितको सम्पर्कमा आएका घर परिवार तथा आफन्तजनको कोरोना परीक्षणका लागि नमूना स्वाब संकलन गरिएको छ । शुक्रबार तौलिहवास्थितश्री बुद्ध पद्म माविमा २ सय २९ जनाको स्वाब संकलन गरिएको कोरोना फोकल पर्सन कुमार थापाले बताए । संकलन गरिएको नमूना स्वाब बुटवलस्थित प्रादेशिक अस्पताल पठाइएको छ । नमूना स्वाब दिन बुधबार कोरोनाका कारण मृत्यु भएका व्यवसायी कृष्णकुमार अग्रहरीको परिवार तथा आफन्तजन र कोरोना संक्रमित भइ हाल उपचारमा रहेका अन्य व्यक्तिका परिवार तथा आफन्तजन आएका थिए । दिनहुँजसो कपिलवस्तु जिल्लामा संक्रमितको संख्या थपिँदै गएको छ । जिल्ला सदरमुकाम तौलिहवाको विभिन्न क्लष्टरमा कोरोना संक्रमण देखिएको र कोरोना संक्रमण फैलन नदिन क्लष्टर अनुसार नै कोरोना परीक्षणको काम अघि बढाइएको स्वास्थ्य कार्यालयका कोरोना फोकस पर्सन कुमार थापाले बताए । कोरोना संक्रमणका कारण जिल्लामा एकजनाको मृत्यु भइसकेको छ । ३ जना गम्भीर अवस्थामा विभिन्न अस्पतालमा उपचार गराइ रहेका छन् । जिल्लमा हालसम्म ९ सय १० जनामा कोरोना संक्रमण पुष्टि भइसकेको छ ।
"सिन्धुलीमा कोरोना समुदायमा फैलियो, एकै दिन १३ संक्रमित","सिन्धुली : पछिल्ला केही दिन यता सिन्धुलीमा पनि कोरोना भाईरस (कोभिड१९) समुदाय स्तरमा फैलिएको बताइएको छ। शुक्रबार एकै दिन १३ जनामा कोरोना भाइरस संक्रमण पुष्टि भएपछि समुदायस्तरमै यसको संक्रमण फैलिएको पुष्टि भएको हो। झण्डै एक साता अघि १ सय ८८ जनाको स्वाब संकलन गरी पीसीआर टेष्टका लागि पठाइएकोमा शुक्रबार आएको रिपोर्टमा १३ जनामा पोजेटीभ देखिएको स्वास्थ्य कार्यालय सिन्धुलीका प्रमुख जितेन्द्र शाहले जनाए। उनका अनुसार १३ जना मध्ये तीन जना स्थानीय समुदायका छन्। उनले भने, एक जना सिन्धुली अस्पतालका कर्मचारी हुन। क्वारेन्टाईनमा बसेका ७ जना र २ जना कमलामाई नगरपालिका १४ स्थित पर्यावरण गणमा कार्यरत नेपाली सेनाका २ जना रहेका छन्। यसअघि आईतबार मात्र पर्यावरण गणमा कार्यरत नेपाली सेनाका चार जनामा कोरोना संक्रमण पुष्टि भएको थियो भने अस्पतालमै कार्यरत एक जना कर्मचारीको आफन्तलाई समेत कोरोना लागेको थियो। शुक्रबार कोरोना संक्रमण पुष्टि भएका क्वारेन्टाईनका ७ जना मध्ये प्रायः स्थानिय समुदायकै हुन्। बिहीबार सिन्धुलीकै सुनकोसी गाउँपालिकाका एक जना शिक्षकमा समेत कोरोना संक्रमण पोजिटिभ देखिएको छ। उनिहरु सबैको प्रादेशीक अस्पताल हेटौडामा स्वाब परिक्षण गरिएको हो। यो संगै जिल्लामा कोरोना संक्रमितको संख्या ३४ पुगेको छ। उनिहरुमध्ये ११ जनाले कोरोना जितेर घर फर्किसकेका छन भने २३ जना उपचाररत छन्। यसैबीच कोरोना संक्रमितको संख्या बढेसंगै जिल्लामा उपचारका लागि समस्या भएको छ। सिन्धुली अस्पतालमा १४ वटामात्र आईसोलेसन वेड भएकाले थप संक्रमितलाई राखेर उपचार गर्न किठन भएको सिन्धुली अस्पतालका कोभिड १९ फोकल पर्सन डाक्टर प्रसन्नजंग राजभण्डारीले बताए। १४ मध्ये १० वटा वेड मात्र खाली भएकोमा बिहिबार र शुक्रबार गरेर थप १५ जनामा कोरोना पुष्टि भएपछि उनिहरुलाई तत्काल राख्नपनि थप पाँच बेड आइसोलेसन आवश्यक पर्ने छ, उनले भने। उता अन्य संक्रमितलाई व्यवस्थापन गर्न कमलामाई नगरपालिका ६ मा रहेको एपोलो अस्पतालमा आइसोलेसन वेड बनाउन थालिएको सिन्धुली अस्पतालका व्यवस्थापक विमल श्रेष्ठले जानकारी दिए। सिन्धुलीमा हालसम्म ३३ वटा आइसोलेसन वेड र ५ सय ३५ वटा क्वारेन्टाईन बेड रहेका छन्। यि मध्ये सदरमुकाममा १४ वटा आइसोलेसन बेड रहेको प्रमुख जिल्ला अधिकारी योगेन्द्र प्रसाद पाण्डेले जानकारी दिए।"
बाढी पहिरो क्षेत्रमा उद्धारका लागि सक्रिय सिम्रिक एयर,"काठमाडौं : मुलुककै अग्रेणी हेलिकोप्टर सेवा प्रदायक सिम्रिक एयरले पहाडी क्षेत्रमा उद्धार तथा अन्य सामाजिक कामका लागि उडानलाई निरन्तरता दिएको छ। खासगरी बाढी पहिरो प्रभावित क्षेत्रमा उद्धार सामग्रीको ढुवानीलगायतका काममा सिम्रिक एयरले सघाउँदै आएको छ। कोभिडको संकटमा पनि सिम्रिकले राहत, उद्धार जस्ता सामाजिक काममा आफ्नो सेवालाई निरन्तरता दिएको छ। उद्धार तथा सामाजिक कामका लागि सिम्रिकले आफ्नो उडानमा छुट दिएको सिम्रिक एयरको पश्चिमाञ्चल क्षेत्रीय प्रमुख कमल गौतमले अन्नपूर्ण अनलाइनसँग बताए। उनले भने, 'कोभिडको जोखिममा पनि हामीले उद्धार तथा सामाजिक कामका लागि हाम्रो सेवा रोकेका छैनौं।' म्याग्दीको पहिरो प्रभावित क्षेत्रमा सिम्रिक हेलिकप्टर मार्फत जेनेरेटर र जस्तापाटा ढुवानी गरिएको छ।सिम्रिक एयरको हेलिकप्टरले बिहीबार दरवाङबाट ढुवानी गरेर मालिका गाउपालिका५ देविस्थानको मगरदाङमा जेनेरेटर र धवलागिरी गाउपालिका६ मराङमा जस्तापाटा पुर्याइएको हो।असार २५ र २६ गतेको पहिरोले २५ किलोवाट क्षमताको मगरदाङडाडागाउआशाटोल लघुजलविद्युत परियोजनाको बाँध, नहर र विद्युतगृह बगाएपछि १२५ घरधुरी अन्धकारमा थिए। उपभोक्ताहरुले छ लाख २० हजार रुपैयाँमा १० हर्सपावर क्षमताको डिजेलबाट चल्ने जेनेरेटर खरिद गरेपनि दरवाङदेखि देविस्थान जोड्ने सडक अवरुद्ध भएका कारण ढुवानी हुन सकेको थिएन्। केन्द्रीय प्रशारण लाइन विस्तार नहुँदा सम्म जनेरेटेर चलाएर उज्यालोको बैकल्पिक ब्यवस्था मिलाउन लागिएको हो। स्थानीयबासीको एक करोड दुई लाख रुपैयाँ लगानीमा निर्माण भएको लघुजलविद्युत परियोजनाको सबै संरचना पहिरोले क्षत विक्षत भएको छ। यसैगरी मराङको विभिन्न ठाउँका पहिरो पिडितको अस्थाई ब्यवस्थापनका लागि तयार पारिएको टहरा छाउन धवलागिरी गाउपालिकाले खरिद गरेको २६७ थान जस्तापाता पनि हेलिकप्टर मार्फत मराङमा पुर्याइएको छ। प्रतिनिधिसभा सदस्य थममाया थापा, भुपेन्द्रबहादुर थापा, संबिधानसभा सदस्य नवराज शर्मा, जिसस प्रमुख देवेन्द्र केसी, नेकपाका जिल्ला सचिव हरिकृष्ण श्रेष्ठ, प्रदेश सदस्य टेकबहादुर विश्वकर्मा र स्थानीय जनप्रतिनिधिहरुको टोलीले केही दिन अघि पहिरो प्रभावित बस्तिको निरिक्षण गरेका थिए। पहिरो प्रभावित क्षेत्रको जनजिवनलाई सहज बनाउनका लागि स्थानीयबासीको आग्रह अनुसार मगरदाङमा पार्टीकै खर्चमा जेनेरेटर र मराङमा गाउपालिका मार्फत जेनेरेटर ढुवानीको ब्यवस्था मिलाएको नेकपा म्याग्दीका सचिव हरिकृष्ण श्रेष्ठले बताए। पहिरो र बाढीका कारण म्याग्दीको धवलागिरी, मालिका, अन्नपूर्ण र रघुगंगा गाउपालिकामा ३१ जनाको मृत्यु तथा ५ जना वेपत्ता भएका छन् । जिल्लाभर ८८ वटा घरमा पूर्ण क्षति, ५२९ घर उच्च जोखिम र १४९ घर जोखिम भएर विस्थापित भएका जिल्ला प्रशासन कार्यालयले जनाएको छ। नेपाल कम्युनिष्ट पार्टी (नेकपा) सम्बद्ध राष्ट्रिय युवा संघ र अनेरास्ववीयू म्याग्दीले पहिरोबाट घरबास गुमाएका र जोखिममा परेकाहरुको अस्थाई बसोबासका लागि ५१ वटा टहरा बनाएका छन्।६५ परिवारको बसोबासका लागि स्थानीय डाफे युवा क्लवसँगको सहकार्यमा बेशीमा ११, ठूलोगाउँमा ८, राम्चेमा १५ र कुम्रिमा १७ वटा टहरा बनाएका थिए।"
उद्योग वाणिज्य क्षेत्रका विवाद समाधान गर्न एप क्याम,"काठमाडौ : विदेशी मुद्रा संचित र उद्योग बाणिज्य क्षेत्रका विवाद समाधान गर्ने हेतुले एसिया प्यासिफिक सेन्टर फर आर्विट्सन एण्ड मेडिएसन (एप क्याम) संस्था स्थापना भएको छ । समाज रुपान्तरण र विकासका लागि सक्रिय एसिया प्रशान्त क्षेत्रका विभिन्न ८ संस्थाद्वारा स्थापित एप क्याम्प नेपालमा पनि विस्तार गरिएको संस्थाका महासचिव तथा वरिष्ठ अधिवक्ता मातृकाप्रसाद निरौलाले जानकारी दिए । यसबाट राष्ट्रिय र बहुराष्ट्रिय पक्षका विवाद नेपालमै समाधान हुनेछ । विदेशी लगानी नेपाल ल्याउन र नेपालका विवाद समाधानमा महंगो खर्च व्यहोरेर विदेशमा रहेका संस्था र विषेशज्ञको सेवा खरिद गर्ने बाध्यता अन्त्य हुने निरौलाले बताए । यसमा नेपाल इन्टरनेशनल एडिआर सेन्टर, इण्डियन इन्स्टिच्युट अफआर्विट्शन एण्ड मिडिएशन, मलेसियन मिडिएशन सेन्टर, इण्डोनेसिया मिडिएशन सेन्टर, हङ्गकङ इन्टरनेशनल मिडिएशन, हङ्गकङ इन्स्टिच्युट अफ आर्विट्रेटर्स, थाइल्याण्ड आर्विट्रेशन सन्टर, अष्ट्रेलियन डिस्प्युट रेजोलुसन सेन्टरलगायतका संस्था आवद्ध भइ संयुक्त सेवा सुरु गरेका छन् । नेपालका तर्फबाट पूर्व प्रधानन्यायाधीश, राष्ट्रिय मानवअधिकार आयोगका अध्यक्ष अनुपराज शर्माले उद्धघाटन गरे । बरिष्ठ अधिबक्ता निरौलाले एपक्याम्प संस्थापनाको चार्टडमा दस्तखत गरे । भारतको नयाँ दिल्लीबाट प्रशारण भएको सो कार्यक्रम नेपाल, मलेसिया, हङ्गकङ, इण्डोनेसिया अष्ट्रेलिया, ताइवान लगायतबाट संबोधन गरिएको थियो । विवाद समाधानका शुलभ अवसर जुटाउनु मुलुकको जिम्वेवारी मात्र नभइ विदेशी लागनी र बिश्वास आर्जन गर्ने अपरिहार्य माध्यम भएको निरौलाले बताए ।"
मासु पसल र मोटरसाइकल वर्कसपका व्यक्तिसहित २० संक्रमित थपिए,"दमौली : भानु नगरपालिका१ भन्सार क्षेत्रको समुदाय संक्रमणको जोखिम देखिएको छ। स्थानीय निर्माण व्यवसायीमा मंगलबार संक्रमण देखिएपछि उनीसँगको सम्पर्कका आधारमा पहिचान भएका एक सय २२ जनाको पीसीआर परीक्षणको पछिल्लो नतिजाले उनको घर तथा छिमेकका २० जनामा संक्रमण देखाएको हो। एक सय २२ मध्ये केहीको परीक्षण नतिजा आउने क्रममा नै रहेको स्वास्थ्य प्रमुख शंकरबाबु अधिकारीले बताए। अहिलेसम्म ८९ जनाको परीक्षणमा २० मा पोजिटिभ देखिएको जानकारी पाएका छौं, उनले भने। संक्रमितहरुमा सबै भानु १ भन्सार क्षेत्रका छन्। यसअघि संक्रमण देखिएको व्यक्तिकै छिमेक र आसपासमा संक्रमण देखिएकाले अवस्था जटिल बन्ने देखिएको छ, भानु नगरपालिकाका स्वास्थ्य शाखा प्रमुख ऐश्वर्यचन्द्र भट्टराईले भने,अब समुदायकै कन्ट्याक्ट ट्रेसिङ गर्नुपर्ने देखिएको छ । भानु नगरपालिकाका प्रमुख उदयराज गौलीले भए भरको जनशक्ति परिचालन गरेर कन्ट्याक्ट ट्रेसिङ गरिने बताए। यथासम्भव स्रोतको परिचालन गरेर ती व्यक्तिको सम्पर्कमा आएकाको पहिचान गरिनेछ, उनले भने। उनका अनुसार गत मंगलबार संक्रमण देखिएका ती व्यक्तिको संक्रमणपछि सम्पर्कमा आएकालाई बाहिर ननिस्कन भनिएको थियो। हामीले आग्रह गरे पनि नटेर्ने अवस्थाले समस्या पारेको छ । संक्रमितमा वर्ककप र मासु पसलका पनि संक्रमित २० जना देखिएको भन्सार क्षेत्रका मोटरसाइकल वर्कसप र मासु पसलका व्यक्ति पनि संक्रमित पाइएका छन्। यसले अवस्था थप जटिल बनाएको छ। धेरै मानिस आउने वर्कसप र मासु पसलका व्यक्तिमा नै संक्रमण देखिएकाले यसले अझ धेरैमा संक्रमण फैलिएको देखाउँछ, भट्टराईले भने,समुदाय संक्रमणको जटिल अवस्थामा पुगेको छ । यस अघि संक्रमण देखिएकाले भाद्र २ गतेसम्मका लागि सबै नगर क्षेत्र शिल गरिएको थियो। भानुमा संक्रमण फैलिएपछि आवश्यक रणनीति बनाउन जिल्ला कोभिड कमाण्डको बैठक बसेको छ।"
सामाजिक सञ्जालले लेला ज्यान,"काठमाडौं : घटना : १ परस्त्रीसँगको अवैध सम्बन्धका फोटो र भिडियो सामाजिक सञ्जाल फेसबुकबाट बाहिर ल्याएर ब्ल्याकमेलिङ गर्दै आएका रोल्पा रुन्तीगढी गाउँपालिकाका कृष्णबहादुर बोहोराले पासविक हत्या बहन गर्नुपर्यो। चितवन कालिका नगरपालिकाकी कल्पना मुडभरी पौडेलले प्रहरीसमक्ष दिएको साबिती बयानअनुसार बोहोराले उनलाई पटकपटक ब्ल्याकमेलिङ गरेर यौनसम्बन्ध राख्दै आएका थिए। हुर्केकी छोरीसम्मलाई बोहोराले गलत नजरले हेर्न थालेपछि आफू उक्त अपराध गर्न बाध्य भएको पौडेलले बयानमा खुलाएकी छन्। फिल्मी शैलीमा पौडेलले गरेको उक्त अपराधबारे अनुसन्धान गर्ने प्रहरी र स्थानीयवासीले आश्चर्यप्रकट गरे। एउटी महिला कसरी पासविक हत्यामा उत्रिन सक्छिन् भनेर। घटना : २ २०७६ असार १६ गते आफ्नो प्रेममा बाधक बनेपछि भक्तपुरको चाँगुनारायण नगरपालिका खरिपाटीकी ईश्वरी भट्टराईले ६० वर्षीया आमा सावित्री भट्टराईको हत्या गर्न लगाइन्। श्रीमान् हुँदाहुदै ईश्वरीको भारतीय नागरिक महोम्मद नैसाफसँग अवैध सम्बन्ध थियो। उक्त सम्बन्धबारे ईश्वरीकी आमा सावित्री जानकार थिइन्। नैसाफ र ईश्वरीको चिनजान र भेट पनि फेसबुकले नै जुराएको थियो। कामले श्रीमान् बाहिर रहेका बेला ईश्वरीले नैसाफलाई घरमा बोलाउँथिन्। आमाले परपुरुषसँग सम्बन्ध नराख्न ईश्वरीलाई पटकपटक सम्झाएकी पनि थिइन्। तर, छोरी नै आमाका काल बनिन्। भरतीय नागरिकलाई १२ लाख रुपैयाँको सुपारी दिएर ईश्वरीले पे्रमी नैसाफको योजनामा आमाको हत्या गरेकी थिइन्। घटना : ३ २०७६ माघ २४ गते मोरङको विराटनगरस्थित उखुबारीमा हत्या गरेर फालेको अवस्थामा एउटी महिलाको शव फेला पर्यो। प्रहरीले उक्त घटनाको अनुसन्धान गर्ने क्रममा ती महिला सुनसरीको दुहवी नगरपालिका६ बस्ने ३२ वर्षीया सम्झना खत्री परियार रहेको रहस्य खुल्यो। परियारको हत्याको आरोपमा सप्तरी जिल्ला मट्टीगढा घर भई मोरङको बूढीगंगा गाउँपालिका३ पोठियामा डेरा गरी बस्ने २५ वर्षीय सुरेन्द्रप्रसाद साहलाई पक्राउ गरियो। साहले प्रहरी बयानमा सम्झनाले आफूलाई पटकपटक विवाह गर्न दबाब दिएकै कारण आवेगमा आएर माघ २१ गते हत्या गरेको बयान दिए। विवाह नगरे दुईजनाको सम्बन्ध सामाजिक सञ्जालमार्फत सार्वजनिक गरिदिने धम्की दिएपछि सम्झनाको हत्या गर्ने निष्कर्षमा आफू पुगेको सुरेन्द्रले प्रहरी बयानमा खुलाएका थिए। दुई बच्चाकी आमा सम्झना र सुरेन्द्र लामो समयदेखि रिलेसनसिपमा थिए। सम्झनाको हत्या अनुसन्धानमा प्रहरीले तालिम प्राप्त कुकुरसमेत परिचालन गरेको थियो। सम्झनाको शव बोक्न प्रयोग भएको मोटरसाइकल कुकुर र सीसीटीभीको माध्यमबाट पत्ता लागेको थियो। ००० यी तीन घटना सामाजिक सञ्जालसँग जोडिएका गम्भीर प्रकृतिका अपराधका शृंखला मात्र हुन्। पछिल्लो समय सामाजिक सञ्जालको दुरुपयोग बढ्दो छ। मन मिलुन्जेल अवैध सम्बन्ध ठीक। तर, सम्बन्धमा टकराव आएपछि त्यही सम्बन्ध बार्गेनिङको हतियार बन्ने गरेको प्रहरीको विभिन्न अनुसन्धानले देखाएको छ। यतिसम्मकि अवैध सम्बन्धको फोटो र भिडियो बनाएर एकले अर्कोलाई धम्क्याउने र कालान्तरमा सम्बन्ध हत्यामा पुगेर टुंगिने गरेको देखिन्छ। गाेंगबुको घटना पनि यसैको एउटा उपज हो। कृष्णबहादुर र कल्पनाबीचको सम्बन्ध राम्रो हुँदाहुँदै पनि त्रासदीपूर्ण घटनामा आएर टुंगिन पुग्यो। कारण थियो, कृष्णबहादुरले कल्पनाको भावभंगीको फाइदा उठाएर नक्कली फेसबुक आईडी बनाई नग्न र अश्लील फोटो अरुलाई पठाइदिए। कल्पनाले कृष्णबहादुरबाट त्यसखालको व्यवहार चाहेकी थिइनन्। तर, कृष्णबहादुर त्यसैलाई हतियार बनाएर कल्पनाको छोरीसम्मलाई गलत नजरले हेर्न थालिसकेका थिए। यौनमा रमाउन थालेका कृष्णबहादुरबाट आफ्नी छोरीसमेत असुरक्षित बनेको देखेपछि आफूले योजनाअनुसार नै हत्या गरेको कल्पनाको बयान प्रहरीसँग छ। योजनाअनुसार नै कल्पनाले कृष्णबहादुरलाई कोठामा बोलाएर मदिरा र निद्रा लाग्ने औषधि खुवाई हत्या गरेर टाउको काटी शव फालेकी थिइन्, अनुसन्धानमा संलग्न महानगरीय प्रहरी अपराध महाशाखाका प्रमुख एसएसपी दीपक थापाले भने, यस खालको अपराध कल्पनाले सहने शक्तिको सीमा नाघेपछि मात्रै रोजेको देखिन्छ। यो घटनामा कल्पना दोषी छिन्। कानुनी उपचार खोज्ने बाटो रहँदा पनि कृष्णबहादुरको हत्या गर्नु भनेको कल्पनाले कानुन हातमा लिएको बुझाई अनुसन्धानमा संलग्न प्रहरी अधिकारीको छ। माथि उल्लेखित घटना २ र ३ मा पनि सामाजिक सञ्जाल दुरुपयोग एउटा प्रमुख कारक हो। ईश्वरीको भारतीय नागरिक महोम्मद नैसाफको चिनजान फेसबुकले नै जुराइदिएको थियो। ईश्वरीसँगको अवैध सम्बन्धको प्रमाण नैसाफसँंग सुरक्षित थियो। त्यही भएरै ईश्वरी नैसाफसँंग अलग हुन सक्ने अवस्थामा थिइनन्। अझ ईश्वरीकी आमा सावित्री उक्त सम्बन्धको एउटा ठूलो प्रमाण थिइन्। उक्त प्रमाण मेटाउन आमाको हत्या योजनामा ईश्वरी नै मुख्य योजनाकार बन्न पुगको प्रहरी अनुसन्धानले देखाउँछ। अनुसन्धानमा संलग्न एक प्रहरी अधिकृत भन्छन्, सामाजिक सञ्जालबाट जोडिएको सम्बन्ध निरन्तर कायम राख्न ईश्वरी र नैसाफ सावित्रीको हत्या गर्ने योजनालाई पूर्णता दिन्छन्। जुन दृश्य एउटा फिल्मी कहानीभन्दा कम छैन। २०७६ माघ २४ मा मोरङको विराटनगरस्थित उखुबारीमा हत्या गरेर फालिएकी सुनसरीको दुहवी नगरपालिका६ बस्ने ३२ वर्षीया सम्झना खत्री परियारको हत्या पछाडिको रहस्य पनि सामाजिक सञ्जालसँंगै जोडिन्छ। सप्तरी जिल्ला मट्टीगढा घर भई मोरङको बूढीगंगा गाउँपालिका३ पोठियामा डेरा गरी बस्ने सुरेन्द्रप्रसाद साहले आफू र खत्रीबीचको अवैध सम्बन्ध बाहिर आउने देखेपछि खत्रीको हत्या गरेको प्रहरी समक्ष स्वीकार गरेका थिए। खत्रीले विवाह गर्न साहलाई दबाब दिँदै आएकी थिइन्। तर, साह अवैध सम्बन्धलाई नै निरन्तरता दिन खोज्छन्। खत्रीले आफूलाई विवाह नगरे अवैध सम्बन्धको फोटो सामाजिक सञ्जालमार्फत बाहिर ल्याउने धम्की दिएपछि साहले हत्या गरेको प्रहरी बयानमा खुलाएका थिए। प्रहरी प्रधान कार्यालयका प्रवक्ता एसएसपी कुबेर कडायतले साइबर अपराधका उजुरी कम देखिए पनि दुरुपयोग भने बढेको बताए। उनका अनुसार पुरुष र महिलासँँग सम्बन्धित अधिकांश अपराधको अनुसन्धान गर्दा कुनै न कुनै बिन्दुमा सामाजिक सञ्जाल जोडिएकै देखिन्छ। साइबर अपराध अहिले ठूलो चुनौतीको रूपमा देखा परेको बुझाइ प्रहरी मुख्यालयको छ। इन्टरनेटको पहुँचले पनि फेकबुक एकाउन्ट नहुने कमै छन्। फेसबुककै माध्यमबाट साथी बन्ने, भेट्ने र अवैध सम्बन्ध कायम गर्ने प्रवृत्ति पनि बढेको विभिन्न अनुसन्धानले देखाएको छ, कडायतले भने, सामाजिक सञ्जालको दुरुपयोग रोक्न प्रहरी एक्लैको प्रयासले सम्भव छैन। प्रयोगकर्ता आफैं सचेत हुनु जरुरी छ। ग्रुपबाट हटाउँदा हत्या २०७४ माघ २७ गते काठमाडौं तारकेश्वर नगरपालिका फूलबारी गेटस्थित गोलढुंगा जाने सडक किनारमा पहिचान नखुलेको एक पुरुष घाइते अवस्थामा फेला परे। अज्ञात समूहले निर्घात कुटपिट गरी ती व्यक्तिलाई नालामा फालिदिएको थियो। टाउकोबाट अत्यधिक रगत बगेको र टाउकोमा रगतसमेत जमेको थियो। प्रहरीले उपचारार्थ वीर अस्पतालको ट्रमा सेन्टर पुर्याए पनि उनको मृत्यु भयो। डाक्टरका अनुसार उनलाई अपरेसन गर्नुपर्ने भयो। तर, अपरेसन सफल हुन सकेन। अन्तत: माघ २९ गते उनको मृत्यु भयो। मृतक थिए तारकेश्वर नगरपालिका कुमार सूचिकार। प्रहरी अनुसन्धानका क्रममा सूचिकारसहितका साथीहरूले बनाएको गुह्येश्वरी एजी ग्रुप नामको फेसबुक पेज सूचिकारको हत्याको कारक बनेको रहस्य खुल्यो। प्रहरीले घटना अनुसन्धान गर्ने क्रममा सूचिकारसँग फोन सम्पर्कमा देखिएका साथीहरूलाई ल्याएर केरकार गर्दा उक्त तथ्य खुलेको थियो। फेसबुक पेजबाट केही साथीलाई हटाइदिएको रिसमा सूचिकारमाथि कुटपिट भएको थियो। असन्तुष्ट साथीहरूले नै फूलबारी गेटमा बोलाएर सूचिकारमाथि कुटपिट गरेका थिए। सम्बन्ध बाहिरिने डरले हामफाल्दा मृत्यु २०७६ वैशाख १ गते राजधानीको हाँडीगाउँमा बस्दै आएका रामेछापका मीनप्रसाद श्रेष्ठको मृत्युको पनि फेसबुक नै कारक बनेको थियो। उनी एक महिलासँग अवैध सम्बन्धमा थिए। इजरायलमा लामो समय काम गरेकी महिला र श्रेष्ठको फेसबुकमा गफगाफपछि पटकपटक भेट भइसकेको थियो। फेसबुकको गफगाफपछि उनीहरू प्रेममा थिए। वर्षमा एक पटक बिदामा नेपाल आउने गरेकी ती महिला र श्रेष्ठ नयाँ वर्षको अघिल्लो दिन नयाँ बसपार्कमै दोहोरी रेस्टुरेन्टमा पुगेका थिए। मदिरा पिएपछि उनीहरू आआफ्नै डेरातर्फ लागे। मध्यरातमा घर पुगेकी ती महिलालाई भेट्न श्रेष्ठ डेरामा पुग्छन्। तर, महिलाको श्रीमान्ले देखेपछि भाग्न खोज्दा घरको कम्पाउन्डको रेलिङमा छेडिएर श्रेष्ठको मृत्यु हुन्छ। प्रहरीले श्रेष्ठको हत्या नै हो कि भनेर अनुसन्धान गर्न ती महिला दम्पतीको पोलिग्राफसमेत परीक्षण गरेको थियो। तर, अनुसन्धानमा श्रेष्ठको हत्या नभएर भवितव्यले ज्यान गएको तथ्य खुल्छ। प्रहरी बयानमा ती महिलाले आफू र श्रेष्ठबीच फेसबुकमै चिनजान भएर प्रेममा परेको खुलासा गरेकी थिइन्। विवाहोत्तर सम्बन्ध बाहिर आउने भएपछि हत्या २०७५ फगुन १८ मोरङ बेलबारीकी २६ वर्षीया युवतीको हत्या आरोपमा नेकपा मोरङका नेता योगेन्द्र गुरुङ पक्राउ परे। बेलबारी नगरपालिकाकी रमिला राईको हत्या गरी शव बेपत्ता बनाएको आरोपमा उनी पक्राउ परेका थिए। इलामबाट पक्राउ परेका गुरुङ र राईबीच प्रेमसम्बन्ध थियो। राईले गुरुङलाई पटकपटक विवाह गर्न दबाब दिँदै आएकी थिइन्। तर, गुरुङले टार्दै आएका थिए। विवाहोत्तर सम्बन्ध सामाजिक सञ्जालमार्फत बाहिर ल्याइदिने धम्कीपछि गुरुङले कोठामै राईको हत्या गरेर शव सप्तकोसी नदीमा फालेका थिए। गुरुङकी श्रीमती भने काठमाडौंमा बस्दै आएकी थिइन्। फेसबुकको दुरुपयोग बढ्दो छ : ब्युरो विद्युतीय तथा साइबर अपराध अहिले छुट्टै साइबर ब्युरोले हेर्दै आएको छ। ब्युरोका प्रमुख एसएसपी नविन्द अर्यालका अनुसार खासगरी सुरुमा फेसबुकबाट चिनजानपछि अवैध सम्बन्ध कायम गर्ने र अन्तिममा सम्बन्धमा टकराव आएपछि अन्तरंग फोटो र भिडियो देखाएर बार्गेनिङ गर्ने ट्रेन्ड बढ्दो छ। मुद्दा दर्ता संख्या कम देखिए पनि घटना धेरै छन्। अधिकांश उजुरी अन्तिममा मात्रै प्रहरीमा आउने गरेको ब्युरोले जनाएको छ। एसएसपी अर्यालले पछिल्ला जघन्य प्रकृतिका घटनामा सामाजिक सञ्जालको दुरुपयोग बढेको बताए। खासगरी विवाहोत्तरको सम्बन्ध बिग्रिएपछि अगाडिका क्रियाकलापलाई दुवै पक्षले बार्गेनिङको औजार बनाउने गरेको बताए। उजुरी गर्ने अधिकांश १६ देखि ४० वर्षसम्मका धेरै छन्। अर्यालका अनुसार नक्कली फेसबुक आईडी बनाएर पनि अरूको चरित्रहत्या गर्ने क्रमसमेत अहिले बढेको छ।"
कोरोनाबाट सिरहाका पुरुषको विराटनगरमा मृत्यु,"विराटनगर : कोरोना भाइरसको संक्रमणबाट सिरहाको विष्णुपुर गाउँपालिका१ का ४० वर्षीय पुरुषको बिहीबार राति विराटनगरमा मृत्यु भएको छ। विराटनगरस्थित कोशी अस्पतालको आइसोलेसनमा उपचाररत उनको राति ८ बजे मृत्यु भएको अस्पतालका मेडिकल सुपरिटेन्डेन डा चुमनलाल दासले बताए। उनलाई उपचारका लागि मंगलबार उपचारका लागि विराटनगर ल्याइएको थियो। कोरोनाको आशंकामा आइसोलेसनमा भर्ना गरेर परीक्षणका लागि स्वाब संकलन गरिएको भए पनि रिपोर्ट भने बिहीबार साँझ ७ बजेमात्रै आएको थियो। कोरोना रिपोर्ट पोजिटिभ आएको एक घण्टापछि नै उनको मृत्यु भएको डा दासले बताए। उनकाअनुसार मृतक पुरुषमा श्वासप्रश्वास र निमोनियाको समस्या थियो। उनको शरीरमा रगतको पनि कमी देखिएको जानकारी डा दासले दिए। अवस्था गम्भीर बन्दै गएपछि ती पुरुषलाई थप उपचारका लागि धरानस्थित बीपी कोइराला स्वास्थ्य विज्ञान प्रतिष्ठान पठाउन खोजिएको थियो। तर धरानले संक्रमितले भरिएका कारण बेड खाली नभएको जनाएपछि कोशीमै राखेर उपचारलाई निरन्तरता दिइएको दासको भनाइ छ। कोशी अस्पतालको आइसोलेसनमा कोरोनाका शंकास्पदलाई राखेर प्रारम्भिक चरणको उपचार मात्रै हुन्छ। प्रयोगशालामा स्वाब संकलन गरेर परीक्षणपछि रिपोर्ट पोजिटिभ आएमा त्यहाँबाट स्वास्थ्य अवस्था हेरेर कोशी अस्पताल कोभिड१९ उपचार केन्द्र वा धरान रेफर गर्ने गरिएको छ। धरानमा भने कडा लक्षण देखिएका संक्रमितको उपचार गर्ने भेन्टिलेटरसहितको लेभल थ्री अस्पताल सञ्चालनमा छ। विराटनगरको कोभिड१९ उपचार केन्द्रमा लक्षण नदेखिएका सामान्य अवस्थाका संक्रमितको मात्रै उपचार हुन्छ। बिहीबार दिउँसो विराटनगर१५ का ३० वर्षीय पंकज गुप्ताको पनि कोशी अस्पतालकै आइसोलेसनमा मृत्यु भएको थियो। तर मृत्यु भएपछि साँझ ७ बजे उनको कोरोना रिपोर्ट नेगेभिट आएको थियो। कोरोनाको लक्षण देखिएका युवाको मृत्यु भए पनि रिपोर्ट नेगेटिभ आएको भन्दै शंका लागेर चिकित्सकले अर्को पटक पनि स्वाब परीक्षणका लागि प्रयोगशालामा पठाएका छन्। तर त्यसको रिपोर्ट भने आइसकेको छैन। सिरहाका पुरुषको ज्यान गएसँगै कोरोनाका कारण कोशी अस्पतालको आइसोलेसनमा मृत्यु हुनेको संख्या छ पुगेको छ। यसअघि विराटनगर९ का दुई जना, विराटनगर ३ र ५ का एकएक जना र रंगेली नगरपालिका ८ का एक पुरुषको कोशीमै मृत्यु भएको थियो।"
पहिरोले घर पुरिँदा दुई परिवारका ६ जनाको मृत्यु,"कालिकोट : जिल्लाको महाँवै गाँउपालिका३ नकुमा पहिरो जाँदा दुई परिवारका ६ जनाको मृत्यु भएको छ। महाँवै गाउँपालिका३ का वडा सदस्य रजबहादुर बिष्टको घर पहिरोले पुरिएको हो। रजबहादुर बिष्टका दुई छोरा दुई छोरी र दाजु डिलबहादुर बिष्टका दुई छोरीको घटनास्थलमै मृत्यु भएको जिल्ला प्रहरी कार्यालयका सूचना अधिकारी यक्षराज जोसीले बताए। उनका अनुसार गएराति रजबहादुर बिष्टको घरमा तीजको अवसरमा रमाइलो गर्ने भन्दै नाचगान चलिरहेको थियो। पहिरोमा परी रजबहादुर बिष्टका छोरा १३ वर्षीय पुष्प बिष्ट, ११ वर्षीय प्रविण बिष्ट, छोरीहरु १८ वर्षीया सबिना बिष्ट, १५ वर्षीया आशा बिष्टको मृत्यु भएको हो। त्यसैगरी रजबहादुरका दनजु डिलबहादुर बिष्टकी छोरी १९ वर्षीया कान्ती बिष्ट र १० वर्षीया रेखा बिष्ट पनि पहिरोमा परी भएको प्रहरीको भनाइ छ। पादमघाट प्रहरी चौकीबाट खटिएको प्रहरीको टोली र स्थानीयको सहयोगमा शुक्रबार बिहान शव निकाली सनाखत गरिएको जोसीले जानकारी दिए। यस्तै जिल्लाको नरहरीनाथ गाउँपालिका१ कोटबाडाको धारीमा पहिरो खस्दा दुई जना घाइते भएका छन्। पहिरोले ७० वर्षका नरबहादुर बिष्टको घर पुरिएको छ। नरबहादुर बिष्ट र उनका नाती रतन बिष्ट घाइते भएको हुन्। प्रहरीका अनुसार घाइतेमध्ये नरबहादुर बिष्टको अवस्था गम्भीर रहेको प्रहरीले जनाएको छ। उनीहरु दुवैको स्थानीय कोट्बाडा स्वास्थ्थ्य चौकीमा उपचार भइरहेको छ।"
पोजेटिभ रिपोर्ट बोकेर फनफनी,"विराटनगर : विराटनगर महानगरपालिका१३ का ६१ वर्षीय वृद्धले गत आइतबार कोरोना परीक्षणका लागि कोसी अस्पतालको फिभर क्लिनिकमा स्वाब दिए। कोरोनाको आशंकामा परीक्षण गराए पनि धेरै दिनसम्म रिपोर्ट नआउँदा बिहीबार बिहान १० बजे उनी आफैं अस्पताल पुगे। वृद्धको रिपोर्ट पोजेटिभ आएको देखेपछि प्रयोगशालाका प्राविधिक तनावमा परे। उनीहरूले ती वृद्धलाई पोजेटिभ आएको भन्दै रिपोर्ट हातमा थमाएर तत्काल महानगरपालिकाको सम्पर्कमा जान आग्रह गरी महानगरका जनस्वास्थ्य निरीक्षक हैदर अलीको मोबाइल नम्बर पनि दिए। तर ती वृद्ध ल्याबको रिपोर्टमा विश्वास नगरी चिकित्सक खोज्दै उनी अस्पतालका विभिन्न विभागमा पुगे। उनले स्वास्थ्य परीक्षणका लागि अस्पताल पुगेकालाई पनि आफ्नो रिपोर्ट देखाए। त्यही क्रममा उनी स्वाब दिएको फिवर क्लिनिकमा पुगे। हातमा कोरोनाको पोजेटिभ रिपोर्ट बोकेका पुरुष आएपछि त्रसित बनेका स्वास्थ्यकर्मीले तत्काल प्रहरीलाई खबर गरे। नगर प्रहरी निरीक्षक राजन पौडेल नेतृत्वको टोलीले उनलाई दिउँसो १ बजेतिर उपचारका लागि विराटनगरकै मारवाडी सेवा सदनको आइसोलेसनमा लग्यो। वृद्धको रिपोर्ट भने अस्पतालको ल्याबले मंगलबार नै प्रदेश १ को सामाजिक विकास मन्त्रालय र विराटनगर महानगरपालिका लगायत सम्बन्धित निकायलाई पठाइए पनि दुई दिनसम्म दुवै निकायले व्यवस्थापनमा चासो दिएनन्। न त उनलाई रिपोर्ट पोजेटिभ आएको जानकारी नै गराइयो। उनी पोजेटिभ रिपोर्ट प्राप्त भइसक्दा पनि अस्पताल फन्को लगाउँदै बसे। उनीबाट अस्पताल पुगेका अन्यलाई पनि संक्रमण सरेको हुन सक्ने आशंका छ। लामो समयसम्म रिपोर्टका बारेमा थाहा नभएपछि आफैं अस्पताल गएको हुँ, अन्नपूर्णसँग ती पुरुषले भने, ल्याबले पोजेटिभ रिपोर्ट आएको भने पनि विश्वास नलागेर अरुलाई देखाएँ। गत आइतबार कोसीमै स्वाब परीक्षणका लागि दिएका विराटनगर११ का ५० वर्षीय पुरुषको रिपोर्ट मंगलबार नै पोजेटिभ आए पनि उनलाई जानकारी गराइएन। बुधबार रिपोर्ट पोजेटिभ आएको थाहा पाउँदा उनी घरको काम धन्दा र साथीभाई भेटघाटमा व्यस्त थिए। उनले कति जनासँग भेटघाट गरे भन्ने यकिन छैन। यसअघि पनि संक्रमितलाई समयमा व्यवस्थापन नगरिँदा कोरोना पोजेटिभ देखिएका एक पुरुष रिपोर्ट लिन आफैं कोसी पुगेपछि अस्पतालमा भागदौड मच्चिएको थियो। त्यस्तै संक्रमित अर्का एक पुरुष बजार डुल्दै र घुम्दै महानगरपालिकाको जनस्वास्थ्य महाशाखामा रिपोर्ट लिन पुगेपछि तनाव भएको थियो। माथि उल्लेख गरिएका घटना कोरोना संक्रमितको व्यवस्थापनमा भइरहेका चरम लापरबाहीका उदाहरण हुन्। पछिल्लो तीन साता यता संक्रमण तीव्र रूपमा फैलिइरहेको विराटनगर महानगरपालिकामा सरोकारवाला निकायबीचको हानाथापले संक्रमितको व्यवस्थापन जटिल बनेर गएको छ। बिहीबारसम्ममा विराटनगरमा ४ सय १५ जनामा संक्रमण पुष्टि भइसकेको छ भने पाँच जनाको मृत्यु भएको छ। अस्पतालको प्रयोगशालाका माइक्रोबायोलोजिस्ट प्रणव यादवले ल्याबबाट प्राप्त हुने सबै रिपोर्ट तत्कालै महानगर, मन्त्रालयलगायत सम्बन्धित निकायमा पठाउने गरिएको बताए। यसमा संक्रमित व्यवस्थापनमा खटिएकाको कमजोरी छ। उनले भने। अस्पतालमा बिरामीलगायत अरूको पनि भीडभाड धेरै हुने भएकाले संक्रमित आफैं रिपोर्ट लिन आउँदा अरूलाई पनि संक्रमण फैलने जोखिम धेरै हुने यादवको भनाइ छ। महानगरका जनस्वास्थ्य निरीक्षक हैदर अलीले दिनप्रतिदिन संक्रमित बढी रहँदा व्यवस्थापनमा समस्या भएको बताए। महानगरमार्फत नभई अन्तबाटै परीक्षणका लागि पुगेकाहरूको व्यवस्थापन प्रदेश सरकारले गर्नु पर्ने महानगरको दाबी छ। अस्पतालका मेडिकल सुपरिटेन्डेन डा चुमनलाल दासले परीक्षणका लागि स्वाब दिएकाहरूले रिपोर्ट नआएसम्म कोहीसँग पनि सम्पर्कमा नबसिकन होम क्वारेन्टाइनमै रहनु पर्ने बताए। उनले भने, संक्रमित आफैं रिपोर्ट लिन आउने गर्दा अरूमा पनि सर्ने सम्भावना हुन्छ। जनस्वास्थ्य विज्ञ डा नवराज सुुब्बाले दुई दिनसम्म रिपोर्टका बारेमा जानकारी नै नदिनु र संक्रमितको व्यवस्थापन नगरिनु चरम लापरबाही भएको बताए।"
अपराधका मास्टरमाइन्ड पक्राउ,"काठमाडौं : १५ किलो चाँदीमा सुनको जलप लगाएको घटनामा फरार अभियुक्त इल्ताफ हुसेन अन्सारी बिहीबार पर्सामा पक्राउ परेका छन् । पछिल्लो पटक अन्सारी सुनचाँदी र पेस्तोल बरामद घटनामा जोडिए पनि उनी भारतीय जाली नोटका कहलिएका कारोबारी हुन् । महानगरीय प्रहरी अपराध महाशाखाको सूचनाका आधारमा जिल्ला प्रहरी कार्यालय पर्साले पक्राउ गरी अन्सारीलाई काठमाडौं पठाएको हो । प्रहरीले बरामद गरेको सुनचाँदी भारतमा लगेर बिक्री गर्ने योजना विफल भएपछि अन्सारी गाडी छाडेर भागेका थिए । अन्सारीको साथमा रहेका सञ्जय पटेल भने अझै फरार छन् । अन्सारीकै योजनामा सुन लिन वीरगन्जदेखि काठमाडौं आएका थिए पटेल । प्रहरीले यो प्रकरणमा अधिकांश व्यक्ति पक्राउ गरिसकेको छ । जलप लगाएको सुन प्रहरीकै जुनियर कर्मचारीको सहयोगमा तस्करी हुन खोज्दा भागबन्डा नमिलेपछि सूचना लिक भएको थियो । प्रहरीले हालसम्म निलेश सखिया, देवानसिंह पटेल, कौशल पटेल, उमेश श्रेष्ठ तथा प्रहरीद्वय बहादुरसिंह कठायत र प्रसन्न श्रेष्ठलाई पक्राउ गरिसकेको छ । उनीहरूविरुद्ध संगठित अपराध मुद्दामा अनुसन्धान भइरहेको प्रहरीले जनाएको छ । प्रहरीलाई सुनको जलप लगाएको चाँदीको ब्याग दिन प्रयोग भएको गाडी अन्सारी र उनकी बहिनी फुलताज अन्सारीको नाममा छ । प्रहरीका अनुसार अन्सारीकै योजनामा १५ किलो चाँदीमा सुनको जलप लगाइएको थियो । महाशाखाका प्रमुख एसएसपी दीपक थापाका अनुसार यो प्रकरणका अन्सारी प्रमुख पात्र हुन् । उनीसँग बयान लिएपछि थप रहस्य खुल्ने जानकारी थापाले दिए । प्रहरीले अन्सारीविरुद्ध सम्पत्ति शुद्धीकरणमा समेत अनुसन्धान गर्ने भएको छ । को हुन् अन्सारी ? बारा जिल्ला जितपुरका अन्सारी सुरुमा सीमामा बसेर भारत र नेपाल प्रहरीका लागि सुराकीको काम गर्ने सामान्य व्यक्ति थिए । पछि उनको सम्बन्ध युनुुश अन्सारी (भारतीय जाली नोट कारोबारमा हाल कारागारमा रहेका) सँग भयो । युनुशकै योजनामा हुने गरेका भारतीय जाली नोट कारोबारमा अन्सारी पनि सक्रिय बने । युनुशकै माध्यमबाट अन्सारीको पाकिस्तानी एजेन्टसँग पनि सम्बन्ध बन्यो । नेपाली भूमिहुँदै भारत भित्रिने भारतीय जाली नोट तस्करीमा अन्सारी पनि हिस्सेदार बन्दै गए । २०६५ साल पुसमा युनुश पहिलोपटक भारतीय जाली नोट कारोबारमा पक्राउ परेपछि भने अन्सारीले छुट्टै समूह बनाएर तस्करी गर्न थाले । प्रहरीको विशेष ब्युरोमा लामो समय काम गरेका एक प्रहरी अधिकृतका अनुसार अन्सारी पाकिस्तानी एजेन्टसँंग मिलेर जाली भारतीय नोटको कारोबार गर्दै आएका थिए । भारतले समेत मोस्ट वान्टेड सूचीमा राखेपछि उनी लामो समय भारतीय सीमावर्ती जिल्ला बारा र पर्सामा बसेर आफ्नो धन्दा चलाउँदै अएका थिए । आफ्नो पछाडि भारतीय सुरक्षा एजेन्सी लागेको सूचना पाएपछि अन्सारीे पछिल्लो समय जाली भारतीय नोट कारोबारको धन्दालाई प्राथमिकतामा नराखी सानातिना सुन कारोबारीसँग मिलेर ठगीधन्दा चलाउँंदै आएका थिए । ब्युरोका अवकाश प्राप्त एक अधिकृतका अनुसार नेपालमा भारतीय जाली नोट भित्रिएका केही सूचनामा अन्सारीकै सहयोग थियो । ती अधिकृतले भने,जब पहिलो पटक युनुश अन्सारी पक्राउ परेर जेल गए, त्यसबेलादेखि नै इल्ताफले भारतीय जाली नोटको कारोबार छाडेको हुनुपर्छ । अन्सारीलाई केन्द्रीय अनुसन्धान ब्युरोले २०७२ जेठ ३० गते पक्राउ गरेको थियो । भारतीय जाली नोटको कारोबारमा पक्राउ परी तीन वर्षको सजाय काटेर उनी २०७५ सालमा जेलमुक्त भएका थिए ।"
"सिन्धुपाल्चोकमा पहिरो, १३ घर पुरिए","सिन्धुपाल्चोक : सिन्धुपाल्चोकको जुगल गाउँपालिका२ लिदीमा पहिरो जाँदा १३ घर पुरिएको छ। शुक्रबार बिहान साढे ६ बजे पहिरोले १३ घर पुरिएको हो। '१३ घर केही नदेखिने गरी पुरिएको छ' जुगल गाउँपालिकाका योजना अधिकृत रामबाबु नेपालले भने, '५ घरका परिवार सम्पर्कमा छैनन्।' नेपालका अनुसार सामान्य घाइते भएर निस्कन सक्नेहरु १५ जना निस्किएर लप्सेचौर भन्ने स्थानमा गएर बसेका छन्। अन्य घाइतेहरुलाई निकाल्न सकिने अवस्था नभएकाले हेलिकोप्टरको प्रयास भइरहेको उनले बताए। सम्पर्कविहिन भएका ५ घरमा कति जना थिए भन्ने यकिन नभएको उनले जानकारी दिए। घटनास्थलमा उद्दारको लागि प्रहरी परिचालन गरिएको जिल्ला प्रहरी कार्यालय सिन्धुपाल्चोकले जनाएको छ। सिन्धुपाल्चोकमा पहिरोले पुरिएर १० जनाको मृत्यु सिन्धुपाल्चोकमा बर्सेनि बाढी र पहिरोको संकट"
