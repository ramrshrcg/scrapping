शीर्षक,विवरण
कोरोना कहरमा वैदेशिक रोजगार,"मुलुकको अर्थतन्त्र अहिलेको अवस्थासम्म ल्याउन वैदेशिक रोजगारमा गएकाहरूले पठाएको रेमिट्यान्सको ठूलो महत्व छ। यति मात्रै होइन, स्वदेशमा रोजगार सिर्जना हुन नसकेर बेरोजगार समस्या उत्कर्षमा पुग्दै गर्दा युवालाई खपत गर्ने राम्रो गन्तव्यका रूपमा यो क्षेत्र स्थापित भइसकेको छ। त्यसैले यो क्षेत्रलाई सुरक्षित, भरपर्दो र विश्वासिलो बनाउनु अहिलेको आवश्यकता हो। तर कोभिड १९ का कारण सिर्जित समस्याले स्वदेशभित्र अझै पनि लाखौं युवा सुरक्षित भविष्यको पर्खाइमा बस्नुपरेको छ। विश्वव्यापी रूपमा फैलिएको यो महामारीले वैदेशिक रोजगार बेहाल अवस्थामा पुगेको छ। गन्तव्य मुलुकमा कोरोनाको कहर समाप्त नहुँदा अधिकांश मुलुकमा कामदार जान पाएका छैनन्। विगतमा अवस्था सामान्य हुँदा दैनिक एक हजार पाँच सयजनासम्म युवा रोजगारका लागि बिदेसिने गरेका थिए। तर अहिले यो संख्या घटेर पाँच सयमा खुम्चिएको छ। जुन दुःखलाग्दो अवस्था हो। स्वदेशमा कोरोनाको कहर मत्थर भए पनि गन्तव्य मुलुकमा उस्तै रहेकाले यो समस्या आएको हो। समस्या फेरि बल्झिन क्रममा रहेकाले अवस्था सहन हुन अझै समय लाग्ने देखिन्छ। अवस्था सामान्य होला र गन्तव्य मुलुकमा जाऔंला भनेर पर्खने हो भने अझै कति दिन लाग्छ भन्ने यकिन गर्न सकिँदैन। तसर्थ कूटनीतिक पहलमार्फत सुरक्षित तरिकाबाट रोजगारमा आउने जानेतर्फ लाग्नुपर्छ। यसका लागि पहिलो पहल सरकारी स्तरबाटै हुनुपर्छ। नेपाली युवाका लागि आकर्षक रोजगारको गन्तव्य रहेको मुलुकमा कूटनीतिक पहल गरिनुपर्छ। कोभिडले कतार, साउदी अरब, दुबई, ओमान मलेसिया तथा युरेपियन मुलुक प्रभावित भएका छन्। जापान, इजरायल र दक्षिण कोरिया पनि प्रभावित भएका छन्। इजरायल पठाउने कार्यविधि श्रम, रोजगार तथा सामाजिक सुरक्षा मन्त्रालयले रायका लागि कानुन र अर्थ मन्त्रालयमा पठाएको छ। कतिपय देशमा दूतावासले प्रमाणीकरणमा ढिलासुस्ती गरेका कारण कामदार रोजगारमा जान पाएका छैनन्। यो समस्या समाधानतर्फ लाग्नुपर्छ। जापान पठाउने कार्यविधि पनि पूरा हुन नसक्दा रोजगार प्रभावित भएको छ। दक्षिण कोरियाले कामदार लिन नमान्दा प्रतीक्षामा बसेका कामदार हैरानी भएका छन्। साउदीमा दूतावासले मागपत्र प्रमाणीकरण गर्न ढिलाइ गरेका कारण कामदार प्रभावित भएका छन्। कतारमा अनिवार्य क्वारेन्टाइन बस्नुपर्ने र त्यसको खर्च कामदार आफैंले तिर्नुपर्ने भएपछि कतार रोजगार प्रभावित भएको छ। मलेसिया सुरुदेखि नै बन्द छ। दुबई, कुबेत र बहराइन पूर्णरूपमा ठप्प छ। कुबेतमा अझै लकडाउन कायम छ। मौरिससमा पनि कामदार जान पाएका छैनन्। यी सबै समस्याका कारण सम्बन्धित मुलुकबाट डिमान्डसमेत आउन सकेको छैन। विश्वलाई नै एकसाथ पिरोलेका कारण मानवले चाहना गर्दैमा यसलाई परास्त गर्न त सकिँदैन; तर रोजगार क्षेत्रलाई कसरी सुरक्षित पार्ने भन्नेतर्फ पहल गर्न पनि छाड्नुहुन्न। सरकारले नागरिकलाई रोजगारको दृष्टिकोणबाट मात्रै होइन; मुलुकको अर्थतन्त्रको बलियो खम्बा मानेर यो क्षेत्रको गुणात्मक विकासमा जोड दिनुपर्छ। विश्व स्वास्थ्य संगठन र सम्बन्धित मुलुकले जारी गरेको स्वास्थ्य मापदण्ड पालना गरेर भए पनि यो क्षेत्रलाई पुरानै लयमा ल्याउनेतर्फ ध्यान दिनुपर्छ। कामदारले पनि आफ्नो सुरक्षा आफैं गर्नुपर्छ भन्नेतर्फ ध्यान दिनुपर्छ र रोजगारलाई सुरक्षित बनाउनेतर्फ लाग्नुपर्छ। रोजगार सहजीकरणका लागि विभागीय मन्त्री, सचिव, कूटनीतिक नियोगका अधिकारी र नेपालस्थित सम्बन्धित मुलुकका दूतावासका अधिकारीबीच कूटनीतिक पहल गर्नुपर्छ।"
मासु र अन्डामा आत्मनिर्भर,"काठमाडौं : प्रधानमन्त्री केपी शर्मा ओलीले मासु र अन्डामा मुलुक आत्मनिर्भर भएको घोषणा गरेका छन्। दूधमा आत्मनिर्भर उन्मुख रहेको प्रधानमन्त्री ओलीको भनाइ छ। प्रधानमन्त्री ओलीले पशुपन्छीजन्य उत्पादनमा आत्मनिर्भर घोषणाले कृषि विकासको क्षेत्रमा मुलुक एक कदम अघि बढेको बताए। हरेक दिन एक क्षेत्रमा एक कदम अघि बढ्ने सरकारी नीतिअनुसार कृषि क्षेत्रमा नयाँ प्रगति जनतासामु ल्याइएको प्रधानमन्त्री ओलीले उल्लेख गरे। मुलुक एक कदम अघि बढेको छ। नेपाली दाजुभाइ दिदीबहिनीलाई बधाई छ। यो राष्ट्रिय सफलता हो, ओलीले कृषि तथा पशुपन्छी विकास मन्त्रालयले बिहीबार आयोजना गरेको पशुपन्छीजन्य उत्पादनमा मुलुक आत्मनिर्भर घोषणा कार्यक्रममा भने। ओलीले कृषि क्षेत्रलाई आकर्षक गन्तव्यका रूपमा विकास गर्न उत्पादन विविधता र बजारीकरण सरकारको प्राथमिकतामा रहेको बताए। नेपालीको सौखिन खाने शैलीका कारण पर्याप्त उत्पादन हुँदा पनि कृषिजन्य वस्तुको आयात नघटेको उनको भनाइ थियो। कृषि तथा पशुपन्छी विकासमन्त्री पद्माकुमारी अर्यालले सरकारले कृषिजन्य उत्पादनतर्फ थप केही उपजमा पनि आत्मनिर्भर भएको घोषणा गर्ने तयारी भइरहेको बताइन्। आगामी पाँच वर्षमा पर्याप्त उत्पादन गरी आत्मनिर्भर भएर निर्यातको अवस्थामा पुग्ने दाबी मन्त्री अर्यालले गरिन्। मन्त्रालयका पशुपन्छीतर्फका सचिव डा प्रेमनारायण कँडेलका अनुसार संयुक्त राष्ट्रसंघको खाद्य तथा कृषि संगठनको मापदण्डअनुसार आवश्यकता र उत्पादनको अवस्थाको आधारमा मासु र अन्डामा मुलुक आत्मनिर्भर भएको घोषणा गरिएको बताए। संगठनले प्रतिव्यक्ति प्रतिवर्ष न्यूनतम ९१ लिटर दूध, १४ किलो मासु, ४८ गोटा अन्डा उपभोग गर्न सिफारिस गरेको छ। नेपालमा उत्पादन भएको तथ्यांकलाई यकिन गर्ने हो भने प्रतिव्यक्ति प्रतिवर्ष ७९ लिटर दूध, १८१ किलो मासु र ६१ गोटा अन्डा उपलब्धता प्राप्त गरेको छ। मन्त्रालयको तथ्यांकअनुसार हाल १ खर्ब २२ अर्ब मूल्यबराबरको २३ लाख १ हजार टन दूध, २ खर्ब ७५ अर्ब मूल्यबराबरको ५ लाख ४८ हजार टन मासु, १७ अर्ब मूल्यबराबरको १ अर्ब ६१ करोड गोटा अन्डा र ३७ अर्ब मूल्यबराबरको ९१ हजार टन माछा उत्पादन भएको छ। यस्ता ४ प्रकारको उत्पादन जोडेर ४ खर्ब ५० अर्ब रुपैयाँबराबरको खाद्यवस्तुको उत्पादन भएर आयात दर प्रतिस्थापन भएको मन्त्रालयले जनाएको छ। मन्त्रालयका प्रवक्ता डाश्रीराम घिमिरेका अनुसार प्रत्येक वर्ष ५ लाखदेखि ६ लाखको संख्यामा बाख्राको आयात दर ९७ प्रतिशतले घटेको छ। राँगा, भैंसीको आयात विगत दुई वर्षयता शून्यमा झरेको मन्त्रालयले जनाएको छ। भन्सार विभागको तथ्यांकअनुसार साउनदेखि फागुनसम्म राँगा, भैंसी, भेडा, बंगुर, खसीको तयारी मासु १ करोड ८५ लाख, मासुजन्य जिउँदो जनावर १ अर्ब १० करोड ६४ लाख र माछा १ अर्ब १७ करोड ४८ लाख रुपैयाँको नेपालमा आयात भएको छ। दसैंका बेला राजधानीमा मात्रै सामान्य दिनबाहेक अतिरिक्त ६० करोड मूल्यबराबरको ३५ हजारदेखि ४० हजारको संख्यामा बिक्री हुन्छ। बिक्री हुने कुल खसीबोकामध्ये झन्डै ७० प्रतिशत भारतबाट आयात हुन्छ। दूध ढुवानी लोगो सार्वजनिकप्रधानमन्त्री ओलीले दूध ढुवानी गर्ने सवारीसाधनका लागि लोगो सार्वजनिक गरेका छन्। दुग्ध विकास बोर्डले चैत २ गते दुग्धजन्य पदार्थ ढुवानीमा सहजता ल्याउन दूध ढुवानी गर्ने साधनमा लोगो तथा स्टिकर प्रयोग गर्ने योजना अघि सारेको थियो। ढुवानी गर्ने सवारीसाधनले अब एम्बुलेन्ससरह गुड्न पाउने हकसहित उक्त लोगो सार्वजनिक गरिएको हो। दूध ढुवानी गर्ने सवारीसाधनमा लोगो प्रयोग गर्ने नेपाल पहिलो मुलुक बनेको सरकारको दाबी छ। प्रधानमन्त्री ओलीले रासायनिक मल कारखाना चाँडै सञ्चालनमा आउने बताएका छन्। विद्युत्को प्रयोग गरी कारखाना सञ्चालन गर्ने विषयमा छलफल भइरहेको उनको भनाइ थियो। विद्युत्बाट मल कारखाना सञ्चालन गर्न महँगो परे पनि एउटा प्रोजेक्ट तयार गरी डेडिकेटेड लाइन कारखाना सञ्चालनका लागि उपलब्ध गराउन सक्ने उनले बताए।"
निर्णय फिर्ता लिन नेपाल समूहको माग : कुनै निर्णय फिर्ता नहुने ओलीको जवाफ,"काठमाडौं : नेकपा (एमाले) संसदीय दलको बैठकमा वरिष्ठ नेता माधवकुमार नेपाल समूहले सर्वोच्च अदालतको फैसलापछि पार्टीभित्र भएका निर्णय फिर्ता लिन माग गरेको छ । पार्टी अध्यक्ष एवम् प्रधानमन्त्री केपी ओलीले भने यसअघिका बैठकले गरेका कुनै पनि निर्णय फिर्ता लिन नसकिने जवाफ दिएका छन् । बैठकमा बोल्दै नेपाल समूहका सांसद् एवम् वरिष्ठ नेता झलनाथ खनाल, सांसदहरु घनश्याम भुसाल, योगेश, गोकर्ण विष्टले प्रधानमन्त्रीले पार्टी एकताबद्ध बनाउन ऐतिहासिक भूमिका निर्वाह गर्नुपर्ने अवस्था आएको भन्दै २०७५ जेठ २ को अवस्थाबाट अगाडि बढ्नुपर्नेमा जोड दिएका हुन् । बैठकमा सबैका गुनासा र आलोचना सुन्ने तर गुटगत आधारमा आउने कुरा स्वीकार्य नहुने भन्दै ओलीले कुनै पनि निर्णयबाट पछाडि नहट्नबताएको एमाले संसदीय दलका प्रमुख सचेतक विशाल भट्टराईले बताए । केही साथी अनुपस्थित भए पनि सबै बैठक विधिसम्वत् भएका छन्, प्रधानमन्त्रीको भनाइ उद्धृत गर्दै नेता भट्टराईले भने, फागुन २८, चैत ५ र ७ गतेका निर्णयबाट पछाडि फर्किन सकिँदैन । प्रधानमन्त्री ओलीले विधान संशोधन भइसकेकाले तत्काल परिमार्जन गर्न नसकिने प्रष्ट पारेका छन् । उनले आवश्यक पर्दा संशोधन गर्न सकिने भए पनि तत्काल त्यो सम्भव नभएको दाबी गरेको भट्टराईले बताए । विधानलाई केन्द्रीय कमिटीले अनुमोदन गरिसकेको अवस्था हो । विधानलाई आवश्यक परे संशोधन गर्न सकिने तर अहिले नै परिमार्जन गर्न सक्ने अवस्था छैन, ओलीको भनाइ उद्धृत गर्दै भट्टराईले भने । सँगै ओलीले गुटगत ढंगले कसैसँग डिल नगर्ने बताएका छन् । व्यक्तिगत रुपमा गुनासा र आलोचना सुन्ने तर गुटगट ढंगले आएका विषयको सुनुवाइ नहुने ओलीको भनाइ छ । हाम्रो पार्टीमा समूहगत र गुटगत हिसाबमा डिल कसैसँग पनि गर्दैनौँ, ओलीको भनाइ पत्रकारलाई सुनाउँदै भट्टराईले भने, व्यक्तिगत रुपमा आलोचना र गुुनासा सुन्न तयार छौँ । त्यसका लागि सचेतक, उपनेता र दलको नेतालाई भन्नुहोस् । तर, गुटगत हिसाबले छलफल र कुराकानी नहुने जानकारी गराउनु भएको छ ।"
प्रदेश १ मा मन्त्रिपरिषद् विस्तार : नवनियुक्त मन्त्रीले लिए शपथ,"विराटनगर : प्रदेश १ मा मन्त्रिपरिषद् विस्तार भएको छ। नयाँ थपिने मन्त्रीमा टंक आङ्बुहाङ, उषाकला राई, अम्बिरबाबु गुरुङ, राम राना, कला घले र राजकुमार ओझा छन्। प्रदेश १ का मुख्यमन्त्री शेरधन राईले माओवादी छाडेर एमाले प्रवेश गरेका आङ्बुहाङलाई अर्थ मन्त्रालयको जिम्मेवारी दिएका छन् भने एमाले वरिष्ठ नेता माधवकुमार नेपाल समूह छाडेर ओलीतिर लागेकी राईलाई सामाजिक विकास मन्त्री बनाएका छन्। यस्तै भौतिक पूर्वाधारमा अम्बिरबाबु गुरुङ र कृषिमा राम रानाले जिम्मेवारी पाएका छन्। कला घलेले कृषि राज्यमन्त्री र राजकुमार ओझाले वन राज्यमन्त्रीको जिम्मेवारी पाएका छन्। नयाँ मन्त्रीहरुले प्रदेश प्रमुखको कार्यालयमा पद तथा गोपनीयताको शपथ लिएका छन्। मन्त्रीहरूलाई प्रदेश प्रमुख सोमनाथ अधिकारी प्यासी ले पद तथा गोपनीयताको शपथ खुवाए भने मुख्यमन्त्री राईले राज्य मन्त्रीलाई शपथ गराए। सर्वोच्च अदालतको फैसला पछि पार्टी एमाले र माओवादीमा ब्यूँतिएपछि राईविरुद्ध परेको अविश्वास प्रस्ताव अगाडि नबड्ने भएपछि मन्त्रिपरिषद् विस्तार भएको हो । मुख्यमन्त्री राईले माओवादी छाडेर एमाले प्रवेश गरेका टंक आङ्बुहाङलाई आर्थिक मामिला तथा योजना मन्त्रीको जिम्मेवारी दिएका हुन् । यस अघि सो पदमा नेकपा माओवादी केन्द्रका इन्द्र आङ्बोहाङ थिए। उनले पद त्यागेपछि ताप्लेजुङका आङ्बुहाङ मन्त्री बनेका हुन् । सामाजिक विकास मन्त्रीको जिम्मेवारी खोटाङकी उषाकला राईले पाएकी हुन् । यस अघि सो पदमा जीवन घिमिरे थिए।"
जग्गा नबेच्दा ज्यानै गयो,"जलेश्वर : जग्गा बिक्री गर्न अस्वीकार गर्दा वृद्ध दम्पती मुसाफिर झा र उनकी पत्नी गीतादेवीको हत्या भएको पाइएको छ। महोत्तरीको पिपरा गाउँपालिका५ सहोडबाका झा दम्पतीलाई फागुन ११ गते राति ओछ्यानसहित बेपत्ता पारिएको थियो। उनीहरूको शव बोरामा पोको पारेर गाडेको अवस्थामा भेटिएको छ। सुतेकै ठाउँमा धारिलो हतियारले दम्पतीको हत्या गरिको रहेछ। त्यसपछि घटना दबाउन उनीहरूको शव ओछ्यानमै बेरेर घरबाहिर लगेको देखियो, महोत्तरीका एसपी दिनेश आचार्यले भने, महिना दिनदेखि बेपत्ता पारिएको दम्पतीको शव पिपरा१ एकरैयामा बोरामा राखेर जमिनमुनि गाडेको अवस्था भेटियो। मुसाफिर र गीताले लगाएका कपडा, हातको चुराका आधारमा उनीहरूको पहिचान परिवारजनले गरेका हुन्। शव पोस्टमार्टमका लागि प्रादेशिक अस्पताल जनकपुरधाम पठाइएको छ। हरेन्द्र जग्गा कारोबारी हुन्, उनका एजेन्ट रामबाबु। हरेन्द्रले सहोडबामा सस्तोमा किनेर १३ बिघा जग्गा प्लटिङ गरेका थिए। त्यसको उत्तरतिर मुसाफिरको १४ कट्ठा जग्गा छ। मुसाफिरको जग्गाभन्दा अझै उत्तरतिर हरेन्द्रकै दुई बिघा जग्गा पर्छ। बीचमा पर्ने जग्गा खरिद गरी हरेन्द्र बाटो निकालेर महँगोमा बिक्री चाहन्थें। तर, मुसाफिरले उनलाई आफ्नो जग्गा बेचेनन्। प्रहरी अनुसनधानका अनुसार धुरको ५ लाखमा १५ बिघा जग्गा बिक्री गरी उनीहरू अर्बौंमा खेल्न चाहन्थे। तर, त्यस जग्गामा जान बाटो भने झा दम्पतीकै पर्छ। धम्काएर पनि आफ्नो जग्गा बिक्री नगरेपछि अन्ततः हत्यासम्म गरेको पाइएको एसपी आचार्यले बताए। घटनास्थलमा भेटिएको रगतको छिटाले प्रहरीलाई हत्यारासम्म डोर्याएको पाइएको छ। दम्पती सुतेको ठाउँमा रगतको छिटा देखिएको थियो। त्यहीबाट प्रहरीले घटना अनुसन्धान गरेको थियो। त्यो रगत अस्वाभाविक खालको थियो। हामीलाई त्यही शंका लागेको थियो, एसपी आचार्यले भने, खोज्दै जाँदा अभियुक्त रामबाबुको घरको दैलोमा पनि रगतको छिटा फेला पर्यो। दम्पतीको ओछ्याननजिकैको र अभियुक्तको दैलोमा देखिएको रगत परीक्षण गर्दा एउटै खालको फेला परेपछि रामबाबु र उनका छोराहरू सुरेन्द्र तथा राजेन्द्रलाई नियन्त्रणमा लिएका थियौं। ठाकुर र रामबाबुबीच सोही रात अस्वाभाविक फोन भएको भेटिएपछि प्रहरीलाई घटना अनुसन्धानमा बल पुगेको थियो। रामबाबुको घर र झा दम्पतीको घर २० मिटरको दूरीमा पर्छ। रामबाबुले आफ्नो घरमा रहेको रगतको छिटा राति नै धोइपखाली गरेका थिए। हतारमा धुँदा पनि रगतको छिटा दैलोमा छँदैथियो। मुसाफिरले प्रयोग गर्ने सिमसहितको एक थान मोबाइल र एक जोर चप्पल प्रहरीले उनको घरबाट घटनालगत्तै बरामद गरेको थियो। झा दम्पती सुतेको ओछ्यान, झूल, सिरानी, डस्ना र सिरकसमेत भेटिएको छैन। अभियुक्तहरूको पोलिग्राफ पनि गरिएको थियो। तर, उनीहरूले दिएको बयान झुटो बोल्यो, एसपी आचार्यले भने, दम्पती हत्यामा अझै धेरैको हात रहेको शंका छ।"
भारतबाट फर्केका २४ जनामा कोरोना,"काठमाडौं : भारतका विभिन्न सहरबाट स्वदेश फर्किएका २४ जनामा कोरोना संक्रमण पुष्टि भएको छ। स्वास्थ्य सेवा विभागअन्तर्गत इपिडिमियोलोजी तथा रोग नियन्त्रण महाशाखाका निर्देशक डाकृष्णप्रसाद पौडेलले बिहीबार साँझसम्म ती व्यक्तिमा संक्रमण पुष्टि भएको बताए। एन्टिजेन परीक्षण गर्दा २४ जनामा कोरोना पोजिटिभ देखिएको छ, निर्देशक डा पौडेलले भने। उनीहरूमा देखिएको भाइरसको प्रकारबारे अध्ययन गरिने डा पौडेलले बताए। संक्रमितको नमुना संकलन गर्छौं। नमुनाको र्यान्डमलाई जिन सिक्वेन्सिङ पनि गर्छौं। भारतमा देखिएको डबल म्युटेन्ट (दोहोरो उत्परिवर्तन ) भएको भाइरस होहोइन परीक्षणबाट पत्ता लाग्छ, उनले भने। राष्ट्रिय जनस्वास्थ्य प्रयोगशाला टेकुको नेतृत्वमा त्रिभुवन विश्वविद्यालय, काठमाडौं विश्वविद्यालय, नेपाल विज्ञान तथा प्रविधि प्रतिष्ठान (नास्ट) सँग सहकार्य गरी जनशक्ति एवं प्राविधिक पक्ष मिलाइएको छ। आवश्यक परे विश्व स्वास्थ्य संगठन (डब्लूएचओ)को प्रयोगशालामा पनि पठाइने डा पौडेलले बताए। कञ्चनपुरको गड्डाचौकी, गौरिफन्टा र बाँकेको जमुनाह नाकाबाट भित्रिएका नेपालीमा कोरोना संक्रमण पुष्टि भएको महाशाखाले जनाएको छ। संक्रमितमध्ये अधिकांश गौरिफन्टा नाकाबाट प्रवेश गरेका नेपाली हुन्। उनीहरू भारतका गुजरात, दिल्ली, चेन्नई, मुम्बईबाट फर्केका हुन्। संक्रमणको उच्च जोखिम भएका भारतीय क्षेत्रबाट रोजगारी गरेर फर्किएका व्यक्तिको सीमा नाकामा एन्टिजेन परीक्षण गरिएको डा पौडेलले बताए। सीमावर्ती जिल्लाहरूमा विशेष सतर्कता अपनाइएको छ। भारतबाट स्वदेश फर्कनेको अभिलेखीकरण र स्वास्थ्य परीक्षण गर्न सुरु गरिएको छ, उनले भने, घर फर्केका व्यक्तिलाई ५ देखि १० वटा मास्क वितरण भइरहेको छ। बिहीबार थप १ सय २० जना कोरोना संक्रमित थपिएका छन्। २ हजार ८ सय ९१ स्वाब परीक्षण गरिएको थियो। योसहित संक्रमितको संख्या २ लाख ७६ हजार ५ सय ९ पुगेको छ। पछिल्लो २४ घण्टामा ८५जना संक्रमणमुक्त भएका छन्।"
सत्ता समीकरण होइन अर्ली इलेक्सन,"गैरसंवैधानिक रूपमा विघटित संघीय संसद्लाई सर्वोच्च अदालतले पुनस्र्थापित गरिदिएपछि मुलुकमा फेरि एकपटक अन्योल र राजनीतिक संकट उत्पन्न भएको छ। धेरैलाई लागेको थियो, संसद् पुनःस्थापना भएपछि मुलुकले गति लिन्छ। नेपाल कम्युनिस्ट पार्टी विवादको मुद्दामा सर्वोच्चले गरेको एक अर्को निर्णयले सत्तासीन दललाई नै छिन्नभिन्न पारिदियो। सबैले ससम्मान स्वीकार गरे पनि केहीले पछिल्लो निर्णय नियोजित थियो भन्ने शंकाको सुविधा उपयोग गरे। निर्णय स्वीकार गरे पनि संसद्पुन:स्थापना प्रधानमन्त्रीलाई मन परेको छैन भने एकीकृत पार्टीको विभाजनले केपी ओलीविरोधी खेमालाई चित्त दुखाएको छ। सर्वोच्चको पछिल्लो निर्णयले सैद्धान्तिक रूपमा कोदो र तोरी छुट्ट्याइदिने काम गरेको छ। त्यो मिसिएको अवस्थाले निरन्तरता पाइरहेको हुन्थ्यो भने न तेल निस्कन्थ्यो न त पिठो नै। अनुत्पादक दल, संसद्को गरिमा नबुझ्ने पात्र गैरजिम्मेवार नेतृत्व भएको मुलुकमा यस्तै निर्णय आउनु पथ्र्यो। यस मानेमा सर्वोच्च अदालतलाई धन्यवाद दिनुपर्छ। तर यसले संसदीय लोकतन्त्रलाई भने गलत बाटोमा लगेको छ। यस मानेमा हामी नागरिकलाई सचेत हुनुपर्ने दायित्व थपिएको छ। संविधान सही हो यो गलत भन्नुभन्दा पनि संवैधानिक दायित्व निर्वाह गर्न नसक्ने पात्रहरूको नियमित निगरानी गर्न नसक्नु हामी नागरिकको दोष हो। हामीले विश्वास गरेका प्रतिनिधि विभिन्न समूहमा विभाजित भएर नेतृत्वको टाउको गिन्तीमा मात्र गौरव गर्छन् भने आउने परिणाम यस्तै हो। त्यसकारण पनि अर्ली इलेक्सन का पक्षमा उभिएर सही प्रतिनिधि छान्ने अभियान अबको नागरिक दायित्व हुनुपर्छ। यो संसद्प्रति न सरकारको विश्वास छ न त केही अपवादलाई छाडेर बाँकी जनप्रतिनिधिले नै यसको रक्षा गर्ने हैसियत राख्छन्। संविधान जस्तोसुकै बनाए पनि शासक र जनप्रतिनिधि सही भएनन् भने जुनसुकै व्यवस्था अपनाइए पनि मुलुकको हित हुन सक्दैन। कानुन उल्लंघनलाई आफ्नो अधिकारका रूपमा स्थापित गर्न खोज्ने नेतृत्वले संविधानको रक्षा कसरी गर्न सक्छ ? केपी ओलीको ठाउँमा पुष्पकमल दाहाल वा शेरबहादुर देउवा भएका भए आज यही अवस्था आउने थियो। व्यवस्था बदलिए पनि पात्र र प्रवृत्ति नबदलिएपछि राजनीतिक अस्थिरताको अन्त्य हुन सक्दैन। लोकतन्त्र र संसदीय व्यवस्थाको रक्षा गर्न सक्ने उदार, सौम्य, पारदर्शी र जनताप्रति उत्तरदायी प्रतिनिधि छान्नका लागि पनि अर्ली इलेक्सन सबैभन्दा उत्तम विकल्प हुन सक्छ। लोकतन्त्रका निम्ति राजनीतिक दल आवश्यक छ। सिद्धान्त र आदर्शपूर्ण नीतिका आधारमा नागरिकलाई संगठित गरी उनीहरूका आकांक्षा पूरा गर्नुपर्ने दायित्व दलहरूको हो। जनतामा निहित राजनीतिक स्वतन्त्रताको सम्मान गर्न जिम्मेवार सरकार दिने दायित्व दलहरूकै हो तर दलहरू यो जिम्मेदारीबाट पटकपटक चुक्दै आए। दलहरूबीच वैमनस्य, फुट, विवाद, व्यक्तिगत स्वार्थ र इगो साँध्ने शैलीले प्रश्रय पायो, त्यसले लोकतान्त्रिक व्यवस्थालाई नै बदनाम बनायो। खराब पात्रको मार व्यवस्थाले खेप्नुपर्ने ? जसले मुलुकको स्वाभिमानमा आँच मात्र आएन; आम नागरिकको जीवनशैलीमा समेत प्रभाव पर्यो। दलहरूबीचको अप्राकृतिक शक्ति संघर्षले निम्त्याएको अन्योलको फाइदा देशीविदेशी प्रतिक्रियावादी शक्तिले उठाए। राजनीतिक आदर्शका लागि पटकपटक भएका संघर्ष र बलिदानीको मूल्यलाई दलहरूले सत्ताको भर्याङ मात्र बनाए। त्यसको प्रतिफल छिटोछिटो सरकार परिवर्तन गर्ने खेल मात्र भए। नौनौ महिनामा सरकार गठन र विघटन हुन थाले। संसद्को पूरै कार्यकाल सरकार चल्नै सकेन। दुईतिहाइ बहुमतको भनिएको पछिल्लो सरकार पनि तीन वर्षमै पतनोत्मुख अवस्थामा पुगेको छ। यस्ता क्रियाकलापले सत्तालोलुपहरूलाई त क्षणिक फाइदा होला; तर मुलुकले केही पाउने छैन। नेतृत्वले लिने गलत निर्णयको सिकार मुलुकलाई बन्न नदिन पनि अब निर्वाचनमै जानुपर्छ। त्यसका लागि पनि नागरिक दबाब आवश्यक छ। सामाजिक न्यायलाई हराउने पात्रहरूलाई बिदाइ गरी नयाँ नेतृत्व छान्न पाउनुपर्ने नागरिक अधिकारको सम्मान गर्न पनि अर्ली इलेक्सन मात्र उपयुक्त विकल्प हुनसक्छ। लोकतन्त्रले मानेको संवैधानिक व्यवस्था, मानव अधिकारको प्रत्यभूति, आवधिक निर्वाचन, मौलिक अधिकार र प्रेस स्वतन्त्रता संरक्षणका लागि पनि आफूलाई पत्यार लाग्ने नेतृत्व छान्न पाउनु नागरिक अधिकार हो। विद्यमान नेतृत्वबाट लोकतन्त्रका कुनै पनि आधारभूत आवश्यकताको संरक्षण हुन सक्दैन। संसद्को तोकिएको आयु पुर्याउने भनेर सत्ता समीकरणमा लागिरहने हो भने त्यसले मुलुकको कदापि हित गर्दैन। व्यक्तिगत स्वार्थ, एकअर्काप्रतिको कुण्ठा भाव, अन्तरकलह जारी राखेर गरिने समीकरणले स्वस्थ प्रतिस्पर्धा र व्यवस्थालाई आघात पुर्याउँछ। संविधानको अपव्याख्या गर्ने, निर्वाचनलाई प्रतिगमन भन्ने, लोकतन्त्रका मूल्यमान्यताका कुरा गरेर नथाक्ने तर लोकतन्त्रकै घाँटी निमोठ्ने नेतृत्वले अब नागरिकसामु आत्मालोचना गरेर राजनीतिबाट बिदाइको घोषणा गर्नुपर्छ। त्यसको उपयुक्त विकल्प सहमतिमा अर्ली इलेक्सनको घोषणा मात्र हुन सक्छ। लोकतन्त्र र संसदीय व्यवस्थाको रक्षा गर्न सक्ने उदार, सौम्य, पारदर्शी र जनताप्रति उत्तारदायी प्रतिनिधि छान्नका लागि पनि अर्ली इलेक्सन सबैभन्दा उत्तम विकल्प हुन सक्छ। मुलुकको संविधानले परिकल्पना गरेका संरचनाहरूको स्वतन्त्र र सार्थक हुनुपथ्र्यो। कार्यपालिका, विधायिका, न्यायपालिका तथा संवैधानिक संस्थाहरूको स्वतन्त्र अस्तित्व लोकतन्त्रको गहना हो। यी तीनै अंगको नेतृत्वले शक्तिपृथकीकरणको सिद्धान्तको सम्मान गर्न सकेको भए मुुलुक आज विदेशीको प्रयोगशाला बन्न सक्थ्यो ? राजनीतिक विश्लेषक सौरभले (एपीवान टेलिभिजनसँग ) नेपालको ७५ प्रतिशत राजधानी नयाँदिल्ली र २५ प्रतिशत ब्रसेल्स भन्ने अधिकार कहाँबाट पाउँथे ? अझै केही बिग्रिएको छैन, राज्यका संवैधानिक संस्थाले यसअघिका गलत निर्णयप्रति आत्मालोचना गरी कसैको दबाब र प्रभावमा नपर्ने उद्घोष गरे भने अन्योलतिर धकेलिएको राजनीतिले सही गन्तव्य लिन सक्छ। नेपालको राजधानी काठमाडौं भनेर संसारलाई पुनः एकपटक चिनाउन पनि नयाँ निर्वाचनलाई अवसरको रूपमा प्रयोग गरौं। नागरिकलाई परेको पीडामा मलम लगाउन नसक्ने तर व्यक्तिगत इच्छाआकांक्षा पूरा गर्न जुनसुकै कदम पनि चाल्न पछि नपर्ने नेतृत्वले फेरि समाजलाई छिन्नभिन्न पार्ने खतराबाट जोगिन पनि यही भित्रैबाट विकल्प खोज्न निर्वाचनलाई विकल्प बनाउनुपर्छ। अब पनि नागरिक विभाजित भएर अक्षम नेतृत्वको पक्षपोषणमा कित्ताकाट भइरहने हो भने त्यसले मिलेर बसेको समाजलाई फेरि विभाजित गराउनेछ; जसको मूल्य निकै महँगो पर्ने छ। अन्त्यमा, श्रमजीवी पत्रकारको छाता संगठन नेपाल पत्रकार महासंघको निर्वाचन हुँदैछ। पत्रकारको नेता उम्मेदवार बन्न दलको नेतृत्वको ढोकाढोकामा चहारिरहेको छ। यो आम पत्रकारका लागि लज्जाको विषय होइन र ? हामी आफैं बसेर आफ्नो नेता छान्ने हक किन राख्न सक्दैनौं ? नागरिक अगुवा, पत्रकार, वकिल, चिकित्सक, कर्मचारीलगायत सबै लोकतन्त्रका पहरेदार हुन्। यिनीहरूले मात्र आफ्नो भूमिका निर्वाहमा नचुक्ने हो भने लोकतन्त्रका मूल्यमान्यताको खिल्ली उडाइरहेका नेताका ढोकामा जानु नै पर्दैन। नेता नै पेसागत संघसंगठनको दैलोमा घुँडा टेकेर आउन बाध्य हुनेछन्। यसका लागि पनि इलेक्सनमा गएर सही नेतृत्व छान्न नागरिक क्रियाशीलता बढाउनुपर्छ। अब पनि यही पुस्तालाई निरन्तरता दिइरहने हो भने न राजनीतिक दल सुध्रिन्छन्, न मुलुकमा स्थिरता कायम हुन सक्छ। हुन्छ केवल विदेशीको प्रयोगशाला, जसले मुलुकको अस्तित्व नामेट बनाउने छ। उनै बासी अनुहारको अघिपछि लागेर मुलुकलाई बन्धक र पार्टीहरूलाई फोहोरी पोखरी बनाइरहने कि बगिरहने कञ्चन खोला ? यसको फैसला नागरिकले गर्नुपर्छ। अर्ली इलेक्सन त्यसकारण चाहिएको हो, कसैको इच्छापूर्तिका लागि होइन। सहमतिमा सबैले मानेको नेताको नेतृत्वमा चुनावी सरकार बनाएर गरिने निष्पक्ष र ताजा जनादेशले मात्र लोकतन्त्र मतबुत बनाउने छ।"
"सरकार विस्तार गर्दै मुख्यमन्त्री राई, आजै सपथको तयारी",विराटनगर : आफ्नो पद जोगिएसँगै प्रदेश १ का मुख्य मन्त्री शेरधन राईले शुक्रबार सरकार विस्तार गर्ने भएका छन्। सर्वोच्च अदालतको फैसला पछि पार्टी एमाले र माओवादीमा ब्युतिएपछि राईविरुद्ध परेको अविश्वास प्रस्ताव अगाडि नबड्ने भएपछि मन्त्रिपरिषद् विस्तार गर्ने भएका हुन्। नयाँ थपिएका मन्त्रीहरुको आज दिउँसो १ बजे सपथ ग्रहणको समय तोकिएको छ। मुख्यमन्त्री राईले माओवादी छाडेर एमाले प्रवेश गरेका टंक आङ्बुहाङलाई आर्थिक मामिला तथा योजना मन्त्रीको जिम्मेवारी दिने भएका छन्। यस अघि सो पदमा नेकपा माओवादी केन्द्रका इन्द्र आङ्बोहाङ थिए। उनले पद त्यागेपछि ताप्लेजुङका आङ्बुहाङलाई मन्त्री बनाउन लागिएको हो। विस्तार हुने मन्त्रिमण्डलमा सामाजिक विकास मन्त्रीको जिम्मेवारी खोटाङकी उषाकला राईलाई दिने तयारी भएको मुख्यमन्त्री कार्यालय स्रोतले जनाएको छ। यस अघि सो पदमा जीवन घिमिरे थिए। उनले पनि पदबाट राजीनामा दिएपछि जसमाया गजमेरलाई सो पदमा लगिने चर्चा थियो। तर उषाकलालाई मुख्यमन्त्री राईले स्पेस दिएका छन्। हाल प्रदेश १ मा चार जना मन्त्री छन्। अब ७ जनासम्म मन्त्री थपिने सम्भावना रहेको जनाइएको छ। थपिने मन्त्रीहरुको शपथग्रहण प्रदेश प्रमुखको कार्यालयमा हुने मुख्यमन्त्रीका प्रेस सल्लाहकार ध्रुव सुवेदीले जानकारी दिए। आजै अन्य मन्त्रीहरुमा कला घले र राजकुमार ओझा लगायतको नाम पनि चर्चामा छ। हाल राज्यमन्त्री रहेका अम्बिरबाबु गुरुङ भौतिक पूर्वाधारमन्त्री र राम राना कृषिमन्त्री हुने भएका छन्। त्यस्तै उदयपुरकी कला घले कृषि राज्यमन्त्री र मोरङका राजकुमार ओझा वन राज्यमन्त्री नियुक्त हुने भएका छन्। दुवैजना नयाँ अनुहार हुन्। नेकपा एमालेको आन्तरिक संघर्षको क्रममा माधव नेपाल समूह र माओवादी छाडेर ओली समूहमा आएकाहरु मन्त्री बन्ने सूचीमा अगाडि छन्।
कांग्रेस नेता नवीन्द्रराज जोशीको निधन,काठमाडौं : नेपाली कांग्रेसका केन्द्रीय सदस्य एवम् पूर्वमन्त्री नवीन्द्रराज जोशीको निधन भएको छ । फागुन १४ गते मस्तिष्कघात भएर अस्पताल भर्ना भएका जोशीको शुक्रबार साँझ निधन भएको हो । जोशीलाई एक महिनासम्म नर्भिक अस्पतालको भेन्टिलेटरमा राखेर उपचार गरिएको थियो । उनको शुक्रबार साँझ साढे आठ बजे निधन भएको हो । नेपाली कांग्रेसका सभापति शेरबहादुर देउवाले जोशीको निधनले एक इमान्दार र निष्ठावान नेता गुमाएको बताएका छन् । जोशीको निधनको खबरले मर्माहित बनाएको भन्दै देउवाले उनको आत्माको चीर शान्तिको कामना गर्दै परिवारजनमा समवेदना व्यक्त गरेका छन् । मष्तिष्कघात भएपछि फागुन १४ गतेदेखि जोशीको नर्भिक अस्पतालको अति सघन कक्षमा उपचार भइराखेको थियो । उच्च रक्तचापको औषधि सेवन गरिरहेका जोशीलाई भएको मस्तिष्कघात एकदमै जटिल खालको रहेको नर्भिक इन्टरनेसनल अस्पतालका वरिष्ठ न्युरो सर्जन डा राजीव झाको भनाइ छ । मष्टिष्कघातपछि अस्पताल पुर्याउँदा उनको टाउकोमा पानी जमेको पाइएको थियो। जोशीका बायाँ खुट्टा र हातमा फागुन १३ गते राति समस्या देखिएको थियो । त्यसपछि उनलाई वीर अस्पताल लगिएको थियो। वीरमा पुग्दासम्म उनी बोल्न सक्ने अवस्थामा थिए। त्यसपछि थापाथलीस्थित नर्भिक अस्पताल लगिएको थियो। अस्पताल पुगेदेखि नै अचेत रहेका जाेशीको एक महिनाको उपचारपछि निधन भएको हाे ।
ओली सरकार हटाउनुको विकल्प छैन : उपेन्द्र,"बुटवल : जनता समाजवादीका अध्यक्ष उपेन्द्र यादवले केपी ओलीलाई प्रधानमन्त्रीबाट नहटाएसम्म मुलुकले निकास नपाउने दाबी गरेका छन्। बुटवलमा प्रेस मञ्च नेपालले आयोजना गरेको पत्रकार भेटघाटमा बोल्दै उनले पुस ५ को निर्णयका विरूद्धका उत्रिएका शक्तिहरू एक भएर सरकार हटाउन लाग्नुपर्ने बताएका हुन्। ओली सरकारमा रहदासम्म प्रतिगमनको खतरा रहेको भन्दै उनले संविधान बचाउन र अग्रगमनका लागि ओली सरकार हटाउनुको विकल्प नरहेको धारणा राखे। लोकतन्त्र र संविधान जोगाउनका लागि ओली सरकार हटाउनु नै अहिलेको निकास रहेको उनले जिकिर गरे। तर राजनीतिक दलहरू अझै निर्णय लिन नसकिरहेको उनले बताए। अब पनि ढिलाइ गर्नु हुँदैन, कांग्रेससहितका शक्तिले छिटो निर्णय गर्नुपर्छ',उनले भने। शेरबहादुर देउवातर्फ सबैको ध्यान गएको यादवको भनाइ छ। उनले आफ्नो पार्टीले कुनै पनि हालतमा केपी ओली प्रवृत्तिको समर्थन गर्दै सरकारको समर्थन गर्न नसक्ने जिकिर गरे। उनले रेशम चौधरीलाई जेलबाट छुटाउने वहानामा सत्ता साझेदार हुन नसक्ने उनको दाबी छ। यादवले ओेली सरकारबाट अहिले संसदमाथि प्रहार भएको बताए। संसदलाई असफल बनाउने रणनीतिमा सरकार लागेको उनले बताए। राष्ट्रिय मुद्दामा कमजोर बनेको सरकारले अस्थिरता निम्त्याउने काम गरेको आरोप उनले लगाए।"
पार्टी एकता कायम राख्न सबैले कोसिस गरौं : योगेश भट्टराई,"काठमाडौं : नेकपा एमालेका नेता योगेश भट्टराईले पार्टी एकता कायम राख्न सबैले कोसिस गर्नुपर्ने बताएका छन्। बिहीबार साँझ नेता भट्टराईले थोरै लचकता अपनाए पार्टी एकता जोगाउन सकिने धारणा सार्वजनिक गरेका हुन्। नेकपा एमालेको एकता कायम राख्न सबैले हरसम्भव कोसिस गरौं। थोरै पनि लचकताबाट यो सम्भव छ। भट्टराईले ट्वीटरमा लेखेका छन्,बिग्रेपछि हुने नोक्सानीले मुलुकलाई दशकौं पछि धकेल्ने छ। अतिवाद र अस्थिरताले के सम्म गर्छ निकट विगतलाई सम्झे मात्र पुग्छ। एमाले अध्यक्ष एवम् प्रधानमन्त्री केपी शर्मा ओलीले शुक्रबार संसदीय दलको बैठक बोलाएपछि उनले यस्तो धारणा सार्वजनिक गरेका हुन्। यसअघि बैठकमा अनुपस्थित माधवकुमार नेपाल पक्षीय नेताहरू आजको संसदीय दलको बैठकमा सहभागी हुने बताए पनि अन्तिम टुङ्गो भने लगाइसकेका छैनन्। भट्टराईले २०४७ सालको संविधानप्रति पार्टीका तर्फबाट मदन भण्डारीले २७ बुँदे फरक मत प्रेसित गरेको स्मरण गरेका छन्। आज तिनै विषयमा सार्वजनिक बहसमा भएको बताउँदै उनले कतिपयका धारणा २७ बुँदेको विपरित देखिएकाले मदन भण्डारी गलत हुनुहुन्थ्यो भन्नखोज्नु भएको हो ? भन्दै प्रश्न गरेका छन्। २०४७ सालको संविधानप्रति पार्टीका तर्फबाट कमरेड मदन भण्डारीले २७ बुँदे फरक मत प्रेसित गर्नुभएको थियो। ति २७ बुँदा सबैले एकपटक पढौं। २०४७ कार्तिक २५ गते खुल्लामञ्चको आमसभामा संविधानप्रति पार्टीको आलोचनात्मक समर्थन रहेको धारणा राख्नुभयो। उनले फेशबुकमा लेखेका छन्, आज तिनै विषयमा सार्वजनिक बहस हुँदैछ। कतिपयका धारणा २७ बुँदे को विपरित देखिन्छन्। आजका धारणालाई सहि मान्नेले मदन भण्डारी गलत हुनुहुन्थ्यो भन्न खोज्नु भएको हो? सर्वोच्च अदालतले नेकपामा आवद्ध एमाले र माओवादी केन्द्रलाई पहिल्यैको अवस्थामा फर्काइदिएपछि दुवैपक्ष आआफ्नो कित्तामा फर्किएका छन्। यता माओवादी केन्द्रका अध्यक्ष पुष्पकमल दाहाल प्रचण्ड माधव नेपाल समूहमा गएका एमालेका नेताहरु र ओली पक्षबीच असमझदारी बढ्दै गएको छ। माधव कुमार नेपालझलनाथ खनाल पक्ष र पार्टी अध्यक्ष केपी ओली दुई समूहमा देखिएका छन्। पार्टी हित विपरित काम गरेको भन्दै नेकपा (एमाले)ले माधवकुमार नेपाल, भीम रावल, सुरेन्द्र पाण्डे र घनश्याम भुसाललाई स्पष्टीकरण सोधेको थियो। माधवकुमार नेपालले स्पष्टीकरणमार्फत पार्टी अध्यक्ष केपी शर्मा ओलीलाई नै उल्टै आरोप लगाएका छन्। महाधिवेशन आयोजक समिति अवैधानिक किसिमले गठन गरिएको आरोप नेपालको छ। नेपालले आफू होइन, अध्यक्ष ओलीले नै नेपाली जनता र एमाले पंक्तिलाई धेरै विषयमा स्पष्टीकरण दिनुपर्ने उल्लेख गरेका छन्। जसले गर्दा पार्टी भित्र थप संकट उत्पन्न भएको छ।"
एमाले संसदीय दलको बैठक अगाडि माधव पक्षको भेला,"काठमाडौं : एमाले संसदीय दलको बैठक बस्नु अगाडि माधवपक्षले छुट्टै भेला गर्ने भएको छ। नेकपा (एमाले)का अध्यक्ष एवम् प्रधानमन्त्री केपी ओलीले शुक्रबार दिउँसो ३ बजे बालुवाटारमा संसदीय दलको बैठक बोलाएका छन्। आगामी रणनीति बनाउनका लागि माधवझलनाथ पक्षले आफू निकट केन्द्रीय सदस्य र सांसदको भेला बस्ने भएको छ। आफ्नो समूहको केन्द्रीय कमिटी बैठक सकिए लगत्तै दिउँसो १ बजे आफू निकट सांसदसँग छलफल गर्न लागेको हो। भेलाले आजको संसदीय दलको बैठकमा जाने नजाने निर्णय गर्ने एक सांसद्ले जानकारी दिएका छन्। यस अगाडि बसेको संसदीय दलको बैठकमा केही शर्त राख्दै नेपाल पक्षधर सांसदहरुले बालुवाटारमा पुगेर पत्र बुझाएका थिए। नेपाल पक्षका सांसद सोमनाथ पाण्डे, यज्ञराज सुनुवार र जीवनराम श्रेष्ठले बालुवाटारमा ३८ सांसदको हस्ताक्षरसहितको पत्र बुझाएका थिए। एमाले संसदीय दलका प्रमुख सचेतक विशाल भट्टराईका अनुसार पछिल्लो राजनीतिक घटनाक्रम र पार्टीको आन्तरिक छलफलका लागि संसदीय दलको बैठक बोलाइएको हो। भट्टराईका अनुसार संसदलाई कसरी प्रभावकारी बनाउने र संसदीय दललाई कसरी एक ढिक्का बनाएर अगाडि बढ्नेलगायत विषयलाई एजेन्डाको रुपमा अगाडि सारिएको छ। यसअघि बालुवाटारमा बसेको संसदीय दलको बैठकमा वरिष्ठ नेता माधवकुमार नेपाल समूह नगएपछि यस पटकको बैठकमा यो विषयलाई एमालेले एजेन्डा बनाएको हो। प्रधानमन्त्री ओलीले फागुन २८ गते गरेका निर्णय फिर्ता नलिएसम्म उनले बोलाएका कुनै पनि बैठकमा नजाने अडानमा वरिष्ठ नेता नेपाल समूह रहेको छ। प्रधानमन्त्री ओलीसँग असन्तुष्ट भएपनि अघिल्लो संसदीय दलको बैठकमा उपाध्यक्ष वामदेव गौतम भने सहभागी थिए। सर्वोच्च अदालतले नेकपामा आवद्ध एमाले र माओवादी केन्द्रलाई पहिल्यैको अवस्थामा फर्काइदिएपछि दुवैपक्ष आआफ्नो कित्तामा फर्किएका छन्। यता माओवादी केन्द्रका अध्यक्ष पुष्पकमल दाहाल प्रचण्ड माधव नेपाल समूहमा गएका एमालेका नेताहरु र ओली पक्षबीच असमझदारी बढ्दै गएको छ। माधवझलनाथ खनाल पक्ष र पार्टी अध्यक्ष ओली दुई समूहमा देखिएका छन्। पार्टी हित विपरित काम गरेको भन्दै नेकपा (एमाले)ले माधवकुमार नेपाल, भीम रावल, सुरेन्द्र पाण्डे र घनश्याम भुसाललाई स्पष्टीकरण सोधेको थियो। माधवकुमार नेपालले स्पष्टीकरणमार्फत पार्टी अध्यक्ष केपी शर्मा ओलीलाई नै उल्टै आरोप लगाएका छन्। महाधिवेशन आयोजक समिति अवैधानिक किसिमले गठन गरिएको आरोप उनीहरुको छ। नेपालले आफू होइन, अध्यक्ष ओलीले नै नेपाली जनता र एमाले पंक्तिलाई धेरै विषयमा स्पष्टीकरण दिनुपर्ने उल्लेख गरेका छन्। जसले गर्दा पार्टी भित्र थप संकट उत्पन्न भएको छ। बैठकले एमालेको केन्द्रीय कमिटी बैठक माग गर्दै अध्यक्ष केपी शर्मा ओलीलाई निवेदन दिने तयारी समेत गरेको छ। विधानअनुसार एक चौथाई केन्द्रीय सदस्यले बैठक माग गर्न पाउने व्यवस्था छ। यो पक्षले महिला संघ, अखिल र युवा संघमा समानान्तर कमिटी पनि गठन गरिसकेको छ।"
कम्युनिस्टको झगडाले लोकतन्त्र खतरामा : प्रकाशमान,"काठमाडौं : नेपाली कांग्रेसका नेता तथा पूर्वउपप्रधानमन्त्री प्रकाशमान सिंहले कम्युनिस्टबीचको झगडाले लोकतन्त्र नै खतरामा परेको बताएका छन्। नेपाली कांग्रेस नगरसमिति लहानले आयोजना गरेको होली मिलन समारोह तथा अगुवा कार्यकर्ता भेटघाट कार्यक्रमलाई सम्बोधन गर्दै नेता सिंहले नेपाली जनताको लामो संर्घषबाट प्राप्त भएका उपलब्धीहरुलाई कम्युनिस्ट नष्ट गर्न लागीपरेको बताए। उनले भने, नेपाली जनताको लामो संर्घषबाट प्राप्त भएका उपलब्धीहरुलाई नष्ट गर्न कम्युनिस्ट लागि परेका छन् । नेपालका अहिलेका कम्युनिस्टमा लोकतान्त्रीक मूल्य मान्यता छैन । उनीहरू सत्ताको राजनीतिमा लडिरहेका छन् नेता सिंहले नेपाली कांग्रेसलाई अब जनता र कार्यकर्ताको इच्छा अनुसार अगाडि बढाउनु पर्ने बताए। उनले भने, कांग्रेसले कम्युनिस्टले गर्न नसकेको काम गर्दै आएको छ । नयाँ संविधान पनि कांग्रेसकै नेतृत्वमा भयो, गणतन्त्र पनि कांग्रेसकै नेतृत्वमा आयो। नेपाली कांग्रेसलाई अहिले सोही नेतृत्वको आवश्यकता रहेको नेता सिंहको भनाइ छ । नेपाली कांग्रेस भित्र गुटगत राजनीति गर्न नहुनेमा जोड दिँदै उनले पार्टीको आगामी १४ महाधिवेशनबाट कांग्रेसको विधिविधान र सिद्धान्त अनुरुप काम गरि देशलाई विकासको पथमा अगाडी बढाउन सक्ने नेतृत्व छनोट गर्नुपर्ने बताए।"
प्रदेश १ मा मन्त्रिपरिषद् विस्तार : नवनियुक्त मन्त्रीले लिए शपथ,"विराटनगर : प्रदेश १ मा मन्त्रिपरिषद् विस्तार भएको छ। नयाँ थपिने मन्त्रीमा टंक आङ्बुहाङ, उषाकला राई, अम्बिरबाबु गुरुङ, राम राना, कला घले र राजकुमार ओझा छन्। प्रदेश १ का मुख्यमन्त्री शेरधन राईले माओवादी छाडेर एमाले प्रवेश गरेका आङ्बुहाङलाई अर्थ मन्त्रालयको जिम्मेवारी दिएका छन् भने एमाले वरिष्ठ नेता माधवकुमार नेपाल समूह छाडेर ओलीतिर लागेकी राईलाई सामाजिक विकास मन्त्री बनाएका छन्। यस्तै भौतिक पूर्वाधारमा अम्बिरबाबु गुरुङ र कृषिमा राम रानाले जिम्मेवारी पाएका छन्। कला घलेले कृषि राज्यमन्त्री र राजकुमार ओझाले वन राज्यमन्त्रीको जिम्मेवारी पाएका छन्। नयाँ मन्त्रीहरुले प्रदेश प्रमुखको कार्यालयमा पद तथा गोपनीयताको शपथ लिएका छन्। मन्त्रीहरूलाई प्रदेश प्रमुख सोमनाथ अधिकारी प्यासी ले पद तथा गोपनीयताको शपथ खुवाए भने मुख्यमन्त्री राईले राज्य मन्त्रीलाई शपथ गराए। सर्वोच्च अदालतको फैसला पछि पार्टी एमाले र माओवादीमा ब्यूँतिएपछि राईविरुद्ध परेको अविश्वास प्रस्ताव अगाडि नबड्ने भएपछि मन्त्रिपरिषद् विस्तार भएको हो । मुख्यमन्त्री राईले माओवादी छाडेर एमाले प्रवेश गरेका टंक आङ्बुहाङलाई आर्थिक मामिला तथा योजना मन्त्रीको जिम्मेवारी दिएका हुन् । यस अघि सो पदमा नेकपा माओवादी केन्द्रका इन्द्र आङ्बोहाङ थिए। उनले पद त्यागेपछि ताप्लेजुङका आङ्बुहाङ मन्त्री बनेका हुन् । सामाजिक विकास मन्त्रीको जिम्मेवारी खोटाङकी उषाकला राईले पाएकी हुन् । यस अघि सो पदमा जीवन घिमिरे थिए।"
माधव नेपाल र भीम रावल कारवाहीको भागीदार छन् : ओली,"काठमाडौं : नेकपा (एमाले) अध्यक्ष एवम् प्रधानमन्त्री केपी ओलीले एमाले वरिष्ठ नेता माधवकुमार नेपाल र उपाध्यक्ष भीम रावलको स्पष्टीकरण कारवाहीको भागीदार रहेको बताएका छन्। शुक्रबार प्रधानमन्त्रीको सरकारी निवास बालुवाटारमा बसेको संंसदीय दलको बैठकमा बोल्दै प्रधानमन्त्री ओलीले यस्तो बताएको एमाले संसदीय दलका प्रमुख सचेतक विशाल भट्टराईले जानकारी दिए। स्पष्टीकरण सोधिएका चार नेतामध्ये दुईजनाको स्पष्टीकरण आएको र त्यो नकारात्मक र कारवाहीको भागीदार भएको ओलीले बताएका हुन्। उनले अन्य दुई नेताको स्पष्टीकरण आउन बाँकी रहेकाले त्यो सकारात्मक ढंगले आउने र त्यसले पार्टीलाई एकताबद्ध बनाउने विश्वाससमेत व्यक्त गरेका छन्। वरिष्ठ नेता नेपाल र उपाध्यक्ष रावलले स्पष्टीकरण दिए पनि घनश्याम भुसाल र सुरेन्द्र पाण्डेले स्पष्टीकरण दिएका छैनन्। दुवैजनाको स्पष्टीकरण कारवाहीको भागीदार भए पनि के कारवाही हुन्छ भन्ने कुरा ओलीले बताएका छैनन्। कारवाहीको निर्णय केन्द्रीय कमिटीबाट हुने उनको भनाइ छ। चारजनामध्ये दुई जनाको स्पष्टीकरण आएको छ। त्यो स्पष्टीकरण अत्यन्त नकारात्मक छ। त्यो कारवाहीको भागीदार छ। प्रधानमन्त्रीको शब्द त्यही हो, सचेतक भट्टराईले भने, बाँकी दुई जनाको सकारात्मक कोणबाट आउने अपेक्षा गरेको र त्यसले पार्टीलाई एकताबद्ध बनाउने विश्वास व्यक्त गर्नु भएको छ। बैठकमा बोल्दै नेपाल समूहका सांसद् एवम् वरिष्ठ नेता झलनाथ खनाल, सांसद घनश्याम भुसाल, योगेश भट्टराई, गोकर्ण विष्टले प्रधानमन्त्रीले पार्टी एकताबद्ध बनाउन ऐतिहासिक भूमिका निर्वाह गर्नुपर्ने अवस्था आएको भन्दै २०७५ जेठ २ को अवस्थाबाट अगाडि बढ्नुपर्नेमा जोड दिए। बैठकमा सबैका गुनासा र आलोचना सुन्ने तर गुटगत आधारमा आउने कुरा स्वीकार्य नहुने भन्दै ओलीले कुनै पनि निर्णयबाट पछाडि नहट्न नसक्ने बताएको भट्टराईको भनाइ छ। केही साथी अनुपस्थित भए पनि सबै बैठक विधिसम्वत् भएका छन्, प्रधानमन्त्रीको भनाइ उद्धृत गर्दै नेता भट्टराईले भने, फागुन २८, चैत ५ र ७ गतेका निर्णयबाट पछाडि फर्किन सकिँदैन। प्रधानमन्त्री ओलीले विधान संशोधन भइसकेकाले तत्काल परिमार्जन गर्न नसकिने प्रष्ट पारे। उनले आवश्यक पर्दा संशोधन गर्न सकिने भए पनि तत्काल त्यो सम्भव नभएको दाबी गरेका हुन्। विधानलाई केन्द्रीय कमिटीले अनुमोदन गरिसकेको अवस्था हो। विधानलाई आवश्यक परे संशोधन गर्न सकिन्छ। तर, अहिले नै परिमार्जन गर्न सक्ने अवस्था छैन, ओलीको भनाइ उद्धृत गर्दै भट्टराईले भने। सँगै ओलीले गुटगत ढंगले कसैसँग डिल नगर्ने प्रष्ट पारे। व्यक्तिगत रुपमा गुनासा र आलोचना सुन्ने तर गुटगट ढंगले आएका विषयको सुनुवाइ नहुने ओलीको भनाइ छ। हाम्रो पार्टीमा समूहगत र गुटगत हिसाबमा डिल कसैसँग पनि गर्दैनौँ, ओलीको भनाइ पत्रकारलाई सुनाउँदै भट्टराईले भने, व्यक्तिगत रुपमा आलोचना र गुुनासा सुन्न तयार छौँ। त्यसका लागि सचेतक, उपनेता र दलको नेतालाई भन्नुहोस्। तर, गुटगत हिसाबले छलफल र कुराकानी नहुने जानकारी गराउनु भएको छ।"
ओलीले बोलाएको संसदीय दलको बैठकमा नेपाल समूह जाने,"काठमाडौं : प्रधानमन्त्री तथा एमालेका अध्यक्ष केपी ओलीले बोलाएको संसदीय दलको बैठकमा नेपालखनाल समूह जाने भएको छ। ओलीले शुक्रबार दिउँसो ३ बजेका लागि दलको बैठक बोलाएका छन्। यसअघि आजै नेपालखनाल समूहको केन्द्रीय कमिटी बैठक बसेको थियो। सो बैठकले प्रधानमन्त्री तथा पार्टी अध्यक्ष ओलीलाई पार्टीको स्थायी कमिटी, पोलिटब्यूरो र केन्द्रीय कमिटी बैठक बोलाउन माग गर्ने निर्णय गरेको छ । यसअघि बालुवाटारमा बसेको संसदीय दलको बैठकमा वरिष्ठ नेता नेपाल समूह सहभागी भएको थिएन। प्रधानमन्त्री ओलीले फागुन २८ गते गरेका निर्णय फिर्ता नलिएसम्म उनले बोलाएका कुनै पनि बैठकमा नजाने अडानमा वरिष्ठ नेता नेपाल समूह थियो। सर्वोच्च अदालतले एमाले र माओवादी केन्द्रलाई पहिल्यैको अवस्थामा फर्काइदिएपछि दुवैपक्ष आआफ्नो कित्तामा फर्किएका छन्। यता माओवादी केन्द्रका अध्यक्ष पुष्पकमल दाहाल प्रचण्ड माधव नेपाल समूहमा गएका एमालेका नेताहरु र ओली पक्षबीच असमझदारी बढ्दै गएको छ। नेपाल खनाल पक्ष र पार्टी अध्यक्ष ओली दुई समूहमा देखिएका छन्। नेपाल र खनाल नेपाल समूहले आफ्ना अडानलाई यथावत राख्दै संसदीय दलको बैठकमा जाने निर्णय गरेको नेता रघुजी पन्तले जानकारी दिए । बैठकमा को नेता जाने वा नजाने भन्ने विषयमा छलफल नभएको तर बैठकमा गएर आफ्ना कुरा राख्ने निर्णय भएको उनको भनाइ छ । सरकारी निवासमा बोलाएको बैठकमा नेपाल समूहका केही नेता भने अनुपस्थित हुने भएका छन् । नेता पन्थले भने व्यक्तिगत कारण केही नेता उपस्थित नहुने दाबी गरे । बैठकमा साथीहरू जानुहुन्छ र आफ्नो कुरा राख्नुहुन्छ, पन्तले भने, पार्टीलाई बलियो र गतिशील बनाउनका लागि विधि र पद्दतिमा चलाउन संघर्ष गर्ने निर्णय पनि बैठकले गरेको छ । नेपालखनाल केन्द्रीय कमिटी बैठकले संसदीय दलको बैठकमा गएरै अडानलाई कायम राख्ने निर्णय गरेको हो । विधानविपरित भएका निर्णय खारेज नभएसम्म पार्टी अध्यक्ष एवम् संसदीय दलका नेता ओलीसँग सहमति नहुने निष्कर्ष बैठकको छ । बिहीबार नै ओलीले संसदीय दलको बैठक बालुवाटारमा बोलाएका हुन् । एमाले संसदीय दलका प्रमुख सचेतक विशाल भट्टराईका अनुसार पछिल्लो राजनीतिक घटनाक्रम र पार्टीको आन्तरिक छलफलका लागि संसदीय दलको बैठक बोलाइएको हो। भट्टराईका अनुसार संसदलाई कसरी प्रभावकारी बनाउने र संसदीय दललाई कसरी एक ढिक्का बनाएर अगाडि बढ्नेलगायत विषयलाई एजेन्डाको रुपमा अगाडि सारिएको छ । प्रमुख सचेतक भट्टराईले भने, संसदलाई कसरी प्रभावकारी बनाउने, विकास निर्माणका कार्यक्रमलाई कसरी अगाडि बढाउने र एमालेको संसदीय दललाई कसरी एक ढिक्का बनाउने भन्ने तीन विषयलाई एजेन्डा बनाएका छौँ ।"
जिल्ला अदालतबाट सफाइ पाएका सिद्धबाबालाई उच्च अदालतले बोलायो,"विराटनगर : जिल्ला अदालतबाट बलात्कार आरोपको मुद्दामा सफाइ पाएका धर्मगुरु कृष्णबहादुर गिरी (सिद्धबाबा)लाई उच्च अदालत विराटनगरले उपस्थित हुन आदेश दिएको छ । उच्च अदालत विराटनगरका सूचना अधिकारी ओम सुवेदीका अनुसार शुक्रबार उच्च अदालतले १५ दिन भित्र अदालतमा उपस्थित गराउन आदेश दिएको हो । झगडिया झिकाउने आदेश भन्दै न्यायाधीश प्रेमराज ढकाल र रेनुका शाहको इजलासबाट आदेश आएको हो, उनले भने आदेशमा १५ दिन भित्र उपस्थित गराउन भनिएको छ । अदालतमा झिकाएर पुनः बयान लिएपछि मुद्दाको प्रक्रिया अघि बढ्ने सूचना अधिकारी सुवेदीले बताए । अब म्याद जारी गर्ने तयारी भएको छ, म्याद जारी गर्दा पनि उपस्थित नभएमा प्रहरीले ल्याउनेछ, उनले भने उच्च अदालतले जिल्लाको फैसला बुझ्न झगडीया झिकाएको हो । गिरीलाई गत मंसिर २२ गते जिल्ला अदालत सुनसरीका न्यायाधीश अर्जुनप्रसाद कोइरालाको इजलासले सफाइ दिएको थियो । जाहेरवाली र प्रतिवादीबीच आदानप्रदान भएका म्यासेजबाट सहमतिमा शारीरिक सम्पर्क भएको भन्ने बताइए पनि अभियोग बिमोजिम जबरजस्ती करणीको कसूर कायम गर्न मिल्ने देखिएन, जिल्ला अदालतको फैसलामा भनिएको छ । फैसला भएको पनि दुई महिना पछि मात्रै अदालतले फैसलाको पूर्णपाठ सार्वजनिक गरेको थियो । जिल्ला अदालतबाट गिरीलाई सफाइ दिने न्यायाधीश अर्जुनप्रसाद कोइराला भने गत फागुन २८ गते नै उच्च अदालतको न्यायाधीश नियुक्ती सिफारिसमा परेका थिए । जिल्ला अदालतले सफाइ दिएपछि गिरी सुनसरीको चतरास्थित आश्रममा बसिरहेका छन् ।"
निर्णय फिर्ता लिन नेपाल समूहको माग : कुनै निर्णय फिर्ता नहुने ओलीको जवाफ,"काठमाडौं : नेकपा (एमाले) संसदीय दलको बैठकमा वरिष्ठ नेता माधवकुमार नेपाल समूहले सर्वोच्च अदालतको फैसलापछि पार्टीभित्र भएका निर्णय फिर्ता लिन माग गरेको छ । पार्टी अध्यक्ष एवम् प्रधानमन्त्री केपी ओलीले भने यसअघिका बैठकले गरेका कुनै पनि निर्णय फिर्ता लिन नसकिने जवाफ दिएका छन् । बैठकमा बोल्दै नेपाल समूहका सांसद् एवम् वरिष्ठ नेता झलनाथ खनाल, सांसदहरु घनश्याम भुसाल, योगेश, गोकर्ण विष्टले प्रधानमन्त्रीले पार्टी एकताबद्ध बनाउन ऐतिहासिक भूमिका निर्वाह गर्नुपर्ने अवस्था आएको भन्दै २०७५ जेठ २ को अवस्थाबाट अगाडि बढ्नुपर्नेमा जोड दिएका हुन् । बैठकमा सबैका गुनासा र आलोचना सुन्ने तर गुटगत आधारमा आउने कुरा स्वीकार्य नहुने भन्दै ओलीले कुनै पनि निर्णयबाट पछाडि नहट्नबताएको एमाले संसदीय दलका प्रमुख सचेतक विशाल भट्टराईले बताए । केही साथी अनुपस्थित भए पनि सबै बैठक विधिसम्वत् भएका छन्, प्रधानमन्त्रीको भनाइ उद्धृत गर्दै नेता भट्टराईले भने, फागुन २८, चैत ५ र ७ गतेका निर्णयबाट पछाडि फर्किन सकिँदैन । प्रधानमन्त्री ओलीले विधान संशोधन भइसकेकाले तत्काल परिमार्जन गर्न नसकिने प्रष्ट पारेका छन् । उनले आवश्यक पर्दा संशोधन गर्न सकिने भए पनि तत्काल त्यो सम्भव नभएको दाबी गरेको भट्टराईले बताए । विधानलाई केन्द्रीय कमिटीले अनुमोदन गरिसकेको अवस्था हो । विधानलाई आवश्यक परे संशोधन गर्न सकिने तर अहिले नै परिमार्जन गर्न सक्ने अवस्था छैन, ओलीको भनाइ उद्धृत गर्दै भट्टराईले भने । सँगै ओलीले गुटगत ढंगले कसैसँग डिल नगर्ने बताएका छन् । व्यक्तिगत रुपमा गुनासा र आलोचना सुन्ने तर गुटगट ढंगले आएका विषयको सुनुवाइ नहुने ओलीको भनाइ छ । हाम्रो पार्टीमा समूहगत र गुटगत हिसाबमा डिल कसैसँग पनि गर्दैनौँ, ओलीको भनाइ पत्रकारलाई सुनाउँदै भट्टराईले भने, व्यक्तिगत रुपमा आलोचना र गुुनासा सुन्न तयार छौँ । त्यसका लागि सचेतक, उपनेता र दलको नेतालाई भन्नुहोस् । तर, गुटगत हिसाबले छलफल र कुराकानी नहुने जानकारी गराउनु भएको छ ।"
"एमाले संसदीय दलको बैठक बालुवाटारमा, नेपाल र रावल अनुपस्थित","काठमाडौं : नेकपा (एमाले) संसदीय दलको बैठक बालुवाटारमा सुरु भएको छ । बिहीबार पार्टी अध्यक्ष एवम् प्रधानमन्त्री केपी ओलीले बोलाएको संसदीय दलको बैठकमा माधव नेपाल समूहका नेतासमेत सहभागी हुन बालुवाटार पुगेका छन् । वरिष्ठ नेता झलनाथ खनालसहितका नेता बालुवाटार पुगेका हुन् । पार्टी अध्यक्ष ओलीले विधान विपरित काम गरेको भन्दै बैठकमा नजाने अडान लिएका नेपाल समूहका नेता शुक्रबार बालुवाटार बैठकमा गएका हुन् । बैठकअघि बसेको केन्द्रीय कमिटीका सदस्यको बैठकले संसदीय दलको बैठकमा जाने निर्णय गरेको हो । नेपाल र खनाल नेपाल समूहले आफ्ना अडानलाई यतावत राख्दै संसदीय दलको बैठकमा जाने निर्णय गरेको रघुजी पन्तले जानकारी दिए । बैठकमा को जाने वा नजाने भन्ने विषयमा छलफल नभएको तर बैठकमा गएर आफ्ना कुरा राख्ने निर्णय भएको उनको भनाइ छ । बैठकमा साथीहरू जानुहुन्छ र आफ्नो कुरा राख्नुहुन्छ, पन्तले भने, पार्टीलाई बलियो र गतिशील बनाउनका लागि विधि र पद्दतिमा चलाउन संघर्ष गर्ने निर्णय पनि बैठकले गरेको छ । नेपालखनाल केन्द्रीय कमिटी बैठकले संसदीय दलको बैठकमा गएरै अडानलाई कायम राख्ने निर्णय गरेको हो । विधानविपरित भएका निर्णय खारेज नभएसम्म पार्टी अध्यक्ष एवम् संसदीय दलका नेता ओलीसँग सहमति नहुने निष्कर्ष बैठकको छ । बिहीबार नै ओलीले संसदीय दलको बैठक बालुवाटारमा बोलाएका हुन् । सरकारी निवासमा बोलाएको बैठकमा नेपाल समूहका केही नेता भने अनुपस्थित हुने भएका छन् । नेता पन्थले भने व्यक्तिगत कारण केही नेता उपस्थित नहुने दाबी गरे ।"
देउवालाई मैले बाहेक कसैले हराउन सक्दैन: शशांक,"सिरहा : नेपाली कांग्रेसका महामन्त्री डा शशांक कोइरालाले पार्टीको आगामी महाधिवेशनमा सभापति पदमा आफूले मात्रै शेरबहादुर देउवालाई पराजित गर्न सक्ने दावी गरेका छन् । 'न शेखरदा, न रामचन्द्रजी, न त प्रकाशमान शेरबहादुरसँग सभापतिमा लड्नसक्नुहुन्छ । मैले मात्रै देउवालाई हराउन सक्छु,' नेता कोइरालाले भने । सिरहाको लहानस्थित क्षेत्र नम्बर १ को पार्टी कार्यालय उद्घाटन तथा कार्यकर्ता भेटघाटको क्रममा अहिलेको पार्टी नेतृत्वमा परिवर्तन ल्याउनुपर्ने उनले बताए । पार्टी राम्रो बनाउने चाहना रहेको तर पार्टीको अवस्था खस्किँदै गएको आफु टुलुटुलु हेरेर बस्न नसक्ने उनले बताएका छन् । मेरो बुबाले बनाएको पार्टीलाई यो अवस्थामा आफुले हेर्न सक्दिन । टुलुटुलु हेरेर बस्दिन । नेतृत्व परिवर्तन गर्नुपर्छ । परिवर्तन गर्न को उठ्ने ? मैले यसो बिचार गरेँ सबैलाई हेरेँ । मेरो यो राजनीतिक बाध्यता सभापतिमा उठ्ने । मलाई कुनै इच्छा छैन उनले भने । आफू नउठे शेरबहादुर देउवाले फेरि जित्ने भएकाले आफू उठ्नै पर्ने बाध्यता रहेको उनको धारणा थियो । कोइरालाले अघि भनेका छन्, बुबाले बनाएको पार्टी सबभन्दा राम्रो हुनुपर्छ भन्ने चाहना हो । यसको इतिहास राम्रो बिचार अत्यन्त बलियो छ । समाजवादी बिचार हामीले बोकेका छौँ । जनतासँग जानलाई हाम्रो बिचारले प्रशस्त ठाउँ दिएको छ । भारतमा कांग्रेस आई विलय भइसकेको जस्तो नेपाली कांग्रेस यहाँबाट विलय नहोस् त्यसैले हामीले नेतृत्वमा परिवर्तन गर्नुपर्छ । आउँदो महाधिवेशनमा सभापतिका लागि कार्यकर्तासँग सहयोग मागे । उनी आफू उम्मेदवारी दिने जानकारी गराएका थिए । आफ्नो नेतृत्वमा सरकार बने देशमा परिवर्तन ल्याउने उनले सुनाए । जसको लागि कृषिमा अत्यधिक लगानी गरेर विदेश गएका युवाहरुलाई स्वदेशमै रोजगारी सृजना गर्ने योजना रहेको कोइरालाले बताएका छन् ।"
एपी न्युज च्यानलको घोषणा : अब सारेगम शो एपीवानमा,"काठमाडौं : अन्नपूर्ण मिडिया नेटवर्कले विशेष कार्यक्रम गरेर शुक्रबार विभिन्न नयाँ कार्यक्रमको घोषणा गरेको छ । एपी न्युज च्यानलसहित अन्य विभिन्न मनोरञ्जनात्मक शो को घोषणा गरेको हो । राजधानीमा आयोजित एक विशेष कार्यक्रमलाई सम्बोधन गर्दै अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले २०७८ साउन १ गतेदेखि एपीवान एचडी टेलिभिजनले न्युज च्यानल 'एपी न्युज' ल्याउने घोषणा गरेका छन् । अन्नपूर्ण मिडिया नेटवर्कले नेपालमा समाचार कन्टेन्ट, फरम्याट, र स्टाइललाई पुनः परिभाषित गरेर नयाँ कीर्तिमान राख्ने उद्देश्यका साथ श्रावण १, २०७८ देखि एपी न्युज संचालनमा ल्याउने घोषणा गर्दछु, कार्यक्रमलाई सम्बोधन गर्दै अध्यक्ष थापाले भने । एपीवान एचडी टेलिभिजनले एपी न्युज च्यानलसँगै सारेगमप, कमेडियन टेक्सओभर, डान्स नेपाल डान्स, प्रधानमन्त्री शो, स्प्लिट्स भिल्लालगायतको घोषणा गरेको हो ।"
"उद्देश्य ठूलो छ, उद्देश्य महत्वपूर्ण छ","एपीवान एचडी टेलिभिजनको उद्देश्य    को यस कार्यक्रममा हाम्रो कृतज्ञता स्वीकार गर्न र हाम्रा आगामी कार्यक्रमको सुरुवातको साक्षी बन्न हाम्रो अनुरोध स्वीकार गरी यहाँ उपस्थित हुनुभएका सम्पूर्ण उद्यमी, विज्ञापन एजेन्सी तथा शुभेच्छुकमा हार्दिक स्वागत तथा अभिवादन । उद्देश्य ठूलो छ, उद्देश्य महत्वपूर्ण छ । क्याप्टेन रामेश्वर थापाको भाग्यमा र कर्ममा नै रहेछ मिडिया । २०११ सालमा कही कतै अचम्मको जोडले सुरु भएको मेरो मिडियाको यात्रा आजको यस दिनसम्म आइपुग्दा झनै झाँगिएको छ, झनै बढेको छ । म एक हेलिकप्टर पाइलट अनी उद्यमी । मिडिया र हेलिकप्टरमा के समानता होला ? एक दशकको मिडिया व्यवस्थापनको अनुभवमा मैले त्यो पनि भेटेँ । एपी न्युज च्यानलको घोषणा : अब सारेगम शो एपीवानमा जसरी हेलिकप्टरमा नेभिगेशन महत्वपूर्ण हुन्छ, जसरी हेलिकप्टरमा एक पछिको अर्को गन्तव्य अनिश्चित हुन्छ, जसरी हरेक यात्राको अदितीय महत्व हुन्छ र जसरी प्रत्येक कमाण्ड अति महत्वपूर्ण हुन्छ । त्यसैगरी मिडियामा पनि नेभिगेशन अनिश्चितताको चुनौती, यात्राको अदितीयपन र प्रत्येक कमाण्डको महत्व उत्तिकै संवेदनशील हुनेरहेछ । यो टिम अब मिडियामा झनै सशक्त र अझ दृढ भएर लाग्ने छ । यो प्रतिवद्धता अगाडि सारे । मिडियाको बारेमा जान्नेले र नजान्नेले, बुझ्नेले र नबुझ्नेले सम्बन्धितले र असम्बन्धितले विभिन्न भविष्यवाणी गरेर हिँडेको भेटिन्छ । मिडियाको भविष्य के ? भन्नेमा आशावादी र निरासावादी पनी उत्तिकै भेटिन्छन् । तर मूलकुरो के हो भने मिडिया हामीलाई थाहै नहुँदा पनि हुन्थ्यो, हिजो पनि थियो, आज पनि छ र भोलि पनि हुनेछ । मिडियाको सुरु पनि छैन अन्त्य पनि छैन । खुसी हर्ष, विस्मात, परिवर्तन, हाँसो, आँसु, विज्ञान, साहित्य, कला, राजनीति, अर्थनीति सबै व्यवस्था र नीति, मिडिया बिना असम्भव छन् । मिडिया बिनाको सञ्चार छैन र सञ्चार बिनाको संसार छैन। यो समय मिडियाको लागि अति उपयुक्त समय हो । अझ भन्नु पर्दा यो भन्दा राम्रो समय नै छैन । जानेर बुझेर निस्वार्थ भएर मिडियालाई व्यापार होइन उद्यम बनाएर, डिजिटाइजेशन र सोसियल मिडियालाई उच्चतम उपयोग गरेर अगाडि बढ्ने मिडिया स्टेक होल्डरको लागि यो स्वर्णयुग हो । मिडियाका इकोसिस्टमका सबै तत्वलाई यो बयानमाथि समालोचना गरिदिनु हुनसमेत म आह्वान गर्दछु । उद्देश्य ठूलो छ, उद्देश्य महत्वपूर्ण छ । आदरणीय उपस्थित सम्पूर्ण उद्यमी, विज्ञापन एजेन्सी तथा शुभेच्छुकहरु, यस अन्नपूर्ण मिडिया नेटवर्क सुरुदेखि नै नेपालको मिडिया क्षेत्रमा निष्पक्ष पत्रकारिता र नागरिकलाई सुसूचित गर्ने उद्देश्यमा कटिबद्ध छ । २०६९ सालमा अन्नपूर्ण पोस्ट्, २०७३ सालमा एपीवान टेलिभिजन, २०७१ सालमा रेडियो अन्नपूर्ण, नेपाल र २०७४ सालमा अन्नपूर्ण एक्सप्रेस सुरु गर्दै गर्दा कुनै पनि नागरीकको सूचनाको हक, व्यवसायीको प्रचारको हक, लेखकको अभिव्यक्तिको हक, पत्रकारको पत्रकारिताको हक र उपभोक्ताको पारदर्शिताको हक एक क्षण पनि हामीले आफ्नो ग्राहायताबाट पर राखेको छैन । बरु हामी निरन्तर अन्तर्किया र सर्वेक्षणमा छौँ । हामीमा कसरी अझ राम्रो हुने भन्ने भोक छ । सुझावलाई लागू गरी परिर्माजित हुने आँट पनि छ ।त्यही आँट नै निष्पक्ष, निरन्तर, निडर र निर्भिक यस अन्नपूर्ण मिडिया नेटवर्कको ऊर्जा हो । हामी अगाडि बढिरहने छौँ । नयाँ उचाई आँकिरहने छौं र रेकर्डहरु ब्रेक गरिरहनेछौं । देशको संमृद्धिको सूचनाको बाहक हुन सदा नवीनता र परिवर्तनको संवाहक बनिरहनेछौं । मिडियामा डिजिटल युग र आधुनिक पत्रकारिताको सुत्रधार बनिरहनेछौं । निडर, निष्पक्ष, र निरन्तर पत्रकारिताको नेतृत्वकर्ता रहिरहनेछौं । उद्देश्य ठूलो छ, उद्देश्य महत्वपूर्ण छ । एपीवान टेलिभिजनले ४ वर्ष अगाडि आफ्नो यात्रा सुरु गरेदेखि नै यसलाई सदा नेतृत्व भूमिकामा पुर्याउन र नेतृत्वमै रहिरहन हामीले गरेको मिहिनेतलाई तपाईंले दिनुभएको सहयोग, प्रेम र शुभेच्छाको लागि धन्यवाद दिन चाहन्छु । जन्मदेखि नै नम्बर १ एपीवान टेलिभिजन तपाईहरुको आफ्नै हो । एपीवान टेलिभिजनले रचेका इतिहास र तोडेका मिडिया रेकर्डको भागीदारी तपाईहरु नै हुनुहुन्छ । निष्पक्ष समाचार, काठमाडौं बाहिरका कभरेज र प्रतिभाको खोजीमा एपीवान टेलिभिजनले गरेको कामको अभिलेख एपीवानका कार्यक्रमको सफलताका कोशेढुंगामा भेटिन्छन् र त्यस्ता कोशेढुंगा भविष्यका लागि एउटा पहाड जत्तिनै संगालेर राखेकाछौं । नेपालमा टेलिभिजन मिडियामा केही नयाँ हुँदा मलाई फोन गरेर    भनिदिने दर्शक रहुन्जेल    एक मिसनको रुपमा बलियो रहिरहनेछ । नेपालमा नेपाल आइडल जस्ता विदेशी फरम्याटको कार्यक्रमसमेत भित्र्याई गाउँ सहर अनेकन भूगोलका प्रतिभा खोजी गरेर निखार्न र प्रदर्शन गर्न सफल एपीवान टेलिभिजनलाई विश्व जगतमा नेपाल आइडल जस्ता फ्रेन्चाइज कार्यक्रमलाई नै सफल पार्ने खालको इन्जिनको रुपमा चर्चा हुनुमा हाम्रा अतुलनीय प्रोडक्शन क्षमता र ब्राण्ड स्ट्राटेजीको मात्र होइन तपाईको प्रेरणाको पनि अझ ठूलो हात छ । कैयन कलाकार तथा समाजिक व्यक्तित्वको खोजी गर्यौं तथा स्थापित गर्ने कोशिस गर्यौं र गरिरहनेछौं । उद्देश्य ठूलो छ, उद्देश्य महत्वपूर्ण छ । उपस्थित महिला तथा सज्जनवृन्द, नेपालमा समाचारको तटस्थता, गहिराई, नवीनता र क्षेत्र वृद्धिको अझै अवसर भएको अन्नपूर्ण मिडिया नेटवर्कले गरेको सर्वेक्षणमा देखिएको छ । मैले अघि नै भने, मिडिया  को लागि यो जस्तो राम्रो क्षण अर्को हुन सक्दैन । त्यसैले अन्नपूर्ण मिडिया नेटवर्कले नेपालमा समाचार कन्टेन्ट, फरम्याट, र स्टाइललाई पुनः परिभाषित गरेर नयाँ कीर्तिमान राख्ने उद्देश्यका साथ श्रावण १, २०७८ देखि एपी न्युज च्यानल संचालनमा ल्याउने घोषणा गर्दछु । उद्देश्य ठूलो छ, उद्देश्य महत्वपूर्ण छ र यस उद्देश्यमा अगाडि बढ्न तपाईंको साथ र सर्मथन जरुरी छ । (अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले शुक्रबार राजधानीमा आयोजित एपीवान टेलिभिजनको विशेष समारोहमा गरेको सम्बोधनको पूर्णपाठ)"
प्रतिकूल मौसमका कारण अवरुद्ध उडान खुल्यो,"काठमाडौँ: प्रतिकूल मौसमका कारण करिब दुई घन्टा उडान प्रभावित भएको भित्रुवन अन्तर्राष्ट्रिय विमानस्थलमा केही मात्रामा उडान खुलेको छ । मौसम खराबीले आन्तरिक तथा अन्तर्राष्ट्रिय दुवै उडान प्रभावित भएकामा केही बेरदेखि उडान सञ्चालन भएको विमानस्थलले जनाएको छ । विमानस्थलका महाप्रबन्धक प्रतापबाबु तिवारीले विमानस्थलमा अहिले यान्त्रिक पद्धत्ति (आइएफआर)बाट उडान सुरु भएको जानकारी दिए ।बाक्लो धुवाँसहितको तुवाँलोले भिजिबिलिटी शून्य भएकाले उडान प्रभावित भयो, अहिले उडान गर्न चाहने वायुयानलाई आइएफआर उडान खुला गरिएको छ, उनले भने । विमानस्थलको भिजिबिलिटी कम हुँदा आन्तरिक तर्फ आठ जहाज अन्यन्त्र मोडिएका छन् । अन्तर्राष्ट्रियतर्फ एक जहाज भारतको दिल्ली मोडिएको गरिएको महाप्रबन्धक तिवारीले बताए । उनका अनुसार नेपाल वायुसेवा निगम (नेपाल एयरलाइन्स) र हिमालय एयरलाइन्सको जहाज अवतरण भएको छ । मौसम विज्ञान विभाग मौसम पूर्वानुमान महाशाखाका अनुसार हाल देशमा स्थानीय वायुसँगै पश्चिमी वायुको समेत आंशिक प्रभाव रहेको छ । अहिले नेपालको आकाशमा बाक्लो तुवाँलो देखिएको छ । विभागका वरिष्ठ मौसमविद् राजु प्रधानाङ्गले केही दिनदेखि वायुमण्डलमा देखिएको धुलो र धुवाँका साथै शुक्रबार नेपाल तथा भारतका केही स्थानमा लागेको डढेलोको धुवाँले मौसम बिग्रिएको बताए । उनका अनुसार अझै तीन दिनसम्म पानी पर्ने छैन । मौसम सफा हुन डढेलो कहिले नियन्त्रणमा आउँछ भनेर अनुमान गर्न पनि सकिने अवस्था छैन । नेपालका मकवानपुर, चितवन, पर्सालगायत जिल्लामा डढेलो लागेको बताइएको छ ।"
मुस्ताङमा तोरन्लको रौनक (फोटो फिचर),"जोमसोम : हिमाली जिल्ला मुस्ताङमा सदियौंकाल देखि बसोबास गर्ने थकाली समुदायहरुको महान सांस्कृतिक पर्व तोरन्लशुक्रबार देखि जोमसोममा सुरु भएको छ ।हिउँदयामको अन्त्ये तथा वषन्त ऋतुको आगमनसँगै मनाइने महान सांस्कृतिक पर्व तारन्ल मुस्ताङको थाकसय क्षेत्रमा बसोबास गर्ने र अन्य थकाली समुदायहरुले विशेष प्रकारले हर्षउल्लासका साथ मनाउने गर्छन्। उधौली समाप्त भइ उधौली प्रारम्भ भएको अवसरमा गुरुङ,शेर्पा र तामाङ समुदायले मनाउने ल्होसार पर्व जस्तै परापूर्वकालदेखि यसप्रकारको तोरन्ल पर्व थकाली समुदायले मनाउने चलन छ । बर्सेनि फागुपूर्णिमाको सेरोफेरोमा मनाईने तोरन्ल पर्व थकाली समुदायहरुको महान सांस्कृतिक पर्व पनि हो ।मुस्ताङमा बसोबास गरी देशविदेशमा छरिएर रहेको सम्पूर्ण थकाली समुदायहरुले तोरन्ल पर्व मनाउदै आइरहेका छन् । थकाली समुदायहरुको महान पर्व तोरन्लको अवसरमा गण्डकी प्रदेशका सांसद चन्द्रमोहन गौचनले सुभकामनन व्यक्त गर्दै तोरन्ल पर्व भव्य र सभ्य रुपमा मनाउन आग्रह गरेका छन् । सांसद गौचनले तोरन्ल पर्व हिमाली जिल्ला मुस्ताङको जोमसोममा औपचारिक रुपमा मनाउने गईरहेको र पर्वले धार्मिक तथा संस्कृति संरक्षणमा योगदान पुर्रयाउने विश्वाश व्यक्त गरे । उनले थकालीहरुको महान पर्व पितृ उद्दारको कामना गर्दै आपसमा आत्मियता र भाइचारको सामाजिक सद्भाव कायम गर्ने प्रतिकको रुपमा तोरन्लको बिशेषता रहेको बताए । थकाली समुदायहरुले फागुपूर्णिमा अगाडी र पछाडी गरी ३ दिनसम्म पितृ उद्दारको कामना गर्दै विभिन्न कार्यक्रम गरी तोरन्ल पर्व मनाउने गर्छन् ।थकालीहरुको उद्गम स्थल थाकखोलाका थकालीहरु बर्सेनि हिउँदयामको मौसममा जाडो छल्न घुम्ती व्यापार व्यवसायका लागि बेसी झर्ने र गर्मी सुरु भएपछि थाकथलो फर्किने गर्छन् । यसरी बेसीबाट उकालो उक्लिएका थकाली समुदायले बशन्तऋतुको आगमनसंगै पूख्यौली पर्व तोरन्ल मनाउने चलन रहेको थकाली सेवा समिति नेपालका क्षेत्रिय समितिका अध्यक्ष श्यामप्रसाद गौचनले जानकारी दिए । अध्यक्ष गौचनले तोरन्लको अवसरमा पितृ उद्दारका लागि पूजाआजा ,देवी देवताको पुजा गर्ने र पुरुषहरु तारो हान्ने खेल र महिलाहरु नाका भोटे (कौडा) खेल्ने चलन रहेको अध्यक्ष गौचनले बताए । थकाली महान पर्व तोरन्ल पर्वको एक महिना अगावैदेखि महिलाहरुले आफ्नो घर आगन चिटिक्क सिङ्गार्ने गर्छन । घरभित्रका भाडा वर्तनहरु पखालेर सुकिलो पार्छन । तोरन्लको अवसरमा आफ्ना छोरीज्वाई ,भान्जाभान्जी आदीलाई माइती बोलाएर स्वादिष्ट भोजन बनाएर खुवाउने प्रचलन छ । मुस्ताङ छोडेर काठमान्डौं ,पोखरा ,बुटवल र भैरहवालगायतका स्थानमा बसाईसराई गरेका थकाली समुदायले पनि तोरन्ल पर्व धुमधामले मनाउने गरेको पाईएको छ । वर्षभरी दुःख र पीडालाई थाती राखेर हिउदयामलाई बिदाई गरी नया वर्षको सेरोफेरोमा थकाली तोरन्ल पर्व मनाउने चलन रहेको स्थानीय मीमकुमारी शेरचनले जानकारी दिईन् । तोरन्ल पर्वमा ३ दिनसम्म मध्यरातमा उठेर पितृलाई खानेकुरा र प्रसाद चढाउने गरेको बताईन । उनले दिवंगत पितृलाई पुजाआजा गरी खुसी पार्नसके मात्र भावी सन्ततीलाई सुखशान्ती प्राप्त हुने धार्मिक मान्यताको रुपमा तोरन्ल पर्वको विशेषता रहेको उल्लेख गरिन् । थकाली महान पर्व तोरन्लमा पुरुषहरुले दौरा सुरुवाल र महिलाहरुले न्होकोन चोलो लगायतका मौलिक भेषभुषा पहिरिएर आपसमा रमाईलो गर्छन । तोरन्लको अन्तिम दिनलाई थकाली भाषामा ( मेयर) भन्ने गरिन्छ ।तोरन्लको अन्तिम दिन मध्यरातमा उठेर खोलामा गई स्नान गर्ने र घरमा आएर चोखोपानी र खानेकुरा चढाइन्छ । थकाली समुदाय जोमसोमकी स्थानीय मोहनकुमारी शेरचनले मुस्ताङको जोमसोममा थकाली समुदायको महान पर्व तोरन्ल औपचारिक रुपमा सुरु भएको बताईन् ।उनले पर्वमा सबै थकाली समुदायका व्यक्तीहरु एकै ठाउमा भेला भई आपसमा मिठो खाने ,राम्रो लगाउने र आपसमा रमाइलो गर्ने चलन रहेको उल्लेख गरिन् । थकालीहरुको महान पर्व तोरन्लको मुख्य विशेषता हो तारो हान्ने खेललाई लिइन्छ । थकाली समुदायले तोरन्ल सुरुआत गर्नुअघि तारो हान्ने धसा(काठको मुड्को)लाई धार्मिक परम्परा अनुसार पुजापाठ गरेपछि मात्र तारो हान्ने खेल सुरुआत गरिन्छ । शुक्रबार गण्डकी प्रदेशका सांसद चन्द्रमोहन गौचनले थकाली ४ चनहरुको कुलदेवता नरिझेवको तस्विरमा पुजाआजा र तारो हान्ने खेलको औपचारिक रुपमा उद्घाटन गरे । सो अवसरमा संविधान सभा सदस्य चन्द्रबहादुर गुरुङ ,जिसस प्रमुख छिरिङ ल्हामो गुरुङ,जिल्ला न्यायधिस रोमाकान्त ज्ञवाली ,घरपझोङ गापाका अध्यक्ष आशबहादुर थकाली ,प्रमुख जिल्ला अधिकारी हिरादेवी पौडेल र घरपझोङ गापाकी सदस्य भुवन शेरचनलगायतले थकालीहरुको महान पर्व तोरन्लको शुभकामना मन्तव्य व्यक्त गरे । सो अवसरमा थकाली नृत्य र गीतका साथ थकाली मौलिक संस्कृति प्रस्तुत गरिएको थियो ।"
कोरोना कहर : रोजगारी छाडेर घर फर्किँदै सुदूरपश्चिमेली,"डोटी : पछिल्लो समय भारतबाट रोजगारी छाडेर घर फर्किने सुदूरपश्चिमेलीको अहिले लर्को लाग्न थालेको छ । भारतमा कोरोना भाइरसको सङ्क्रमण पुनः बढ्न थालेपछि र सुदूरपश्चिममा विशुपर्व नजिकिएसँगै रोजगारीका लागि भारत पसेका सुदूरपश्चिमीले अहिले आआफ्ना घर फर्किन थालेका हुन् । सुदूरपश्चिम प्रदेश स्वास्थ्य सेवा निर्देशनालय दिपायल राजपुरका अनुसार पाँच दिनको अवधिमा भारतबाट आएका ११ नयाँ व्यक्तिमा कोरोना सङ्क्रमण देखिएको छ । कोरोनाका कारण रोजागारी छाडेर आउनेहरु सिधै गाउँ पस्न थालेका कारण यहाँका गाउँघरमा पुनः कोरोना सङ्क्रमण फैलिने भन्दै स्थानीय प्रशासनले अनिवार्य क्वारेन्टिनमा बस्नुपर्ने नियम बनाएका छन् । उता गृह मन्त्रालयले समेत क्वारेन्टिन तयारी अवस्थामा राख्न निर्देशनसहितको पत्राचार गरेसँगै यहाँका स्थानीय तहमा सबैले क्वारेन्टिन निर्माणका लागि तयारी गर्न थालेको सुदूरपश्चिम गाउँपालिका अध्यक्ष महासङ्घ तथा जोरायल गाउँपालिकाका अध्यक्ष दुर्गादत्त ओझाले जानकारी दिए। कोरोना जोखिमबाट बच्नका लागि सम्पूर्ण तयारी र सावधानी अपनाउनका लागि यहाँका स्थानीय तहलाई स्थानीय प्रशासनले आग्रहसमेत गर्दै आएका छन् । सुदूरपश्चिम प्रदेशका सीमा नाका कञ्चनपुरका गड्डाचौकी, त्रिनगर, दार्चुलाको धार्चुला तथा बैतडीको झुलाघाट क्षेत्रमा भारतबाट सुदूरपश्चिम अर्थात घर फर्किनेको सीमा नाकामा भीडभाड बढ्न थालेको प्रदेश प्रहरी कार्यालय दिपायलले जनाएको छ । अहिले यहाँका सीमा नाकाबाट दैनिक सयौँको सङ्ख्यामा सुदूरपश्चिमेली भित्रिन थालेका छन् । रोजगारीका लागि भारत गएका स्वदेश फर्कने क्रम बढेपछि सुदूरपश्चिममा पुनः कोरोना सङ्क्रमण फैलिने जोखिम बढेकाले सावधानीका लागि सबै तयारी अवस्थामा राखिएको प्रदेश स्वास्थ्य निर्देशक डा गुणराज अवस्थीले बताए। उनले भने, 'सीमामा घर फर्किनेको क्रम बढेको छ, कोरोना जोखिम नबढोस् भनेर हामीले सबै सावधानी अपाउनुका साथै स्वास्थ्य जाँचमा पनि निकै ध्यान दिएका छौँ ।' भारतमा कोरोना सङ्क्रमण पुनः देखिएसँगै सुदूरपश्चिमेलीको प्रमुख पर्व बिशु नजिकिँदै आएकाले पनि अहिले रोजगारी गरी घर फर्किनेको सङ्ख्या बढेको पाइएको सुदूरपश्चिम प्रदेश प्रहरी कार्यालय दिपायलका प्रवक्ता तथा प्रहरी वरिष्ठ उपरीक्षक मुकेशकुमार सिंहले बताए । उनले भने, 'भारतबाट नेपाल आएका सबै नागरिक कोरोना त्रासले आएका होइनन्, अधिकांश बिशु पर्व मनाउन आएका पनि छन्, घर आउँदै गरेकासँग कोरोना जोखिम हुनसक्ने भएकाले हामीले सीमा क्षेत्रमा स्वास्थ्य जाँचदेखि अन्य कुरामा ध्यान दिन आफू मातहतका निकायलाई निर्देशन दिएका छौँ ।' उहाँका अनुसार कञ्चनपुरको त्रिनगर र गड्डाचौकी नाकाबाट मात्रै दैनिक एक हजारभन्दा बढी हाराहारीमा नेपाली नोपल प्रवेश गरिरहेका छन् । प्रदेश प्रहरी कार्यालय दिपायलका अनुसार यी दुई नाकाबाट विगत १० दिनको अवधिमा कम्तीमा पनि आठ हजारभन्दा बढी नेपाली नेपाल भित्रिएका छन् । भारतबाट फर्किका शङ्कास्पद व्यक्तिको एन्टिजेन परीक्षण गर्न सुदूरपश्चिम प्रदेश स्वास्थ्य निर्देशनालय दिपायलले भारतसँग सीमा जोडिएका चार जिल्लाका स्वास्थ्य कार्यालयलाई पत्राचार गरेकोसमेत जनाएको छ । कञ्चनपुरको गड्डाचौकी, त्रिनगर, बैतडीको झुलाघाट र दार्चुलामा स्थापना भएका हेल्थ डेस्कमार्फत एन्टिजेन परीक्षणको व्यवस्था मिलाउन आग्रह गरिएको प्रदेश स्वास्थ्य निर्देशनालय दिपायल राजपुरले जनाएको छ । भारतबाट स्वदेश फर्किने सबैको सीमा नाकामा स्वास्थ्य परीक्षण हुन नसकेको भारतबाट घर फर्किएका डोटीका दीर्घबहादुर कामीले बताए । उनले भने, 'सीमा नाकामा हेल्थ डेस्क स्थापना भएको छ तर खासै त्यहाँ स्वास्थ्य जाँच गरिँदैन । सामान्य ज्वरो मापन गरेर घर पठाउन थालेका छन्, कोरोना जाँचसम्बन्धी कुनै परीक्षण नहुँदा समस्या भएको छ ।' भारतबाट फर्किनेहरूको परीक्षण गर्न सम्बन्धित स्थानीय तहलाई एन्टिजेन पठाइएको प्रदेश सामाजिक विकास मन्त्रालय स्वास्थ्य महाशाखा प्रमुख नरेन्द्रसिंह कार्कीले बताए। । उनले भने, 'सीमा नाकामा सबैको एकएक गरी स्वास्थ्य जाँच गर्न केही असहज भएका कारण सम्बन्धित स्थानीय तहले जाँच गर्ने गरी एन्टिजेन पठाइएको छ, भारतबाट आएकाहरुको सम्बन्धित स्थानीय तहमा स्वास्थ्य जाँच हुनेछ ।' रासस"
तीन वर्षीय छोराको हत्या,"दैलेख : दैलेखमा एक महिलाले आफ्नै नाबालक छोरालाई विभत्स हत्या गरेकी छिन्। जिल्लाको डुङ्गेश्वर गाउँपालिका३ रेक्चाकी २८ वर्षीया हिरा थापामगरले नाबालक छोरा तीन वर्षीय उमेश थापामगरलाई झुण्ड्याएर विभत्स हत्या गरेकी हुन्। हिराले बिहीबार बिहान ६ बजे छोरा उमेशलाई आफ्नै घरमा झुण्ड्याएर हत्या गरेको जिल्ला प्रहरी कार्यालय दैलेखका प्रहरी निरीक्षक इन्द्रजीत सुनारले बताए। उनले छोरा उमेशलाई कुर्ताले झुण्ड्याएर हत्या गरेको पुष्टि भएको प्रहरी निरीक्षक सुनारले जानकारी दिए। ती महिलाले कक्षामा ४ मा अध्ययनरत ९ वर्षीया छोरीलाई समेत हत्या गर्न खोजेको प्रारम्भिक अनुसन्धानबाट खुलेको छ, प्रहरी निरीक्षक सुनारले भने ती बालिका भने आमाको हातबाट फुत्किई भागेर बाँच्न सफल भएको पुष्टि भएको छ। छोराको हत्या गरेर हिराले आत्महत्याको प्रयाससमेत गरेकी थिइन्। छोराको हत्या गरेर घरभन्दा एक किलोमिटर टाढा उत्तर तर्फको रेक्चा खोलाको भीरबाट हाम फालेर आत्महत्याको प्रयास गरेको प्रहरी निरीक्षक सुनारले जानकारी दिए। भीरबाट हाम फालेर आत्महत्याको प्रयास गर्दा उनी सख्त घाइते भएकी छिन्। स्थानीय नागरिकहरुले ती महिलाले भीरबाट हाम फालेर सख्त घाइते भएको देखेपछि प्रहरीलाई खबर गरेका थिए। घाइते महिलाको प्रहरीको निगरानीमा जिल्ला अस्पताल दैलेखमा उपचार भइरहेको छ। बालकको शव पनि पोष्ट्मार्टमका लागि जिल्ला अस्पताल दैलेखको शवगृहमा राखिएको छ। ती महिला मानसिक रोगी रहेको प्रारम्भिक अनुसन्धानबाट खुलेको प्रहरी निरीक्षक सुनारले बताए। नाबालक छोराको हत्या गरेर आत्महत्याको प्रयास गर्ने हिरा थापामगरका श्रीमान थीरबहादुर थापामगर भारतमा छन्। थीरबहादुर मजदुरीका लागि विगत एक वर्षदेखि भारतमा रहेको स्थानीय बासिन्दाहरुको भनाई छ।"
घरमै बसेर होली मनाउन नगरवासीलाई आग्रह,"काठमाडौं : कागेश्वरी मनोहरा नगरपालिकाले यस वर्षको होली पर्व घरभित्र बसेर मनाउन नगरबासीलाई आग्रह गरेको छ। शुक्रबार बसेको नगर कार्यपालिकाको बैठकले कोरोनाको जोखिम बढ्दै गएको भन्दै अनावश्यक भीडभाड नगर्न आग्रह गरेको हो। 'स्वास्थ्य मन्त्रालयको निर्देशनअनुसार यस नगरपालिका भित्र कुनै पनि संघ संस्था,व्यापार व्यवसायी निकायले अत्यावश्यक बाहेक गोष्ठी,सेमिनार,भेला र बैठक राखी भीडभाड नगर्ने,गर्नै परे अवस्थामा डब्लुएचओ को स्वास्थ्य सम्बन्धी मापदण्ड पूरा गरेर मात्र संचालन गर्ने,' विज्ञप्तिमा भनिएको छ। चैत्र १६ गतेदेखि नगरपालिकाले संचालनमा ल्याउने शव वाहन गोकर्णेश्वर,शंखरापुर कामनपा वडा ३२ पुस्सीकोला र यस नगरपालिका क्षेत्रभित्र निशुल्कन संचालन गरिने नगर प्रवक्ता राजाराम पुडासैनीले जानकारी दिए। यस्तै बैठकले नगरपालिकाभित्र संचालनमा रहेका एम्बुलेन्स,शव वाहन संचालनका लागि कार्यविधि बनाइ सो कार्यविधि बमोजिम आवश्यक व्यवस्था मिलाउन निर्णय समेत गरेको छ।"
उदयपुरको त्रियुगामा आगलागीबाट १५ लाख बढीको क्षति,"उदयपुर: उदयपुरको त्रियुगा नगरपालिका१० रातमाटेस्थित एउटा २ तले घरमा शुक्रबार बिहान आगलागी हुँदा करिव १८ लाखको धनमाल जलेर नष्ट भएको पीडित पक्षले बताएका छन् । भवकुमारी न्यौपानेको काठ, टायलको छानो भएको २ तले घर पुर्ण रुपले नष्ट भएको हो । विद्युत सर्ट भइ आगलागी हुँदा घर, लत्ताकपडा भाँडाबर्तन अन्नपात, नगद, सुनचाँदी गरी करिव १५ लाखको क्षति भएको छ । आगलागीबाट उक्त घरमा रहेको रातमाटे टोल विकास समितिको दराज, टेवुल र कुर्सी गरी तीन लाख बराबरको क्षति भएको जिल्ला प्रहरी कार्यालयका डिएसपी बेदप्रसाद गौतमले जानकारी दिए । आगलागी हुनासाथ जिल्ला प्रहरी कार्यालयबाट गएको नेपाल प्रहरी, सशस्त्र प्रहरी, नेपाली सेना, स्थानीय र दमकलको सहयोगमा डेढ घण्टापछि नियन्त्रण लिइएको उनले बताए ।"
जग्गा नबेच्दा ज्यानै गयो,"जलेश्वर : जग्गा बिक्री गर्न अस्वीकार गर्दा वृद्ध दम्पती मुसाफिर झा र उनकी पत्नी गीतादेवीको हत्या भएको पाइएको छ। महोत्तरीको पिपरा गाउँपालिका५ सहोडबाका झा दम्पतीलाई फागुन ११ गते राति ओछ्यानसहित बेपत्ता पारिएको थियो। उनीहरूको शव बोरामा पोको पारेर गाडेको अवस्थामा भेटिएको छ। सुतेकै ठाउँमा धारिलो हतियारले दम्पतीको हत्या गरिको रहेछ। त्यसपछि घटना दबाउन उनीहरूको शव ओछ्यानमै बेरेर घरबाहिर लगेको देखियो, महोत्तरीका एसपी दिनेश आचार्यले भने, महिना दिनदेखि बेपत्ता पारिएको दम्पतीको शव पिपरा१ एकरैयामा बोरामा राखेर जमिनमुनि गाडेको अवस्था भेटियो। मुसाफिर र गीताले लगाएका कपडा, हातको चुराका आधारमा उनीहरूको पहिचान परिवारजनले गरेका हुन्। शव पोस्टमार्टमका लागि प्रादेशिक अस्पताल जनकपुरधाम पठाइएको छ। वृद्ध दम्पतीलाई अपहरण गरी बेपत्ता बनाएको अभियोगमा प्रहरीले चार जनालाई पक्राउ गरी चैत ८ गते सार्वजनिक गरेको थियो। स्थानीय रामबाबु यादव, उनका छोराहरू सुरेन्द्र र राजेन्द्रसहित भारतको बिहार मधुवनीका हरेन्द्र ठाकुर पक्राउ परेका हुन्। उनीहरूविरुद्ध बेपत्ता, अपहरण तथा शरीर बन्धकको उजुरी दर्ता गरी अनुसन्धान बढाइएको थियो। अब बेपत्ता दम्पतीको शव नै भेटिसकेकाले कर्तव्य गरी हत्या गरेको अभियोगमा थप मुद्दा लाग्ने प्रहरीले जनाएको छ। हरेन्द्र जग्गा कारोबारी हुन्, उनका एजेन्ट रामबाबु। हरेन्द्रले सहोडबामा सस्तोमा किनेर १३ बिघा जग्गा प्लटिङ गरेका थिए। त्यसको उत्तरतिर मुसाफिरको १४ कट्ठा जग्गा छ। मुसाफिरको जग्गाभन्दा अझै उत्तरतिर हरेन्द्रकै दुई बिघा जग्गा पर्छ। बीचमा पर्ने जग्गा खरिद गरी हरेन्द्र बाटो निकालेर महँगोमा बिक्री चाहन्थें। तर, मुसाफिरले उनलाई आफ्नो जग्गा बेचेनन्। प्रहरी अनुसनधानका अनुसार धुरको ५ लाखमा १५ बिघा जग्गा बिक्री गरी उनीहरू अर्बौंमा खेल्न चाहन्थे। तर, त्यस जग्गामा जान बाटो भने झा दम्पतीकै पर्छ। धम्काएर पनि आफ्नो जग्गा बिक्री नगरेपछि अन्ततः हत्यासम्म गरेको पाइएको एसपी आचार्यले बताए। घटनास्थलमा भेटिएको रगतको छिटाले प्रहरीलाई हत्यारासम्म डोर्याएको पाइएको छ। दम्पती सुतेको ठाउँमा रगतको छिटा देखिएको थियो। त्यहीबाट प्रहरीले घटना अनुसन्धान गरेको थियो। त्यो रगत अस्वाभाविक खालको थियो। हामीलाई त्यही शंका लागेको थियो, एसपी आचार्यले भने, खोज्दै जाँदा अभियुक्त रामबाबुको घरको दैलोमा पनि रगतको छिटा फेला पर्यो। दम्पतीको ओछ्याननजिकैको र अभियुक्तको दैलोमा देखिएको रगत परीक्षण गर्दा एउटै खालको फेला परेपछि रामबाबु र उनका छोराहरू सुरेन्द्र तथा राजेन्द्रलाई नियन्त्रणमा लिएका थियौं। ठाकुर र रामबाबुबीच सोही रात अस्वाभाविक फोन भएको भेटिएपछि प्रहरीलाई घटना अनुसन्धानमा बल पुगेको थियो। रामबाबुको घर र झा दम्पतीको घर २० मिटरको दूरीमा पर्छ। रामबाबुले आफ्नो घरमा रहेको रगतको छिटा राति नै धोइपखाली गरेका थिए। हतारमा धुँदा पनि रगतको छिटा दैलोमा छँदैथियो। मुसाफिरले प्रयोग गर्ने सिमसहितको एक थान मोबाइल र एक जोर चप्पल प्रहरीले उनको घरबाट घटनालगत्तै बरामद गरेको थियो। झा दम्पती सुतेको ओछ्यान, झूल, सिरानी, डस्ना र सिरकसमेत भेटिएको छैन। अभियुक्तहरूको पोलिग्राफ पनि गरिएको थियो। तर, उनीहरूले दिएको बयान झुटो बोल्यो, एसपी आचार्यले भने, दम्पती हत्यामा अझै धेरैको हात रहेको शंका छ।"
नागरिक समाजलाई लत्याउँदै स्थानीय सरकार,"काठमाडौं: स्थानीय सरकारहरुले नागरिक समाजको अस्तित्वलाई स्वीकार नगरेको पाइएको छ । जनप्रतिनिधिहरु स्थानीय नागरिक सहभागितामा भन्दा आफ्नै तजबीजमा काम गर्ने गरेको पाइएको हो। सुशासन तथा विकास प्रतिष्ठानले सातै प्रदेशका स्थानीय सरकारमा गरेको अनुसन्धानमा स्थानीय सरकारहरुले नागरिक समाजसँग सहकार्य नगरेको निष्कर्ष निकालेको हो । सुशासनविद् डा मुक्ति रिजालले बिहीबार राजधानीमा स्थानीय सरकारनागरिक समाज सहकार्य : अभ्यास, अवसर र चुनौती विषयक अनुसन्धानको निष्कर्ष पत्र प्रस्तुत गर्दै भने, नागरिक समाजको पृष्ठपोषण, परामर्श र पहरेदारीलाई अधिकांश स्थानीय सरकारले हस्तक्षेपका रुपमा लिएको पायौं । स्थानीय सरकारले पारदर्शिता र जवाफदेहिताका मान्यतालाई अनुपालना गर्न हिच्किचाएका छन् । उनका अनुसार, जनप्रतिनिधिले जनताको प्रतिनिधित्व आफैंले गरेको भन्दै नागरिक सहभागितालाई महत्व नदिएको पाइएको छ । नागरिक समाजले कुनै विषयमा पनि उठाउँदा पूर्वाग्रही ढंगले हेरिएको उनको भनाई छ । उनले भने, स्थानीय सरकारसँग सहकार्य गर्ने संघसंस्था दलीय आधारमा विभक्त छन्, पारिवारिक छन् । काम गर्ने पनि सहरकेन्द्रित छन् । पारदर्शिता र जवाफदेहिताको अभाव छ । पूर्व प्रमुख निर्वाचन आयुक्त निलकण्ठ उप्रेतीले स्थानीय सरकारहरुमा शुद्धिकरण गर्नु आवश्यक भइसकेको बताए । उनले भने, देश परिवर्तन गर्न विगतदेखि भविष्यसम्म नागरिक समाजको अहं भूमिका छ तर स्थानीय सरकारले मनोमानी गरेको देखिन्छ । नागरिक समाजकी अभियन्ता सीमा खानले स्थानीय सरकारको अनुगमन नगरिँदा थुप्रै समस्या देखिएको बताइन् । उनले भनिन्, नागरिक समाजसँग हातेमालो गरेर जानुपर्ने स्थानीय सरकार एकलौटी र मनोमानी ढंगले अपारदर्शी रुपमा अघि बढेको छ । स्थानीय शासनविद् कृष्णप्रसाद सापकोटाले संघ र प्रदेशले नगरेका काम स्थानीय सरकारले गरे पनि नागरिक समाजसँग सहकार्य गरी अघि बढे विकासले फड्को मार्ने बताए । प्रतिष्ठानका वरिष्ठ कार्यक्रमअधिकृत महेन्द्र लम्सालले नागरिक संघसंस्थासँग समन्वय गर्न अवधारणात्मक र व्यावहारिक ज्ञान, सिपका सम्बन्धमा निर्वाचित तथा स्थानीय कर्मचारी संयन्त्रलाई अभिमुखीकरण गर्नुपर्नेमा जोड दिए ।"
जबरजस्ती आरोपमा भारतीय युवक पक्राउ,स्याङ्जा: जबरजस्ती करणीको आरोपमा एक भारतीय युवक पक्राउ परेका छन्। भारतको मोतिहारी चमारण स्टेसन घर भइ हाल चितवन ईच्छाकामना गाउँपालिका बस्ने २२ वर्षीय मुकेश चौधरीलाई नेपाली एक महिलालाई जवरजस्ती करणी गरेको आरोपमा पक्राउ परेका हुन्। चौधरीले ३५ वर्षीया एक महिलालाई विवाह गर्छु भनी ललाईफकाई स्याङ्जाको फेदिखोला गाउँपालिकामा ल्याइ जबरजस्ती करणी गरेको उजुरीको आधारमा पक्राउ गरेको प्रहरी नायव उपरीक्षक राजेन्द्र प्रसाद अधिकारीले जानकारी दिए। चैत ८ गते आरोपित चौधरीले जबरजस्ती करणी गरेको उजुरीमा छ। चौधरीलाई करणी सम्बन्धी कसुर जबरजस्ती करणी मुद्दा दर्ता गरी अदालतबाट ६ दिनको म्याद थप भएको छ ।
काठमाडौँको मौसम खराब हुँदा उडान प्रभावित,"काठमाडौँ: काठमाडौँको वायु प्रदुषणका कारण शुक्रबार केही समयका लागि त्रिभुवन अन्तर्राष्ट्रिय विमानस्थल अवरुद्ध भएको छ । भारतको आकासबाट आएको तुवाँलोका कारण आन्तरिक र वाह्य सेवा उडान प्रभावित भएको त्रिभुवन अन्तर्राष्ट्रिय विमानस्थलले जनाएको छ। विमानस्थलका अधिकारीका अनुसार भिजिबिलिटी सुधार भएलगत्तै विमानस्थल सूचारु हुनेछ । 'भिजिबिलिटी डाउन' भएसँगै काठमाडौँ अवतरण गर्नुपर्ने विमानहरु अन्यत्र मोडिएका थिए । सिमरा, विराटनगर, पोखरा लगायत विभिन्न गन्तव्यमा भइरहेको नियमित उडान अवतरण समेत प्रभावित भएको बताइएको छ । ती विमानस्थलका उडान पनि 'डिले' भएका छन् । विमानस्थलका प्रवक्ता देवचन्द्र लाल कर्णका अनुसार एउटा चार्टर जहाजको काठमाडौँ अवतरण समेत प्रभावित बनेको छ ।"
खराब मौसमसँगै प्रदूषणले ढाकियो उपत्यका,"काठमाडौं : खराब मौसमसँगै प्रदुषणले राजधानी उपत्यका ढाकिएको छ। बिहानैदेखि धुम्म काठमाडौं दिउँसो तुवालोले भरिएको छ। प्रतिकुल मौसमी अवस्थाका कारणले प्रदूषित हावा उपत्यकाभित्रै जाम भएको छ। यो रिलिज नहुँदासम्म काठमाडौंको आकाश सफा हुने छैन। जल तथा मौसम विज्ञान विभाग मौसम पूर्वानुमान महाशाखाका मौसमविद् राजु प्रधानाङ्गका अनुसार पश्चिमी वायुको प्रभाव र वायुमण्डलमा जम्मा भएका धुलोका कणका कारण उपत्यका तुवालोले ढाकिएको हो। पश्चिमी वायुको प्रभाव देखिएको छ, मौसमविद् प्रधानाङ्गले भने, भिजिबिलिटी पनि कम भएको छ। यो अवस्था वर्षा नहुँदासम्म कायम रहने देखिन्छ। उनका अनुसार उपत्यकासँगै पहाडी र केही पहाडी भूभागको समेत मौसम बदली भएको छ। वायु प्रदूषण खतराको तहमा पुगेपछि वातावरण विभागले बालबालिका, वृद्धवृद्धा, श्वासप्रश्वासका र मुटुका विरामी सकेसम्म घर बाहिर ननिस्कन आग्रह गरेको छ। बिहान र बेलुकाको समयमा प्रदूषण अत्याधिक बढेको पाइएकाले घरबाहिर निस्कदा विशेष सावधानी अपनाउन विभागले सुझाएको छ। त्यस्तै तराई क्षेत्रका सहरहरूमा पनि वायु प्रदूषणको मात्रा उच्च भएकाले सावधानी अपनाउन अनुरोध गरिएको छ। फोहोर र आगो बाल्दा वायु प्रदूषण बढ्ने भएकोले यस्तो कार्य नगर्न आग्रह गरिएको छ। केही दिन अघिदेखि नै उपत्यकाको आकाश धुम्म भएको थियो। शुक्रबार तुवालोले उपत्यका पूरै ढाकिएको छ। राजधानीबासीको स्वास्थ्यमा यसले नकारात्मक असर पार्ने खतरा देखिन्छ। राजधानीबासीले हावामा धुँवाको गन्ध मात्रै होइन्, आँखा, घाँटी पोल्ने समस्या पनि बढेको अनुभव गरेका छन्। अनौठो खालको उकुसमुकुसको अनुभव भइरहेको छ। तस्बिर : सुनिता डंगोल"
अस्ताए बेनीको बजार का सर्जक श्रेष्ठ,"बेनी : बेनीको बजार, जता माया उतै छ नजर बोलको गीतका सर्जक गायक टीकाबहादुर श्रेष्ठको निधन भएको छ। लोकगीतमार्फत म्याग्दीको सदरमुकाम बेनी बजारको पहिचान स्थापित गर्न योगदान गरेका श्रेष्ठको बिहीबार बुटवलमा ७५ वर्षको उमेरमा निधन भएको हो। टिकाबहादुरका आफन्तसमेत रहेका नेकपा एमाले म्याग्दीका अध्यक्ष हरिकृष्ण श्रेष्ठले उनको मृत्यु भएको जानकारी दिए। श्रेष्ठ मृगौला सम्बन्धी रोगबाट थलिएका थिए। पारिवारिक स्रोतकाअनुसार श्रेष्ठले मृगौलाको डायलाइसीस गर्दै आएका थिए। श्रेष्ठले विस २०३१ मा रेडियो नेपालमा श्रीमती मन छन्त्यालसँगै गाएको बेनीको बजार, जता माया उतै छ नजर, किरेमिरे जाले रुमालबोलको गित रेकर्ड गराएका थिए्। यो गितले बेनी बजारलाई राष्ट्रिय र अन्तराष्ट्रियस्तरमा पहिचान गराउन महत्वपूर्ण योगदान गरेको छ। विस २०११ फागुन ७ गते प्रजातन्त्र दिवसको अवसरमा काठमाडौंको राष्ट्रिय नाचघरमा पहिलो पटक बेनीको बजार बोलको गीत गुञ्जिएको थियो। टीकाबहादुर र मनको जोडीले गाएको यो गीतले तत्कालीन १४ वटै अञ्चलबाट प्रतियोगितामा सहभागी हुन आएका कलाकारको प्रस्तुतीलाई उछिनेर उत्कृष्ट भएको थियो। श्रेष्ठले म्याग्दीमा शिक्षण पनि गरेका थिए। तत्कालिन धौलागिरी अञ्चलका अञ्चलाधिशको सिफारिसमा उनीहरु गीत प्रस्तुत गर्न काठमाडौ पुगेका थिए। स्वर्गीय कलाकार श्रेष्ठलाई म्याग्दी उद्योग वाणिज्य संघ, म्याग्दी जेसीज लगायत संघ संस्थाले सम्मान गरेका थिए। मृगौला सम्बन्धी समस्याले थला परेपनि उनी सांगितिक क्षेत्रसँग नजिकै थिए। तबला, हार्मोनियम लगायत बाद्यबाधनका थुप्रै बाजा बजाउने कला पनि श्रेष्ठसँग थियो। बिरामी परेपछि पछिल्लो एक दशकयता श्रेष्ठ गुमनाम बनेका थिए। बेनीलाई चिनाउन योगदान गरेका श्रेष्ठको निधनले म्याग्दीको कलाकारिता श्रेष्ठमा अपुरणीय क्षति पुगेको बताइएको छ। श्रेष्ठले सिर्जना गरेको बेनीको बजारबोलको गित आम नेपाली मात्र नभएर विदेशबाट घुम्न आएका पर्यटकहरुले पनि गुनगुनाउछन्। सरल शब्द, सुरिलो स्वर र मिठासपूर्ण प्रस्तुतिले बेनीको बजारगीत धेरैले सम्झने गर्छन्।"
दुर्गाप्रसादले पाए नागरिकता,"विराटनगर : ४० वर्षपछि भारतीय जेलबाट छुटेर आएका इलामको माई नगरपालिका१० का दुर्गाप्रसाद तिम्सिनाले बल्ल नेपाली नागरिकता पाएका छन्। जिल्ला प्रशासन कार्यालय इलामले बिहीबार ६१ वर्षीय दुर्गाप्रसादलाई नागरिकता प्रदान गरेको हो। नागरिकताका लागि उनका कान्छो भाइका छोरा गोपाल तिम्सिनाले सनाखत गरेका छन्। दुर्गाप्रसादका बुवा चम्पाखरको मृत्यु भइसकेको, आमा धनमाया बुढ्यौलीले कमजोर भएकाले सदरमुकाम आउन नसकेका कारण भतिजालाई सनाखत गराइएको प्रशासकीय अधिकृत देवीचरण फुयाँलले बताए। दुर्गाप्रसादको नागरिकता बनाउन बुधबार वडा कार्यालयले सिफारिस गरेको थियो। दुर्गाप्रसादको उपचार प्रदेश सरकारले गर्ने भएकाले पनि उहाँलाई नेपाली नागरिकताको आवश्यकता थियो, प्रशासकीय अधिकृत फुयाँलले अन्नपूर्ण पोस्ट्सँग भने, उहाँ अब नेपाली नागरिक बन्नुभयो। उक्त नागरिकतामा प्रशासकीय अधिकृत फुयाँलले हस्ताक्षर गरेका छन्। प्रमुख जिल्ला अधिकारी ध्रुवबहादुर खड्काले दुर्गाप्रसादलाई वंशजका आधारमा नागरिकता दिइएको बताए। नागरिकतामा उनको जन्म २०१७ साउन २० गते साबिकको एकतप्पा गाविसमा भएको र हालको ठेगाना माई नगरपालिका १० लुम्बाक राखिएको छ। भारतको पश्चिम बंगालका जेल र कोलकातास्थित उच्च अदालतका कागजातमा भने उनको नाम दीपक जैसी छ। नेपाली नागरिक भएको मुख्य प्रमाण नागरिकता रहने, यसले भारतमा नटुंगिएको अदालती प्रक्रियासमेत टुंग्याउन सहज हुने प्रमुख जिल्ला अधिकारी खड्काले बताए। नागरिकतासँगै नाता प्रमाणित गरेर कागजात पनि बनाइएको छ, खड्काले भने, यो नाताप्रमाणितको कागजात भारतीय अदालतमा आवश्यक पर्छ। भारतीय अदालतमा पेस गर्न बुधबार भाइ प्रकाश, भतिज गोपाल र दुर्गाप्रसादको नाता प्रमाणित गरिएको हो। भारतको दार्जिलिङबाट हत्या अभियोगमा पक्राउ परेका उनलाई जेल प्रशासनको कमजोरीमा बिनासुनुवाई बिभिन्न जेलमा पुयाइएको थियो। भारतीय अदालतले केही दिनअघि स्वास्थ्य अवस्थाको कारण देखाउँदै ६६ महिनामा उपस्थित हुने गरी छाड्न आदेश दिएपछि उनी जेलबाट छाडिएको हो। सुरुमा कम बोलेका दुर्गाप्रसादको स्वास्थ्य अवस्थामा सुधार हुँदै गएकोले थप उपचार गर्न प्रदेश १ सरकारले चासो दिएको छ। भतिज गोपालका अनुसार उनी सामान्य कुरा गर्न थालेका छन्। झापाबाट एक जना डाक्टर स्वास्थ्य परीक्षण गर्न माई नगरपालिका१० जाने जनाइएको छ। प्राथमिक स्वास्थ्य परीक्षणपछि कसरी उपचार गर्ने भनेर निर्णय लिइने भएको छ। कन्सल्टेन्ट डाक्टरले आएर कुन ठाउँमा कुन डाक्टरलाई देखाउने भनेपछि हामी त्यही अस्पतालमा पुयाइदिन्छौँ र उपचार गर्छौं, खड्काले भने, त्यसको खर्च प्रदेशको सामाजिक विकास मन्त्रालयले व्यहोर्नेछ। त्यसको व्यवस्थापनमा जिल्ला प्रशासन लाग्ने हो। कोलकातास्थित उच्च अदालतले सोमबार दुर्गाप्रसादलाई प्रारम्भिक क्षतिपूर्ति पाउनुपर्ने बताएको थियो। उनको मुद्दामा फैसला आएपछि अदालतले क्षतिपूर्तिको निर्णय गर्ने जनाइएको छ। प्रदेशको आन्तरिक मामिलामन्त्री हिक्मतकुमार कार्कीले उनलाई क्षतिपूर्ति दिलाउने प्रक्रियामा प्रदेश १ सरकार लाग्ने बताए। गोपालले दीपक जैसी र दुर्गाप्रसाद तिम्सिना भन्ने व्यक्ति एकै हो भन्ने सिफारिस बनाई थप अदालती प्रक्रियामा पहिलेका वकिलसँग छलफल गरिने बताए। अब कोलकाता गएर महावाणिज्य दूतावासको तर्फबाट यो मुद्दा लडिरहेका वकिलसँग छलफल गरी कसरी अघि बढ्ने भन्नेमा लाग्नु छ, उनले भने, प्रदेश सरकारले साथ दिएको छ पक्कै ठुलो बुवाले न्याय पाउनुहुनेछ। महावाणिज्यदूत ईश्वरराज पौडेलले आफू पीडितका परिवारसँग नियमित सम्पर्कमा रहेको बताए। आवश्यक अन्य सहयोग गर्न तयार रहेको पौडेलले अन्नपूर्णलाई बताए।"
