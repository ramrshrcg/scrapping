शीर्षक,विवरण
कोरोनाले सुस्ताएको द्रुतमार्गको कामले पुनः गति लिँदै,"काठमाडौं : कोरोना भाइरस कोभिड१९ बाट उत्पन्न परिस्थितिले उपकरण र जनशक्ति व्यवस्थापनमा कठिनाई भई सुस्ताएको राष्ट्रिय गौरवको काठमाडौतराईमधेश द्रूतमार्गको निर्माणको कामले पुनः गति लिएको छ। निर्माण आयोजनाको कामकारवाहीलाई पूर्ण पारदर्शी र गुणस्तरीय तुल्याउँदै तोकिएको समयसीमाभित्रै सम्पन्न गर्ने लक्ष्यसहित निर्माणलाई तीव्रता प्रदान गरिएको सैनिक जनसम्पर्क तथा सूचना निर्देशनालयले जानकारी दिएको छ। आयोजनाका लागि छनोट भएको अन्तर्राष्ट्रिय परामर्शदाताको टोली प्रमुख र स्थानीय विषय विज्ञसमेतको टोलीले स्थलगत सर्भेको काम शुरु भएको छ। कोभिड१९ कारण पूरै टोली परिचालन हुन बाधा पुगे पनि थोरै जनशक्ति प्रयोगबाट अधिक काम भइरहेको जानकारी दिइएको छ। सेनाका अनुसार महादेवटार, धेद्रे र लेनडाँडामा निर्माण गर्नुपर्ने सुरुङका लागि भूगर्भसम्बन्धी अध्ययन पूरा गरी प्रतिवेदन तयारीको काम भइरहेको छ। त्यहाँ अहिले सुरुङका लागि ड्रिलिङ गरी नमूना परीक्षणको काम भइरहेको जानकारी दिइएको छ। आयोजनालाई दू्रतगतिमा अघि बढाउन पहँुच मार्ग र बेलीब्रिज जडानको काम भइरहेको तथा सुरुङमार्गको ठेक्का व्यवस्थापन गर्न अन्तर्राष्ट्रिय निर्माण व्यवसायीसँग पूर्व योग्यता निर्धारणका लागि सूचना प्रकाशित गरिएको छ। आयोजनाका अनुसार निर्माणमा सहभागी हुन चाहने कम्पनीले आगामी असोज १४ गतेभित्र योग्यतासम्बन्धी काजजात बुझाउनु पर्नेछ। आयोजनाको समष्टिगत वातावरण प्रभाव मूल्याङ्कन प्रतिवेदन स्वीकृत भइसकेको तथा वातावरणसम्बन्धी गहिरो अध्ययन अनुसन्धानको आन्तरिक मूल्याङ्कन प्रभावको पूर्वतयारीको काम भइरहेको छ। आयोजनालाई अघि बढाउने सिलसिलामा चार किलोमिटर क्षेत्रको ढुङ्गा र माटो हटाउन र भर्न प्रतिस्पर्धाबाट १२ वटा प्याकेज बनाएर काम अघि बढाएको जनाइएको छ। आयोजना क्षेत्रमा कटान गर्न बाँकी रहेका एक हजार १५० कटान गर्न बाँकी रहेकामा अब केही दिनमै काम शुरु गरिने तथा कटान भएका रुखको अनुपातमा रोप्नुपर्ने एक लाख सात हजार ११८ वृक्षरोपण गरिसकिएको आयोजनाले जनाएको छ। आयोजनाका लागि मकवानपुरमा ९९ रोपनी जग्गा अधिकरण गर्न पूर्जा तयार भएको तथा मुआब्जाको वितरण प्रक्रिया अघि बढाइएको जानकारी दिइएको छ। रासस"
सिन्धुपाल्चोक केन्द्र भएर ६ म्याग्निच्यूडको भूकम्प (अपडेट),काठमाडौं : सिन्धुपाल्चोक केन्द्र भएर बुधबार बिहानै ठूलो भूकम्प गएको छ । सिन्धुपाल्चोकको राम्चे केन्द्र भएर ६ म्यानिच्यूडको भूकम्प गएको राष्ट्रिय भूकम्प मापन केन्द्रका प्रमुख लोकविजय अधिकारीले जानकारी दिए। उनले राम्चे आसपास केन्द्र भएर बिहान ५ बजेर १९ मिनेटमा ६ म्याग्निच्यूडको भूकम्प गएको बताए । भूकम्प गएपछि काठमाडौं र आसपासका क्षेत्रका हल्लीखल्ली मच्चिएको थियो । एकाबिहानै उपत्यकासहित देशका विभिन्न भागमा भूकम्पले हल्लाएपछि आम सर्वसाधारण घर बाहिर निस्किएर होहल्ला गरेका थिए। गोरखा केन्द्र भएर २०७२ साल वैशाख १२ गते विनाशकारी भूकम्प गएको थियो। केन्द्रका प्रमुख अधिकारीका अनुसार बुधबार बिहानै गएको भूकम्पसमेत त्यही शक्तिशाली भूकम्पको परकम्प हो। २०७२ को भूकम्पले गोरखा र सिन्धुपाल्चोकमा सबैभन्दा बढी क्षति गरेको थियो। भूकम्पका कारण जमिन फाटेको सिन्धुपाल्चोकमा यो वर्ष मनसुन सुरु भएदेखि नै पहिरोले ठूलो क्षति गरेको छ। पहिरोका कारण कतिपय गाउँनै विस्थापित भएका छन्।
मुलुकमा स्वास्थ्य र आर्थिक संकटको चुनौती छ : प्रवक्ता ज्ञवाली,"काठमाडौं : परराष्ट्रमन्त्री प्रदीपकुमार ज्ञवालीले मुलुकले स्वास्थ्य र आर्थिक सङ्कटको सामना गरिरहेको बताएका छन्। सञ्चार तथा सूचना प्रविधि मन्त्रालयमा यही भदौ १९ र २९ गते बसेको मन्त्रिपरिषद् निर्णय सार्वजनिक गर्न आयोजित पत्रकार सम्मेलनमा सरकारका प्रवक्ता ज्ञवालीले स्वास्थ्य र आर्थिक सङ्कटको समुचित समाधान हुन नसके ठूलो जोखिम पैदा हुने बताए। 'दैनिक हजारको सङ्ख्यामा सङ्क्रमित देखिनु, दैनिक सङ्क्रमितको निधन हुनु जस्ताले हामी अझै पनि पिक विन्दुमा पुगेर तल झरेको अवस्था छैन', उनले थपे 'अझ खुकुलो हुने कुराले स्वास्थ्यमा अझ बढी जोखिम रहन्छ। यस्तो बेलामा प्रत्येक नागरिकले आफूलाई कोभिड १९ विरुद्धको अग्रपङ्क्तिमा रहेको सिपाही भन्ने ठान्नुहोला।' नेपालमा अहिलेसम्म कोभिड १९ को सङ्क्रमण ५६ हजार ७८८ जनामा देखिएको छ। यस्तै ३७१ जना सङ्क्रमणबाट निधन भइसकेका छन्। केही सञ्चारमाध्यममा कोभिड १९ को सङ्क्रमण केही होइन भने कुरा आउने गरेकामा असन्तुष्टि व्यक्त गर्दै उनले यस्ता कुराले जनतामा भ्रम पैदा गर्नेसमेत बताए। उनले सञ्चालनमा रहेका क्षेत्रका सबैलाई स्वास्थ्यका मापदण्ड अनिवार्य रुपमा पालना गर्न पनि आग्रह गरे।"
कांग्रेसमा विकल्पको खोजी : महामारीमा कसरी महाधिवेशन ?,"काठमाडौं : प्रमुख प्रतिपक्षी नेपाली कांग्रेसको १४ औं महाधिवेशनको निर्धारित कार्यतालिका प्रभावित भइसकेको छ। फागुन ७ देखि १० गतेसम्म काठमाडौंमा महाधिवेशन सम्पन्न गर्ने गरी दुई पटक संशोधन भइसकेको कार्यतालिका अनुसार कुनै पनि काम अगाडि बढेको छैन। फागुनमा महाधिवेशन नहुनेमा नेता निश्चिन्त भएपनि कांग्रेसले नयाँ मिति तय गर्नेबारे कुनै निर्णय गरिसकेको छैन। संवैधानिक व्यवस्था अनुसार २०७८ साल भदौभित्र महाधिवेशन गरिसक्नुपर्ने बाध्यात्मक अवस्थामा रहेको कांग्रेसभित्र महाधिवेशनका विभिन्न विकल्पमा छलफल सुरु भएको छ। कांग्रेसका वरिष्ठ नेता रामचन्द्र पौडेलले अहिलेकै क्रियाशील सदस्य वा महाधिवेशन प्रतिनिधिबाट भएपनि फागुनमै महाधिवेशन हुनुपर्ने प्रस्ताव गरेका छन्। तर उनको प्रस्तावका पक्षमा भने अधिकांश केन्द्रीय नेताहरु असहमत छन्। पार्टीमा नयाँले नेतृत्व चयन प्रक्रियामा सहभागि हुन पाउनुपर्ने मत बढी छ। तर कोरोना संक्रमणका कारण महाधिवेशन अनिश्चित हुने देखिएपछि विकल्पको खोजी हुन थालेको हो। कोरोना संक्रमण कहिलेसम्म जान्छ ? भ्याक्सिन कहिले आउँछ ? अनि त्यो भ्याक्सिन हाम्रो मुलुकसम्म कहिले आउला ? कांग्रेस केन्द्रीय सदस्य गगन थापाले भने, फागुनको ठाउँमा वैशाखमै महाधिवेशन गर्ने हो भने पनि फागुन पहिलो सातामा वडा अधिवेशन सुरु गर्नुपर्छ। काठमाडौंको एउटै वटामा एक हजारसम्म क्रियाशील सदस्य छन्। महानगरपालिकामा १० हजार मान्छे जम्मा हुन्छन्। त्यत्रो भीड जम्मा भएर महाधिवेशन कसरी सम्भव होला ? कांग्रेसमा केन्द्रीय महाधिवेशन प्रतिनिधि मात्रै ४५ सयदेखि पाँच हजारसम्म हुन्छन्। पार्टीको महाधिवेशनमा हजारौंको संख्या नेता कार्यकर्तासँगै शुभेच्छुकको भीड हुन्छ। त्यसकारण कोरोना संक्रमणले एक ठाउँमा सबै जना उपस्थित हुने अवस्था भएन भने विकल्प के हुनसक्छ ? त्योबारे आजैदेखि छलफल आवश्यक छ, कांग्रेस पाठशालाले मंगलबार आयोजना गरेको भर्चुअल कार्यक्रममा केन्द्रीय सदस्य थापाले भने, नर्मल अवस्था भयो भने ठिकै छ। तर न्यूनर्मलमा जानुपर्यो भने अहिलेदेखि नै तयारी गरे सहज होला। नत्र फागुनमा गएर कसरी अधिवेशन गर्ने भनेर छलफल गर्न थाल्यौं भने कागजी प्रक्रिया पुरा गरेर अहिलेकै कमिटीलाई निरन्तरता दिनुको विकल्प हुने छैन। महाधिवेशनका लागि क्रियाशील सदस्यता वितरण पहिलो कार्य हो। यो काम कांग्रेसमा सबैभन्दा जटिल र चूनौतिपूर्ण हुँदै आएको छ। १३ औं महाधिवेशनमा क्रियाशील सदस्यता टुंग्याउन छानविन समितिले ६ महिना लगाएको थियो। यसपटक भदौ मसान्तभित्र क्रियाशील सदस्यको सूची जिल्लाले केन्द्रमा पठाइसक्नुपर्ने कार्यतालिका थियो। तर अहिलेसम्म जिल्लामा सदस्यता वितरणको काम सुरु नै हुन सकेको छैन। केन्द्रीय निर्वाचन समितिले क्रियाशील सदस्यको अन्तिम सूची प्रकाशित गरिसकेपछि मात्रै अधिवेशनको प्रक्रिया सुरु हुन्छ। पुरानो क्रियाशील सदस्यता नविकरण हुन गाह्रो छैन। कोरोनाका कारण नयाँ क्रियाशील सदस्यता वितरणमा भने समस्या छ। सबै क्रियाशील सदस्य जम्मा हुनुपर्ने प्रावधानलाई संशोधन गरेर वडाका पदाधिकारी मात्रै बसेर वा थोरै संख्यामा मात्रै राखेर क्रियाशील सदस्यता दिन सकिन्छ। त्यस्तो पनि सम्भव नभए टोलमा नै सदस्यता वितरण गर्ने व्यवस्था गरौं, केन्द्रीय सदस्य रमेश लेखकले भने, वडा अधिवेशनका लागि पनि टोल टोलमा मतदान गर्न सकिन्छ। वडा प्रतिनिधि चयन भइसकेपछि माथि कम संख्यामा प्रतिनिधि हुँदै आउँछ। तलदेखि माथिसम्म विकेन्द्रित गरौं। थोरै संख्यामा मात्रै मान्छे उपस्थित हुने अवस्था सिर्जना गर्नेतर्फ सोचौं। फागुनमा महाधिवेशन असम्भव भएकाले अर्काे वर्ष भदौलाई केन्द्रमा राखेर कार्यतालिका बनाउनुपर्नेमा नेता लेखकको जोड छ। यदि केही गरी महाधिवेशन भदौमा पनि नहुने अवस्था आयो भने निर्वाचनलाई विकेन्द्रीकरण गर्न सकिन्छ। १६५ वटा निर्वाचन क्षेत्रमा मतदान गरेर केन्द्रीय कार्यसमिति र प्रदेश कार्यसमिति चयन गर्न सकिन्छ, उनले भने। केन्द्रीय सदस्य जीवन परियारले कोरोना संक्रमणका बीचमा अधिवेशन सम्भव नहुने भन्दै समयमै विकल्पबारे सोच्नुपर्ने खाँचो औल्याए। हामीले समयमै विकल्प के हुन सक्छ त्यसका लागि विधि र प्रक्रियामा छलफल गरेर महाधिवेशन गर्नुपर्दछ। यसका लागि केन्द्रीय कार्यसमितिले आवश्यक तयारी, छलफल र सहजीकरण गर्नुपर्दछ, उनले भने, प्रतिनिधि सभा निर्वाचन क्षेत्रमा मतदान गरेर नेपाल बारको चुनावजस्तै जिल्लामै मतगणना गरेर केन्द्र र प्रदेशमा पठाउने व्यवस्था गर्नुपर्दछ। महाधिवेशनमा नेतृत्व चयनका लागि विकल्पमा प्रविधिको प्रयोग गर्न सकिने सुझाव पनि आएका छन्। धेरैजसो नेताहरु भने मतदानलाई विकेन्द्रीकरण गर्न सके कोभिड१९ कै बीचमा अधिवेशन सम्भव हुने बताउँछन्। तर महाधिवेशनले नेतृत्व चयन मात्र नभई पार्टीको आगामी मार्ग निर्देशन गर्ने थलो पनि हो। मतदानलाई विकेन्द्रीकरण गर्दा महाधिवेशन विचारको बहसभन्दा नेतृत्वको चयनमा मात्रै केन्द्रित हुने चिन्ता पनि कांग्रेसभित्र छ। महाधिवेशन नेतृत्व चयन मात्रै होइन, यो वैचारिक थलो हो। यसलाई वैचारिक बहसको थलो कसरी बनाउने भन्ने मूल ध्येय हो। एकै ठाउँमा बसेर छलफल गर्न सकिने अवस्था हुँदैन भने विकल्पमा कसरी जान सकिन्छ त्यसबारे पनि सोचौं, कांग्रेस केन्द्रीय सदस्य डीना उपाध्यायले भनिन्, हामीले कार्यकर्तालाई मात्रै सम्बोधन गर्ने होइन, आमनागरिकलाई समेट्न सक्ने गरी पार्टीको नीति तय गर्नुपर्छ। त्यसका लागि वैचारिक बहस तल्लो तहसम्म पुर्याउनु जरुरी छ। अहिले नै महाधिवेशनको नयाँ मिति तय गर्ने पक्षमा आफू नरहेको उनले बताइन्। संगठन समायोजन, क्रियाशील सदस्यता नविकरण र वितरणको काम टुंग्याएपछि मात्रै नयाँ कार्यतालिका ल्याउन सक्यौं भने त्यसले काम गर्छ, उनले भनिन्।"
प्राधिकरणका निमित्त कार्यकारी निर्देशकको जिम्मेवारी कोइरालालाई,"काठमाडौं : सरकारले नेपाल विद्युत् प्राधिकरणका निमित्त कार्यकारी निर्देशकको जिम्मेवारी उपकार्यकारी निर्देशक लेखनाथ कोइरालालाई दिएको छ। ऊर्जा, जलस्रोत तथा सिँचाइमन्त्री वर्षमान पुनले आज मन्त्रिस्तरीय निर्णय गरी कोइरालालाई निमित्त कार्यकारी निर्देशकको जिम्मेवारी दिएका हुन्। प्राधिकरणमा कार्यरत उपकार्यकारी निर्देशकमध्ये कोइराला सबैभन्दा वरिष्ठ हुन। वरिष्ठतालाई समेत ख्याल गरेर मंगलबार मन्त्रिस्तरीय निर्णयबाट उपकार्यकारी निर्देशक कोइरालालाई प्राधिकरणको निमित्त कार्यकारी निर्देशकको जिम्मेवारी दिइएको मन्त्री पुनका प्रेस संयोजक दयानिधि भट्टले जानकारी दिए। अर्को व्यवस्था नहुन्जेलका लागि कोइरालालाई प्राधिकरणको दैनिक कामकाज सम्हाल्ने गरी जिम्मेवारी तोकिएको हो। मन्त्री पुन प्राधिकरण सञ्चालक समितिका अध्यक्षसमेत हुन। रासस"
बलात्कारपछि मृत्युको सहारा,"राजविराज : आफू सामूहिक बलात्कारमा परे पनि गाउँको पञ्चेतीले उजुरी दिन रोकेपछि पीडित १७ वर्षीया नन्की भनिने संगीता मण्डलले मंगलबार आत्महत्या गरेकी छन्। सप्तरीको डाकनेश्वरी नगरपालिका७ ललितपुरकी संगीताको मृत्युलगत्तै चार आरोपित फरार भएका छन्। आरोपितमा ३० वर्षीय धर्म मण्डल, ३५ वर्षीय विष्णु मण्डल, १८ वर्षीय रञ्जित मण्डल र १९ वर्षीय बब्लु मण्डल छन्। पीडितलाई प्रहरी कार्यालय जान रोक लगाएको आरोपमा चार पञ्चलाई प्रहरीले पक्राउ गरेको छ। पक्राउ पर्नेमा स्थानीय जयकान्त मण्डल, वासुदेव मण्डल, सत्यनारायण मण्डल रहेको सप्तरी जिल्ला प्रहरीले जनाएको छ। उनीहरूले पीडित संगीता र उनकी आमालाई प्रहरी कार्यालय जान रोक लगाउँदै आरोपितहरूबाट ५५ हजार रुपैयाँ क्षतिपूर्ति भराउने फैसला सुनाएका थिए। उक्त निर्णयप्रति असन्तुष्ट पीडितले पीडा सहन नसकी आत्महत्या गरेको प्रहरीको प्रारम्भिक अनुसन्धानले देखाएको छ। किशोरीकी आमाका अनुसार घटना सोमबार बिहानको हो। किशोरी हिलो लागेको रगतपच्छे अवस्थामा रुँदै घर आइन्। हातका चुरा फुटेका थिए। कपाल पूरै फुकेको थियो। धेरै बेरसम्म एकनास रोइरहिन्। चार जनाबाट आफू बलात्कृत भएको सुनाएर केहीबेर बेहोस भएको पीडितकी आमाले बताइन्। चार जनाले पछाडिबाट झ्याप्पझुप्प समातेर खेतमै लडाए। वरपर अरू कोही थिएनन्। लुगा फुकाल्न थालेपछि जोरजोरले चिच्याउन खोजे पनि उनको केही सीप लागेन। उनको मुख बन्द गरिएको थियो। आवाज नै बाहिर गएन। बलात्कारीहरू जबरजस्ती गरेर फर्किए। पीडित किशोरी एकछिन बेहोस भइन्। उठ्नै सकिनन्। जसोतसो घर फर्किएकी उनले आफ्नो पीडामा गाउँलेको सहयोग पाउने अपेक्षा गरेकी थिइन्। तर, त्यसो भएन। आमाले घटनाबारे जानकारी दिँदै न्यायको भिख माग्दै आफ्नै गाउँ र समुदायका मुख्य व्यक्तिहरूलाई बोलाइन्। भेला भएका १०१२ जना पञ्चले आरोपितहरूबाट क्षतिपूर्ति भराई दिनुपर्ने र पीडितले कतै उजुरी गर्न नपाउने फैसला सुनायो। आमाछोरी दुवैले त्यसको विरोध गरे। पञ्चले एक जनाको इज्जत ठूलो कि सिंगो गाउँको भन्दै धम्क्याए। प्रहरीमा उजुरी गरे साक्षी प्रमाण जुटाउन नसक्ने भएकाले चुपचाप रहन उनीहरूले चेतावनी दिएको छिमेकी बताउँछन्। बलात्कारको उजुरी गरे किशोरीकै बदनाम हुने, त्यसले बिहे पनि नहुने, आरोपितबाट पाउने क्षतिपूर्ति पनि छुट्ने भन्दै घटना बिर्सिन गाउँका जान्नेबुझ्नेले भनेपछि किशोरी तनावमा परेको छिमेकी पाचीलाल मण्डलले बताए। जबरजस्ती गरेर दबाउन खोज्नेले भोलि अरूलाई पनि यस्तै नगर्लान् र ?, पीडितकी आमाले भनिन्, यस्तो अवस्थामा पुर्याउनेहरूलाई कडा दण्ड सजाय होस् भन्ने चाहना छ। तर, म एक्लै के गरुँ ? के गर्नेुपर्ने हो ? त्यो पनि थाहा छैन। गाउँलेबाट त्यस्तो होला भन्ने कल्पनासमेत नगरेको उनले बताइन्। किशोरीकी बुवा उमा मण्डलको चार वर्षअघि मृत्यु भएको थियो। दिदीको विवाह भइसकेको छ। त्यसैले उनी घर र खेतीको काममा एक वर्ष जेठा दाजुसँगै खटिन्। सोमबार बिहान पनि धानखेतमा पानी धेरै लागेको भएर त्यसलाई आली काटेर बगाउन उनी खेतमै गएकी थिइन्। आफ्नो खेत नभएकाले अरूको जग्गा किशोरीको परिवारले बटियामा लिएर उब्जनी बाँडफाँट गर्ने गरेको थियो। जिल्ला प्रहरीका इन्स्पेक्टर सन्तोष खड्काले घटनास्थलमा पीडितले जोगिन संघर्ष गर्दा धान मडारिएको, चुराहरू फुटेको पाइएको बताए। पीडित किशोरीको शव मंगलबार साँझ राजविराज ल्याइएको छ। बुधबार पोस्टमार्टम गर्न धरान लगिने इन्स्पेक्टर खड्काले बताए। जिल्ला प्रहरीबाट खड्का नेतृत्वको टोली अनुसन्धान गर्न घटनास्थल पुगेको थियो। अन्य तीन टोली पनि घटनास्थलमा खटिएका थिए। गाउँमा आफ्नै कानुन सप्तरीका गाउँगाउँमा देशको कानुन होइन, आफ्नै कानुन प्रयोग हुने गरेको छ। कानुनभन्दा व्यवहार ठूलो भन्ने मान्यताले गाउँमा चोरी, लागूऔषधका घटना मात्र होइन, कथित बोक्साबोक्सी, बालविवाह, बहुविवाह, बलात्कारजस्ता संवेदनशील घटनामा पञ्चेती बसेर निर्णय हुने गरेको छ। तिलाठी कोइलाडी गाउँपालिकामा गर्भवती १५ वर्षीया बालिकाको विवाह एक पञ्चेतीले १८ वर्षीय किशोरसँग गराइदिएको घटना जेठ ३२ गते सार्वजनिक भएको थियो। ती बालिकाले विवाह गराइदिएका किशोरको नभई अर्कै युवकको गर्भ रहेको बताएकी थिइन्। उक्त घटनामा तिलाठी कोइलाडी गाउँपालिका३ सकरपुराका २५ वर्षीय लालबहादुर मुखिया कारबाहीमा परे पनि पक्राउ परेका पञ्चलाई त्यत्तिकै छाडियो। राजगढ गाउँपालिका४ बेल्ही टोलका १५ देखि १८ वर्षीय पाँच किशोरलाई चोरी आरोपमा जेठ २९ गते गाउँलेको पञ्चेती बस्यो। किशोरहरूलाई ११११ पटक बाँसको सिर्कनाले कुटपिट गर्नुका साथै २५ सय जरिवाना तिर्न लगाइएको थियो। गाउँघरमा मात्र नभई प्रहरी कार्यालयमा पनि पञ्चेती बस्ने गरेको छ। कानुनले विभेद नगरे पनि सामाजिकताका नाममा हुने पञ्चेतीले महिला, बालिका, दलित असुरक्षित महसुस गर्छन्। कथित बोक्सीको उजुरीमा जरिवाना गर्न लगाउने, बलात्कार गर्नेसँग विवाह गराइदिने, बाल र बहुविवाहलाई सहजै स्विकार्ने चलन गाउँघरमा कायमै छ। यही आधारमा पञ्चेतीले निर्णय गर्दै आएको छ। कानुनमा गए आपसी द्वन्द्व बढ्ने र घर फुटने भयले पञ्चेतीको फैसला सर्वोपरी मान्ने गरिएको सामाजिक कार्यकर्ता गीता देबको भनाइ छ। शिक्षिका मञ्जु श्रेष्ठले हानिकारक परम्परालाई मौलिक ठानेर नयाँ पुस्ताले सहँदा महिलाहरू असुरक्षित रहेको बताइन्। घरमा बसिरहेको बेला होस् वा खेतबारीमा काममा जाँदा। बसमा जाँदा होस वा मन्दिर, हाटबजार, कार्यालयतिर जाँदा होस जहाँ पनि हिंसा हुन सक्छ, उनले भनिन्, धेरैजसो घटना गाउँघरमै चुपचाप मिलाइन्छ। देशको नियमकानुन पनि लाग्दैन। गाउँघरमा कुरा नमिलेपछि मात्र प्रहरीमा उजुरी गर्ने प्रवृत्तिले घटना अनुसन्धान गर्न र आरोपितहरू पक्राउ गर्न समस्या हुने गरेको प्रहरी अधिकारीको भनाइ छ। किशोरीको मृत्युपछि मात्र जानकारी पाएको पछिल्लो घटनामा संलग्न अराोपितलाई कानुनबमोजिम कारबाही हुने डीएसपी तिलक भारतीले बताए। मुलुकी अपराध संहिता २०७४ मा पीडितको उमेर हेरेर सजाय तोकिएको छ। १६ वर्ष वा त्यसभन्दा बढी १८ वर्षभन्दा कम उमेरकी भए १० देखि १२ वर्षसम्म कैदको व्यवस्था छ। सामूहिक रूपमा बलात्कार गरे थप पाँच वर्षसम्म कैद सजाय हुने उल्लेख छ। ००० सप्तरीकी एक किशोरी सामूहिक बलात्कारमा परेको स्थान। मनोहर पोखरेल"
भ्रष्टाचारको प्रवृत्तिगत स्वरूप र असर,"सार्वजनिक पदमा रहेका जिम्मेवार पदाधिकारीको भ्रष्टाचारको प्रवृत्तिको देखासिकीबाट गैरसरकारी एवं सामाजिक संघसंस्था, निजी क्षेत्रमा समेत भ्रष्टाचार विस्तार हुँदै गएको छ सरकारले मुलुकमा सुशासन कायम गराउन कर्मचारीतन्त्रको पदीय जिम्मेवारीमा हुनुपर्ने आचरण, इमानदारी र सेवाभावको निरन्तर अपेक्षा गरेको हुन्छ। सरकारको कार्यकारिणीमा मुख्य भूमिकामा रहेको कर्मचारीतन्त्रको कार्यसंस्कृति एवं संगठनात्मक प्रवृत्तिले सरकारको सफलता वा असफलतालाई निक्र्यौलसमेत गर्दछ। सार्वजनिक पदमा रहने व्यक्तिको कार्यशैली एवं व्यवहारलाई जनताको सन्तुष्टिसँग तादात्म्य गराउने प्रयास सरकारबाट निरन्तर भइरहेको हुन्छ। यस सन्दर्भमा संविधानको धारा ५१ मा सार्वजनिक प्रशासनलाई स्वच्छ, सक्षम, निष्पक्ष, पारदर्शी, भ्रष्टाचारमुक्त, जनउत्तरदायी र सहभागितामूलक बनाउँदै राज्यबाट प्राप्त हुने सेवासुविधामा जनताको समान र सहज पहुँच सुनिश्चित गरी सुशासनको प्रत्याभूति गर्ने व्यवस्था हुनु प्रशासनिक संयन्त्रतर्फ राज्यको विश्वास र भरोसा रहनुसमेत हो। भ्रष्टाचार निवारण ऐनमा सार्वजनिक पद धारण गरेकाहरूले कस्तो कार्य वा व्यवहार गरेमा भ्रष्टाचार गरेको ठहरिने भन्ने सम्बन्धमा स्पष्ट व्यवस्था भएको छ। साथै सुशासन ऐन तथा नियमावलीमा सार्वजनिक पदाधिकारीहरूको काम, कर्तव्य, अधिकार एवं जिम्मेवारीका साथै नागरिक वडापत्र, कार्यसञ्चालन विधिसमेतको व्यवस्था गरेको छ। सार्वजनिक पदमा रहने कर्मचारीले जिम्मेवारी निर्वाहका सन्दर्भमा पालना गर्नुपर्ने आचरण एवं अनुशासनका सम्बन्धमा विभिन्न ऐन, नियम एवं निर्देशिकामा आचरणयुक्त हुनुपर्ने व्यवस्थासमेत गरेको छ। यस्ता कानुनी व्यवस्थाका अतिरिक्त विभिन्न संस्थागत व्यवस्थाबाट सार्वजनिक पदमा रहने व्यक्तिको आचरण एवं प्रवृत्ति स्वच्छ, निष्पक्ष र इमानदार हुनुपर्ने स्पष्ट छ। भ्रष्टाचार प्रवृत्तिगत समस्या भएकाले यसको निराकरणका लागि जिम्मेवारीमा रहेका व्यक्तिको प्रवृत्तिमा सुधार गर्ने प्रयास गर्नु अत्यावश्यक छ। नेपालको सन्दर्भमा सार्वजनिक पदमा रहने जिम्मेवार पदाधिकारीले आफ्नो जिम्मेवारी निर्वाहका क्रममा देखाउने गरेको गलत प्रवृत्तिका कारण भ्रष्टाचार क्रमशः विस्तार हँुदै गएको सहज अनुमान गर्न सकिन्छ। सम्पन्न व्यक्तिदेखि उच्च तहका जिम्मेवार व्यक्तिसमेत भ्रष्टाचारजन्य कार्यमा सलंग्न भएको पाइनुले यस तथ्यलाई स्पष्ट गरेको छ। सार्वजनिक पदाधिकारीको स्वच्छ र इमानदार जिम्मेवारी निर्वाहका लागि विभिन्न कानुनी प्रावधानबाट निर्देशित गर्ने प्रयास हँुदै आएको भए पनि सेवागाहीमैत्री व्यवहार हुन नसक्दा अनियमितताका कार्य हँुदै आएका छन्। घुस वा रिसवत लिन सहज वातावरण बनाउन कर्मचारीले कार्य प्रक्रियालाई जटिल बनाउने र समयमा काम सम्पन्न नगर्ने, काम पन्छाउने, जिम्मेवारी पालना नगर्ने परम्परागत प्रवृत्ति वर्तमानमा समेत कायमै राखेको छ। सार्वजनिक सेवा प्रवाहमा नियमानुसार सेवा प्रदान नगरी उत्तरदायित्व पन्छाउने, ढिलासुस्ती गर्ने र रिसवत लिने प्रवृत्तिका कारण सेवाग्राहीहरू आफ्नो काम समयमै गराउनका लागि रिसवत दिन बाध्य हुने गरेका छन्। मूलतः कार्यालयबाट नियमानुसार गरिदिनुपर्ने दर्ता नवीकरण, सिफारिस, निकासा र भुक्तानीजस्ता काममा कर्मचारीले घुस लिने गरेको पाइन्छ। सार्वजनिक जिम्मेवारीमा रहेका संघीय तहदेखि स्थानीय तहसम्मका तल्लो तहदेखि माथिल्लो तहका पदाधिकारी भ्रष्टाचारको गलत प्रवृत्तिबाट सार्वजनिक स्रोत, साधन र सम्पत्ति व्यक्तिगत लाभका लागि दुरुपयोग गर्नेगराउने कार्यमा संलग्न हुने कार्य रोकिएको छैन। सार्वजनिक सम्पत्ति हिनामिनामा स्थानीय तहका पालिकाहरूको बजेट निजी खातामा स्थानान्तरण गरी निजी सम्पत्ति जोड्ने, सामाजिक सुरक्षा भत्ता वितरण गर्दा आफैं औंठाछाप लगाई झूटो र किर्ते भरपाइ खडा गरी बढी रकम भुक्तानी लिई हिनामिना गर्ने, गाविसको लक्ष्यित कार्यक्रमसमेतका लागि निकासा भएको रकम बैंकबाट निकाली आफ्नो घरव्यवहारमा लगाउने, नक्कली बंैक ग्यारेन्टीका आधारमा मोबिलाइजेसन पेश्की दिने, गाउँपालिकाको चालु र पुँजीगत बजेट हिनामिना गर्ने गरेका जस्ता अनियमित कार्य हुने गरेको पाइएको छ। साथै कृषि, वन, स्वास्थ्य, ऊर्जालगायतका अन्य क्षेत्रमा समेत किर्ते कागज बनाई सरकारी रकम बैंकबाट निकाली हिनामिना गर्ने, सम्पन्न नभएको कामको कार्यसम्पन्न प्रतिवेदन बनाई भुक्तानी लिने, वनका काठ बदनियतका साथ कटान गरी ओसारपसार गर्ने र प्रचलित कानुन एवं मापदण्डविपरीत प्रतिस्पर्धा नगराई कार्यालय सामग्री खरिद गर्ने वा सरकारी सम्पत्ति भाडामा लिनेजस्ता अनियमित प्रवृत्ति हुने गरेको पाइन्छ। सरकारीसार्वजनिक जग्गा संरक्षण गर्ने मुख्य जिम्मेवारीमा रहेका सार्वजनिक पदाधिकारीबाटै सार्वजनिक जग्गा आफ्नो वा व्यक्तिका नाममा दर्ता गर्नेगराउने प्रवृत्ति पछिल्लो समय तीव्र भएको छ। निरन्तर प्रयास हँुदै आएको भए पनि सार्वजनिक जग्गा व्यक्तिका नाममा दर्ता गर्ने प्रवृत्तिमा कमी आउन सकेको छैन। सरकारी जग्गा सरकारी निकायमा रहेको दर्ता स्रेस्ताको कागजातलाई गैरकानुनी तरिकाले हेरफेर गरी व्यक्तिका नाममा दर्ता गरी जग्गाधनी प्रमाणपुर्जा दिने, सक्कल जग्गाधनी दर्ता से्रेस्तामा गैरकानुनी तवरले अक्षरहरू थपी स्रेस्ताको सहीछाप र मिति महलमा नक्कली छाप लगाउने प्रवृत्ति रहेको पाइन्छ। संघीय तहदेखि स्थानीय तहसम्मका सार्वजनिक निर्माण वा खरिद गर्दा अनिवार्यरूपमा तोकिएका कानुनी आधार अवलम्बन गर्नुपर्ने व्यवस्था भएको भए पनि गैरकानुनी लाभ वा घुस कमिसनको मनसाय राखी मौजुदा कानुनी आधार अनुसरण नगर्ने, कानुनी प्रावधानको गलत व्याख्या गर्ने, कानुनको भावनाविपरीत निर्णय गरी कार्य गर्नेगराउने प्रवृत्तिका कारण सार्वजनिक खरिद एवं निर्माणमा ठूलो अनियमितता हुने गरेको पाइएको छ। राष्ट्रसेवक कर्मचारीबाट आफू वा अरू कुनै व्यक्तिलाई गैरकानुनी लाभ पुर्याउने वा नेपाल सरकार वा सार्वजनिक संस्थालाई गैरकानुनी हानि पुर्याउने बदनियतले सार्वजनिक खर्च गर्दा राज्यको वार्षिक स्रोतको अपव्यय गरेका दृष्टान्त विभिन्न अनुसन्धानबाट उजागर भएका छन्। ऐन, नियमानुसार टेन्डर आह्वान नगरी बजेट खर्च गर्ने, विशेष परिस्थितिमा खरिद गर्दा अवलम्बन गर्नुपर्ने कानुनी प्रावधानसमेतको पालना नगरी सरकारी बजेट खर्च गर्ने, स्थानीय दररेटभन्दा अत्यधिक र अस्वाभाविक रूपमा बढी मूल्य राख्ने, किर्ते प्रतिवेदन तयार गरी रकम अपव्यय गर्नेेलगायतका प्रवृत्ति देखिएको छ। साथै कम परिमाणमा सामान खरिद गरी बढीको बिल देखाई सामान खरिद गर्ने एवं खरिद वा निर्माणका काममा भुक्तानी दिँदा अनिवार्य रूपमा कमिसन लिने जस्ता भ्रष्टाचारजन्य प्रवृत्ति रहेको पाइन्छ। सरकारी नोकरी वा पदोन्नति हासिल गर्ने तथा सरकारी सेवा र सुविधा प्राप्त गर्ने उद्देश्यले शैक्षिक योग्यताको नक्कली प्रमाणपत्र, भूछा अध्यापन। नागरिकता, नियुक्तिपत्रजस्ता कागजात पेस गर्ने प्रवृत्तिबाट अनियमित सुविधा लिने प्रवृत्ति कायमै छ। यस्तो प्रवृत्तिबाट सुविधा लिने पदाधिकारीका विरुद्धमा आउने उजुरी वा सूचनाका आधारमा मात्र अनुसन्धान एवं खोजी गरिने भएका कारण अनुसन्धानको दायरामा नआएका अन्य धेरै झूटा विवरण पेस गरेर भ्रष्टाचार गर्ने पदाधिकारीहरू कारबाहीको दायराभन्दा बाहिर रहेका सहज अनुमान गर्न सकिन्छ। सेवाग्राहीको सेवासँग सम्बन्धित वा विकास निर्माण वा सार्वजनिक खरिद, सरकारी रेकर्ड वा प्रमाणजस्ता क्षेत्रमा राष्ट्रसेवकले गलत लिखत तयार गर्ने, गलत प्रतिवेदन दिने, सरकारी कागजात सच्याउने, नोक्सान गर्ने वा लुकाउने भ्रष्टाचारजन्य प्रवृत्ति संघीय तहदेखि स्थानीय तहसम्म हुने गरेको छ। निर्णय तहमा रहेका उच्च राजनीतिक एवं प्रशासनिक पदाधिकारीमा नीतिगत भ्रष्टाचारको प्रवृत्ति छ। राजनीतिक तथा प्रशासनिक नेृतत्व तहका पदाधिकारीबाट गलत कानुन वा नीति तर्जुमा गरी कार्यान्वयनमा ल्याउने, कानुन वा नीतिको भावनाविपरीत निहित स्वार्थका लागि गलत व्याख्या गर्नेजस्ता प्रवृत्ति छ। भ्रष्टाचार प्रवृत्तिगत रोग भएकाले गैरकानुनी कमाइमा अग्रसर भएका कर्मचारी वा राजनीतिक नेतृत्व वा सार्वजनिक जिम्मेवारीमा रहेका अन्य व्यक्ति, बिचौलिया भ्रष्टाचारमा संलग्न हुने गरेको पाइन्छ। राजनीतिक क्षेत्र वा प्रशासनिक एवं गैरप्रशासनिक क्षेत्रको सार्वजनिक जिम्मेवारीमा रहेका तल्लो तहदेखि उच्च तहसम्मका पदाधिकारीबाट भ्रष्टाचार भएको तथ्य अख्तियार दुरुपयोग अनुसन्धान आयोगमा प्राप्त सूचना एवं उजुरीका साथै भ्रष्टाचारविरुद्धका कारबाहीले यस तथ्यलाइ पुष्टि गरेको छ। गलत प्रवृत्तिका कारण सार्वजनिक पदमा रहेका राजनीतिक एवं प्रशासनिक क्षेत्रलगायत गैरसरकारी निकायसमेतका जिम्मेवार व्यक्तिहरू भ्रष्टाचारजन्य कार्यमा संलग्न हुने गरेको पाइएको छ। मूलतः गलत प्रवृत्तिलाई प्रणालीले नियन्त्रण गर्नुपर्ने भए पनि मुलुकको शासकीय एवं प्रशासकीय प्रणाली कमजोर हुनुका कारण सार्वजनिक जिम्मेवारीमा रहने व्यक्तिहरूको भ्रष्टाचारजन्य प्रवृत्तिले भ्रष्टाचार संगठितरूपमा व्यापक हुँदै गएको छ। गैरकानुनी आर्जनका लागि निहित स्वार्थबाट प्रभावित हुने राजनीतिक एवं प्रशासनिक पदाधिकारीलगायत अन्य बिचौलिया र सरोकारवाला व्यक्तिहरूसमेतको मिलेमतोबाट भ्रष्टाचार गर्ने साथै भ्रष्टाचारको विरुद्धमा काम गर्ने निकाय वा प्रणालीलाई कमजोर गराउने प्रवृत्तिसमेत छ। मूलतः मुलुकमा भ्रष्टाचारको प्रवृत्ति कायमै रहनुमा परम्परागत सोच र प्रवृत्तिबाट प्रभावित मुलुकको खर्चिलो र अस्वस्थ्य राजनीतिक निर्वाचन पद्धतिमा सामयिक सुधार हुन नसक्नु, भ्रष्टाचार नियन्त्रणका लागि सोच, नीति, योजना, रणनीतिको नियमितताका लागि राजनीतिक सहमति र प्रतिबद्धताको कमी हुनु, भ्रष्टाचारविरुद्धको अनुसन्धान एवं कारबाहीलाई व्यापक, निष्पक्ष एवं वैज्ञानिक गराउने र सजायलाई कडा बनाउने कार्यमा राजनीतिक नेतृत्वको सोच र अग्रसरता अग्रगामी हुन नसक्नु, भ्रष्टाचारको कमाइलाई समाजले सहज स्विकार्ने एवं अकूत सम्पत्तिको प्रशंसा गर्ने सामाजिक स्वभावमा परिवर्तन आउन नसक्नु आदि कारण छन्। यसका अतिरिक्त सार्वजनिक सेवाकेन्द्रमा बिचौलियाको अनावश्यक सहभागिता हुनु पनि महत्वपूर्ण कारण भएको देखिन्छ। वर्तमानमा बिचौलिया भ्रष्टाचार गर्नेगराउने उद्देश्य भएका व्यक्तिका लागि सहज र सुरक्षित माध्यम भएका छन्। सेवाग्राही एवं कर्मचारीको बिचौलियाप्रतिको सहयोगात्मक भूमिकाका कारण कार्यालयमा सहज उपस्थिति हुने साथै प्रत्यक्ष एवं परोक्षरूपमा कार्यालयमा उपस्थित भई सेवाग्राहीलाई ठग्ने प्रवृत्ति बढ्दै गएको छ। भ्रष्टाचारजन्य कार्य नियन्त्रण गरी मुलुकमा सुशासन कायम गराउने कार्य चुनौतीपूर्ण छ। स्थानीय तहसम्म संस्थागत रूपमा गाजिँदै गएको भ्रष्टाचार नियन्त्रण गर्न तीनै तहका सरकार प्रमुख एवं प्रशासनिक प्रमुखको प्रतिबद्धता र सहकार्य जरुरी छ। राजनीतिक नेतृत्वले राजनीतिक दल एवं सरकारमा संस्थागत रूपमै भ्रष्टाचारविरुद्धको संस्कार एवं पद्धति विकास गर्नुपर्ने साथै भ्रष्टाचारमा संलग्न हुने राजनीतिक दलका कुनै पनि व्यक्तिलाई कारबाहीको दायरामा ल्याउने, दोषीलाई भविष्यमा कुनै पनि राजनीतिक गतिविधिमा सहभागी नगराउने पद्धति थालनी गर्नु जरुरी छ। साथै जिम्मेवार पदमा रहँदा हुने भ्रष्टाचार एवं अनियमित कार्यको आत्मालोचना गरी नैतिकताका आधारमा पदबाट राजीनामा गर्नेगराउने संस्कारको विकास गर्ने, भ्रष्टाचारविरुद्धको कार्य जिम्मेवारीमा रहेका संस्थाहरूको अध्ययन, अनुसन्धान, निर्णय, फैसलालगायतका प्रक्रियागत कार्यमा राजनीतिक एवं प्रशासनिक हस्तक्षेप गर्न नपाउने व्यवस्था कार्यान्वयनमा ल्याउने, प्रशासनिक कार्यसम्पादनका सन्दर्भमा हुने भ्रष्टाचारविरुद्धमा सदाचारी कर्मचारीले आफ्नै सेवा, समूह र कार्यालयभित्रका भ्रष्टाचारीको उजुरी एवं सूचना सजाय गर्ने निकायमा शीघ्र पुर्याउने संस्कार विकासमा जोड दिनुपर्छ। यसका अतिरिक्त भ्रष्टाचारविरुद्धको अध्ययन, अनुसन्धान, तहकिकात, मुद्दा दायरको कार्यलाई साझा जिम्मेवारी एवं दायित्वका रूपमा स्वीकार गरी भ्रष्टाचारीलाई कानुनको कठघरामा पुर्याउन नतिजामुखी सहकार्य एवं समन्वय गर्ने कार्यलाई प्राथमिकता दिनुपर्ने भएको छ। साथै भ्रष्टाचारबाट आर्जन गरेको सम्पत्तिका विरुद्धमा समाजमा निरन्तर विरोध हुनुपर्ने र यसका लागि सामाजिक संघसंस्था, नागरिक समाज, सञ्चारमाध्यम भ्रष्टाचारीको अकूत सम्पत्ति, अस्वाभाविक जीवन निर्वाह, भौतिक पूर्वाधारको उपयोगलगायतका सूचना कारबाही गर्ने निकायमा पुर्याउन अग्रसर हुुनुपर्छ। भ्रष्टाचारविरुद्धको कार्यमा अख्तियारको अग्रसरता प्रभावकारी देखिएको भए पनि अन्य जिम्मेवार निकायहरू यस कार्यमा प्रभावकारी हुन नसकेको यथार्थ छ। सार्वजनिक सेवाप्रतिको जनताको विश्वसनीयता एवं गुणात्मकता कायम गर्न सकिएको छैन। सार्वजनिक पदाधिकारीको परम्परागत सोच, संरचना, संस्कार र कार्य प्रवृत्तिबाट सार्वजनिक सेवाप्रतिको जनताको आकांक्षा हासिल हुन नसक्ने तथ्य स्पष्ट छ। साथै हिजोको राजनीतिक एवं प्रशासनिक संरचना, संस्कार, प्रवृत्तिबाट सार्वजनिक पदाधिकारीमा लागेको भ्रष्टाचारको कलंकसमेत मेटिन सक्ने अवस्था देखिँदैन। सार्वजनिक जिम्मेवारीमा रहेका संघीय तहदेखि स्थानीय तहसम्मका तल्लो तहदेखि माथिल्लो तहका पदाधिकारी भ्रष्टाचारको गलत प्रवृत्तिबाट सार्वजनिक स्रोत, साधन र सम्पत्ति व्यक्तिगत लाभका लागि दुरुपयोग गर्नेगराउने कार्यमा संलग्न हुने कार्य रोकिएको छैन। सार्वजनिक पदमा रहेका जिम्मेवार पदाधिकारीको भ्रष्टाचारको प्रवृत्तिको देखासिकीबाट गैरसरकारी एवं सामाजिक संघसंस्था, निजी क्षेत्रमा समेत भ्रष्टाचार विस्तार हँुदै गएको छ। यस सन्दर्भमा राजनीतिक नेतृत्व एवं कर्मचारीतन्त्रबाट गैरकानुनी लाभतर्फको सोच, व्यवहार र प्रवृत्तिमा परिवर्तन गर्नुपर्ने जरुरी छ। न्यौपाने रक्षा मन्त्रालयका सहसचिव हुन्।"
सिन्धुपाल्चोक केन्द्र भएर ६ म्याग्निच्यूडको भूकम्प,काठमाडौं : सिन्धुपाल्चोक केन्द्र भएर बुधबार बिहानै ठूलो भूकम्प गएको छ । राष्ट्रिय भूकम्प मापन केन्द्रका अनुसार सिन्धुपाल्चोकको राम्चे केन्द्र भएर ६ म्यानिच्यूडको भूकम्प गएको हो । केन्द्रका प्रमुख लोकविजय अधिकारीका अनुसार सिन्धुपाल्चोकको राम्चे आसपास केन्द्र भएर बिहान ५ बजेर १९ मिनेटमा ६ म्याग्निच्यूडको भूकम्प गएको हो । यसको धक्का महसुस काठमाडौंसहित देशका सबै भागमा भएको थियो । एकाबिहानै उपत्यकासहित देशका विभिन्न भागमा भूकम्पले हल्लाएपछि आम सर्वसाधारण घर बाहिर निस्किएर होहल्ला गरेका थिए। गोरखा केन्द्र भएर २०७२ साल वैशाख १२ गते विनाशकारी भूकम्प गएको थियो। केन्द्रका प्रमुख अधिकारीका अनुसार बुधबार बिहानै गएको भूकम्पसमेत त्यही शक्तिशाली भूकम्पको परकम्प हो। २०७२ को भूकम्पले गोरखा र सिन्धुपाल्चोकमा सबैभन्दा बढी क्षति गरेको थियो। भूकम्पका कारण जमिन फाटेको सिन्धुपाल्चोकमा यो वर्ष मनसुन सुरु भएदेखि नै पहिरोले ठूलो क्षति गरेको छ। पहिरोका कारण कतिपय गाउँनै विस्थापित भएका छन्।
सिन्धुपाल्चोक बाह्रबिसेका बाढी पीडितलाई खाद्यान्न र स्वास्थ्य सामग्री सहयोग,"काठमाडौँ : अधिवक्ता बुद्ध घिसिङ र जुम्लाका युवा अभियन्ता प्रतीक विष्ट 'अमर'को समूहले सिन्धुपाल्चोक बाह्रबिसेका बाढी पहिरो पीडितलाई खाद्यान्न र स्वास्थ्य सामग्री सहयोग गरेका छन् । गत शनिबार राति सिन्धुपाल्चोकको बाह्रबिसे नगरपालिका७ घुम्ताङ पहिरोमा परी एक सय भन्दा धेरै विस्थापित परिवारलाई उनीहरुले राहत सहयोग उपलब्ध गराएका हुन् । यही मंगलबार उनीहरुले व्यक्तिगत खर्चबाटै घटनास्थलमा पुगेर राहत वितरण गरेका हुन् । सहयोगको रुपमा उनीहरुले १ सय १० बोरा चामल, १ सय २० केजी दाल, १ सय २० लिटर तेल, ६० केजी नुन वितरण गरिएको थियो । यस्तै व्यान्डेज, बेटाटिन, डिटोल, जीवनजल, सिटामोल र व्रोफिन, स्यानिटाइजर, ग्लोब्स लगायत स्वास्थ्य सामग्री पनि वितरण गरिएको थियो । राहत वितरणमा राजु सुन्दास, रमेश भण्डारी, रमेश लामा लगायतले पनि सहायता रहेको बताइएको छ । भदौ २८ गतेको पहिरोबाट यहाँका एक सय भन्दा धेरै घर परिवार विस्थापित भइ नजिकैको गाउँमा पाल टाँगेर बस्न बाध्य छन् । स्थानीय जनप्रतिनिधिहरुका अनुसार घुम्ताङका अन्य परिवार पनि पहिरोको उच्च जोखिममा छन् । पहिरोपछि सामुहिक रुपमा खाना र पालमा बसोबास गर्दैआएका बाढी पीडितहरुका लागि केही दिनमै १ सय भन्दा बढी ग्यास सिलिन्डर र चुलो सहित थप दैनिक उपभोग्य सामग्री उपलब्ध गराउने अधिवक्ता घिसिङले प्रतिवद्धता व्यक्त गरेका छन् । घुम्ताङको भीरखर्क र नागपूजेमा शनिवार मध्यराति आएको पहिरोमा १४ जनाको शव भेटिएको छ । मंगलबारसम्म घटनास्थलमै १८ जना वेपत्ता छन् । पहिरोबाट ३० घर पूर्ण रुपमा क्षति भएका छन् भने ६० घर पहिरोको उच्च जोखिममा परेका छन् । पहिरोमा परी ९ जना घाइते भएका थिए । उनीहरुको काठमाडौँमा उपचार भइरहेको स्थानीय जनप्रतिनिधिले जनाएका छन् । बाह्रबिसे नगरपालिकाले पहिरोमा मृत्यु भएका परिवारलाई एक लाख सहयोग गर्ने घोषणा गरेको छ । साथै घाइतेहरुको सम्पूर्ण उपचार खर्च पनि नगरपालिकाले नै ब्यहोर्ने जनाएको छ ।"
सीमामा बिना रोकतोक आवतजावत,"परासी : पश्चिम नवलपरासीको सीमा नाकाबाट निर्वाध रुपमा सर्वसाधारणहरु भारतीय बजारमा आउजाउ गर्ने क्रम बढेको छ। केही दिनअघि वैकल्पिक बाटो हुँदै लुकिछिपी जाँदै गरेका सर्वसाधारणहरु अहिले भने प्रमुख नाकाबाटै आवतजावत गर्ने गरेका छन्। सीमावर्तीका स्थानीय मात्र नभई जिल्लाका विभिन्न ठाउँबाट समेत मोटरसाईकल र साईकल लिएर किनमेलका लागि भारतीय बजारमा जानेहरु लर्को नै लगाएर पुग्ने गरेका छन्। त्यसरी जाने सर्वसाधारणलाई नाकामा रहेका सुरक्षाकर्मीहरुले समेत बिना रोकतोक जान दिने गरेका छन्। सीमा क्षेत्रको आवतजावतमा पूर्ण रुपमा रोक लगाइएको छ। तर जिल्लाको प्रमुख नाका महेशपुर, भूजहवा, विस्नुपुरालगातका नाकामा सर्वसाधारणको आवतजावत विगतमा जस्तै सामान्य बन्दै गएको छ। दैनिक सामान र औषधि उपचारका लागि भन्दै प्रमुख नाकाबाट सुरक्षाकर्मीले नै निर्वाध रुपमा आवतजावत गर्न दिएपछि जिल्लामा कोरोना संक्रमणको जोखिमलाई बढाएको छ। हालसम्म जिल्लामा ३ सय ६८ संक्रमित भएका छन्। ४ जनाको मृत्यु भएको छ। सीमावर्ती भारतीय बजारमा समेत हरेक दिन संक्रमणको दर उच्च बन्दै गएको ठूठीबारीका पत्रकार मनोज कुमार जोशिले बताए। सीमा क्षेत्रका भारतीय बजारमा र लामो तथा छोटो दुरीका सार्वजनिक सवारी साधन समेत पूर्ण रुपमा खुला गरिएको छ। त्यसले गर्दा पनि सर्वसाधारणहरु दैनिक किनमेलदेखि गोरखपुर, नौतनवा, निचलौललगायतका बजारमा स्वास्थ्य उपचारका लागि गएर फर्कने गरेका छन्। दैनिकजसो १ हजार बढी स्थानीयहरु भारत गएर फर्कने गरेको स्थानीय नरसिंह गुप्ताले बताए। सीमामा सुरक्षाकर्मी रहेपनि सामान्य सोधपुछ गरेर आउजाउ गर्न दिएपछि अहिले चहलपहल बढेको उनले बताए। नेपालमा भन्दा भारतीय बजारमा दैनिक उपभोग्य सामाग्री र लत्ताकपडा सस्तो पाउने भएकाले ठूठीबारीबाट सामान किनेर फर्केको पाल्हीनन्दन गाउँपालिका२ का भगवन्त चमारले बताए। महेशपुरस्थित प्रमुख नाकामा खटिएका एक प्रहरी जवानले आउजाउ रोके स्थानीयहरु प्रतिकारमै उत्रिन थालेकाले रोक लगाउन नसकिएको बताए। सामान किन्न दैनिकजसो सर्वसाधारणहरु आउँछन्। रोक लगाउँदा उल्टै प्रहरीमाथि हातपात गर्न खोज्छन्। भारतबाट ल्याएका सामानलाई चेकजाँच गरेर छाड्ने गरेका छौं। उनले भने। प्रमुख जिल्ला अधिकारी सागरमणि पाठकले सीमा क्षेत्रमा आउजाउ बढेको र यसले कोरोना संक्रमणको जोखिमलाई बढाएको बताए। भारतीय बजारमा किनमेलका लागि जानेको संख्या बढेको छ। यसमा सर्वसाधारणदेखि स्थानीय सरकार पनि गंभिर बन्न जरुरी छ। तै पनि आवतजावतलाई कडाई गर्ने प्रयास गछौं प्रजिअ पाठकले भने।"
निःशुल्क पीसीआर मागको मुद्दामा सर्वोच्चले विपक्षीलाई बोलायो,"काठमाडौं : कोरोना भाइरस (कोभिड१९) पीसीआर परीक्षण निःशुल्क हुनुपर्ने मागसहित दाबी रिटमा सर्वोच्च अदालतले अन्तरिम आदेश दिने कि नदिने भन्ने विषयमा छलफलका लागि विपक्षीलाई झिकाउन आदेश दिएको छ। सर्वोच्चले स्वास्थ्य तथा जनसंख्या मन्त्रालयलाई असोज ८ गते बिहीबार छलफलका लागि उपस्थित हुन बोलाएको हो। कोभिड १९ सरुवा रोग भएको र सरुवा रोगको उपचार निःशुल्क हुने जनस्वास्थ्य सेवा ऐन २०७५ को दफा ३(४) ग को व्यवस्थाबमोजिम पीसीआर परीक्षण निशुल्क हुनुपर्ने निवेदनमा दाबी लिइएको छ। मंगलबारको बहसमा बोल्ने कानुन व्यवसायीले संविधान र कानुनले मौलिक हकका रुपमा सुनिश्चित गरेको अधिकारलाई सरकारले वञ्चित गर्न नसक्ने तर्क गरेका थिए। संविधानको धारा ३५ मा मौलिक हकभित्र स्वास्थ्य सम्बन्धी हकको व्यवस्था छ। उक्त धारामा आधारभूत र आकस्मिक सेवा निःशुल्क हुने व्यवस्था छ। त्यस्तै संविधानमा समानताको हकले कानुनका दृष्टिकोणले सबै नागरिक समान हुने व्यवस्था गरिएको छ। पीसीआर परीक्षण राष्ट्रपतिदेखि प्रधानमन्त्री, मन्त्री, न्यायाधीश सांसद, कर्मचारीको निःशुल्क परीक्षण भइसकेको छ। रिटमाथि वरिष्ठ अधिवक्ता डाक्टर सुरेन्द्र भण्डारी, डाक्टर चन्दकान्त ज्ञवाली, अधिवक्ताहरु पंकजकुमार कर्ण, सूर्यबहादुर वली, खिमानन्द अधिकारी, राजेन्द्र महर्जन, लोकेन्द्र ओली, केशरजंग केसी, हरिप्रसाद दाहाल, वीरभद्र जोशीले बहस गरेका थिए। न्यायाधीश हरि फुयालको एकल इजलासले लिखित जवाफ पेस गर्नसमेत आदेश दिएको छ।"
भक्तपुरमा कोरोना संक्रमितको संख्या एक हजार एक सय १२ पुग्यो,भक्तपुर : भक्तपुरमा कोरोना भाइरस संक्रमितको संख्या एक हजार नाघेको छ। मंगलबार एकैदिन ७८ जना नयाँ थपिएसँगै भक्तपुरमा कोरोना भाइरस संक्रमितको संख्या एकहजार एकसय १२ पुगेको छ। जसमा ६ सय २६ पुरुष र ४ सय ७६ महिला रहेका छन्। स्वास्थ्य मन्त्रालयमा मंगलबार आयोजित पत्रकार सम्मेलनमा भक्तपुरमा ४९ पुरुष र ३७ महिला गरी ८६ जनामा कोरोना भाइरस संक्रमण पुष्टि भएको बताइएको छ। तर भक्तपुरमा ७८ जनाको मात्रै विवरण प्राप्त भएको स्वास्थ्य कार्यालय भक्तपुरले जनाएको छ। स्वास्थ्य कार्यालय भक्तपुरकी जनस्वास्थ्य अधिकृत निष्ठा बल्लले मंगलबार भक्तपुरका चार नपामध्ये सबैभन्दा बढी मध्यपुर थिमि नपामा २० महिला र ३५ पुरुष गरी ५५ जना संक्रमित थपिएको जानकारी दिए। मध्यपुर थिमि नपा भक्तपुरकै सबैभन्दा बढी संक्रमित भएको नपामा हो। यहाँ मंगलबारसम्म कोरोना भाइरस संक्रमितको संख्या ४ सय ६४ पुगेको छ। यसपछि भक्तपुर नपामा संक्रमितको संख्या बढी रहेको छ। यहाँ मंगलबार १० महिला र ६ पुरुष गरी १६ जना नयाँ संक्रमित थपिएको जनस्वास्थ्य अधिकृत बल्लले बताइन्। यससँगै यहाँ संक्रमितको संख्या २ सय ७८ पुगेको छ। त्यस्तै मंगलबार सूर्यविनायक नपामा २ महिला र चाँगुनारायण नपामा २ पुरुषमा कोरोना भाइरस संक्रमण पुष्टि भएको उनले जानकारी दिइन्। यससँगै सूर्यविनायक नपामा २ सय ३२ र चाँगुनारायण नपामा एकसय २५ जना कोरोना भाइरस संक्रमितको संख्या पुगेको छ। स्वास्थ्य कार्यालयका अनुसार मंगलबार तीनजना संक्रमित सम्पर्कमा आएनन्। यससँगै भक्तपुरमा १७ जना संक्रमितलाई अहिलेसम्म सम्पर्क गर्न नसकिएको कार्यालयले जनाएको छ। संक्रमणले १६ जनाको मृत्यु भक्तपुरमा अहिलेसम्म कोरोना भाइरस संक्रमणले १६ जनाको मृत्यु भएको छ। जसमा ११ पुरुष र ५ महिला रहेका छन्। भक्तपुरमा कोरोना भाइरस संक्रमणका कारण भएको मृत्युदर १४ प्रतिशत रहेको छ। जबकि नेपालमा यो दर ०६५ प्रतिशतमात्रै रहेको छ। संक्रमणको कारण मृत्यु भएका १६ जनामध्ये मध्यपुर थिमि नगरपालिकाका मात्रै ७ पुरुष र ३ महिला गरी १० जना रहेका छन्। त्यस्तै सूर्यविनायक नपाका २ पुरुष र २ महिला गरी ४ जना तथा भक्तपुर नपाका २ पुरुषले कोरोना भाइरस संक्रमणको कारण ज्यान गुमाएको कार्यालयले जनाएको छ।
असिना पीडितको जस्तापातामा पनि अनियमितता,"जनकपुरधाम : भारी असिना पानीबाट घर छानाको टालीखपरा फुटेर राहतमा आएको जस्तापाता वितरणमा अनियमितता भएको छ। धनुषाको मिथिला नगरपालिका ६ अन्तर्गत टालीखपरा घर गरिब तथा विपन्न परिवार भएकाहरुलाई वितरण गर्नुपर्ने जस्तापाता पक्कि घर भई छत ढलान गरेकाहरुलाई वितरण गरेर अनियमितता गरेको पाईएको छ। मिथिला नगरपालिका२ साना किसान तथा सहकारी संस्थाका अध्यक्ष रामदेव महतो, उद्योगी व्यवसायी विष्णुदेव राय, नेकपाका नेता जिवछ महतो लगायत दजर्नौ व्यक्तिको घर पूर्ण रुपेण पक्कि छ। घरपरिवार सुखी सम्पन्न तथा दिनुहँ लाखौंको कारोबार पनि गर्छन्। तर उनीहरु जस्ता दजर्नौ व्यक्तिलाई पावर पहुँचको आधारमा जस्तापाता वितरण गरेर अनियमितता गरेको स्थानीयबासी प्रमोद महतोले बताए। असिना पानीले घरको छानो छत विछत भई पानी पर्दा त्रिपाल टाँगेर जीवन गुजारा गर्दै आएको गरिब विपन्नका लागि आएको जस्तापाता हुनेखानेलाई बाँडियो महतोले भने, म जस्ता सयौं गरिब तथा दलित विपन्न वर्गको दुलैदुलो भएको छानो झुपडी प्राथमिकतामा परेनन। भारी असिनापानीले घर बिहिन भएकी असिना पीडीत उर्मिला महतोले छतको पक्की घर भएका धनीहरुलाई जस्तापाता वितरण गरेको तर गरिब दिन दुःखीलाई नदिएको आरोप लगाईन्। उनले भनिन, मेरो घरको छानो असिनाले ध्वस्त भयो, म पाँच महिनादेखि पानी पर्यो की त्रिपालको ओडार बनाएर बस्नुपर्छ, तर जस्तापाता आएपछि अलिअलि आशा जागेको थियो, तर मलाई जस्तापाता नै दिएन, म गरिबलाई कस्ले हेरिदिने ? प्रश्न गरे। वास्तविक असिना पीडितलाई जस्तापाता नदिएको झोंकमा स्थानीयबासीहरु आक्रोशित हुँदै आन्दोलनमा उत्रिएका छन्। मिथिला नगरपालिका ६ का असिना पीडितहरु जस्तापाता पाउनबाट वञ्चित भएपछि मंगलवार वडा कार्यालय घेराउ गर्दै कार्यालयमा तालाबन्दी समेत गरेको छ। गृहमन्त्रालयले जिल्ला विपद व्यवस्थापन समिति मार्फत असिना पीडितका लागि जस्तापाता उपलब्ध गराएको छ। गत बैशाख १२ गते आएल भारी असिनावर्षा आ हावाहुरीबाट प्रभावित घरपरिवारलाई प्रतिघर २ ब्यान्डल अर्थात २४ पिसको दरले जस्तापाता उपलब्ध गराउने कार्यविधि छ। नेपाल सरकार गृहमन्त्रालय मार्फत ४ करोडको लागतमा जिल्ला विपद व्यवस्थापन समिति धनुषाले स्थानीय तह मार्फत जस्ता उपलब्ध गराएको हो। जसमध्ये धनुषाको मिथिला नगरपालिका ६ मा २६५ घरपरिवारको तथ्याङक संकलन गरिएको थियो। यता मिथिला नगरपालिका ६ का वडाध्यक्ष भक्त बहादुर बलम्पाकीले वडा सदस्यहरुले संकलन गरेको नामावली अनुसार जस्तापाता वितरण गरिएको दाबी गरे। उनले जस्तापाता गरिव, विपन्नका लागि नभई असिना पीडितको लागी आएको दाबी गर्दै भने, छुट भएकालाई अनुगमन पश्चात नगरपालिकाको समन्वयनमा वितरण गरिनेछ। असिना पीडीतको लागि आएको जस्ता पक्कि घर भएका धनीमनी तथा एउटै परिवारको चारचार सदस्यको नाममा प्रतिव्यक्ति २४ वटा गरी जस्तापाता लगेको स्थानीयहरुको आरोप छ। यता वास्तविक असिना पीडीतले जस्ता नपाएपछि सोमदिन पुनः ३०० असिना पीडितहरुले निवेदन दर्ता गराएको हिमालय युवा क्लवका अध्यक्ष अरुण महतोले जानकारी दिए।"
"एक र दुई रुपैयाँको नोट छाप्न अनुमति, रसुवागढीबाट पनि नेपाली आउन पाउने","काठमाडौं : सरकारले राष्ट्र बैंकलाई एक र दुई रुपैयाँको नोट छाप्न अनुमति दिएको छ। सोमबार बसेको मन्त्रिपरिषद् बैठकको निर्णय सुनाउँदै सरकारका प्रवक्ता तथा परराष्ट्रमन्त्री प्रदीप ज्ञवालीले उक्त नोटमा नेपालको नक्सा राख्नुपर्ने बताए। सरकारले चैत्र ११ गतेदेखि नै भदौ ३१ गतेसम्म अन्तराष्ट्रिय सीमा बन्द गरेको थियो। कोरोना भाइरस (कोभिड १९)को जोखिम कायमै रहेकाले असोज ३० गतेसम्म सिमा नाका बन्द गर्ने निर्णय गरेको छ। तर समस्यामा परेका नेपालीलाई निश्चित बिन्दुबाट प्रवेश गर्न सरकारले विशेष आदेश जारी गरेको छ। भारतसँग सीमा जोडिएका १० प्रमुख नाकाबाट प्रवेश दिइरहेकोमा थप दुई नाकाबाट नेपालीहरु आउन पाउने भएका छन्। इलामको पशुपतिनगर र दार्चुलाको खलंगा पुलघाट नाकाबाट नेपाली आउन पाउने निर्णय गरिएको मन्त्री ज्ञवालीले बताए। चीनको रसुवागढीबाट पनि नेपाली आउन पाउने सरकारले निर्णय गरेको छ। विकास आयोजनामा आवश्यक पर्ने विदेशी जनशक्ति ल्याउन अनुमति खुला गरिएको छ। ७२ घण्टाको पिसीआर रिपोर्ट ल्याउनुपर्ने र आयोजनाले व्यवस्था गरेको आवासमा बस्नुपर्ने छ। आउँदो असोज १ गतेदेखि लामो दुरीका सवारी साधन र आन्तरिक उडान सुरु हुने भएका छन्। ज्ञवालीले स्वास्थ्य मापदण्ड अपनाएर असोज १ गतेदेखि नै लामो दुरीका सवारी साधन र आन्तरिक उडान गर्ने निर्णय गरिएको बताए। प्रवक्ता ज्ञवालीले ५० प्रतिशत बढी भाडा लिनेगरी लामो दूरीका सवारी साधन असोज १ गतेदेखि सञ्चालन गर्ने निर्णय गरेको जानकारी दिए। लामो दूरीका सवारी साधनले स्वास्थ्य मापदण्ड पूरा गरी ५० प्रतिशत मात्र यात्रु बोक्न पाउने छन्। यात्रुले अनिवार्य मास्क लगाउनुपर्नेछ। गाडीभित्र र ढोकामा स्यानिटाइजर अनिवार्य रुपमा राख्नुपर्ने निर्णय गरिएको छ। सवारी साधन सञ्चालन सम्बन्धी थप मापदण्ड भौतिक पूर्वाधार तथा यातायात मन्त्रालयले बनाउने छ। त्यसको अनुगमन यातायात विभाग र ट्राफिक प्रहरीले गर्ने छन्। सवारी साधन दैनिक डिस्इन्फेक्सन गर्नुपर्ने छ। उडान र यातायातका लागि स्वास्थ्य तथा जनसंख्या मन्त्रालयले थप मापदण्ड बनाउन सक्ने छन्। यात्रुले मापदण्ड अनिवार्य कार्यान्वयन गर्नुपर्ने छ। विमानले भौतिक दुरी कायम गरी ५० प्रतिशत मात्रै यात्रु राख्न पाउने छन्। विमानमम नियमित डिस्फेक्सन गर्नुपर्ने छ। भाडादर पर्यटन मन्त्रालयले टोक्ने प्रवक्ता ज्ञवालीले बताए। पर्यटन र स्वास्थ्य मन्त्रालयले मापदण्ड तोक्ने र कार्यान्वयन भए नभएको नियमन नागरिक उड्यान प्राधिकरणले गर्ने भएको छ। त्यस्तै अन्तराष्ट्रिय उडानको हकमा आवश्यकता अनुसार पर्यटन मन्त्रालयले नियमित तथा चार्टर्ड उडान अनुमति दिन सक्ने छ। यात्रुले ७२ घण्टाको पिसिआर अनिवार्य ल्याउनुपर्ने छ। सरकारले हिमाल आरोहण र पदयात्रा कार्तिक १ गतेदेखि यात्रा अनुमति दिने निर्णय गरेको छ। त्यसका लागि सम्बन्धीत कुटनीतिक नियोगले भिषा दिने व्यवस्था मिलाइएको छ। असोज १ गतेदेखि नै होटल, रेष्टुराँ, ट्राझल पनि सञ्चालनमा आउने छन्। निवर्तमान अर्थमन्त्री डा युवराज खतिवडा सरकारको विशेष आर्थिक सल्लाहकार नियुक्त भएका छन्। मन्त्रीस्तरीय सेवा सुविधा पाउने गरी खतिवडालाई आर्थिक सल्लाहकार नियुक्त गरिएको प्रवक्ता ज्ञवालीले बताए। राष्ट्रियसभा सदस्य हुँदै अर्थमन्त्री बनेका खतिवडाले कार्यकाल सकिएपछि भदौ १९ गते राजीनामा दिएका थिए। सरकारले एसियाली विकास बैंकसँग सहुलियत ऋण लिने निर्णय गरेको छ। सरकारले सार्क राष्ट्र मुलुकका प्रतिनिधिसँग बैठक गर्न परराष्ट्र मन्त्रालयका ३ सदस्यीय प्रतिनिधि टोली गठन गरेको छ। कफी विकास केन्द्र बिस्तार गर्न मुसीकोट नगरपालिमा ५० रोपनी जग्गा प्राप्त गर्न स्वीकृति दिएको छ।"
असोज १ देखि होटल व्यवसाय सञ्चालन,"काठमाडौं : सरकारले स्वास्थ्यका मापदण्ड पूरा गरी यही असोज १ गतेदेखि होटल व्यवसाय सञ्चालन गर्न दिने निर्णय गरेको छ। सरकारका प्रवक्ता एवम् परराष्ट्रमन्त्री प्रदीप ज्ञवालीले स्वास्थ्य तथा जनसङ्ख्या मन्त्रालयले तय गरेको स्वास्थ्यका मापदण्ड पूरा गरी होटल, रेण्टुरेन्ट, पदयात्रा र ट्राभल व्यवसाय सञ्चालन गर्न सकिने बताए। उनीहरुले स्वास्थ्य तथा सुरक्षाको पालना गरेनगरेको अनुगमन संस्कृति, पर्यटन तथा नागरिक उड्डयन मन्त्रालयले गर्ने छ। यस्तै नेपालमा सञ्चालित विभिन्न विकास आयोजनामा प्राविधिक जनशक्ति विदेशबाट ल्याउनका लागि अनुमति खुला गरिएको छ। त्यसका लागि त्यस्ता जनशक्तिले ७२ घण्टाभित्रको पिसिआर नेगेटिभ भएको रिपोर्ट अनिवार्य गरिएको छ। यस्तै विद्यालयमा विद्यार्थी उपस्थित गराएर कक्षा सञ्चालन गर्न नसकिने अवस्थामा दूर र वैकल्पिक शिक्षाका माध्यमबाट शिक्षण र सिकाइलाई निरन्तरता दिने निर्णयसमेत गरिएको छ। सरकारले शैक्षिक संस्था, परीक्षा, सेमिनार, गोष्ठी, सिनेमा हल, डान्सबार, सैलुन, स्विमिङ पुल, समूहमा खेलिने खेल, धार्मिक तथा सामाजिकस्थल, पुस्तकालय, सङ्ग्रहालय, चिडियाखाना जस्ता बढी भीड हुने क्षेत्र भने अझै बन्द गर्ने निर्णय गरेको सरकारका प्रवक्ता ज्ञवालीले बताए। अर्को निर्णय गरेपछि मात्र यी क्षेत्र खुला गरिने छ। हिमाल र पदयात्रा प्रयोजनका लागि नेपाल आउने पर्यटकका लागि आगामी कात्तिक १ गतेदेखि खुला गरिएको छ। त्यसका लागि ७२ घण्टाअघिको पीसीआर नेगेटिभ रिपोर्ट चाहिने छ। प्रवक्ता ज्ञवालीले मुलुकले स्वास्थ्य र आर्थिक सङ्कटको सामना गरिरहेको बताए। सञ्चार तथा सूचना प्रविधि मन्त्रालयमा यही भदौ १९ र २९ गते बसेको मन्त्रिपरिषद् निर्णय सार्वजनिक गर्न आयोजित पत्रकार सम्मेलनमा सरकारका प्रवक्ता ज्ञवालीले स्वास्थ्य र आर्थिक सङ्कटको समुचित समाधान हुन नसके ठूलो जोखिम पैदा हुने बताए। दैनिक हजारको सङ्ख्यामा सङ्क्रमित देखिनु, दैनिक सङ्क्रमितको निधन हुनु जस्ताले हामी अझै पनि पिक विन्दुमा पुगेर तल झरेको अवस्था छैन, उनले भने, अझ खुकुलो हुने कुराले स्वास्थ्यमा अझ बढी जोखिम रहन्छ। यस्तो बेलामा प्रत्येक नागरिकले आफूलाई कोभिड१९ विरुद्धको अग्रपङ्क्तिमा रहेको सिपाही भन्ने ठान्नुहोला। नेपालमा अहिलेसम्म कोभिड१९ को सङ्क्रमण ५६ हजार ७८८ जनामा देखिएको छ। यस्तै ३७१ जना सङ्क्रमणबाट निधन भइसकेका छन्। केही सञ्चारमाध्यममा कोभिड१९ को सङ्क्रमण केही होइन भने कुरा आउने गरेकामा असन्तुष्टि व्यक्त गर्दै उहाँले यस्ता कुराले जनतामा भ्रम पैदा गर्नेसमेत बताए। उनले सञ्चालनमा रहेका क्षेत्रका सबैलाई स्वास्थ्यका मापदण्ड अनिवार्य रुपमा पालना गर्न पनि आग्रह गरे।"
एमसीसीको विरोध गर्ने तीन जना पक्राउपछि छुटे,विराटनगर : विराटनगरमा मिलेनियम च्यालेन्ज कर्पोरेसन (एमसीसी) को विरोधमा उत्रिएको समूहका तीन जनालाई प्रहरी मंगलबार दिउँसो पक्राउ गरेको छ। सचेत नेपाल पार्टीका नाममा विरोध प्रदर्शनमा उत्रिएकालाई शहीद रंगशाला नजिकबाट प्रहरीले पक्राउ गरेको हो। तर यो पार्टी दर्ता नरहेको पाइएको छ। पक्राउ गरेर साँझ छाडिदिएको प्रहरीले उनीहरुको नाम भने सार्वजनिक गरेन। सचेत नेपाल पार्टीका नाममा १०१२ जनाको समूह विरोधमा उत्रिएको प्रहरीले जनाएको छ। विरोधमा उत्रिएको समूहले एमसीसी कार्यान्वयन नगर्न माग गर्दै प्रदर्शन गरेको थियो। मोरङ प्रहरी प्रमुख एसपी सन्तोष खड्काले तीन जनालाई नियन्त्रणमा लिएर सम्झाई बुझाई गर्दै छाडिएको बताए। कोरोना महामारीका समयमा भेलाजम्मा हुन प्रतिबन्ध लगाइएका कारण १०१२ जनाको समूह बिना जानकारी प्रदर्शनमा उत्रिएपछि नियन्त्रणमा लिइएको उनको भनाइ छ। प्रहरीले पक्राउ गर्न थालेपछि प्रदर्शनमा उत्रिएका केही भने भागेका थिए। आगामी दिनमा प्रदर्शन नगर्ने र कोरोना महामारीका समयमा भेलाजम्मा नहुने सर्तमा उनीहरुलाई छाडिएको प्रहरी स्रोतले बतायो।
बढ्यो कोरोना ग्राफ : २४ घण्टामा १४ सय ५९ जनामा संक्रमण,"काठमाडौं : नेपालमा दैनिक कोरोना भाइरस (कोभिड१९) संक्रमणको ग्राफ बढ्दै गएको छ। मंगलबार भने एकै दिन सबैभन्दा धेरै मानिसमा संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार उपत्यकामा ६७६ सहित १४ सय ५९ जनामा संक्रमण पुष्टि भएको हो। योसँगै नेपालमा कोरोना संक्रमितको संख्या ५६ हजार ७८८ पुगेको छ। यसअघि शुक्रबार एकै दिन सबैभन्दा बढी १४ सय ५४ जनामा संक्रमण पुष्टि भएको थियो। कोरोना रोकथाम र नियन्त्रणका लागि गरेको लकडाउन र निषेधाज्ञाको चौतफी विरोध भएपछि विस्तारै सरकारले सबै क्षेत्र खुला गर्दै लगेपछि कोरोनाको ग्राफ बढ्दै गएको हो। मन्त्रालयका अनुसार मोरङ, सुनसरी, सर्लाही, काठमाडौं, चितवन, भक्तपुर, र रुपन्देहीमा कोरोनाका पाँच सय बढी बिरामी रहेका छन् भने सोलुखु्म्बू, मनाङ, मुस्ताङ, म्याग्दी, डोल्ला, मुगु र हुम्ला कोरोनाका शून्य बिरामी रहेका छन्। प्रवक्ता गौतमका अनुसार १५ हजार ७७९ कोरोनाका सक्रिय संक्रमित छन्। यस्तै होम आइसोलेसनमा ७ हजार ६४० रहेका छन् भने संस्थागत आइसोलेसनमा ८ हजार १४९ जना रहेका छन्। क्वारेन्टाइनमा सात हजार २५० जना रहेका छन्। मन्त्रालयका अनुसार नेपालमा २४ घन्टामा १० हजार ३७५ जनाको पीसीआर परीक्षण गरिएको छ। पछिल्लो २४ घण्टामा एक हजार ६२ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ४० हजार ५०२ पुगेको छ। मन्त्रालयका अनुसार १७४ जनाको आइसीयूमा र २८ जनाको भेन्टिलेटरमा उपचार भइरहेको छ। कोरोनाले २४ घण्टामा ११ जनाको मृत्यु भएको छ । योसहित नेपालमा कोरोना संक्रमणबाट मृत्यु हुनेको संख्या ३७१ पुगेको छ ।"
काठमाडौंको फुटपाथ पसल हटाउने अभियान शुरु,"काठमाडौं : काठमाडौँका असन, इन्द्रचोकलगायतका भित्री वस्तीलाई व्यवस्थित बनाउन त्यस क्षेत्रमा फुटपाथ पसल हटाउने अभियान शुरु गरिएको छ। वस्ती वरपरका स्थानमा पछिल्लो समयमा बढ्दै गएको फुटपाथ पसलले सवारी आवागमनका साथै पैदलयात्रुलाई समस्या परेपछि जागरुक युवा समाजले अभियान थालेको हो। सार्वजनिक बाटो ओगटेर राखिएका यस्ता पसलले भीडभाड बढ्न गई वस्तीको सौन्दर्यता कमी आउने, विभिन्न रोगका सङ्क्रमणको जोखिम थपिने र व्यापारिक कारोबारमा कर चुहावट हुने भएकाले अभियान शुरु गरिएको बताइएको छ। स्थानीय युवाको सक्रियता रहेको अभियानले स्थानीय तह, सुरक्षाकर्मीलगायतसँग समन्वय गरी सम्पदामाथिको अतिक्रमण निरुत्साहित गर्ने, प्राचीन महत्वका स्थल तथा ऐतिहासिक वस्तुको संरक्षण गर्ने लक्ष्य राखेको छ। काठमाडौँ महानगरपालिका२५का सदस्य विनोद तुलाधरले भित्री वस्ती क्षेत्रमा पसल खोलिएका कारण विगतमा धेरै पैदलयात्रु दुर्घटना भई घाइते तथा केहीको मृत्यु समेत भएको अवस्थामा शुरु गरिएको अभियानको प्रशंसा गरे। अभियानका सल्लाहकार समेत रहेका तुलाधरले यस प्रकारका पसललाई कुनै पनि हालतमा बैधता दिन नहुने बताए। रासस"
कोरोनाविरुद्ध लड्न भारतले दियो दुई हजार भाइल रेमडेसिभिर,"काठमाडौं : भारतले नेपाल सरकारलाई कोरोना भाइरस (कोभिड१९) विरुद्ध लड्न दुई हजार भाइल रेमडेसिभिर उपहार स्वरुप दिएको छ। मंगलबार भारत सरकारको तर्फबाट भारतीय राजदूत विनय मोहन क्वात्राले परराष्ट्रमन्त्री प्रदीप ज्ञवालीलाई दुई हजार भाइल औषधि हस्तान्तरण गरेका हुन्। कोरोनाको विश्वव्यापी महामारीले निम्त्याएको चुनौती सामना गर्न भारत सरकारले नेपाललाई गरिरहेको सहयोग अनुरुप उक्त औषधि हस्तान्तरण गरिएको हो। यसअघि वैशाख १० गते प्यारासिटामोल, हाइड्रोक्लोरोक्विन लगायतका अत्यावश्यक औषधि, जेष्ठ ४ गते कोभिड१९ टेष्ट किट (आरटीपीसीआर) र श्रावण २५ गते आइसीयू भेन्टिलेटर जस्ता स्वास्थ्य सामग्री भारतले नेपाललाई प्रदान गरेको थियो। अक्सिजन थेरापीमा रहेका मध्यमदेखि गम्भीर प्रकृतिका बिरामीको उपचारमा प्रयोग गरिने रेमडेसिभिर एक प्रभावकारी औषधि हो। चिकित्सा अध्ययनका अनुसार यो औषधिको प्रयोगले बिरामीको अस्पताल बसाई अवधि र रोगबाट निको हुने समयलाई कम गर्न सहयोग गर्ने जनाइएको छ।"
ओरालो लाग्यो नेप्से,"काठमाडौं : धितोपत्र बजारमा शेयर कारोबार मापक नेप्से परिसूचक आज पनि झिनो अङ्कले ओरालो लागेको छ। नेपाल स्टक एक्सचेञ्जका अनुसार नेप्से परिसूचक ४४७ विन्दुले ओरालो लागेर एक हजार ५३६०३ विन्दुमा पुगेको छ। यस्तै सेन्सेटिभ परिसूचक १५९ विन्दुले घटेर ३०४६५ मा पुगेको छ। कूल १९३ कम्पनीको ६६ लाख ९७ हजार ४९६ कित्ता शेयर रु दुई अर्ब ११ करोड ९९ लाख ३९ हजार ५५८ मूल्यमा खरिद बिक्री भए। स्टकका अनुसार कारोबार भएका कूल १२ उपसमूहमध्ये आज तीन उपसमूहको शेयर उकालो लाग्दा नौ उपसमूहको शेयर भने उकालो लागेको छ। होटल ९२४, जीवन बीमा १७३३ र सामूहिक लगानी कोष ००४ विन्दुले बढेको छ। बैंकिङ तीन, व्यापार १३७५, विकास बैंक १४५५, जलविद्युत् ८१६, वित्त २५, निर्जीवन बीमा ३२३, उत्पादन १२४६, अन्य ७३९ र लघुवित्त ३९९ विन्दुले घटेको छ। स्टकका अनुसार कारोबारका आधारमा आज पनि पुनर्बीमा कम्पनी शीर्ष स्थानमा रहेको छ। सो कम्पनीले रु १३ करोड १३ लाख ८२ हजार ८५० बराबरको कारोबार गरेको छ। यस्तै, नेको इन्सुरेन्स रु सात करोड २५ लाख ८१ हजार ५५८, नेपाल लाइफ इन्स्योरेन्स कम्पनी रु सात करोड १७ ५७ हजार ३०८, कुमारी बैंक रु सात करोड १४ लाख १५ हजार ९९७ र नेपाल बैंक रु छ करोड ९३ लाख ५४ हजार ७१३ बराबरको कारोबार भई शीर्ष स्थानमा रहेको छ। दिव्यश्वरी हाइड्रोपावर १०, एनआरएन लघुवित्त वित्तीय संस्था ९९२, रिलायन्स लाइफ इन्सुरेन्स ९८६, खानीखोला हाइड्रोपावर कम्पनी ९८४, घलेम्दी हाइड्रो ९५९ र युनियन हाइड्रो पावरका लगानीकर्ताले ८९७ प्रतिशतले कमाएका छन्। यस्तै, माउण्टेन हाइड्रो ४८५, राधी विद्युत् कम्पनी ४०२, गोर्खाज फाइनान्स ३८३, एचआइडिसिएल ३८२ र एनआइसि एशिया ऋणपत्रका लगानीकर्ताले ३८१ प्रतिशतले गुमाए। रासस"
बीपीका पूर्व उपकुलपतिको पौने ८ करोड अकुत,"काठमाडौं : बीपी कोइराला स्वास्थ्य विज्ञान प्रतिष्ठान, धरानका तत्कालीन उपकुलपति, डा बलभद्रप्रसाद दासले पौन ८ करोड अकुत सम्पत्ति आर्जन गरेको तथ्य खुलेको छ। बीपीका कार्यरत रहँदा उनले १५ करोड ३२ लाख कमाएका छन्। जसमा ७ करोड ७१ लाख गैरकानुनी सम्पत्ति आर्जन गरेको अख्तियारको ठहर छ। अख्तियार दुरुपयो अनुसन्धान आयोगले तत्कालिन उपकुलपति दासविरुद्ध अकुत सम्पत्ति आर्जन गरेको आरोपमा विशेष अदालतमा मुद्दा दायर गरेको छ। उनकी पत्नी पुनम दासलाई प्रतिवादी बनाइएको छ। २०५० असार २७ मा जुनियर रजिष्टर्ड पदबाट सार्वजनिक सेवामा प्रवेश गरी २०६८ पुस १७ मा उपकुलपति भएका थिए। २०७६ असार ३० सम्मा प्रतिष्ठानमा प्राध्यापक पदमा कार्यरत रहेको थिए। उनीविरुद्ध भ्रष्टाचार निवारण ऐन बमोजिम कारवाहीको माग गर्दै विशेष अदालतमा मुद्दा दायर गरिएको अख्तियारका प्रवक्ता तारानाथ अधिकारीले जानकारी दिए।"
राजश्व परामर्श समितिले काम थाल्यो,"काठमाडौं : सरकारले राजश्व परिचालन तथा व्यवस्थापन सम्बन्धमा आवश्यक सुझाव दिन तथा सिफारिस गर्न नेपाल हालै गठन गरेको राजश्व परामर्श समितिले कार्यारम्भ गरेको छ। त्रिपुरेश्वरस्थित भन्सार विभागको परिसरमा कार्यालय स्थापना गरेर काम थालेको समितिको पहिलो बैठकले समितिको नियमावलीको मस्यौदा तयारी, वाार्षिक बजेट तथा कार्ययोजना तथा सङ्गठन तथा व्यवस्थापन सर्वेक्षणको लागि आवश्यक कार्यदल गठन गर्ने निर्णय गरेको छ। समितिले राजस्व नीति, कर संरचना र कार्यप्रकृयाको मूल्याङ्कन गर्ने, लगानी मैत्री वातावरण र कर प्रणालीको विकास गर्न सुझाव दिने, अन्तर्राष्ट्रिय कर, कर छुट तथा दोहोरो करमुक्ति सम्झौताको अध्ययन एवं विश्लेषण गरी सुझाव दिने, नयाँ कर लागू गर्ने, कुनै कर खारेज गर्ने, करका दरहरुमा गर्नुपर्ने परिवर्तनसम्बन्धी विषयमा र वर्तमान राजश्वसम्बन्धी ऐन कानूनको प्रभावकारी कार्यान्वयन भएनभएको सम्बन्धमा अध्ययनविश्लेषण गरी उचित राय पेश गर्ने जिम्मेवारी पाएको छ। यसैगरी तीन तहका सरकारहरुले लगाएका करहरुको अध्ययन गरी दोहोरोपना आउँन नदिन सुझाव दिने, राजश्व सम्बन्धमा भएका अध्ययन अनुसन्धानको विश्लेषण गरी सुझाव पेश गर्ने, नेपाल सरकारको राजस्व सम्बन्धी वौद्धिक केन्द्रको रुपमा कामगर्ने कार्यादेश दिइएको छ। सरकारले विकास समिति ऐनअनुसार उक्त समिति गठन गरेको हो। समिति गठनको सूचना गत माघ २० गते नेपाल राजपत्रमा प्रकाशन भएको थियो। रासस"
उपमहानगरका ६ जना कर्मचारीसहित २३ जनालाई कोरोना,"दाङ : घोराही उपमहानगरपालिकामा कार्यरत ६ जना कर्मचारीसहित थप २३ जनामा मंगलबार कोरोना संक्रमण देखिएको छ। राप्ती स्वास्थ्य विज्ञान प्रतिष्ठानमा मंगलवार गरिएको कोरोना परिक्षणका क्रममा थप २३ जनामा कोरोना पुष्टि भएको हो। संक्रमित मध्य घोराही उपमहानगरपालिकाको स्वास्थ्य, भौतिक पूर्वाधार, सञ्चार शाखालगायत कार्यरत कर्मचारीसहित एक जना कार्यालय सहयोगी गरि ६ जनामा कोरोना संक्रमण देखिएको घोराही उपमहानगरपालिका स्वास्थ्य शाखा प्रमुख नारायण घर्तिले जानकारी दिए। अन्य व्यक्तिहरुमा कन्ट्राक्ट ट्रेसिङका आधारमा स्वाब परिक्षण गर्दा संक्रमण देखिएको घर्तीले बताए। घोराही उपमहानगरपालिकाका विभिन्न स्थान र राप्ती स्वास्थ्य विज्ञान प्रतिष्ठानको फिवर क्लिनिकबाट स्वाव संकलन गरिएका ९५ जनाको स्वाव परिक्षणका क्रममा ११ जना पुरुष र १२ महिलाहरुमा कोरोना संक्रमण देखिएको हो। संक्रमितहरु मध्य २ जना बालबालिकाहरु समेत रहेका छन। योसँगै घोराही उपमहानगरपालिकामा कोरोना संक्रमितको संख्या ३ सय ८८ पुगेको छ भने दाङमा कोरोना संक्रमितको संख्या ९ सय ४२ पुगेको छ।"
सार्वजनिक भयो पाठ्यक्रमको नयाँ ढाँचा : सात महिनामा शैक्षिक सत्र पुरा गरिने,"काठमाडौं : बाँकी सात महिनामा शैक्षिक सत्र पुरा गर्ने गरि शिक्षा विज्ञान तथा प्रविधि मन्त्रालयले संश्लेषित पाठ्यक्रम सार्वजनिक गरेको छ। कक्षा एकदेखि दश कक्षासम्मको पाठ्यक्रमलाई खुम्च्याएर मन्त्रालयले मंगलबार नयाँ पाठ्यक्रमको ढाँचा सार्वजनिक गरेको हो। शिक्षा विज्ञान तथा प्रविधि मन्त्री गिरीराजमणि पोखरेलको उपस्थितीमा उक्त पाठ्यक्रम सार्वजनिक गरिएको हो। पाठ्यक्रम विकास केन्द्रका महा निर्देशक केशव दाहालले संश्लेषित पाठ्यक्रम अनुसार अब बाँकी रहेको सात महिनाभित्रमै यो वर्षको पठनपाठन पुरा हुनेछ। वैशाख महिनाबाट शुरु हुनुपर्ने शैक्षिक सत्र कोरोना संक्रमणका कारण रोकिएको थियो। दाहालका अनुसार आउने चैत महिनाभित्रमै शैक्षिक सत्र पुरा हुनेछ। मन्त्रालयले गत असारदेखि नै वैकल्पिक माध्यमबाट पढाइ सञ्चालन गरेको थियो। तर यो कार्यक्रममा सबै विद्यार्थी सहभागी हुन सकेका छैनन्। असोज एक गतेबाट पनि बैकल्पिक माध्यमबाट पढाइलाई निरन्तरता दिने मन्त्रालयको योजना छ। अनलाइन, टेलिभिजन, रेडियो तथा पाठ्यपुस्तकको आधारमा बैकल्पिक पढाइ शुरु भएको छ। यसलाई प्रभावकारी बनाउन मन्त्रालयले विद्यार्थीलाई निःशुल्क मोबाइल डाटा उपलब्ध गराउने वा अन्य डिभाइस उपलब्ध गराउने विषयमा पनि छलफल गरिरहेको छ। संश्लेषित पाठ्यक्रमलाई दुई भागमा विभाजन गरिएको छ। जसमा विद्यार्थीले आफै पढेर नबुझेका कुरा शिक्षकलाई सोध्न सक्ने तथा घरैमा पढेर अभिभावकको सहयोगमा पनि हल गर्न सक्नेगरि विभाजन गरिएको दाहालले बताए। विद्यार्थीलाई दिइने गृहकार्य, विभिन्न प्रकारका परियोजना काम लगायतलाई पनि पाठ्यक्रमसँग जोडिने दाहालको भनाइ छ। कार्यक्रममा शिक्षामन्त्री पोखरेलले जसरी भएपनि विद्यार्थीको सिकाइ प्रक्रियालाई निरन्तरता दिनुपर्छ भन्ने मान्यताका आधारमा संश्लेषित पाठ्यक्रम जारी गरिएको बताए।"
कोरोनाले मृत्यु हुनेको संख्या ३ सय ७१ पुग्यो,"काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या ३७१ पुगेको छ । स्वास्थ्य तथा जनसंख्या मन्त्रालयका अनुसार पछिल्लो २४ घण्टामा ११ जनाको मृत्यु भएसँगै कोरोनाले मृत्यु हुनेको संख्या ३७१ पुगेको हो । नेपालमा दैनिक कोरोना संक्रमणको ग्राफ बढ्दै गएको छ। मंगलबार भने एकै दिन सबैभन्दा धेरै मानिसमा संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार उपत्यकामा ६७६ सहित १४ सय ५९ जनामा संक्रमण पुष्टि भएको हो। योसँगै नेपालमा कोरोना संक्रमितको संख्या ५६ हजार ७८८ पुगेको छ। यसअघि शुक्रबार एकै दिन सबैभन्दा बढी १४ सय ५४ जनामा संक्रमण पुष्टि भएको थियो। कोरोना रोकथाम र नियन्त्रणका लागि गरेको लकडाउन र निषेधाज्ञाको चौतफी विरोध भएपछि विस्तारै सरकारले सबै क्षेत्र खुला गर्दै लगेपछि कोरोनाको ग्राफ बढ्दै गएको हो। प्रवक्ता गौतमका अनुसार १५ हजार ७७९ कोरोनाका सक्रिय संक्रमित छन्। यस्तै होम आइसोलेसनमा ७ हजार ६४० छन् भने संस्थागत आइसोलेसनमा ८ हजार १४९ जना रहेका छन्। क्वारेन्टाइनमा सात हजार २५० जना रहेका छन्। मन्त्रालयका अनुसार नेपालमा पछिल्लो २४ घन्टामा १० हजार ३७५ जनाको पीसीआर परीक्षण गरिएको थियो। २४ घण्टामा एक हजार ६२ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ४० हजार ५०२ पुगेको छ। मन्त्रालयका अनुसार १७४ जनाको आइसीयूमा र २८ जनाको भेन्टिलेटरमा उपचार भइरहेको छ। कोरोनाले २४ घण्टामा ११ जनाको मृत्यु भएको छ । योसहित नेपालमा कोरोना संक्रमणबाट मृत्यु हुनेको संख्या ३७१ पुगेको छ । मन्त्रालयका अनुसार मोरङ, सुनसरी, सर्लाही, काठमाडौं, चितवन, भक्तपुर, र रुपन्देहीमा कोरोनाका पाँच सय बढी बिरामी रहेका छन् भने सोलुखु्म्बू, मनाङ, मुस्ताङ, म्याग्दी, डोल्ला, मुगु र हुम्ला कोरोनाका शून्य बिरामी रहेका छन्।"
असोज २ गतेदेखि ३० गतेसम्म मलमास : मलमासमा के गर्ने ? के नगर्ने ?,"काठमाडौं : यस वर्ष असोज २ गते शुक्रबारदेखि ३० गते शुक्रबारसम्म मलमास अथवा अधिकमास परेको नेपाल पञ्चाङ्ग निर्णायक समितिले जनाएको छ। ज्योतिषीय गणनाअनुसार ३६५ दिनको वर्ष हुन्छ। वर्षमा सौर र चान्द्रमास हुन्छन्। दुवैलाई समन्वय गर्न ३२ महिना १६ दिन एक घण्टा ३६ मिनेटमा मलमास वा अधिकमास आउँछ। एउटा औँसीदेखि अर्को औँसीसम्म सङ्क्रान्ति छैन भने त्यो महिनालाई मलमास भनिन्छ। महिनामा दुई वटा सङ्क्रान्ति पर्यो भने क्षयमास भनिन्छ। ज्योतिषका विद्वान् भास्कराचार्यले आफ्नो ग्रन्थ सिद्धान्त शिरोमणिमा मलमास र क्षयमासको स्पष्ट परिभाषा दिए। असङ्क्रान्तिमासोऽधिमासः स्फुटः स्याद्। द्विसङ्क्रान्तिमासः क्षयाख्यः कदाचित्। अर्थात् सङ्क्रान्ति नभएको महिना अधिकमास वा मलमास हो। दुईवटा सङ्क्रान्ति भएको महिना क्षयमास हो। क्षयमास भने कहिले कहिलेमात्र हुने गरेको छ। यसअघि क्षयमास २०२० सालमा परेको वास्तुशास्त्री शिवप्रसाद पोखरेलले बताए। क्षयमास कात्तिक, मङ्सिर र पुसमा पर्ने गरेको छ। यसमा पनि बढीजसो मङ्सिर र पुसमा क्षयमास पर्छ। कात्तिक महिनामा भने क्षय र अधिकमास दुवै पर्न सक्छ। माघ महिनामा भने क्षय र अधिकमास दुवै पर्दैन। बाँकी आठ महिनामा अधिकमास पर्न सक्छ। क्षयमास हुने वर्ष दुई अधिकमास नियमितसमेत पर्छन्। यी अधिकमास क्षयभन्दा तीन महिना अगाडि वा पछाडि हुन्छन्। क्षयभन्दा पहिले हुने अधिकमासलाई संसर्प र पछि हुने अधिकमासलाई अंहस्पति भनिन्छ। सबै मासको देवता हुन्छन्। मलमास महिनाको देवता नभएपछि मलमास रुदै भगवान् श्रीकृष्णसँग पुगेर आफूलाई अशुभ मास भनी सबैले हेलाँ गरेको गुनासो गरे। गुनासो सुनेर भगवान् श्रीकृष्णले नै मेरै नामबाट तिमीलाई अब सबैले चिन्नेछन् भनी पुरुषोत्तममासको नाम दिनुभएको पुरुषोत्तममास माहात्म्य नामक ग्रन्थमा उल्लेख गरिएको छ। अधिकमास (मलमास) मा के गर्ने ? के नगर्ने ? मलमास अर्थात् अधिकमासमा नित्य कर्म पूजा, पाठ, जप, ध्यान गर्नुहुन्छ। नित्य बसिरहेको व्रत गर्नुहुने विभिन्न शास्त्रमा वर्णन गरिएको धर्मशास्त्रविद् एवं समितिका अध्यक्ष प्रा डा रामचन्द्र गौतमले बताए। पहिल्यैदेखि गर्दै आएको व्रतलाई नियमितता दिन हुने तर नयाँ व्रतको शुरुआत् गर्नु नहुने नियम छ। मलमासको समयमा महादान, माङ्गलिक कार्यअर्थात् विवाह, व्रतबन्ध, गृहनिर्माण, गृहप्रवेशजस्ता गर्नु हुँदैन। यसैगरी गर्भाधान गर्नुहुँदैन, पहिले नै गर्भ रहेको भए दोष लाग्दैन। नवविवाहित श्रीमान् श्रीमतीले मलमासलाई छल्नुपर्छ भन्ने परम्परा पनि गर्भाधान गर्नुहुँदैन भन्ने मान्यतामै आधारित रहेको धर्मशास्त्रविद्को भनाइ छ। बृहस्पति र शुक्र अस्त भएका बेला गर्न नहुने जति कर्म मलमासमा पनि गर्नुहुँदैन। मच्छेनारायण (मत्स्यनारायण) मेला रत्नपार्कबाट करिब आठ किमी दक्षिणपश्चिम भेगमा पर्ने मत्स्यनारायण मन्दिरमा मलमासका समयमा मेला लाग्ने गर्छ। यहाँ मत्स्यनारायणको प्रस्तर मूर्ति छ। मलमासमा एक महिना लामो मेला लाग्ने भए पनि यस वर्ष कोरोना भाइरसको सङ्क्रमणका कारण स्थगित गरिएको छ। मलमासको अवधिभर मच्छेनारायणमा टाढा टाढाबाट लाखौँ भक्तजन दर्शनका लागि आउने गरेकामा यस वर्ष चन्द्रागिरि नगरपालिकाले मेला नगर्ने निर्णय गरेको छ। मलमास अवधिभर कीर्तिपुरबाट चार किमी दक्षिणमा पर्ने मच्छेनारायण मन्दिरमा नारायणको पूजा र पुरुषोत्तम माहात्म्य वाचन हुने गरेकामा यस वर्ष घरघरमै मच्छेनारायण पूजा एवं पुरुषोत्तममास माहात्म्य वाचन गर्न नगरपालिकाले अनुरोध गरेको नगर प्रमुख घनश्याम गिरीले बताए। यो महिनामा भगवान् नारायणको पूजा आराधना गर्नाले सम्पूर्ण पाप नष्ट भई पुण्य प्राप्त गरिने विभिन्न धर्मग्रन्थमा उल्लेख गरिएको छ। सुनको जलप लगाएको गरुडको कलात्मक प्रवेशद्वार मच्छेनारायण मन्दिरमा छ। माछाको मुखबाट प्रकट भएको एक फिट अग्लो चार हातमा शङ्ख, चक्र, गधा र पद्म लिएको मूर्ति देख्न सकिन्छ। भगवान् विष्णुले दश अवतार लिँदा सबभन्दा पहिले मत्स्य शरीर धारण गरे। मत्स्यरुपी भगवान्ले प्रलयकालमा समुद्रमा डुङ्गाको काम गरी वेदलाई सुरक्षा गर्नुभएको पुराणमा उल्लेख छ। चार नारायणको दर्शन गर्ने उद्देश्य बोकेका भक्तजनले मत्स्यनारायण मन्दिरको दर्शन गर्न छुटाउँदैनन्। मलमासबाहेक नववर्षलगायत जनैपूर्णिमाको दिनमा पनि मत्स्यनारायणको दर्शन गर्न भक्तजनको घुइँचो लाग्ने गरेको छ। मत्स्यनारायण नाम भए पनि जनजीवनमा शब्दको प्रयोग गर्दा अपभ्रंश भई मच्छेनारायण भन्ने गरिएको छ। वेदको रक्षा गर्न मत्स्यरुपमा भगवान् विष्णु मत्स्य अवतारका विषयमा प्रचलित किम्बदन्ती यस्तो छ। प्राचीन कालमा सत्यव्रत नाम गरेका राजाले नदीमा मत्स्य अवतारको सर्वप्रथम दर्शन पाएका हुन्। सानो माछाले आफ्नो रक्षार्थ बिन्ती गरेपछि राजाले आफ्नो कमण्डलुमा राखेका थिए। कमण्डलुमा माछा अटाएन। माछालाई क्रमशः तलाउ अनि समुन्द्रमा राख्दा आकार बढ्दै गएको गयो। राजाले भगवान् विष्णुको अवतार बुझेर मत्स्य अवतारको पूजा गरे। पृथ्वी प्रलयको समयमा मत्स्य अवतारले जलमग्न पृथ्वीमा सानो डुङ्गामा बीउबिजनसहित सप्तर्षि अनि राजा सत्यव्रतको रक्षा गरेको कुरा विभिन्न पुराणमा उल्लेख छ। हयग्रिव नाम गरेको राक्षसले वेदलाई चोरेर समुद्रमा लुकाएको थियो। भगवान् मत्स्यले हयग्रिवलाई मारेर वेदको पनि उदार गर्नुभएको विश्वास गरिन्छ। यस वर्ष पितृपक्ष सकिएर दुर्गापक्ष शुरु हुने औँसीदेखि नै मलमास लाग्ने भएकाले नेपालीको महान् चाड बडादशैँ एवं तिहार एक महिना ढिला हुने भएको छ। असोज ३० गते मलमास सकिएपछि कात्तिक १ गते घटस्थापना गरी दशैँ शुरु हुनेछ। मलमासका कारण दशँैपछिका सबै चाडबाडा ढिला हुनेछन्। यसअघि २०७५ जेठ महिनामा अधिकमास परेको थियो। असोज महिनामै अधिकमास भने विसं २०५८ मा परेको थियो। १९ वर्षपछि फेरि असोज महिनामै मलमास परेको छ। असोज महिनामा पर्ने मलमासमा दक्षिणी देशमा सङ्घर्ष हुने ज्योतिषशास्त्रको ग्रन्थ संवत्सर संहितामा उल्लेख गरिएको ज्योतिषी पोखरेलले बताउनुभयो। मलमासमा विशेष गरी भगवान् पुरुषोत्तमको पूजा आराधना गरी मालपुवा दान गरे पुण्य मिल्ने धार्मिक विश्वास छ। रासस"
अनशनस्थलमै बिरामी जाँच्दै डा केसी,"सुर्खेत : आइतबारदेखि आमरण अनशनरत डागोविन्द केसी मन्दिरमै बिरामी जाँच्न थालेका छन्। जुम्ला चन्दननाथ नगरपालिका६ रानिचौरमा रहेको बाबिरा मष्टोको (थान) मन्दिर परिसरमा बसेर १९ औँ पटक सत्याग्रह सुरु गरेका डा केसी भोकभोकै बिरामी जाँच्न थालेका हुन्। चिकित्सा शिक्षामा सुधारको माग राख्दै आमरण अनशन बसेका डा केसीले भने, मेरा माग पुरा नभए बरु मर्न तयार छु। तर अनशन तोड्ने छैन। मेरो अन्तिम सास रहुन्जेल अनशनमै बिरामीको सेवा गर्छु। केसी मन्दिरमा अनशन बसेको थाहा पाएपछि स्थानीयवासी त्यही पुगेर आफ्नो स्वास्थ्य समस्या देखाउन थालेका छन्। आफ्नो ज्यानको प्रवाह नगरी मन्दिरमा अनशनरत डा केसीले आफू भोकै बसेर नागरिकको स्वास्थ्य अवस्थाबारे देखाएको चासोप्रति स्थानीयले प्रशंसा गरेका छन्। डाकेसीका समर्थकले उनको माग पूरा गर्न सरकारलाई जस्तोसुकै दबाब दिन तयार भएको बताएका छन्। नेपालीको निःशुल्क गुणस्तरीय शिक्षा तथा स्वास्थ्य सेवामा समान पहुँचको सुनिश्चितता गर्न र सरकारको लुटतन्त्रविरुद्ध सत्याग्रह सुरु गर्नु परेको उनको भनाइ छ। यसअघि १६ औँ पटक जुम्लामा सत्याग्रह बस्दा २०७५ साउन १० गते आफूसँग भएको सम्झौता अनुसार चिकित्सा शिक्षा ऐनमा संशोधन गरिनुपर्ने लगायतका माग राखेर डा केसीले अनसन सुरु गरेका हुन्। पहिलाको सत्याग्रहका बेला गरिएका सम्झौता अहिलेसम्म पनि सरकारले कार्यान्वयन नगरेकाले आफू फेरि अनशन बस्न बाध्य भएको डा केसीले बताए। अनशनबाट आफ्नो माग पूरा भएमा दुर्गमका नागरिकको स्वास्थ्य सेवामा पहुँच वृद्धि हुने उनले दाबी गरे। उनले कर्णाली स्वास्थ्य विज्ञान प्रतिष्ठानमा एमबीबीएस लगायतका कार्यक्रम सञ्चालन गरिनुपर्ने र स्नातकोत्तर तहको अनुमति तत्काल पदान गर्नुपर्ने, गेटा मेडिकल कलेज र राप्ती स्वास्थ्य विज्ञान प्रतिष्ठानमा पठनपाठन सुरु गरिनुपर्ने, प्रदेश २ र गण्डकी प्रदेश तथा डोटी, डडेलधुरा, उदयपुर र इलाम, पाँचथरमा सरकारी मेडिकल कलेज तथा अस्पताल प्रक्रिया अघि बढाउनुपर्ने माग राखेका छन्।"
शिक्षा मन्त्रालयले जारी गर्यो नयाँ नक्सा र सीमाना समेटिएको पुस्तक,"काठमाडौं : शिक्षा मन्त्रालयले नेपालको भू भाग र सिमा सम्बन्धि सामग्री समावेश गरिएको पुस्तक सार्वजनिक गरेको छ। शिक्षा विज्ञान तथा प्रविधि मन्त्री गिरीराजमणि पोखरेलले मंगलबार उक्त पुस्तक सार्वजनिक गरेका हुन्। भारतले नोभेम्बर २०१९ मा कालापानी, लिम्पियाधुरा र लिपुलेकलाई आफ्नै भू भागमा समटेर नक्सा सार्वजनिक गरेको थियो। र पछि उक्त भु भागमा एकतर्फि रुपमा बाटो समेत बनाएको थियो। भारतको उक्त गतिविधीपछि नेपालले यि सबै भू भाग समेटिएको नयाँ नक्सा सार्वजनिक गरिसकेको छ। यही नक्साको आधारमा पुस्तक तयार पारिएको हो। मन्त्रालयको अनुरोधमा पाठ्यक्रम विकास केन्द्रले उक्त पुस्तक तयार गरेको हो। केन्द्रले यसलाई स्वाध्ययन सामग्री भनेको छ। गत असार १९ गते पाठ्यक्रम मूल्यांकन परिषदले पुस्तक तयार गर्ने निर्णय गरेको थियो। कक्षा नौदेखि १२ सम्मका विद्यार्थी, शिक्षक तथा अनुसन्धानकर्ताका लागि यो पुस्तक सन्दर्भ सामग्रीको रुपमा उपयोगी हुने मन्त्री पोखरेलले बताए। यसले नेपालको भू भाग तथा सिमाका सम्बन्धमा पर्याप्त जानकारी दिने पोखरेलले बताए।"
असोज १ गतेदेखि आन्तरिक हवाई उडान खुला,"काठमाडौं : सरकारले असोज १ गतेदेखि आन्तरिक हवाई उडानको गर्ने निर्णय गरेको छ। सोमबार बसेको मन्त्रिपरिषद् बैठकले आन्तरिक उडान असोज १ गतेदेखि सञ्चालन गर्ने निर्णय गरेको सरकारका प्रवक्ता तथा परराष्ट्रमन्त्री प्रदीप ज्ञवालीले जानकारी दिए। उडान खुला गरिए पनि जहाजले स्वास्थ्य मापदण्ड पूरा गरेर ५० प्रतिशत मात्र यात्रु बोक्न पाउने छन्। हवाई भाडाको निर्णय गर्ने जिम्मा भने संस्कृति, पर्यटन तथा नागरिक उड्यन मन्त्रालयलाई दिइएको छ। यात्रुले अनिवार्य मास्क लगाउनुपर्नेछ भने जहाजमा स्यानिटाइजर अनिवार्य रुपमा राख्नुपर्नेछ।"
युवराज खतिवडा प्रधानमन्त्रीको विशेष आर्थिक सल्लाहकार नियुक्त,"काठमाडौं : पूर्व अर्थमन्त्री डा युवराज खतिवडा प्रधानमन्त्री केपी ओलीको आर्थिक सल्लाहकार नियुक्त भएका छन् । सरकारका प्रवक्ता एवम् परराष्ट्रमन्त्री प्रदीप ज्ञवालीका अनुसार खतिवडा प्रधानमन्त्रीको आर्थिक सल्लाहकारमा नियुक्त भएका हुन् । मंगलबार मन्त्रिपरिषद् बैठकका निर्णय सार्वजनिक गर्न आयोजित पत्रकार सम्मेलनमा खतिवडा प्रधानमन्त्रीको विशेष आर्थिक सल्लाहकार नियुक्त भएको ज्ञवालीले जानकारी दिए । डा युवराज खतिवडालाई प्रधानमन्त्रीको विशेष आर्थिक सल्लाहकार मन्त्री स्तरीय सुविधा पाउने गरी नियुक्त गर्ने निर्णय गरिएको छ, सरकारका प्रवक्ता ज्ञवालीले भने । डा खतिवडाले केही दिनअघि मन्त्री पदबाट राजीनामा दिएका हुन् । राष्ट्रियसभामा दुई वर्षका लागि मनोनित भएका खतिवडाको समय सकिएपछि उनी ६ महिना गैर सांसदको रुपमा मन्त्री बनेका थिए । सरकारले रिक्त राष्ट्रियसभाको एक सिटमा सत्तारुढ नेपाल कम्युनिस्ट पार्टी (नेकपा) उपाध्यक्ष वामदेव गौतमलाई मनोनित गर्ने निर्णय गरेपछि खतिवडाले मन्त्री पदबाट राजीनामा दिएका थिए ।"
नक्कली कागज बनाएर राहत बुझ्ने ६ जना पक्राउ,सन्धिखर्क : अर्घाखाँचीको भूमिकास्थान नगरपालिकामा भत्कदै नभत्किएको घरलाई भत्किएको भनी नक्कली कागजात बनाएर राहात रकम बुझ्ने ६ जना पक्राउ परेका छन्। घर भत्किएको भनी नक्कली फोटा तथा नक्कली कागजात बनाएर राहात रकम लिने भुमिकास्थान नगरपालिका९ ढिकुराका ६ जनालाई प्रकाउ गरिएको प्रमुख जिल्ला अधिकारी विष्णुप्रसाद पौडेलले जानकारी दिए। उनीहरुले पहिरोले घर भत्किएको भनेर भूकम्पमा भत्किएका घरका फोटा समेत राखेर नक्कली मुचुल्का तथा स्थानीय वडा कार्यालयको सिफारिस बनाएर जिल्ला प्रशासन कार्यालयबाट राहात रकम बुझेका थिए। स्थलगत अनुगमन गर्दा उनीहरुले नक्कली कागजात बनाएर रकम बुझेको भेटिएपछि पक्राउ गरी अनुसन्धान भइरहेको जिल्ला प्रशासन कार्यालय अर्घाखाँचीले बताएको छ।
"दुर्घटनामा एकको मृत्यु, दुई घाइते","सिन्धुली : मदन भण्डारी लोकमार्ग अन्तरगत सिन्धुलीको दुधौली नगरपालिका७ सुगारेमा भएको सडक दुर्घटनामा एक जनाको मृत्यू हुनुका साथै दुई जना घाइते भएका छन्। जिल्ला प्रहरी कार्यालय सिन्धुलीका प्रहरी नायव उपरिक्षक श्यामकुमार खत्रीका अनुसार उदयपुरको कटारी बाट दुधौली तर्फ आउँदै गरेको लु ५८ प २६३८ अस्थाई नंबरको मोटरसाइकल र विपरित दिसा बाट आईरहेको साईकल एक अपसमा ठक्करखाँदा मोटरसाइकलमा सबार बर्ष २६ को यादव ढुङ्गानाको मृत्यू भएको हो। सुनसरी जिल्ला स्थित इटहरीमा घर भएका ढुङ्गना हाल लघु उद्योग बितिय संस्था दुधौली शाखाको शाखा प्रमुखमा कार्यरत रहेका थिए। टाउकोमा गम्भीर चोट लागेका ढुङ्गेलको सिराहाको फुल कुमारी अस्पतालमा उपचारका क्रममा मृत्यू भएको हो, उनले भने। दुर्घटनामा मोटरसाइकल चालक निजगढ नगरपालिक ७ बारा घर भई हाल आरम्भ माईक्रो फाईनस दुधौलीमा कार्यरत बर्ष २४ को अनिल घिमिरे र साईकल चालक दुधौली नगरपालिका ७ सुगारे सिन्धुलीका बर्ष २३ को रासलाल अधिकारी रहेका छन्। घिमिरेको हात र खुट्टामा सामान्य चोट रहेको छ भने अधिकारीको अगाडीको ५ वटा दाँत भाँचिनुका साथै हात र खुट्टामा चोट लागेको छ, खत्रीले भने। घाइते अधिकारीको उदयपुरको काटारीमा उपचार भई रहेको र मोटरसाइकल चालक घिमिरेलाई उपचार पश्चात प्रहरीले यिन्त्रणमा लिएर अनुसन्धान थालेको छ।"
दोलखाका विद्यालय असोज ७ गतेबाट खुल्ने,"दोलखा : दोलखाका निजी तथा सामु्दायिक विद्यालयहरुमा असोज ७ गतेदेखि नियमित पढाई सुरु हुने भएको छ। कोरोना महामारी सतर्कताका लागि सरकारले चैत ११ गतेदेखि लागू गरेको लकडाउनदेखि बन्द रहेका दोलखाका निजी तथा सामुदायिक विद्यालयहरुमा असोज ७ गतेबाट नियमित पढाई सुरु हुने भएको हो। जिल्लाका स्थानीय तहका जनप्रतिनिधिहरु, शिक्षा समिति र जिल्ला संकट व्यवस्थापन समिति सम्मिलित मंगलबार बसेको बैठकले असोज ७ गतेबाट जिल्लाका सम्पूर्ण विद्यालयहरु खोल्ने निर्णय गरेको जिल्ला शिक्षा समितिका अध्यक्ष एवम् जिल्ला समन्वय समिति दोलखाका संयोजक डबल पाण्डेले जानकारी दिए। दोलखा जिल्लाका सम्पूर्ण स्थानीय तहहरुमा कोरोना भाईरस रोकथामका लागि स्वास्थ्य सुरक्षाका सम्पूर्ण मापदण्डहरु अपनाउँदै प्राथमिक तहका सिकाइ केन्द्रहरुमा सिकाइ सहजिकरण गर्ने र आधारभ्रत तथा माध्यमिक तहहरुमा नियमित पठनपाठन क्रियाकलाप संचालन गर्ने निर्णय गरेको संयोजक पाण्डेको भनाई छ। कोरोना संक्रमण फैलन सक्ने भयका कारण चैत्र महिनादेखि देशमा लकडाउन लागू भएयता दोलखाका निजी करिब १५ र सामुदायिक करिब ३२५ विद्यालयहरु बन्द भएका थिए। आवश्यक सुरक्षात्मक उपायहरु अपनाई असोज ७ गतेबाट कसरी विद्यालय संचालन गर्न सकिन्छ भनी आफूहरुले तयारी गरिरहेको भीमेश्वर नगरपालिकाका प्रधानाध्यापकहरुको भनाई छ। निजी तथा सामुदायिक गरी जिल्लाका करिब ५० हजार विद्यार्थीहरुको विद्यालयमा गएर गरिने पठनपाठन बन्द भएको थियो। केही स्थानीय तहहरुमा लकडाउनका विचमा पनि बैकल्पिक सिकाईका लागि विद्यार्थीहरुलाई वर्कसिट बाँड्ने कार्य गरिएको भए पनि त्यसको प्रभावकारिता नदेखिएको स्थानीय अभिभावकहरुले गुनासो गरेका थिए। केहीदिन अघि सदरमुकाम कै एक विद्यालयमा अध्ययनरत २ विद्यार्थीमा कोरोना संक्रमण देखिएकोले तत्काल पढाई सुरु गर्दा विद्यार्थीमा संक्रमणको खतरा बढ्न सक्ने केही अभिभावकहरुको आशंका छ।"
भारतले दियो दुई हजार थान रेमेडिसिभर,"काठमाडौं : भारत सरकारले नेपाल सरकारलाई गम्भीर अवस्थाका कोभिड१९ का सङ्क्रमितको उपचारका निम्ति आवश्यक पर्ने रेमेडिसिभर प्रदान गरेको छ। नेपालका लागि भारतका राजदूत विनयमोहन क्वात्राले भारत सरकारका तर्फबाट परराष्ट्रमन्त्री प्रदीपकुमार ज्ञवालीलाई आज २,००० थान रेमेडिसिभर उपहारस्वरुप हस्तान्तरण गरे। कोभिड१९को विश्वव्यापी महामारीले निम्त्याएको चुनौती सामान गर्न भारत सरकारले रेमेडिसिभर उपलब्ध गराएकामा भारत सरकारप्रति कृतज्ञता व्यक्त गर्दै मन्त्री ज्ञवालीले उक्त महामारीबाट भारत स्वयम् प्रभावित भएको अवस्थामा सहयोग प्राप्त हुनु दुई देशबीच भरपर्दो मैत्रीको प्रतीक भएको बताए। विश्वका वैज्ञानिकहरू कोभिड१९विरुद्धको खोप विकास गर्न लागिपरेका तर त्यसले कहिले मूर्तरुप लिन्छ भन्ने यकिन भइनसकको वर्तमान परिप्रेक्ष्यमा प्राप्त रेमेडिसिभर अमूल्य जीवन जोगाउन सहयोगी हुने विश्वास उनले व्यक्त गरे। उहाँले नेपालको सामाजिकआर्थिक विकासमा भारतबाट निरन्तररुपमा प्राप्त सहयोगको सराहना गरे। कोभिड१९ विरुद्ध दक्षिण एशियाली क्षेत्रीय सहयोग सङ्गठन (सार्क) राष्ट्रमाझ सुदृढ एकता र सहकार्यलाई जोड दिँदै भारतका प्रधानमन्त्री नरेन्द्र मोदीले गत चैतमा गरेको अप्रत्यक्ष सम्मेलनको स्मरण गर्दै मन्त्री ज्ञवालीले भारतसँग सहकार्य र साझेदारी गर्न नेपाल सधै तत्पर रहेको बताए। राजदूत क्वात्राले कोभिड१९ विरुद्धको लडाइँमा भारत सरकारले आफ्नो क्षमताले भ्याएसम्म हरसम्भव सहयोग गर्ने प्रतिबद्धता व्यक्त गर्दै आफ्नो देशको छिमेक पहिले नीतिअनुरुप थोरै भएपनि नेपाललाई स्वास्थ्य सामग्री उपलब्ध गराइएको बताए। महामारीका कारण भारतको मात्र नभई संसारभरका राष्ट्रहरूको अर्थतन्त्र नराम्ररी प्रभावित भएको असहज अवस्थामा पनि भारतनेपाल सहयोगका परियोजना निर्वाध सञ्चालन भइरहेका बताउँदै उनले आपूर्तिको चक्र पनिमा कुनै किसिमको अवरोध नरहेको जानकारी दिए। नेपालबाट भारत प्रस्थान गर्नेहरूलाई पनि सहजरुपमा आउजाउको व्यवस्था मिलाइएको बताउँदै राजदूत क्वात्राले भने 'दुवै देशका जनता एकआपसमा हातेमालो गरेर अघि बढिरहेका छन्।' चिकित्सा क्षेत्रका जानकारहरूका अनुसार अक्सिजन थेरापीमा रहेका सङ्क्रमितको उपचारमा रेमेडिसिभर प्रयोग गरिन्छ। यसको उपयोगबाट बिरामीलाई शीघ्र स्वास्थ्यलाभ गर्न मद्दत पुग्छ। रासस"
असोज १ गतेदेखि लामो दूरीका सवारी सञ्चालन,काठमाडौं : सरकारले असोज १ गतेदेखि लामो दूरीको यातायात सञ्चालन गर्ने निर्णय गरेको छ। सोमबार बसेको मन्त्रिपरिषद् बैठकले लामो दूरीका सवारी साधन असोज १ गतेदेखि सञ्चालन गर्ने निर्णय गरेको सरकारका प्रवक्ता तथा परराष्ट्रमन्त्री प्रदीप ज्ञवालीले जानकारी दिए। लामो दूरीका सवारी साधनले स्वास्थ्य मापदण्ड पूरा गरेर ५० प्रतिशत मात्र यात्रु बोक्न दिने निर्णय सरकारले गरेको छ। भाडा भने ५० प्रतिशत बढी लिन पाउने गरी निर्णय भएको मन्त्री ज्ञवालीले जानकारी दिए। यात्रुले अनिवार्य मास्क लगाउनुपर्नेछ भने गाडीभित्र र ढोकामा स्यानिटाइजर अनिवार्य रुपमा राख्नुपर्नेछ। सवारी साधन सञ्चालन सम्बन्धी थप मापदण्ड भौतिक पूर्वाधार तथा यातायात मन्त्रालयले बनाउने छ।
करेन्ट लागेर तीन बालबालिकाको मृत्यु,"दाङ : करेन्ट लागेर तीनजना बालबालिकाको मृत्यु भएको छ। कुलामा नुहाउँदै गरेका अवस्थामा पानीमा करेन्ट लाग्दा घोराही उपमहानगरपालिका १० उत्तर अमराईका १० वर्षीया बालिका रेणुका चौधरी, ८ वर्षीय बालक प्रशान्त चौधरी र ३ वर्षीय बालक अमृत चौधरीको मृत्यु भएको हो। नजिकै एक घरमा मरेको मान्छेको शुद्धशान्तिका क्रममा कुलोबाट पानी तान्नलाई मोटर जोडेको अवस्थामा पानीमा करेन्ट प्रवाह हुँदा तीन बालिकाहरुको मृत्यु भएको दाङ प्रहरी प्रवक्ता डीएसपी सुमित खड्काले जानकारी दिए। पानी तान्ने मोटर र घरधनीलाई प्रहरीले नियन्त्रणमा लिएर अनुसन्धान थालेको खड्काले बताए। एकै गाउँका तीनजना बालिकालाई करेन्ट लागेर मृत्यु भएपछि गाउँ शोकमा डुबेको छ।"
कुलमानको बिदाइ भाषण : एउटा व्यक्ति नेतृत्वमा सधै रहिरहनुपर्छ भन्ने छैन,"काठमाडौं : नेपाल विद्युत प्राधिकरणका कार्यकारी निर्देशक कुलमान घिसिङ बिदा भएका छन्। चार वर्षे कार्यकाल सोमबार पूरा गरेपछि मंगलबार प्राधिकरणमा आयोजित बिदाइ कार्यक्रमलाई सम्बोधन गर्दै घिसिङ बिदा भएका हुन्। सरकारले उनलाई पुनः कार्यकारी निर्देशकको रुपमा नियुक्त गर्ने चर्चा चलिरहेका बेला उनले एउटै व्यक्ति एउटा जिम्मेवारीमा सधै रहिरहनुपर्छ भन्ने नभएको बताए। उनले केही पनि विकल्परहित नरहेकोसमेत प्रष्ट पारे। हिजो विद्युत प्राधिकरणमा को आयो को गयो कसैलाई थाहा हुँदैन थियो। अहिले कार्यकारी निर्देशकको पोष्टको चर्चा आएपछि प्राधिकरणको इज्जत बढेको ठान्नु पर्छ। यो विषय हाम्रो लागि राम्रो हो, बिदाइ भाषणमा घिसिङले भने, कार्यकारी निर्देशक आउने जाने हुन्छ। एउटा व्यक्ति सधै रहिरहनुपर्छ भन्नेमा म छैन। विकल्परहित केही हुँदैन। घिसिङले प्राधिकरणमा आफू रहदा हिजोको भन्दा बढी काम भएको बताए। उनले कर्मचारीलाई सुविधा बढाउनेदेखि अन्धकार नेपाललाई उज्यालो नेपाल बनाएको विषयको सम्झना गरेका छन्। प्राधिकरणमा म नहुँदा नेतृत्व गर्न योग्य व्यक्ति हुनुहुन्छ। लिडरसीपले मोटिभेसन गर्नुपर्छ। हिजोको भन्दा हामीले केही राम्रो गरेका छौँ। त्यसको इन्टेन्सिप पाएका पनि छौँ। कर्मचारीको वृत्तमा पनि केही सुविधा भएका छन्। अगामी दिन प्राधिकरणको लक्ष्य एकदम सुन्दर छ, घिसिङले भने। बिदाइका क्रममा लिखित भाषण गर्दै घिसिङले आफूलाई सहयोग गर्ने सबैको सम्झना गरेका छन्। घिसिङ २०७३ भदौ २९ गते चार वर्षका लागि प्राधिकरणको कार्यकारी निर्देशकको रुपमा नियुक्त भएका हुन्। बिदाइ भाषणको क्रममा घिसिङले आफू कार्यकारी निर्देशक बन्दा वर्षातको समयमा ६ देखि ८ घण्टासम्म र अन्य समयमा १४ घण्टासम्म लोडसेडिङ भएको कुराको सम्झनासमेत गरेका छन्। म कार्यकारी नियुक्त भएर आउँदा देशमा वर्षातको समयमा ६ देखि ८ र अन्य समय १४ घण्टासम्म लोडसेडिङ हुन्थ्यो। लोडसेडिङका कारण मुलुक कहालिलाग्दो अन्धकारले आकान्त थियो। प्राधिकरण घाटामा थियो भने ६३ प्रतिशत जनता मात्र विद्युतको पहुँचमा थिए, घिसिङले ति दिन सम्झदै भने, मलाई सरकारले प्राधिकरणको कार्यकारी निर्देशक नियुक्त गर्दा अध्यारो युगलाई उज्यालो बनाउने जिम्मेवारी दिएको थियो। भाषणको क्रममा घिसिङले २०७३ सालको लक्ष्मीपूजाको दिन लोडसेडिङ अन्त्य भएको घोषणा गरेको सम्झनासमेत गरे। उनले यो प्रयासले नै लोडसेडिङ अन्त्य गर्न सकिन्छ भन्ने आत्मविश्वास बढेकोसमेत प्रष्ट पारे। २०७३ साल तिहारको लक्ष्मीपूजाका दिन कुशल व्यवस्थापन विद्युत निरन्तर दिन सकियो, उनले भने, यो सफलताले हामी लोडसेडिङ अन्त्य गर्न सक्छौँ भन्ने आत्मविश्वास बढ्यो।"
"अफगानिस्तानमा बम विस्फोट, पाँच सैनिकको हत्या",अफगानिस्तानको पश्चिमी बागदिस प्रान्तमा सोमबार भएको एक बम हमलाको घटनामा पाँच जना अफगान सेनाको ज्यान लिइएको छ । पश्चिमी बागदिस प्रान्तको अबकामारी जिल्लामा सोमबार अपरान्ह सडक किनारमा राखिएको बम विस्फोट गराएर ती सैनिकका ज्यान लिइएको हो । उक्त जिल्लाको एक राजमार्गमा लुकाई छिपाई राखिएको बम सेनाको सवारीमा नजिक पुगेपछि विस्फोट भएको थियो । त्यस विस्फोटमा परी सुरक्षा गस्तीमा हिँडेको अफगान सेनाको सवारीमा रहेका पाँच जना सैनिकको ज्यान गएको र त्यसमा रहेका अरु केही घाइते भएका जनाइएको छ । सोही स्थानमा केही दिनमत्र अघि सडकमा नै यसैगरी राखिएको बम विस्फोट हुदा त्यसमा परी चार जना सर्वसाधारणको ज्यान गएको बताइएको थियो । सर्वसाधारणलाई नै लक्ष्य गरेर त्यहाँ बम राखिएको बताइएको छ । गएको बिहीबार सडकको किनारमा राखिएको बम अकस्मात विस्फोट हुदा बाटो हिँडीरहेका सर्वसाधारण नागरिकको ज्यान गएको हो । अफगानिस्तानको टोलो न्युजले सो समाचार दिएको छ । उक्त समाचारका अनुसार बागदिस जिल्लाको एक बाटोमा राखिएको बम अकस्मात विस्फोट भएको थियो र त्यसमा रहेका अफगान सेनाका कम्तीमा पाँच जना अधिकारीको ज्यान गएको छ । तालिबानहरुले यसअघि पनि सर्वसाधारणलाई लक्ष्य गरेर सडक किनारमा बम राख्ने गरेकोले यो बम पनि उनीहरुले नै राखेको अनुमान गरिएको छ। यद्यपि यस विषयमा तालिबानका तर्फबाट भने कुनै प्रतिक्रिया आएको छैन। हाल तालिबान र अफगान सरकारबीच कतारको दोहामा वार्ता जारी रहेको छ ।
महालक्ष्मी नगरपालिकाका मेयरलाई कोरोना,ललितपुर: ललितपुरको महालक्ष्मी नगरपालिकाका मेयर रामेश्वर श्रेष्ठलाई कोरोना पुष्टि भएको छ । मंगलबार बिहान सामाजिक संजाल फेसबुकमार्फत आफूलाई कोरोना संक्रमण भएको जानकारी गराएका छन्। श्रेष्ठले आफूसँग सम्पर्कमा रहेका सबैलाई पीसीआर चेक गर्न र सजगता अपनाउन अनुरोध गरेका छन् । जनताको सेवामा अहोरात्र खटिँदै आएको र कामको सिलसिलामा कोरोना पुष्टि भएको बताएका छन् । उनले कोरोना जितेर आफू चाँडै फर्किने विश्वास लिएका छन्।
बलात्कारको आरोपमा दुई बालकसहित ३ जना पक्राउ,ओखलढुंगा : एक १६ वर्षीया बालिकाकाथि सामुहिक बलात्कार गरेको आरोपमा चम्पादेवी गाउँपालिकाबाट ३ जना पक्राउ परेका छन् । बालिकालाई ३ जनाले मिलेर भदौ २४ गते सामुहिक रुपमा बलात्कार गरेको पीडित बालिकाका आफन्तले बताए । बालिकाले आफूमाथि बलात्कार भएको परिवारलाई बताएपछि घटना सार्वजनिक भएको हो । पीडित पक्षको उजुरीका आधारमा सोमबार दुईजना बालकसहित ३ जनालाई घरबाटै पक्राउ गरिएको छ । प्रहरी चौकी घोराखोरीको टोलीले सोमबार पक्राउ गरि मंगलबार जिल्ला ल्याइएको जिल्ला प्रहरी कार्यालय ओखलढुंगाका प्रहरी निरीक्षक मिलनसिं बस्नेतले जनाए । घटना अनुसन्धान भइरहेको र एकमध्ये एकजनाले बलात्कार गर्न सहयोग गरेको तथा अन्य दुईले बलात्कार गरेको खुलेको वस्नेतले जानकारी दिए । आरोपित दुई जना नाबालक भएका तथा कुन व्यक्तिको कस्तो भूमिका थियो भन्ने एकिन भएपछि मात्रै वतन सार्वजनिक गर्ने प्रहरीले जनाएको छ । बालिकाको जिल्ला अस्पताल रुम्जाटारमा स्वास्थ्य परीक्षण तथा उपचार गरिएको र जाहेरी दर्ता भइसकेको पीडित बालिकाकी दिदीले अन्नपूर्णलाई बताइन् । आरोपितहरुलाई कडा कारवाही गर्न पीडित परिवारले माग गरेको छ । घटनामा १४ र १६ वर्षका दुई तथा १८ वर्षका एकजना संलग्न छन् ।
संक्रमित शून्य रहेको बैतडीमा फेरि ८ जनामा देखियो कोरोना,"बैतडी : सोमबार कोरोनाका सक्रिय संक्रमित शून्य भएको बैतडीमा मंगलबार ८ जनामा कोरोना संक्रमण पुष्टि भएको छ । भदौ १९ गतेपछि संक्रमण नदेखिएको बैतडीमा मंगलबार ८ जनामा संक्रमण पुष्टि भएको हो । यसअघि जिल्लाका ३७५ जना कोरोनामुक्त भए घर फर्केका थिए । डडेल्धुरा प्रयोगशालामा गरिएको परिक्षणमा दशरथचन्द नगरपालिका ७ का ६ जना र डिलाशैनी गाउँपालिका ७ का २ जनामा संक्रमण पुष्टि भएको स्वास्थ्य कार्यालयका कोभिड १९ सम्पर्क व्यक्ति भुवनप्रसाद जोशीले जानकारी दिए । डिलाशैनी ७ का २ वर्षीया बालिका र २४ वर्षीया महिलामा कोरोना पुष्टि भएको हो । यस्तै दशरथचन्द नगरपालिका ७ का ६ वर्षीय बालक, १० वर्षीया बालिका, १३ वर्षीया बालिका, ३२ वर्षीया महिला र ३४ र ४२ वर्षीय पुरुषमा संक्रमण पुष्टि भएको स्वास्थ्य कार्यालयले जनाएको छ । संक्रमण पुष्टि भएका सबै भारतबाट फर्किएर होम क्वारेन्टाइनमा बसिरहेका र अब उनीहरुलाई आइसोलेसनमा राखिने सम्बन्धित स्थानीय तहले जनाएका छन् । सोमबार मात्रै संक्रमित शून्य रहेका बैतडीमा मंगलबार थप ८ जनामा संक्रमण देखिएपछि जिल्लामा संक्रमितको संख्या ३८३ जनामा पुगेको छ । सबैभन्दा बढी पञ्चेश्वर गाउँपालिकाका ६० जनामा संक्रमण पुष्टि भएको छ । यस्तै दशरथचन्द नगरपालिकाका ५२, सिगास गाउँपालिकाका ५१, शिवनाथ गाउँपालिकाका ५०, दोगडाकेदार गाउँपालिकाका ४५, पाटन नगरपालिकाका ४४ जनामा संक्रमण पुष्टि भईसकेको छ । यस्तै मेलौली नगरपालिकाका ३३, सुर्नया गाउँपालिकाका २८, पुर्चौंडी नगरपालिकाका १० र डिलाशैनी गाउँपालिकाका १० जनामा संक्रमण पुष्टी भएको छ ।"
५० प्रतिशतलाई अस्पतालबाटै कोरोना संक्रमण,"चितवन : जिल्लामा कोरोना संक्रमण अस्पतालबाट फैलिएको अध्ययनले देखाएको छ । जिल्ला कोभिड सङ्कट व्यवस्थापन केन्द्रले गरेको अध्ययनका क्रममा सङ्क्रमितमध्ये ५० प्रतिशतको संक्रमणको माध्यम अस्पताल बनेको पाइएको हो । केन्द्रका सदस्य एवं स्वास्थ्य कार्यालय चितवनका प्रमुख दीपक तिवारीका अनुसार कुल सङ्क्रमितमध्ये २५४ चिकित्सक तथा स्वास्थ्यकर्मी रहेका छन् । यो संख्या मंगलबारसम्म सङ्क्रमित सङ्ख्याको २० प्रतिशत हुन आउँछ । सङ्क्रमित चिकित्सक तथा स्वास्थ्यकर्मीको परिवारमा कम्तीमा थप एक व्यक्ति सङ्क्रमित भएको पाइएको उनले बताए। यसलाई हेर्दा सङ्क्रमित व्यक्तिको ४० प्रतिशत हुन आउँछ । त्यसबाहेक सङ्क्रमित अन्य १०१ ले समेत आफूलाई अस्पतालमा उपचारका लागि जाँदा वा बिरामीको कुरुवा भएर बस्दा संक्रमण भएको बताएको उनले जानकारी दिए। तिवारीले भने, 'जिल्लामा जम्मा संक्रमणको ५० प्रतिशत हिस्सा अस्पतालको रहेको पाइयो ।' अध्ययनका क्रममा उद्योग, व्यापार, होटल, फलफूल, तरकारी पसल वा अन्य व्यवसाय गर्ने १११ मा संक्रमण देखिएको छ । कलकारखाना, होटल, इन्टरप्राइजेज वा व्यवसायमा देखिएको संक्रमण बढ्दो क्रममा रहेको छ । घर भाडामा एकै घरमा धेरै व्यक्ति बस्ने, एउटै शौचालय प्रयोग गर्नेहरुमा संक्रमण फैलिएको पाइएको छ । अध्ययनपछि तयार गरिएको प्रतिवेदनमा भनिएको छ, 'पसलको सामान ढुवानी गर्ने, सामान बेच्ने, तरकारी बजार जाने, सवारी चालक, कोभिड परीक्षण नगरी बाहिरबाट आएका कामदार, जिल्ला बाहिर गएर आएका र अग्रभागमा रहेको प्रत्यक्ष सेवा दिने बैंक, वित्तीय संस्था, विद्युत् प्राधिकरणका कर्मचारीमा कोरोना संक्रमण देखिएको छ ।' अध्ययनले अस्पताल उच्च जोखिममा देखिएपछि कोभिड संक्रमण फैलन नदिनका लागि आन्तरिक कार्ययोजना बनाएर काम गर्ने विषयमा जिल्लामा रहेका अस्पतालसँग छलफल भइसकेको तिवारीले जानकारी दिए। संक्रमण फैलिन नदिन अस्पतालमा जाँदा बिरामीको साथमा एक कुरुवा मात्र पठाउनुपर्ने, कुरुवा फेरिन नहुने, अस्पतालमा उपचारका लागि गएका र कुरुवा बसेका व्यक्तिहरु कम्तीमा एक हप्ता होम क्वारेन्टिन पालना गरी बस्ने र अन्य व्यक्तिको सम्पर्कमा नजान केन्द्रको सुझाव छ । परिवारका सदस्यहरुलाई अन्य सामान्य अवस्थामा जस्तो साथीभाइसँग हिँडडुल, घुमफिर नगर्न, बजारमा घरभाडामा बस्ने व्यक्तिहरुले आफ्नो घरमा भाडामा बस्ने र घरधनी व्यक्तिहरु संक्रमणको जोखिम हुने गरी अन्यत्र आवतजावत गरेनगरेको यकिन गर्नुपर्ने सुझाव दिइएको छ । रोग नियन्त्रणका लागि पसलमा बसेर सामान बेच्दा सामान किन्न आउने ग्राहकसँग सावधानी अपनाउन, मास्क लगाउन, पैसा लिँदा अलग्गै टोकरीमा राख्नेजस्ता व्यवस्था मिलाउन केन्द्रको सुझाव छ । सब्जीमन्डीमा हुने भीडभाड नियन्त्रण गर्नुपर्ने, उद्योगमा बाहिरबाट कामदार ल्याउँदा स्वास्थ्य परीक्षण गराएर मात्र उद्योगमा प्रवेश गराउन, कच्चा पदार्थ ल्याउँदा र तयारी सामग्री बाहिर पठाउँदा हुने लोडअनलोडबाट संक्रमण नभित्रिने गरी प्रबन्ध मिलाउनुपर्ने, विद्युत् मर्मत सेवा, सरकारी कार्यालय र बैंकहरुमा अग्रभागमा बसेर ग्राहकलाई सेवा दिने व्यक्तिको स्वास्थ्य सुरक्षामा विशेष ध्यान दिनुपर्ने केन्द्रको सुझाव रहेको सदस्य तिवारीले जानकारी दिए । जिल्ला कोभिड सङ्कट व्यवस्थापन केन्द्रको संयोजक प्रमुख जिल्ला अधिकारी नारायणप्रसाद भट्टराईसहितको जिल्लाको उच्चस्तरको समितिले विस्तृत अध्ययन गरेर कोरोना फैलिएको क्षेत्रको पहिचान गर्दै जिल्लावासीलाई सतर्क रहन आग्रह गरेको हो । जिल्लामा हालसम्म सङ्क्रमितको सङ्ख्या एक हजार ३०७ पुगेको छ भने १७ जनाको कोरोना संक्रमणका कारण मृत्यु भइसकेको छ । रासस"
वीरगन्जमा बाराकी कोरोना संक्रमित महिलाको मृत्यु,"वीरगन्ज : वीरगन्जमा कोरोना भाइरस संक्रमणका कारण थप १ जनाको मृत्यु भएको छ । बाराको जितपुर सीमरा उपमहानगरपालिका १४ डुमरवानाकी ५५ वर्षीया संक्रमित महिलाको सोमबार बेलुकी मृत्यु भएको हो । वीरगन्ज स्थित नारायणी अस्पतालको आइसियुमा उपचाररत ती महिलाको सोमबार बेलुकी साढे ७ बजे मृत्यु भएको अस्पतालका प्रवक्ता डाक्टर अतुलेश चौरसीयाले जानकारी दिए । मधुमेह र हाइपरटेन्सनको समस्याले ग्रसित ती महिलामा कडा खालको निमोनिया देखिएपछि सोमबार बिहान सवा ११ बजे उनलाइ नारायणी अस्पतालमा ल्याएर भर्ना गरिएको थियो । सोमबार उपचारकै क्रममा उनको स्वाब संकलन गरी जीन एक्सपर्ट विधिबाट कोरोना परीक्षण गर्दा पीसीआर रिपोर्ट पोजिटिभ आएको थियो । योसँगै वीरगन्जमा कोरोनाका कारण मृत्यु हुनेको संख्या ६२ पुगेको छ । साउन यतामा मात्रै ५८ जनाको मृत्यु भएको हो । वीरगन्जमा अहिलेसम्म कोरोनाका कारण मृत्यु भएका ६२ मध्ये २ बेवारिसे पुरुष सहित पर्साका ४३ जना, बाराका १४ जना , रौतहटका ४ जना र सर्लाहीका १ जना रहेका छन् ।"
पोखरामा कोरोनाबाट ७० वर्षीय पुरूषको मृत्यु,पोखरा : पोखरामा मनिपाल शिक्षण अस्पतालमा उपचाररत पोखरा महानगरपालिका ९ का ७० वर्षीय पुरुषको मृत्यु भएको छ । प्रदेश स्वास्थ्य निर्देशनालयका अनुसार उनको सोमबार राती ११:२० बजे मृत्यु भएको हो। क्यान्सरका बिरामी ती पुरूष २५ भदौमा अस्पताल भर्ना भएका थिए । २८ भदौमा उनमा कोरोना पुष्टि भएको थियो । योसहित पोखरामा कोरोनाबाट मृत्यु हुनेको संख्या ८ पुगेको छ । कास्की जिल्लाभर १० जनाको मृत्यु भएको छ
मेलम्ची खानेपानी :हेडबक्स निर्माण करिब ७० प्रतिशत सकियो,"काठमाडौं : मेलम्ची खानेपानी आयोजनाको हेडबक्स निर्माण झण्डै ७० प्रतिशत सकिएको छ। हेडबक्स निर्माण सम्पन्न गर्ने अवधि झण्डै आठ महिना बाँकी हुँदा निर्माण अघि बढीरहेको हो। आयोजनाको बाँकी काम सम्पन्न गर्ने गरी गत वर्ष सरकारले चिनियाँ निर्माण कम्पनी सिनो हाइड्रोसँग ठेक्का सम्झौता गरेको थियो। सोही सम्झौताका आधारमा कम्पनीले हेडबक्स निर्माणसमेत अघि बढिरहेको छ। निर्धारित अवधि आगामी वैशाखसम्ममा निर्माण सम्पन्न भइसक्ने खानेपानी मन्त्रालयका प्रवक्ता रितेश शाक्यले बताए। उनले भने 'यही गतिमा काम भइरहँदा समयमै सकिने देखिन्छ।' सुरुङ निर्माण सकिएर परीक्षणका क्रममा दुर्घटना भएपछि अहिले यसको गेटमा रहेको त्रुटि सच्याउने काम भइरहेको छ। आगामी मङ्सिर, पुससम्ममा त्रुटि सच्याउने काम सकिएर पुनः सुरुङको परीक्षण हुने उनले बताए। सो समयमा पनि हेडबक्स निर्माण नसकिने हुँदा अस्थायी बाँधबाट नै पानी पठाइनेछ। परीक्षणका लागि र नियमित पानी पठाउन केही समयसम्म अस्थायी बाँधबाटै पथान्तरण हुने बताइएको छ। उनले भने 'हेडबक्स सकिएपछि मात्रै त्यसबाट पठाइनेछ।' दुई दशक पहिले निर्माण शुरु भएको सो आयोजनाका अन्तिम काम भइरहेको छ। आयोजनामा यसअघि काम गरेको इटालियन निर्माण कम्पनी सिएमसिले आयोजना अलपत्र छाडेर गएपछि सरकारले गत वर्ष असोजमा बाँकी काम सम्पन्न गर्ने गरी ठेक्का सम्झौता गरेको थियो। आयोजनामा यसअघि नै सुन्दरीजलमा दुई पानी प्रशोधन केन्द्रको निर्माण सम्पन्न भइसकेको छ। रासस"
'कोरोनाविरुद्धको साझा चुनौतीको सामनाका लागि विज्ञान कूटनीति',"काठमाडौं : शिक्षा, विज्ञान तथा प्रविधिमन्त्री गिरिराजमणि पोखरेलले कोरोना महामारीले अर्थ सामाजिक क्षेत्रका बहुआयामिक क्षेत्रमा नकारात्मक असर पारेकाले विज्ञान र प्रविधिको सहायताले यसको सामना गर्नुपर्ने बताएका छन्। राष्ट्रिय विज्ञान दिवसका पूर्वसन्ध्यामा संयुक्त राष्ट्रसङ्घीय शैक्षिक, वैज्ञानिक तथा संस्कृतिक संगठन (युनेस्को) नेपालका निमित्त नेपाल राष्ट्रिय आयोगको विज्ञान, हाइड्रोलोजिकल प्रोग्राम (आइएसपी) र म्यान एण्ड बायोस्फेर (एमएपी) समितिले नेपाल जर्मन एकेडेमिक एशोसिएशनको सहकार्यमा आज आयोजना गरेको एक्काइसौँ शताब्दीको विज्ञान कूटनीति : नेपाली सन्दर्भमा सहकार्यको माध्यमबाट विकासको अवसर विषय भर्चुअल प्रवचन कार्यक्रममा उनले साझा चुनौतीको सामना गर्न विश्व एक हुनुपर्नेमा पनि जोड दिए। उनले भने 'विश्वको साझा चुनौतीको सामना गर्ने महान कार्यको सामना विज्ञान र प्रविधिले मात्रै सक्दछ। कोरोना महामारी वा जलवायु परिवर्तनका असर न्यूनीकरण तथा विकास निर्माणमा विज्ञान र प्रविधिको सदुपयोगका लागि हामी तत्पर हुनुपर्छ।' उनले गत वर्ष राष्ट्रिय विज्ञान तथा नवप्रवर्तन नीति जारी गरी विज्ञान र शिक्षा क्षेत्रलाई नीतिगत तहमा उच्च महत्व दिइएको जानकारी दिए। शिक्षा, विज्ञान तथा प्रविधि मन्त्रालयले आगामी असोज १ गते स्वास्थ्य र गुणस्तरीय जीवनका लागि विज्ञान भन्ने नाराका साथ साताव्यापीरुपमा आठौँ राष्ट्रिय विज्ञान दिवस मनाउँदैछ। पूर्वविज्ञानमन्त्री गणेश साहले युवा वैज्ञानिकको प्रतिभालाई हरेक राष्ट्रले उच्च महत्व दिई विकास र निर्माण तथा महामारीविरुद्ध परिचालन गर्न सक्नुपर्ने बताए। कार्यक्रममा शिक्षा मन्त्रालयका सचिव डा सञ्जय शर्माले विज्ञान भूगोल औपचारिक कूटनीतिभन्दा पर र माथि हुने भएकाले यसले जलवायु परिवर्तनका असर न्यूनीकरणजस्ता विषयमा विश्वलाई एकताबद्ध भई लड्न प्रेरित गर्ने जनाए। उनले विद्यमान कोरोना भाइरसको महामारीको स्थितिमा विज्ञान कूटनीतिको झन् बढी महत्व रहेको हुन्छ। परराष्ट्र मन्त्रालयका सचिव शङ्करदास वैरागी विज्ञान र कूटनीतिका मानवीय विकास, सभ्यता र समृद्धिका साझा लक्ष्य रहेको बताए। नेपाल विज्ञान तथा प्रविधि प्रज्ञा प्रतिष्ठानका उपकुलपति डा सुनिलबाबु श्रेष्ठले विज्ञानसँग सम्बन्धित विज्ञान ज्ञान पार्क र विज्ञान सहरजस्ता अवधारणामा काम भइहेको अवगत जनाउँदै दोस्रो विश्वयुद्धपछि जापन र संयुक्त राज्य अमेरिकाबीचको विज्ञानसम्बन्धी सहकार्यलाई विज्ञान कूटनीतिको अशल उदाहरणका रुपमाम लिनुपर्ने बताउँदै प्रतिष्ठानले नेपालको विकासमा विज्ञानका नयाँ नयाँ आयामको उपयोगका लागि अन्तर्राष्ट्रियस्तरमा सहकार्य बढाएको जनाए। युवा वैज्ञानिक डा उत्तमबाबु श्रेष्ठ नीतिगत तहमा विज्ञानलाई उपेक्षा गर्न नहुने भन्दै युवा वैज्ञानिकको क्षमता अभिवृद्धिका लागि माथिल्लो तहबाट काम हुनुपर्ने बताए। इजरायलका लागि नेपाली राजदूत डा अञ्जान शाक्यले विकासका लागि विज्ञान महत्वपूर्ण विन्दू भएकाले यसलाई रचनात्मकरुपमा अन्तर्राष्ट्रिय साझा मुद्दाको सम्बोधनका लागि उपयोगन गर्नुपर्ने बताए। उनले पूर्वाधार, प्रविधि, कृषि र स्वास्थ्य क्षेत्रमा नेपाल र इजरायलसँग सहकार्य भइरहेको जानकारी दिए। नेपालका लागि जर्मनीका राजदूत रोलान्ड शेफरले त्यहाँको शिक्षा मन्त्रालयले शिक्षा र प्रविधिमा गर्दै आएको नवप्रवर्तन र नेपालसँगको सहकार्यबारे बताएका थिए। उनले विज्ञानले राष्ट्रसङ्घीय दिगो विकासका लक्ष्यलाई सहयोग गर्नुपर्नेमा कुनै दुईमत नरहेको स्पष्ट गरे। युनेस्को मुख्यालयमा कार्यरत विशेषज्ञ भानुराज न्यौपाने सबैमा विज्ञान, प्रविधि र तथ्याङ्कको पहुँचका लागि खुल्ला विज्ञानको अवधारणालाई कार्यान्वयन गर्न जोड दिए। युनेस्को नेपाल आयोगका सहायक महासचिव डा बाबुराम अधिकारीले दिगो विकासको लक्ष्यपूर्तिका लागि विज्ञान र प्रविधिका क्षेत्रमा हुने नवप्रवर्तन र अनुसन्धानलाई प्राथमिकता दिइँदै आएको जानकारी दिए। रासस"
नेकपाको अन्तरपार्टी निर्देशन५ जारी,"काठमाडौं : नेपाल कम्युनिष्ट पार्टी (नेकपा) ले अन्तरपार्टी निर्देशन५ जारी गरेको छ । नेकपाका अध्यक्षद्धय केपी शर्माओली र पुष्पकमल दाहाल 'प्रचण्ड' ले सोमबार अन्तरपार्टी निर्देशन५ जारी गरेको पार्टी कार्यालय सचिव ईश्वरी रिजालले जानकारी दिए। उनले केन्द्रीय कमिटी, प्रदेश कमिटी, जिल्ला कमिटीसहित पार्टी मातहतका सबै कमिटीलाई अन्तरपार्टी निर्देशन ५ जारी गरिएको बताए। यही भदौ २६ गते स्थायी कमिटी बैठकले गरेका निर्णयको आधारमा अन्तरपार्टी निर्देशन ५ जारी गरिएको हो । पार्टीभित्र देखिएका समस्या समाधान सुझाव कार्यदलले बुझाएको प्रतिवेदनलाई पार्टी स्थायी कमिटी बैठकले सुझावसहित पारित गरेको आधारमा अन्तरपार्टी निर्देशन ५ जारी गरिएको हो । अन्तरपार्टी निर्देशनमा पार्टीलाई जीवन्त बनाउने कुरा समेटिएका छन् । अन्तरपार्टी निर्देशन ५ मा १६ बुँदे निर्देशन रहेका छन् । अन्तरपार्टी निर्देशन५ मा पार्टी एकताको महत्वलाई आत्मसात् गर्ने, पद्धति र संस्थागत प्रणालीलाई सवल तुल्याउने, अध्यक्षद्वयको कार्यविभाजन तथा कार्याधिकार स्पष्ट गर्ने, पार्टी एकताका बाँकी काम सम्पन्न गर्ने, राजनीतिक तथा सङ्गठनात्मक क्षेत्रमा काम गर्ने, एकताको राष्ट्रिय महाधिवेशन गर्नेजस्ता विषय समेटिएका छन् । यस्तै अन्तरपार्टी निर्देशन ५ मा सरकारका कामका सम्बन्धमा, संसदीय दलको भूमिकालाई प्रभावकारी बनाइने, प्रदेश सरकार र स्थानीय निकायको भूमिका प्रभावकारी बनाइने, नेपालको सीमा समस्या र समाधान सम्बन्धमा, कोभिड१९ महामारीको रोकथाम, नियन्त्रण, उपचार र आर्थिक पुनःरुत्थान गर्ने, बाढी पहिरोद्वारा सिर्जित प्राकृतिक विपत्तिको सामना गर्ने, शान्ति प्रक्रियाका बाँकी काम सम्पन्न गर्ने, प्रतिष्ठानको व्यवस्थापन तथा सञ्चालन विधि निश्चित गर्नेलगायत छन् । रासस"
तीनबालबालिकासहित स्याङ्जामा थप १२ जनामा कोरोना पुष्टि,"स्याङजा : स्याङजामा मंगलबार १२ जना संक्रमित थपिएका छन्। पुतलीबजारका ८ जना, वालिङका २ जना र आँधीखोला गाउँपालिकाका २ जनामा संक्रमण पुष्टि भएको हो। थपिनेमा ५ महिला र ७ पुरुष छन्। ती मध्ये ३ जना बालबालिका रहेको स्वास्थ्य प्रादेशिक कार्यालय पोखराले जनाएको छ। दुई बालिकासहित एक बालक हुन्। पुतलीबजार नगरपालिकाका ४५, ४५, १५, १२ र ४६ वर्षीया महिला र २८, ८, ५३ वर्षीय पुरुषमा संक्रमण देखिएको छ। वालिङ नगरपालिकाका २१ र २४ वर्षीय पुरुष छन् भने आँधीखोला गाँउपालिकाका २६ र ४४ वर्षीय पुरुष हुन्। यो सहित जिल्लामा संक्रमितको संख्या ३ सय ७४ पुगेको छ भने ३ सय ८ जना निको भएर घर फर्केका छन। जिल्लाका ३ संक्रमितको मृत्यु भएको छ। यो सँगै संक्रमितको संख्या ६३ पुगेको छ। संक्रमितलाई विभिन्न आइसोलेसन लैजाने तयारी भइरहेको छ।"
अलपत्र कामदारको उद्धार एक महिनामै हुन्छ,"काठमाडौं : श्रम, रोजगार तथा सामाजिक सुरक्षामन्त्री रामेश्वरराय यादवले एक महिनाभित्र वैदेशिक रोजगारीमा अलपत्र परेका सबै कामदारको उद्घार गर्ने बताएका छन्। वैदेशिक रोजगार पत्रकार समाजले अलपत्र परेका नेपालीको उद्घारसम्बन्धी निर्देशिका कार्यान्वयन विषयक भर्चुअल कार्यक्रममा बोल्दै मन्त्री यादवले दैनिक १० देखि १५ वटा उडान थपेर अलपत्र परेका कामदार छिट्टै फिर्ता ल्याइने बताएका हुन्। हातमा टिकट भएका सबै नेपाल आउन पाउँछन्, उनले भने, जहाजको संख्या थपेर सबै कामदार एक महिनाभित्र ल्याउने सहमति भएको छ। मन्त्री यादवले कामदारको उद्घार गर्न निर्देशिका बाधकको रुपमा लिन नहुने भन्दै कामदार उद्घार पहिलो प्राथमिकतामा राख्नुपर्ने बताए। योगदान गरेर गएका सबै कामदारलाई वैदेशिक रोजगार कोषको रकमबाट फर्काउन सरकार तयार भएको उनको भनँइ छ। रोजगारदाताले नै टिकट काट्न लगाएर वा त्यसरी व्यवस्था हुन नसके बोर्डको पैसाबाट कामदार फिर्ता ल्याउँछौं, मन्त्री यादवले भने। उडान संख्या बढाउनका लागि श्रम र पर्यटनस्तरका सहसचिवस्तरबाट तयारी भइरहेको उनको भनाइ छ। बोर्डको कोषबाट उद्घार गर्न नमिलेमा सरकारी कोष, कोभिड कोष या कुनै विकल्प खोजेर उद्घार गरिने मन्त्री यादवले बताए। निर्देशिका कार्यान्वयनमा समस्या आए संशोधन गरेर लचक बनाउन तयार भएको मन्त्री यादवको भनाइ छ। मलेसियाका लागि नेपाली राजदूत उदयराज पाण्डेले निःशुल्क कामदार फिर्ता ल्याउने निर्देशिकाले ठूलो संख्यामा मद्घत नगर्ने बताए। बोर्डको पैसा हालेर मुश्किलले सय जना पनि ल्याउन कठिन हुने भएकाले संशोधनको विकल्प नभएको बताए। निर्देशिकामा वैदेशिक रोजगारीमा जाँदा योगदान गरेर गएका कुनै पनि नेपालपलाई बोर्डको पैसाबाट आवश्यक सहयोग गर्ने व्यवस्था गर्नुपर्ने उनले बताए। कम्पनीमा काम गर्नेलाई कम्पनीबाटै टिकट दिलाउन सकिने भएपनि कम्पनी छोडेर अर्कै कम्पनीमा काम गर्नेलाई कम्पनी जिम्मेवार नहुने भएकाले उद्घारको बढी आवश्यकता भएको त्यस्ता कामदारलाई हुने उनले प्रष्ट पारे। वैदेशिक रोजगार ऐन र नियमावली बाझिनेगरी निर्देशिका बनेकाले समस्या आएको उनको भनाइ छ। निर्देशिका अनुसार बोर्डबाट २ जनाको मात्रै उद्घार हुन सकेको उनले बताए। घर जान्छु भन्दा १९०० रिंगेट तिर्न नसक्ने बोर्डले आउन नपाएर विदेशमै मृत्यु हुँदा भने ४००० रिंगेटसम्म खर्च गर्ने प्रावधान गलत छ, उनले भने। अहिले विशेष अवस्था भएकाले श्रम स्वीकृति लिएर विदेश गएका सबैलाई उद्घार गर्नुपर्ने उनको भनाइ छ। आफू अफ्ठारो पर्ने गरी कसैले पनि काम गर्न नसक्ने भएकाले उडान बडाएर कामदार फर्काउन सरकारले निर्देशिका परिवर्तन गरेको लिखत दिए दूतावासले उद्घारमा ढिलाई नगर्ने बताए। गैरआवासीय नेपाली संघका प्रवक्रा डिबी क्षेत्रीले समस्यामा परेका कामदारलाई तुरुन्तै फर्काउन सरकारले नमानदा धेरै कामदार गन्तव्यमूलुकमै अलपत्र परेको बताए। संघ नभएको भए धेरै कामदार सडकमा आएर माग्नुपर्ने अवस्था आउने थियो उनले भने,२ महिनाअघि खर्च तिरेर आउन सक्ने अहिले धरै बेखर्ची भएका छन् उनले भने। अधिवक्ता सोम लुईटेलले सरकारी अधिकारीकै कारण निर्देशिका संकुचन हुन पुगेको बताए। आप्रवासी श्रमिकसम्बन्धी अनुसन्धानकर्ता रामेश्वर नेपालले सरकारले भारतमा रहेका कामदारमाथि उद्धार गर्न विभेद गरेको बताए। घर फर्काउन टिकट तथा पिसिआर गर्न कम्पनीलाई जिम्मेवार बनाउन सके धेरै समस्या समाधान हुने उनको भनाइ छ।"
भारतले टिकटक जस्तै नँया एप ल्याउँदै,"यूट्यूबले टिकटकको नयाँ प्रतिस्पर्धीको रूपमा भारतमा आफ्नो नयाँ एपको बीटा संस्करण परीक्षण गर्ने घोषणा गरेको छ । यूट्यूब सर्ट्स नामक उक्त एपमा १५ सेकेन्डको भिडिओ बनाउन मिल्नेछ र तिनको सिर्जना गर्ने शैली र तरिका चिनियाँ स्वामित्वको टिकटकसँग मिल्दोजुल्दो हुनेछ । भारत र चीनबीच सीमामा तनाव चुलिएका बेला दिल्लीले टिकटकसहित सबै चिनियाँ एपलाई जुन प्रतिबन्ध लगाएको थियो। त्यस बेलासम्म भारतमा टिकटकका सर्वाधिक १२ करोड प्रयोगकर्ता थिए । यूट्यूबले भारतमा अब टिकटकको अभाव पूर्ति गर्न खोजिरहेका थुप्रै स्थानीय एपहरूसँग प्रतिस्पर्धा गर्नुपर्नेछ । यूट्यूबको उत्पादन व्यवस्थापनतर्फका उपाध्यक्ष क्रिस जफीले एउटा ब्लगमा सर्ट्सको काम मोबाइल फोन मात्रै प्रयोग गरेर मानिसहरूलाई लोभ्याउने छोटा भिडिओ खिच्न खोज्ने सर्जक र कलाकारहरूका लागि भएको जनाएका छन् । उक्त नयाँ एपमा भिडियो क्लिपहरूलाई जोड्न सकिने, गति नियन्त्रण गर्न सकिने, समय तोकेर हातको प्रयोगबिना रेकर्ड गर्न सकिने जस्ता विविध सुविधा छन् । सर्ट्सले सङ्गीतको प्रयोग गरेर वा गीतको सङ्ग्रहबाट तिनको प्रयोग गर्ने विकल्प दिन्छ । सर्ट्स थप परिस्कृत भएर नयाँ सुविधाहरू थपिएपछि त्यो अन्य देशका बजारमा पनि विस्तार गरिने जफीले बताएका छन् । यूट्यूबको यो एप त्यस्तो बेला आएको छ जतिखेर अमेरिकी प्रविधि कम्पनी ओरकलले टिकटकको निर्माता बाईटडान्सलाई अमेरिकामा आफू विश्वासिलो प्रविधि साझेदार हुन भनेर औपचारिक रूपमा प्रस्ताव गरेको छ । त्यस्तो कदमको उद्देश्य राष्ट्रपति डोनल्ड ट्रम्पले राष्ट्रिय सुरक्षाका कारण देखाउँदै टिकटकलाई अमेरिकामा बन्द गर्न दिएको चेतावनी छल्नु रहेको छ। ट्रम्प र भारत सरकार दुवैले पछिल्लो व्यवस्थाअन्तर्गत टिकटकमा हुने प्रयोगकर्ताका विवरणमा चीन सरकारको पहुँचमा हुनसक्ने बताउँदै आएका छन् ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या ५६ हजार ७८८ पुगेको छ। ३६० जनाले कोरोनाकै कारण ज्यान गुमाइसकेका छन्। कोरोना संक्रमण देखिएका ३९ हजार ५७६ जना निको भएका छन्। लाइभ
डिशहोमको 'द स्ट्रिङ' दोस्रो चरणमा,"काठमाडौं : डिशहोमले शुरु गरेको अंग्रेजी गीतको गायन प्रतियोगिताका 'द स्ट्रिङ' अडिसन राउण्डबाट १० प्रतियोगी छनौट संगै दोस्रो चरणमा प्रवेश गरेको छ । दर्शकहरुको भोट तथा निर्णायकहरुको छनौटबाट उत्कृष्ठ १० मा पर्न सफल प्रतिस्पर्धीहरुले दोस्रो चरणमा पुनः आफ्नो प्रस्तुती डिशहोमको फेसबुक पेजमा अपलोडगरी भोटिङ्गको आह्वान गरि सकेका छन् । देशभर छरिएर रहेका प्रतिभाहरुको पहिचान गर्दै, उनिहरुलाई अवसर संगै हौसला प्रदान गने उदेश्यले डिशहोमले 'द स्ट्रिङ' शुरुवात गरेको हो ।"
हुन्डाई फेष्टिभ डिलाइट २०७६ का बम्पर विजेतालाई साँचो हस्तान्तरण,"हुन्डाई अटोमोबाइल्सको नेपालका लागि एक मात्र आधिकारीक विक्रेता लक्ष्मी इन्टरकन्टिनेन्टल प्रालिले एक कार्यक्रम बिच हुण्डाई फेष्टिभ डिलाइट २०७६ का बम्पर विजेताहरुलाई पुरस्कृत गरेको छ । हुन्डाईले कार्यक्रममा विजयीहरुः नागेश्वर प्रसाद शाह (कुपन नं१२७२) लाई भेन्यू एस तथा शालिकराम अधिकारी (कुपन नं ३२९) लाई सान्ट्रो म्याग्ना हस्तान्तरण गरेको छ ।लक्की ड्र को विजेताहरुको छनौट २९ जुन, २०२० मा हिमालय टेलिभिजनले प्रत्यक्ष प्रसारण गरेको थियो । बम्पर लक्की ड्र को विजेताहरुका साथै दुबई भ्रमण जित्ने १० भाग्यशाली विजेताहरुको छनौट कार्यक्रमका मुख्य अतिथि कञ्जुमर आई नेपालकी अध्यक्ष श्रीमती विमला खनालले गरेका थिए । १० भाग्यशाली विजेताहरु भरत सिंह पौडेल (कुपन नं: ३९७), चन्द्र मणी पौडेल (कुपन नं: २७५), श्रीजेश घिमिरे (कुपन नं: ९९६), महेश्वर लाल सिंह (कुपन नं: ९९९), कृष्ण प्रकाश पौडेल शर्मा (कुपन नं: ९४४), राजु शाह (कुपन नं: ७६), दल बहादुर बि क(कुपन नं: ७४४), बिजय अग्रवाल, गणेश हार्डवेर (कुपन नं: ७१६), एन आइ सि एसिया बैंक लि ( ऋरइ ) निर्भीक सापकोटा (कुपन नं: ११५८), र खातु इन्टर्न्याश्नल प्रा लि (कुपन नं: ३५) ले दुबई भ्रमण जितेका थिए। हुण्डाई फेष्टिभ डिलाइट २०७६ अन्तर्गत हुन्डाईका भाग्यशाली खरिदकर्ताहरुले एक थान स्यान्ट्रो म्याग्ना, एक थान भेन्यू एस, १० जोडीलाई दुबई भ्रमण सहित स्क्राच कार्ड मार्फत नगद छुटपनि प्राप्त गरेका थिए । सम्पूर्ण विजेताहरुलाई बधाई दिदै लक्ष्मी समूहका अध्यक्ष गणेश बहादुर श्रेष्ठले हुण्डाईलाई नेपालकै सर्वोत्कृष्ट ब्राण्ड बनाउन सहयोग गर्नुहुने आफ्ना सम्पूर्ण गा्रहकहरुप्रति आभार व्यक्त गरे । सबै हुन्डाईका गाडीहरुमा ३ वर्ष वारेन्टी, ४ वर्ष फ्रि सर्भिसिङका साथै निःशुल्क सवारी कर भुक्तानी सहित उपलब्ध छन् । लक्ष्मी इन्टरकन्टिनेन्टल प्रालिले नेपाल भरी १३ शोेरुमहरु तथा १७ सर्भिस सेन्टरहरु मार्फत ग्राहकहरुलाई सेवा प्रदान गरिरहेको छ । हुन्डाई मोटर कम्पनी विश्वकै ५ ठूला अटोमोबाइल उत्पादक मध्यमा पर्दछ ।"
कर्मचारीमा कोरोना देखिएपछि नलगाड नगरपालिका 'सिल',जाजरकोट : कर्मचारीमा कोरोना संक्रमण देखिएपछि जाजरकोटको नलगाड नगरपालिका एक हप्ताका लागि सिल गरिएको छ । नगरपालिकाका तीनजना कर्मचारीमा कोरोना भाइरस पोजिटिभ देखिएपछि आगामी असोज ५ गते सम्मका लागि नगरपालिका सिल गरिएको निमित्त प्रमुख प्रशासकिय अधिकृत सुरेन्द्र सिंहले बताए । संक्रमित कर्मचारीलाई आइसोलनमा राखेर उपचार गरिएको छ । कोरोना संक्रमण फैलन सक्ने भन्दै एक हप्ताका लागि नगरपालिकाको सबै कामकाज बन्द गरिएको उनले बताए । जाजरकोटमा हाल सम्म ६४ जना कोरोना संक्रमण भएको छ । त्यसमध्ये ५६ जना निको भएर घर फर्किसकेका छन् भने बाँकीले विभिन्न आइसोलेसनमा उपचार गराइरहेका छन् ।
२५ क्षमताको कारागारमा ६० कैदीबन्दी,"सन्धिखर्क : अर्घाखाँचीको सन्धिखर्कमा हरेको जिल्ला कारागारमा क्षमताभन्दा दोब्बर बढी कैदीबन्दी राखिएको छ । हाल कारागारमा तीनजना महिला र ५७ जना पुरुष गरी ६० जना कैदीबन्दी रहेको जिल्ला कारागार कार्यालयका जेलर कृष्ण प्रसाद आचार्यले बताए । क्षमताभन्दा दोब्बर बढी कैदी राख्दा उनीहरुले पाउनुपर्ने न्युनतम सुविधासम्म पाएका छैनन् । पच्चीसजना कैदीको क्षमता रहेको कारागारमा दोब्बर बढी कैदिबन्दी राखेपछि उनीहरु कष्टकर जीवन बिताउन बाध्य भएका छन् । बजेट अभावले कारागारको स्तरोन्नति हुन नसक्दा कैदीहरु समस्यामा छन् । 'कारागार व्यवस्थापन विभागबाट गत वर्ष एउटा भवन बनेको छ, प्रमुख जिल्ला अधिकारी बिष्णु पौडेलले भने, 'वाल निर्माणका लागि विभागमा कुराकानी भइरहेको छ । कम्पाउन्ड वाल नहुँदा त्यस भवनमा कैदीबन्दी सार्न सकिएको छैन ।' त्यो भवन प्रयोगमा आएपछि सहजरुपमा कैदीबन्दी बस्न मिल्नेछ । उक्त भवनको वाल सकिएपछि झन्डै ८० जना राख्न सकिने उनको भनाइ छ । २०४५ सालमा निर्माण गरिएको कारागार द्वन्दकालमा क्षतिग्रस्त भएको थियो । टालटुल पारेर २०७१ सालदेखि यहाँ कैदीबन्दी राख्न सुरु गरिएको सहायक प्रमुख जिल्ला अधिकारी विनोद खनालले बताए । बजेटको व्यवस्था भए कम्पाउन्ड मर्मत गरेर नयाँ भवनमा कैदी सार्न सकिने भएपनि त्यहाँ कसैको नजर पुग्न सकेको छैन । कोचाकोच भएर बस्नुपर्ने बाध्यताकै बीच यहाँ रहेका कैदीबन्दीले विभिन्न सिपमुलक तालिम लिइरहेका छन् । गतवर्ष बाँसबाट बन्ने र्याक र कुर्सी बनाउने तालिम दिइएकोमा यस वर्ष मुडा बुन्ने तालिम दिइएको कारागारका सई कृष्ण तामाङले बताए । 'क्षमता विकासका विभिन्न तालिम दिइरहेका छौं,' उनले भने, 'प्रती मुडा चार सय २० रुपैयाँमा बेचिरहेका छन् ।' सिपमुलक तालिम पछी कैदीबन्दीले राम्रै आम्दानी गरिरहेको उनले बताए । कारागारको मर्मतका लागि ठोस बजेट नआएकाले दुःख खेप्नु परेको कारागार प्रमुख आचार्यको भनाइ छ । कारागार बनेको धेरै वर्ष भइसकेको र द्वन्दकालमा क्षतिग्रस्त भएकाले जीर्ण अवस्थामा रहेको उनको भनाइ छ । आफूहरुले सम्बन्धित निकायमा आवश्यक बजेटको माग गरिरहेको उनले बताए ।"
नेकपाका नेताका नाममा खोलिएका प्रतिष्ठानलाई गतिविधि गर्न रोक,"काठमाडौं : नेपाल कम्युनिष्ट पार्टी (नेकपा) ले पार्टीका नेताका नाममा खोलिएका प्रतिष्ठान वा सङ्घसंस्थालाई कुनै पनि गतिविधि नगर्न निर्देशन दिएको छ । पार्टीले अन्तरपार्टी निर्देशन ५ जारी गर्दै पार्टीका नेताका नाममा स्थापना भएका प्रतिष्ठान, फाउण्डेसन, अध्ययन केन्द्र जस्ता संस्थालाई प्रदेश, जिल्ला, र स्थानीय तहमा कुनै पनि शाखा गठन र गविविधि गर्न रोक लगाउने निर्देशन दिएको हो । नेकपाले ती नेताका नाममा खोलिएका प्रतिष्ठान वा सङ्घसंस्थामध्ये अधिकांशले पार्टीभित्र गुटबन्दी गर्न थालेपछि अन्तरपार्टी निर्देशन ५ मा रोक लगाउने निर्देशन दिएको हो । केन्द्रमा भने कुनै रोक लगाइएको छैन । पुष्पलाल, मनमोहन अधिकारी, तुलसीलाल अमात्य, मदन भण्डारी, जीवराज आश्रित, नरबहादुर कर्माचार्य, निर्मल लामा, सुरेश वाग्ले, कृष्णसेन इच्छुक मोतीदेवी, सहाना प्रधान, झलनाथ खनाललगायत नाममा त्यस्ता संस्था खोलिएका छन् । तिनमध्ये केहीका केन्द्रमा मात्र र केहीका जिल्लाहरुमा पनि शाखा खोलिएका छन् । 'पार्टीका विभिन्न नेताका नाममा विभिन्न प्रतिष्ठान वा संघसंस्थाहरु परिचालित छन् । तीमध्ये अधिकांश गुटबन्दीको माध्यम बन्दै गएका छन् । गुटबन्दी रोक्न प्रतिष्ठानलाई नियमन गर्न जरुरी छ', अन्तरपार्टी निर्देशन ५ मा भनिएको छ । पार्टी सचिवालय बैठकले प्रतिष्ठानसम्बन्धी अध्ययन गर्न कार्यदल बनाएर प्रतिवेदन सार्वजनिक नगरेसम्म तिनका शाखा गठन र गतिविधि नगर्न निर्देशन दिएको हो । अन्तरपार्टी निर्देशन ५ मा सचिवालयले प्रतिष्ठानको सञ्चालन, व्यवस्थापन तथा नियमन विधि निश्चित गर्न स्पष्ट कार्यादेशसहितको कार्यदल गठन गर्ने उल्लेख गरिएको छ । कार्यदलको प्रतिवेदन प्राप्त भएपछि त्यसमाथि छलफल गरी प्रतिष्ठानबारे आवश्यक निर्णय गर्ने जनाइएको छ । नेकपा स्थायी कमिटी सदस्य वेदुराम भुसालले नेताका नाममा प्रतिष्ठान खोल्नु राम्रो भए पनि त्यसबाट पार्टीलाई नै नोक्सान पुर्याउने किसिमको गुटबन्दी गर्न नहुने बताउनुभयो । उहाँले नेताका नाममा खोलिएका अधिकांशले पार्टीभित्र गुटबन्दी गर्न थालेपछि अङ्कुश लगाउनुपरेको स्पष्ट गरे ।' नेताका नाममा खोलिएका प्रतिष्ठानले तिनै नेताको विचार र आदर्शलाई प्रचारप्रसार र तिनले पुर्याएको योगदानको चर्चा गर्दै वैचारिक बहस गर्नुपर्ने हो,' उनले भने, ' तर त्यसरी खोलिएका प्रतिष्ठानले नेताहको विचार र आदर्शलाई भुलेर पार्टीभित्र गुटबन्दी गर्न थालेकाले व्यवस्थित बनाउन अहिलेलाई रोक लगाइएको हो ।' उनले प्रतिष्ठानले पार्टीको नीति बाहिर रहेर समानान्तर गतिविधि सञ्चालन गर्न थालेकाले व्यवस्थित बनाउन आवश्यक रहेको बताउनुभयो । उहाँले नेताका नाममा स्थापना हुने प्रतिष्ठानलाई पार्टी मातहत ल्याएर सञ्चालन गर्नुपर्ने धारणा पनि राख्नुभयो । तत्कालीन नेकपा 'एमाले'ले पनि प्रतिष्ठानलाई व्यवस्थित बनाउनका लागि भुसालको संयोजकत्वमा कार्यदल गठन गरेको थियो । उक्त कार्यदलले तयार पारेको प्रतिष्ठान सञ्चालन निर्देशिका प्रतिवेदन केन्द्रीय कमिटीमा बुझाउन नपाएको उनले गुनासो गरे। उनल आफूले त्यतिबेला प्रतिवेदन बुझाउन पाएको भए प्रतिष्ठानलाई व्यवस्थित गर्न सकिने बताए। उनका अनुसार उक्त निर्देशिकामा प्रतिष्ठान पार्टी मातहत सञ्चालन गर्नका लागि प्रतिष्ठान समन्वय कमिटी गठन गर्ने उल्लेख थियो । पूर्वएमाले र माओवादी पार्टीले निर्णय गरेर प्रतिष्ठान वा सङ्घसंस्था स्थापना गरेका छन् । कतिपय नेताले आफूखुशी दिवङ्गत नेताका नाममा प्रतिष्ठान, फाउण्डेशन र अध्ययन केन्द्र जस्ता स्थापना गर्ने गरेको पाइएको छ । अर्का स्थायी कमिटी सदस्य मणि थापाले पार्टीका नेताका नाममा प्रतिष्ठान वा कुनै सङ्घसंस्था स्थापना गर्नु आवश्यक रहे पनि त्यसका नाममा पार्टीभित्र गुटबन्दी गर्नु पार्टीकै हित विपरीत हुने बताए । उनले प्रतिष्ठानलाई पार्टीकै गतिविधि नगरी गैरराजनीतिक क्रियाकलाप गर्न छुट दिनुपर्ने सुझाव दिए। पार्टीभित्र विद्यमान प्रतिष्ठानले गुटबन्दी गरेकाले त्यसलाई व्यवस्थित बनाउन आवश्यक रहेको उनको भनाइ छ ।"
नारायणगढमुग्लिन सडकखण्ड पूर्ण सञ्चालन गर्न दिनभर लाग्ने,"नारयणगढ : नारायणगढमुग्लिन सडकखण्डमा चार ठाउँमा ठूला र ठाउँठाउँमा साना पहिरा खसेपछि सडक पूर्ण सञ्चालन गर्न दिनभर लाग्ने भएको छ। सो सडकको घुमाउने, भालुढुङ्गा, चारकिलो र पाँचकिलोमा ठूला पहिरा खसेका छन्। डिभिजन सडक कार्यालय चितवनका इ शिव खनालका अनुसार पहिरो पन्छाउने काम बिहानदेखि शुरु भएको छ। थप पहिरो नखसेमा दिउँसोसम्ममा एकतर्फी सञ्चालन गर्न सकिने भए पनि पूरै सडक सफा गर्न साँझसम्म लाग्ने उनले जानकारी दिए। ती चार ठाउँमध्ये चार किलो र घुमाउनेमा पहिरो पन्छाउने काम भइरहेको छ। खनालले भने, 'ती दुई ठाउँमा एकतर्फी भएसँगै उपकरण लगेर बिचका दुई पहिरो पन्छाउँछौँ।' एकतर्फी सञ्चालन गरेर त्यहाँ अड्किएका सवारी साधन पार गराएपछि दुईतर्फी खुलाइने छ। सोमबार राति सुरुमा १०:३० बजे चारकिलोमा पहिरो खसेको थियो। रातको समयमा क्रमशः अन्य ठाउँमा पहिरो खसेको खनालले बताए। सोमबार दिउँसो पनि सो सडकखण्डमा पहिरो खसेर सडक अवरुद्ध भएको थियो। साना पहिरा ठाउँठाउँमा भएकाले सङ्ख्या यकिन गर्न नसकिए पनि ती पहिरो पन्छाउन समय नलाग्ने उहाँको भनाइ छ। यसैबीच पाँचकिलोमा माथिबाट झरेको लेदोले सडक भरिएर छेउमा रहेका तीन घरमा लेदो पसेको छ। इलाका प्रहरी कार्यालय मुग्लिनका प्रहरी निरीक्षक कञ्चन तामाङका अनुसार सडकमा रहेको एउटा बोलेरो लेदोले भरिएको छ। लेदोले अन्य दुई घरको जग खोतलेको तामाङले बताए।"
सीजीका ५६ कोरोना संक्रमित कामदार आइसोलेसनमा,"गुलरिया: बर्दियाको बाँसगढी नगरपालिकास्थित संचालनमा रहेको सीजी फुड्समा कार्यरत कामदारलाई कोरोना संक्रमण देखिएपछि कम्पनीले सुविधायुक्त आइसोलेसनको व्यवस्था गरेको छ। कम्पनीकै खर्चमा पीसीआर परीक्षण गरिएका उनीहरुको स्वास्थ्य जाँचसहित स्थानीय होटलको सुविधायुक्त आइसोलेसनमा राखिएको छ। कम्पनीमा कार्यरत ५६ जना कामदारमा कोरोना संक्रमण देखिएपछि सुविधायुक्त होटल लिएर कामदारहरुलाई आइसोलेसनमा राखिएको सीजी फुड्स बर्दियाका वरिष्ठ प्रवन्धक दिनेश भण्डारीले बताए । उनीहरुलाई खान, बस्नलगायतका सुविधाहरु होटलमै उपलब्ध गराइएको छ। कर्मचारी संक्रमित भएदेखि नै कम्पनीको उत्पादन बन्द गरिएको छ। उनले भने,' महामारीको संक्रामक अवस्था हेरेर स्थानीय पालिका र प्रशासनसँग समन्वयपछि कम्पनी संचालनमा ल्याइने तयारी छ ।' बर्दियास्थित सीजी कम्पनीमा ३ सय २७ जना कामदार कार्यरत छन् । केही कर्मचारीमा संक्रमण देखिएपछि बाँकी कर्मचारी होम क्वारेन्टाइनमा छन् । उनले थपे,' कम्पनीमार्फत दैनिक १४ हजार कार्टुन चाउचाउ उत्पादन हुन्छ । स्वास्थ्य महामारी फैलिएपछि कम्पनी बन्द छ ।' जिल्लामा सीजी संचालनसँगै स्थानीयले रोजगारी पाएका छन् । बर्दिया र नवलपरासीका स्थानीय लसुन, प्याज, गहुँ, आलुलगायतका किसानका ३० लाख केजी कृषि उपजहरु कम्पनीले खपत गर्ने गरेको भण्डारीले बताए ।"
राजनीतिमा गुलाब फुल्नुको उद्देश्य,"विन्स्टन चर्चिलले भनेका छन् राजनीति कुनै खेल मात्र नभएर कमाउने व्यवसाय हो। राजनीतिज्ञको दावा हुन्छ राजनीति र विकास एकअर्काका परिपूरक हुन्। कुनै पनि राष्ट्रको सम्पन्नता र विकासनिम्ति राजनीतिको महत्वपूर्ण भूमिका रहन्छ। एउटा स्थिर सरकार बन्न कुशल राजनीतिक पार्टीको अहम् भूमिका रहन्छ आदिआदि परिभाषाले राजनीतिक बजार मौलाएको हुन्छ। नागरिकलाई हिप्नोटाइज गराउन सजिलो माध्यम पनि राजनीति नै बनेको छ भने एउटा राजनीतिक धार समातेर मुद्दा उठाउन र हरेक सुविधा लिएर आफ्नो स्वार्थ पूरा गर्न पनि राजनीतिले धेरै सघाएको छ। राजनीतिमा लाग्नेहरूका धेरै उद्देश्य छन्, तर व्यक्तिगत जीवन र राजनीतिसँग कुनै उद्देश्य मिल्दैन। मिल्दो हो त राजनीति जीवन रूपान्तरणको माध्यम किन बनेन ? राजनीतिले मानवीय समानता किन देखाउन सकेन ? आज संकटको समयमा पनि समाजमा रहेका असमानता, सुखसुविधा, पहुँचवाला र उपेक्षित वर्ग, हुनेखाने र भएखाने, भोकमरीको सँघारमा पुग्ने र सम्पन्न जीवन बाँच्नेबीचको अन्तराल जुन देखिन थालेको छ, त्यसले राजनीतिको खिल्ली उडाएको भान हुन्छ। हरेक पक्ष राजनीतिसँग जोडिएर आएका हुन्छन्। न्यायपालिकादेखि लिएर पत्रकारिता, स्वास्थ्य क्षेत्रदेखि शिक्षा, पूर्वाधार विकासदेखि लिएर कृषि क्षेत्रको उपादेयता र रोजगारदेखि लिएर विदेश पलायनमा राजनीतिको भूमिका, राजनीतिक खेल, राजनीतिक भ्रष्टाचार र राजनीतिक विसंगतिले स्थान पाएको नागरिकको गुनासो नौलो छैन। मानव जीवन र राजनीति मेल नखाने दुई धु्रव रहेछन्। त्यसो नहुँदो हो त नागरिकलाई परेका समस्यामा राजनीतिको भूमिका के त ? राजनीतिक भूमिका निर्वाचन नजिकिँदा मात्र हो ? निर्वाचनको समयमा घोषणापत्रका बाकस बोकेर सपनाका उपहार बाँड्नेहरू संकटमा खाना, सुरक्षा सामग्री र नागरिकको सान्त्वनाका लागि किन एकजुट भएनन् ? राजनीतिक तक्मा थाप्नेहरूका हृदय संवेदनाले छट्पटाउन किन सकेनन् ? सम्मानको अपेक्षा र समाचार चाहनेले निमुखा जनताको रोग, भोक र शोकको समाचारमा साथ दिन किन पछि परे ? आज राजधानीकै सडकमा अभाव र शोकका धेरै समाचार छ्यापछ्याप्ती हुँदा सम्मानित व्यक्तित्व र उनीहरूका समाजसेवा कसलाई काम लागे ? महिला शिक्षा र भविष्य विषयको वेबिनार चल्दा यस्ता विषयले बढी स्थान र समय लिएपछि पंक्तिकारलाई सोचनीय बनायो कि गुलाब फुलोस् या मुर्झाओस्, यसले राजनीतिक उद्देश्यमा के असर गर्छ ? अर्थात् मानव जीवन र संवेदनाका अगाडि राजनीतिले कुनै महत्वपूर्ण भूमिका निर्वाह गर्न नसक्ने रहेछ। मानव जीवन र संवेदनाका अगाडि राजनीतिले कुनै महत्वपूर्ण भूमिका निर्वाह गर्न नसक्ने रहेछ। महिला शिक्षा र अबको भविष्यसँग जोडिएर चलेको बहसमा राजधानी सहरमा बढ्दै गएको भोकमरी, बेरोजगार र स्वास्थ्य सेवा अभावले प्रत्यक्ष प्रभाव पार्दोरहेछ। यसलाई गहिराइबाट हेर्ने हो भने मानव जीवनका बहुआयामलाई राजनीतिसँग जोडेर हेर्नु काउलीको तरकारी मनपर्छ तर हवाईजहाज चढ्दा डर लाग्छ भनेजस्तै अतुलनीय प्रसंग हुन आउने रहेछ। सरकारसँग नागरिकको अपेक्षा हुनु राजनीतिक दलसँगको आफ्नो मत र तादात्म्यको अपेक्षा भन्ने हुँदोरहेछ। तर सरसर्ति सबैले बुझ्ने पक्ष त राजनीतिमा लाग्नुको अनेक उद्देश्य र फाइदा होलान् तर जीवनको उद्देश्य जीवन नै हो। किनभने जीवनको अलावा अरू चिज छैन। एउटा राजनीतिज्ञले आफ्नो जीवनको उद्देश्य र मर्म बुझ्न नभ्याउँदै मृगतृष्णारूपी स्वअपेक्षामा समय गुजारिरहेको हुन्छ। मिठाई खानेले न गुलियोको स्वाद अनुभूति गर्न सक्छ। नागरिक किन भोकै छन् ? समाजमा किन बेरोजगार र अभाव फैलिरहेछ ? व्यवस्थापन पक्षले दीर्घकालीन असर र प्रभावलाई कसरी सम्बोधन गर्ने र कसरी योजना बुन्नुपथ्र्यो ? यो उसको समझभित्र पर्ने कुरा होइन ? अर्को एउटा जिज्ञासा बेप्रसंग वेबिनारमा झुल्किए पनि यो प्रसंगको उद्देश्य थियो। नागरिकको हकहित र सुरक्षा सवाल यसले खोज्दै थियो। महिला शिक्षा र भविष्यको उद्देश्यसँग यतिका जिज्ञासाले समग्र नागरिक हितको विषय उठान गर्दा रहेछन् है ! भिडियो अफ गरेर संवाद र सवाल सुनिरहेकी मलाई हृदयतः साक्षी भएर बोध भएको थियो, यी सबै आम नागरिकका संवेदना हुन्। वक्ता र अतिथिको संयुक्त यी हुटहुटी र नजानिँदो आक्रोश अनि वर्तमान परिवेशप्रतिको चिन्ताले एउटा ठूलो मार्गचित्रको प्रदर्शन गरे झैं भान हुन्थ्यो। विशिष्ट पदमा रहेर सेवा गर्ने राजधानीका महिलापुरुष मात्र नभएर कर्णालीका शिक्षिका एवं सरकारी विद्यालयमा पढ्ने छात्राको अनुभूति एकै ठाउँमा मि श्रण हुँदा देशको मानचित्र र समृद्धिका योजना त यो दुई घन्टाको वेबिनारले प्रशस्त दिन सकेको थियो। यसमा कुनै सरकारी प्रतिनिधित्व र राजनीतिक नेतृत्व श्रोताका रूपमा सहभागी भएर, आफ्नो भाषण नगरी, भिडियो अफ गरेरै दुई घन्टा सुनेर बसेका भए उनले आफ्नो जीवनको गीता पढ्न पाउने रहेछन्। कुनै नेतृत्वको काल्पनिक चित्र यहाँ अनायासै आउने रहेछ। भिडियो अफ गरेर, बेलामौकामा आफ्ना इमेल र मेसेज हेर्दै, चिया पिउँदै आफ्नो अनुकूलताअनुसार पनि वेबिनारको सक्रिय सहभागिका रूपमा रहेको मलाई एक्कासि होस्ट वान्टेड योर भिडियो अन, अन्म्युट योरसेल्फ भन्ने मेसेजसहित प्रश्न आयो म्याडमको जिज्ञासा या सुझाव सुन्न पाए आभारी हुने थियौं। एक्कासि झस्केको मैले भिडियो अन गरें, अडियो अन्म्युट गरें र अनायासै मुखबाट निस्क्यो गुलाब फुल्नुको उद्देश्य के हो ? गुलाबको सुन्दरताको उद्देश्य के हो ? यो प्रश्नको जवाफ राजनीतिज्ञसँग छैन र उसले यसको मर्म बुझेको पनि हुँदैन। जति पनि प्राकृतिक स्वभाव छन्, त्यहाँ कृत्रिम कारण खोजेर भेटिँदैन। हामीले महिला शिक्षा र भविष्यको चित्रलाई आधार बनाएर बहस गरे पनि जसले यसलाई सुन्नुपर्ने हो, उसले सुन्न पाएको छैन। हामीले आफ्ना धारणा, जिज्ञासा र भविष्यमा गर्न सकिने सम्भावित योजनाको खाका बनायौं, तर यसलाई कार्यान्वयन गराउनुपर्ने पक्षले त यो संवाद सुनेको छैन। हाम्रो कार्यक्रमको समाचार बन्ला, कहींकतैबाट यो कुराको प्रसंग उठ्ला, तर यसलाई गहिराइबाट मर्म बुझ्ने को निस्केला र ? कुनै मेसिनको उद्देश्य हुन्छ त्यसले के काम गर्छ र फाइदा के हुन्छ ! कुनै आयोजनाको उद्देश्य हुन्छ त्यसमा लगानी कति गर्ने, कति वर्षमा पूरा गर्ने, फाइदा कति होला, आफ्ना मान्छे कतिलाई रोजगार दिन सकिन्छ आदिआदि। तर व्यक्ति र उसका संवेदनाको कुनै उद्देश्य हुँदैन ठ्याक्कै फाइदा या नोक्सान निकाल्न सकियोस्।"
क्रिकेटर ललितको उपचारका लागि आर्थिक सहयोग गर्न सीप्यानको अपील,"काठमाडौँ : सवारी दुर्घटनामा घाइते भएका राष्ट्रिय क्रिकेट खेलाडी ललितसिंह भण्डारीको उपचारका लागि सहयोग गर्न क्रिकेट खेलाडी संघ (सीप्यान) ले आग्रह गरेको छ। मंगलबार प्रेस वक्तव्य जारी गर्दै सीप्यानले ललितको उपचारका लागि सबैसँग सहयोग गर्न आग्रह गरेको हो। खेलाडीको हकहितका लागि बिगतदेखि नै काम गर्दै आएको सीप्यानले भण्डारीको सहयोगका लागि पहलकदमी लिने जानकारी गराउँछौँ, अध्यक्ष डा मनिषराज पाण्डे र महासचिव पारस खड्का हस्ताक्षरित वक्तव्यमा भनिएको छ, सीप्यानसँग हातेमालो गर्दै सहयोग गर्न सम्पूर्णमा अपील गर्दछौँ। सहयोगका लागि सीप्यानले सेञ्चुरी बैंक पुतलीसडक, काठमाडौँ शाखामा रहेको खाता उपलब्ध गराएको छ। सीप्यानका अनुसार सहयोग रकम ०० १००० २५२९  मा जम्मा गर्न सकिनेछ। गत आइतबार राति कञ्चनपुरमा क्रिकेटर ललित चढेको मोटरसाइकललाई ट्रकले ठक्कर दिएको थियो। ठक्करबाट उनी सख्त घाइते भएका थिए। उनलाई धनगढीको निसर्ग अस्पतालमा सामान्य उपचारपछि नेपालगञ्ज मेडिकल कलेजमा रिफर गरिएको थियो। त्यहाँबाट पनि थप उपचारका लागि सोमबार सिम्रक एयर मार्फत् काठमाडौंको ग्राण्डी अस्पताल ल्याइएको छ। चोटकै कारण पछिल्लो समय राष्ट्रिय टोलीभन्दा बाहिर रहँदै आएका ललित विभागीय टिम पुलिसमा आबद्ध भई घरेलु फ्रेन्चाइज लिगहरू भने खेलिरहेका थिए।"
एशियन पेन्ट्सद्वारा आर्किटेक्चर स्टुडेन्ट्स डिजाइन प्रतियोगिता २०१९२०का विजेता घोषणा,"काठमाडौं : दि कलेइडोस्कोपनेपाल आर्किटेक्चर स्टुडेन्ट्स डिजाइन प्रतियोगिता २०१९२०को शुरुवात् गत २०७६ माघ ७ गते नेपालका आर्किटेक्चरल कलेजहरुमा अध्ययन गरेका २०७२ समुहका ३६ जना विद्यार्थीहरुको सहभागीता थियो । उनीहरुलाई दिइएको परियोजना ललितपुर महानगरपालिकाको नगर कार्यालय भवनब्लक बी डिजाइन गर्ने थियो। यसरी प्रस्तुत परिकल्पनाहरु मध्ये उत्कृष्ट ठहर भएका ५ जना विजेताहरुको घोषणा यही २०७७ भाद्र २१ गते ललितपुर महानगरपालिकाको नगर कार्यालय भवनमा आयोजना गरिएको एक कार्यक्रमबीच एशियन पेन्ट्स र ललितपुर महानगरपालिकाका प्रतिनिधिहरुको प्रत्यक्ष उपस्थितिमा तथा विद्यार्थीहरु र प्राध्यापकहरुको जुम एप मार्फत् भएको उपस्थितिमा गरिएको थियो । प्रतियोगिताको विजेता आइओइ पूर्वाञ्चल क्याम्पसका शुभम् कार्की थिए र उनले पुरस्कार स्वरुप एशियन पेन्ट्स तर्फबाट ७० हजार र लपुमहानगरपालिका तर्फबाट २५ हजार नगद पुरस्कार जिते । यसैगरी आइओइ थापाथली क्याम्पसकी सुनिता गुरुङ्ग द्वितीय घोषित भएको थियो र वनले द्वितीय पुरस्कार वापत् एशियन पेन्ट्सको तर्फबाट ४० हजार र लपुमहानगरपालिकाको तर्फबाट २० हजार नगद पुरस्कार प्राप्त गर्नेछन्। प्रतियोगिताको तृतीय पुरस्कार आइओई थापाथली क्याम्पसका प्रवासा बज्राचार्यलाई प्रदान गरिएको थियो र उनले पुरस्कार वापत् एशियन पेन्ट्सको तर्फबाट ३० हजार र लपुमहानगरपालिकाको तर्फबाट १५ हजार नगद पुरस्कार प्राप्त गर्नेछन्। साथै सान्त्वना पुरस्कारका २ जना विजेताहरु आइओई थापाथली क्याम्पसका दिप्गेस्ट कटुवाल र आइओइ पुल्चोक क्याम्पसका विवेक हिमालयले पुरस्कार वापत् एशियन पेन्ट्स र लपुमहानगरपालिकाको तर्फबाट १०१० हजार रुपैयाँ नगद पुरस्कार प्राप्त गर्नेछन् । र अन्य १० सहभागी विद्यार्थीहरुलाई लपुमहानगरपालिकाले पाँचपाँच हजार रुपैयाँ नगद प्रदान गर्ने भएको छ । यसरी डिजाइन गरिएकाहरु डिजाइन छनौट गरेर उनीहरुको अवधारणा र परिकल्पनालाई नेपाली आर्क जगत्का ख्याति प्राप्त व्यक्तित्वहरुआर्किटेक्चर इन्द्र बहादुर श्रेष्ठ, आर्किटेक्चर पुनम शाह, प्रो निवास विर सिंह कंसाकार, आर्किटेक्चर मिरा ज्ञवाली भट्टराई, आर्किटेक्चर सुरज खनाल र इन्जिनियर कुमार महर्जनको टोली रहेको निर्णायक मण्डल समक्ष प्रस्तुत गर्ने अवसर प्रदान गरिएको थियो । प्रतियोगितामा एक्मे इन्जिनियरिङ्ग कलेज, आइओई पुल्चोक क्याम्पस काठमाडौं इन्जिनियरिङ्ग कलेज, नेपाल इन्जिनियरिङ्ग कलेज, हिमालयन कलेज अफ इन्जिनियरिङ्ग, ख्वप इन्जिनियरिङ्ग कलेज, आइओई थापाथली क्याम्पस र आइओई पूर्वाञ्चल क्याम्पसका विद्यार्थीहरुको सहभागीता रहेको थियो ।"
गोडरेजका उत्पादन बजारमा,"काठमाडौं : विश्वभर त्रास फैलाइरहेको कोभिड१९ ले हामीलाई सरसफाई र स्वास्थ्य सुरक्षाप्रति ध्यानाकर्षण गराएको छ । गोदरेज कन्जुमर प्रोडक्ट लिमिटेडले यही अवस्थालाई मध्यनजर गर्दै सरसफाइ र पिडब्लू ९५ मास्क र अन्य किटनाशक लिक्विड तथा ह्यान्ड स्यानिटाइजरहरु बजारमा ल्याएको छ । यसअघि नेपालमा उक्त कम्पनीको हात सरसफाइका उत्पादनहरु मात्र उपलब्ध थिए । सोमबार नयाँ उत्पादनको साथमा गोदरेज व्यक्तिगत र घरायसी सरसफाई लक्षित सामग्रीहरु बजारमा ल्याएको छ । गोदेरज नेपालका कन्ट्री म्यानेजरका अनुसार गोदरेजको नयाँ उत्पादनले उपभोक्ताहरुलाई विद्यमान महामारीले निम्त्याएको चुनौतिपूर्ण जीवनलाई सामना गरेर जिउन मद्दत गर्ने बताए । स्वास्थ्य सावधानीका उत्पादनहरु नेपाली बजारमा लिएर आएको गोदरेजले ९९९ प्रतिशत किटाणु, भाइरस र ब्याक्टेरियाहरुलाई रोक्न सक्ने क्षमता राख्ने दावी गरिएको छ । बजारमा गोदरेज प्रोटेक्टअन्तर्गत साबुन, स्किन र ब्याक्टेरियल वाइपस उपलब्ध रहेको उक्त कम्पनिले जनाएको छ । गोदरेजले ५० र १०० ग्राममा उपलब्ध एन्टी ब्याक्टेरियल र एन्टी फन्गल तत्वहरु मिश्रित साबुन, ६० प्रतिशतभन्दा धेरै अल्कोहलको मात्रा भएको बास्नादार सुरक्षीत स्यानिटाइजर जेल र प्रोटेक्ट मल्टिपर्पोज डिसइन्फेक्ट लिक्विड पनि बजारमा ल्याएको छ । यो व्यक्तिगत र घरेलु प्रयोगको लागि एकदमै उपयोगी रहेको एवम् सिट्रस र एक्वा जस्ता दुईप्रकारमा उपलब्ध रहेको जनाएको छ । गोदरेजले छवटा लेयर भएको यो मास्क पनि सार्वजनिक गरेको छ । यो मास्कले किटाणुसँगै ५ प्रतिशत ब्याक्टेरिया, विभिन्न हावाका कणहरु लगायत धुलोबाट बच्न मद्दत गर्ने कम्पनीले दावी गरेको छ । यस्ता मास्कहरु सानो, मध्यम र ठूलो गरी तीन प्रकारमा उपलब्ध छ । यसअघि गोदरेजले होम केयर, पसर्नल केयर र हेयर केयरका उत्पादनहरु नेपाली बजारमा उपलब्ध गराउँदै आएको छ । गोदरेजका अन्य उत्पादनहरु गोदरेज नं १, गुडनाइट कोइल, हिट, गोदरेज हेयर कलर, गोदरेज ह्यान्टवास जस्ता उत्पादनहरुले नेपाली उपभोक्ताले प्रयोग गर्दै आएका छन् । त्यसैगरी प्रोटेक्ट मिस्टर म्याजिक पहिलो धुलो ह्यान्डवास मात्र ५६ रुपैयाँमा उपलब्ध रहेको कम्पनीले जनाएको छ । सस्तो र खल्तीमै राखेर यताउता लैजानसकिने गरी प्याकेजिङ गरिएको यसमा भएको निम र घिउकुमारीको शक्तिले किटाणुलाई मार्नुको साथै छालालाई नरम बनाइराख्ने कम्पनीले दावी गरेको छ ।"
बीपीका उपकुलपतीलाई कोरोना पुष्टि,"धरान : बीपी कोइराला स्वास्थ्य विज्ञान प्रतिष्ठान धरानका उपकुलपती डा ज्ञानेन्द्र गिरीलाई कोरोना भाइरसको संक्रमण पुष्टि भएको छ । सोमबार गरिएको पीसीआर रिपोर्टमा गिरीलाई कोरोना पुष्टि भएको प्रतिष्ठानका प्रवक्ता डा निदेश सापकोटाले जानकारी दिए। कोरोना पुष्टि भएपछि डा गिरी कोभिड अस्पताल भर्ना नभइ प्रतिष्ठानको आफ्नै निवासको आइसोलेसनमा बसेका छन् । उनले प्रतिष्ठानको आधिकारिक फेसबुक पेज मार्फत आफू कोरोना संक्रमित भएको र निवासमा आइसोलेसन वार्डमा बसेको जानकारी गराएका छन्। गिरीले आफूसँग सम्पर्कमा रहेका सबैलाई पीसीआर चेक गर्न र सजगता अपनाउन अनुरोध गरेका छन् । डा गिरी यहि भदौ २३ गते काठमाडौंमा केही दिन बसेर फर्किएका थिए । उनले प्रतिष्ठानको नियमित काम गर्ने क्रममा नै आफू संक्रमित हुन पुगेको बताएका छन् । हप्तादिनको बीचमा संक्रमित डा गिरीसँग प्रतिष्ठानका अन्य पदाधिकारी, दर्जनौं चिकित्सक, धरानका जनप्रतिनिधि, पत्रकारलगायतको भेटघाट भएको बुझिएको छ ।"
'छोटो छ जिन्दगी फोटो खिचेर राख',"जाउ उमेर बेची सपना किनेर ल्याऊ यी आँसुका कलशको साइत गरेर ल्याऊ। म हुँ प्रेमधागो चङ्गा भएर जाऊ हिमताल हुँ म तिम्रै तिमी गङ्गा भएर जाऊ। शब्दमा संसार अटाउने तागत हुन्छ। समाजका सारा दु:खलाई बुझाउन केही शब्द नै काफी हुने गर्छ। मानिसका जिन्दगीभरको दु:खको लामो पहाड होस् या पीडा वा यातनाका अनुभव केही थान शब्द मिलाइ अटाउन सकिन्छ। साँच्चै शब्दको शक्ति अपरम्पार छ। यस्तै करिव ६ वर्ष अगाडि कसैले लेखेको फेसबुक स्ट्याटसको दुई लाइन शब्दले गायक तथा मोडल भुपु पाण्डेलाई लामो समय बाँधेर राख्यो। उनी शान्त बस्न सकेनन्। अशान्त अवस्थामै दुई चार वर्ष बित्यो। स्ट्याटस लेख्ने मानिसले उनलाई स्ट्याटसलाई राखेर गीत लेखिदिन आग्रह गरे। केही समयमा गीत पनि बन्यो, भुपुले लय मिलाए, संगीत भरे , कम्पोज गरे अडियो तयार भयो। गीत वाह भन्न लायकको बन्यो। केही अग्रज साथीसँग सरसल्लाह गरे, गीतकारको सुझाव मागे पुन छट्पटिए। गीतको राम्रो भिडियो बनाउने रहरले। गीतको शब्दलाई न्याय गर्न पर्छ भन्ने लाग्थ्यो उनलाई। यसैले केही समय लोकेसन हेर्न दौडिए उनी। अन्तत अछामको तुल्ता गाउँ र भारतको राजस्थानको जयसलमेर पुगेर गीतलाई भिडियोमा समेटियो। दुई महिनाअघि मात्रै भुपुले गीत सार्वजनिक गरे छोटो छ जिन्दगी, फोटो खिचेर राख, छिट्टै फर्की आउँछु म मुटु थिचेर राख।' लामो समयको पर्खाइ, दु:ख, अभाव र चुनौतीलाई झेलेर उनले दुई महिना अघि 'छोटो छ जिन्दगी' बोलको गीत लन्च गरेका हुन्। गीतले निकै राम्रो प्रतिक्रिया पाएको छ। यो गीत सुन्ने बित्तीकै भाइरल हुने खालको छैन। तर एकपटक सुनेपछि पटक पटक सुनिरहन मन लाग्ने कर्णप्रिय छ। सेमिक्लासिक शैलीको गीतले दर्शक श्रोताको मुटुमै प्रहार गर्छ। गीतको शब्द र भिडियोको कन्सेप्ट वाह! भन्न लायकको छ। आफ्ना रहर र सपना पूरा गर्न विदेशमा पसिना बेच्नुपर्ने नेपाली युवाको सत्य कथा हो यो। विदेश भन्नासाथ प्रायजसो निर्देशकले ठुलो हवाई जहाज, खाडीमा दु:ख पाएका नेपाली जस्ता दृष्य राखेका हुन्छन्। तर यो गीतमा भिडियोका कन्सेप्ट बनाएका भुपुले देखेको विदेशी कहर भने बैग्लै थियो। अझै पनि हाम्रो समाज सुखी सम्पन्न हुन सकेको छैन। लाखौं व्यक्ति भारतको कालापहाडमा बाटो खन्न गैरहन्छन्। दिल्लीका होटलमा भाँडा माझ्ने र चौकीदारीका काम गर्ने पनि अक्सर नेपाली नै हुन्छन्। बिहान झिसमिसेमै उठेर भारत जान लागेका गाउलेको सम्झना गर्दे भुपुले यो गीतमा भिडियो बनाएका छन्। जो थोरै पैसामा आफ्नो परिश्रम बेच्न बाध्य छन्। गाउँमा लालावाला बृद्ध आमाबुवा र श्रीमती छाडेरै बिहान कालापहाड लाग्ने युवाको कथालाई गीतमा फिचराइज गरिएको छ। जहा भुपु र उषा उप्रेतीको दमदार अभिनय छ। गीत हेर्दै गर्दा वास्तविक कथा लाग्छ। सुनसान पुरानो ढल्न लागेको गाउँको घर। बुढी आमा। गाउँतिर चल्ने थोत्रो बस। पुराना पोशाक, पुरानो डिजायनको रिलवाला क्यामरा, च्यातिएको पुरानो जुत्ता, टुकी बत्ती लगायतका साम्रागीको प्रयोगले गीतलाई रियालिष्टिक बनाएको छ। भिडियो हेर्दा गाउँमै पुगेको भान हुन्छ। घरको माया मुटुमा बोकेर भारत पसेको युवा मरभुमीमा उट चराइरहेको देख्न सकिन्छ। जुन आम नेपाली युवाको अहिलेको नियती पनि हो। गीतले आधुनिक मुनामदनको चरित्रलाई चित्रण गरेको छ। भर्खरै बिहे गरेर ल्याएकी श्रीमती छाडेर विदेशिएका श्रीमानलाई धनको आशमा मनलाई लत्याएको र मायालाई नबुझेको आरोप लागिरहेछ। मधुमासको समय नबित्दै छिट्टै घर फर्कन आग्रह गरिएको छ। गीतले भन्छ धनको लिएर आशा मनको गर्यौ तमासा म मुनासरी रुँदैछु बुझ आँशुको भाषा परदेशको हुरिले निम्ने हो कि प्राण सित्तै बरु फर्की आउ रित्तै मधुमास यो नबित्दै। गीतमा भुपु पाण्डे र मेलीना मैनालीको स्वर छ। मेलीनाको यो डेव्यु गीत हो। निकै सुरिलो गलाको साथ पाएकी मेलीनाको स्वरमा कर्णप्रिय बनेको छ यो गीत। उनले पहिलो पटक नै जादुयी प्रस्तुती दिएकी छन्। गीतकार नारायण नेपाल स्वतन्त्र रुपमा साहित्य सिर्जना गर्छन्। उनको शब्दमा जीवन भेटिन्छ। बास्तवीक कथालाई गीत गजल, कविता मार्फत पोखिरहन्छन्। १४ बर्षसम्म भारतमा काम गरेका नेपालले त्यहाँ नेपालीको खास कथा देखेका छन्। उनले भोगेको जीवन, देखेको घटनाक्रम र विदेशमा नेपालीको नियतीको चित्रण गीतबाटै गरेका हुन्। परिवारलाई सुखमा राख्ने र सन्तानको भविस्य उज्वल बनाउने सपनाले नेपाली युवा विदेश पलायन हुन्छन्। निकै थोरैको मात्रै सपना पुरा हुने गरेको उनले प्रत्यक्ष देख्न पाए। यसैले पनि होला गीतको शब्दमा नै नेपाल भन्छन्, तिर्खाहरु सँगाली पानी बनाउँदै छु आफै जलेर हीरा खानी बनाँउदै छु रित्तो छ आज बादल फर्किन्छ क्यै लिएर आँगन उज्यालिनेछ मुस्कान फैलिएर। व्यावसायिक गीत गाएर रातारात हिट हुने रहर छैन भुपुको। उनलाई कालजयी गीत गाउन मन पर्छ। समाजको प्रतिनिधित्व गर्ने शब्दहरुले उनलाई मुटु छुने गर्छ। शास्त्रिय संगीतको विद्यार्थी उनी सवैको मनमा बस्ने मिठा गीत सिर्जना गर्न चाहन्छन्। गायन जत्तिकै अब्बल छ उनको अभिनय पनि। थियटर एक्टिङको सीप सिकेका भुपुले केही गीतमा आफैँ मोडलिङ गरेका पनि छन्। करिव एक दशकदेखि नेपाली संगीतमा लागिरहेका भुपु पाण्डे एक आशालाग्दो प्रतिभा हुन्।"
बागमती सफाइ अभियानको सार्थकता,"बागमती सफाइ महाअभियान २०७० जेठ ५ गते सुरु भएको हो। देशको सबैभन्दा ठूलो र लामो महाअभियान निरन्तर सञ्चालन भई ३८० औं हप्ता पूरा भएको छ। हाल विश्वव्यापी महामारीका रूपमा फैलिरहेको कोरोना भाइरस कोभिड १९ का कारण बागमती सफाइ महाअभियानको ३५८औं हप्तादेखि यो अभियानको स्वरूपमा परिवर्तन गरिएको छ। अभियन्ताहरू आआफ्नो घरआँगन र घरनजिकको सडक सफाइ गर्दैछौं। २०७२ सालको महाभूकम्प, त्यसपछिको नाकाबन्दी, दसैंतिहार जाडोगर्मी होस् या अन्य महत्वपूर्ण चाडपर्वमा पनि यो महाअभियान रोकिएको थिएन। यसपटक कोभिड १९ का कारण नेपाल सरकारले लकडाउन गरेको कारण निरन्तर चलिआएको बागमती सफाइ महाअभियानको स्वरूपमा पनि परिर्वतन गरिएको छ। बागमती सफाइ महाअभियानमा हुने खर्चको वास्तविकता बागमती सफाइ महाअभियानबारेमा विभिन्न मिडियामा केही आमनागरिकलाई भ्रमित र अभियन्ताहरूलाई लज्जित बनाउने किसिमका समाचार बेलाबखत प्रकाशन हुने गर्छन्। यस्ता समाचारले अभियन्तालाई त खासै प्रभाव पार्दैन तर आम नागरिकमा भने यसले निकै प्रभाव पार्ने गरेको छ। बागमती सफाइका नाममा सात खर्ब १० अर्ब स्वाहा तर बागमती जहाँको तही भन्ने समाचार प्रकाशन हुने गर्छन्। यो महाअभियान विशुद्ध स्वयंसेवी अभियान भएकाले यो अभियानका नामबाट कुनै पनि समिति छैन। कुनै बैंक खाता छैन। हामी कुनै आर्थिक लेनदेन गर्दैनौं। हामी यो अभियानमा प्रयोग हुने मास्क, पन्जा, थुन्चेलगायतका सामग्री भने लिने गरेका छौं। यस कार्यमामा विभिन्न सामाजिक संस्था, बैंक तथा नेपाल टेलिकमले सहयोग गर्दै आएको छ। यसका अभियन्ता हरेक शनिबार आउने दुई घन्टा सफा गर्ने अनि फर्कने कार्य गर्छन्। अभियानका तस्बिर सामाजिक सञ्जालमा राखेका कारण यो अभियानप्रति आकर्षण भएर देशव्यापी करिब सयभन्दा बढी स्थानमा सफाइ अभियान सञ्चालनमा छन्। सरकारले पनि अधिकारसम्पन्न बागमती आयोजना एकीकृत विकास आयोजना भनेर आफ्नो संरचनामार्फत नदीको बहाब बढाउन धाप निर्माण, पानी प्रशोधन केन्द्र, नदी किनारमा ढल निर्माण, बागमती करिडोर, पार्कहरू निर्माण तथा अन्य भौतिक संरचना बनाउने कार्यलाई तीव्रगतिमा अगाडि बढाइरहेको छ। यस किसिमका कार्यमा हुने आर्थिक गतिविधिमा बागमती सफाइ महाअभियानको कुनै संलग्नता हुने गरेको छैन। बरु यसका अभियन्ताहरूले ढिलासुस्ती भएमा खबरदारी गर्ने गरेका छन्। बागमती सफाइ महाअभियान र यसका अभियन्ता विशुद्ध स्वयंसेवी भावनाले कार्य गरेका छन्। बागमती सफाइ महाअभियानमा हालसम्म १० लाखभन्दा बढीको जनसहभागिता भइसकेको छ भने २० हजार मेट्रिक टनभन्दा धेरै फोहोर नदीबाट निकाली व्यवस्थापन गरिसकेको छ। अभियानमा नेपाली सेना, नेपाल प्रहरी, सशस्त्र प्रहरीको अहम् भूमिका रहँदै आएको छ। नदी किनारमा करिब पाँच हजार बिरुवा रोपिएको छ। नदी किनारमा १३ वटाभन्दा बढी पार्क निर्माण कार्यले तीव्रता पाएको छ। यो महाअभियानमा राष्ट्रपतिदेखि प्रधानमन्त्री, पूर्वप्रधानमन्त्रीहरू, मन्त्रीलगायत राज्यका उच्चपदस्थ पदाधिकारी र कर्मचारी यो अभियानमा सामेल भइसक्नुभएको छ। यो महाअभियानको प्रेरणाबाट उपत्यकाका सहायक नदीहरू हनुमन्ते सफाइ अभियान, मनोहरा सफाइ अभियान, माथिल्लो बागमती सफाइ अभियान, गोदावरी सफाइ अभियान, तिलगंगा क्षेत्र सफाइ अभियान, आलोकनगर क्षेत्र सफाइ अभियान, चक्रपथका विभिन्न क्षेत्रहरूको सफाइ अभियान सञ्चालनमा आएका छन्, जसको फलस्वरूप बागमती नदी सफाइमा थप ऊर्जा मिलेको छ। यी अभियान मात्र नभई देशभरि सयभन्दा बढी विभिन्न भागमा सफाइ अभियान सञ्चालनमा छन् भने मेचीमहाकाली सफाइ अभियानमार्फत करिब ४० स्थानमा सफाइ अभियान सम्पन्न भइसकेको छ। यो महाअभियान र अभियन्ताहरूको सहयोग दबाब र क्रियाशीलताका कारण नेपाल सरकारको सम्बन्धित निकायहरूमा दबाब पर्न गई वर्षौंदेखि रोकिएका विभिन्न निर्माण कार्य तथा ढल निर्माण कार्य तीव्रता पाई निर्माण कार्य भइरहेका छन्। स्वतस्फूर्तरूपमा बागमती नदी किनारमा १३ वटाभन्दा धेरै पार्क बन्दैछन् भने शंखमूल पार्क, श्री ३ पार्क र यूएन पार्क सञ्चालनमा रहेका छन्। यी पार्कमा दिनहुँ मानिसहरू घुम्न आउने खेल्न आउनेको घुइँचो लाग्ने गरेको छ भने दिनहुँजसो यी पार्कमा फिल्म भिडियोहरू सुटिङ हुने गर्छन्। यो सबै बागमती सफाइ महाभियानकै कारण हो। अझ बागमती नदी किनारमा स्थानीय क्लब, विभिन्न समूहले वृक्षरोपण गर्ने गरेका छन् भने अभियन्ताहरूले आफ्नो जन्मदिनमा बागमती किनारमा वृक्षरोपण गर्ने गरेका छन्। यो नियमजस्तै बनेको छ। अहिले बिरुवा बढेर गर्मी समयमा शीतल छहारीमा बस्नेसम्म भएका छन्। बागमती किनारामा अहिले रुद्राक्ष, वरपीपल, अम्बा, कपुर, अशोका, ओखर, साकुरा, स्याउ, सुन्तला, अम्बा, गुलाबलगायत विभिन्न जातका बिरुवा हुर्किंदै आएका छन्। यसले गर्दा पनि बागमती नदी किनार वातावरणमैत्री बन्दै गएका छन्। नेपाल सरकारको आधिकारिक निकाय अधिकारसम्पन्न बागमती आयोजनाबाट भत्केको पुलदेखि थापाथली पुलसम्म सोलार बत्ती जडान गरेको ती क्षेत्रमा अझ सौदर्य बढेको पाइन्छ। काठमाडौंवासीले बागमती नदीमा तीसौं वर्षदेखि फोहोर थुपार्दै डम्पिङसाइड बनाएको नदीमा अहिले यस्ता थुप्रै परिवर्तनका कारण आशाका किरण पलाएको आभास पाएको स्थानीय र नागरिक समाजले बताउँदै आएका छन्। नागरिकमा पनि चेतना अभिवृद्धि भई पहिला फोहोर सोझै बागमतीमा फाल्नेहरू अहिले सचेत भएका छन् भने जनमानसमा चेतनाको जागरण भई नदीमा फोहोर फाल्ने कार्य निकै कम भएको छ तथापि अझै केही अचेत व्यक्तिहरूले रातिराति नदीहरूमा फोहोर फाल्ने गरेको पाइन्छ भने केहीलाई महानगरले कारबाही गर्दै आएको छ। तर पनि यसका अभियन्ता थाकेका छैनन्। यो अभियान कहिलेसम्म भन्ने प्रश्न धेरै उठ्ने गरेका छन्। यसबारे अभियन्ताहरूसँग एउटै जवाफ छ जबसम्म बागमती नदीमा सफा पानी बग्दैन तबसम्म यो अभियान जारी रहन्छ। अब महामारीलाई जितेर हामी पहिलाका कार्यलाई पुनरावलोकन गर्दै नयाँ दिशाबाट हाम्रो जीवनयापन गर्ने समय आएको छ। तर पनि पछिल्लो समय बागमती सफाइ महाअभियानको सफाइ मोडलमा केही परिवर्तन गर्न अभियन्ता स्थानीय सरकारसँग समन्वय गरिरहेका थिए। यही बेलामा विश्वव्यापी कोरोना भाइरसको संक्रमण फैलियो जसको कारण यसको प्रभाव नेपालमा पनि पर्न गई निरन्तर सञ्चालनमा रहेको बागमती सफाइ महाअभियान पनि प्रभावित हुन गयो। यो अभियान सामूहिक रूपमा सञ्चालन हुन सकेन र अभियन्ताहरू आआफ्नो घरआँगन घरनजिकको सडक छेउछाउ सफाइ गर्ने अभियानमा लागिपरेका छन्। वर्तमान जटिल अवस्थामा अभियन्ताहरूले एक किसिमको समीक्षा पनि गर्न थालेका छन्। प्रकृतिले सफाइ अभियानको मोडल पनि परिवर्तन गर्न आएको यो संकेतका रूपमा लिएका छन्। अब यो महाअभियानको मोडल परिर्वतन गर्ने मनसाय अभियन्ताहरूको बनेको छ। अबको सफाइ यस्तो हुनुपर्छ सानो कामबाट सफाइ अभियान थालनी गर्न सक्यौं भने असल नागरिकको पहिचान दिन सक्छौं। निम्न दुई कामलाई आजैबाट लागू गरौं। यो गर्न सकियो भने फोहोरलाई कम उत्पादन गर्न सकिन्छ। १ घरबाट निस्कने फोहोर वर्गीकरण गरी कुहिनेलाई अर्गानिक मल बनाई कौसी खेती गर्ने २ प्लास्टिक, फलाम, कागजलाई बिक्री गर्न सकिन्छ त्यो फोहोरबाट मोहर बनाऔं हाम्रो घरको फोहोरले मोहर पनि हुने अर्गानिक तरकारी र फलफूल खान पाउने पनि पाउने राज्यलाई स्थानीय सरकारलाई फोहोरको मात्रा पनि घटाउन योगदान दिने असल नागरिक बन्ने मौका पाउन सक्छौं। अहिले लकडाउनका कारण सबै व्यक्तिहरू कामविहीन भएर घरमा बसिरहेको अवस्थामा यहीबीच सबैजनाले आफ्नो घरआँगन सफा गरिरहेका पनि छन्। कहिल्यै पनि सफाइ नगर्ने व्यक्तिहरू अहिले आफ्नो घरमा सफाइ अभियान चलाई सामाजिक सञ्जालमा फोटो अपलोड गरिरहेको पाइन्छ। बागमती सफाइ महाअभियान अहिले आफ्नो घरआँगन, घरछेउछाउको सडक सफाइमा सीमित भएको छ। यसले घरबाट सफाइ अभियानको थालनी पक्कै गरेको छ। यस कार्यले अब मानिसले फोहोरलाई जथाभावी नदीमा फाल्नु हँुदैन भन्ने चेतना जागेको छ। यो जनचेतना आम नागरिकमा सन्देश फैलाउन अपिल गर्छु। मानव जातिले पृथ्वीमाथि धेरै किसिमले अन्याय गरेको छ। प्रकृतिसँग खेलबाड गरेको छ। पैसा कमाउनका लागि प्रकृतिको दोहोन गर्ने नदीहरूको दोहोन गर्ने, नदीनालाको बहाब नै परिवर्तन गराई बस्ती बसाउने, सार्वजनिक स्थलहरूलाई व्यक्तिगत प्रयोजनमा ल्याउने, आफ्नो सुविधाका लागि प्रकृति विनाश गर्ने, रूखहरू जथाभावी काट्ने कार्यमा हामी मानव जाति नै अग्रसरमा रहँदै आएका छौं। आफ्नो घरबाट निस्कने फोहोरहरू जथाभावी नदीनालामा फाल्ने सार्वजनिक स्थलमा फाल्ने आफू राम्रो भए पुग्यो, आफू सुखी भए पुग्यो दोस्रो व्यक्ति, समाज र वातावरणबारे नसोच्ने कार्य गरेकाले वर्तमानमा यो संकट आइपरेको प्रस्ट छ। प्रकृतिले हामी मानवलाई दिएको चेतावनी हो। हामीले अब सोच्ने बेला आयो चिन्तनमनन गर्ने बेला आयो। अब पनि हामी ब्युझिएनौं भने अझ यस्ता धेरै महामारीसँग जुध्नुपर्ने समय आउने छ। अब महामारीलाई जितेर हामी पहिलाका कार्यलाई पुनरावलोकन गर्दै नयाँ दिशाबाट हाम्रो जीवनयापन गर्ने समय आएको छ। हामीले सच्चिने बेला आएको छ, यसमा सबैको ध्यान केन्द्रित होस्। हामीले हाम्रो पालामै असल कार्य गरी राम्रो समाज बनाउन सकौं। अन्त्यमा कोरोना भाइरस कोभिड १९ बाट ज्यान गुमाएका प्रति श्रद्धाञ्जली अर्पण गर्दै उपचार गराइरहनुभएका प्रति शीघ्र स्वास्थ्यलाभको कामनासहित सबैजना सचेत बनौं। चन्द बागमती सफाइ अभियन्ता हुन्।"
मर्न थाले हिमाली नाउर,"जस्तोसुकै अप्ठ्यारोमा पनि आउजाउ गर्न सक्ने नाउर आँखामा रोग लागेपछि भीरबाट लडेर मर्दै। जोमसोम : विश्वकै अग्लो उचाइमा अवस्थित तिलिचो पदमार्गको मुस्ताङतर्फ पर्ने मेसोकोन्दो लेकमा हिमाली वन्यजन्तु नाउर रोगले मर्न थालेका छन्। अन्नपूर्ण संरक्षण आयोजनाअन्तर्गत पर्ने मुस्ताङको ठिनी हुँदै तिलिचो पदमार्गको उच्च लेकमा पछिल्लो समय वन्यजन्तु नाउर रोगले मर्न थालेका हुन्। अन्नपूर्ण संरक्षण क्षेत्र आयोजनाको वन्यजन्तु वर्गीकरण नियमावलीअनुसार नाउरलाई अर्धसंरक्षित प्रजाति मानिएको छ। तिलिचोबाट फर्किएका केही व्यक्तिले उच्च लेकमा नाउर रोगव्याधिले मरेको खबर गराएपछि अहिले एक्यापको प्राविधिक तथा संरक्षण व्यवस्थापन समितिको टोली अध्ययनका लागि जान लागेको छ। एक्याप जोमसोमका कार्यालय प्रमुख तुलसीप्रसाद दाहालले प्रारम्भिक जानकारीमा ३ वटा हिमाली नाउर मरेको पुष्टि भएको बताए। लेक पूरै चाहार्दै गएपछि कति संख्यामा मरेको भन्ने यकिन गर्न सकिने दाहालको भनाइ छ। तिलिचो घुमेर फर्किएका व्यक्तिले उच्च लेकमा बस्ने याकचौंरी गोठालासँग सोधपुछ गर्दा नाउरमा आँखा पाक्ने समस्या थाहा पाइएको हो। जस्तोसुकै अप्ठ्यारोमा पनि सहज रूपमा आउजाउ गर्न सक्ने वन्यजन्तु नाउर आँखामा रोग लागेपछि आँखा देख्न छाडी भीरबाट लडेर मर्न थालेको जनाइएको छ। २ दिनअघि तिलिचो पुगेर फर्किएका जोमसोमका विकल गुरुङले उच्च लेकमा दर्जनौं नाउर मरेको हुनसक्ने आशंका व्यक्त गरे। एक्याप जोमसोमले वन्यजन्तुमा के कारण र कसरीकुन प्रकारको रोग लागेको हो भन्ने अनुसन्धान गर्ने जनाएको छ। दाहालले भने, र्याल ल्याबमा पठाउने तयारी भएको छ। प्रयोगशालाको अनुसन्धानपछि रोगको पहिचान हुने र त्यसको रोकथामका लागि आवश्यक पहल गरिनेछ। समुद्री सतहबाट करिब ३ हजारदेखि ५ हजारभन्दा बढी उचाइसम्मको उच्च लेक नाउरको मुख्य बासस्थान हो। मुस्ताङको तल्लो क्षेत्र थासाङ गाउँपालिकाको कोवाङदेखि माथिका उच्च लेकमा नाउर पाइन्छ। गर्मीयामको मौसममा नाउर पानी खान कालीगण्डकी नदीमा आइपुग्छन्। हिमाली क्षेत्रका भूगोलसँग मिल्दो नाउरको प्राकृतिक विशेषताले नजिकैबाट नाउर ठम्याउन सकिँदैन। मुस्ताङमा अधिकांशले बुद्ध धर्म मान्ने भएकाले बस्ती नजिक आएका नाउरको सिकार देखेर पनि गर्दैनन्। स्तनधारी जनावर नाउर नेपालका हिमाली जिल्लामा पाइन्छ। तिब्बतमा पनि नाउर पाइन्छ। हिमाली क्षेत्रमा नाउरका ५ प्रजाति छन्। तीमध्ये नेपालमा धेरै पाइने मुख्य हिमाली भेडा नाउर नै हो। यसको पेट तथा सपेटामा हल्का खैरो र अन्य भागमा खैरो रङ देखिन्छ। नाउर गर्मी समयमा करिब १५ हजार फिटमाथि नै बस्ने गर्छ। जाडो समयमा अलि तल झर्ने गर्छ। बिहान र साँझपख मात्रै आहाराका लागि निकै सक्रिय हुने गर्छ।"
कोरोनाकालमै सुविधाको हतारो,"सुर्खेत : कोरोना कहरका कारण जनतालाई छाक टार्न धौधौ भइरहेका बेला कर्णाली प्रदेशका जनप्रतिनिधिले कुस्त सेवासुविधा लिन थालेका छन्। गरिबीविरुद्ध लड्ने संकल्प गरेका स्थानीय जनप्रतिनिधिलाई मासिक रूपमा भारी तलब, भत्ता र इन्धन सुविधा तोकिएको छ । राजनीतिक विश्लेषक पीताम्बर ढकाल जनप्रतिनिधिले मासिक रूपमा तलब भत्ता खान नसुहाउने बताउँछन्। कर्णाली आफंैमा गरिब छ, यस्तो अवस्थामा जनप्रतिनिधिले त सेवा गर्ने हो, मध्यपश्चिम विश्वविद्यालयका पूर्वडिनसमेत रहेका ढकाल भन्छन्, तर, जनताको सेवा गर्छु भनेर मत मागेकाहरूले नै तलब भत्ता लिएर गरिब प्रदेशलाई झन् गरिब बनाउने काम भयो, यो उपयुक्त होइन । यसरी त जनप्रतिनिधिहरू कर्मचारीजस्तै बनेको उनको बुझाइ छ । जिल्ला समन्वय समिति दैलेखका प्रमुख प्रेमबहादुर थापा भने जनप्रतिनिधिले तलब सुविधा लिनु स्वाभाविक भएको बताउँछन्। यहाँ मन्त्री र सांसदले महिनामा तलब सुविधा लिएकै छन्। उनीहरू पनि त जनताबाट निर्वाचित हुन्। उनीहरूले पनि निःशुल्क सेवा गरे हुन्थ्यो नि !, उनी भन्छन्, तर, हामीले लिँदा मात्र आलोचना किन ? आफू व्यक्तिगत रूपमा भने तलब सुविधाको पक्षमा नरहेको उनको भनाइ छ। गरिबी घटाउने हो भने मन्त्री र सांसदको सुविधा पनि कटौती गरौं। हामी पनि यो सुविधा त्याग्न तयार छौं, उनी भन्छन्, सबै बजेट विकासमा लगानी गरौं । प्रदेश सभाको असार २७ गते बसेको बैठकले स्थानीय तहका पदाधिकारी तथा सदस्यहरूले पाउने सुविधासम्बन्धी कानुनमा संशोधन र एकीकरण गर्न बनेको विधेयक पारित गरेको थियो। त्यससँगै उनीहरूले तलब भत्ता खाने बाटो खुलेको हो। यसअघि सर्वोच्च अदालतले स्थानीय तहका पदाधिकारी र सदस्यले लिइरहेको तलब भत्ता गैरसंवैधानिक भएको ठहर गरेपछि उक्त सुविधा रोकिएको थियो। तर, प्रदेश सभाले तलबभत्ता नभनी सेवासुविधा भनेर कानुन ल्याएको हो । जिल्ला समन्वय समिति (जिसस) प्रमुखको मासिक ४० हजार र उपप्रमुखको ३५ हजार तलब सुविधा छ। यसअघि प्रमुखको ३७ हजार ५ सय र उपप्रमुखको ३५ हजार तोकिएको थियो। समिति सदस्यको तलब मासिक १२ हजार ५ सय छ। यसअघि १२ हजार रुपैयाँ थियो। जिससका पदाधिकारी तथा सदस्यको बैठक भत्ता १ हजार ५ सय तोकिएको छ। प्रमुखको भ्रमण भत्ता २ हजार, उपप्रमुखको १ हजार ८ सय र सदस्यको १ हजार ६ सय छ । यस्तै, नगरपालिकाका प्रमुखको मासिक ३८ हजार र उपप्रमुखको ३२ हजार रुपैयाँ छ। यसअघि प्रमुखको ३६ हजार र उपप्रमुखको ३१ हजार ५ सय रुपैयाँ थियो। यसअघि २१ हजार तोकिएका वडाध्यक्षको मासिक सेवासुविधा २२ हजार छ। कार्यपालिका सदस्यको ११ हजार ५ सय र सभाका सदस्यको ६ हजार ५ सय रुपैयाँ छ। उनीहरूको सुविधा पहिलाभन्दा ५ सय बढाइएको हो। नगरपालिकाका सम्पूर्ण पदाधिकारी तथा सदस्यले बैठक भत्ता १ हजार ५ सय र भ्रमण भत्ता प्रमुखले २ हजार, उपप्रमुखले १ हजार ८ सय तथा कार्यपालिका सदस्य र सदस्यहरूले १ हजार ६ सय रुपैयाँ पाउनेछन् । गाउँपालिका अध्यक्षको मासिक तलब ३३ हजार र उपाध्यक्षको २८ हजार छ। यसअघि अध्यक्षको ३२ हजार र उपाध्यक्षको २६ हजार तोकिएको थियो। वडाध्यक्षको मासिक २० हजार, कार्यपालिका सदस्यको १० हजार ५ सय र सभाका सदस्यको ५ हजार ५ सय रुपैयाँ छ। त्यस्तै गाउँपालिकाका सम्पूर्ण पदाधिकारी तथा सदस्यले बैठक भत्ता १ हजार ५ सय र भ्रमण भत्ता अध्यक्षले १ हजार ८ सय, उपाध्यक्षले १ हजार ६ सय, कार्यपालिका सदस्य र सदस्यहरूले १ हजार ५ सय रुपैयाँ पाउनेछन् । चाडपर्व मनाउन साढे ५ करोड कर्णालीमा स्थानीय तहका जनप्रतिनिधिले चाडपर्व मनाउन बर्सेनि १५१५ हजार रुपैयाँ पाउनेछन्। उनीहरूले पाउने चाडपर्व खर्च जोड्दा राज्यकोषबाट वर्षमा साढे ५ करोड रुपैयाँ खर्च हुनेछ। कर्णालीमा गाउँपालिका, नगरपालिका र जिल्ला समन्वय समितिमा गरी ३ हजार ६ सय ८७ जना जनप्रतिनिधि छन् । इन्धनमा झन्डै ३ करोड जनप्रतिनिधिले पाउने इन्धन खर्चमा मात्र बर्सेनि झन्डै ३ करोड खर्च हुनेछ। ७९ स्थानीय तहका प्रमुख, उपप्रमुख र जिल्ला समन्वय समितिका प्रमुख र उपप्रमुखले वार्षिक यो बराबरको रकम डिजेल तथा पेट्रोलमा खर्च गर्नेछन् । गाडी सुविधा हुने जिसस प्रमुखले मासिक १ सय लिटर, उपप्रमुखले ९० लिटर डिजेल, नगरपालिका प्रमुखले ९० लिटर, उपप्रमुखले ७० लिटर र गाउँपालिका अध्यक्षले ७० र उपाध्यक्षले ६० लिटर पेट्रोल खर्च गर्न पाउँछन्। गाडी प्रयोग नगर्ने जिसस, नगरपालिका र गाउँपालिकाका प्रमुखउपप्रमुखले मासिक रूपमा १२ हजार रुपैयाँ सवारी खर्च पाउँछन्। यसका साथै गाउँपालिकाका वडाध्यक्षले २५ र नगरपालिकाका वडाध्यक्षले १५ लिटर मासिक रूपमा पेट्रोल पाउनेछन् । आधा नागरिक गरिब कर्णालीमा आधाभन्दा बढी नागरिक गरिब छन्। कर्णाली मानव विकास सूचकांकमा अन्य प्रदेशको तुलनामा सबैभन्दा कमजोर छ। प्रदेशस्तरीय पोषण तथा खाद्य सुरक्षा निर्देशक समितिले केही महिनाअघि सार्वजनिक गरेको तथ्यांकअनुसार यहाँको बहुआयामिक गरिबीको दर ५१ प्रतिशत छ । बहुआयामिक गरिबी दर भन्नाले व्यक्तिको आम्दानीसँगै शिक्षा र स्वास्थ्यमा सर्वसाधारणको पहुँच तथा बाल मृत्युदरसमेत समावेश गरिएको तथ्यांक हो। यो प्रदेशको जनसंख्या १७ लाख ८० हजार पुगेको अनुमान गरिएको छ। मुस्किलले वर्षमा ६ महिना मात्र खान पुग्ने परिवारको संख्या अत्यधिक छ। भौगोलिक क्षेत्रफलमा सबै प्रदेशभन्दा ठूलो देखिए पनि आर्थिक, सामाजिक र विकासमा कर्णाली पिछडिएको छ। नेपालको कुल भूभागको २१ प्रतिशत जमिन कर्णालीले ओगटेको छ । समितिका अनुसार नेपालमा सबैभन्दा थोरै गरिब बसोबास गर्ने प्रदेश बागमती हो। सबैभन्दा धेरै गरिब रहेको कर्णाली प्रदेश हो । कर्णाली प्रदेश योजना आयोगले हालै प्रथम पञ्चवर्षीय योजनासम्बन्धी आधारपत्र सार्वजनिक गरेको छ। त्यसमा पनि नेपालभर बहुआयामिक गरिबीको दर २८६ प्रतिशत रहेकोमा कर्णालीमा मात्र ५१२ प्रतिशत रहेको उल्लेख छ। यस्तै कर्णालीवासीको अपेक्षित आयु ६७ वर्ष मात्र छ। प्रदेश योजना आयोगको तथ्यांकअनुसार कर्णालीमा हाल पाँच वर्षमुनिका करिब ५३ प्रतिशत बालबालिका कुपोषणको जालोमा छन्। जबकि देशभर यो संख्या जम्मा ४० प्रतिशत मात्र छ। यस्तै कर्णालीमा आधारभूत खानेपानीको सुविधा पाएका परिवारको संख्या ८६ प्रतिशत र युवाको साक्षरता दर ८२ प्रतिशत छ । भूमि व्यवस्था, कृषि तथा सहकारी मन्त्रालयका अनुसार प्रदेशमा सबैभन्दा धेरै गरिबी कालीकोटमा ५८ प्रतिशत र सबैभन्दा कम रुकुम पश्चिममा २६ प्रतिशत छ। यस्तै निरपेक्ष गरिबीको रेखामुनि रहेको जनसंख्याको प्रतिशत कर्णालीमा २८९ प्रतिशत छ। जबकि देशभर यो संख्या १८७ प्रतिशत छ। अहिले पनि यहाँका नागरिकले बिरामी हुँदा सिटामोलसमेत नपाउने समस्या छ। पाँच वर्षमुनिका बालबालिकाको मृत्युदर प्रदेशमा ५८ प्रतिशत छ। अहिले पनि गर्भवती तथा सुत्केरीहरू उपचारका लागि अस्पताल नपुग्दै बाटोमै ज्यान गुमाउन बाध्य छन् । यस्तै यहाँ उत्पादित अन्नले वर्षभरि खान पुग्दैन। छाक टार्नकै लागि यहाँका अधिकांश बासिन्दा रोजगारीका लागि कालापहाड जाने गरेका छन्। तथ्यांकअनुसार यहाँका ४१ प्रतिशत जनशक्ति मात्र आर्थिक क्रियाकलापमा सक्रिय छन्। कमजोर भौतिक विकास, उद्योग र कलकारखाना खुलिनसकेको, भन्सार नभएको र सामाजिक रूपमा पिछडिएका कारण यहाँका राजनीतिक दल, संसद् र सरकारले गरिबी न्यूनीकरणलाई नै मुख्य प्राथमिकता दिनुपर्ने बताउँदै आएका छन्। गरिबी न्यूनीकरण र आर्थिक विकासका लागि प्रदेशका सांसदहरूले साझा संकल्प पनि गरेका छन् । अन्य प्रदेशको तुलनामा कर्णालीको अवस्था कमजोर छ। यहाँ गरिबी नै ठूलो चुनौती हो, आयोग सदस्य दीपेन्द्र रोकायाले भने, हामीले पनि अबको पाँच वर्षमा बहुआयामिक गरिबीको दरलाई २५ प्रतिशतमा झार्ने लक्ष्य लिएका छौं। त्यसकारण पनि अब प्रदेशमा सञ्चालन हुने आर्थिक र भौतिक विकासका कामलाई गरिबी घटाउने गरी योजनाहरू निर्माण गर्नेछौं । आर्थिक मामिला तथा योजनामन्त्री प्रकाश ज्वालाले पनि यहाँको गरिबीविरुद्ध लड्ने गरी प्रदेश सरकारले नीति तथा कार्यक्रम र बजेट केन्द्रित गरिरहेको बताउँदै आएका छन्। समृद्ध कर्णाली, सुखारी कर्णालीवासीको नारा दिएको प्रदेश सरकारले पनि रोजगारी सिर्जना गरेर यहाँको गरिबी घटाउन बताउँदै आएको छ।"
जनआशा बढाउन चाल्नुपर्ने कदम,"लोकतान्त्रिक गणतन्त्र स्थापनापछि जारी संविधानको प्रस्तावनामै लोकतान्त्रिक मूल्य र मान्यतामा आधारित समाजवादप्रति प्रतिबद्घता व्यक्त गरिएको छ। मुख्य लक्ष्य समाजवाद भनिएको छ। त्यसमाथि राजनीतिक स्थायित्वका लागि वामपन्थी पार्टीलाई स्पष्ट जनादेश प्राप्त छ। अब यथार्थमा आऔं। वर्तमान कोभिड १९ को महामारीले विदेशी रेमिटेन्स करिब शून्यमा झर्ने अवस्था छ। वैदेशिक सहायता निरन्तर घट्दो छ। जनताले समाजवादको स समेत अनुभूति गर्न पाएका छैनन् राजनीतिक नारामा बाहेक। समाजवादमा प्रजातन्त्र हटाउँदा साम्यवाद हुन्छ भने जोड्दा लोकतान्त्रिक समाजवाद हुन्छ। लोकतान्त्रिक गणतन्त्रमा जनताले जनताका लागि चुनेको सरकार हुन्छ। यही अवस्था रहिरहने हो र सरकार एकांकी रूपमा प्रस्तुत भइराख्ने हो भने जनताले मन बदल्न बेर लगाउँदैनन्। प्रजातन्त्रमा एउटा पार्टी फेल हुँदा अर्को पार्टी तयारी अवस्थामा रहेको हुन्छ। तर प्रजातान्त्रिक पार्टीहरूले जनताको मन जित्न सक्नुपर्छ। त्यसका लागि नेता वा नेतृत्वकर्ता सबल एवं सक्षम हुनुपर्छ, अन्यथा गौंडा कुरेर बस्नेले मौका पाउँछन्। कोभिड १९ नियन्त्रणका लागि जतिसुकै ढ्वाङ फुके पनि जनताले पत्याएका छैनन्। विश्व परिक्रमा गर्दै यो महामारी धेरैपछि मात्र नेपाल प्रवेश गर्यो। त्यतिबेला यो महामारीलाई सम्पूर्ण राजनीतिक दलको सामूहिक समस्या हो भन्दै सर्वदलीय संयन्त्र गठन गरेको भए सम्भवतः रोकथामका धेरै उपाय निस्कन सक्थ्यो। सबै राजनीतिक दलले समान जिम्मेवारी महसुस गर्थे। सर्वदलीय त के आफ्नै पार्टीका सबै मन्त्रीलाई समेत साथ लिन नसकेको परिणाम हाल आम नेपाली जनता पीडाबोध गर्दैछन्। नेकपा माओवादी र एमाले निर्वाचनमा जानुअगाडि कार्यगत एकता गर्दै निर्वाचनपश्चात् दुई पार्टी एकीकरण गर्ने घोषणाका कारण जनताले मतदान गरे दुवै पार्टीलाई, मात्र एकता र राजनीतिक स्थिरताका लागि। पार्टी एकताको सन्देशलाई जनताले मतदान गरे। आफूले मतदान गरेअनुरूप नतिजा आएको देख्दा जनतामा ठूलो आशा एवं भरोसा जागेको थियो। अढाई वर्षसम्म पार्टी एकीकरण एकतामा परिणत गर्न नेताहरू अक्षम देखिए। उल्टै तुच्छ शब्दद्वारा आफैं वा आफ्ना सहयोगीद्वारा आफ्नै पार्टीका नेताहरूको तेजोबध गर्न लगाइयो। कतिसम्म भने म नै सर्वेसर्वा र मेरै कारणले पार्टीले दुईतिहाइ ल्याएको हो भन्ने प्रचार गर्न लगाइयो। आफ्ना सहयोगी लगाई सडकमा समेत प्रदर्शन गरियो। गरिबी, कोभिड १९ को महामारी, भ्रष्टाचार र सुशासन आदिमा खरो उत्रिनुपर्ने सरकार उल्टै पार्टीभित्र स्वच्छ आलोचना गर्नेलाई पनि विरोधीको बिल्ला लगाउन तम्सेको देख्दा जनतामा निराशा आउनु स्वाभाविकै हो। अझ ठूलो सन्देश त भागबन्डा नमिलेका कारण नेकपा फुटको सँघारमा पुग्यो भन्ने नकारात्मक सन्देश पार्टीभित्रैबाट फैलाउनु अर्को दुर्भाग्य हो। ठूलो आशा र भरोसाका साथ मतदान गरेका जनतामा सरकारका क्रियाकलापका कारण वितृष्णा जाग्नु स्वाभाविकै हो। अख्तियार दुरुपयोग अनुसन्धान आयोग, सर्वोच्च अदालत र अन्य संवैधानिक निकायहरूमा पनि राजनीतिक भागबन्डा नगरी स्वच्छ छवि भएका व्यक्तिहरू नियुक्ति हुन सक्यो भने सरकार मात्र होइन, व्यवस्थाप्रति नै जनताको आशा बढ्छ। २०४६ सालको आन्दोलनपछि बहुदलीय व्यवस्था पुनः स्थापना भयो। तर वाक् स्वतन्त्रता पूर्णरूपमा मानव अधिकार र जनताले मालिक भएको महसुस गर्न सकेनन्। २०४६ र २०६२०६३ को संयुक्त आन्दोलनका बीचमा नेपाली जनताले मानव अधिकारबारेमा कल्पनासमेत गर्न सकेका थिएनन्। नेकपा माओवादी जसरी पनि जनयुद्ध सफल पार्ने पक्षमा थियो भने सरकार जसरी भए पनि जनयुद्ध तुहाउने पक्षमा। यी दुईको जुधाइमा नेपाली जनता ठूलो मारमा पर्दै गर्दा मानव अधिकारका पक्षमा वकालत गर्ने खासै भेटिँदैनथ्यो। संविधानसभामार्फत लोकतान्त्रिक गणतन्त्रकोे माग राखी सुरु भएको जनयुद्ध विभिन्न आलोचना एवं कमीकमजोरी हुँदाहुँदै पनि गणतन्त्र स्थापना गर्न सफल भयो। तत्काल अरू कुनै राजनीतिक दलले गणतन्त्रको माग राख्ने आँट गरेका थिएनन्। कतिसम्म भने जनताद्वारा निर्वाचित सरकार भए पनि शाही नेपाली सेना राजाको मातहतमै थियो। माओवादी जनयुद्धका समयमा धेरै प्रधानमन्त्रीहरूले सेना परिचालन गर्न खोज्दा राजाले मानेनन्। कतिसम्म भने २०५८ मा दरबार हत्याकाण्ड भएका बेला घटनास्थल राजदरबार जाँदा तत्कालीन प्रधानमन्त्री गिरिजाप्रसाद कोइरालाले आफू सकुशल फर्कने वा नफर्कने भन्ने कुरा परिवारका सदस्यहरूलाई सुनाएर गएका कारण सरकारको हैसियत स्पष्ट हुन्थ्यो। नेकपा माओवादीले प्रमुख एजेन्डा लोकतान्त्रिक गणतन्त्र संविधानसभामार्फत थियो र प्राप्त पनि भयो, जसको एजेन्डा उसैको नेतृत्व भनेर जनताले २०६४ सालको संविधानसभा निर्वाचनमा सबैभन्दा ठूलो पार्टी बन्यो। सरकारको नेतृत्व गरेको माओवादीमा सरकार सञ्चालन गर्ने अनुभव नभएको र सम्झौताभन्दा पनि युद्ध जितेर आएको जस्तो मानसिकताका कारण नेपाली सेनाको नेतृत्व परिवर्तन गर्न खोज्दा मुलुकभित्रका सम्पूर्ण राजनीतिक पार्टीहरू त्यसको विरुद्धमा एक हुँदा अन्ततोगत्वा प्रचण्डले प्रधानमन्त्रीबाट राजीनामा गर्नुपर्यो। वामपन्थीहरू नरुचाउने देशी तथा विदेशी शक्तिका कारण गणतन्त्र घोषणा गर्न त दिइयो, तर संविधान जारी गर्न उसैको नेतृत्वको सरकारलाई ६ वर्षसम्म जारी गर्न दिइएन। अन्ततोगत्वा प्रजातान्त्रिक पार्टी नेपाली कांग्रेसका प्रधानमन्त्री सुशील कोइरालाको नेतृत्वमा नेपालको संविधान २०७२ जारी भयो। २००७ सालदेखि जनतालाई मालिक बनाउने २०४६ र २०६२०६३ को आन्दोलन र जनयुद्धको एजेन्डा स्थापित भयो। वर्तमान अवस्था सहज छैन। जनताका विश्वास सरकारप्रति नकारात्मक भएको छ। कोभिड १९ नियन्त्रणका लागि कुनै ठोस कार्यक्रम सरकारले चाल्न सकेको छैन। छिमेकी राष्ट्र भारतलाई छाडेर संसारका धेरै राष्ट्रहरूले स्थिति सहज बनाएका छन् र जनताका विश्वास जित्दैछन्। तर समृद्धिको भाषण दिएर नथाक्ने प्रधानमन्त्रीकै अगाडि १९९० सालमा महाभूकम्पपछि राणा प्रधानमन्त्रीले टुँडिखेलमा लाम राखेर गरिबलाई भोजन गराएको दृश्यले वर्तमान नेपालका शासकहरूलाई व्यंग्य गरिरहेको छ। खाना नपाएर भोकै मर्न लागेका पीडितहरूलाई विभिन्न मनकारी हात र सामाजिक संस्थाले पीडामा मलम लगाउनेबाहेक त्यहाँ राज्यको उपस्थिति देखिएको छैन। भ्रष्टाचारको संस्थागत आरोप खेपिराखेको सरकार अर्को नीतिगत भ्रष्टाचारमा पुनः बदनाम हुन पुगेको छ, कुनै एउटा व्यक्तिलाई ट्रस्टका नाममा ७२ करोड रुपैयाँ उपलब्ध गराएवापत। हुन त २०४६ सालको परिवर्तनपछि विकृतिका रूपमा भित्रिएका यस्ता ट्रस्ट सयौंको संख्यामा सञ्चालित छन्, जहाँ पार्टीका कार्यकर्तादेखि छोरानाति पालिँदै आएका छन्। यस्ता ट्रस्टबाट जनतालाई कुनै राहत पुगेको देखिँदैन। तीन तहको सरकारले योभन्दा धेरै काम गर्न सक्छन्। सांसद विकास कोष र ट्रस्टहरूलाई उपलब्ध गराउने सरकारी रकम नीतिगत भ्रष्टाचार मात्र हो। सम्पूर्ण ट्रस्टहरूको नगद तथा जिन्सी सम्पत्ति तुरुन्त राष्ट्रियकरण गर्न सके सरकारप्रति जनताको झीनो विश्वास पलाउँछ। सरकारले लामो समयपछि स्वच्छ छवि भएका दुई सुरक्षा प्रमुख पाएको छ नेपाली सेनाका पूर्णचन्द्र थापा र जनपथ प्रहरीका शैलेस थापा। अख्तियारले छानबिन गर्न नपाउने ठाउँ सेनामा आर्थिक अनियमितता पारदर्शी पार्दै सम्पत्ति विवरण सार्वजनिक मात्र होइन, भ्रष्टाचारीलाई कारबाहीसमेत गर्न पछि परेन नेपाली सेना। कोभिड १९ को औषधि खरिद प्रकरण विवादमा तान्न खोजिएको सेनाले समयमै सतर्क हुँदै आफ्नो छवि बचायो। त्यसैगरी जनपद प्रहरीका शैलेस थापाले आफूले नेतृत्व सम्हाल्दै गर्दा आफ्नो शालीनतालाई कमजोरी नठान्न आग्रह गरेबाट पनि भद्रता र निश्पक्षताको मापदण्ड प्रस्ट हुन्छ। नेपाल प्रहरी व्यक्तिभन्दा नीतिगत ढंगले चल्छ भन्ने सन्देश पहिलो दुई एआईजी बढुवा गर्दा प्रस्ट भइसकेको छ। त्यसैगरी अख्तियार दुरुपयोग अनुसन्धान आयोग, सर्वोच्च अदालत र अन्य संवैधानिक निकायहरूमा पनि राजनीतिक भागबन्डा नगरी स्वच्छ छवि भएका व्यक्तिहरू नियुक्ति हुन सक्यो भने सरकार मात्र होइन, व्यवस्थाप्रति नै जनताको आशा बढ्छ।"
"अर्का वडाध्यक्षलाई पनि कोरोना संक्रमण , विराटनगरका मेयर, उपमेयरसहित कर्मचारी क्वारेन्टाइनमा","विराटनगर : विराटनगर महानगरपालिकाका अर्का वडा अध्यक्षलाई पनि कोरोना भाइरसको संक्रमण पुष्टि भएको छ । पछिल्लो पटक कोरोना देखिएका विराटनगर११ का वडा अध्यक्ष तीर्थेन्द्र न्यौपाने संक्रमण पुष्टि हुने महानगरका तेस्रो जनप्रतिनिधि हुन् । ज्वरो आउनेलगायत कोरोनासँग मिल्ने लक्षण देखिएपछि पीसीआर परीक्षण गराएका उनको रिपोर्ट सोमबार राती ९:३० बजेतिर पोजिटिभ आएको हो । न्यौपानेले आइतबार स्वाब परीक्षणका लागि दिएको र भोलिपल्ट रिपोर्ट पोजिटिभ आएको बताए । केही दिनअघि कोरोनाको लक्षण देखिए पनि अहिले आफ्नो स्वास्थ्य अवस्था सामान्य रहेको उनले बताए । न्यौपाने चिकित्सकसँग परामर्श गरेर अहिले 'होम आइसोलेसन' मै बसेका छन् । महानगर र वडाको एकदुईवटा कार्यक्रममा सहभागी हुँदा आफूलाई कोरोना संक्रमण भएको हुन सक्ने उनको भनाइ छ । न्यौपाने समुदायस्तरमा कोरोना फैलिएको विराटनगरमा संक्रमण नियन्त्रणका लागि सक्रिय थिए । यसअघि विराटनगर२ र ५ का वडा अध्यक्ष कुमार पोखरेल र मीनकुमार आचार्यमा संक्रमण पुष्टि भइसकेको छ । न्यौपाने, पोखरेल र आचार्य तीनै जना सत्तारुढ नेकपाकोतर्फबाट वडाको नेतृत्व गरिरहेका जनप्रतिनिधि हुन् । उनीहरु तत्कालिन एमालेबाट उम्मेदवारी दिएर वडामा विजयी बनेका थिए । महानगरका प्रमुख प्रशासकीय अधिकृत इन्द्रमणि पोखरेलमा पनि आइतबार कोरोना संक्रमण देखिएको थियो । यसैबीच महानगरका मेयर भीम पराजुली र उपमेयर इन्दिरा कार्कीसहित महानगरका केही कर्मचारी र स्वास्थ्यकर्मी सेल्फ क्वारेन्टाइनमा बसेका छन् । आफ्ना सवारी चालकमा कोरोना संक्रमण पुष्टि भएपछि पराजुली सुरक्षित रहनका लागिभन्दै विराटनगरको जैन भवनमा क्वारेन्टाइनमा बसेका हुन् । उनको निजी सचिवालयका कर्मचारी पनि क्वारेन्टाइनमा छन् । मेयर पराजुली र उपमेयर कार्की संक्रमण पुष्टि भएका जनप्रतिनिधि एवं प्रमुख प्रशासकीय अधिकृत पोखरेलसँग केही दिनदेखि कार्यक्रमहरुमा सँगै थिए । मेयर पराजुलीको भने यसअघि गरिएको पीसीआर परीक्षण रिपोर्ट नेगेटिभ आइसकेको छ । पहिलो रिपोर्ट नेगेटिभ आए पनि सुनिश्चित हुनका लागि अर्को पटक परीक्षण गर्नुपर्नेमा स्वास्थ्यकर्मीले सुझाव दिएसँगै आफू क्वारेन्टाइनमा बसेको उनले बताए । कोरोना संक्रमण विराटनगरमा बढ्दै गर्दा महानगरले विराटनगरका विभिन्न धार्मिक धर्मशाला तथा अतिथीगृहमा क्वारेन्टाइन तथा आइसोलेसनकोसमेत व्यवस्थापन गरेको थियो । कर्मचारी र जनप्रतिनिधिमा संक्रमण देखिन थालेपछि महानगरले पाँच दिनका लागि कार्यालयबाट प्रदान हुँदै आएका अत्यावश्यक बाहेकका सबै सेवा बन्द गरेको छ।"
पहिरोमा आफन्त गुमाएकालाई ३५ लाख राहत,"बेनी : धवलागिरी गाउँपालिका६ मराङ र मालिका गाउँपालिका७ बिमको पहिरोमा ज्यान गुमाएकाको आफन्तले दुई महिनापछि राहत पाएका छन्। गत असार २५ र २६ गतेको पहिरोमा ज्यान गुमाउने २३ जना मृतकका परिवारलाई गृह मन्त्रालय पठाएको ३५ लाख रुपैयाँ सोमबार वितरण गरिएको हो । मराङको राम्चेका चारजना मृतकका नजिकका हकदार विदेशमा भएकाले पछि हस्तान्तरण गरिने प्रमुख जिल्ला अधिकारी उमाकान्त अधिकारीले बताए । 'बिमको तल्लो गाउँका वीरबहादुर नेपालीसहित परिवारका चारैजनाको मृत्यु भएका कारण हकदार नभएकाले राहत वितरण भएन्,'उनले भने, 'सरकारको पछिल्लो नियम अनुसार एउटा परिवारका एक जना सदस्यको मृत्यु भएमा दुई लाख र एक भन्दा बढीको एक लाख बढाएर एउटा परिवारलाई पाँच लाखसम्म राहत वितरण गरेका छौं ।' यसअघि प्रति मृतक एक लाख रुपैयाँका दरले राहत पाउने व्यवस्था थियो । वेपत्ताको हकमा जिवित फर्किएको अवस्थामा फिर्ता गर्ने र नभेटिए सरकारले दावी नगर्ने सर्तसहित मृतक सरह नै राहत उपलब्ध गराइएको छ । बिमको दुलेमा ज्यान गुमाएका बिष्णु शर्मा पौडेलका श्रीमान र इच्छा पौडेलका बुवा सोमनाथ पौडेल तथा गौदेवी नेपालीका श्रीमान र विशेष नेपालीका बुवा पूर्णबहादुर दर्जीलाई तीनतीन लाख रुपैयाँ हस्तान्तरण गरिएको छ । बिमको नौरुङको पहिरोमा बेपत्ता मराङकी एलिसा केसीका बुवा इन्द्रलाई दुई लाख उपलब्ध गराइएको छ । मराङको ठूलोगाउँका तुलबहादुर क्षेत्रीकी श्रीमतिहरु काली र लिला क्षेत्रीलाई दुई लाख, राम्चेकी रेश्मा सुनारका बुवा गोरे सुनारलाई दुई लाख रुपैयाँ हस्तान्तरण गरिएको थियो । राम्चेका मनबहादुर, कमला, सुरज र सुरक्षा श्रीपालीको रामसती श्रीपालीलाई पाँच लाख, खिमबहादुर जुग्जालीको दिलबहादुर जुग्जालीलाई दुई लाख र रिखकी हिराकुमारी जुग्जालीका श्रीमान, करिष्मा र कंचन जुग्जालीका बुवा धनबहादुरलाई चार लाख उपलब्ध गराइएको छ । यसैगरी गौशारा जुग्जाली, दिमा जुग्जाली, दिप्ती जुग्जाली र दिवान जुग्जालीको पाँच लाख भिमप्रसाद जुग्जालीलाई, कल्लेनीका प्रकाश केसीका भाई र जनिमा केसीका छोरा निकेस केसीलाई तीन लाख, सचिन पुनका बुवा पदम पुनलाई दुई लाख, दुखुकी गिता रोकाका छोरा नविनलाई दुई लाख हस्तान्तरण गरिएको थियो । नगदै वितरण गरिएको राहत रकम कार्यक्रम स्थलमै प्रभु र गरिमा बैंकको दरवाङ शाखाका कर्मचारीहरुलाई बोलाएर खाता खोल्न लगाई जम्मा गरिएको थियो । राहत वितरणका लागि सुरक्षा अधिकारीहरु सहित दरवाङ पुग्नुभएका प्रजिअ अधिकारीले दुई वटै स्थानीय तह र वडाका जनप्रतिनिधिहरुको रोहबरमा राहत वितरण गर्नुभएको थियो । पिडामा मल्हम लगाउने अपेक्षा गर्दै प्रजिअ अधिकारीले अतिआवश्यक बाहेकका काममा पैसा खर्च नगर्न अनुरोध गरे । प्रदेश सरकारले पठाएको राहत रकम पनि छिट्टै वितरण गरिने प्रजिअ अधिकारीले बताए । धवलागिरी गाउँपालिकाका अध्यक्ष थमसरा पुन र मालिका गाउँपालिकाका अध्यक्ष श्रीप्रसाद रोकाले पीडितको साथमा तीनै तहका सरकार रहेको बताउँदै राहत वाफत प्राप्त रकमले आवास व्यवस्थापनमा उपयोग गर्न आग्रह गरे । धवलागिरिका अध्यक्ष पुनले मृतकका प्रति परिवार दश हजार रुपैयाँका दरले किरिया खर्च वापत गाउँपालिकाले उपलब्ध गराएको बताए । मालिकाका अध्यक्ष रोकाले किरिया खर्च वापत मृतकका परिवारलाई २५ हजारका दरले उपलब्ध गराइने बताए । उनीहरुले पहिरोबाट घरबास गुमाएकाहरुको पुनस्थापनाका लागि सुरक्षित ठाउँमा जग्गाको खोजी भइरहेको बताए । असार २५ र २६ गतेको पहिरोमा मराङमा १९ जनाको मृत्यु, दुई जना बेपत्ता, बिममा ८ जनाको मृत्यु र एकजना बेपत्ता र दुखुमा एकजना बेपत्ता भएका थिए ।"
सामूहिक आक्रमण घटनाका मुख्य अभियुक्त पक्राउ,"विराटनगर : मोरङको बेलबारी नगरपालिका५ कसेनीस्थित लोहन्द्रा खोलामा एकजनाको ज्यानै जाने गरी भएको सामूहिक आक्रमण घटनाका मुख्य अभियुक्त पक्राउ परेका छन् । घटनाका मुख्य योजनाकार भनिएका बेलबारी ५ का ३१ वर्षीय विनय सरदार पक्राउ परेका हुन् । जिल्ला प्रहरी कार्यालय मोरङ र प्रहरीको क्षेत्रीय अनुसन्धान समूह (रिट)को संयुक्त टोलीले सरदारलाई घटना भएको १८ दिनपछि सुनसरीको बराहक्षेत्र नगरपालिका११ मधुवनबाट सोमबारराति ८:३० बजेतिर नियन्त्रणमा लिएको हो । घटनापछि भागेर मधुवन पुगेका उनलाई एकजना साथीको घरमा लुकेर बसेको अवस्थामा पक्राउ गरिएको पुष्टि मोरङ प्रहरी प्रमुख एसपी सन्तोष खड्काले गरेका छन् । सम्पर्कमा रहेका केही व्यक्तिको मोबाइल कल डिटेल अनुसन्धान गर्दै सरदारलाई पक्राउ गर्न प्रहरी सफल भएको हो । एसपी खड्काले सरदारलाई पक्राउ गरेर अनुसन्धानको दायरामा ल्याइएको जानकारी दिए । सरदारको नेतृत्वमा गत भदौ १२ गते भएको सामूहिक आक्रमणमा परेर ४० वर्षीय चन्द्रकुमार राईको मृत्यु र उनकै परिवारका तीन जना घाइते भएको प्रहरीले जनाएको छ । बन्चरो प्रहारबाट गम्भीर घाइते भएका उनको उपचारका क्रममा त्यहीदिन बूढीगंगाको विराट टिचिङ अस्पतालमा मृत्यु भएको हो । घटनामा ४३ वर्षीय सइकुमार, ३७ वर्षीय समुन्द्र र १६ वर्षीय गौरव राई घाइते भएका थिए । उनीहरु उपचारपछि घर फर्किसकेका छन् । मृतक र घाइतेहरु एउटै परिवारका हुन् । चन्द्रकुमार र समुन्द्र परिवारका माइलो छोरा सइकुमारका भाई र गौरव छोरा हुन् । मृतक चन्द्रकुमारलाई सरदारले नै बन्चरो प्रहार गरेको प्रहरीले जनाएको छ । यस्तो थियो घटना लोहन्द्रा खोलामाथि मानिस र दुई चक्के सवारी साधन आवतजावत गर्न मिल्ने गरी स्थानीय राजन चौधरी, मञ्जा माझीलगायतका युवाहरुले बाँसको भाटा प्रयोग गरेर अस्थायी पुल बनाएका थिए । पुल बनाएको खर्च उठाउन भन्दै युवाहरुले खोला वारपार गर्दा स्वेच्छाले दिनेसँग प्रति मोटरसाइकल २५ रुपैयाँ लिन्थे । मानिसलाई भने पुल प्रयोग निःशुल्क थियो । लोहन्द्रा खोलामा रहेको सुनसरीमोरङ सिँचाई आयोजनाको साइफनसहितको पक्की पुल २०७४ साल साउनमा आएको बाढीले बगाइदियो । खोलामाथिको पक्की पुल पुननिर्माणको काम भने तीन वषपछि भर्खर थालिएको छ । पक्की पुल नभएसँगै खोला वारपार गर्न समस्या हुँदा स्थानीय युवाले बाँसको पुल बनाएको वडा अध्यक्ष विश्वबन्धु बस्नेतले बताए । उनका अनुसार यसअघि पनि बनाइएका चारवटा बाँसका अस्थायी पुल खोलामा आएको बाढीले बगाइसकेको छ । बाँसको अस्थायी पुलबाट दैनिक सैयौं सर्वसाधारणले खोला वारपार गर्थे । वडा अध्यक्ष बस्नेतका अनुसार त्यही पुलमा उठाउने गरिएको पैसाको विवादका कारण ज्यानै जाने घटना हुन पुग्यो भने एउटै परिवारका अरु तीनजना घाइते । भदौ ११ गते राति मादक पदार्थ सेवन गरेर आएका कसेनीकै दिनेश श्रेष्ठ लगायतका युवाहरुले पुलबाट उठाएको पैसा आफूहरुलाई पनि दिनु पर्नेभन्दै विवाद गर्न थालेको स्थानीयको भनाइ छ । त्यत्तिकैमा मोटरसाइकलमा आइपुगेका ग्रामथान गाउँपालिका२ का ३३ वर्षीय कृष्ण चौधरी पनि विवादमा सामेल भए । चौधरी त्यहाँबाट जानुको साटो कसेनीकै विनय सरदारलाई फोन गरेर बोलाए । केही युवा लिएर सरदार आइपुगेपछि उग्र बनेको विवाद स्थानीयले साम्य पारेर पठाए । तर उक्त विवाद भोलिपल्ट ज्यान लिने घटनामा परिणत भएको वडा अध्यक्ष बस्नेतले बताए । रिसइबी साँधेर बसेका सरदारले २५३० जना युवा बटुलेर अघिल्लोरात विवाद गर्नेको खोजी गर्दै भोलिपल्ट आक्रमण सुरु गरेको स्थानीय बासिन्दाले बताए । झगडा सुरु हुनथालेको चाल पाएर सम्झाउन पुगेका चन्द्रकुमारको उनीहरुकै आक्रमणमा परेर मृत्यु भएको हो । 'पुलका कारण उत्पन्न विवादले मानिसकै ज्यान जाने घटनाको रुप लियो, वडा अध्यक्ष बस्नेतले भने, 'जुन विवाद झगडामा परिणत हुँदा एकै परिवारका एक जनाको मृत्यु र तीन जना घाइते हुन पुगे ।' उनका अनुसार अघिल्लो दिनको घटनासँग जोडिएका युवाहरू भएको भन्दै राई परिवारमाथि आक्रमण गरिएको पाइएको छ । तर उनीहरुको अघिल्लो घटनामा कुनै संलग्नता नभएको बस्नेतले बताए । विराटनगरमा नृत्य प्रशिक्षकको काम गर्ने अविवाहित चन्द्रकुमार कोरोना संक्रमणका कारण गरिएको 'लकडाउन ' पछि गाउँमै गएर बसेको जानकारी बस्नेतले दिए । घटनामा संलग्नमध्ये ग्रामथान गाउँपालिका६ का ३४ वर्षीय जितेन्द्र चौधरी, ३१ वर्षीय दीपेन्द्र चौधरी, ३२ वर्षीय वीरेन्द्रकुमार खाँ, बेलबारी ६ का ३८ वर्षीय विशालकुमार खवास र ३१ वर्षीय राजेन भनिने राजिन्द्र राई (थुलुङ) यसअघि नै पक्राउ परिसकेका छन् । पक्राउ परेकाहरुविरुद्ध प्रहरीले कर्तव्य ज्यान मुद्दामा म्याद थप गरेर घटनाको अनुसन्धान गरिरहेको छ । घटनामा संलग्न ग्रामथान७ का २५ वर्षीय प्रभात चौधरी, ३५ वर्षीय अनुज माझी, ग्रामथन ५ का ३३ वर्षीय दिनेश चौधरी, ग्रामथान४ का ३७ वर्षीय ओम धामी, ग्रामथान२ का ३३ वर्षीय कृष्ण चौधरी, सुन्दरहरैँचा नगरपालिका११ का ३३ वर्षीय दिनेश मास्के लगायत अझै फरार रहेको प्रहरीले जनाएको छ । विराट टिचिङमा उपचाररत अवस्थामा रहँदा सइकुमार राई ।"
ग्रामीण सडक ठप्प,"उदयपुर : बाढीपहिरोका कारण उदयपुरको ग्रामीण क्षेत्रका सडकमा ठूलो क्षति पुगेको छ। निरन्तरको वर्षासँगै आएको बाढीपहिरोले सडक र सडक छेउका बस्तीसमेत उच्च जोखिममा छन्। ग्रामीण सडक कामै नलाग्ने गरी भत्किएको छ। चार गाउँपालिकाका केन्द्र पुग्ने सडक ठाउँठाउँमा भत्किँदा पालिका सम्पर्क विच्छेद भएका छन्। करोडौं खर्च गरेर बनाइएका सडक यतिबेला कामै नलाग्ने अवस्थामा पुगेको स्थानीय बासिन्दा बताउँछन्। सदरमुकाम गाईघाटदेखि र गाउँपालिकाका वडाबाट केन्द्रसम्म पुग्ने रौतामाई, ताप्ली, उदयपुरगढी र लिम्चुङबुङ गाउँपालिकाका अधिकांश सडक अवरुद्ध भएका छन्। सडक हिलाम्मे र पहिरोले बगाएपछि स्थानीयवासीलाई पैदलयात्रा गर्नसमेत कठिन भएको ताप्ली गाउँपालिका३ का सुमन मगर बताउँछन्। सामान्य वर्षाकै कारण अवरुद्ध हुने यी सडक लगातारको वर्षाले कामै नलाग्ने गरी भत्किएको उनले बताए। सडक भत्किएसँगै ग्रामीण भेगमा खाद्यान्न ढुवानी गर्दै आएका ट्याक्टर, बोलेरोलगायत सवारीसाधन ठप्प छन्। ढुवानीका साधन ठप्प हुँदा ग्रामीण भेगमा खाद्यान्नलगायत सामग्री अभाव भएको छ। सदरमुकामलगायत ठाउँमा नियमित आउजाउ गर्दै आएका सर्वसाधारण घरबाट निस्कन पाएका छैनन्। ताप्ली गाउँपालिका५ का शेरजंग ठकुरी भन्छन्, सदरमुकाम जाने सडक ठाउँठाउँमा पहिरो गएर अवरुद्ध भएको छ, गाडी त के मान्छे हिँड्न सक्ने अवस्थासमेत छैन। यातायात नचलेपछि सर्वसाधारण दुई दिनसम्म पैदल यात्रा गर्न बाध्य छन् भने बिरामीको उपचारमा पनि समस्या भएको छ। सडक अवरुद्ध हुँदा स्थानीय यात्रुलाई आउजाउ र सामान ढुवानीमा समस्या हुने गरेको स्थानीय व्यापारी बताउँछन्। ग्रामीण भेगमा व्यापारीले कटारी, गाईघाट र मुर्कुची बजारबाट उपभोग्य सामग्री लाने गरेका छन्। तर, सडक अवरोध भएपछि अत्यावश्यक किराना सामान, दाल, चामल, तेल नुनजस्ता उपभोग्य वस्तु ढुवानी गर्न समस्या पर्ने गरेको छ। वर्षाका कारण बलम्ता, जाँते, बारहा, ताम्लिछा, बाँस्बोटे, ओख्ले, रूपाटार, इनामे, ठानागाउँ, लाफागाउँ, डुम्रे, वर्रे, भुट्टार, पोखरी, आँपटार, नामेटारलगायत ठाउँका ग्रामीण सडक कामै नलाग्ने गरी भत्किएको स्थानीयवासीले बताएका छन्। नियमित मर्मतसम्भारपछि सञ्चालनमा आएका यी क्षेत्रका सडक वर्षा जारी रहेकाले गाउँपालिकाले समेत बनाउनेतर्प ध्यान दिएका छैनन्। पानी नरोकिएसम्म सडक मर्मत गर्ने अवस्था नरहेको रौतामाई गाउँपालिकाका अध्यक्ष गजेन्द्रबहादुर खड्काले बताए। उनले भने, पानी रोकिएको छैन। यस्तो अवस्थामा बनायो भने एकैछिनमा बगाएर लैजान्छ। केही दिनपछि मात्र मर्मतसम्भार गरिन्छ। हचुवाको भरमा सडक सामान्यतया सडक निर्माण गर्दा मापदण्डलाई ध्यान दिनुपर्ने हुन्छ। त्यसको गुरुयोजना, विस्तृत अध्ययन, आईईलगायत काम पूरापछि त्यसको प्रभाव मूल्यांकन गर्दै सडक बनाउनुपर्ने हुन्छ। तर जिल्लाका कुनै पनि सडकले अहिलेसम्म त्यो मापदण्ड पूरा नगरेको पाइएको छ। हचुवाको भरमा प्रलोभनमा परी सडक निर्माण गरिँदा जोखिम बढेको जानकार बताउँछन्। ११ घर जोखिमा घरमाथिको सडकको पहिरो नरोकिएपछि रौतामाई गाउँपालिका७ डहरखड्काबारी टोलका ११ घरपरिवार जोखिममा छन्। लगातारको वर्षाका कारण सडकबाट पहिरो जाँदा जोखिम बढेको स्थानीय दुर्गा एसकेले जानकारी दिए। उनले भने, पुवाँरेरानीबासनामन्ता हुँदै प्रसिद्ध धार्मिक स्थल रौतापोखरी पुग्ने यो सडक भारी वर्षाका कारण क्षतविक्षत भई बस्तीमा प्रवेश गरेको हो। सडकबाट पहिरो बगेपछि घर पुर्न थालेको उनले बताए। बाली लगाइएका अधिकांश खेतबारी, घर, ग्वालीसमेत पुरिसकेको उनले बताए।"
भारतमा कोरोना संक्रमण तीव्र रूपमा फैलिनुका ३ कारण,"नयाँ दिल्ली : पछिल्लो समय भारतमा महामारी कारोना भाइरस तीव्र रूपमा फैलिरहेको छ। हालसम्म भारतमा ४८ लाख ४६ हजार बढी संक्रमित भइसकेका छन्। जोन्स हप्किन्स विश्वविद्यालयका अनुसार संक्रमितमध्ये ७९ हजार ७२२ को मृत्यु भइसकेको छ। साथै ३७ लाख ८० हजार बढी निको भएका छन्। सोमबार मात्र करिब ८२ हजार संक्रमित थपिए भने १ हजार ५४ जनाले ज्यान गुमाए। यसअघि आइतबार ९३ हजार २१५ जना नयाँ संक्रमित भेटिएका थिए। त्यस्तै १ हजार १४० संक्रमितको ज्यान गएको थियो। यसरी भाइरस तीव्र हुनुका मुख्य कारण खराब स्वास्थ्य सेवा प्रणाली, लकडाउन प्रभावकारी नहुनु लगायत हुन्। भारतमा भाइरस तीव्र रूपमा फैलिनुका मुख्य ३ कारण निम्न रहेका छन्: खराब स्वास्थ्य संरचना भारतका सहरहरूमा समेत अस्पतालका सेवा सुविधाको अभाव र स्वास्थ्य प्रोटोकोलका कारण बिरामीहरूले अनेक समस्या झेल्नु परिरहेको छ। राजधानी नयाँ दिल्लीस्थित सरकारी अस्पताल गुरु टेग बहादुर अस्पतालमा भर्ना भएकी मोहिन्दर कौरले कोही हेरचाहमा नआउने बताएकी छन्। कोरोना संक्रमण पुष्टि भएपछि अस्पताल भर्ना भएकी उनी अस्पतालमा अपमान समेत सहनु परेको उनी बताउँछिन्। हाम्रो नजिक सहयोग गर्न कोही पनि आउँदैनन्, उनले भनिन्, यदि कथंकदाचित कुनै कर्मचारीलाई छोएमा पीपीई (व्यक्तिगत सुरक्षा सामग्री) बर्बाद गरिदिएको भन्दै गाली गर्छन्। उक्त सरकारी अस्पतालमा गर्मी मौसमका बेला पंखा र सौचालयको व्यवस्था पनि राम्रो छैन। यस्तो गर्मीमा पंखाले काम गरिरहेका थिएनन्, अनि जति गुनासो गरे पनि मर्मत भएनन्, उनले भनिन्, सौचालय अत्यन्तै फोहोर र कुनै बेला त पानी समेत थिएन। वार्डको भित्तामा मुसा, माउसुली तथा बिरालोको लुकामारी चल्थ्यो। यतिसम्म कि वरपर कुकुरहरू समेत घुमिरहन्थे। भारतको राजधानीका अस्पतालमा ग्रामीण भेगका अस्पतालभन्दा कयौँ गुणा सुविधायुक्त छन्। ग्रामीण क्षेत्रमा भारतका ४० प्रतिशत अस्पतालमा २० प्रतिशत चिकित्सक रहेको तथ्यांक छ। स्वास्थ्य विज्ञहरूका अनुसार यसले अझ लाखौँ मानिस जोखिममा रहेको देखाउँछ। महामारीको चौथो चरण इसाई मेडिकल कलेज, भेलोरका सरुवा रोग विशेषज्ञ डा ज्याकोब जोनका अनुसार भारत महामारीको चौथो चरणमा प्रवेश गरेको छ। यसको मतलब देशभर ठुलो संख्यामा संक्रमण फैलिनु हो। पछिल्ला केही साताको संक्रमण आँकडा हेर्दा यो पुष्टि हुन्छ। डा जोन भारतमा समुदाय स्तरमा (महामारीको तेस्रो चरण) मार्चदेखि जुलाईसम्ममा कोराना फैलिएको बताउँछन्। उनका अनुसार सरकार भने यस कुरालाई स्विकार गरिरहेको छैन। सार्वजनिक स्वास्थ्य प्रतिष्ठान भारतका उपाध्यक्ष प्रीति कुमार भारत संघीय राज्य भएकाले यो विषय विशेषगरी राज्य स्तरको सरोकार भएको बताउँछिन्। हरेक राज्यले महामारी नियन्त्रणका लागि उपलब्ध स्रोत साधन र स्वास्थ्य प्रणालीको प्रयोग गरेका छन्, उनले भनिन्। मुलुकभर लकडाउन हुनुभन्दा पहिले नै केरला र पन्जाबले लकडाउन गरेका थिए, उनले भनिन्, चार दक्षिण भारतीय राज्यहरूमा संक्रमण धेरै पाइए पनि अहिले नियन्त्रणउन्मुख छ। उपाध्यक्ष कुमारका अनुसार अहिले कमजोर स्वास्थ्य प्रणाली भएका उत्तर भारतका राज्यहरूमा बढी महामारीको प्रभाव रहेको बताएकी छिन्। अप्रभावकारी बन्दाबन्दी भारतमा लगाइएको दुई महिना लामो बन्दाबन्दी अर्थात् लकडाउन प्रभावकारी हुन सकेन। संक्रमण बढ्दै गएपछि भारतीय जनता पार्टी नेतृत्वको सरकारले लकडाउन घोषणा गरेको थियो। लकडाउन घोषणा गरिए पनि केही दिनदेखि नै सर्वसाधारणले त्यसको अवज्ञा गर्न थाले। रोजगारी गुमाएका लाखौँ कामदार रातारात आफ्नो गाउँ फर्किन थाले। विज्ञहरूका अनुसार लकडाउनको निर्णय चार घण्टाको अन्तरालमा लिइएको थियो, जुन अप्रभावकारी र अवैज्ञानिक थियो। लकडाउन गल्ती थियो, सरुवा रोग विशेषज्ञ डा जयप्रकाश मुलियिलले भने, यसले हाम्रो अर्थतन्त्रलाई धराशायी मात्र गर्यो। इसाई मेडिकल कलेजका डा जोनले भारतको लकडाउन हतारमा गरिएको बताए। उनका अनुसार यो महामारीको तेस्रो चरणमा पुगेका राज्यहरूमा फरकफरक समयमा आवश्यक थियो। तर देशभर एकैपटक लकडाउन घोषणा गरिएको थियो। सार्वजनिक स्वास्थ्य प्रतिष्ठानकी उपाध्यक्ष कुमारले लकडाउन आवश्यक स्वास्थ्य सामग्री तथा आइपर्ने स्वास्थ्य समस्यालाई नियन्त्रण गर्न तयारीका लागि गरिएको बताइन्। लकडाउन आवश्यक स्वास्थ्य सामग्री, सेवा सुविधा र क्षमता वृद्धि तयारीका लागि गरिएको थियो, उनले भनिन्। कुमारका अनुसार अहिले भारतले दक्षिण कोरिया, जापान, ताइवान लगायतका मुलुकहरूले अपनाएको ठुलो मात्रामा परीक्षण तथा क्वारेन्टिन प्रणाली अपनाएको बताइन्। सरकारले भने विज्ञहरूले भने जस्तो लकडाउन अप्रभावकारी नभएको बताएको छ। (अलजजिराबाट)"
बीपी विचार कि औपचारिकता ?,"कांग्रेसलाई लागेको धनीहरूको पार्टी भन्ने न्यारेटिभ मेटाउन सकेमा मात्र कांग्रेसले बीपी विचार लिएको मान्य आधार बन्नेछ गत साता नेपाली कांग्रेस तथा कांग्रेसका भ्रातृ संगठन र शुभेच्छुक संगठनहरू बीपीको जन्मजयन्ती मनाउन व्यस्त देखिए। कोरोना महामारीको कारण भर्चुअल रूपमा थुप्रै बहस तथा अन्तरसंवाद भए। ती अन्तरसंवाद, बहस, छलफल र प्रशिक्षणहरूको प्रकृति हेर्दा औपचारिकतामै सीमित देखिए। कांग्रेसको पार्टी प्रशिक्षण तथा अन्य कार्यक्रममा वर्षौंदेखि कुनै नयाँपन देखिएको छैन। २५ वर्षअघिकै विषयवस्तु दोहोर्याउनु शिवाय केही छैन। अर्कातर्फ बीपी जयन्तीका अवसरमा गरिने कार्यक्रममा सैद्धान्तिक चिन्तन र व्यवहारबीच कुनै तालमेल नै देखिएन। कांग्रेस आफ्नो राजनीतिक चिन्तनमा किन पछाडि परिरहेको छ ? कांग्रेसले अवलम्बन गरेको प्रजातान्त्रिक समाजवादले समाजको कुन वर्ग र समुदायको हितमा काम गर्दैछ ? कांग्रेसको पर्यायका रूपमा बीपीको नाम आउँछ। सबै नेताकार्यकर्ताले बीपीको नाम कण्ठ पारेका छन्। बीपी महामानव हुनुहुन्थ्यो। बीपी विचारक हुनुहुन्थ्यो जस्ता कुरा सबै कांग्रेसजनले जानेको हो। तर कांग्रेसका अधिकांश नेता तथा कार्यकर्ताले नबुझेको, बुझ्ने प्रयत्न नगरेको र बेवास्ता गरिएको विषय भने त्योभन्दा महत्वपूर्ण छ। बीपीले सोचेको नेपाली समाज, नेपालको आर्थिक, सामाजिक र वातावरणीय विकास अर्थात् प्रजातान्त्रिक समाजवादको अवधारणा र त्यसको कार्यान्वयनका लागि भएको प्रयत्न। बीपी जयन्तीको औपचारिक बहसमा बोल्ने र सहभागी हुनेहरूले न बीपी विचारलाई बुझ्ने प्रयत्न गरेको पाइयो न त बुझाउने। बीपीको समाजवादी चिन्तन यतिबेला कांग्रेसभित्रका मुठीभर व्यक्ति, समूह र गुटको कारण संकटग्रस्त बनेको छ। बीपी विचार गैरकांग्रेसका लागि राजनीतिक खुराक बने पनि कांग्रेस भने सैद्धान्तिक रूपमा आफैं अन्योलमा परेको छ। बीपीको विचारलाई बुझ्न चाहने वा बीपीको विचारमा कांग्रेस पार्टीलाई अगाडि बढाउन चाहने कांग्रेसका नेता तथा कार्यकर्ताका लागि मुख्य स्रोतसामग्री बीपीद्वारा लिखित कांग्रेसको २०१५ सालको निर्वाचन घोषणापत्र हो। कांग्रेस समाज रूपान्तरणका लागि कति क्रान्तिकारी र प्रगतिशील पार्टी हो भन्ने घोषणापत्रले चित्रण गर्छ। घोषणापत्रमा भनिएको छ नेपाली कांग्रेस समाजवादी संस्था हो। यसको अन्तिम लक्ष्य एउटा यस्तो आदर्श व्यवस्था स्थापित गर्नु हो, जहाँ मनुस्यले मनुष्यको शोषण गर्दैन। के कांग्रेसका वर्तमान नेता तथा कार्यकर्ता यो विचारलाई आत्मसात गर्न तयार छन् ? थोरै व्यापारी घराना तथा निजी कम्पनीका मालिक वा बहुराष्ट्रिय कम्पनीका निर्देशनमा नीति बनाउनेदेखि उनीहरूसँगको साँठगाँठकै कारण निर्वाचनमा टिकट लिने, पैसाका भरमा चुनाव लड्ने तप्काले बीपीलाई चिन्न सक्दैन। बीपीको यो आदर्श समाज बनाउन चाहने त्यागबारे कांग्रेसमा बहस त परको कुरा भइसकेको छ। किनकि त्यसका लागि त नेतृत्वमा त्यो नैतिक बलको आवश्यकता पर्छ जुन लगभग सकिसकेको छ। उक्त घोषणापत्रमा भनिएको छ धनदौलतको अभावमा उत्पन्न भएको सानाठूलाको भेद कांग्रेस समाप्त गर्न चाहन्छ। आजका कांग्रेस भेद समाप्त पार्ने होइन, हुने खाने र हुँदा खानेबीचको खाडल बढाउने दिशामा उद्यत् छ। कांग्रेसका विद्वान् तथा योजनाकारहरू उदार अर्थनीति पक्षमा वकालत गर्दै हुनुहुन्छ। जुन नीति धनी, व्यापारी तथा कर्पोरेट रजाइँ गर्न दिने आर्थिक नीति हो। जुन नीति बीपीको समाजवादी अर्थनीतिको विरुद्धमा छ। बीपीको भूमि सुधार सम्बन्धित नीति सायदै संसारभरिको भूमि अधिकारमा काम गर्नेहरूका लागि प्रेरणाको स्रोत बन्ने देखिन्छ। जहाँ बीपीले भूमिमाथिको सामन्ती शोषण अन्त्य गरी किसानको अधिकारको कुरा आफू प्रधानमन्त्री हुनेबित्तिकै कार्यान्वयन गर्नुभयो। सोही समयदेखि नै कांग्रेसभित्र एउटा शक्ति बीपी विचारको विरुद्धमा सक्रिय भयो। बीपीको विषयमा तर्क गर्न नसक्ने तर गुटगत र आर्थिक चलखेलबाट उनको विचार कार्यान्वयन गर्न नदिने शक्ति कांग्रेसभित्र र बाहिर अहिलेसम्म नै सक्रिय छन्। आज ५० वर्षपछि पनि नेपालमा भूमिको असमान वितरण कायम छ। प्रत्येक सरकार (चाहे त्यो कांग्रेसको होस् या कम्युनिस्टको) भूमि समस्या समाधान गर्ने अठोटका साथ शक्तिमा पुग्छन् र विनाकाम बाहिरिन्छन्। स्रोतमाथिको ऐतिहासिक असमानता कायमै छ भने नयाँ परिवेशमा झन् केही सीमित वर्गले जमिनको प्रयोग एकलौटी गरेर सामाजिक खाडल बढाउँदै लगेको छ। अबको निर्वाचनमा जनमत आफ्नो पक्षमा पार्छु भन्ने विश्वास हो भने कांग्रेसले आफूलाई भ्रष्टाचार शून्य र भ्रष्टाचारविरोधी पार्टीका रूपमा उभ्याउन सक्नुपर्छ। पार्टीको नेतृत्वलाई लागेको भ्रष्टाचार आरोपका कारण कार्यकर्ताको नैतिकतामा चोट पुगेको छ। बीपीको जंगलसम्बन्धी अवधारणा प्रगतिशील मानिन्छ। देशको राष्ट्रिय सम्पत्तिको रूपमा वन क्षेत्र महत्वपूर्ण पुँजी हो भन्ने बीपीले जंगलको राष्ट्रियकरण गर्ने कार्य गर्नुभयो। खासगरी दरबारी भाइभारदार तथा जागिरे आदिको जिम्मामा रहेको जंगल राष्ट्रियकरण गर्ने चानचुने कुरा थिएन। साथै स्थानीय समुदायलाई आवश्यक पर्ने वस्तु र सेवा पाउन वनको व्यवस्थापन (इन्तजाम) गाउँले नै गर्छन् भन्ने उहाँको विचारले नै आज सामुदायिक वनको अवधारणा कार्यान्वयन भएको छ। वनको वैज्ञानिक रूपले व्यवस्थापन गर्ने कुरा पनि कांग्रेसले ५० वर्षअघि नै उठान गरेको विषय हो। आज ५० वर्षपछि बल्ल नेपालको वनको वैज्ञानिक व्यवस्थापन सुरु भएको छ। बीपी जयन्ती मनाइरहँदा कांग्रेसका नेता कार्यकर्ताले भूमिहीन किसान, वन अधिकारबाट वञ्चित समुदाय जोताहा, किसान, हलिया, भरिया एवं एक टुक्रा जमिन नभएको कारण सुकुम्बासी बनेका हेपिएका भुईंमान्छेका बीच आफूलाई पुर्याउन कति सक्यो। यो कोरोनाका कारण रोजगार गुमाएर कसले खान देला भनेर रत्नपार्कमा कुरेर बसेका पीडितका पक्षमा आवाज उठाउन किन सकिरहेको छैन ? जमिनमाथि किसानको हकको कुरा उठाउँदा झस्कने वर्गको हालिमुहाली पार्टीभित्र रहँदासम्म क्रान्तिकारी परिवर्तनको आशा गर्नु सम्भव छैन। जमिनदारी प्रथा उन्मूलन गर्ने बीपीको घोषणाविपरीत पार्टीलाई जमिनदार र पैसा हुनेहरूको जिम्मा लगाई सकिएको छ। साना किसानको हक र हितका पक्षमा सहकारिताका माध्यमबाट प्रवर्धन गर्न चाहने बीपीको कांग्रेस आज विशेष आर्थिक क्षेत्रका माध्यमबाट साना किसानको जमिन खोस्ने र कर्पोरेटलाई बुझाउने दिशामा अग्रसर छ। गाउँको उन्नति नै देशको उन्नति भन्ने विचारको ठीक विपरीत सहरीकरण, बजारीकरण र निजीकरणका पक्षमा आफूलाई उभ्याएर कांग्रेसले खुट्टामा बञ्चरो हान्दै छ। गाउँका बेरोजगारलाई भूमि सेनाका रूपमा संगठित गर्ने कांग्रेसको मन्त्र नेकपाले भूमि बैंक कार्यक्रममार्फत ती स्थानीय तहहरूमा कार्यान्वयन गरिरहेको छ। कांग्रेसमा वैचारिक रूपान्तरण सम्भव छ ? देशको सबैभन्दा पुरानो पार्टी भएको कारण कांग्रेस मतदाताबीच अझै शक्तिशाली नै छ। यद्यपि बदलिँदो समाज, विश्व परिवेश एवं देशभित्र रहेका सबैखाले क्षमता आदिलाई विश्लेषण गरेर कांग्रेसले आफूलाई वैचारिक रूपमा दह्रो बनाउन आवश्यक छ। यसका लागि आफ्नो सिद्धान्तमा स्पष्ट पार्नुपर्ने केही पक्षलाई बुँदागत रूपमा तल प्रस्तुत गर्छु। १ नेपाली कांग्रेस गरिब, विपन्न, पछाडि पारिएका वर्ग र समुदायको पार्टी बन्न सक्नुपर्छ। पार्टीहरूको आवश्यकता नै आर्थिक, सामाजिक, सांस्कृतिक र राजनीतिक हिसाबले पहुँच नभएका वर्ग र समुदायको हितलाई काम गर्नेगराउने हो। अहिले महिला, दलित, मुस्लिम, मधेसी, युवा, श्रमिक, अल्पसंख्यक समुदायका बीचमा कांग्रेस पुग्न आवश्यक छ। पार्टीको नेतृत्व तहमा ती वर्ग र समुदायको अर्थपूर्ण सहभागिताको सुनिश्चितता गर्नुपर्छ। कांग्रेसलाई लागेको धनीहरूको पार्टी भन्ने न्यारेटिभ मेटाउन सकेमा मात्र कांग्रेसले बीपी विचार लिएको मान्य आधार बन्छ। २ कांग्रेसले आफ्नो आर्थिक नीतिलाई स्पष्ट पार्नुपर्छ। आर्थिक नीतिका लागि बीपीको मजबुत दिगोपनाको आर्थिक प्रणाली अवलम्बन गर्नुपर्छ। यसले आर्थिक नीतिलाई प्राकृतिक प्रणालीसँग जोड्छ। कोरोना महामारीका कारण विश्वको अर्थतन्त्र कमजोर बनिरहँदा प्राकृतिक स्रोतमा आधारित उत्पादनले हाम्रो आवश्यकता परिपूर्ति गरिरहेको छ। हामीले प्राकृतिक प्रणालीमा आधारित अर्थनीतिमा रहेर काम गर्न सके दिगो विकासको लक्ष्यप्राप्तिमा समेत मद्दत पुग्नेछ। ३ कांग्रेसको पार्टीभित्र स्पष्ट वैचारिक दृष्टिकोणको खाँचो छ। पैसा र बलबाट पार्टीको शक्ति हत्याउने पद्धतिको अन्त्य गरिनुपर्छ। पार्टी बलवान्हरूको बलमा होइन गरिब, विपन्न तथा पछाडि पारिएकाहरूको चौतारी बनाइनुपर्छ। यसका लागि पार्टीको विचार, सिद्धान्त, संगठन र पार्टीभित्रको प्रशिक्षणमा नयाँ आयाम थपिनुपर्छ। २५३० वर्षदेखि एउटै रटान दिने प्रशिक्षण पद्धतिका आमूल सुधार गर्न आवश्यक छ। पार्टीका प्रशिक्षण कोरा सैद्धान्तिक मात्र होइन, व्यावहारिक र जीवन पद्धतिसँग जोड्ने खालको हुनुपर्छ। ४ बीपी कोइरालाको राजनीतिक चिन्तनको वरिपरि बाँचेको कांग्रेसले शिक्षा, स्वास्थ्यजस्ता नागरिकको अति आवश्यक सेवालाई समेत निजीकरण गर्ने कार्य गर्नु दुःखद् पक्ष हो। यस्तो गल्तीको आलोचना गर्दै शिक्षा, स्वास्थ्यमाथिको नागरिक अधिकारलाई राज्यद्वारा नै उपलब्ध गराउनेमा कांग्रेसले भूमिका खेल्नुपर्छ। ५कांग्रेसका युवा तरुणलाई बीपीले २०३७ चैत १८ मा काठमाडौंको टँुडिखेलमा भएको आमसभामा भन्नुभएको थियोक्रान्तिका कुरामा म तपाईंहरूसँगै छु। तर सामाजिक, आर्थिक क्रान्तिमा कांग्रेसले आफ्नो युवालाई नयाँ क्रान्तिमा लगाउन सकेन। तरुण दललाई नेताको अघिपछि लाग्ने हतियार मात्र बनाइएको छ। यस्तो कुरामा पार्टीले विधि र पद्धतिमार्फत व्यवस्थापन गर्नुपर्छ। ६ लोकतन्त्रिक पार्टीको आदर्श बोकेको कांग्रेसका नेताकार्यकर्ताले समाजवादको व्यावहारिक योजनाबारे पर्याप्त बहस गरेका छैनन्। स्थानीय तहमा कांग्रेसको घोषणापत्र देखाएर निर्वाचित जनप्रतिनिधिले कस्तो समाजवादी कार्यक्रम कार्यान्वयन गर्ने भन्ने विषयमा पर्याप्त गृहकार्य भएको छैन। यस्तो सवालमा पार्टीले स्पष्ट खाका बनाई स्थानीय सदस्यहरूसमेतको सहकार्यमा योजना निर्माण र कार्यान्वयन गरिनुपर्छ। निर्वाचित प्रतिनिधि व्यक्ति होइन, पार्टीको सदस्य भएका कारण उसको कामको जसअपजस पार्टीले बेहोर्नुपर्छ। ७ विकासको अवधारणाका विषयमा बीपीको स्पष्ट विचार थियो। पश्चिमी विकासको अन्धाधुन्ध नक्कल गर्न नहुनेतर्फ उहाँको भनाइ थियो पश्चिमी विकासको मोडलले धनीलाई झन् धनी र गरिबलाई झन् गरिब बनाइरहेको छ। नवधनाढ्य वर्गको सिर्जना गर्ने उक्त पद्धति नेपालका लागि ठीक नहुने उहाँको धारणा थियो। यो विषयमा कांग्रेसभित्र थुप्रै मतमतान्तर छन्। यद्यपि यस विषयमा स्पष्ट धारणा बनाउन भने आवश्यक छ। हामीले विकासका नाममा हाम्रो भाषा, धर्म, परम्परा, विचार सबै बिर्सिएका छौं। आफ्नो अस्तित्व गुमाएका छौं। यस्तो सवालमा हाम्रो पूर्वीय दर्शन र मान्यताका पक्षमा समेत कांग्रेस प्रस्ट हुनुपर्छ। ८कांग्रेस स्वतन्त्रताको पक्षपाती पार्टी हो। यद्यपि यतिबेला स्वतन्त्रतापूर्वक बोल्न, संघ संगठन खोल्न र आबद्ध हुन पाउनेमा अंकुश लगाइन लागेको छ। विश्व परिदृश्यमा र नेपालमा पनि शासकहरूको मनोगत कारणले नागरिक तथा नागरिक संगठनको दायरा संकुचन गराइएको छ। यस्तो परिवेशमा कांग्रेसले स्वतन्त्रताविरोधी शक्ति तथा सरकारलाई खबरदारी गर्न अगुवाइ गर्नुपर्छ। संगठन गर्न र बोल्न पाउने अधिकार कमजोर भयो भने लोकतन्त्रसमेत संकटमा पर्नेछ। ९ भ्रष्टाचार तथा घुसखोरी कुशासनको पहिलो सूचकको हो। ट्रान्सपरेन्सी इन्टरनेसनलका अनुसार नेपाल भ्रष्टाचार हुने देशमध्ये पर्छ। कांग्रेसले आफूलाई भ्रष्टाचार शून्य र भ्रष्टाचारविरोधी पार्टीका रूपमा उभ्याउन सक्नुपर्छ। पार्टीको नेतृत्वलाई लागेको भ्रष्टाचार आरोपका कारण कार्यकर्ताको नैतिकतामा चोट पुग्छ। यसैले संस्थागत रूपमै पार्टीलाई स्वच्छ र पारदर्शी बनाउन आवश्यक छ। कांग्रेसको वैचारिक दृष्टिकोणलाई समयसापेक्ष थप व्याख्या र विश्लेषण आवश्यक छ। लोकतान्त्रिक समाजवादको चर्चा गर्दा राजनीतिक र आर्थिक स्वतन्त्रताको व्याख्या गरिएको छ। यद्यपि आर्थिक स्वतन्त्रताका कुरा गर्दा श्रम बजारमा बेचिएका युवाबाट भित्याइएको रेमिट्यान्समा रमाउने आर्थिक स्वतन्त्रताले लामो समयमा देशलाई फाइदा गर्न सक्दैन। अर्कातर्फ बजारको आधिपत्यलाई स्वीकार गरेर उत्पादन र उपभोगमुखी अर्थतन्त्र प्रवर्धन गर्ने नीति लिइनु हुँदैन। यस्तो उदारवादी राजनीतिक प्रणालीले धनीगरिबबीचको खाडल बढाउने र नागरिक अधिकार कमजोर हुनेजस्ता समस्या देखिन्छन्। हामीले चाहेको लोकतान्त्रिक समाजवादमा बजार राज्यद्वारा नियन्त्रित हुनुपर्छ। बजार तथा कर्पोरेट मनोपोली नियन्त्रित हुनुपर्छ। विकास प्रक्रियामा सामूहिक उत्तरदायित्व बहन गर्ने वातावरण तय गर्नुपर्छ। यसले सबैलाई समानता र स्वतन्त्रताको प्रत्याभूति दिलाउँछ। उत्पादनमा मात्र जोड दिएर स्रोतको ध्वंस होइन, उत्पादन र सामाजिक उद्देश्यबीच सन्तुलन कायम गराउँछ। राज्य लोकको हितका लागि सबल बन्छ। जहाँ मानवअधिकारको पूर्णरूपमा ग्यारेन्टी गरिएको हुन्छ।"
कोरोनापछि कस्तो शिक्षा ?,"विद्यालयमा पढाइएका कुरा मात्र सत्य र घरका वा स्थानीय सीप र प्रविधि बेकामे हुने भन्ने भ्रम हटाएर परम्परागत ज्ञान र सीपको सम्मान हुने दिशामा अबको शिक्षालाई केन्द्रित गर्नुपर्छ कोरोना महामारीका कारण पाँच महिनासम्म विद्यार्थीहरू विद्यालय जानबाट वञ्चित भए। विद्यार्थीहरू यति लामो समयसम्म शिक्षण सिकाइ क्रियाकलापबाट वञ्चित रहँदा आम जनमानसमा डर र चिन्ता थपियो। सरकारले स्पष्ट नीति सार्वजनिक गर्न नसक्दा र विद्यालयस्तरको शिक्षालाई सहीरूपमा परिभाषित गर्न नसक्दा अभिभावक र विद्यार्थी कोरोना कहरका बीचमा आफ्नो र सन्तानको भविष्यबारेमा अन्योलमा रहे। संक्रमणले झन् भयावह रूप लिँदै गरेको अवस्थामा एकथरी मानिस प्रविधिको उपयोग गरेर कक्षाकोठा अभाव परिपूर्ति गर्ने दिशामा मात्र केन्द्रित रहे भने अर्काथरी अवस्था सामान्य नहुञ्जेल केही पनि गर्न नसकिने मानसिकताका कारण हात बाँधेर महामारी अन्त्यको कामना गर्दै बसे। कोरोना महामारी हाम्रो शिक्षा क्षेत्रका लागि चुनौती र अवसर दुवै बन्न सक्नेमा सरकारी तथा गैरसरकारी कुनै पनि निकायको ध्यानाकृष्ट हुन सकेन। शिक्षा नीतिमा रहेका खराबी पहिचान गरी निमिट्यान्न पार्नेे महत्वपूर्ण अवसर र समयानुकूल परिवर्तनका लागि उपयुक्त वातावरण यही संकटको क्षण बन्न सक्नेमा शिक्षाविद्हरूको ध्यान जान नसक्नु दुःखद् हो। मूल सफा नगरी धाराको टुटी धोएर सफा पानी पिउने सपना देखेर बस्ने परिपाटीले एकथरी मानिस सरकारी स्कुलका शिक्षकहरू निदाएर बसेको भ्रम फैलाउन सक्रिय रहे भने अर्काथरी निजी स्कुलको अस्तित्व समाप्त पार्ने सुनौलो अवसर यही भएको भनी अवास्तविकतामा रनभुल्ल परे। केकेमा गर्नेे सुधार ? संवैधानिक रूपमा १२ कक्षासम्मको शिक्षा स्थानीय निकायको क्षेत्राधिकारभित्र गएको वर्तमान सन्दर्भमा आफ्नो पालिकामा रहेको विद्यालयको गुणस्तरलाई सुधार गर्नुलाई त्यस पालिकाको प्रगतिको प्रमुख मापक मानिने नयाँ प्रणालीको विकास गरी सरकारी र निजी दुवै विद्यालयको स्तरलाई समयानुकूल रूपमा स्तरोन्नति गर्दै हरेक अभिभावकलाई घरनजिकको विद्यालयमा पढ्ने वातावरण सिर्जना गर्ने काम गर्नुपर्छ। मूल्यांकन सत्रान्तमा कक्षा चढाउने वा नचढाउने विषयको निर्णायक मात्र हुन सक्दैन भन्ने विश्वव्यापी रूपमा प्रमाणित भइसकेको वर्तमान अवस्थामा परीक्षालाई उपलब्धिको सावधिक आकलन मात्र नबनाएर निरन्तर सिकाइ प्रक्रियाकै अंग बनाउन सक्नुपर्छ। सत्रको अन्त्यमा परीक्षा दिएर वर्षभरिका क्रियाकलापमा सफल वा असफल भएको भनी प्रमाणित गर्ने कामका रूपमा परीक्षालाई प्रयोग गर्नु हुँदैन। हरेक दिनका क्रियाकलापमा विद्यार्थीले कसरी सिक्न सके भन्ने पक्षलाई महत्व दिएर सिकाइ प्रक्रियाको महत्वपूर्ण, नियमित र अनिवार्य अंगका रूपमा परीक्षालाई स्थापित गर्नुपर्छ। आरोपप्रत्यारोप र आग्रहपूर्वाग्रहविना सबै क्षेत्रलाई एकै ठाउँमा जुटाएर संकट सामनाका लागि प्रयास गर्ने हो भने कोरोनाको कहर नेपाली विद्यालय शिक्षाको सुधार तथा परिवर्तनका लागि सुनौलो अवसर बन्नेछ। धेरै किताब पाठ्यपुस्तकमा रूपमा राख्नु र लामो समयसम्म विद्यार्थीलाई विद्यालयमा कक्षाकोठाभित्र राखिरहनु विद्यालयको गुणस्तर हो भन्ने भ्रमबाट मुक्त भई छोटो समयको निर्देशन र धेरै समय विद्यार्थी संलग्न भइरहने किसिमका कार्यक्रम बनाउन ढिलाइ गर्नु हुँदैन। शिक्षामा कस्तो परिवर्तन ? कक्षा कोठाको औपचारिक पठनपाठनले मात्र विद्यार्थीलाई नैतिक, चरित्रवान्, योग्य र कर्मठ बनाउने होइन, विद्यार्थीको सर्वांगीण विकासका लागि घरपरिवार, समाज र वातावरणको महत्वपूर्ण भूमिका हुन्छ। यसैले विद्यालयमा प्राप्त गरिने शिक्षा घरपरिवारसँग जोडिएको हुनुपर्छ। मूलरूपमा शिक्षा सिकारूको जीवनसँग सम्बद्ध हुनुपर्छ। घरपरिवार, वातावरण, पेसाव्यवसाय, संस्कार र संस्कृतिको जगेर्ना गर्ने किसिमको शिक्षा आजको आवश्यकता हो। शिक्षाले समाजलाई परिवर्तन गर्ने मात्र नभएर व्यक्तिलाई समाजीकरण गर्न सहयोग पुर्याउने कामसमेत गरेको हुन्छ। समाजमा बेमेल र वैमनस्य सिर्जना गर्ने किसिमको शिक्षा समाज र व्यक्तिका लागि पनि घातक हुन्छ। पश्चिमा मुलुकहरू पनि होम स्कुलिङतिर फर्केको वर्तमान अवस्थामा हामीले घरेलु शिक्षा वा घरमा बसेर सिक्ने प्रक्रियालाई प्रवद्र्धन गर्नुपर्छ। यसका लागि सिकारुका बाबुआमा नै पहिलो र प्रभावकारी शिक्षकशिक्षिका बन्न सक्छन्। विद्यालयमा पढाइएका कुरा मात्र सत्य हुने र घरका वा स्थानीय सीप र प्रविधि बेकामे हुने भन्ने भ्रम हटाएर परम्परागत ज्ञान, सीप र पद्धतिको सम्मान गर्दै यसमा परिमार्जन ल्याउने दिशामा अबको शिक्षालाई केन्द्रित गर्नुपर्छ। बालबालिकाले पाठ्यवस्तु घोक्ने होइन, कसरी आदर्श पिता बन्न सकिन्छ वा आदर्श माता बन्न सकिन्छ, समुदायमा कसरी मिलेर सहजअसहज परिस्थितिलाई सामान्यीकरण गर्न सकिन्छ भन्नेमा घरपरिवारबाट सिकाउन सक्नुपर्छ। अबको शिक्षाले सामाजिक प्रकार्य, स्थानीय सीप र सम्पदालाई संरक्षण र प्रवर्धन गर्नुका साथै व्यक्तिलाई आत्मानुशासित बन्न प्रेरित गर्न सक्नुपर्छ। यसका लागि होम स्कुलिङ महत्वपूर्ण विधि हुन सक्छ। सिकाइको केन्द्र शिक्षक मात्र हुन सक्ने परम्परागत मान्यतामा परिवर्तन आइसकेको अवस्था छ। सहशिक्षा, प्रविधिमैत्री शिक्षा, प्राकृतिक शिक्षा र प्राविधिक शिक्षा हुँदै अहिले शिक्षा बहुकेन्द्रित सिकाइतिर उन्मुख हुँदै गएको छ। विभिन्न क्षेत्रबाट ज्ञान र सूचनाको विस्फोट भइरहेको वर्तमान अवस्थामा बहुआयामिक ढंगले विषयवस्तुलाई अवलोकन गर्न सक्ने सीप विकासका लागि विद्यार्थीलाई अन्य स्रोतबाट सामग्रीहरूको संकलन गरी अध्ययन, विश्लेषण र अनुसन्धान गर्ने काममा सहजीकरण गर्न विद्यालयका शिक्षकहरू तयार हुनुपर्छ। आजको अवस्थामा रित्तो मस्तिष्क लिएर विद्यार्थी ज्ञान भण्डारण गर्न विद्यालयमा आउँदैनन्, ज्ञान निष्पादन गर्ने काममा शिक्षक विद्यार्थी सहभागी हुनुपर्छ। शिक्षा क्षेत्रको अर्को समस्या शिक्षक उत्पादन भविष्यका कर्णधार उत्पादन गर्ने शिक्षक विषयवस्तुमा दक्ष, शिक्षण सीपयुक्त, सहयोगी, विद्यार्थीको मनोविज्ञान बुझ्न सक्ने र सहिष्णु हुनुपर्छ। विद्यालयमा पठनपाठन गर्न विश्वविद्यालयको शिक्षाशास्त्र संकायमा स्नातक वा स्नातकोत्तर तह पढेको व्यक्तिलाई योग्य मानिन्छ। भर्खर सम्पन्न शिक्षण अनुमतिपत्रको परीक्षामा स्नातकोत्तर व्यक्तिहरू नगन्य मात्र उत्तीर्ण भए। करिब ८३ प्रतिशत शिक्षा शास्त्रीहरू शिक्षक लाइसेन्स परीक्षामा फेल हुनुले नेपाली शिक्षा क्षेत्रमा शिक्षक बन्न गरिने विश्वविद्यालयीय अध्ययनको गुणस्तरबारेमा गम्भीर प्रश्न उठेको छ। विश्वविद्यालयका शिक्षा अधिकारीहरू पढाइमा कमजोर र अरू विषय पढ्न नसक्ने व्यक्ति मात्र शिक्षाशास्त्रको अध्ययन गर्न आउने भएकाले उत्पादन पनि गुणस्तरहीन हुनै गएको भन्ने अनुत्तरदायी उत्तर दिएर पन्छिन खोजेका छन् भने यस्ता अयोग्य व्यक्तिले कसरी भविष्यका कर्णधारलाई योग्य बनाउन सक्लान् भन्ने चिन्ता अभिभावकले गर्न थालेका छन्। विश्वविद्यालय तहमा शिक्षाशास्त्रको अध्ययन के पढाउनेभन्दा कसरी पढाउने भन्ने विषयमा मात्र केन्द्रित हुनुको नतिजा यस्तो भएको ठान्दछन् सम्बन्धित सरोकारवालाहरू। शिक्षककै गुणस्तरमा प्रश्न उठेपछि भर्खर मात्र शिक्षामन्त्रीले विश्वविद्यालयका पदाधिकारीसँग छलफल गर्दै प्राज्ञिक र र पेसागत डिग्री छुट्ट्याउनुपर्नेमा जोड दिएका छन्। व्यवहारमा प्रयोग गर्न नसकिने पश्चिमाहरूले विकसित गरेका शिक्षण सिकाइ सिद्धान्तहरूको रटानबाटै स्नातकोत्तर उत्तीर्ण हुन सक्ने अवस्था तथा त्यस्तै अव्यावहारिक प्रयोगात्मक परीक्षाहरू शिक्षा शास्त्रभित्र फैलिएका विकृति हुन् भन्ने गरिन्छ। जे पढाइन्छ त्यो लागू गरिन्न र आफ्नै गतिविधि पढाइँदै आएका सिद्धान्तविपरीत भएको अवस्थामा शिक्षाशास्त्रको अध्ययनलाई शिक्षक उत्पादन गर्ने डेट एक्स्पायर कारखानाको आरोपसमेत लाग्ने गरेको छ। यस अवस्थामा शिक्षाशास्त्रको पठनपाठन शैली र पद्धतिमा तुरुन्तै परिमार्जन ल्याउन आवश्यक छ। अन्य राष्ट्रमा प्राज्ञिक शैक्षिक तह पूरा गरिसकेपछि मात्रै शिक्षण विशेषज्ञता हासिल गर्न शिक्षासम्बन्धी कार्यक्रममा सहभागी हुन पाइन्छ। यसले शिक्षाशास्त्रको महत्व र महिमा रहेको छ तर नेपालमा कमजोर विद्यार्थी, अव्यावहारिक कुरा घोकेकै भरमा शिक्षाशास्त्री बन्ने भएकाले शिक्षकको समयसमयमा हुने परीक्षा नतिजा कहालीलाग्दो देखिँदै आएको छ। यसलाई सुधार गर्न स्नातकोत्तर तहलाई तीनबर्से गर्ने अथवा पठनपाठनको धेरैजसो समय प्राज्ञिक विषयमा लगाई अन्तिममा मात्र कसरी पढाउने भन्ने विषयमा तालिमको व्यवस्था गर्नु उपयुक्त हुन सक्छ। विश्वविद्यालय तहको पाठ्यक्रमको पुनर्संरचना गरी विद्यालय तहको शिक्षालाई व्यवस्थित गर्न योग्य व्यक्ति उत्पादन गर्ने कामको सुरुवात गर्न कत्ति ढिलाइ गर्नु हुँदैन। निष्कर्ष कोरोना कहरका नाममा सबै चुप लागेर बस्ने हो भने नेपालको शिक्षा क्षेत्र झनै तहसनहस बन्ने सम्भावना बढेर जान्छ। यस अवस्थामा शिक्षासँग सम्बद्ध सबै व्यक्तिले विश्वका उत्कृष्ट पद्धतिका राम्रा गुणहरू अवलम्बन गरी समय र परिवेशअनुकूल शिक्षा नीति तर्जुमा तथा शिक्षण क्रियाकलाप प्रयोग गर्न उपयुक्त वातावरण तयार पार्नुपर्छ। अवस्था सामान्य हुन्छ अनि परम्परागत रूपमै पढाउँछु भनेर बसिरहने हो भने अहिले परेको शिक्षा क्षेत्रको चोट निको हुनका लागि दशकौं पर्खिनुपर्ने अवस्था आउन सक्छ। यसैले शिक्षा क्षेत्रको नेतृत्व तथा अभिभावकीय भूमिका निर्वाह गर्ने शिक्षा मन्त्रालयले संकटको अवस्थामा चुप लागेर बस्नुभन्दा दूरदर्शी भएर शिक्षा सुधारका लागि सक्रियतापूर्वक उपयुक्त र व्यावहारिक कार्यक्रम तय गर्नुपर्छ। अभिभावक, शिक्षा मन्त्रालय, शिक्षाविद् तथा निजी एवं सरकारी विद्यालयका शिक्षकशिक्षिका र विद्यालय सञ्चालकका बीचमा आपसी छलफल र अन्तक्र्रिया गरेर शिक्षाका नयाँ कार्यविधि तयार गर्न तालुक मन्त्रालयले नै नेतृत्वदायी भूमिका निर्वाह गर्नुपर्छ। आरोपप्रत्यारोप र आग्रहपूर्वाग्रहविना सबै क्षेत्रलाई एकै ठाउँमा जुटाएर संकट सामनाका लागि प्रयास गर्ने हो भने कोरोनाको कहर नेपाली विद्यालय शिक्षाको सुधार तथा परिवर्तनका लागि सुनौलो अवसर बन्नेछ।"
कालिकोटमा कोरोनासम्बन्धी सचेतना,"कालिकोट : जिल्लामा कोरोनासम्बन्धी सचेतनासहित जनस्वास्थ्यका मापदण्डहरु पूरा गर्न नागरिकलाई सचेत बनाउने अभियान थालिएको छ । जिल्ला प्रहरी कार्यालय कालिकोटले पछिल्लो समयमा सर्बसाधारणद्वारा जनस्वास्थ्यका मापदण्ड उलंघन गर्ने जस्ता लापरवाही बढेपछि नागरिकलाई सचेत बनाउने अभियान थालिएको हो । जिल्ला प्रहरी कार्यालय प्रमुख डिएसपी चक्रबहादुर शाहाले जिल्ला सदरमुकाम बजारमा कोरोना भाइरससम्बन्धी सचेतनासहित यसबाट जोगिने उपायहरु प्रहरीले माइकिङ गर्ने गरेको बताए । उनले पछिल्लो समयमा स्थानीयले मास्कको प्रयोग नगर्ने, बजार क्षेत्रमा भीड लाग्ने जस्ता गर्ने नहुने क्रियाकलाप गर्न थालेपछि सचेत बनाउन प्रहरीले बजार क्षेत्रमा दैनिक रुपमा माइकिङ गर्दै आएको छ। उनका अनुसार प्रहरीले कोरोनाबाट आफू पनि बचौँ, अरुलाई पनि बचाऊ, भीडभाड र मेला प्रर्वमा सहभागी नहौँ, हरेक व्यक्तिले कम्तीमा २ मिटरको सामाजिक दुरी कायम गरौँ, साबुनपानीले मिचिमिचि हात धुने बानी बसालौँ, अनिवार्यरुपमा मास्क र सेनिटाइजरको प्रयोग गरौं, नागरिक अनुशासन कायम गरौंजस्ता नाराहरु माइकिङ गर्दै बजार क्षेत्र दैनिक घुम्ने गरिएको छ । जिल्ला प्रहरी प्रमुख शाहाले भने, 'हामी पहिलो चरण नागरिकहरुलाई सचेत बनाउने अभियानमा छौँ । प्रहरीले गरेको आग्रहलाई अटेर गरे कानुन बमोजिम कारवाही गर्छौ । जिल्ला कोभिड १९ संकट व्यवस्थान केन्द्रको निर्णय अनुसार समुदाय प्रहरी साझेदारी कार्यक्रम अन्तरगत गाँउगाँउमा प्रहरीले कोरोना सम्बन्धी सचेतना जोगाउने पनि गर्ने गरेको छ ।' कालिकोटका प्रम'ख जिल्ला अधिकारी चन्द्रप्रसाद गैरेले कोरोनाको संक्रमण समुदायस्तरमा फैलिएसँगै जनस्वास्थ्यका मापदण्डहरु पूरा गर्न सबैलाई जिम्मेबार बन्न आग्रह गरिएको बताए । उनले कोरोनाको संक्रमण रोक्न जिल्लाका राजनीतिक दल, नागरिक समाज, स्थानीय सरकार सबै पक्षसँग छलफल गरी कोरोनाबाट जोगिने उपायका विषयमा गाउँ बस्तीमा समेत सचेतना फैलाउने गरिएको बताए । जिल्ला समन्वय समिति कालिकोटका प्रमुख अनीपाल शाहीले गाँउमा हुने स्थानीय मष्टो देवताका पर्वहरु पनि यस वर्ष नमनाउने र मेला आयोजना नगर्न स्थानीय पालिकासँग पनि समन्वय गरिएको बताए । उनले मेला, जात्रा र पैठमा कोरोना संक्रमण फैलिने जोखिम हुने भएकाले यसप्रति सजक बन्न सबै पालिकालाई निर्देशन दिइएको बताए । उनले भने, 'जिल्ला समन्वय समितिले सबै सरोकारवालालाई बोलाएर बैठक बसी कोरोनाको जोखिम बढाउने गतिविधि नगर्न आग्रह गरिएको छ । केही व्यक्तिको लापरवाहीका कारण सबैले जोखिम बहन गर्नुपर्ने अवस्था छ । आम सरोकारवाला र नागरिक जिम्मेबार नबने समस्या आउन सक्छ।'"
लकडाउनमा मात्रै ६९ बाल विवाह,"नेपालगन्ज : घटना १ राप्ती सोनारी५ सन्तपुरमा साउन २९ गते खसी काटेर बिहेको तयारी हुँदै थियो। बेहुला १९ वर्षका र बेहुली १४ वर्षकी मात्र रहेछन्। केटाले अघिल्लो रात भगाएर लगेको थियो। हामीले बिहेअघि नै बेहुला र बेहुलीलाई नियन्त्रणमा लियौं, इलाका प्रहरी कार्यालय धामपुरका सइ सन्तोष खनालले भने, केटाकेटी दुवै नाबालक थिए। दुवैका अभिभावकलाई बोलाएर उमेर नपुगेकाले तत्काल बिहे नगर्ने सर्तमा छाड्यौं। घटना २ जानकी गाउँपालिका४ जानकीनगरमा असार १३ गते कार्ड बाँडेर बिहेको तयारी हुँदै थियो। केटा १८ वर्ष र केटी १७ वर्षका थिए। प्रहरीले थाहा पाएपछि बिहे रोकियो। दुवै पक्षका अभिभावकले उमेर नपुगेर बिहे नगर्ने सर्तनामा प्रहरीलाई बुझाएर सन्तान जिम्मामा लिए। घटना ३ बर्दियाको ठाकुरबाबा१ का १९ वर्षका किशोरले साउन २ मा बाँसगढी नगरपालिकाकी १९ वर्षीयालाई भगाएर बिहे गरे। केटीका बाबुले इलाका प्रहरी कार्यालय कोहलपुरमा उजुरी दिए। प्रहरीले दुवैलाई पक्राउ गयो। जिल्ला अदालत बाँकेले दुवैलाई जनही ४० हजार रुपैयाँ धरौटीमा थुनामुक्त गर्न आदेश दियो। केटी धरौटी बुझाएर मुक्त भइसकेकी छन्। केटा थुनामै रहेको इलाका प्रहरी कोहलपुरका मुद्दा फाँटका इन्स्पेक्टर रणबहादुर विष्टले बताए। यी त लकडाउन सुरु भएदेखि हुन लागेका बाल विवाह रोकिएका प्रतिनिधि घटना हुन्। बाल विवाहविरुद्ध संगठित किशोरी क्लब सञ्जाल बाँकेकी सचिव चेतना क्षेत्रीले लकडाउनयता बाँकेका ७ स्थानीय तहमा ६९ वटा बाल विवाह भएको जानकारी दिइन्। उनका अनुसार क्लबका सदस्यले गाउँगाउँ पुगेर संकलन गरेका तथ्यांक हो यो। सबैभन्दा बढी ४२ बाल विवाह राप्ती सोनारीमा भएका छन्, सचिव क्षेत्रीले भनिन्, कोहलपुर नगरपालिका, वैजनाथ, जानकी र खजुरा गाउँपालिकामा ५५, डुडुवामा ४, नेपालगन्ज उपमहानगरपालिकामा ३ वटा बाल विवाह भएका छन्। उनका अनुसार अधिकांश बिहे भागेर भएको छ। केही त अभिभावकले नै गराएका छन्। जिल्लाका ८ वटै स्थानीय तहमा किशोरीहरू बाल विवाहविरुद्ध क्रियाशील छन्। क्लबले गाउँगाउँबाट सूचना दिए पनि प्रहरीले कडा कारबाही प्रक्रियामा नलैजाँदा बाल विवाह नरोकिएको क्षेत्रीको दाबी छ। बाल विवाहमा प्रहरीले कडाइ नगर्ने तथ्य त जिल्ला प्रहरीले गत वर्षको ११ चैतदेखि २९ साउनसम्म ७ वटा बाल विवाहको सूचना प्राप्त भएको जनाएबाट हुन्छ। यो अवधिमा एउटा मात्र मुद्दा चलेको बाँके प्रहरी प्रमुख एसपी ओमबहादुर रानाले बताए। बाँके प्रहरीले गत वर्ष ७४ वटा बाल विवाह रोकेको थियो। ३ वटा मुद्दा दायर गरिएको थियो। बाल विवाह गर्नु अपराध हो। बाल विवाह गर्ने र गराउने जोसुकै होस्, हामी सबैलाई कारबाहीको दायरामा ल्याउँछौं, एसपी रानाले भने। क्लबका पदाधिकारीले बाल विवाह रोकथाम गर्न सरोकारवालाको ध्यानाकर्षण गराएका छन्। उनीहरूले सोमबार जिल्लाका ८ वटै स्थानीय तह, जिल्ला समन्वय समिति, जिल्ला प्रशासन कार्यालय र जिल्ला प्रहरी कार्यालय बाँकेमा छुट्टाछुट्टै ज्ञापनपत्र बुझाएका छन्। सचिव क्षेत्रीले जिल्ला प्रहरी प्रमुख रानालाई ध्यानाकर्षण पत्र बुझाइन्। बाल विवाह भइरहेको थाहा पाउनुभयो भने मलाई सीधै सम्पर्क गर्नुस्। रातिको १२ बजे भए पनि म आफैं तत्कालै फिल्डमा पुगेर एक्सनमा जान्छु, रानाले भने, बाल विवाह गर्ने र गराउनेलाई कारबाहीको दायरामा ल्याउँछु।"
यूएस ओपन टेनिस : थिमले चुमे उपाधि,"न्युयोर्क : अमेरिकी (यूएस) ओपन टेनिसको उपाधि अस्ट्रियाका डोमिनिक थिमले जितेका छन्। न्युयोर्कमा आइतबार राति भएको फाइनलमा तेस्रो वरीयताका थिमले जर्मनीका अलेक्जेन्डर जुरेभलाई ३२ को सेटमा हराउँदै उपाधि चुमेका हुन्। सातौं वरीयताका जुरेभले सुरुआती दुई सेटमा अग्रता लिए पनि हार टार्न सकेनन्। थिमले उत्कृष्ट पुनरागमन गर्दै पछिल्ला तीन सेटमा लगातार जित निकाल्दै उपाधि चुमेका हुन्। रोचक खेलको पहिलो र दोस्रो सेटमा जुरेभ ६२, ६४ ले अगाडि थिए। त्यसपछि लयमा फर्किएका थिमले ६४, ६३, ७६ (८६) को रोमाञ्चक नतिजा निकालेका थिए। २७ वर्षीय थिमको यो पहिलो यूएस ओपन उपाधि हो। उनी यूएस ओपन जित्ने अस्ट्रियाका पहिलो खेलाडीसमेत बने। थिमको यो पहिलो ग्रान्डस्लाम उपाधि पनि हो। उनी चौथोपटकको प्रयासमा ग्रान्डस्लाम उपाधि जित्न सफल भएका हुन्। थिम यसअघि यसै वर्षको अस्ट्रेलियन ओपन तथा सन् २०१८ र २०१९ को फ्रेन्च ओपन टेनिसको फाइनलमा पराजित भएका थिए। यसपटक सेमिफाइनलमा थिमले रुसका साविक उपविजेता डानिल मेडभेडेभलाई ३० को सेटमा हराएका थिए। थिमले मेडभेडेभमाथि ६२, ७६ (९७), ७६ (७५) को जित निकाल्दै फाइनलमा स्थान बनाएका थिए। पहिलोपटक उपाधि जितेपछि थिमले खेल सकिएपछि मात्र आफूले आनन्दको सास फेरेको बताए। खेल प्रतिस्पर्धात्मक भयो। सुरुआती दुई सेट गुमाएकाले मलाई निकै दबाब थियो। पछिल्ला सेटमा राम्रो गर्न सकेँ। आज म दुवैजनालाई विजेता घोषित गर्न चाहन्छु। यो नै मैले हासिल गरेको सबैभन्दा ठूलो उपलब्धि हो। यस खुसीलाई शब्दमा व्यक्त गर्न सक्दिनँ, थिमले भने।"
बुसानमा ऐना झ्यालको पुतली,"काठमाडौं : सुजित बिडारी निर्देशित फिल्म ऐना झ्यालको पुतली दक्षिण कोरियाको बुसान इन्टरनेसनल फिल्म फेस्टिभलको मुख्य प्रतिस्पर्धामा छनोट भएको छ। सोमबार भर्चुअल प्रेस मिटसँगै बुसानले यो सालको लाइनअप सार्वजनिक गरेको हो। सार्वजनिक लाइनअपअनुसार यो फिल्म बुसानको सबैभन्दा ठूलो पुरस्कार राशि रहेको न्यु करेन्ट सेक्सनमा छानिएको हो। यो सेक्सनमा नेपालसँगै विभिन्न देशका १० फिल्म छनोट भएका छन्। कुनै पनि निर्देशकको पहिलो र दोस्रो फिल्म मात्र छनोट हुने प्रावधान रहेको न्यु करेन्ट सेक्सनमा विजेता बन्ने दुई फिल्मले ३० हजार अमेरिकी डलर (३५ लाख रुपैयाँ) प्राप्त गर्नेछन्। योसँगै ऐना झ्यालको पुतली बुसानको मुख्य प्रतिस्पर्धामा छनोट हुने पहिलो नेपाली फिल्म भएको छ। यसअघि नवीन सुब्बा निर्देशित गुडबाई काठमाडौं न्यु करेन्टपछि सर्वाधिक पुरस्कार राशि रहेको किम जेसिओके अवार्डमा छनोट भएको थियो। किम जेसिओके अवार्डमा पनि दुई फिल्मलाई नै पुरस्कृत गरिन्छ तर यसको रकम १० हजार अमेरिकी डलर छ। कान्स, बर्लिन, टोरन्टो, सन्डान्सपछि प्रतिष्ठित मानिने बुसानको यो २५औं संस्करण हो। कोभिड१९ महामारीका कारण भर्चुअल रूपमा सम्पन्न हुने फेस्टिभल यो साल अक्टोबर २१ मा सुरु भएर ३० मा सकिनेछ। फिल्मले पहाडी जिल्लाको गाउँमा पढ्ने १३ वर्षीया बालिका (विद्या)को सहरमा गएर पढ्ने सपनालाई विषय बनाएको छ। तर जतिचोटि उनी सपनाको नजिक पुग्छिन्, कुनै न कुनै बाधा आइपरेर उनको त्यो सपना भताभुंग हुन्छ। सुजितले बालिकाको पढ्ने सपनालाई ऐनाजस्तो झ्यालमा अड्किएको पुतलीसँग तुलना गरेर कथा तयार गरेको बताए। विद्या र उनको नौ वर्षको भाइ (वसन्त) बीचको बालसुलभ सम्बन्ध पनि फिल्ममा मियोका रूपमा रहेको सुजितले बताए। फिल्ममा सिरु विष्ट, कञ्चन चिमरिया, दिनेश खत्री, राज थापा, बिशा चाम्लिङ राई, उमेश श्रेष्ठ, मल्लिका श्रेष्ठ आदि कलाकारको अभिनय छ। सिरु विष्टबाहेक फिल्ममा अधिकांश नयाँ कलाकारको अभिनय छ।"
लेस्टर र एभर्टनको विजयी सुरुआत,लन्डन : लेस्टर र एभर्टनले प्रिमियर लिग फुटबलमा विजयी सुरुआत गरेका छन्। आइतबार राति भएको लिगको आफ्नो पहिलो खेलमा लेस्टरले नवप्रवेशी टोली वेस्ट ब्रोमविच अल्बिओनलाई ३० गोलले हरायो। अर्को खेलमा एभर्टनले टोट्टनहामलाई उसैको मैदानमा १० गोलले स्तब्ध बनायो। वेस्ट ब्रोमविचलाई उसैको मैदानमा हराउन लेस्टरका जेमी भार्डीले दुई र टिमोथी कास्टाग्नेले एक गोल गरेका थिए। पहिलो हाफमा गोलरहित बराबरीमा रोकिएको लेस्टरले ५६औं मिनेटमा खाता खोलेको थियो। कास्टानेले डेनिस प्रायटको पासमा हेड गोल गरेका थिए। त्यसपछि पेनाल्टीमार्फत भार्डीले लगातार दुई गोल गर्दै लेस्टरलाई सजिलै जिताए। भार्डीले ७४औं मिनेटमा पहिलो गोल गरेका थिए। डिबक्सभित्र विपक्षी खेलाडी काइल बार्टलीले हार्भी बार्नसलाई लडाएप्छि प्राप्त पेनाल्टीलाई भार्डीले सदुपयोग गरेका थिए। ८४औं मिनेटमा लेस्टरले पुनः दोस्रो पेनाल्टी पायो। बार्नसलाई नै वेस्ट ब्रोमविचका डारा ओसेले फल गरेपछि प्राप्त पेनाल्टीमा भार्डीले नै गोल गरे। पहिलो हाफमा औसत प्रदर्शन गरेको वेस्ट ब्रोमविच दोस्रो हाफमा निरीह साबित बन्यो। पहिलो जितसँगै तीन अंक बनाएको लेस्टर दोस्रो स्थानमा छ। वेस्ट ब्रोमविचले हारबाट खेलको सुरुआत गरेको छ। यसैगरी अर्को खेलमा टोट्टनहामलाई उसैको घरमा निराश बनाउन एभर्टनका डोमिनिक काल्भर्ट लेविनले गोल गरे। प्रतिस्पर्धात्मक खेलमा एभर्टनले दोस्रो हाफमा गरेको एक गोल नै निर्णायक बन्यो। डोमिनिकले ५५औं मिनेटमा लुकास डिनेको फ्रिकिक पासमा हेड गोल गरेका थिए। मध्य भागमा अब्बल देखिएको टोट्टनहामको गोल फर्काउने प्रयास अन्तिमसम्म पनि सफल हुन सकेन। पहिलो जितसँगै तीन अंक बनाएको एभर्टन पाँचौं स्थानमा छ। टोट्टनहामले हारबाट सिजनको सुरुआत गरेको छ।
पढ्ने उमेरमा सन्तान,"मकवानपुर : १७ वर्षीया मनीषा चेपाङका दुई छोराछोरी हुर्कंदैछन्। मकवानपुरको राक्सिराङ ७ की मनीषाले तीन वर्षअघि गाउँकै १८ वर्षीय धिरन चेपाङसँग प्रेम विवाह गरेकी थिइन्।दुवै बच्चा घरमै जन्माएकी उनले कक्षा ५ मा पढ्दै गर्दा भोगर बिहे गरिन्। सानै उमेरमा घर व्यवहार र छोराछोरीको जिम्मेवारीले थिचिएकी मनीषा अहिले भने छिटै बिहे गरेकोमा पछुतो मान्छिन्। बिहे गरेसी बच्चा नि भइहाल्यो तर सानैमा बिहे नगर्दा राम्रो हुने रैछ, उनले दुःखेसो पोखिन्। मनीषामात्र होइन उनका साथीसंगीको विवाह १५ वर्षभन्दा कम उमेरमा भइसकेको छ। मनीषासँगै गाउँमा भेटिएकी शान्तिमाया चेपाङ झट्ट हर्दा १२१३ वर्षकी देखिन्छन्। कलेटी परेको ओठ, बच्चालाई दूध खुवाउँदै गरेकी शान्तिमायाको अनुहारमा प्रष्ट बालापन झल्किरहेको देख्न सकिन्छ। तर, जिम्मेवारीले उनी श्रीमती, आमा, बुहारीलगायत थुप्रै साइनो र घर व्यवहारमा जोडिएकी छिन्। राक्सिराङ ७ बाकसेकी शान्तिमायालाई भेट्ने जो कोही नयाँ मान्छेलाई उनी आमा बनिसकेको पत्याउन गाह्रो हुन्छ। दुई वर्षअघि बिहे गरेकी उनको एक वर्षको बच्चा छ। उनलाई आफू कति वर्षको भए र कति वर्षमा बिहे गरें त्यो पनि थाहा छैन। कक्षा १ मा भर्ना भएपछि विद्यालय नटेकेकी शान्तिमायालाई आफ्नै पूर्ण स्याहार गर्न सक्ने नहुँदै बच्चाको हुर्काउने जिम्मेवारी थपिएको छ। कति वर्ष भयो थाहा छैन, भागेर बिहे गरेको हो, उनले भनिन्, बच्चा हेर्ने घरको काम गर्ने हो अरू केही आउँदैन। घर व्यवहार र बच्चा जन्मिएपछि अहिले हतारमा बिहे गरेको भन्न लाग्न थालेको छ। शान्तिमाया र मनीषाजस्तै गाउँभर उमेर नपुगी विवाह गर्ने बालिका र किशोरी भेटिन्छन्। सानैमा विवाह गरेकाहरूको जीवन बच्चा, रोग, भोक र दुःखसँगै बित्ने गरेको छ। श्रीमान्ले छोडेपछि २३ वर्षीया देवकी चेपाङ भने माइतीमा छिन्। ३ सन्तान भएपछि बूढी भएको भन्दै श्रीमान् सन्तबहादुरले छाडेर अर्कैसँग बिहे गरेको उनले दुःखेसो पोखिन्। साथीहरूले भोगको दुःख देखेकी सुनिता चेपाङले भने सानै उमेरमा विवाह नगर्ने सोच बनाएकी छिन्। २० वर्षीया उनी कक्षा १२ मा चितवनको भण्डारामा पढ्दैछिन्। अरूको दुःख देखेरै मलाई चाहिँ विवाह गर्न मन लागेन, अब अझै ५६ वर्ष विवाह गर्दिनँ, उनले भनिन्, पढेर आफैं सक्षम भएपछि विवाह गर्दा धेरै दुःख नपाइने रहेछ। बाल विवाहले चेपाङ समुदायमा परिवार पनि दिगो हुन सकेको छैन। ५६ वर्षीय हरिमाया चेपाङको १० वर्षका उमेरमा परिवारले विवाह गरिदिएको थियो। ८ छोराछोरीसँगै र ६ नातिनातिनाकी हजुरआमा उनी उमेर पुगेपछि मात्र विवाह गर्नुपर्ने बताउँछिन्। एक जनासँग बिहे भएपछि दुःखसुख गरेर बस्ने हो तर सानैमा बिहे गर्दा दुःख मात्र हैन सम्बन्ध पनि नटिक्ने भइरहेको छ, उनले भनिन्, बच्चा भएर छुट्टिएर बस्नुभन्दा उमेर पुगेर बिहे गर्दा राम्रो। स्थानीय दामराङ आधारभूत विद्यालयमा कक्षा १ मा भर्ना भएकामध्ये ५० प्रतिशतभन्दा बढी विद्यार्थीले बीचमै पढाइ छाडेका छन्। अघिल्लो वर्ष कक्षा ६ मा पढ्ने ७ जना किशोरीहरूले भागेर बिहे गरे, शिक्षक विजयराम चेपाङले भने, अहिले सूचना प्रविधि, संघसंस्था, स्थानीय सरकार सबैको चासोले अलि कम त भएको छ तर बाल विवाह रोकिएको छैन। चेपाङ समुदायमा संस्कारकै रूपमा रहेको बालविवाह रोक्न स्थानीय निकायले पहल गरिरहेको छ। हाम्रो समुदायमा १४१५ वर्षमा मगनी विवाह गर्ने चलन छ, राक्सिराङ ८का वडाध्यक्ष सिंहलाल चेपाङले भने, यस्तो संस्कार हटाउन बालविवाह भएको घरलाई स्थानीय सरकारले कुनै सेवासुविधा नदिने निर्णय गरेका छौं। बागमती प्रदेशले २०७८सम्म बागमती प्रदेशलाई बालविवाह मुक्त प्रदेश घोषणा गर्ने लक्ष्य लिएको छ।"
मल आयात प्रकरण : कालोसूचीमा राख्न सिफारिस,"सैलुङ इन्टरप्राइजेज र होनिको मल्टिपल प्राइभेट लिमिटेडलाई कालोसूचीमा राखेर थप कारबाही अघि बढाउन सार्वजनिक खरिद अनुगमन कार्यालयलाई सिफारिस काठमाडौं : कृषि सामग्री कम्पनीले मल आयात गर्न नसक्ने दुई कम्पनीलाई कालोसूचीमा राख्न सिफारिस गरेको छ। कम्पनीले सैलुङ इन्टरप्राइजेज र होनिको मल्टिपल प्राइभेट लिमिटेडलाई कालोसूचीमा राखेर थप कारबाही अघि बढाउन सार्वजनिक खरिद अनुगमन कार्यालयलाई सिफारिस गरेको हो। कम्पनीले सोमबार आवश्यक सम्पूर्ण कागजातसहित सार्वजनिक खरिद अनुगमन कार्यालयलाई कालोसूचीमा राख्नुका साथै थप कारबाही गर्न सिफारिस गरेको प्रबन्ध सञ्चालक नेत्रबहादुर भण्डारीले जानकारी दिए। अन्तर्राष्ट्रिय बोलपत्रमार्फत ठेक्का नम्बर केपीएन १०५०७६०७७ अन्तर्गतको दुई हजार पाँच सय टन सैलुङ इन्टरप्राइजेज र केपीएन १०६०७६०७७ अन्तर्गतको दुई हजार ५ सय टन होनिको मल्टिपल प्राइभेट लिमिटेडले आपूर्तिका लागि ठेक्का पाएको थियो। निर्धारित समय र म्याद थप गर्दा पनि मल आयात नगर्ने कम्पनीमाथि कृषि सामग्री कम्पनीले लामो समयपछि कडा कारबाही गरेको छ। स्रोतकाअनुसार कृषि तथा पशुपन्छीमन्त्री घनश्याम भुसालको चर्को दबाबका कारण कृषि सामग्रीले दोषी आपूर्तिकर्तामाथि कारबाही गर्न जाँगर देखाएको हो। यसअघि आपूर्ति नगर्ने कम्पनीलाई कमिसनको मिलोमतोमा कृषि सामग्रीले कुनै पनि कारबाही नगरी उन्मुक्ति दिँदै आएको थियो। ती दुवै कम्पनीले पहिलोपटक मल आयातको कारोबारमा सहभागिता जनाएका थिए। दुवै कम्पनीले यसअघि मल आपूर्ति गर्दै आएका अन्य कम्पनीको तुलनामा कम मूल्यको ठेक्का पाएका थिए। दुवै सप्लायरले सम्झौताबमोजिम कार्य नगरेकाले सार्वजनिक खरिद ऐनअनुसार कालोसूचीमा राखेर कारबाही गर्न भनेर सार्वजनिक खरिद अनुगमन कार्यालयलाई पत्राचार गरेका छौं, प्रबन्ध सञ्चालक भण्डारीले भने। यसअघि अघिल्लो आइतबार कम्पनीले ती दुवै आपूर्तिकर्ता कम्पनीसँग मल आयात गर्ने सम्झौता रद्द गरी धरौटी रकम जफत गरेको थियो। कम्पनीले सैलुङले राखेको धरौटीबापतको चार लाख चार सय २ अमेरिकी डलर (चार करोड ६८ लाख ९ हजार ३ सय ६ रुपैयाँ) र होनिकाले राखेको तीन लाख ८७ हजार ३ सय ७५ अमेरिकी डलर (चार करोड ५२ लाख ८६ हजार ५ सय नेपाली रुपैयाँ) जफत गर्ने निर्णय गरेको थियो। हर्जाना र कारबाही नगरी छाडियो पछिल्लो दुई आर्थिक वर्षमा कृषि सामग्री कम्पनीले हर्जानाबेगर विभिन्न आपूर्ति कम्पनीलाई म्याद थप गरेको थियो। स्रोतअनुसार एकपटकमा म्याद थप गर्दा प्रति मेट्रिक टनमा २५ देखि ३० अमेरिकी डलरको खेल हुन्छ। कृषि सामग्री कम्पनीले म्याद थप गरेर पनि समयमा मल आपूर्ति नगर्ने कम्पनीमाथि कारबाही नगर्दा मुलुकभित्र रासायनिक मल अभावको समस्या चर्केको हो। दुई आर्थिक वर्षको सम्पूर्ण स्वीकृत टेन्डरमा कृषि सामग्री कम्पनीले हर्जाना असुलबिना नै आफूखुसी म्याद थपेर मलको कृत्रिम अभाव सिर्जना गरी जानाजान किसानलाई मलको चरम सास्ती व्यहोर्न बाध्य पारेको थियो। कृषि सामग्रीले गत् आर्थिक वर्ष ०७३७४ मा स्वीकृत गरेको ३ र गत आर्थिक वर्ष ०७४७५ मा स्वीकृत गरेका ४ आपूर्तिकर्ताको टेन्डरमा पटकपटक म्याद थप गरिएको थियो। केपीएन ७६ देखि क्रमशः ७७, ७८, ७९, ८०, ८१ र ८२ सम्मको टेन्डर कबोल गरेको आपूर्तिकर्तालाई कृषि सामग्रीले सिपमेन्ट (कोलकाता वा हल्दिया बन्दरगाहमा मलसहित आइपुग्ने जहाज) र उक्त बन्दरगाहबाट नेपालको गोदामसम्म आइपुग्ने डेलिभरी प्रक्रियामा पटकपटक म्याद थपेको थियो। यसमध्ये टेन्डर नम्बर ७६ को डीएपी, ७७ को युरिया, ७९ को युरिया र ८१ को डीएपी आपूर्ति गर्ने कम्पनीले निकै ढिलो गरी आपूर्ति गरेको थियो। यसैगरी टेन्डर नम्बर ७८ को डीएपी, ८० को युरिया र ८२ को युरिया आपूर्ति गर्ने कम्पनीले फागुन अन्तिम साता मात्रै मल आपूर्ति गरेको थियो। ३० हजार मेट्रिक टन युरिया आपूर्तिका लागि ग्लोबल टेन्डरमार्फत भारतको इन्डियन पोटास लिमिटेड (आईपीएल) सँग सम्झौता भएको झन्डै एक वर्षपछि मल आइपुगेको थियो। आपूर्तिकर्ता कम्पनीले प्रतितपत्र(एलसी) खोलेको सात दिनपछिको ३५ दिनभित्र पहिलो सिपमेन्ट र ६५ दिनभित्र दोस्रो सिपमेन्ट पठाइसक्नुपर्ने व्यवस्था भए पनि टेन्डर नम्बर ७६, ७७, ७८ र ७९ को हकमा करारको शर्तसमेत पालना भएको थिएन। नियमअनुसार एलसी खोलिएको मितिदेखि एक सय १७ दिनमा नेपालमा मल आइपुग्नु पर्छ। आर्थिक वर्ष ०७४७५ को प्रत्येक खरिदमा म्याद थप गरी मलको आपूर्तिमा ढिलाइ गरेको देखियो, नारायण बजाज एन्ड एसोसिएसनको प्रतिवेदनमा भनिएको थियो, परिस्थितिको आवश्यक विश्लेषणबिना म्याद थप गरी आपूर्ति ढिला हुने र देशमा मलको अभाव हुनुमा कम्पनीको व्यवस्थाले गर्नुपर्ने आवश्यक योजना, मल प्राप्तिमा हुन सक्ने सम्भावित कठिनाइ र ढिलाइबाट कम्पनी र देशले व्यहोर्नुपर्ने घाटा आंकलन नगरी म्याद थप प्रक्रियालाई सामान्यरूपमा अघि बढाउनु तर्कसंगत देखिँदैन। म्याद थप गर्ने निर्णय तर्कसंगत नभएको प्रतिवेदनले औंल्याएको थियो। यसले गर्दा मल आपूर्तितर्फ प्रत्यक्ष प्रभाव पार्ने गरी किसानलाई समयमा मल बिक्री वितरण गर्ने सरकारी योजनामा समेत प्रभाव पार्ने तथा आपूर्तिकर्तालाई मात्र सहज बनाउने देखिएकाले यस्ता निर्णय बदनियत तरिकाबाट गरेको देखिन्छ, प्रतिवेदनमा उल्लेख थियो। कृषि कम्पनीले नियतवशः समयमा मल आपूर्ति नगर्दा २०७५ मा लगाएको गहुँबालीलाई युरिया मलको चर्को अभाव भएको थियो। कम्पनीको आर्थिक प्रशासन विनियावली २०५९ ले आगलागी, बाढीपहिरो र प्राकृतिक प्रकोप परेको बेला समस्यामा परेका कुनै विशेष आपूर्तिकर्ता कम्पनीको हकमा मात्रै बढीमा तीन महिनासम्म म्याद थप गर्न सकिने व्यवस्था गरेको छ। जमानत जफत नगर्न आदेश मल ठेक्का रद्द प्रकरणमा बैंक जमानत जफत नगर्न उच्च अदालत पाटनले सोमबार अन्तरिम आदेश दिएको छ। उच्च अदालतले मल ठेक्का पाएको सैलुङ इन्टरप्राइजेज कम्पनीलाई कालोसूचीमा राख्ने कृषि सामग्री कम्पनीको पत्रसमेत तत्कालका लागि कार्यान्वयन नगर्न भनेको छ। कृषि सामग्री कम्पनीले सैलुङ इन्टरप्राइजेज प्रालिलाई बैंक जमानत जफत गरी कालोसूचीमा राख्ने निर्णय गरेको थियो। उक्त निर्णय खारेजीको माग गर्दै प्रालिले रिट दायर गरेको थियो। सम्झौताअनुसार काम नगरेको भन्दै कृषि सामग्री कम्पनी लिमिटेडले रासायनिक मलका लागि गरेको ठेक्का सम्झौता रद्दको निर्णय गरेको थियो। कालोसूचीमा राख्ने निर्णयसँगै कृषि सामग्री कम्पनी लिमिटेडले सैलुङसहित होनिको मल्टिपलको धरौटीबापतकोे ९ करोड रुपैयाँसमेत जफत गर्ने निर्णय गरेको थियो। ती दुवै कम्पनीले २५२५ हजार टन युरिया मल आयात गर्ने भनेर कृषि सामग्रीसँग सम्झौता गरेका थिए। रिटको अन्तरिम आदेशमा थप छलफलका लागि निवेदक र विपक्षीलाई भदौ ३१ गते डाकिएको छ। हाल कालोसूचीमा राख्ने कार्य र बैंक जमानत जफतको निर्णय कार्यान्वयन नगर्न पनि आदेशमा उल्लेख छ, उच्च अदालत पाटनका रजिस्टार बाबुराम दाहालले अन्नपूर्णसँग भने।"
सीमा सहरका व्यथा,"छिमेकी भारतसँगका सीमा क्षेत्रका सहरको रौनक नै बेग्लै छ यतिबेला। ससाना सामान किन्न पनि भारत पुग्ने उपभोक्ता सीमा बन्द भएपछि आफ्नै सहरमा किनमेल गर्न थालेका छन्। लकडाउन र निषेधाज्ञाले थला परेका व्यापारी नागरिकको चहलपहल बढेसँगै राहत महसुस गर्दैछन्। सीमाका सहरको वर्षौंदेखिको पीडा र व्यथा समान छ। जब चाडवाड आउँछ, भारततिरका बजारमा नेपाली उपभोक्ताको भीड बढ्न थाल्छ तर आफ्ना पसलमा झिँगा धपाएर बस्नुपर्ने बाध्यता छ। उपभोक्ताले सीमापारिबाट सामान ओसारेको हेरेर बस्नुपर्ने अवस्था हुन्छ सीमा सहरका व्यापारीले। सीमापारि पाइने मूल्यमै सामान दिन्छु भन्दा पनि उपभोक्ता उतै छिर्ने गरेको सीमाका व्यापारीको गुनासो हुन्छ। कोभिड १९ को संक्रमणबाट जोगिन सरकारले भारतसँगका सीमानाका बन्द गरेको छ। केही दिनअघि लकडाउन खुकुलो बनाएसँगै बजारमा किनमेल गर्नेको भीडभाड बढेको छ। मुख्यगरी विराटनगर, भैरहवा, धनगढी, नेपालगन्जलगायत सीमाका सहर नेपाली उपभोक्ताले भरिभराउ देखिन थालेका छन्। नेपाली ग्राहकले स्वदेशकै सहरमा किनमेल गर्न थालेपछि दैनिक व्यापार पनि ह्वात्तै बढेको भन्दै व्यापारी खुसी व्यक्त गर्न थालेका छन्। सीमा पारि सुनसान, वारि चलहपहल खुला सीमाका कारण प्रायः नेपाली उपभोक्ता भारतीय बजारमा सामान किन्न जान्छन्। सीमापारिका बजारका मुख्य उपभोक्ता नै नेपाली हुन्। नुन, तेल, चिनीदेखि लुगाकपडा किन्न नेपाली उपभोक्ता सीधै भारतीय बजारमा पुग्ने गर्छन्। थोरै भए पनि सस्तोमा पाइने भएकाले उतै जानु स्वाभाविक हो। तर बिलविनाका गुणस्तरहीन सामान खरिद गरेर नेपाली उपभोक्ता ठगिने गरेका छन्। सामान किनेर फर्किने क्रममा भारतीय सुरक्षा बल र भन्सारका कर्मचारीको दुव्र्यवहार त नेपाली नागरिकले वर्षौंदेखि भोग्दै आएका समस्या हुन्। कोभिडको सन्त्रासबीच दसैं, तिहार, छठजस्ता नेपालीका मुख्य चाडवाड नजिकिँदै छ। जस्तोसुकै संकटमा पनि परम्परा र रीतिरिवाज आत्मसात गर्ने नेपाली नागरिकको स्वभाव छ। भारततिरका नाका नखुले नेपाली उपभोक्ता यसपटक नेपाली बजारमै सीमित हुने पक्का छ। त्यसो हुँदा बजारमा एक्कासि भीडभाड बढ्ने सम्भावना छ। यस्तोमा नेपाली बजारमा सामानको भाउ वृद्धि भई उपभोक्ता चर्को मारमा पर्ने सम्भावना रहन्छ। सरकारले अहिल्यैदेखि नै बजार अनुगमन तीव्र बनाउनुपर्छ। संकटका बेला पनि परम्परा र रीतिरिवाज मान्न खोज्नेहरू दोहोरो मारमा नपरून् भन्नेतर्फ सरोकारवालाको ध्यान जान जरुरी छ। लकडाउन खुकुलो भए पनि कोभिड संक्रमण घटेको होइन। यसबाट बच्न व्यापारीदेखि उपभोक्ताले स्वास्थ्य सुरक्षाको पालना गरेका छन्छैनन् भनेर सरकारी अनुगमन हुन जरुरी छ। बजारबाट सामानसँगै कोभिड पनि घर भित्रिनेतर्फ उपभोक्ता सतर्क हुन जरुरी छ। बजारमा भीडभाड नगरी सामान किन्ने, मास्क, स्यानिटाइजर प्रयोग गर्ने र घरमा पुग्नेबित्तिकै साबुनपानीले हात धुने गर्नैपर्छ। दुईचार पैसाको लोभमा व्यापारीले पनि स्वास्थ्यको हेलचेक्र्याइँ गर्नुहुन्न। सीमा बन्द भएपछि नेपाली उपभोक्ता स्वदेशी बजारमा केन्द्रित हुनु अनौठो होइन। नेपाली उपभोक्तालाई सधैंभरि नेपाली बजारमै सामान किन्ने बानीको विकास कसरी गराउने भन्ने चुनौती र अवसर दुवै थपिएको छ नेपाली सहरका व्यापारीमा। बेला यही हो भन्दै गुणस्तरहीन सामान भिडाउने, अनावश्यक रूपमा बजार महँगो बनाउने र कालोबजारी गर्ने हो भने नेपाली उपभोक्ता पुनः भारतीय बजारमै फर्किने निश्चित छ। सीमा बन्द हुँदा स्वदेशी सामग्रीले पनि बजार पाउने अवस्था रहन्छ। गुणस्तरीय सामान बजारमा राख्ने र उपभोक्तालाई सहुलियत दिने हो भने स्वदेशमै सामान किन्ने बानी नेपाली उपभोक्तामा पर्नेछ। यसले स्वदेशी पुँजी स्वदेशमै रहनेछ। कोभिडले ल्याएको संकटलाई अवसरमा बदल्न सके सीमाका सहरले जुनी फेर्ने निश्चित छ।"
"१४ वर्षमा विवाह, २२ वर्षमा चार सन्तान","विराटनगर : मोरङ जहदाकी मञ्झा रिसिदेवको १४ वर्षको उमेरमा विवाह भयो। १५ वर्षको उमेरमा जन्मिएको पहिलो छोरा अहिले ८ वर्षको भयो। विवाह के हो भन्ने नबुझी घरजम गरेकी मञ्झाको २२ वर्षकै उमेरमा चार सन्तान भए। सोही स्थानकी २० वर्षीया मिनिया रिसिदेवका पनि तीन छोराछोरी छन्। ७ वर्षअघि मोरङको लक्ष्मीना माइती भएकी उनको जाहदा३ का वसन्ता रिसिदेवसँग १३ वर्षको उमेरमा मागी विवाह भएको थियो। किशोरी उमेरमै विवाह गरेर आमा भएका मञ्झा र मिनिया प्रतिनिधि उदाहरण मात्रै हुन्। मोरङको ग्रामीण क्षेत्रमा बस्ने दलित समुदायसँगै अन्य सीमान्तकृत समुदायका बालिकाको अझै पनि कलिलै उमेरमा विवाह हुन्छ। कानुनतः विवाह गर्ने उमेरमा उनीहरू आमा बनिसकेका हुन्छन्। आफ्नो विवाह किशोरी अवस्थामै भएको मञ्झालाई भर्खरै मात्र थाहा हुँदैछ। पढ्दापढ्दै विवाह भयो, पढ्ने रहर त थियो तर, पाइएन, उनले भनिन् अहिले मात्रै थाहा हुँदैछ, सानैमा विवाह गर्नु बालविवाह हो, यस्तो गर्न पाइँदैन भनेर। उनका श्रीमान् मिस्त्री काम गर्छन्, उनी घरव्यवहार समाल्छिन्। छोराछोरी हुर्काउने र घरको कामबाहेक मञ्झालाई अन्य विषयको जानकारी छैन। कुन उमेरमा विवाह गर्ने, विवाह गरेपछि आफ्नो भूमिका के हुन्छ, कहिले बच्चा जन्माउने भन्ने जानकारी नहुँदा बालविवाह अझै रोकिएको छैन। बाबुआमाले जे भन्यो त्यही मान्नुपर्ने, जहिले भन्यो त्यही बेला विवाह गर्नुपर्ने समस्या अझै छ। खेल्ने र रमाउने उमेरमा विवाह भएर पराई घर पुगेका किशोरीको अनुहारले प्रस्ट भन्छ हामी खुसी छैनौ भनेर। तर परिवारको निर्णय मान्न बाध्य हुनुपर्ने मिनिया दुःखेसो पोख्छिन्। ठूलो उमेरकासँग विवाह गरेर पठाउँदा केटाको विषयमा केही थाहा हुँदैन, बोल्न र आफ्नो कुरा राख्न पनि पाइँदैन, उनले भनिन्। विवाह गरेपछि समयमै बच्चा जन्माउनुपर्ने आफन्त र परिवारको दबाबले कम उमेरमै आमा हुने धेरै छन्। जहदाकै २१ वर्षीया किरण पासवानका तीन सन्तान छन्। २० वर्ष नपुगी विवाह गरे दण्ड र जरिवाना गर्ने कानुनी प्रावधान रहे पनि यस क्षेत्रका दलित समुदायमा यो प्रचलन कायमै छ। सरकारले बाल विवाह रोकथाममा विभिन्न कार्यक्रम चलाए पनि अभियान दलित र सीमान्तकृत समाजमा अझै पुगेको छैन। यो अभियानमा स्थानीय निकायको भूमिका पनि प्रभावकारी देखिएको छैन। बाल विवाहबारे कानुनी प्रावधान र वडास्तरमा जागरण अभियान सुरु भएपछि केही हदसम्म यो समस्या घटेको स्थानीय कलानन्द पासवान दाबी गर्छन्। सामाजिक अभियन्ता राजेश झा सानै उमेरमा विवाह भएकाहरूको दाम्पत्य जीवन कष्टकर भएको बताउँछन्। बाल विवाह गरेका दलित समुदायमा श्रीमतीलाई छोड्ने, घरपरिवारले स्वीकार नगर्ने र कुटपिटका घटना हुने गरेका उनको भनाइ छ। झाले भने, भारतमा विवाह गरेर जाने कतिपय नेपाली चेली पहिचानविहीन भएका छन्।"
पीएसजीको लगातार हार,"पेरिस : साविक विजेता पेरिस सेन्ट जर्मन (पीएसजी)ले फ्रेन्च लिग वानमा लगातार दोस्रो हार खेपेको छ। घरेलु मैदानमा आइतबार राति भएको खेलमा पीएसजी मार्सेलीसँग १० गोलले स्तब्ध भएको थियो। सिजनको पहिलो खेलमा लेन्ससँग १० गोलले नै पराजित भएको पीएसजीले खराब लयलाई अन्त्य गर्न सकेन। तनावपूर्ण खेलमा पाँच खेलाडीले रातो कार्ड पाएका थिए। पीएसजीका नेमारलगायत तीन र मार्सेलीका दुई खेलाडीले रातो कार्ड पाएका थिए। कोरोना संक्रमणका कारण पीएसजी आफ्ना पाँचजना स्टार खेलाडीबिनै मैदान उत्रिएको थियो। पहिलो खेलमा पनि पीएसजीका सातजना रोजाइका खेलाडी कोरोनाका कारण मैदानबाहिर थिए। कोरोनामुक्त भएर फर्किएका नेमार र एन्जल डी मारियालाई उतारे पनि पीएसजी अन्ततः हार खान बाध्य भयो। पीएसजीलाई घरमै स्तब्ध बनाउन मार्सेलीका फ्लोरियन थाउभिनले गोल गरे। थाउभिनले ३१औं मिनेटमा गरेको गोल नै मार्सेलीको जितमा पर्याप्त बन्यो। मध्य भागमा बल्ल नियन्त्रणमा अब्बल रहे पनि पीएसजीले गोल फर्काउन सकेन। खेलको अन्तिममा दुवै टोलीका खेलाडी एकआपसमा विवादमा उत्रिएपछि केही बेर खेल रोकिएको थियो। विवादमा उत्रिएका दुवै पक्षका खेलाडीलाई रेफ्री थिए। कठिन जितसँगै मार्सेली पाँचौं स्थानमा उक्लिएको छ। लिगमा लगातार दुई जित निकालेको मार्सेलीले ६ अंक बनाएको छ। अंकविहीन पीएसजी १८औं स्थानमा छ। आइतबार राति नै भएको खेलमा निम्सलाई ४२ गोलले हराउँदै रेनेस लिगको शीर्ष स्थानमा उक्लिएको छ। लिगमा तीन खेल सकेको रेनेसले सात अंक बनाएको छ। तीन अंक बनाएको निम्स १२औं स्थानमा छ। अन्य खेलमा मोनाकोले नान्टेजलाई २१, लिलेले मेट्जलाई १०, एन्जर्सले रेइम्सलाई १०, ब्रेस्टले डिजोनलाई २० र लेन्सले लोरियन्टलाई ३२ गोलले हराएको छ। तनावपूर्ण खेलमा हात हालाहाल गर्दै पीएसजी र मार्सेलीका खेलाडी। एजेन्सी"
अस्ट्रेलियामाथि इङ्ल्यान्डको जित,"लन्डन : अस्ट्रेलियाविरुद्धको एकदिवसीय क्रिकेटअन्तर्गत दोस्रो खेलमा घरेलु टोली इङ्ल्यान्ड विजयी भएको छ। म्यानचेस्टरमा आइतबार राति भएको खेलमा इङ्ल्यान्डले पाहुना टोली अस्ट्रेलियालाई २४ रनले हरायो। जितसँगै इङ्ल्यान्डले तीन खेलको शृंखलामा ११ को बराबरी पनि गरेको छ। पहिलो खेलमा अस्ट्रेलियाले इङ्ल्यान्डलाई १९ रनले हराएको थियो। टस जितेर पहिले ब्याटिङ गरेको इङ्ल्यान्डले निर्धारित ५० ओभरमा नौ विकेटको क्षतिमा दुई सय ३१ रन बनाएको थियो। दुई सय ३२ रनको विजयी लक्ष्य पछ्याएको अस्ट्रेलिया ४८४ ओभरमा दुई सय सात रनमा समेटिएको थियो। इङ्ल्यान्डका लागि कप्तान इयोन मोर्गनले सर्वाधिक ४२ रन बनाए। यस्तै जोय रुटले ३९, टम कुरानले ३७, अदिल रसिदले अविजित ३५, क्रिस वक्सले २६ र ओपनर जासोन रोयले २१ रन बनाए। अस्ट्रेलियाका एड्म जाम्पाले तीन विकेट लिए। यस्तै मिचेल स्टार्कले दुई तथा प्याट कुमिन्स, मिचेल मार्स र जोस हेजलउडले एकएक विकेट हात पारेका थिए। अस्ट्रेलियाका लागि कप्तान एरोन फिन्चले सर्वाधिक ७३ रन बनाए पनि टोलीको हार टार्न सकेनन्। उनले एक सय पाँच बलमा एक छक्का र आठ चौकाको सहयोगमा उक्त रन बनाएका थिए। मार्कुस लबुसचेग्नेले ४८, एलेक्स केरीले ३६ र प्याट कुमिन्सले ११ रन बनाए। अन्य ब्याट्सम्यानले दोहोरो संख्यामा रन बटुल्न सकेनन्। इङ्ल्यान्डका जोफरा आर्चर, क्रिस वक्स र साम कुरनले तीनतीन विकेट लिए। अदिल रसिदले एक विकेट हात पारेका थिए। इङ्ल्यान्डका जोफरा आर्चर प्लेयर अफ दी म्याच घोषित भए। दुई टोलीबीचको तेस्रो तथा निर्णायक खेल बुधबार हुनेछ।"
गहुँत पिउने अक्षय,"मुम्बई : बलिउड अभिनेता अक्षय कुमारले आफूले दैनिक रूपमा गहुँत पिउने गरेको बताएका छन्। उनले इन टु द वाइल्डको आफ्नो विशेष एपिसोडको विषयमा कार्यक्रम प्रस्तोता बेयर ग्रिल्ससँग इन्स्टाग्राम लाइभ सेसनका क्रममा यो खुलासा गरेका हुन्। प्रश्नोत्तरका क्रममा अक्षयले भनेका छन्, आयुर्वेदिक कारणले म दैनिक गहुँत पिउँछु। त्यसैले यो मेरो लागि रत्तिभर पनि कठिन छैन। अक्षयको स्वीकारोक्तिमा कार्यक्रम प्रस्तोता बेयरले भने, मेरो कार्यक्रममा आउने थुप्रै पाहुना यस्तो जानकारी दिन सक्दैनन्। जब मानिसहरू चर्चित हुन्छन् तब उनी आफ्नो कम्फर्ट जोनबाट बाहिरको काम गर्न बन्द गर्छन्। किनभने उनीहरू आफ्नो कमजोरीदेखि डराउँछन्। तर अक्षय कुनै पनि कुराका लागि तयार थिए। इन टु द वाइल्डको यो एपिसोड डिस्कभरी च्यानलमा प्रसारण भएको छ। यो वर्षको सुरुमा मैसुरुको बान्दीपुर टाइगर रिजर्भमा यसको सुटिङ गरिएको थियो। हाल अक्षय कुमार आफ्नो आगामी फिल्म बेल बटमको सुटिङका लागि स्कटल्यान्डमा छन्। यो फिल्ममा लारा दत्ता र वाणी कपुर पनि छिन्।"
डा केसी फेरि अनशनमा,"सुर्खेत : चिकित्सा शिक्षामा सुधारको माग गर्दै डा गोविन्द केसीले फेरि सत्याग्रह थालेका छन्। सरकारले विगतमा आफूसँग गरेका सहमति कार्यान्वयन नगरेकाले १९ औं पटक अनशन सुरु गर्न बाध्य भएको डा केसीको भनाइ छ। उनले माग पूरा नभएसम्म यसपटकको अनशन नतोड्ने बताए। भने, अब उधारो सम्झौता हुँदैन।जुम्लास्थित कर्णाली स्वास्थ्य विज्ञान प्रतिष्ठानमा तत्काल एमबीबीएसको पढाइ सुरु गर्नुपर्ने उनको माग छ। उनी सोमबारदेखि जुम्लाको चन्दननाथ६ रानीचौरस्थित मष्टो देवताका मन्दिर प्रांगणमा आमरण अनशन बसेका हुन्। स्थानीय प्रशासनले उनको निगरानी गर्दै आएको थियो। केसीले प्रशासनलाई छल्दै मन्दिरमा पुगेर सत्याग्रह सुरु गरेको समर्थकको भनाइ छ। डा केसीले २०७५ साउन १० गते सरकारसँग भएको सम्झौताअनुसार चिकित्सा शिक्षा ऐनमा संशोधन गरिनुपर्ने माग पनि राखेका छन्। यसअघिका सरकारसँग भएका सम्पूर्ण सम्झौताहरू कार्यान्वयन हुनुपर्ने, स्नातकोत्तर तहको अनुमति तत्काल प्रदान गर्नुपर्ने, गेटा मेडिकल कलेज र राप्ती स्वास्थ्य विज्ञान प्रतिष्ठानमा पठनपाठन सुरु गरिनुपर्ने माग छन्। यस्तै प्रदेश २ र गण्डकी प्रदेश तथा डोटी, डडेलधुरा, उदयपुर, इलाम र पाँचथरमा सरकारी मेडिकल कलेज खोल्ने प्रक्रिया अघि बढाउनुपर्नेलगायतका माग उनले राखेका छन्। उनले १६ औं सत्याग्रह पनि जुम्लामा गरेका थिए। तर, त्यसबेला सरकारले उनलाई जबरजस्ती हेलिकोप्टरमा राखेर काठमाडौं लगेको थियो। त्यस बेला झडप हुँदा कर्णाली स्वास्थ्य विज्ञान प्रतिष्ठानमा क्षति पुगेको थियो। त्यस्तो अवस्था आउन नदिन पनि डा केसीले मन्दिरमा अनशन थालेको समर्थकले जनाएका छन्। डा केसी करिब दुई महिनादेखि कर्णालीमा छन्। दुर्गममा रहेका बिरामीको निःशुल्क उपचार गर्न आएका डा केसीलाई स्थानीय तह र प्रशासनले अवरोध गरेका थिए। त्यसो भए पनि उनले दुर्गमका धेरै बासिन्दाको निःशुल्क उपचार गरेका छन्। उनले मास्क प्रयोग बढाएर लकडाउन र निषेधाज्ञा हटाउनुपर्ने, अनिवार्य पीसीआर परीक्षणको दायरा बढाउन माग गरेका छन्। सरकार महामारीमा पनि नागरिकको स्वास्थ्यमा जिम्मेवार देखिएन। यसकारण पनि संघर्ष गर्नुपर्ने बाध्यता आइलाग्यो। नागरिकको हितका लागि नै मेरो संघर्ष हो, उनले भने। उनले त्रिवि चिकित्साशास्त्र अध्ययन संस्थानमा वरिष्ठता मिचेर भएका नियुक्ति सच्याउनुपर्ने, अछाममा रहेको बयलपाटा अस्पताललाई नियमित बजेटको व्यवस्था गर्नुपर्ने, विभिन्न घुसकाण्डको तत्काल छानबिन हुनुपर्ने माग गरेका छन्।"
विकासकै कारण डुब्न थाल्यो बराहक्षेत्र,"इटहरी : सप्तकोशी नदीको बाढी र कटानको कारण जोखिममा रहेको बराहक्षेत्र नगरपालिका पछिल्लो समय साना खोलाहरुकै कारण जलमग्न हुन थालेको छ । बढ्दो सहरीकरण, सडक निर्माण तथा विभिन्न भौतिक संरचना निर्माणले पानी जम्दा बाढीको रुप लिन थालेको स्थानीय बाबुराम कार्कीले बताए । पहिला कहिल्यै नदेखिएको बाढी यो वर्ष देखिएको छ, उनले भने । बराहक्षेत्रको २, ५, ६, ७, ८ वडा हरुमा डुबानले बढी असर गरेको छ । बराहक्षेत्रको गहने खोलाको बाढी यो पटक वस्ती पसेको छ । वडा नं २, ६, ७ र ८ हुँदै बग्ने खोलाको बाढीले धानबाली डुबाउनुका साथै केही घरहरु डुबाएको छ । बराहक्षेत्र६ का कृषक ज्ञानबहादुर कटुवालको एक विगाह खेत डुबानमा पर्यो । नगरपालिकालाई पानीको निकास गरिदिन एक महिना अगाडि १२५ जनाको संयुक्त निवेदन दिएपनि सुनुवाई नहुँदा घर खेत डुबेको उनी बताउछन् । गहने खोलामा कल्भर्ट हालेपछि पानी छरिएर बग्न नपाउँदा क्षति भएको उनको भनाइ छ । बराहक्षेत्र७ की चित्रकुमारी कार्कीको खेतमा लगाएको धानबाली बालुवाले पुरिदियो । पसाउने बेलाको धान मासियो, उनले भनिन्, प्रत्येक वर्ष अलिअलि बाढी आउँथ्यो, यो पटक त अति नै गयो। बराहक्षेत्र ५ कालाबन्जारका प्रायः घरहरु यो वर्ष डुबेका छन् । जंगल टोल, उराँव टोललगायतका क्षेत्र जलमग्न हुँदा घरहरु डुबेका छन् । खोला मिचेर घरहरु बन्न थालेपछि खोला बस्ती पसेको हो । स्थानीय अमित अधिकारीको हार्डवेयर पसलमा बाढी पसेर पाँच लाख रुपैयाँ बढीको क्षति भयो। यसअघि पसल डुबाउने गरी कहिल्यै बाढी आएको थिएन, उनले भने, बाटो र ढल निकास सही नहुँदा यस्तो भयो । बराहक्षेत्र ६ र ७ पनि डुबेको छ । बराहक्षेत्रमा रहेको २ हजार ८ सय हेक्टर खेति योग्य जमिनमध्ये ८५ प्रतिशतमा धान खेती हुने गरेको नगरपालिकाको कृषि शाखाले जानकारी दिएको छ । नगर कृषि शाखाले डुबानले क्षति भएको धान बालीको स्थलगत अनुगमनसमेत गरेको छ ।बराहक्षेत्र नगरपालिकाकी उपमेयर कमला मगरले बाढीले बाढीले प्रभावित क्षेत्रहरुको सूची तयार पारी योजना बनाउन थालेको जानकारी दिइन् ।"
जो विद्यालय जाँदैनन्,"जनकपुरधाम : छेउँमै दलित स्कुल छ, सदा पूर्वप्राथमिक विद्यालय। तर, मुसहर समुदायका बालबालिका सो विद्यालयमा पढ्न जाँदैनन्। अभिभावकको नागरिकता नभएपछि जन्मदर्ता नहुँदा मुसहर समुदायका बालबालिका पठनपाठनबाट वञ्चित छन्। प्रदेश २ का धेरै स्थानीय तहमा बालबालिका पोषण अभियान, प्रदेश सरकारको मुख्यमन्त्री बेटी पढाऊ, बेटी बचाऊ जस्ता गतिविधि चलिरहेको छ। महोत्तरीको लोहारपट्टी नगरपालिकास्थित मुसहर बस्तीको सदा टोलका बालबालिकालाई भने यस्तो अभियानले छुन सकेको छैन। अति विपन्न मुसहर समुदायको बसोबास भएको यो बस्तीमा सरकारको अभियान शून्य छ। महोत्तरी सदरमुकाम जलेश्वरको खैरा टोलका १० वर्षीया राधा र १२ वर्षिया सञ्जिता सदा बुवाआमालाई घरको कामकाज सघाउँछन्। खाना पकाउनेदेखि बस्तुभाउ चराउने उनीहरूको दैनिकी बनेको छ। जेठी छोरी सञ्जिताले घरको सबै काम हेुर्नुपर्छ, बहिनी राधाले उनलाई सघाउँछिन्। हामीले घरको काम गर्छौं, बुवाआमा अरूको खेतमा काम गर्न जानुहुन्छ, अनि साँझ र बिहान खाना खान्छौं। सञ्जिता भन्छिन्, पढ्ने मन त छ तर काम गर्नु कि पढ्नु ? प्रदेशको सदरमुकाम बन्न प्रयत्न धनुषाको जनकपुरधाम होस् वा पर्साको वीरगन्ज दुवै सहरमा धेरै बालबालिका विद्यालय जानबाट वञ्चित छन्। संघीय सरकारको तथ्यांकअनुसार प्रदेश २ मा विद्यालय जान वञ्चित बालबालिकाको संख्या धनुषा र पर्सामा सबैभन्दा धेरै छ। धनुषामा २७ हजार २ सय ९७ र पर्सामा २७ हजार १ सय ५ बालबालिका विद्यालय जाँदैनन्। यस्तै सूचीमा क्रमशः बारा, सर्लाही, रौतहट, सिरहा, सप्तरी र महोत्तरीमा छ। शिक्षा मन्त्रालयको तथ्यांकअनुसार प्रदेश २ का ८ जिल्लामा १ लाख ९१ हजार २ सय २१ बालबालिका विद्यालय बाहिर छन्। संविधानले शिक्षा अनिवार्य र निःशुल्क भनेको छ। सडक, सञ्चार र भौतिक पूर्वाधारले अन्य प्रदेशभन्दा अघि भए पनि पारिवारिक अवस्थाले प्रदेश २ का बालबालिका विद्यालय जाँदैनन्।"
जापानी प्रधानमन्त्रीमा योसिहिदे सुगा निश्चित,टोकियो (बीबीसी): जापानको सत्तारूढ पार्टीले सिन्जो आबेपछि योसिहिदे सुगालाई आफ्नो नयाँ नेता चुनेको छ । यसले सुगा नै नयाँ प्रधानमन्त्री हुने निश्चितजस्तै भएको छ । प्रधानमन्त्री आबेले स्वास्थ्य स्थिति खराब भएका कारण गत महिना राजिनामा दिएका थिए । ७१ वर्षीय सुगा आबेका नजिकका व्यक्ति मानिन्छन् । त्यसकारण उनले आबेकै नीतिलाई अगाडि बढाउने आशा गरिएको छ । नेता छान्न मतदान भएको थियो । आफ्नो पार्टीका सांसद र क्षेत्रीय प्रतिनिधिसमेत गरी ५ सय ३४ मा उनले ३ सय ७७ मत पाए । उनका प्रतिस्पर्धीमा पूर्वपरराष्ट्र मन्त्री फुमियो किसिदा र लिबरल डेमोक्य्राटिक पार्टीका पूर्वमहासचिव तथा पूर्वरक्षामन्त्री सिजेरु इसिबा थिए । सांसदबीच बुधबार मतदान हुने कार्यक्रम छ । पार्टीको बहुमत हेर्दा उनी प्रधानमन्त्री बन्ने निश्चित देखिन्छ । उनी स्ट्रबेरी किसानको परिवारमा जन्मिएका हुन् । उनले टोकियोस्थित होसेई विश्वविद्यालयबाट स्नातक गरी संसदीय चुनाव अभियानमा काम गर्न थालेका थिए । उनले लिबरल डेमोक्य्राटिक पार्टीको एक सांसदको सचिवका रूपमा काम गरे । त्यसपछि उनले आफ्नै राजनीतिक यात्रा सुरु गरे । उनी सन् १९८७ मा योकोहामा सिटी काउन्सिलमा चुनिएका थिए । सन् १९९६ मा पहिलो पटक जापानको सांसद पदमा विजयी भएपछि उनको राजनीतिक यात्रा रोकिएन ।
"परामर्श गरौं, पीडा भगाऔं !","काठमाडौं : एकान्तमा टोलाउने, मनमा कुरा खेलाइरहने, घुलमिल हुन नरुचाउने व्यक्ति देख्नुभएको छ ? यस्ता लक्षण भएका कोही छन् भने सहयोग गरौं। तपाईंको उचित परामर्शले पीडा हट्नेछ। आत्महत्या गर्ने व्यक्तिले सुरुमा केही न केही लक्षण देखाउँछन्। उनीहरू समस्या सुनाउन मान्दैनन्, स्वास्थ्य तथा जनसंख्या मन्त्रालयका प्रमुख विशेषज्ञ डा रोशन पोखरेलले भने, नातेदार वा साथीभाइले समस्या सुनिदिई सकारात्मक सल्लाह दिए आत्महत्याबाट जोगाउन सकिन्छ। समयमै सकारात्मक परामर्शसहित उपचार विधि अपनाउन सके आत्महत्याबाट जोगाउन सकिने मनोचिकित्सकको सुझाव छ। कोरोना कहरका बेला पछिल्लो पाँच महिनामा आत्महत्या गर्नेको संख्या वृद्धि भएको मन्त्रालयले जनाएको छ। नेपालमा हरेक वर्ष झन्डै ६ हजार जनाले आत्महत्या गर्छन्। डा पोखरेलका अनुसार हरेक दिन औसतमा १६ जनाले आत्महत्या गर्छन्। पछिल्लो पाँच महिना अवधिमा झन्डै २० प्रतिशत बढेको देखिन्छ। विज्ञका अनुसार आत्महत्याको मुख्य कारण मानसिक समस्या नै हुन्छ। मानसिक समस्याका कारण आत्तिने, डराउने, चिन्ता गर्ने र उदास भइरहने लक्षण देखिने गरेको चिकित्सक बताउँछन्। डर र चिन्ताले दैनिक व्यवहारमै परिवर्तन ल्याए मानसिक समस्या भएको अवस्था मानिने चिकित्सकको भनाइ छ। वरिष्ठ मनोचिकित्सक डा अनन्त अधिकारीका अनुसार कुनै पनि व्यक्तिमा जीवनको मोह नदेखिए मानसिक समस्या भएको हुन सक्छ। कुनै व्यक्ति टोलाउन थाले वा पहिलाझैं रमाउन छोडे र जीवनप्रति वितृष्णा लाग्ने कुरा गर्ने व्यक्तिमा मनोसामाजिक सहयोग गर्नुपर्ने हुन्छ, डा अधिकारीले भने। मानसिक समस्या भए पनि बिरामीले उपचार गर्न नचाहने उनको भनाइ छ। कतिपय महिलाले घरेलु हिंसाका कारण आत्महत्या गरेको पाइएको छ। पुरुषहरू पारिवारिक, सामाजिक, आर्थिक र व्यक्तिगत कारणले पनि आत्महत्या गर्ने विज्ञ बताउँछन्। उपचारका दुई विधि मनोपरामर्श वा उपचार गरेर आत्महत्यालाई रोक्न सकिन्छ। वरिष्ठ मनोचिकित्सकसमेत रहेका डा पोखरेलका अनुसार धेरैजसो आत्महत्यामा मानसिक कारण जिम्मेवार हुने भएकाले ८० प्रतिशतलाई उपचारबाट निको पार्न सकिन्छ। साइको थेरापी (काउन्सिलिङ) गर्न सकिन्छ। त्यस्तो व्यक्तिलाई घुलमिल गराउने र मनका कुरा बाहिर ल्याउन कोसिस गर्दा फाइदा पुग्छ, उनले भने, सुरुमा मान्दैनन् वा भन्दैनन् तर प्रयास जारी राख्नुपर्छ। साइको थेरापीबाट निको नभए औषधि सेवन (केमो थेरापी) उपचार विधि अपनाउन सकिन्छ। डा पोखरेलका अनुसार औषधि र परामर्श दुवै गर्न सकेको अवस्थामा आत्महत्याबाट बचाउन सकिन्छ। त्यस्तै नियमित व्यायाम तथा योग गर्ने, समयमा खाने र सुत्ने गर्नुपर्छ। मनोविद् वा मनोचिकित्सकसँग आवश्यक परामर्श लिन सकिन्छ। सुरुआती खालको मानसिक अवस्थामा औषधि उपचारसमेत नचाहिन सक्छ। जटिल अवस्थामा उपचार गर्दा समय अलि धेरै लाग्न सक्छ, डा अधिकारीले भने। निःशुल्क फोन गरौं पछिल्लो पाँच महिनामा आत्महत्या गर्ने क्रम बढेपछि सरकारले टोल फ्री नम्बर सार्वजनिक गरेको छ। १६६००१२१६०० टोल फ्री नम्बरमा फोन गर्न सकिने मन्त्रालयका प्रमुुख विशेषज्ञ डा पोखरेलले बताए।"
लकडाउनले आयोजना प्रभावित,"पोखरा : चैत ११ मा लकडाउन सुरु भएसँगै पोखरा खानेपानी सुधार आयोजनाको काम पनि रोकियो । काम गत महिनादेखि पुनः सुरु भए पनि निकै धिमा गतिमा चलेको छ । लकडाउनअघि भएको कामको तुलनामा अहिले १० प्रतिशत मजदुरले मात्रै काम पाएको खानेपानी संस्थानले बताएको छ । त्यतिबेला दैनिक पाँच सय कामदार खटिन्थे । लकडाउन भएसँगै आयोजनाका मुख्य जिम्मेवार जापानी कन्सलटेन्ट टोली चार्टर्ड प्लेनमा जापान फर्किएका थिए । उनीहरू अझै काममा फर्किएका छैनन् । त्यसैले थोरै जनशक्तिबाट मात्र काम भइरहेको खानेपानी संस्थान पोखराका शाखाका सहायक इन्जिनियर सन्तोषकुमार दासले बताए । उनका अनुसार जापानमा रहेका कन्सलटेन्टलाई नेपाल फर्कन सहज हुने गरी भिसाका लागि सहजीकरण गर्न खानेपानी मन्त्रालयले परराष्ट्र मन्त्रालयलाई पत्राचार गरेको छ । यो आयोजनालाई मेलम्चीपछिको दोस्रो ठूलो र नेपालकै सबैभन्दा स्वच्छ खानेपानी परियोजना रूपमा दाबी गरिन्छ । जुन जापान सरकारको ४ अर्ब ८१ करोड ३० लाख रुपैयाँ अनुदान दिने सम्झौतासँगै सुरु भएको थियो । यसमा मर्दी खोलाको पानीलाई प्रशोधन र शुद्धीकरण गरी पिउन योग्य बनाउने भएको छ । लकडाउनअघि पोखरा बजारमा गरेको पाइप विस्तारको कामलाई निकै व्यवस्थित भन्दै पोखरेलीले प्रशंसासमेत गरे । आयोजनाको काम समयमै सकिएमा पोखरेलीले २०७९ मंसिरसम्ममा शुद्ध पानी पिउन पाउने छन् । २० मे २०१९ मा शिलान्यास भएको उक्त आयोजना सन् २०२२ को डिसेम्बर १५ मा सक्नुपर्ने समय सीमा तोकेर काम सुरु भएको हो । आयोजना सुरु भएको एक वर्षको समयमा २२ प्रतिशत काम सकिएको र लक्ष्यभन्दा धेरै द्रुत गतिमा काम हुँदाहुँदै काम रोकिएको नेपाल खानेपानी संस्थान पोखरा शाखा प्रमुख कार्कीले बताए । पोखरा बजारमा १५ किलोमिटर क्षेत्रमा पाइप लाइन बिस्तार गरिसकिएको छ । त्यसैगरी फूलबारीमा २० लाख लिटर पानी अट्ने पानी ट्यांकी निर्माणको काम ८० प्रतिशत सम्पन्न भइसकेको, कोलपाटन, पस्र्याङमा निर्माण भइरहेको २०२० लाख लिटरको रिजर्भवायर पानी ट्यांकी निर्माणको काम पनि भइरहेको थियो । पानी थिग्य्राउने (सेडिमेन्ट ट्यांक), फिल्टर, सफा पानी मात्र संकलन गर्ने ट्यांकी र क्लोरिनेसन प्लान निर्माणलगायतका काम भइरहेको अवस्थामा काम रोकिएको उनले बताए । मर्दी खोलाबाट साढे चार करोड लिटर पानी दैनिक उपयोग हुँदै आएको छ । पोखराको भोटीखोला, कालीमुडा, धारापानी, पाँच वटा बोरिङलगायतबाट दैनिक एक करोड लिटर पानी गरी साढे पाँच करोड लिटर खानेपानी उत्पादन हुँदै आएको छ । पोखरामा दैनिक ६ करोड लिटर पानीको माग छ ।"
ढोरपाटनमा समस्य समस्या,"बागलुङ : भदौ १७ गते राति भुजीखोलामा आएको बाढीले गाउँको विकास र सुविधा बगाएपछि ढोरपाटनका बासिन्दा एक दशकअघिको उराठलाग्दो दैनिकीमा फर्किन विवश छन । नेपालकै एक मात्र सिकार आरक्ष ढोरपाटनको देउराली नजिक पहाड खसेर थुनिएको भुजीखोला केही घण्टापछि फुट्दा आएको बाढीमा परी २२ जनाको ज्यान गएको छ भने १६ जना बेपत्ता छन् । बाढीले ८० घर पूर्ण रूपमा बगाएको छ भने ३० घरमा आंशिक क्षति पुगेको छ । ढोरपाटन नगरपालिका ७, ८ र ९ मा अहिले सडक मात्र होइन सडक आसपासका घर पनि छैनन् । परिवारका प्रिय अभिभावक छैनन् । कलकलाउँदा दर्जनौं सन्तानहरू पनि छैनन् । बिजुली, स्कुल, स्वास्थ्यचौकी, खानेपानीको मुहान, पाइप र धाराहरू बाढीले बगाएको छ । टेलिफोनको सहज पहुँच छैन । भदौ १९ ढोरपाटनवासीका लागि कालो दिन बनेर आएको स्थानीय नारायण विकले बताए । हामीले सुविधा महसुस गर्न थालेका थियौं । केही क्षणको बाढीले हामीलाई पुरानै अवस्थामा फर्काइदियो । उनले भने । बाढीले भुजीखोला किनारको सालझन्डीढोरपाटन सडकको १० किलोमिटर सडक बगरमा परिणत गरेको छ । ढोरपाटन जोड्ने मुख्य सडक अवरुद्ध हुँदा सवारी आवागमन ठप्प छ । बाढीले सेराबाङ, लाकुरीबोट र सुप्राङमा दुई किलोमिटर पैदल मार्गसमेत बगाएको छ । कतिपय ठाउँमा रूखका लहरा समाएर यात्रा गर्नुपर्ने बाध्यता छ भने राहत सामग्री ढोरपाटन नगरपालिकाको केन्द्र बुर्तिबाङमा थुप्रिएको छ । सरकारको प्राथमिकतामा रहेको आयोजनामध्येको सालझन्डी ढोरपाटन सडक पुरानै अवस्थामा ल्याउन करिब ६० करोड रुपैयाँ लाग्ने स्थलगत अध्ययनका क्रममा पाइएको सालझन्डी ढोरपाटन सडक आयोजना कार्यालय सन्धिखर्कका आयोजना प्रमुख जयलाल मरासिनीले बताए । क्षतिको विवरण र नयाँ ट्र्याक बनाउन एवं मर्मत गर्न लाग्ने खर्चको अनुमानित विवरण सडक विभाग हुँदै अर्थ मन्त्रालयमा पुर्याएको उनले बताए । मरासिनीका अनुसार तत्कालै साना सवारी ढोरपाटनको देउराली पुर्याउन पाँच करोड लागत अनुमान गरिएको छ । सडक नहुँदा राहत पुर्याउनदेखि आवागमनमा समेत ठूलो सकस भएकाले चार वटा डोजरमार्फत सडक खुलाउने काम भइरहेको ढोरपाटन नगरपालिकाका मेयर देवकुमार नेपालीले जानकारी दिए । उनले भने, तत्कालका लागि राहतमै ध्यान केन्द्रित गराएका छौं, अबको केही दिनमा सडक खुलाउने गरी काम अघि बढाएका छौं । विद्युत्, खानेपानी, सञ्चारलगायत समस्या समाधानका लागि सम्बन्धित कार्यालयमार्फत् प्रदेश, केन्द्र सरकार र अरू सहयोगीसँग पहल र समन्वय गरिरहेको उनले बताए । बाढीले भुजीखोलामा पर्ने ११ वटा विद्युत् गृह र नहर बगाउँदा ढोरपाटनका तीन वडा ७, ८ र ९ पूरै अन्धकारमय छ । कतिपय ठाउँमा रूखका लहरा समाएर यात्रा गर्नुपर्ने बाध्यता छ भने राहत सामग्री ढोरपाटन नगरपालिकाको केन्द्र बुर्तिबाङमा थुप्रिएको छ । विद्युत् नभए पछि मोबाइल चार्ज गर्न नपाउँदा र मोबाइल टावरसमेत नहुँदा बाढी प्रभावित क्षेत्रमा सम्पर्क विच्छेद भएको छ । बाढीले ढोरपाटन९ स्थित लाकुरीबोट स्वास्थ्यचौकीको भवन, जनचेतना प्राविको चारकोठे भवन, सरस्वती प्राविको २ कोठे भवन बगाएको छ । खानेपानी र सिँचाइको मुहान, पाइप र धारा बगाएपछि पिउने पानीका लागिसमेत सकस भएको ढोरपाटन नगरपालिका ९ का अध्यक्ष हरिबहादुर घर्तीले बताए । जता हेर्यो, उतै समस्या छ । खानेपानीदेखि विद्युत्, सडक, सञ्चार, खाद्यान्न, आवास सबै समस्याले आक्रान्त छौं, उनले भने, नगरपालिकाका मार्फत माथिल्लो निकायमा ध्यानाकर्षण गराउने काम भएको छ । बागलुङ २ का सांसद देवेन्द्र पौडेलले बाढी ग्रस्त क्षेत्र पुनर्निर्माणका लागि पहल भइरहेको बताए । भौतिक योजना मन्त्रीलगायतसँग छलफल भइसकेको छ, उनले भने, १५ दिन भित्र सडक खुलाउने र जग्गा व्यवस्थापन गरी एकीकृत वस्ती निर्माण गर्ने विषयमा प्रतिबद्धता प्राप्त भएको छ ।"
हजार कथाका एक्ला स्टार,"काठमाडौं : फिल्मका सुपर स्टारले कति नायिकासँग अनस्क्रिन रोमान्स गर्ने अवसर पाउलान् ? हदै भए दुई चार दर्जन। तर नेपालमा एक यस्ता कलाकार तथा मोडल छन् जसले सयौं युवतीसँग रोमान्स गर्ने सौभाग्य पाए। छोटो समयमै हजारभन्दा बढी म्युजिक भिडियो, विज्ञापन तथा साना चलचित्रमा अभिनय गरेर रेकर्ड बनाएका यी अभिनेता हुन्, नीराजन प्रधान। नीराजनले म्युजिक भिडियोमा अभिनय गर्ने मोडल तथा अभिनेत्रीसँग त रोमान्स गरे नै, ठूलो पर्दाका चल्तीका प्रायः सबै नायिकासँग पनि स्क्रिन सेयर गर्ने अवसर पाए। मिस नेपालदेखि चल्तीका मोडलसम्म, चल्तीका डान्सरदेखि नायिकासम्म उनको अँगालोमा देखिए। उनी अभिनीत धेरै गीतका भिडियोले युट्युब ट्रेन्डिङमा रेकर्ड बनाए भने केही सदाबहार बने। लकडाउनको यो विषम परिस्थितिमा पनि उनको व्यस्तता कायम नै रह्यो। यो अवधिमा उनका धेरै स्तरीय भिडियो सार्वजनिक भए। अहिले म्युजिक भिडियो पनि फिल्मझैं कथानक बन्न थालेपछि त झन् उनको डिमान्ड बढ्यो। यही क्रममा नीराजनले पूर्व मिस नेपाल सृष्टि श्रेष्ठसँग अभिनय गरेको साँझ बोलको भिडियो दर्शकमाझ आयो। यसलाई दर्शकले निकै मन पराए। अहिले फर्केर हेर्दा उनले काम नगरेका निर्देशक तथा मोडल कमै मात्र बाँकी होलान्। तनहुँमा जन्मेका नीराजनले स्कुले शिक्षा त्यहीँबाट पूरा गरेका हुन्। उच्च शिक्षा अध्ययनसँगै आफ्नो सानैदेखिको नायक र मोडल बन्ने सपना मनभरि सँगाल्दै उनी राजधानी हानिए। केही समय विदेशी भूमिमा बिताएर नेपाल फर्किएपछि उनको मोडलिङ यात्रा सुरु भयो। उनको रंगीन दुनियाँको यात्रा पनि अलि फरक नै छ। फिल्म क्षेत्रमा काम गरिरहेका रोहित रुम्बासँगको भेटले उनलाई सुरुमा डान्सर बनायो। सुर्खेतमा आयोजित चलचित्र महोत्सवमा उनले नायिका अनु शाहसँग कोरियोग्राफर गोविन्द राईको कोरियोग्राफीमा नृत्य गरे। त्यहाँ कलाकारको क्रेज देखेपछि मलाई यो क्षेत्रले मोहनी नै लगायो, उनले सुनाए। सुर्खेत महोत्सवपछि कलाकार बन्ने भूतले झन् गाँज्यो उनलाई। त्यताबाट आएपछि पहिलो भिडियो नै आलोक नेम्वाङसँग गर्ने अवसर जुट्यो। यो भिडियो रिलिज भएपछि मलाई अफरको खाँचो भएन, उनले भने। उनले दोस्रो भिडियो नै वर्षा राउतको जोडी भएर गरे। भिडियोको क्रेज बढ्दै गएपछि विज्ञापनमा काम पाउन थाले। नेपालका प्रायः ठूला ब्रान्डका एडहरूमा नीराजनको राज हुन थाल्यो। गायक शिव परियारको नभेटी नभेटीमा उनले स्वस्तिमासँग जोडी बाँधे। हजारभन्दा धेरै भिडियोका नायक निराजनले काम गर्ने क्रममा विभिन्न संघसंस्थाबाट थुप्रै अवार्ड हात पारेका छन्। नीराजनलाई अहिले ठूलो पर्दाका थुप्रै फिल्मबाट पनि अफर आइरहेका छन्। ठूलो पर्दामा जम्प गर्दा सबै कुरा हेरेर मात्रै गर्ने सुरमा छु, उनले आफ्नो योजना सुनाए, यही क्षेत्रमा जीवन बिताउने भएपछि सबैतिर काम गर्नुपर्छ। अबको फड्को फिल्म नै हो।"
ट्विटरमा भाषा सिकाउँदै,"काठमाडौं : प्रायः सामाजिक सञ्जाल प्रयोगकर्ताले आफ्नो योग्यता, कार्यालयमा आबद्धतालगायत विवरण संलग्न गरी चिनारी दिएका हुन्छन्। उनको ट्विटर चिनारीमा भने योग्यता, कार्यालयमा आबद्धता नभई केवल उल्लेख छ, नेपाल र नेपाली भाषालाई प्रेमसाथ सम्मान गर्छु। भाषा बिगारेको देख्दा दुःखित हुन्छु। पारदर्शिता र मेहनतमा विश्वास लाग्छ। ट्विटरमा उनका करिब साढे १३ हजार फलोअर छन्। अरूले भाषा बिगारेर गरेको ट्विट देख्नेबित्तिकै उनलाई सिकसिको लाग्छ। र, गलत सम्प्रेषित सबै शब्द इंगित गर्दै सुधारेर रिट्विट गर्छिन्, शुद्ध लेखौं र नेपाली भाषालाई सम्मान गरौं। उनी हुन्, बर्दिया घर भएकी झापाकी कृतिका थारू। ट्विटरमा उनको हेन्डल नेपालीमान ८ रहेको छ। पछिल्लोपटक नेकपा प्रवक्ता नारायणकाजी श्रेष्ठले पार्टीको निर्णयबारे जानकारी दिएको स्ट्याटसमा उनले ६ वटा शब्दमा अशुद्धि औंल्याएकी छन्। राप्रपाका नेता कमल थापा आफ्नो भाषा सुधारिदिएकोमा उनीप्रति आभारी छन्। ३१ असारको स्ट्याटसमा थापाले लेखेका छन्, मेरो ह्रस्वदीर्घ र शब्द विन्याससम्बन्धी ज्ञान कमजोर छ। नेपालीमान ८ले सच्याई दिनुभएमा र सिकाई दिनुभएमा अप्ठ्यारो मान्ने छैन, खुसी हुनेछु। प्रायः अनलाइनका समाचार मात्रै होइन, मूलधारका पत्रिकामा पनि भाषाको कन्तबिजोग छ। यस्तोमा सामाजिक सञ्जालमा भाषा शुद्ध खोज्नु गाह्रो काम हो। किनकि कुरा बुझे भैगो नि भन्ने तर्क गरिन्छ। यसरी भाषामा शुद्धता आउँदैन भन्ने मनन गरेर कृतिले नेपाली भाषा सुधारलाई अभियानको रूपमा लाने सोच बनाइन्। कृतिकाले विद्यार्थी राजनीतिबाट आएकी रामकुमारी झाँक्रीलाई दिदी कमसेकम विद्यार्थी शब्द त शुद्ध लेख्नोस् भन्ने आग्रह गरेकी छन्। आक्कलझुक्कल कृतिकाले पोस्ट् गर्ने शब्दमा पनि गल्ती हुन्छ। यस्तोमा ट्विटेहरूको प्रतिक्रिया हुन्छ, क्या हो, गुरुमा भएर नि गल्ती गर्ने ? यसरी ट्विटर प्रयोगकर्ताहरू उनलाई भाषा सिकाउने गुरुआमा भन्न थालेका छन्। हालै कृतिकाले बुक हिलका प्रकाशक भूपेन्द्र खड्काले ट्विट गरेको स्ट्याटसलाई लिएर चन्द्रबिन्दु र शिरबिन्दुको फरक सुझाएकी छन्। विद्यार्थी राजनीतिबाट आएकी रामकुमारी झाँक्रीलाई दिदी कमसेकम विद्यार्थी शब्द त शुद्ध लेख्नोस् भन्ने आग्रह गरेकी छन्। एक वर्ष भयो, कृतिकाले भाषिक शुद्धता अभियान चलाएको। भन्छिन्, नेपाल आएपछि पो थाहा पाएँ, प्रायःले नेपाली भाषाको हुर्मत काटिरहेका रहेछन्। अनि विशेषतः राजनीतिकर्मी, प्राध्यापक, चिकित्सक र केही सामाजिक अभियन्ता जसलाई नेपाली समाजले बढी सुन्छ र हेर्छ; उनीहरूको स्ट्याटसबाटै सच्याउने अभियान सुरु गरेकी हुँ। आफ्नो स्ट्याटसमा शुद्ध लेख्न सुझाएपछि सबैलाई कहाँ पच्छ र ? केहीले उनलाई तीतो वचन लगाए। त्यसैले कृतिकाले ट्विट गरिन्, शुद्ध लेखौं र नेपाली भाषालाई सम्मान गरौं भन्ने भाषा सुधारको अभियानलाई साथ दिएर मन पराई दिनुहुने सम्पूर्णमा धन्यवाद। कसैलाई यसबाट दिक्क लागे कृपया जानकारी गराइदिनुहोला। अबदेखि दिक्क नलगाउने निर्णय गरेकी छु। उनको त्यस्तो स्ट्याटसमा प्रदेश १ योजना आयोग प्रमुख सुबोध प्याकुरेललगायत धेरैको भाषिक सुधारको अभियानलाई नरोक्न आग्रह आयो। एकजनाले लेखे, जारी राख्नुहोला, बिनाशुल्क कक्षा लिइरहेको महसुस भइराखेको छ। अर्कोले लेखे, अभियान जारी राख्नुहोला। दिक्क मान्नेहरू मान्दै गरून्। ट्विटरमा आएका यस्ता प्रतिक्रियापछि नेपाली भाषा सुधार्ने कृतिकाको अभियान जारी छ। उनले लकडाउनको यो बीचमा ट्विटर प्रयोगकर्तालाई ट्विट गर्दै व्याकरण सिकाइन्। उनले प्रस्ट्याइन्, मैले सुधारको कार्य बन्द गर्ने भनेकी होइन तर कति व्यक्तिलाई बिगार्न र बिग्रिएकै भाषा मन पर्छ रे, मैले त्यस्ता दिक्क मान्नेहरूको मात्र नसुधार्ने भनेकी हुँ। वर्ष दिनपहिले कृतिकाले आउनुहोस् मसँगसँगै संस्कृत सिकौं भन्दै संस्कृतको शब्दार्थ दिने अभियान थालेकी थिइन्। कृतिका अमेरिकामा लामो समय पढिन्। यस्तोमा अंगे्रजी त त्यसै पनि राम्रो तर नेपाली लेखन चुनौतीपूर्ण थियो। मेहनत गरेर नेपाली सुधारिन्। प्रयोग हुने माहोल नहुँदा उनको आफ्नै थारू भाषा भने कमजोर भएको छ।"
नेकपामा विवाद नगर्ने वाचा (आन्तरिक सर्कुलरसहित ),"काठमाडौं : नेकपाका दुई अध्यक्ष केपी शर्मा ओली र पुष्पकमल दाहालले सोमबार १९ पृष्ठको अन्तरपार्टी निर्देशन जारी गरेका छन्। उनीहरूले भदौ २६ लाई पुरानो विवादमा नफर्किने निश्चित समय (कट अफ डेट) निर्धारण गर्ने बताएका छन्। पुनः पुरानै अन्तरविरोधपूर्ण विवाद नगर्ने सुनिश्चित गर्ने प्रतिबद्धता ओली र दाहालले जनाएका छन्। पार्टीभित्र देखा परेको विवाद वा मतभेदका सम्बन्धमा स्थायी कमिटीको पाचांै बैठक समापनको मिति २०७७ भदौ २६ गतेलाई पुरानो विवादतर्फ नफर्किने निश्चित समय (कट अफ डेट) निर्धारण गर्ने र पुनः त्यस प्रकारको अन्तरविरोधपूर्ण विवाद नहुने कुरा सुनिश्चित गर्ने, निर्देशनको पृष्ठ ७ को बुँदा नम्बर ५६ मा छ। पार्टी एकतायताका २७ महिनासम्म पुरानो बक्यौता विषयमै पार्टी र सरकारले गोलचक्कर लगाइरहँदा दुवै मोर्चा लथालिंग र प्रभावकारी बन्न नसकेको प्रश्न पार्टीभित्रै उठेको थियो। यही अवस्थामा अध्यक्षद्वयले त्यस्तो प्रतिबद्धतासहितको निर्देशन जारी गरेका हुन्। यो सर्कुलर पार्टीका केन्द्रीय सदस्य र जनवर्गीय संगठनका प्रमुखहरूलाई पठाइएको छ। झन्डै विभाजनको मुखबाट जोगिएर २६ भदौमा स्थायी समिति बैठक बसी पार्टीभित्रको विवाद टुंगो लगाइएको थियो। त्यसपछि सोही दिनलाई पुरानो विवादतर्फ नफर्किने निश्चित समय (कट अफ डेट) निर्धारण गरी अगाडि बढ्ने नेकपाले जनाएको हो। कटुतापूर्ण अन्तरविरोधको चक्र पार गर्दै स्थायी समिति बैठक सर्वसम्मतका साथ निर्णयमा पुग्न सफल भएको छ। यो बैठक र यसका निर्णय ऐतिहासिक महŒवका छन्। स्थायी समिति बैठकका निर्णयहरूको महŒवलाई उचित ढंगले आत्मसात् गर्ने र सक्रिय एवं सिर्जनशील भएर तिनको कार्यान्वयनमा लाग्ने गुरुत्तर जिम्मेवारीमा सबै जुट्नुपर्छ, सर्कुलरमा नेता कार्यकर्तालाई निर्देशन दिँदै भनिएको छ, आउनुहोस्, एकता र सक्रियताका साथ निर्णय कार्यान्वयनमा जुटौं। देश र जनताका पक्षमा उपलब्धिहरूका नयाँ कीर्तिमान कायम गर्दै अगाडि बढौं। तत्कालीन एमाले र माओवादी केन्द्रबीच २०७५ जेठ ३ मा पार्टी एकता भएको थियो। त्यसयता एकता प्रक्रियाका विधि, पद्धति, विधान कार्यान्वयन, सरकारको कामको समीक्षा, एमसीसी सम्झौतालगायत विषयमा नेकपा रुमल्लिएको थियो। यस्तै, उपाध्यक्ष वामदेव गौतमको सांसद बन्ने चाहना, शीर्ष नेताहरूको वरीयता, दुई अध्यक्षको कार्यविभाजन र कार्याधिकार, पोलिटब्युरो गठन, एक व्यक्ति एक मुख्य जिम्मेवारीलगायत विवादमा नेकपाले गोलचक्कर लगाइरहेको थियो। सचिवालय, स्थायी कमिटी र केन्द्रीय कमिटीका गरी दर्जनौं बैठकमा यही पुरानै विषयमा छलफल घुमिरहेका थिए। पार्टी एकताका बेला अध्यक्षद्वयको कार्याधिकार बाँडफाँटबारे भएका सहमति कार्यान्वयनलाई लिएर विवाद हुँदा शक्ति संघर्ष चर्किंदै आएको थियो। एकतापूर्व दुई अध्यक्षले अढाईअढाई वर्ष आलोपालो सरकारको नेतृत्व गर्ने गोप्य सहमति गरेका थिए। उक्त सम्झौता सार्वजनिक भएपछि २०७६ मंसिर ४ मा त्यसलाई प्रतिस्थापन गर्न ओलीले ५ वर्ष नै सरकार र दाहालले पार्टीको कार्यकारी अध्यक्षको जिम्मेवारी सम्हाल्ने गरी सचिवालयले निर्णय गरेको थियो। तर, त्यो सहमति पनि कार्यान्वयन नभएको भन्दै दाहालले प्रश्न उठाएका थिए। स्थायी समितिको पछिल्लो बैठकले ओली र दाहालको अधिकारलाई थप व्याख्या गर्ने र प्रस्ट्याउने काम गरेको छ। उपाध्यक्ष गौतमकै सवालमा पनि प्रतिनिधिसभामा जाने विषयमा नेकपाले चक्कर लगाइरहेको थियो। पछि गौतमलाई प्रतिनिधिसभामा नभई राष्ट्रियसभा सदस्यमा लैजाने निर्णय पार्टीले गरेको थियो। त्यसमा पनि संविधान संशोधन गर्न कार्यदल गठन गर्ने, भंग गर्नेलगायतको गोलचक्करमै नेकपा घुमिरह्यो। ६ महिनासम्म पनि यो निर्णय कार्यान्वयन नभएपछि पुनः भदौ १८ को सचिवालयले गौतमलाई नै राष्ट्रियसभामा लैजाने निर्णय गर्नु परेको थियो। केन्द्रदेखि प्रदेशसम्म सरकारको नेतृत्व गरिरहेका नेता आत्मकेन्द्रित विवादमै रुमल्लिइरहेका र जनताको विपत्ति र अप्ठ्यारोसँग साझेदारी नगरी जनसरोकारको विषयबाट कटिँदै गएको आरोप नेकपालाई लाग्दै आएको थियो। तर, अब उसले पार्टीभित्र एकै विषयको विवादमा मात्र नअलमलिने प्रतिबद्धता सर्कुलरमार्पत गरेको हो। अनुशासनमा कडाइ नेकपाले पार्टीभित्रको अनुशासनमा पनि कडाइ गर्ने गरी सर्कुलर गरेको छ। नेता र कार्यकर्ताबीच सार्वजनिक रूपमा गरिने तथ्यहीन र अमर्यादित आरोपप्रत्यारोप बन्द गर्ने, आफ्नो मत वा असहमति कमिटी प्रणालीअन्तर्गत मर्यादित रूपमा राख्ने, गुटबन्दीपूर्ण क्रियाकलाप नगर्ने सर्कुलरमा उल्लेख छ। यस्तै, गुटगत गतिविधिलाई संरक्षण, प्र श्रय र प्रोत्साहन नदिने, अनेकता, अराजकता, अनुशासनहीनता र गुटबन्दीपूर्ण कार्यलाई अनुशासनात्मक कारबाहीको विषय बनाउने जनाइएको छ। पार्टी विधानबमोजिम कारबाही गर्ने पनि दुई अध्यक्षले स्पष्ट पारेका छन्। पार्टीको प्रचार संयन्त्र चुस्तदुरुस्त र प्रभावकारी बनाउने उल्लेख छ। सञ्चारमाध्यममा पार्टी हितविपरीतका अनधिकृत, प्रायोजित र तथ्यहीन समाचार सम्प्रेषण गर्ने प्रवृत्तिलाई नियन्त्रण गर्ने र त्यस्ता पात्रलाई जवाफदेही बनाउने पनि जनाइएको छ। वेबसाइट तथा अन्य डिजिटल प्लेटफर्ममा देखा परेका पार्टीका नेता तथा कार्यकर्ताको अराजकता र अनुशासनहीन कार्यलाई निरुत्साहित गर्ने नेकपाले जनाएको छ। पार्टी कमिटी तथा जनसंगठनमा विद्यमान गम्भीर प्रकृतिका अन्तरविरोधलाई आन्तरिक छलफल र पारस्परिक सहमतिका आधारमा समाधान गर्न निर्देशन गर्ने बताइएको छ। गम्भीर प्रकृतिका अन्तरविरोधको समाधानका लागि केन्द्रीय संगठन विभागका तर्फबाट विशेष टोली खटाउने पनि सर्कुलरमा उल्लेख छ। नेकपाले जारी गरेको अन्तरपार्टी निर्देशन"
निर्दयी घरबेटी : पानीको निहुँमा निभेको ज्योति,"काठमाडौं : भारत बिहारका ४२ वर्षीय शम्भु महतोले नेपाललाई कर्मभूमि बनाएको दुई दशक नाघ्यो। मोतिहारीको पूर्वी चम्पारण पोस्ट संग्रामपुरस्थित घर छाडेर नेपाल पसेपछि उनी केही वर्ष बारामा बसे। स्थानीयसँग राम्रैसँग घुलमिल भए। त्यहाँ मजदुरी गरेर गुजारा चलाउँथे। उनी केही समयपछि भारत नै फर्किए। नितुदेवी (मीरा)सँग विवाह गरे। विवाहपछि जीवन धान्न धौधौ पर्यो। दुई छोरा भएपछि झनै सकस भयो। जन्मथलोमा काम पाएनन्। उनी नेपालै आए। यसपटक उनी बारा होइन, काठमाडौं पसे। काठमाडौं आएपछि सार्वजनिक यातायातमा सहचालक भए। आम्दानी हुन थालेपछि उनले परिवारलाई पनि यतै ल्याए। पहिले गाडीमै बास बस्ने उनले कीर्तिपुरको नगाउँमा डेरा लिए। जेठो छोरा राहुल र कान्छो छोरा राजलाई भत्केपाटीस्थित बालकुमारी स्कुलमा भर्ना गरिदिए। कीर्तिपुरमै उनको कान्छो छोरो जन्मियो। उनी १४ महिनाअघि कीर्तिपुर७ भाजंगलमा सरे। भूकम्पले चर्किएको घर मासिक ४ हजारमा भाडा लिएर बसे। त्यहाँ घरबेटी बस्दैनथे। नयाँ ठाउँमा सरेपछि छोराहरूलाई पनि त्यही नजिकैको वैष्णवी माविमा भर्ना गरिदिए। जेठा राहुल १०, माइला राज ८ र कान्छो रोशन १ कक्षामा अध्ययनरत छन्। शम्भु मजदुरी गरेर तीन छोरासहितको परिवार चलाइरहेका थिए। कहिले सार्वजनिक यातायातमा सहचालक त कहिले फलफूल तथा तरकारी व्यवसाय गर्थे। खाली समयमा पाएको काम गर्थे। स्थानीयसँगको सम्बन्ध राम्रै थियो। सबैले माया पनि गर्थे। नसोचेको बज्रपात उनको परिवारमा शुक्रबार नसोचेको बज्रपात आइलाग्यो। घरबेटीले पानीको निहुँमा कुटपिट गर्दा शम्भुको ज्यान गयो। उनको परिवार शोकमा परेको छ। तर, कसरी गुजारा चलाउने र तीन छोराको लालनपालन कसरी गर्ने भन्ने चिन्ताले नितुदेवीलाई सताउन थालेको छ। यो परिवार शुक्रबार नै नयाँ कोठामा सरे पनि त्यहाँ बस्न सकेका छैनन्। उनीहरू दोषीलाई कडाभन्दा कडा कारबाहीको माग गर्दै दिनरात महानगरीय प्रहरी वृत्त कीर्तिपुरमा धर्ना दिइरहेका छन्। नितुदेवीले आफूलाई न्याय र परिवारको लालनपालनका लागि उचित व्यवस्था गरिदिनुपर्ने बताइन्। हाम्रो सम्पत्तिका नाममा केही छैन। भारतमा पनि जमिनको नाममा एक टुक्रा पनि छैन। परिवारको सहारा नै नभएपछि तीनतीन जना छोराको लालनपालन कसरी गर्ने ? , उनले प्रश्न गरिन्, बितेको मान्छे फर्किने कुरा भएन। त्यसैले हामीलाई न्याय चाहिन्छ। परिवारको लालनपालनको व्यवस्था हुनुपर्छ। कोठा सरेपछि जघन्य घटना शम्भुका माइला छोरा राजले लकडाउन र निषेधाज्ञाका कारण घर भाडा तिर्न नसकेको बताए। उनीहरू तरकारी र फलफूल बेचेर बल्लतल्ल गुजारा चलाइरहेका थिए। उनले घरबेटी प्रेमकृष्ण महर्जनलाई केही समयपछि एकमुष्ठ भाडा दिने भनेका थिए। तर, घरबेटी महर्जनले भाडा नदिए तुरुन्त कोठा सर्न दबाब दिए। लगातारको दबाबपछि उनले अघिल्लो साता १२ हजार रुपैयाँ घरबेटीलाई दिए। एक महिनाको एड्भान्स दिँदा पनि महर्जनले घर छोड्न दबाब दिए। हामीले एक महिनाको एड्भान्ससमेत दिएका थियौं, नितुदेवीले भनिन्, पैसा लिएपछि हामीलाई झन् नराम्रो व्यवहार गरे। घर छाडेर जान धम्क्याए। उनका अनुसार घरबेटीका अरू परिवारले पनि पटकपटक दबाब दिएपछि शम्भु कोठा खोजीमा लागे। उनले पहिले बसेको नजिकै कोठा पाए र केही सामान ओसारे। केही सामान पुरानै डेरामा भएकाले उनी शुक्रबार पनि सामान ओसारिरहेका थिए। शुक्रबार शम्भु पुरानो डेरामा जारमा पानी भर्दै थिए। ड्रममा राखेको पानी जारमा राखेर उनी नयाँ डेरामा लैजाँदै थिए। उनले पानी खन्याइरहेका बेला घरबेटी महर्जन त्यहाँ पुगे। उनले पानी नलैजान भने। तर, शम्भुले आफूले जम्मा गरेको पानी लैजाने जिद्दी गरे। त्यही विवादमा घरबेटी महर्जनले ढोकाको गजबार निकालेर शम्भुको कोखामा हिर्काए। शम्भु चिच्याएपछि घरभित्र रहेकी नितुदेवी बाहिर निस्किन्। दौडिएर बाहिर आउँदा घरबेटी महर्जनले गजबारले हिर्काइरहेका थिए। बाहिर बुढा कराएको सुनेर हतारहतार बाहिर निस्किँदा घरबेटीले ढोकाको गजबारले हिर्काइरहेका थिए। मैले छुटाउन खोज्दा नसकेपछि कराएँ र वरपरका मानिसहरू आएर छुट्याए, उनले भनिन्। अरूले छुट्याउन खोज्दाखोज्दै शम्भु अलि पर गएर ढले। स्थानीयले नै प्रहरीलाई खबर गरेका थिए। प्रहरीले उद्धार गरी कीर्तिपुर अस्पताल पुर्याएको थियो। अस्पताल लगेको केही समयपछि चिकित्सकले शम्भुलाई मृत घोषित गरेका थिए। कीर्तिपुर अस्पतालमा मृत्यु भएका शम्भुको शव पोस्टमार्टमका लागि प्रहरीले त्रिवि शिक्षण अस्पताल महाराजगन्जमा पठाएको छ। पोस्टमार्टम गर्न परिवारको पनि सहमति आवश्यक पर्छ। तर, शम्भुका परिवारले सहमति दिँदा केही समय ढिला भएको र मंगलबार मात्र पोस्टमार्टम रिपोर्ट आउने महानगरीय प्रहरी परिसर काठमाडौंका प्रवक्ता प्रहरी उपरीक्षक सोमेन्द्रसिंह राठौरले बताए। परिवारले सहमति नदिँदा पोस्टमार्टम गर्न केही समय लाग्यो। सोमबार परिवारले सहमति दिइसकेकाले मंगलबार रिपोर्ट आउँछ, प्रवक्ता राठौरले भने। नितुदेवीले भने घरबेटीका परिवारका सबै सदस्यलाई पक्राउ नगरी शव नबुझ्ने अडान राखेकी थिइन्। उनले शनिबार ६६ वर्षीय महर्जन, उनकी ६३ वर्षीया श्रीमती, दुई छोरा र दुई छोरीविरुद्ध किटानी जाहेरी दिएकी छन्। उनको जाहेरीका आधारमा प्रहरीले महर्जनसँगै उनका दुई छोरा परमेश्वर र प्रमोद महर्जनलाई पनि पक्राउ गरेको छ। उनीहरूलाई हिरासतमा राखेर थप अनुसन्धान गर्न अदालतले एक साताको म्याद दिएको प्रवक्ता राठौरले बताए। प्रहरीका अनुसार प्रारम्भिक अनुसन्धानमा शम्भुको कोखामा चोट देखिएको छ। अन्यत्र बाहिरी चोटपटक भने छैन। पोस्टमार्टम रिपोर्ट आएपछि मात्र मृत्युको कारण खुल्ने प्रहरीले जनाएको छ। उद्धार गर्न ढिलाइ एक स्थानीयका अनुसार कुटाइबाट लडेका शम्भुलाई समयमै अस्पताल पुर्याउन पाएको भए ज्यान जोगिन सक्थ्यो। शम्भुले रक्सी सेवन पनि गरेको भन्दै प्रहरीले उद्धारमा ढिलाइ गरेको उनले बताए। रक्सी सेवन गरेर ढलेको भन्दै प्रहरीले केही समय उद्धार नै गरेनन्, उनले भने, समयमै अस्पताल पुर्याउन सकेको भए उनको ज्यान जोगिन्थ्यो। उनका अनुसार साढे १२ बजे घटना भए पनि प्रहरीले शम्भुलाई २ बजे मात्रै अस्पताल पुर्याएको थियो। प्रवक्ता राठौरले भने घटना थाहा पाउनेबित्तिकै घटनास्थलमा पुगेर शम्भुको उद्धार गरेर अस्पताल पुर्याएको बताए। प्रहरीले खबर पाउनासाथ समयमै पुगेर उद्धार गरेर अस्पताल पुर्याएको हो, उनले भने, प्रहरीले आफ्नो जिम्मेवारी पूरा गरेको छ।"
