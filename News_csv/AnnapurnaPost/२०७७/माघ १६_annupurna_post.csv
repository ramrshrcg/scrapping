शीर्षक,विवरण
शिक्षालयमा राजनीति रोकौं,"सत्तापक्ष र प्रतिपक्ष मात्रै होइन, हरेक साना ठूला दलका लागि गाउँमा राजनीतिक गतिविधि सञ्चालन गर्ने सजिलो माध्यम शैक्षिक संस्था बनिरहेका छन्। शिक्षक नियुक्तिका सन्दर्भमा होस् वा विद्यालय व्यवस्थापन समिति र अभिभावक शिक्षक समिति गठनका क्रममा नै किन नहोस्, दलीय चुनावको झल्को दिनेगरी विद्यालयमा फरक प्यानल घोषणा गरेर प्रतिस्पर्धा हुने गरेको छ। शैक्षिक संस्थाभित्र झांगिएको यस प्रकारको विकृतिले विद्यालय शान्ति क्षेत्र भन्ने सर्वमान्य मान्यतामाथि ठाडो हस्तक्षेप गरेको छ। कतिपय अवस्थामा अति राजनीतिकै कारण साना नानीबाबुको लेख्न, पढ्न पाउने संवैधानिक अधिकारमाथि पनि अतिक्रमण गरिरहेको छ। विद्यालय व्यवस्थापन समितिको चुनावको विषयलाई लिएर बझाङमा हालै एक युवाको हत्या भयो। चुनावको नतिजा आइसकेपछि विजयी समूहले नै युवाको हत्या गरेको प्रहरीको ठम्याइ छ। हत्या आरोपमा वडाध्यक्ष नै पक्राउ पर्नुले विद्यालय व्यवस्थापन समितिमा उपस्थिति जनाउनकै लागि कतिसम्मको आपराधिक गतिविधि हुँदोरहेछ भन्ने पुष्टि हुन्छ। यस घटनाका दोषीलाई कडा कानुनी कारबाही हुनुपर्छ। शैक्षिक संस्थाभित्र कुनै पनि प्रकारको राजनीतिक गतिविधि गर्नुहुँदैन भन्ने सन्देश दिनुपर्छ। मुलुकभर २८ हजारभन्दा बढी सामुदायिक विद्यालय छन्। हरेक राजनीतिक दलले यी सबै विद्यालयलाई स्थानीय स्तरमा आफ्नो राजनीतिक एकाइजस्तै व्यवहार गर्ने गरेका छन्। जसका कारण राज्यको सबैभन्दा धेरै लगानी रहेको विद्यालय शिक्षाको स्तर खस्किरहेको छ। अपवादलाई छोडेर हेर्ने हो भने यतिखेर सार्वजनिक विद्यालयमा कुनै न कुनै दलको खोल नओढेका शिक्षक पाउन मुस्किल पर्छ। शिक्षक नै दलीय कार्यकर्ताको शैलीमा चुनावी सभासम्मेलनमा झण्डा बोकेर सहभागी हुने प्रचलन बढ्दो छ। यस्तो अवस्थामा व्यवस्थापन वा अन्य समितिका सदस्य राजनीतिक दलका नेता भयो भन्नु आश्चर्यको विषय रहेन। हरेक नागरिकलाई इच्छाअनुसारको राजनीतिक दललाई मतदान गर्ने अधिकार रहन्छ। यसबाट शिक्षक, विद्यार्थी वा शैक्षिक संस्थासँग आवद्ध व्यक्ति टाढा रहन सक्दैन। शिक्षालयभित्र छिर्दा राजनीतिक वादलाई सबै पक्षले प्रवेशद्वारमै छोड्नुपर्छ। यतिखेर शैक्षिक संस्थालाई व्यवस्थापन समितिका पदाधिकारी तथा शिक्षकले स्थानीय हुँदै केन्द्रीय राजनीतिको भर्याङ बनाइरहेका छन्। राजनीतिमा सक्रिय रहनकै लागि आफ्ना नानीबाबु नपढाए पनि व्यवस्थापन समितिको अध्यक्ष ओगटेर बस्ने गलत अभ्यास भइरहेको छ। जुन नितान्त गलत छ। फरक दलका समर्थक भएकै कारण व्यवस्थापन समितिका अध्यक्ष र प्रधानाध्यापकबीच कुरा नमिलेर विवाद उत्पन्न हुँदा समाजमा कुनैबेला विद्यार्थीको रोज्जा बनेको विद्यालयको स्तर खस्केर तल्लो तहमा पुगेका घटना पनि प्रशस्तै छन्। एकै विद्यालयका शिक्षकलाई फरकफरक गुटमा विभाजित गराउने र विद्यार्थीको सिकाइमा भन्दा पनि राजनीतिक तिकडमलाई कसरी सफल पार्ने भन्ने खेल पनि विद्यालयमा हुने गरेका छन्। कतिसम्म भने सार्वजनिक विद्यालयलाई राजनीतिक थलो बनाएर एकअर्काबीच जुधाउने र त्यहाँबाट निस्केका विद्यार्थीलाई आफंैले सञ्चालन गरेको निजी स्कुलमा पढ्न प्रेरित गराउने काम पनि धेरै ठाउँमा भएका छन्। राजनीतिक आडमा अन्य शिक्षकले प्रधानाध्यापकको कुरा नमान्ने प्रवृत्ति विद्यालयमा मौलाइरहेको छ। शिक्षालयलाई राजनीतिमुक्त बनाउन सबैभन्दा पहिला सबै दलको साझा प्रतिबद्धता हुनु जरुरी छ। नानीबाबु नै नपढाउने व्यक्तिलाई विद्यालयको कुनै पनि समितिमा प्रवेश गर्न नदिने कानुनी व्यवस्था गरिनुपर्छ। समाजसेवी, शिक्षासेवीलगायत सामाजिक जीवनमा योगदान दिएका व्यक्तिलाई यस्ता समितिमा राख्न प्रोत्साहन गर्नुपर्छ। शिक्षक वा विद्यालयसँग सम्बन्धित कुनै पनि प्रकारको समितिको सदस्य बन्न राजनीतिक दलको सदस्य भएका व्यक्तिलाई निषेध गरिनुपर्छ।"
जौबारी सडक अलपत्र,"गोरखा : ज्यानले वचन के सारो लाएको, व्यर्थै भएको जौबारी धाएको, रेलै घुमेर भनेर राम थापा र सुनिता सुब्बाले चार दशकअघि गीतमा भनेका थिए। कालोपत्रे सडकमा यात्रा गर्न पाउने जौबारीका बासिन्दाले २० वर्ष अघिदेखि पालेको रहर पनि सोही गीतमा झैँ व्यर्थै भएको छ। फिनामटार, जौबारी सडक कालोपत्रे गर्ने काम ठेकेदारको लापर्बाहीले तीन वर्षदेखि अलपत्र भएको स्थानीयवासीको गुनासो छ। फिनामटार, जौबारी, चैनपुर, भच्चेक सडकको सुरुको तीन किलोमिटर कालोपत्रे र चार किलोमिटर ग्राभेल गर्न २०७४ साल असार १४ गते गोरखा, कन्काई जेभी निर्माण कम्पनीले ११ करोड ४६ लाखको ठेक्का सम्झौता गरेका थिए। नेपालका नाम चलेका नेता नारायणकाजी श्रेष्ठको जन्मघर जाने सो सडकको ट्र्याक खोल्ने काम २०५६ सालमा भएको थियो। ट्र्याक खुलेको १८ वर्षपछि कालोपत्रे गर्नका लागि ठेक्का लागेको थियो। तर, काम अलपत्र रहेको स्थानीयवासीको गुनासो छ। सम्झौतामा उल्लेख भएअनुसारको काम गर्ने म्याद गत असार ३० गते सकियो। तर, अहिलेसम्म जम्मा ७८ प्रतिशत मात्र कार्यप्रगति भएको सडक योजना कार्यालय गोरखाले जनाएको छ। भुक्तानी भने ९ करोड ९२ लाख रुपैयाँ भइसकेको योजना प्रमुख राजेशकुमार यादवले जानकारी दिए। नेकपाका नेता श्रेष्ठको जन्मघर जोड्ने सोही सडकका लागि सोही क्षेत्रबाट प्रतिनिधिसभा सदस्यमा निर्वाचित डाक्टर बाबुराम भट्टराईले पनि गत आर्थिक वर्ष एक करोड रुपैयाँ विनियोजन गरेका थिए। तर, ठेकेदारले समयमै काम नसक्दा बनिसकेको संरचनासमेत भत्किएर सुरुको अवस्थाभन्दा पनि जीर्ण भएको छ। बनेको संरचना पनि गुणस्तरहीन रहेको स्थानीयवासीको गुनासो छ। म एउटाले मात्र भनेको होइन, गाउँका सबैलाई सोध्नुस्, यो सडकको बनावट ठीक छैन, स्थानीय सुमन दवाडी भन्छन्, जति पनि पिच गरेको छ, त्यो दुई सेन्टिमिटर पनि बाक्लो छैन। सडकभन्दा तल लगाउने पर्खाल, सडकभन्दा माथि लगाउने पर्खाल कुनै पनि गतिलो छैन। लामो समयदेखि ठेकेदारले काम अलपत्र पारेको र गरेको काम पनि गुणस्तरहीन भएकोबारे गाउँलेले गुनासो गरिरहेको सिरानचोक गाउँपालिका ८ का वडाध्यक्ष झटकप्रसाद दवाडी बताउँछन्। निर्धारित समयभित्र ठेकेदारले काम नगरेको, गरेको काम पनि गुणस्तरहीन भएको भनेर गाउँलेले गुनासो गरिरहनु भएको छ, वडाध्यक्ष दवाडीले भने, मैले सडक कार्यालयमा फोन गरेर यस विषयमा कुरा पनि गरेको छु। अब प्राविधिकसहित आएर सडकको अनुगमन गर्नुपर्ने, बाँकी रहेको काम पनि यथाशीघ्र सिध्याउनुपर्ने विषयमा फेरि कुरा गर्नेछु। झन्डै १० करोड रुपैयाँ भुक्तानी लिइसके पनि ठेकेदारले तिर्नुपर्ने ठाउँमा रकम नतिरेको स्थानीयवासीको गुनासो छ। सडक योजना कार्यालयले पनि पिचको गुणस्तरबारे गुनासो आएकाले मापन नगरीकन भुक्तानी नदिने जनाएको छ। सो सडकको दुई किलोमिटर कटिङको काम पनि बाँकी रहेको सडक योजना कार्यालय प्रमुख यादवले बताए।"
विष पिएर गयो तीन आमाछोरीको ज्यान,"परासी : विष सेवनका कारण पश्चिम नवलपरासीको सरावल गाउँपालिका५ धनगडवामा एकै परिवारका तीन जनाको मृत्यु भएको छ। ३५ वर्षीया अनिता चौधरीले बुधबार राति छोरीहरू १२ वर्षीया नेहा र १० वर्षीया हेमालाई विष पिलाएर आफूले पनि पिएको अनुसन्धानमा देखिएको जिल्ला प्रहरी कार्यालयका सूचना अधिकारी डीएसपी राजु लामाले बताए। डीएसपी लामाका अनुसार उनीहरूको उपचारका क्रममा भैरहवा मेडिकल कलेजमा बिहीबार बिहान मृत्यु भएको हो। उनीहरूलाई सुरुमा पृथ्वीचन्द्र अस्पताल परासी लगिएकामा त्यहाँ उपचार हुन नसकेपछि भैरहवा पुर्याइएको थियो। बुधबार राति १० बजेपछि चिच्याएको सुनेपछि स्थानीय बासिन्दा उनीहरूको घरको छत हुँदै च्यानल गेटको ताला फोडेर कोठामा पुगेका थिए। स्थानीयले तीनै जनालाई छटपटाइरहेको अवस्थामा भेटेको प्रहरीले जनाएको छ। कोठामा दुईवटा गिलासमा पानीजस्तो तरल पदार्थ देखिएकाले त्यसमै विष राखेर छोरीहरूलाई दिएको हुन सक्ने प्रहरीको आशंका छ। उनीहरूले बान्ता गर्ने क्रममा १०१२ वटा विषका ट्याब्लेट ओकलेको भेटिएको थियो। अनिताका पति जितेन्द्र वैदेशिक रोजगारीमा छन्। चौधरी दम्पतीका दुई छोरी मात्र थिए। जितेन्द्रका बुवाआमा र दुई भाइ छन्। उनले अंशबण्डा गर्न बुवाआमासँग माग गर्दै आएका थिए। उनी पाँच वर्षदेखि पत्नी र दुई छोरीसहित छुट्टै बस्दै आएको स्थानीय बताउँछन्। बाबुआमाका साथमा दुई भाइ बस्छन्। वडाध्यक्ष दिनेश सहनीले अनिताले पतिसँगको सल्लाहमै अदालतमा मुद्दा दिएर १२ कठ्ठा जग्गा अंश पाएको खुलाए। सोही जग्गामा जितेन्द्रले घर बनाएर परिवार राखेका थिए। अंश झगडाकै कारण भाइहरू र बाबुआमाको जितेन्द्रको घरमा आउजाउ छैन। जितेन्द्र मिलनसार र सोझा व्यक्ति हुन्। पत्नी र छोरीहरूलाई राम्रैसँग हेर्दै आएका थिए, वडाध्यक्ष सहनीले भने, कसरी घटना भयो हामी पनि अचम्भित छौं। स्थानीयका अनुसार तीन दिनअघि अनिता र उनका देवरबीच सामान्य भनाभन परेको थियो। दिउँसो बाटोमा हिँड्दै गर्दा मसँग रहेका २ जना साथीलाई भाउजूले गाली गर्नुभयो। साथीलाई किन गाली गरेको भनेर सोध्दा उल्टै मसँग झगडा गर्नुभयो। त्यसपछि हामी बाटो लाग्यौं, अनिताका देवरलाई उद्धृत गर्दै प्रहरी स्रोतले भन्यो।"
अवहेलना मुद्दामा बोलायो सर्वोच्चले,"काठमाडौं : सर्वोच्च अदालतले प्रधानमन्त्री, चार पूर्वप्रधानन्यायाधीश र एक पूर्वसभामुखलाई अदालतको अवहेलना मुद्दामा आफैं उपस्थित भएर लिखित जवाफ पेस गर्न बिहीबार आदेश दिएको छ । जवाफ पेस गर्न बाटोको म्यादबाहेक सात दिनको समयसीमा तोकिएको छ । छुट्टाछुट्टै मुद्दामा बिहीबार भएको सुनुवाइपछि न्यायाधीश डामनोजकुमार शर्माको एकल इजलासले उक्त आदेश दिएको हो । आदेशअनुसार प्रधानमन्त्री केपी शर्मा ओली, पूर्वप्रधानन्यायाधीशहरू मीनबहादुर रायमाझी, अनुपराज शर्मा, कल्याण श्रेष्ठ, सुशीला कार्की र पूर्वसभामुख दमननाथ ढुंगानाले सर्वोच्चमा उपस्थित भई जवाफ दिनुपर्ने भएको हो । मुद्दाका विपक्षी (उनीहरू) उपस्थित भएपछि मात्र वारेस राख्न दिने वा नदिने विषयमा निक्र्योल हुनेछ । यसमा केकसो भएको हो ? मागबमोजिम अवहेलनामा कारबाही किन नहुनुपर्ने हो ?, प्रधानमन्त्री ओलीका नाममा जारी आदेशमा छ, म्याद प्राप्त भएका मितिले बाटोको म्यादबाहेक सात दिनभित्र सबै व्यहोरा खुलाई आफैं लिखित जवाफ पेस गर्नुहोला भनी विपक्षीका नाउँमा आदेश र निवेदनको प्रतिलिपिसमेत साथै राखी म्याद जारी गरी लिखित जवाफ प्राप्त भएपछि वा अवधि नाघेपछि पेस गर्नू । पूर्वप्रधानन्यायाधीश र पूर्वसभामुखका नाममा जारी आदेशको व्यहोरा पनि एकै प्रकृतिको छ । आदेशअनुसार आफैं लिखित जवाफ पेस गर्न भनेकाले अन्य कानुनी सुविधाको विकल्प दिइएको छैन । अब विपक्षीहरू आफैं जवाफ लिएर उपस्थित भई सर्वोच्चमा आफ्ना कुरा राख्नुपर्ने हुन्छ । सर्वोच्चले सबै मुद्दामा सुनुवाइ प्रयोजनका लागि एकसाथ राखेर पेस गर्न पनि आदेश दिएको छ । वरिष्ठ अधिवक्ता डा कुमार शर्मा आचार्य र अधिवक्ता कञ्चनकृष्ण न्यौपानेले प्रधानमन्त्री ओलीविरुद्ध भिन्नाभिन्नै अवहेलना मुद्दा दर्ता गरेका थिए । विचाराधीन मुद्दालाई प्रभावित पार्ने गरी टिप्पणी गरेको तथा अग्रज वरिष्ठ अधिवक्तालाई अशिष्ट र निन्दायुक्त भाषा प्रयोग गर्दै अभिव्यक्ति दिएको दाबी उनीहरूले गरेका थिए । प्रधानमन्त्री ओलीले माघ ९ गते राजधानीमा आयोजित कार्यक्रममा ९५ वर्षीय वरिष्ठ अधिवक्ता कृष्णप्रसाद भण्डारीतर्फ लक्ष्य गरी एक जना बाजे वकिललाई समेत लिएर अदालतमा तमासा देखाउन गएको भन्दै न्यायालय र कानुन व्यवसायीलाई लाञ्छित गरेको दाबी अवहेलना निवेदनमा थियो । यस्तै, अधिवक्ता लोचन भट्टराई र धनजित बस्नेतले पूर्वप्रधानन्यायाधीशहरू रायमाझी, शर्मा, श्रेष्ठ र कार्कीविरुद्ध मुद्दा दर्ता गरेका थिए । चार पूर्वप्रधानन्यायाधीशले पुस २४ गते प्रेस विज्ञप्ति जारी गर्दै प्रतिनिधिसभा विघटनको निर्णय असंवैधानिक भएको बताएका थिए । विज्ञप्तिमा अदालतलाई लक्ष्य गरी वर्तमान गतिरोधको अवस्था सुधार्न भनिएको दाबी अवहेलना मुद्दामा छ । पूर्वसभामुख ढुंगानाले प्रतिनिधिसभा विघटनविरुद्धको मुद्दा अदालतले सदर गरिदिए सडकबाट न्यायाधीशहरूलाई तान्न सक्ने अभिव्यक्ति दिएर न्यायाधीशको मानमर्दन गरेको तथा न्याय प्रभावित पार्ने चेष्टा गरेको दाबीसहित राजाराम घिमिरेले मुद्दा हालेका थिए । अवहेलना ठहर भए न्याय प्रशासन ऐनअनुसार एक वर्षसम्म कैद वा १० हजार रुपैयाँसम्म जरिवाना वा दुवै सजाय हुन सक्ने प्रावधान छ ।"
नेकपा नफुटाउने दुई दफा,"छतबाट भुइँमा अन्डा खस्यो। तर, फुटेन। के भयो ? यो प्रश्न निकै चल्छ। यतिबेला यो प्रश्नलाई राजनीतिमा रिमिक्स गर्न थालिएको छ, नेकपा दुई फ्याक भयो। तर, फुटेन। के भयो ? खण्डित दललाई जब निर्वाचन आयोगले फुटेको भन्न मिल्दैन भनिदियो, प्रश्न उब्जिएको छ, अब के हुन्छ ? कानुनविद्हरू भन्छन् कि बाध्य भएर मिल्नुपर्छ, कि कानुनी झन्झट सामना गर्नै पर्छ। त्यसका लागि राजनीतिक दलसम्बन्धी (पहिलो संशोधन) ऐन, २०७४ का दफा ३३ र ४४ हेरे पुग्छ। विवादबाट जोगिन आयोगले कानुनको डिल नाघ्न सकेन। भनिदियो, केपी शर्मा ओली र पुष्पकमल दाहाल अध्यक्ष रहेको नेकपा नै अन्तिम आधिकारिक हो। जसमा दुई वरिष्ठ नेता, एक महासचिव र एक प्रवक्ता छन्। चार सय ४१ जनाको केन्द्रीय समिति छ। विभाजन प्रक्रियामा जाने भए ऐनको दफा ४४ अनुसार आउन उसले त्यसअघि दुवै पक्षलाई पटकपटक सचेत गराएको थियो। त्यो दफा राजनीतिक दल विभाजन गरी नयाँ निर्माण गर्नेसम्बन्धी हो। त्यसमा टेक्न दुवै पक्षले आनाकानी गरे। दफा ४४ अन्तर्गत जो जान्थ्यो, उही फुटेको ठहर्ने जोखिम हुन्थ्यो। मूल दलमा हकदाबी गरिरहेका दुवै पक्ष फुटेको देखिन चाहँदैन थिए। त्यही भएर उनीहरू यसमा हच्किए।अब भने दफा ४४ प्रयोग गर्ने हदम्याद सकिएको छ। त्यसका लागि निर्धारित समय विवाद सुरु भएको ३० दिन हो। दफा ४४ को उपदफा (१) मा भनिएको छ, दलको नाम, छाप, झण्डा वा चिह्नसम्बन्धी विवाद भए त्यस्तो नाम, छाप, विधान, झण्डा वा चिह्न दाबी गर्ने दलले र दलको पदाधिकारी, केन्द्रीय समिति वा केन्द्रीय समितिको निर्णयको आधिकारिकतासम्बन्धी विवाद भए त्यस्तो पदाधिकारी, केन्द्रीय समिति वा केन्द्रीय समितिको निर्णयको आधिकारिकता दाबी गर्ने दलको केन्द्रीय समितिको ४० प्रतिशत सदस्यले विवाद प्रारम्भ भएको ३० दिनभित्र आयोगसमक्ष आधार तथा प्रमाणसहित दाबी पेस गर्नुपर्नेछ। जब कि विवाद प्रारम्भ होइन, टुप्पामा पुगेको पुस ५ मा हो। आफू आधिकारिक भन्दै दाबी गरेर दाहालनेपाल पुस १० मा आयोग गएका थिए। त्यसैलाई विवादको अन्तिम दिन मान्ने हो भने पनि ३० दिन नाघिसकेको छ। फेरि कुनै पक्ष वा दुवै पक्ष अन्य कुनै दफाको सहारामा विभाजनको माग राख्दै कथंकदाचित आयोग गए भने पनि अर्को दफाले विभाजन रोक्न सक्छ। ऐनमा त्यसको प्रस्ट व्यवस्था छ।दफा ३३ को उपदफा (२) र (३) लाई केलाउने हो भने नेपालका ठूला राजनीतिक दलमा तत्काल कांग्रेसबाहेक कसैले फुट्न पाउँदैनन्। कानुनले फुटेर वा जुटेर बनेका दललाई ५ वर्ष विभाजन हुन रोकेको छ। उक्त ऐनको दफा ३३ को उपदफा (२) मा भनिएको छ, कुनै दलको केन्द्रीय समिति र संघीय संसद्का संसदीय दलका कम्तीमा ४० प्रतिशत सदस्यले छुट्टै नयाँ दल बनाएमा वा अर्को कुनै दलमा प्रवेश गरेमा वा त्यस्ता सदस्यहरूसमेत भई नयाँ दल गठन गरेमा त्यस्तो संसदीय दलका सदस्यले दल त्याग गरेको मानिने छैन।त्यसको पूरकस्वरूप उपदफा (३) मा लेखिएको छ, यस दफामा अन्यत्र जुनसुकै कुरा लेखिए पनि उपदफा (२) बमोजिम गठन भएको दल आयोगबाट मान्यता प्राप्त गरेको मितिबाट पाँच वर्षसम्म त्यस्तो दलबाट छुट्टिई अर्को दल गठन हुन सक्ने छैन। नेकपा दफा ३३ को उपदफा (२) को तेस्रो प्रावधानअनुसार अर्थात् दुई दल (एमाले र माओवादी केन्द्र) का सदस्यहरू मिलेर बनेको हो। त्यस आधारमा यो दल ५ वर्ष फुट्न कानुनले रोक्न सक्छ। २०७५ जेठमा निर्वाचन आयोगमा दर्ता भएको नेकपा विभाजन हुन २०८० जेठसम्म कुर्नै पर्छ। विवाद नसल्टी निर्वाचन भए के हुन्छ ?ऐनको दफा ४८ मा निर्वाचन प्रयोजनका लागि दल दर्ता हुनुपर्ने व्यवस्था छ। त्यसको उपदफा (१) मा भनिएको छ, निर्वाचनमा भाग लिन चाहने दफा ४ बमोजिम दर्ता भएका दलले आयोगले तोकेको कार्यविधि पूरा गरी आयोगमा दर्ता हुनुपर्नेछ। उपदफा (३) ले दर्ता भएका दलको नामावली आयोगले नेपाल राजपत्रमा प्रकाशन गर्ने व्यवस्था गरेको छ। यो कानुनी प्रावधानअनुसार आगामी निर्वाचनमा भाग लिने दलले पनि तत् प्रयोजनका लागि दर्ता गर्नै पर्छ। नेकपा कसको भन्ने टुंगो नलागी वा अहिलेकै हालतमा (अध्यक्षमा ओली र दाहाल नै) रह्यो भने यसका नेताहरू नैतिक संकटमा पर्नेछन्। दुवै पक्षले नेकपा नाम र सूर्य चिह्नबाटै लड्न बाध्य हुनुपर्नेछ। अन्यथा दल त्यागेर अर्कैमा प्रवेश गर्ने वा स्वतन्त्र उम्मेदवार बन्ने विकल्प रहन्छ।"
पानी नभएपछि बसाइँ,"जोमसोम : हिमाली जिल्ला मुस्ताङका पाँच स्थानीय तहमा ९६ गाउँ छन्। सबैभन्दा विकट र पिछडिएको बस्ती हो मुस्ताङको लोघेकर दामोदरकुण्ड गापा५ को ध्ये। वर्षौंदेखि कृषि र पशुपालनमार्फत जीविकोपार्जन गर्ने यो गाउँमा जलवायु परिवर्तनको प्रत्यक्ष असर देखिएको छ। यहाँ प्राकृतिक तथा पर्यावरणीय प्रभाव देखिन थालेको छ। सिँचाइ, खानेपानी, चरन क्षेत्र र असमान हिमपातले पछिल्लो समय ध्ये गाउँ संकटमा परेका हो। समुद्री सतहदेखि करिब चार हजार मिटर उचाइमा अवस्थित ध्ये गाउँ गुरुङ समुदायको बस्ती हो। भौगोलिक रूपले अत्यन्तै विकट यो गाउँमा कुल २६ घरधुरीको बसोबास छ। तर, जलवायु परिवर्तनको प्रभावले यहाँका स्थानीय अन्यत्र पलायन हुने क्रम बढेको छ। आधाभन्दा बढी घर परिवारले पुरानो थातथलो छोडिसकेका छन्। अन्य पनि स्थानान्तरण हुने क्रममा छन्। ध्ये बासीले बर्सेनि एकबाली मात्र खेतीपाती गर्थे। सिँचाइ, खानेपानी, चरन क्षेत्रको अभाव बढेपछि अन्यत्र सर्नुको विकल्प नभएको स्थानीय पासाङ गुरुङ बताउँछन्। ध्ये गाउँको पुरानो बस्तीमा विगतमा गहुँ, तोरी, आलु र तरकारीले खेती हुन्थ्यो। पानीको स्रोत सुक्दै गएपछि पुख्र्यौली कृषि व्यवसाय धरापमा परेको गुरुङले बताए। एकपछि अर्को परिवार यहाँबाट अन्यत्र सर्ने क्रम नरोकिएपछि यहाँका स्थानीय गाउँको अस्तित्व जोगाउन जुटेका छन्। ध्येवासीले करिब १२ किलोमिटर तल कालीगण्डकी किनाराको पूर्वतर्फको ध्येथाङ्जुङचाम्वले भन्ने स्थानमा बस्ती स्थान्तरण गरेको पूर्व गाउँ मुखिया कुन्साङ गुरुङले जानकारी दिए। उपल्लाो पुरानो ध्ये गाउँ र स्थानान्तरण भएको गाउँको उचाइ करिब एक हजार मिटर कम छ। बस्ती स्थानान्तरणपछि स्थानीयले सार्वजनिक पर्तीजग्गा भोगचलन गरिपाउँ भनी साबिक जिल्ला समन्वय समिति तथा स्थानीय प्रशासनमा लिखित माग गरेका छन्। तर, सो मागबारे अझै सम्बोधन नभएको गुरुङको गुनासो छ। उनका अनुसार ध्येबाट विस्थापित भई कालीगण्डकी किनारा छेउमा बसोबास गरेका १७ घरधुरीले खेर गएको बाँझो बगरे जग्गामा सामूहिक रूपमा स्याउ खेती सुरु गरेका छन्। कालीगण्डकी किनारको १ हजार २ सय ३ रोपनी र बस्ती स्थान्तरण भएको गाउँ नजिकको ५ सय ५५ रोपनी क्षेत्रफलमा उनीहरूले फलफूल र कृषि व्यवसाय सुरु गरेका हुन्। बस्ती स्थानान्तरण भएको स्थानमा स्याउ, उवा, फापर र जौलगायतका दुई बाली खेती गरिएको छ। ध्ये गाउँको मुलथलोमा अब ९ घरधुरी मात्र छन्। बगरे फाँटमा रहरलाग्दा स्याउका दाना फल्न थालेपछि विस्थापित परिवार उत्साहित बनेका छन्। गाउँमा प्रत्येक घरधुरीले पशुपालनसमेत गरेका छन्।"
"बीपीलाई सम्झँदै गगनले भने, 'न्यायको चार किल्लाभित्र न्यायको हत्या नहोस् श्रीमान् '","काठमाडौं : नेपाली कांग्रेसले गगन थापाले प्रधानमन्त्री केपी ओलीको असंवैधानिक र अलोकतान्त्रिक कदमलाई न्यायालयले सच्चाउनेमा कांग्रेस विश्वस्त रहेको बताएका छन्। शहीदको दिवसको अवसरमा शुक्रबार शान्ति वाटिकामा आयोजित सभामा सम्बोधन गर्दै नेता थापाले न्यायलयबाट दाँयाबाँया नहुनेमा आफू विश्वस्त रहेको बताए। उनले न्यायलयप्रति कांग्रेसको विश्वास र सम्मान रहेको उल्लेख गर्दै भने, 'तर अदालतबारे कांग्रेस बोल्दैन भन्ने भ्रम नपाल्नु होला। अदालतमा विचराधिन मुद्दामा कांग्रेसले बोलिसकेको छ। पुस ५ को ओलीको कदम असंवैधानिक र अलोकतान्त्रिक छ। यसमा अदालतले दायाँबायाँ गर्न सक्दैन भन्ने हाम्रो विश्वास छ। गर्नु हुँदैन भन्ने हाम्रो मान्यता छ।' थापाले पंचायतका बेला बीपी कोइरालाले न्यायलयलाई दिएको चेतावनी स्मरण गर्दै भने, 'त्यो बेला पनि बीपीले अदालततिर हेरेर भन्नु भएको थियो, यो अदालत हो श्रीमान्, न्यायको चार किल्लाभित्र न्यायको हत्या नहोस्। श्रीमानहरूले दायाँ नहेर्नुस् बायाँ नहेर्नुस् वर पनि नहेर्नुस् पर पनि नेहेर्नुस्। न्याय गर्नुस् र विवेक प्रयोग पुर्याउनुहोस्। फाँसी मुद्दा लागेका बेला पनि यसरी बोल्ने बीपीका कार्यकर्ताहरू रामशाहपथ देखेर परपर भागेर अदालतबारे बोल्न हुँदैन भन्छन् भने तीनलाई म कायर भन्छु।' थापाले हिजो संविधान निर्माणका क्रममा कम्युनिस्ट पार्टीका सभासद्हरूले अदालतलाई संसद् मातहत राख्ने प्रस्ताव अघि सार्दा कांग्रेसले अस्वीकार गरेको र न्यायलयको स्वतन्त्रता एवं गरिमाको पक्षमा वकालत गरेको स्मरण गर्दै भने, 'संविधान निर्माणका क्रममा कम्युनिस्ट पार्टीका सभासद्हरूबाट अदालतलाई संसद् मातहत राख्ने प्रस्ताव आएको थियो। त्यसलाई हामीले नै हो अस्वीकार गरेर न्यायलयको स्वतन्त्रता एवं गरिमाको पक्षमा लडेको। हिजो यही संसदले हो अदालतको सम्मान र मर्यादा कायम गरेको हो। हामी चाहान्छौं। अब यही अदालतले संसदको सम्मान राखोस् ।' बहुमतप्राप्त प्रधानमन्त्रीलाई संसद विघटन गर्ने अधिकार संविधान नदिएको उल्लेख गर्दै भने, बहुमतप्राप्त प्रधानमन्त्रीले सरकार चलाउन मन भएन भने खुरुक्क घर जाने हो। घर जाने मन नभए पनि बन जाने हो तर यो भन्दा दायाँबायाँ गर्ने हक संविधानले दिएको छैन। अहिलेको चिन्ता र प्रश्न संविधान र न्यायको पक्षमा रहेको बताउँदै नेता थापाले भने, 'अहिले प्रश्न निर्वाचनको पक्षमा कि संसद् पुनर्स्थापनाको पक्षमा भन्ने होइन। यो गलत हो। संविधानको रक्षा र न्यायको पक्षमा हो अहिले प्रश्न र चिन्ता।'"
प्रदेश १ सभा बैठक अनिश्चित,"विराटनगर : प्रदेश १ का मुख्यमन्त्री शेरधन राईविरुद्ध प्रदेशसभा सचिवालयमा नेकपाका दाहालनेपाल समूहले अविश्वासको प्रस्ताव दर्ता गरेको एक महिना नाघ्यो। माघ ७ गते एक पटक बसेर स्थगित भएको प्रदेशसभा बैठक कहिले बस्छ भन्ने निश्चित छैन। प्रदेशसभा सचिवालयमा दाहालनेपाल समूहले अविश्वास प्रस्ताव दर्ता गरेपछि नेकपाभित्र ठूलो तरंग छाएको थियो। प्रदेशसभा अनिश्चित बने पछि दाहालनेपाल समूह विरोधसभामा व्यस्त छ। प्रधानमन्त्री केपी शर्मा ओली समूह भने मौन देखिन्छ। बैठक अनिश्चित भएपछि दाहालनेपाल समूह विरोध सभासँगै र कांग्रेससँग सत्ता समीकरणको छलफलमा केन्द्रित छ। यसबीचमा मुख्यमन्त्री राईको विवाह र नेकपा विवादका कारण सभामुख प्रदीपकुमार भण्डारीले दलसँग बैठकको मिति तोक्ने विषयमा छलफल चलाउन सकेका छैनन्। नेकपाका प्रमुख सचेतक बुद्धिकुमार राजभण्डारी भने बैठक चाँडै बस्नेमा ढुक्क छन्। हामीले निलम्बन गरेका सांसदलाई रोकेर सदन सञ्चालन हुनुपर्छ, त्यसपछि सबै विषयमा छलफल हुन्छ, यसो हुनेमा म विश्वस्त छु, उनले भने। यसअघि दुवै समूहको दबाब सभामुख भण्डारीले अस्वीकार गरेपछि बैठक सामान्य रूपमा सुरु भएको थियो। नेकपाका प्रमुख सचेतक राजभण्डारीले सबैलाई सहज रूपमा संसदीय प्रक्रियामा सहभागी गराउन यस्तो निर्णयमा पुगेको जानकारी दिए। अब त्यसरी सहमति नहुने उनले बताए। ओली समूहका राजभण्डारीले संसद् बैठकको नियमित प्रक्रिया अघि बढाउन कार्यव्यवस्था परामर्श समितिको बैठकबाट यस्तो सहमति बनेको बताए। हामीभित्रको कारबाहीको प्रक्रिया आआफ्नो ठाउँमा छ। यो विषयलाई कानुनी रूपका साथै राजनीतिक रूपमा पनि हेरिनुपर्ने भएकोले सदनलाई अघि बढाउन यसअघि यस्तो निर्णय गरेको हो। उता दाहालनेपाल समूहका सांसद इन्द्रबहादुर आङ्बोले प्रदेशसभामा प्रतिनिधित्व गर्ने सबै दलसँगको सहमतिमा सभामुखले बैठक बोलाउने बताए। बैठकमा मुख्यमन्त्री राईविरूद्धको अविश्वास प्रस्ताव टेबुल हुने र संविधानको व्यवस्थाबमोजिम छलफल हुने उनको भनाइ छ। आङ्बोले भने, प्रदेशसभामै अविश्वास प्रस्ताव दर्ता भइसकेको सन्दर्भमा अब संसद्ले नै छिनोफानो गर्छ, हामी संसद्को फैसला मान्न तयार छौं, मञ्जुर छौं। बैठक बोलाउन कांग्रेसको माग नेपाली कांग्रेसले स्थगित प्रदेशसभाको बैठक चाँडो बोलाउन सभामुखसँग माग गरेको छ। कांग्रेसका प्रमुख सचेतक केदार कार्कीले भने, आगामी बैठक दुईचार दिनभित्रै बोलाउनुपर्छ भनेर कांग्रेसले प्रस्ताव गरेको छ। सरकारबाट बिजनेस नआएकोले केही दिनपछिलाई राखेको कुरा सभामुखले भन्नुभएको छ, प्रदेशसभामा आइसकेको बिजनेसमा छिटो छलफल हुनुपर्छ। सरकारविरूद्धको अविश्वास प्रस्तावमा केही कानुनी राय लिन बाँकी रहेकोले बैठकको समय अहिले नतोकिएको सभामुख भण्डारीले जानकारी दिए।"
प्रचण्डनेपाल समूहले समय मागेपछि ओली पक्षसँग निर्वाचन आयोगको छलफल,"काठमाडौं : नेपाल कम्युनिस्ट पार्टी (नेकपा) प्रचण्डनेपाल समूहले पार्टी दुुवै अध्यक्ष पुुष्पकमल दाहाल प्रचण्ड र माधवकुमार नेपाल राजनीतिक कार्यक्रमका सिलसिलामा काठमाडौँ उपत्यका बाहिर रहेको भन्दै निर्वाचन आयोगले शुक्रबारका लागि बोलाएको परामर्श बैठकमा सहभागी हुन नसक्ने लिखित जानकारी गराएको छ । पार्टी नेता राजेन्द्रप्रसाद पाण्डे, लीलामणि पोखरेल र मुक्ति प्रधान शुक्रबार बिहान आयोगमा पुगेर दुवै अध्यक्ष पूर्वनिर्धारित कार्यक्रममा भाग लिने सन्दर्भमा उपत्यका बाहिर राजनीतिक कार्यक्रममा व्यस्त रहेकाले छलफलमा भाग लिन नसक्ने जानकारी गराएका हुन् । आयोगले आगामी प्रतिनिधिसभा निर्वाचनका लागि हालसम्म भएको तयारी र राजनीतिक दल दर्ता सम्बन्धमा छलफल गर्न नेकपाका नेतालाई बोलाएको थियो । सरकारले प्रतिनिधिसभाको निर्वाचन आगामी वैशाख १७ र २७ गते दुुई चरणमा गर्ने घोषणा गरेको छ । निर्वाचन र प्रतिनिधिसभा भङ्ग भएका विषयमा सर्वोच्च अदालतमा परेको मुुद्दामाथि अझै पनि सुुनुुवाइका क्रममा बहस चलिरहेको छ । आयोगले नेकपाका दुवै पक्षलाई निर्वाचनको तयारी र दल दर्ताका विषयमा छलफल गर्न अध्यक्ष वा अध्यक्षले तोकेका प्रतिनिधि तथा कानुन र निर्वाचन हेर्ने प्रतिनिधिलाई शुक्रबार बिहान ११ बजेका लागि बोलाएको थियो । पत्र हस्तान्तरणपछि नेता पाण्डेले आफूूहरुले समन्वय गरिरहे तापनि उपत्यकाबाहिर भएकाले अध्यक्षसँग परामर्श गर्न नपाएका कारण प्रतिनिधि तोक्न नभ्याएको व्यहोरा आयोगलाई लिखितरुपमै जानकारी गराइएको बताए । आइतबारपछि आयोगले बोलाएका खण्डमा दुवै अध्यक्षले आफैँ उपस्थित भएर छलफलमा सहभागी हुने सन्देश पठाएको जानकारी दिँदै नेता पाण्डेले भने, नेकपा दुुई पक्ष भएको छ, विवादित विषयको निरुपण नगरी दल दर्ता सूचना जारी गर्ने कुरा कसरी व्यावहारिक हुुन्छ र ? आयोगमा पुगेका ओली समूहका नेताले दल दर्ता प्रक्रिया अगाडि बढाउन आग्रह गरेका छन् । प्रचण्डनेपाल समूहले माघ १८ गतेपछि मात्र छलफलमा आउनसक्ने बताएको बेला ओली समूहले यस्तो आग्रह गरेको हो। शुक्रबार आयोगमा पुगेका नेता विष्णु पौडेल, सुवास नेम्वाङले प्रतिनिधिसँगको छलफलमा यस्तो आग्रह गरेका हुन् । अदालतले अन्तरिम आदेश जारी नगरेकाले अब निर्वाचनको प्रक्रिया अगाडि बढाउनु उपयुक्त भएको उनीहरुको भनाइ थियो । दर्ता प्रक्रिया अगाडि बढाउनुहोस् हामी सहयोग गर्र्छौँ भनेका छौँ, नेता नेम्वाङले भने । उनले तोकिएकै समयमा निर्वाचन गराउन प्रतिबद्ध भएकोसमेत बताएका छन् । नेम्वाङले आयोगले आधिकारिकताको विषयमा धारणा सार्वजनिक गरिसकेकाले अब निर्वाचनमा जान दल दर्ताको प्रक्रिया अगाडि बढाउनुपर्नेमा जोड दिएको बताएका हुन् ।"
नेकपा नफुटाउने दुई दफा,"छतबाट भुइँमा अन्डा खस्यो। तर, फुटेन। के भयो ? यो प्रश्न निकै चल्छ। यतिबेला यो प्रश्नलाई राजनीतिमा रिमिक्स गर्न थालिएको छ, नेकपा दुई फ्याक भयो। तर, फुटेन। के भयो ? खण्डित दललाई जब निर्वाचन आयोगले फुटेको भन्न मिल्दैन भनिदियो, प्रश्न उब्जिएको छ, अब के हुन्छ ? कानुनविद्हरू भन्छन् कि बाध्य भएर मिल्नुपर्छ, कि कानुनी झन्झट सामना गर्नै पर्छ। त्यसका लागि राजनीतिक दलसम्बन्धी (पहिलो संशोधन) ऐन, २०७४ का दफा ३३ र ४४ हेरे पुग्छ। विवादबाट जोगिन आयोगले कानुनको डिल नाघ्न सकेन। भनिदियो, केपी शर्मा ओली र पुष्पकमल दाहाल अध्यक्ष रहेको नेकपा नै अन्तिम आधिकारिक हो। जसमा दुई वरिष्ठ नेता, एक महासचिव र एक प्रवक्ता छन्। चार सय ४१ जनाको केन्द्रीय समिति छ। विभाजन प्रक्रियामा जाने भए ऐनको दफा ४४ अनुसार आउन उसले त्यसअघि दुवै पक्षलाई पटकपटक सचेत गराएको थियो। त्यो दफा राजनीतिक दल विभाजन गरी नयाँ निर्माण गर्नेसम्बन्धी हो। त्यसमा टेक्न दुवै पक्षले आनाकानी गरे। दफा ४४ अन्तर्गत जो जान्थ्यो, उही फुटेको ठहर्ने जोखिम हुन्थ्यो। मूल दलमा हकदाबी गरिरहेका दुवै पक्ष फुटेको देखिन चाहँदैन थिए। त्यही भएर उनीहरू यसमा हच्किए।अब भने दफा ४४ प्रयोग गर्ने हदम्याद सकिएको छ। त्यसका लागि निर्धारित समय विवाद सुरु भएको ३० दिन हो। दफा ४४ को उपदफा (१) मा भनिएको छ, दलको नाम, छाप, झण्डा वा चिह्नसम्बन्धी विवाद भए त्यस्तो नाम, छाप, विधान, झण्डा वा चिह्न दाबी गर्ने दलले र दलको पदाधिकारी, केन्द्रीय समिति वा केन्द्रीय समितिको निर्णयको आधिकारिकतासम्बन्धी विवाद भए त्यस्तो पदाधिकारी, केन्द्रीय समिति वा केन्द्रीय समितिको निर्णयको आधिकारिकता दाबी गर्ने दलको केन्द्रीय समितिको ४० प्रतिशत सदस्यले विवाद प्रारम्भ भएको ३० दिनभित्र आयोगसमक्ष आधार तथा प्रमाणसहित दाबी पेस गर्नुपर्नेछ। जब कि विवाद प्रारम्भ होइन, टुप्पामा पुगेको पुस ५ मा हो। आफू आधिकारिक भन्दै दाबी गरेर दाहालनेपाल पुस १० मा आयोग गएका थिए। त्यसैलाई विवादको अन्तिम दिन मान्ने हो भने पनि ३० दिन नाघिसकेको छ। फेरि कुनै पक्ष वा दुवै पक्ष अन्य कुनै दफाको सहारामा विभाजनको माग राख्दै कथंकदाचित आयोग गए भने पनि अर्को दफाले विभाजन रोक्न सक्छ। ऐनमा त्यसको प्रस्ट व्यवस्था छ।दफा ३३ को उपदफा (२) र (३) लाई केलाउने हो भने नेपालका ठूला राजनीतिक दलमा तत्काल कांग्रेसबाहेक कसैले फुट्न पाउँदैनन्। कानुनले फुटेर वा जुटेर बनेका दललाई ५ वर्ष विभाजन हुन रोकेको छ। उक्त ऐनको दफा ३३ को उपदफा (२) मा भनिएको छ, कुनै दलको केन्द्रीय समिति र संघीय संसद्का संसदीय दलका कम्तीमा ४० प्रतिशत सदस्यले छुट्टै नयाँ दल बनाएमा वा अर्को कुनै दलमा प्रवेश गरेमा वा त्यस्ता सदस्यहरूसमेत भई नयाँ दल गठन गरेमा त्यस्तो संसदीय दलका सदस्यले दल त्याग गरेको मानिने छैन।त्यसको पूरकस्वरूप उपदफा (३) मा लेखिएको छ, यस दफामा अन्यत्र जुनसुकै कुरा लेखिए पनि उपदफा (२) बमोजिम गठन भएको दल आयोगबाट मान्यता प्राप्त गरेको मितिबाट पाँच वर्षसम्म त्यस्तो दलबाट छुट्टिई अर्को दल गठन हुन सक्ने छैन। नेकपा दफा ३३ को उपदफा (२) को तेस्रो प्रावधानअनुसार अर्थात् दुई दल (एमाले र माओवादी केन्द्र) का सदस्यहरू मिलेर बनेको हो। त्यस आधारमा यो दल ५ वर्ष फुट्न कानुनले रोक्न सक्छ। २०७५ जेठमा निर्वाचन आयोगमा दर्ता भएको नेकपा विभाजन हुन २०८० जेठसम्म कुर्नै पर्छ। विवाद नसल्टी निर्वाचन भए के हुन्छ ?ऐनको दफा ४८ मा निर्वाचन प्रयोजनका लागि दल दर्ता हुनुपर्ने व्यवस्था छ। त्यसको उपदफा (१) मा भनिएको छ, निर्वाचनमा भाग लिन चाहने दफा ४ बमोजिम दर्ता भएका दलले आयोगले तोकेको कार्यविधि पूरा गरी आयोगमा दर्ता हुनुपर्नेछ। उपदफा (३) ले दर्ता भएका दलको नामावली आयोगले नेपाल राजपत्रमा प्रकाशन गर्ने व्यवस्था गरेको छ। यो कानुनी प्रावधानअनुसार आगामी निर्वाचनमा भाग लिने दलले पनि तत् प्रयोजनका लागि दर्ता गर्नै पर्छ। नेकपा कसको भन्ने टुंगो नलागी वा अहिलेकै हालतमा (अध्यक्षमा ओली र दाहाल नै) रह्यो भने यसका नेताहरू नैतिक संकटमा पर्नेछन्। दुवै पक्षले नेकपा नाम र सूर्य चिह्नबाटै लड्न बाध्य हुनुपर्नेछ। अन्यथा दल त्यागेर अर्कैमा प्रवेश गर्ने वा स्वतन्त्र उम्मेदवार बन्ने विकल्प रहन्छ।"
अवहेलना मुद्दामा बोलायो सर्वोच्चले,"काठमाडौं : सर्वोच्च अदालतले प्रधानमन्त्री, चार पूर्वप्रधानन्यायाधीश र एक पूर्वसभामुखलाई अदालतको अवहेलना मुद्दामा आफैं उपस्थित भएर लिखित जवाफ पेस गर्न बिहीबार आदेश दिएको छ । जवाफ पेस गर्न बाटोको म्यादबाहेक सात दिनको समयसीमा तोकिएको छ । छुट्टाछुट्टै मुद्दामा बिहीबार भएको सुनुवाइपछि न्यायाधीश डामनोजकुमार शर्माको एकल इजलासले उक्त आदेश दिएको हो । आदेशअनुसार प्रधानमन्त्री केपी शर्मा ओली, पूर्वप्रधानन्यायाधीशहरू मीनबहादुर रायमाझी, अनुपराज शर्मा, कल्याण श्रेष्ठ, सुशीला कार्की र पूर्वसभामुख दमननाथ ढुंगानाले सर्वोच्चमा उपस्थित भई जवाफ दिनुपर्ने भएको हो । मुद्दाका विपक्षी (उनीहरू) उपस्थित भएपछि मात्र वारेस राख्न दिने वा नदिने विषयमा निक्र्योल हुनेछ । यसमा केकसो भएको हो ? मागबमोजिम अवहेलनामा कारबाही किन नहुनुपर्ने हो ?, प्रधानमन्त्री ओलीका नाममा जारी आदेशमा छ, म्याद प्राप्त भएका मितिले बाटोको म्यादबाहेक सात दिनभित्र सबै व्यहोरा खुलाई आफैं लिखित जवाफ पेस गर्नुहोला भनी विपक्षीका नाउँमा आदेश र निवेदनको प्रतिलिपिसमेत साथै राखी म्याद जारी गरी लिखित जवाफ प्राप्त भएपछि वा अवधि नाघेपछि पेस गर्नू । पूर्वप्रधानन्यायाधीश र पूर्वसभामुखका नाममा जारी आदेशको व्यहोरा पनि एकै प्रकृतिको छ । आदेशअनुसार आफैं लिखित जवाफ पेस गर्न भनेकाले अन्य कानुनी सुविधाको विकल्प दिइएको छैन । अब विपक्षीहरू आफैं जवाफ लिएर उपस्थित भई सर्वोच्चमा आफ्ना कुरा राख्नुपर्ने हुन्छ । सर्वोच्चले सबै मुद्दामा सुनुवाइ प्रयोजनका लागि एकसाथ राखेर पेस गर्न पनि आदेश दिएको छ । वरिष्ठ अधिवक्ता डा कुमार शर्मा आचार्य र अधिवक्ता कञ्चनकृष्ण न्यौपानेले प्रधानमन्त्री ओलीविरुद्ध भिन्नाभिन्नै अवहेलना मुद्दा दर्ता गरेका थिए । विचाराधीन मुद्दालाई प्रभावित पार्ने गरी टिप्पणी गरेको तथा अग्रज वरिष्ठ अधिवक्तालाई अशिष्ट र निन्दायुक्त भाषा प्रयोग गर्दै अभिव्यक्ति दिएको दाबी उनीहरूले गरेका थिए । प्रधानमन्त्री ओलीले माघ ९ गते राजधानीमा आयोजित कार्यक्रममा ९५ वर्षीय वरिष्ठ अधिवक्ता कृष्णप्रसाद भण्डारीतर्फ लक्ष्य गरी एक जना बाजे वकिललाई समेत लिएर अदालतमा तमासा देखाउन गएको भन्दै न्यायालय र कानुन व्यवसायीलाई लाञ्छित गरेको दाबी अवहेलना निवेदनमा थियो । यस्तै, अधिवक्ता लोचन भट्टराई र धनजित बस्नेतले पूर्वप्रधानन्यायाधीशहरू रायमाझी, शर्मा, श्रेष्ठ र कार्कीविरुद्ध मुद्दा दर्ता गरेका थिए । चार पूर्वप्रधानन्यायाधीशले पुस २४ गते प्रेस विज्ञप्ति जारी गर्दै प्रतिनिधिसभा विघटनको निर्णय असंवैधानिक भएको बताएका थिए । विज्ञप्तिमा अदालतलाई लक्ष्य गरी वर्तमान गतिरोधको अवस्था सुधार्न भनिएको दाबी अवहेलना मुद्दामा छ । पूर्वसभामुख ढुंगानाले प्रतिनिधिसभा विघटनविरुद्धको मुद्दा अदालतले सदर गरिदिए सडकबाट न्यायाधीशहरूलाई तान्न सक्ने अभिव्यक्ति दिएर न्यायाधीशको मानमर्दन गरेको तथा न्याय प्रभावित पार्ने चेष्टा गरेको दाबीसहित राजाराम घिमिरेले मुद्दा हालेका थिए । अवहेलना ठहर भए न्याय प्रशासन ऐनअनुसार एक वर्षसम्म कैद वा १० हजार रुपैयाँसम्म जरिवाना वा दुवै सजाय हुन सक्ने प्रावधान छ ।"
ओलीलाई प्रचण्डको प्रश्न: छोराछोरीलाई बन्दुक बोकाएर जंगल लानु मेरो दोष हो ?,"विराटनगर : नेपाल कम्युनिस्ट पार्टी (नेकपा) प्रचण्डनेपाल समूहले शुक्रबार विराटनगरमा विरोधसभा गरेको छ । विराटनगरस्थित महेन्द्रचोकको सडकमा विरोधसभा गरेको हो । शुक्रबार एउटै मञ्चबाट पुष्पकमल दाहाल प्रचण्ड र माधवकुमार नेपाल, वरिष्ठ नेता झलनाथ खनाल र योगेश भट्टराईले विरोधसभालाई सम्बोधन गरे । सभालाई सम्बोधन गर्दै नेता नेपालले नेकपा भित्र तमासा गर्ने एक मात्र व्यक्ति प्रधानमन्त्री केपी ओली भएकाले उनले चालेका कदमको विरोधमा दैनिक सडकमा नागरिक थपिने क्रम बढेको बताए । जनताको त्याग र बलिदानबाट आएको संविधानको घाँटी रेट्ने काम केपी ओलीबाट भएको छ, उनले भने आफूलाई प्रथम अध्यक्ष भन्ने तर पार्टीलाई नमान्ने एक मात्र पार्टी भित्रको तमासा गर्ने व्यक्ति केपी ओलीनै हुन्। नेता नेपालले प्रतिनिधिसभा विघटन गरेर पछारिएपछि पनि खुट्टा उचालेर ओलीले मेरो खुट्टा माथि नै छ भनिरहेको आरोपसमेत लगाए । वकिल, पूर्वप्रधानन्यायाधीश, पत्रकार, नागरिक समाजलाई सबैलाई ओलीले अपमान गरेको नेपालको आरोप छ । छोराछोरीलाई बन्दुक बोकाएर जंगल लानु मेरो दोष हो ? सभालाई सम्बोधन गर्दै प्रचण्डले प्रधानमन्त्री ओलीलाई प्रतिक्रियावादी एजेण्टले सार्वभौम संविधानलाई अतिक्रमण गरेको आरोप लगाए । उनले प्रधानमन्त्री ओलीलाई भष्मासुर भन्दै प्रतिक्रियावादीको एजेन्ट र दालल भएर संसद विघटन गरेको बताए । चुनावी अभियानको बेला छोराको त्यही सेरोफेरोमा आफ्नो छोरीको पनि निधन भएको सम्झिँदै प्रचण्डले देशलाई समाजवादको दिशामा लागेर अहिलेका युवा युवतीलाई उज्यालो पार्ने आफ्नो सपना रहेको बताए । आफ्ना नाता गोतालाई मात्र हेर्ने गरेको आरोप ओलीले आफूलाई लगाएको भन्दै उनले ओलीलाई नपुंसकको संज्ञा दिए । म नपुंसक नहुनु मेरो दोष हो ?, आफैँलाई प्रश्न गर्दै भने, म नपुंसक भइन, म निसन्तान भइन, के मेरो दोष हो ? मैले अमेरिका छोराछोरी पठाइन, छोराछोरीलाई म सँगै बन्दुक बोकाएर जंगल लिएर गएँ त्यो मेरो दोष हो ? उनले भने । प्रचण्डले देश कोरोना महामारीले आक्रान्त भएको बेला औषधि ल्याउनका लागि भ्रष्टाचार गर्ने व्यक्तिलाई च्यापेको, ७० करोड भ्रष्टाचार गर्नेलाई ओलीले जोगाएको समेत आरोप लगाए । प्रचण्डले प्रतिनिधि सभा भंग नभएको दोहोर्याउँदै केपी ओलीले गुण्डागर्दी शैलीमा जे गर्यो त्यही नहुने भन्दै र संविधान अनुसार संसद भंग नभएको दाबी गरे । संविधानमा नभएको अधिकार प्रयोग गरेर गरिएको संसद विघटन स्वीकार्न नसक्ने भएकाले सभामुख मार्फत संसद बोलाउन सक्ने दाबी उनले गरे । सभालाई सम्बोधन गर्दै नेता योगेश भट्टराईले यस्तो समयमा पनि कांग्रेस मौन बस्नु कांग्रेसका पूर्व नेताहरुको अपमान भएको बताए । पहिले संविधान विरोधी काम हुँदा र प्रतिनिधिसभा विघटन हुँदा कांग्रेस सडकमा थियो, उनले भने, अहिले कांग्रेस मौन बस्नु आफ्नो इतिहास बिर्सनु हो । विरोधसभामा उपस्थित नेकपा नेता तथा कार्यकर्ता । विरोधसभामा उपस्थित कार्यकर्ता ।"
व्यास अल्ट्रा म्याराथनमा देवराज विजेता,"दमौली : तीन घण्टा तीन मिनेट ५१ सेकेन्डमा दूरी पार गर्दै देवराज महतारा चौंथो व्यास अल्ट्रा म्याराथनको विजेता भएका छन्। उनी कालीकोटका हुन्। मानुङबाट पुलिमराङ सम्मको ४४ किलोमीटर दूरी पार गर्दै उनी विजेता भएका हुन्। उनी साविक विजेतालाई दौडमा पछि पार्दै विजेता भएका हुन्। गत वर्ष दुई घण्टा ५९ मिनेटमा दौड पार गरेका सोलुखुम्बु्का सुमन कुलुङ राई यस पटक केही पछि परे। प्रतियोगितामा दूरी तीन घण्टा आठ मिनेट एक मिनेटमा पार गरेका राई प्रतियोगितामा दोश्रो भए। प्रतियोगितामा तीन घण्टा १० मिनेट पाँच सेकेन्डमा दूरी पार गरेका वेदबहादुर सुनार तेश्रो भए। उनी नेपाली सेनाको त्रिभुवन आर्मी क्लबका सदस्य हुन्। प्रतियोगितामा प्रथमका लागि ८५ हजार ७७ रुपैयाँ, दोश्रोका लागि ६५ हजार ७७ रुपैयाँ तथा तेश्रोलाई ५५ हजार ७७ रुपैयाँ पुरस्कार छ। यसैगरी सान्त्वनाका लागि भने १६ हजार ७७ रुपैयाँ पुरस्कार तोकिएको छ। एक सय ७९ धावक दर्ता भए पनि एक सय ५३ धावक प्रतियोगितामा सहभागी थिए। नगरपालिकाले सहिद दिवसको अवसरमा चार वर्ष अघि प्रतियोगिता सुरु गरेको हो।"
सडकमा सुतेर प्रतिनिधिसभा विघटनको विरोध (फोटो फिचर),"काठमाडौं : भर्खरै थुनुवा कक्षबाट निकालिएका एक युवक मैलो भोटो र धोती लगायर उभिएका छन् । हातमा बन्दुक बोकेका पहरेदारले उनलाई पहरा दिइरहेका छन् । नजिकै रहेको खरीको रुखमा मोटो डोरी झुण्डिरहेको छ। डोरीको मुखैमा सुर्के गाँठो कसेर कोही मानिसलाई मृत्युदण्ड दिने तयारी भइरहेको जस्तो देखिन्छ । टेकु पचलीमा रहेको यो रुख त्यही रुख हो जहा वि सं १९९७ सालमा सहिद शुक्रराज शास्त्रीलाई मृत्युदण्ड दिइएको थियो । झट्ट हेर्दा केही डरलाग्दो दृष्य । बाटामा हिड्नेहरु पनि टक्क रोकिएर हेरिरहेका थिए । बृहत नागरिक आन्दोलन समूहले शुक्रबार टेकु पचलीमा विरोध स्वरुप कलात्मक प्रस्तुति दिएको हो । शिल्पी थिएटरको प्रस्तुतिमा रंगकर्मीले सहिद शुक्रराज शास्त्रीको जीवनी र मृत्युवरणलाई नाटक मार्फत देखाएका हुन् । शुक्रराजको भूमिकामा थिए कलाकार युवराज घिमिरे । उनलाई सहयोग गरेका थिए पवित्रा खड्का, रविन्द्र खड्का, रविन परियार, गोविन्द ओली, रवि श्रेष्ठ लगायतको समूहले । प्रतिगमन विरुद्धको प्रतिरोध कार्यक्रममा कलाकारले सडकमै नाटक प्रदर्शन गरेका हुन् । संसद पुनस्र्थापना हुनुपर्ने भन्दै नागरिक अगुवाले सडकमै सुतेरसमेत प्रदर्शन गरेका छन् । प्रधानमन्त्री केपी ओलीले पुस ५ गते प्रतिनिधिसभा विघटन गरेर प्रतिगमन सुरु गरेको भन्दै निरन्तर आन्दोलनमा उत्रिएको नागरिक समूहले शुक्रबार फरक ढंगले विरोध प्रदर्शन गरेको हो । सहिद दिवसको अवसर पारेर आयोजना गरिएको कार्यक्रममा सहभागीले सडकमै सुतेर विरोध गरे । विरोधमा सहभागी सबै सडकमै लम्पसार परेका थिए । डाइ इन प्रोटेस्ट नामक दिइएको सांकेतिक विरोधको शैली पछ्याउदै सहभागी युवा सडकमै लम्पसार परेर सुतेका हुन् । प्रतिनिधिसभा विघटनको विरोधमा नागरिक आन्दोलनमा केही दिनअघि पानीको फोहोरा प्रहार भएको थियो । शुक्रबारको आन्दोलनमा भने सुरक्षाकर्मीले कुनै हस्तक्षेप गरेनन् ।"
प्रतिनिधिसभा विघटनको मुद्दामा बहस : धारा ७६ र धारा १०० सँगै जोडेर हेर्न आग्रह,"काठमाडौं : प्रतिनिधिसभा विघटनविरुद्धको मुद्दामा कानून व्यवसायीले संविधानको व्याख्या गर्दा संविधानको धारा ७६ लाई मात्र नभएर धारा १०० लाई पनि सँगै जोडेर व्याख्या गर्न आग्रह गरेका छन् । सर्वोच्च अदालतको संवैधानिक इजलासमा प्रतिनिधिसभा विघटनविरुद्धको १२औँ दिनको सुनुवाइमा विघटित प्रतिनिधिसभाका सदस्य देवप्रसाद गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीका तर्फबाट तीन जनाले बहस गर्दै सो आग्रह गरेका हुन् । वरिष्ठ अधिवक्ता रमण श्रेष्ठले प्रतिनिधिसभा विघटनको विषयमा संविधानको व्याख्या गर्दा नेपालको संविधानको धारा ७६ र संविधानको धारा १०० लाई सँगै राखेर व्याख्या गर्नुपर्ने उल्लेख गरे । प्रधानमन्त्रीले सर्वोच्च अदालतमा पेश गरेको लिखित जवाफमा कुन व्यवस्थाअनुरुप विघटन गरेको भन्ने स्पष्ट धारा तोक्नुभएको छैन, यो विषयमा व्याख्या गर्दा धारा ७६ र धारा १०० लाई सँगै जोडेर हेनुपर्छ, उनले भने । नेपालको संविधानको धारा ७६ मन्त्रिपरिषद् गठनसम्बन्धी व्यवस्था रहेको छ भने धारा १०० मा विश्वासको मत र अविश्वासको मतसम्बन्धी व्यवस्था छ । वरिष्ठ अधिवक्ता श्रेष्ठले प्रतिनिधिसभा विघटनसम्बनधी सूचना राजपत्रमा ढिला छापिएको प्रशङ्ग उठाएका थिए । इजलासबाट सूचना कतिदिनभित्र छाप्नुपर्छ भन्ने कानूनी व्यवस्था छ भन्ने प्रश्नमा उनले केही पनि जवाफ दिएनन् । सूचना राजपत्रमा प्रकाशित गर्नुपर्छ भन्ने व्यवस्था भए पनि कति दिनभित्र छापिसक्नुपर्ने भन्ने कानुनी व्यवस्था छैन । सुनुवाइ सुरु हुने वित्तिकै प्रधानन्यायाधीश चोलेन्द्र शमशेर जबरा र वरिष्ठ अधिवक्ता श्रेष्ठबीच केही बेर समयका विषयमा वादविवाद भएको थियो । प्रधानन्यायाधीले यसअघि नै १० देखि १५ मिनेटमा बहस सक्न पटकपटक आग्रह गरिसकेका थिए । वरिष्ठ अधिवक्ता श्रेष्ठले आफूलाई पाँच घण्टाको समय चाहिन्छ भनेपछि प्रधानन्यायाधीश राणाले एक घण्टामा आफ्नो बहस सक्न भनेका थिए । वरिष्ठ अधिवक्ता रामनारायण बिडारीले नेपालको संविधानमा प्रधानमन्त्रीलाई प्रतिनिधिसभा विघटन गर्ने अधिकार नै नदेखिएको र त्यसमा संविधानको धारा ७६ र धारा १०० दुवैको सँगै व्याख्या गर्नुपर्ने धारणा राखे । संविधान लेखनका क्रममा आफू पनि अन्तिमसम्म नै रहेको स्मरण गराउँदै भने, विगतका घटना स्मरण गर्दै संसद् विघटन गर्ने व्यवस्था नै नराख्ने भन्ने विषयमा कुरा भएको थियो, त्यसमध्ये सुन्नेमा वर्तमान महान्यायाधिवक्ता पनि एक हुुनुहुन्छ । विघटित प्रतिनिधिसभा सदस्य कृष्णभक्त पोखरेलले संसद् विघटनको व्यवस्था संविधानमा उल्लेख गर्दै भने, मृत्यु नै नभएको मान्छेलाई मृतक घोषणा गरिएको छ, संसद् जिउँदो जाग्दो छ, संविधानको मस्यौदाकारमध्ये एक म पनि हुँ, विघटन गर्ने व्यवस्था नै राखिएको छैन । संविधानको धारा ७६ को व्यवस्थाअनुसार प्रधानमन्त्रीको विघटन गर्ने अधिकार कटौती गरेको तर्क पेश गरे । विश्वासको मत नै नपाएको अवस्था विघटन गर्न सकिने हो तर अहिलेको अवस्थामा विघटन गर्न नमिल्ने उनको भनाइ थियो । संविधानकको व्याख्या गर्दा संविधान धारा ७६ (मन्त्रिपरिषद्को गठन) र धारा १०० (विश्वास र अविश्वासको मतसम्बन्धी व्यवस्था)लाई जोडेर व्याख्या गर्नुपर्ने उनको आग्रह थियो । रिट निवेदक विघटित प्रतिनिधिसभा सदस्य देव गुरुङसहितको तर्फबाट बहस गर्न अब दुई जना बाँकी छन् । आइतबार अधिवक्ता रक्षा बस्याल र गोपाल पाण्डेले बहस गरेपछि नवौँ रिट निवेदनकको बहस सुरु हुनेछ। सुनुवाइ हेर्दाहेर्दैमा आइतबारका लागि तय भएको छ ।प्रधानन्यायाधीश चोलेन्द्रशम्शेर जबरा तथा न्यायाधीश विश्वम्भरप्रसाद श्रेष्ठ, अनिलकुमार सिन्हा, सपना मल्ल र तेजबहादुर केसीको संवैधानिक इजलासमा सुनुवााई भइरहेको छ । यही माघ ४ गते आइतबारदेखि संवैधानिक इजलासमै विषयकेन्द्रित बहस सुरु गरिएको हो । गत पुस ११ गतेदेखि सर्वोच्च अदालतको संवैधानिक इजलासमा सुनुवाइ शुरु भई क्षेत्राधिकार विवादमा बहस भएपछि संवैधानिक इजलासमै सुनुवाइ गरिने भनी यही माघ २ गते आदेश भएको थियो । उक्त विवादमा संवैधानिक इजलास वा बृहत् पूर्ण इजलासमा सुनुवाइ गर्ने भनेर गत पुस २२, २९ गते हुँदै यही माघ २ गते संवैधानिक इजलासमै सुनुवाइ गर्ने तय भएको हो । रिट निवेदक १३ जनामध्ये ११ जनाले उक्त विषय बृहत् पूर्णइजलासमा सुनुवाइ गर्नुपर्ने माग गर्दै पूरक निवेदन दिएकाले क्षेत्राधिकारका विषयमा लामै बहस र छलफल भयो । गत १० पुस गते संवैधानिक इजलासले प्रतिनिधिसभा विघटन गर्नुपर्ने कारणसहित लिखित जवाफ पेश गर्न सरकारका नाममा आदेश जारी गरेको थियो । आदेशअनुसार राष्ट्रपति एवम् प्रधानमन्त्री तथा मन्त्रिपरिषद्को कार्यालय र सभामुखले गत पुस १९ गते महान्यायाधिवक्ता कार्यालयमार्फत लिखित जवाफ पेश गरिसकेका थिए । अदालतले प्रतिनिधिसभा विघटनसम्बन्धी सिफारिश र निर्णयको सक्कलप्रति राष्ट्रपति एवम् प्रधानमन्त्री तथा मन्त्रिपरिषद्को कार्यालयबाट झिकाउने तथा प्रतिनिधिसभामा अविश्वासको प्रस्ताव दर्ता भएको खुल्ने गरी सक्कल रजिष्ट्रारसमेतका कागजात सङ्घीय सचिवालयबाट झिकाउने आदेश जारी गरेको थियो । अदालतका सहयोगी (एमिकस क्युरी)मा वरिष्ठ अधिवक्ता बद्रीबहादुर कार्की, सतिशकृष्ण खरेल, विजयकान्त मैनाली, पूर्णमान शाक्य र गीता पाठक रहेका छन्। प्रधानमन्त्रीको सिफारिशमा राष्ट्रपतिले गत पुस ५ गते प्रतिनिधिसभा विघटन गरेको निर्णयविरुद्ध राष्ट्रपति एवम् प्रधानमन्त्री तथा मन्त्रिपरिषद्को कार्यालय, सभामुखलगायतलाई विपक्षी बनाइ विघटित प्रतिनिधिसभाका सदस्य गुरुङ, पोखरेल, श्रेष्ठ र झाँक्रीका तर्फबाट अधिवक्ता प्रवेश केसीले निवेदन दायर गरेका हुन्। रिट निवेदनमा निवर्तमान सांसदले प्रधानमन्त्रीको सिफारिशमा राष्ट्रपतिले प्रतिनिधिसभा विघटन गर्ने गरी गरेको निर्णयबाट प्रतिनिधिसभाको पाँच वर्षसम्म प्रतिनिधित्व गर्न पाउने हकबाट वञ्चित भएको जनाउँदै सो निर्णय बदर गर्न माग गरिएको छ । त्यस्तै वरिष्ठ अधिवक्ता दिनेश त्रिपाठी तथा अधिवक्ता शालिकराम सापकोटा, ज्ञानेन्द्रराज आरण, समृत खरेल, कञ्चनकृष्ण न्यौपाने, भण्डारी, दीपक राई, अमिता गौतम, लोकेन्द्रबहादुर ओली, कमलबहादुर खत्री, मनिराम उपाध्याय, तुलसी सिंखडा र अच्युतप्रसाद खरेलले निवेदन दायर गरेका हुन् । कानून व्यवसायीले दायर गरेको रिट निवेदनमा प्रधानमन्त्रीले गरेको सिफारिश र सो सिफारिशका आधारमा राष्ट्रपतिद्वारा प्रतिनिधिसभा विघटनसम्बन्धी सम्पूर्ण कामकारवाही तथा सो सिफारिशका आधारमा भएगरेका सम्पूर्ण कार्य नेपालको संविधानको धारा, १३३ को उपधारा, २ र ३ बमोजिम उत्प्रेषणका आदेशबाट बदर गरी प्रतिनिधिसभाले गर्नुपर्ने काम सम्पन्न गर्न उपयुक्त आदेश गर्न माग गरिएको छ । रासस"
हत्या आरोपमा २३ वर्षपछि कैद,राजविराज : काठको पटाहाको विषयमा भएको विवादमा हत्या भएको २३ वर्षपछि सप्तरीको अग्नीसाइर कृष्णसवरण गाउँपालिका५ बकधुवाका एक दम्पतिलाई कैद तोकिएको छ । सप्तरी जिल्ला अदालतले ४६ वर्षीया शान्तिदेवी यादवलाई १० वर्ष र उनका पति ५५ वर्षीय विसुनदेव यादवलाई साढे २ वर्ष कैद सजायको फैसला गरेको हो । घटना विवरण अनुसार सापटी दिएको काठको पटाहा फिर्ता माग्न यादव दम्पतिसहित ०५४ भदौ १४ गते ६५ वर्षीया शिवकुमारी यादवको घर गएका थिए । शिवकुमारीले घरमा पुरुष मानिस कोही नभएकाले उनीहरु आएपछि छलफल गर्नु भनिन् । शिवकुमारीका श्रीमान र छोरा विहानै काममा बाहिर निस्किएका थिए । आरोपितहरुले पीडितको घर प्रवेश गरी सुत्ने चौकीको काठको पटाहा उखेल्न सँगै ल्याएका मिस्त्रीलाई अह्राए । रोक्न गएकी जेष्ठ नागरिक शिवकुमारीलाई कुटपिट गरी घाँटी थिचेर धकेल्दा उनी ढलिन र घटनास्थलमै मृत्यु भयो । साँझ घर आएका मृतकका छोरा सूर्यनारायण यादवले इलाका प्रहरी कार्यालय कञ्चनरुपमा ०५४ भदौ १५ गते उजुरी दिए । शवको पोस्टमार्टम सोही दिन राजविराजस्थित गजेन्द्रनारायण सिंह अस्पतालमा भयो । आरोपितहरु घटनापछि भारत गएर बसेकाले प्रहरीले पक्राउ गर्न सकेको थिएन । हत्या घटनाको २० वर्ष पुगेकै दिन प्रहरी र सरकारी वकिल कार्यालयले ०७४ भदौ १४ गते जिल्ला अदालतमा अभियोगपत्र दायर गर्यो। अदालतले ०७४ भदौ १४ गते वारेण्टसहितको म्यादी पूर्जी जारी गरेको एक वर्षपछि ०७५ भदौ ११ गते बिसुनदेब र शान्तिदेबी अदालतमा हाजिर भए । सोही दिन भएको अदालतको आदेशअनुसार बिसुनदेब पुर्पक्षका लागि राजविराज कारागार थुनामा छन् भने शान्तिदेबी ५० हजार रुपियाँ धरौटीमा रिहा भइन् । आरोपित विसुनदेबले जिल्ला अदालतको बेरितको आदेश बदर गरी साधारण तारेखमा रिहा गर्न माग गर्दै उच्च अदालत जनकपुर राजविराज इजलाशमा ०७५ असोज १६ गते निवेदन दिए । उच्च अदालतले ०७५ कात्तिक २९ गते जिल्ला अदालतको आदेशलाई नै सदर गर्दै बिसुनदेबको माग अस्विकार गर्यो । उता उच्च सरकारी वकिल कार्यालयले धरौटीमा शान्तिदेवीलाई रिहा गर्ने जिल्ला अदालतको आदेश बदर गरी शान्तिदेवीलाई समेत पुर्पक्षका लागि थुनामा राख्न माग गर्दै ०७५ मङ्सिर २५ गते उच्च अदालत जनकपुर राजविराज इजलाशमा निवेदन दियो । यस निवेदनमा भने उच्च अदालतले ०७५ माघ १० गते शान्तिदेवीलाई समेत पुर्पक्षका लागि थुनामा राख्ने आदेश गर्यो । तर शान्तिदेवी हालसम्म पक्राउ परेकी छैनन् र हाजिर समेत भएकी छैनन् । जिल्ला अदालतले ०७७ पुस २१ गते फरार रहेका महेन्द्रको हकमा मुद्दा मुल्तबीमा राख्ने आदेश गर्नुका साथै बिसुनदेब र शान्तिदेबीका हकमा सजाय निर्धारणका लागि पेश गर्ने आदेश दियो । सोही आदेश बमोजिम जिल्ला न्यायाधीश ईश्वरमणि ओझाको इजलाशले कारागारमा थुनामा रहेका विसुनदेबलाई साढे २ वर्ष कैद र फरार रहेकी शान्तिदेवीको हकमा १० वर्ष कैद सजायको फैसला गरेको सूचना अधिकारी हेमबहादुर बुढाथोकीले जानकारी दिए ।
बनाउँदै गरेको घरबाट खसेका कामदारको मृत्यु,भक्तपुर : भक्तपुरको मध्यपुर थिमि नगरपालिका ६ स्थित कुन्डोलमा बनाउँदै गरेको घरबाट खसेर घाइते भएका एक कामदारको गए राति मृत्यु भएको छ। स्थानीय ठाकुर अधिकारीले बनाउँदै गरेको पक्की घरको दोस्रो तलाबाट खसेका काभ्रेपलाञ्चोक बेथानचोक गाउँपालिका ६ घर भई हाल कुण्डोलमै बस्ने ४० वर्षीय प्रेम मगरको मृत्यु भएको हो। महानगरीय प्रहरी परिसर भक्तपुरका अनुसार बिहीबार काम गर्दागर्दै मगर अचानक घरको ३ तलामाथिबाट लड्न पुगेका थिए। घरबाट खसेर गम्भीर घाइते भएका उनलाई सहकर्मी कामदारसमेतको सहयोगमा तत्कालै उपचारको लागि मध्यपुर अस्पताल लगिएको परिसरका प्रवक्ता प्रहरी नायब उपरीक्षक दीपक गिरीले जानकारी दिए। मध्यपुर अस्पतालमै उपचारको क्रममा गए राति उनको मृत्यु भएको उपरीक्षक गिरीले बताए। घटनाबारे थप अनुसन्धान कार्य भइरहेको भक्तपुर प्रहरीले जनाएको छ।
नाबालक राजनको हत्यारा साढे ४ वर्षपछि पक्राउ,"वीरगन्ज : अभद्र व्यवहारको आरोपमा पक्राउ परेकाको छानबिन गर्दा वीरगन्जमा साढे ४ वर्षअघि मारिएका नाबालकको हत्यारा पत्ता लागेको छ। प्रहरीले पर्साको बहुदरमाई नगरपालिका२ घर भइ वीरगन्ज महानगरपालिका१४ राधेमाईमा बस्ने १९ वर्षीय रेयन महत्तो कम्करलाई ९ वर्षे राजन पटेलको हत्या अभियोगमा पक्राउ गरेको हो। राजनको हत्या ०७३ सालमै भए पनि प्रहरीले उनको हत्यारा पत्ता लगाउन सकेको थिएन। अभद्र व्यवहार कसुरमा केही दिनअघि पक्राउ परेका कम्करमाथि अनुसन्धान गर्दा उनी राजनको हत्यामा संलग्न रहेको पत्ता लागेको पर्साका प्रहरी नायव उपरीक्षक (डिएसपी) मनोजीत कुँवरले जानकारी दिए। हत्यामा कम्करको संलग्नता पुष्टि भएपछि उनलाई प्रहरीले पत्रकार सम्मेलन गरि शुक्रबार सार्वजनिक गरेको हो। उनी प्रहरी हिरासतमा छन्। पर्साको तत्कालीन रामनगरी गाविस८ (हालको बहुदरमाई नगरपालिका८) निवासी विनोद पटेलका छोरा राजनको शव वीरगन्ज१४ चिनी मिल आवास क्षेत्र नजिकको झाडीमा ०७३ साल असोज २० गते बिहान भेटिएको थियो। काका बृजकिशोर पटेलसँग वीरगन्जमा बस्ने राजन असोज १९ गते साँझ साथीहरुसँग दशैं मेला हेर्न गएका थिए। राति अबेरसम्म पनि नफर्किएपछि खोजतलास गर्दा असोज २० मा आँखा, पेट र हातमा धारिलो हतियारले प्रहार गरेको अवस्थामा उनको शव फेला परेको थियो। डिएसपी कुँवरका अनुसार मेला गएका बेला कम्करले ललाइफकाइ सुनसान ठाउँमा समलिंगी संसर्ग (अप्राकृतिक मैथन) गर्न खोजेको तर राजनले नमानेपछि उनको घाँटी बटारेर हत्या गरेका थिए।"
पाल्पामा कुलोमा डुवेर एक शिशुको मृत्यु,तानसेन : पाल्पाको रामपुर नगरपालिका ५ मटेरीमा कुलोमा डुवेर एक शिशुको मृत्यु भएको छ । मटेरी बस्ने योगमाया थापाको १९ महिने शिशु प्रतिन थापाको कुलोमा डुवेर शुक्रबार मृत्यु भएको हो । आफ्नै घर अगाडि रहेको पानी बग्ने कुलोमा डुबी रहेको अवस्थामा शिशुलाई आमा योगमायाले फेला पारेकी थिइन् । उनले छोरालाई कुलोबाट तत्काल उद्दार गरी उपचारका लागि रामपुर अस्पताल पुर्याएकी थिइन् । तर अस्पतालका डाक्टरले भने शिशुको मृत्यु भएको घोषणा गरेका थिए । घटना लगत्तै इलाका प्रहरी कार्यालय रामपुरबाट प्रहरीको टोली घटनास्थलतर्फ पुगेको जिल्ला प्रहरी कार्यालयले जनाएको छ ।
भारत जान हिँडेका नेपाली कामदारहरु गड्डाचौकी नाकाबाटै फर्काइए,"महेन्द्रनगर: सीमा नाका खुला भएको सूचना पाएर भारत जान लागेका नेपाली नागरिकहरु गड्डाचौकी नाका पुगेर फिर्ता हुनु परेको छ । मन्त्रीपरिषदको निर्णयले भारतसँग जोडिएका सुदूरपश्चिमका सबै सीमा नाका शुक्रबारदेखि खुला गरेको भए पनि शुक्रबार अपरान्ह भारत जानका लागि गड्डाचौकी पुगेका नेपालीलाई शसस्त्र प्रहरीले सीमा नाकाबाटै फिर्ता पठाएको हो । रोजगारीका लागि भारत जान लागेका कैलालीको टीकापुरका राकेश मगरले सिमानाका खुलेको सूचना पाएर भारत जानका लागि गड्डाचौकी नाका पुगेको बताए । सरकारले भारतसँग जोडिएका सुदूरपश्चिमका सबै नाका खुला गरेको समाचारमा आएपछि थाहा पाएँ उनले भने २४ सै घण्टा खुला हुन्छ भनेर आएको यहाँ जान दिएन । भारत जान नपाएपछि समस्यामा परेको उनीहरुको गुनासो छ । एक दिन महेन्द्रनगरमा बास बस्नुपर्ने अवस्था आएपछि आफुहरु मार्कामा परेको उनीहरुको गुनासो छ । यहाँ एक दिन होटेलमा बस्नु पर्ने भयो उनले भने होटेलमा बस्ने पैसाले हाम्रो गाडी भाडा हुनेथियो । शुक्रबारदेखि कैलालीको गौरीफन्टा, कञ्चनपुरको गड्डाचौकी, बैतडीको झुलाघाट र दार्चुलाको खलङ्गा र पुलघाट नाका पूर्ण रुपमा खुला गरिएको जनाए पनि गड्डाचौकी नाकाबाट नेपालीले भारत जान प्रवेश पाएका छैनन् । जिल्ला प्रशासन कार्यालयले भने नाका खुला गर्न आन्तरीक तयारीमा जुटेको र शनिबारबाट सहज रुपमा आवतजावत हुने जनाएको छ । सरकारले कोरोना भाइरसको जोखिम रोकथाम तथा नियन्त्रणका लागि भन्दै गत चैत १० गतेदेखि नेपालभारत सीमा नाका बन्द गरेको थियो ।"
पानी नभएपछि बसाइँ,"जोमसोम : हिमाली जिल्ला मुस्ताङका पाँच स्थानीय तहमा ९६ गाउँ छन्। सबैभन्दा विकट र पिछडिएको बस्ती हो मुस्ताङको लोघेकर दामोदरकुण्ड गापा५ को ध्ये। वर्षौंदेखि कृषि र पशुपालनमार्फत जीविकोपार्जन गर्ने यो गाउँमा जलवायु परिवर्तनको प्रत्यक्ष असर देखिएको छ। यहाँ प्राकृतिक तथा पर्यावरणीय प्रभाव देखिन थालेको छ। सिँचाइ, खानेपानी, चरन क्षेत्र र असमान हिमपातले पछिल्लो समय ध्ये गाउँ संकटमा परेका हो। समुद्री सतहदेखि करिब चार हजार मिटर उचाइमा अवस्थित ध्ये गाउँ गुरुङ समुदायको बस्ती हो। भौगोलिक रूपले अत्यन्तै विकट यो गाउँमा कुल २६ घरधुरीको बसोबास छ। तर, जलवायु परिवर्तनको प्रभावले यहाँका स्थानीय अन्यत्र पलायन हुने क्रम बढेको छ। आधाभन्दा बढी घर परिवारले पुरानो थातथलो छोडिसकेका छन्। अन्य पनि स्थानान्तरण हुने क्रममा छन्। ध्ये बासीले बर्सेनि एकबाली मात्र खेतीपाती गर्थे। सिँचाइ, खानेपानी, चरन क्षेत्रको अभाव बढेपछि अन्यत्र सर्नुको विकल्प नभएको स्थानीय पासाङ गुरुङ बताउँछन्। ध्ये गाउँको पुरानो बस्तीमा विगतमा गहुँ, तोरी, आलु र तरकारीले खेती हुन्थ्यो। पानीको स्रोत सुक्दै गएपछि पुख्र्यौली कृषि व्यवसाय धरापमा परेको गुरुङले बताए। एकपछि अर्को परिवार यहाँबाट अन्यत्र सर्ने क्रम नरोकिएपछि यहाँका स्थानीय गाउँको अस्तित्व जोगाउन जुटेका छन्। ध्येवासीले करिब १२ किलोमिटर तल कालीगण्डकी किनाराको पूर्वतर्फको ध्येथाङ्जुङचाम्वले भन्ने स्थानमा बस्ती स्थान्तरण गरेको पूर्व गाउँ मुखिया कुन्साङ गुरुङले जानकारी दिए। उपल्लाो पुरानो ध्ये गाउँ र स्थानान्तरण भएको गाउँको उचाइ करिब एक हजार मिटर कम छ। बस्ती स्थानान्तरणपछि स्थानीयले सार्वजनिक पर्तीजग्गा भोगचलन गरिपाउँ भनी साबिक जिल्ला समन्वय समिति तथा स्थानीय प्रशासनमा लिखित माग गरेका छन्। तर, सो मागबारे अझै सम्बोधन नभएको गुरुङको गुनासो छ। उनका अनुसार ध्येबाट विस्थापित भई कालीगण्डकी किनारा छेउमा बसोबास गरेका १७ घरधुरीले खेर गएको बाँझो बगरे जग्गामा सामूहिक रूपमा स्याउ खेती सुरु गरेका छन्। कालीगण्डकी किनारको १ हजार २ सय ३ रोपनी र बस्ती स्थान्तरण भएको गाउँ नजिकको ५ सय ५५ रोपनी क्षेत्रफलमा उनीहरूले फलफूल र कृषि व्यवसाय सुरु गरेका हुन्। बस्ती स्थानान्तरण भएको स्थानमा स्याउ, उवा, फापर र जौलगायतका दुई बाली खेती गरिएको छ। ध्ये गाउँको मुलथलोमा अब ९ घरधुरी मात्र छन्। बगरे फाँटमा रहरलाग्दा स्याउका दाना फल्न थालेपछि विस्थापित परिवार उत्साहित बनेका छन्। गाउँमा प्रत्येक घरधुरीले पशुपालनसमेत गरेका छन्।"
गण्डकीमा किसान सूचीकरण,"काठमाडौं : गण्डकी प्रदेशमा किसान सूचीकरण तयारी सुरु भएको छ। किसान सूचीकरणको तयारीका क्रममा पोखरामा मंगलबारदेखि प्रदेशस्तरीय अभिमुखीकरण कार्यक्रम सुरु भएको हो। नेपाल सरकार कृषि तथा पशुपन्छी विकास मन्त्रालयको आयोजना र गण्डकी प्रदेशको भूमि व्यवस्था कृषि तथा सहकारी मन्त्रालयको समन्वयमा पोखरामा किसान सूचीकरणका लागि अभिमुखीकरण कार्यक्रम सुरु भएको हो। कृषि क्षेत्रका योजना तथा कार्यक्रम वैज्ञानिक, पारदर्शी र प्रभावकारी बनाउन किसानको तथ्यांक संकलन महत्त्वपूर्ण छ। नेपालको संविधान धारा ३६ खाद्यसम्बन्धी हकको व्यवस्था कार्यान्वयनका लागि पनि सूचीकरण महत्त्वपूर्ण हुने कार्यक्रमका सहभागीले बताए। कार्यक्रममा बोल्दै गण्डकी प्रदेशका भूमि व्यवस्था कृषि तथा सहकारी मन्त्रालयका मन्त्री लेकबहादुर थापाले सही तथ्यांक आउने गरी घरघरमा गएर तथ्यांक संकलन गर्नुपर्नेमा जोड दिए। अर्काको जमिनमा जीवनभर काम गर्ने भूमिहीन, ज्यालादारी, थोरै जमिन भएका साना किसान, व्यावसायिक किसान कोही पनि छुट्न नहुने मन्त्री थापाले सुझाए। वर्गीकरण गरेपछि किसान सुरक्षा कार्यक्रमअन्तर्गत कृषि पेन्सन सरकारले दिनुपर्ने उनले बताए। गण्डकी प्रदेश भूमि व्यवस्था कृषि तथा सहकारी मन्त्रालयका सचिव शवनम शिवाकोटीले कृषि क्षेत्रलाई वैज्ञानिक र पारदर्शी बनाउन सूचीकरण महत्त्वपूर्ण हुने बताइन्। एकपटक सूचीकरण गरेपछि यत्तिकै छाड्ने गर्न नहुने बताउँदै नियमित रूपमा अपडेट गर्ने गरी अघि बढ्नुपर्नेमा उनले जोड दिइन्।"
विष पिएर गयो तीन आमाछोरीको ज्यान,"परासी : विष सेवनका कारण पश्चिम नवलपरासीको सरावल गाउँपालिका५ धनगडवामा एकै परिवारका तीन जनाको मृत्यु भएको छ। ३५ वर्षीया अनिता चौधरीले बुधबार राति छोरीहरू १२ वर्षीया नेहा र १० वर्षीया हेमालाई विष पिलाएर आफूले पनि पिएको अनुसन्धानमा देखिएको जिल्ला प्रहरी कार्यालयका सूचना अधिकारी डीएसपी राजु लामाले बताए। डीएसपी लामाका अनुसार उनीहरूको उपचारका क्रममा भैरहवा मेडिकल कलेजमा बिहीबार बिहान मृत्यु भएको हो। उनीहरूलाई सुरुमा पृथ्वीचन्द्र अस्पताल परासी लगिएकामा त्यहाँ उपचार हुन नसकेपछि भैरहवा पुर्याइएको थियो। बुधबार राति १० बजेपछि चिच्याएको सुनेपछि स्थानीय बासिन्दा उनीहरूको घरको छत हुँदै च्यानल गेटको ताला फोडेर कोठामा पुगेका थिए। स्थानीयले तीनै जनालाई छटपटाइरहेको अवस्थामा भेटेको प्रहरीले जनाएको छ। कोठामा दुईवटा गिलासमा पानीजस्तो तरल पदार्थ देखिएकाले त्यसमै विष राखेर छोरीहरूलाई दिएको हुन सक्ने प्रहरीको आशंका छ। उनीहरूले बान्ता गर्ने क्रममा १०१२ वटा विषका ट्याब्लेट ओकलेको भेटिएको थियो। अनिताका पति जितेन्द्र वैदेशिक रोजगारीमा छन्। चौधरी दम्पतीका दुई छोरी मात्र थिए। जितेन्द्रका बुवाआमा र दुई भाइ छन्। उनले अंशबण्डा गर्न बुवाआमासँग माग गर्दै आएका थिए। उनी पाँच वर्षदेखि पत्नी र दुई छोरीसहित छुट्टै बस्दै आएको स्थानीय बताउँछन्। बाबुआमाका साथमा दुई भाइ बस्छन्। वडाध्यक्ष दिनेश सहनीले अनिताले पतिसँगको सल्लाहमै अदालतमा मुद्दा दिएर १२ कठ्ठा जग्गा अंश पाएको खुलाए। सोही जग्गामा जितेन्द्रले घर बनाएर परिवार राखेका थिए। अंश झगडाकै कारण भाइहरू र बाबुआमाको जितेन्द्रको घरमा आउजाउ छैन। जितेन्द्र मिलनसार र सोझा व्यक्ति हुन्। पत्नी र छोरीहरूलाई राम्रैसँग हेर्दै आएका थिए, वडाध्यक्ष सहनीले भने, कसरी घटना भयो हामी पनि अचम्भित छौं। स्थानीयका अनुसार तीन दिनअघि अनिता र उनका देवरबीच सामान्य भनाभन परेको थियो। दिउँसो बाटोमा हिँड्दै गर्दा मसँग रहेका २ जना साथीलाई भाउजूले गाली गर्नुभयो। साथीलाई किन गाली गरेको भनेर सोध्दा उल्टै मसँग झगडा गर्नुभयो। त्यसपछि हामी बाटो लाग्यौं, अनिताका देवरलाई उद्धृत गर्दै प्रहरी स्रोतले भन्यो।"
"राष्ट्रपति शैक्षिक सुधार कार्यक्रम : पुराना आवेदन खारेज, नयाँ माग","काठमाडौं : सामुदायिक विद्यालयको शैक्षिक स्तर उकास्ने उद्देश्यले तय गरिएको राष्ट्रपति शैक्षिक सुधार कार्यक्रमका लागि आवेदन माग गरिएको छ। यसअघि आह्वान गरिएको सबै निवेदन खारेज गरी नयाँ प्रक्रियाबाट चालू आवका लागि आवेदन माग गरिएको शिक्षा विज्ञान तथा प्रविधि मन्त्रालयले जानकारी दिएको छ। मन्त्रालयले गत वर्ष पनि यस्तै निवेदन आह्वान गरेको थियो। यो प्रक्रियाअनुसार ३ हजार १ सय ४७ वटा निवेदन परेको थियो। मन्त्रालयअन्तर्गतको निर्देशक समितिले ती सबै निवेदन खारेज गरिएको र नयाँ प्रक्रियाबाट निवेदन आह्वान गरेर विद्यालय छनोट गर्ने निर्णय गरेको छ। तर यसअघि सोही कार्यक्रमका लागि राष्ट्रपति कार्यालयबाट प्रक्रिया पूरा गरी प्राप्त निवेदन भने खारेज हुने छैनन्। राष्ट्रपति कार्यालयबाट यस्ता प्रकृतिका करिब दुई दर्जन आवेदन आएका थिए। कोषबाट सुविधा प्राप्त गर्न माग गरिएको आवेदनमा भौतिक पूर्वाधार, विद्यार्थीको सिकाइ उपलब्धि स्तर अभिवृद्धि, गुणस्तरीय शिक्षाका लागि नवीन प्रविधि, नवप्रवर्तन र सिकाइ सामग्री व्यवस्थापन र प्राविधिक तथा व्यावसायिक शिक्षामा पहुँच अभिवृद्धिलाई मुख्य आधार मानिएको छ। निर्देशक समितिका अध्यक्ष एवं शिक्षा, विज्ञान तथा प्रविधिमन्त्री कृष्णगोपाल श्रेष्ठको अध्यक्षतामा बसेको बैठकले नयाँ प्रक्रियाबाट आवेदन माग गर्ने निर्णय भएअनुसार शिक्षा विकास तथा मानव स्रोत केन्द्रले आवेदन माग गरेको हो। यसअघि आएको सबै निवेदन खारेज भएको केन्द्रका महानिर्देशक वैकुष्ठ अर्यालले जानकारी दिए। सरकारले चालू आवको बजेटमा राष्ट्रपति शैक्षिक सुधार कार्यक्रममा ५ अर्ब १० करोड रुपैयाँ बजेट छुट्ट्याएको छ। अघिल्लो वर्ष स्थानीय तह मार्फत ३ सय ४५ आवेदन प्राप्त भएको थियो। त्यसबाहेक केन्द्रको इमेल, हुलाक र अन्य माध्यमबाट करिब दुई हजारभन्दा बढी आवेदन परेको थियो। मन्त्री श्रेष्ठले चालू आवमा काम गर्ने गरी आवेदन माग गर्न निर्देशन दिएको बताए। सोही आधारमा केन्द्रले आवेदन माग गरेको हो। राष्ट्रपति विद्यादेवी भण्डारीले कार्यक्रम कार्यान्वयन गर्ने विषयमा चासो देखाएलगत्तै मन्त्री श्रेष्ठले प्रक्रिया अघि बढाउन सम्बन्धित निकायलाई निर्देशन दिएका हुन्। मंगलबारको निर्देशक समिति बैठकमा राष्ट्रिय योजना आयोगकी सदस्य (शिक्षा) उषा झा, शिक्षा सचिव गोपीनाथ मैनाली, अर्थ मन्त्रालयका सचिव शिशिर ढुंगाना, संघीय मामिला मन्त्रालयका सहसचिव, शिक्षामन्त्रालय योजना महाशाखाका सहसचिव डातुलसी थपलिया, केन्द्रका महानिर्देशक अर्याललगायतको उपस्थिति थियो। राष्ट्रपति शैक्षिक सुधार कार्यक्रम कार्यविधिमा शिक्षा, विज्ञान तथा प्रविधिमन्त्री अध्यक्ष रहेको ६ सदस्यीय समिति रहने उल्लेख छ।"
