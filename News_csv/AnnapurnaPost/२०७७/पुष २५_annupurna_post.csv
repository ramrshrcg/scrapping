शीर्षक,विवरण
रक्सी भट्टीमा पनि प्रचण्ड र माधव नेपालको जुलुसमा जस्तो बोल्दैनन्,"काठमाडौं : प्रधानमन्त्री केपी ओलीले आफ्नो विरोधमा प्रचण्डनेपाल समूहले गरेको जुलुसमा राष्ट्रपतिको अपमान गरेको भन्दै आपत्ति जनाएका छन्। शनिबार काठमाडौंमा युवा संघले गरेको कार्यक्रमलाई सम्बोधन गर्दै प्रधानमन्त्री ओलीले प्रचण्डनेपालले गरेको जुलुसमा जस्तो रक्सी भट्टीमा पनि नबोल्ने बताए। रक्सी भट्टीको बाटो हिँड्दा बेठिक बेठिक बोलेको सुने पनि प्रचण्ड र माधव नेपालको जुलुसमा जस्तो नबोलेको उनको भनाइ छ। उनले उनीहरुको सभ्यता नै त्यस्तै भएको टिप्पणीसमेत गरेका छन्। रक्सी भट्टीमा पनि त्यस्तो बोलेको सुनेको छैन। बेठिक बेठिक त बोल्छन्। तर प्रचण्ड र माधव नेपालको जुलुसमा जस्तो बोल्दैनन्, ओलील भने, उहाँहरुको सभ्यता त्यस्तो छ। ओलीले राष्ट्रको सर्वोच्च संस्थामाथि हिलो छ्याप्न लाज नमान्ने अचम्मको संस्कृति उनीहरुमाथि भएको आरोपसमेत लगाए। राष्ट्रको सर्वोच्च संस्थामाथि हिलो छ्याप्न लाज नमान्ने अचम्मको संस्कृति छ, ओलीले भने। जनताको बीचमा जाने निर्णय कसरी लोकतन्त्र विरोधी ? ओलीले जनताका बीचमा जाने निर्णय लोकतन्त्र विरोधी नभएको भन्दै आफ्नो संसद विघटनको निर्णयको बचाऊ गरेका छन्। जनताका बीचमा जाने कुरो लोकतन्त्र विरोधी हुँदैन। हामीले ताजा जनादेशका लागि जाने कुरा गरेका छौँ, ओलीले भने, हन्डीडीबाट चलेका यी बिकाउ बोली हुन्। यी बिकाउ बोलीबाट न्याय प्रभावित हुन्छ भन्ने नठान्नुहोस्। ओलीले प्रचण्ड र नेपाललाई कुहिएको फलको संज्ञा दिएका ओलीले डालोमा टास्न खोजेर नुहेन बताए। कुहिएको फललाई डालोमा टास्न खोजेर हुँदैन। त्यो झर्छ। चुनाव वैशाखमा हुन्छ। हुन्छ। यसमा भ्रम र अन्यौलमा पर्नु जरुरी छैन, ओलीले भने। अनेक पल्ट मर्दै बाँच्दै म लोकतन्त्त मास्न आएको होइन ओलीले आफू जेल र नेल खटेर लोकतन्त्र मास्न नआएको भन्दै चुनाव हुने कुरामा ढुक्क भएर चुनावको वातावरण सिर्जना गर्न अपील गरेका हुन्। उनले हरेक पल्ट मर्दै बाँच्दै आफू लोकतन्त्र मास्न नआएको प्रष्ट पारे। केपी ओली जेल नेल खटेर अनेक पल्ट मर्दै बाच्दै आएको लोकतन्त्र मास्न होइन। लोकतन्त्रको रक्षाका लागि आएको हो, ओलीले भने, त्यस कारण चुनाव वैशाख १७ र २७ गते हुन्छ। चुनावको माहोल तयार गर्नुहोस्। हामीले यसपटक चुनावी वातावरणको लहर सिर्जना गर्नुपर्छ। मलाई कहाँबाट निष्कासित गर्नुभयो, माइतीघर मण्डलाबाट ? ओलीले नेकपा अध्यक्ष पुष्पकमल दाहाल प्रचण्ड र माधवकुमार नेपाललाई आफूलाई कहाँबाट निष्कासित गरेको भनेर सोधेका छन् । उहाँहरुले मलाई निकाल्नुभयो रे ! म सोध्न चाहन्छु, मलाई कहाँबाट निष्कासित गर्नुभयो, माइतीघर मण्डलाबाट ?, ओलीले प्रश्न गर्दै भने । त्यस्तै ओलीले प्रचण्डले सूर्य चिह्न मेरो भन्न नमिल्ने बताए । यसो भन्न प्रचण्डलाई लाज हुनुपर्ने उनको भनाइ छ । सूर्य चिह्न पाउँ भनेर निर्वाचन आयोगमा जान प्रचण्डलाई लाज हुनुपर्दैन । प्रचण्ड सूर्य चिह्नमा कहिलै लडेका छन् चुनाव ? अर्कै चिह्नबाट चुनाव लडेकाले सूर्य चिह्न मेरै हो भन्न मिल्छ ?, ओलीले भने । उनले यो भन्दा मजाक अर्को नहुने बताए । २०७४ को चुनावअघि एउटै चुनाव चिह्नमा लडौँ भन्दा नमानेका प्रचण्डले अहिले सूर्य चिह्न मेरो भनेको भन्दै आश्चर्य व्यक्त गरे । कार्की बैंकेटबाट माधवकुमार नेपाल अध्यक्ष भएको भन्दै उनले व्यङ्ग्य गरे । कुन महाधिवेशनबाट माधव नेपाल अध्यक्ष भए ? कार्की बैंकेटमा कसले तपाईं अध्यक्ष बन्नुभयो भनिदिएछ , त्यसपछि अध्यक्ष रे !, ओलीले भने, यस्तो मजाकले राजनीतिक हाकिन्छ देशको ? यी पद लोलुप, रिमोटबाट चलेका तत्वको ध्वजी उडाउनुहोस् । उनीहरुबाट जनतालाई मुक्त गराउनुहोस् ।"
'पार्टी विभाजनमा सामेल हुने कसैलाई पनि जनताले माफि दिने छैनन्',"काठमाडौं : नेपाल कम्युनिष्ट पार्टीका उपाध्यक्ष वामदेव गौतमले पार्टी विभाजनमा सामेल हुने र विभाजनलाई नेतृत्व गर्ने कुनै पनि नेतालाई नेपाली जनताले कहिल्यै माफि नदिने दाबी गरेका छन्। उनले नेकपाका दुबै समूहलाई समर्थन नगरी नेपाल कम्युनिष्ट पार्टी (नेकपा) एकता राष्ट्रिय अभियानको संयोजक भएको घोषणा गरेका छन्। पार्टीको एकता जोगाउन वा पुनर्एकिकरण गर्ने उद्देश्य लिएर नेकपाको उपाध्यक्ष रहेको म वामदेव गौतम दुबै समूहलाई समर्थन नगरी नेपाल कम्युनिष्ट पार्टी (नेकपा) एकता राष्ट्रिय अभियानको संयोजक बनेर देश र विदेशमा रहेका सम्पूर्ण पार्टी सदस्य, समर्थक, शुभचिन्तकहरुलाई हार्दिक हार्दिक अपिल गर्दै तपाईहरुका अगाडि खडा भएको छु। शनिबार एक अपिल जारी गर्दै उनले भनेका छन्, यो पार्टी विभाजनमा सामेल हुने र विभाजनलाई नेतृत्व गर्ने कुनै पनि नेतालाई यदि पुनर्एकीकरणको अवस्थामा सामेल हुनुभएन भने लोकतान्त्रिक मूल्यमान्यतामा आधारित समृद्ध समाजवाद निर्माणलाई समर्थन गर्ने नेपाली जनताले कहिल्यै माफि दिने छैनन्। उनले पार्टीभित्र कुनै पनि तहमा संस्थागत छलफल र निर्णय नगरी छापामार शैलीमा एक अध्यक्षले पार्टीका अध्यक्षसमेत रहेका प्रधानमन्त्रीका विरुद्ध प्रतिनिधिसभामा अविश्वासको प्रस्ताव दर्ता गराउनु र त्यसको सामना गर्ने वा नसक्ने भए राजीनामा दिनुको बदला प्रतिनिधिसभा भंग गर्नेसम्मका दुर्घटना अहिले पार्टीले बेर्होन परेको बताए। उनले नेपालको कम्युनिष्ट आन्दोलन गम्भीर संकटको मोडमा पुगेको उल्लेख गर्दै यो संकटले जुर्मुाउँदै उठेको नेपालको कम्युनिष्ट आन्दोलनलाई विभाजनतर्फ धकेली रहेको बताए। नेपालको मात्र होइन एसियाको इतिहासमा पहिलो पटक बहुदलीय प्रतिस्पर्धाको राजनीतिक प्रणाली अन्तरगत कम्युनिष्ट पार्टीले निर्वाचनबाट दुइतिहाई नजिकको बहुमत प्राप्त लोकतान्त्रिक सरकार निर्माण हुनु आफैमा गौरवमय उपलब्धि थियो। यो उपलब्धि माक्र्सवाद लेनिनवादको मार्गदर्शनमा विकसति जनताको बहुदलीय जनवादको अभ्यासका क्रममा प्राप्त भएको हो भन्दा अतिशयोक्ती हने छैन। उनले भनेका छन्, तर सरकार संचालनको एउटा कार्यकाल पुरा नहुँदै र पार्टी एकीकरणको तीन वर्ष पनि ब्यतित नहुदै नेपाल कम्युनिष्ट पार्टी (नेकपा) विभाजनबाट क्षेतविक्षत हुने दिशातर्फ अग्रसर हुनु अत्यन्त दुखद र पिडादायी भएको छ। नेपाली जनताको यति धेरै आशा र भरोसाको केन्द्रका रुपमा रहेको यो पार्टी, राजनीतिक कार्यदिशा, मार्गदर्शक सिद्धान्त, विचार, बहुदलीय समाजवाद निर्माणको कार्ययोजना, पार्टीको रणनीतिक लक्ष्य र वर्ग दृष्टिकोणका सम्बन्धमा होइन पदीय जिम्मेवारी र व्यक्तिवादी कार्यशैली, सरकार संचालन, पार्टी र सरकारको सम्बन्ध कस्तो हुने भनेर उत्पन्न अन्तरविरोधहरुको समाधान गर्न नसक्नाका कारण विभाजन उन्मुख हुनु पार्टीका शिर्षस्थ नेताहरुको अयोग्यताको द्योतक हो। थापाले सिद्धान्त र कार्यक्रमका सन्दर्भमा केही असमझदारी रहेका थिए, तिनलाई महाधिवेशनबाट टुंगो लगाउने भनि सहमति भएको स्मरण गरेका छन्। उनले पार्टीभित्र उत्पन्न हुने समस्या पार्टीभित्रै समाधान गर्न नसकेर सिंगो राष्ट्रलाई प्रभावित गर्ने संस्था प्रतिनिधि सभालाई दुरुपयोग गर्ने सम्मका घटना घटनु राष्ट्रकै निम्ति अत्यन्तै पीडादायी अवस्था भएको बताए। उनले नेकपा एकता राष्ट्रिय अभियानमा संगठीत रुपमा जुट्न आह्वान गरेका छन्। गौतमले नेकपा एकता अभियानको नाम संगठन खडा गर्न र विभाजनमा ढल्केकालाई सम्झाउन आग्रह गरेका छन्। उनले भनेका छन्, एक अर्कालाई दोष दिदैं, सामान्य मान मर्यादा उल्लघंन गर्दै आफ्ना ऐतिहासिक योगदानहरुलाई च्याँखे थापेर देश र विदेशका कम्युनिष्ट विरोधीहरुलाई हसाउँदै शुरु गर्नुभएको लडाई बन्द गनुहोस र फर्कनुहोस, पुनर्मिलन गर्नुहोस र हजारौं शहिदहरुको रगतबाट विकसित भएको हाम्रो प्यारो पार्टीलाई मिलेर पुनर्गठन गरौं, ऐतिहासिक शिक्षा लिएर पार्टीलाई व्यवस्थित संचालन गरौं र पार्टीमा उत्पन्न भएका सबै अन्तरविरोधहरुलाई पार्टी पद्धति अनुरुप सम्मानजनक ढंगबाट हल गरौं। अपिलको पूर्णपाठ नेपाल कम्युनिष्ट पार्टी (नेकपा) एकता राष्ट्रिय अभियान अपिलआदरणीय कमरेडहरु,आज नेपालको कम्युनिष्ट आन्दोलन गम्भीर संकटको मोडमा पुगेको छ। योसंकटले जुर्मुाउँदै उठेको नेपालको कम्युनिष्ट आन्दोलनलाई विभाजन तर्फ धकेली रहेको छ। नेपालको मात्र होइन एसियाको इतिहासमा पहिलो पटक बहुदलीय प्रतिस्पर्धाको राजनीतिक प्रणाली अन्तरगत कम्युनिष्ट पार्टीले निर्वाचनबाट दुइतिहाई नजिकको बहुमत प्राप्त लोकतान्त्रिक सरकार निर्माण हुनु आफैमा गौरवमय उपलब्धि थियो। यो उपलब्धि माक्र्सवाद लेनिनवादको मार्गदर्शनमा विकसति जनताको बहुदलीय जनवादको अभ्यासका क्रममा प्राप्त भएको हो भन्दा अतिशयोक्ती हने छैन। तर सरकार संचालनको एउटा कार्यकाल पुरा नहुँदै र पार्टी एकीकरणको तीन वर्ष पनि ब्यतित नहुदै नेपाल कम्युनिष्ट पार्टी (नेकपा) विभाजनबाट क्षेतविक्षत हुने दिशातर्फ अग्रसर हुनु अत्यन्त दुखद र पिडादायी भएको छ। नेपाली जनताको यति धेरै आशा र भरोसाको केन्द्रका रुपमा रहेको यो पार्टी, राजनीतिक कार्यदिशा, मार्गदर्शक सिद्धान्त, विचार, बहुदलीय समाजवाद निर्माणको कार्ययोजना, पार्टीको रणनीतिक लक्ष्य र वर्ग दृष्टिकोणका सम्बन्धमा होइन पदीय जिम्मेवारी र व्यक्तिवादी कार्यशैली, सरकार संचालन, पार्टी र सरकारको सम्बन्ध कस्तो हुने भनेर उत्पन्न अन्तरविरोधहरुको समाधान गर्न नसक्नाका कारण विभाजन उन्मुख हुनु पार्टीका शिर्षस्थ नेताहरुको अयोग्यताको द्योतक हो। हामी सबैलाई थाहा हुनुपर्छ, चार दशक देखि शान्तिपूर्ण संघर्षका विभिन्न रुपहरु प्रयोग गर्दै राष्ट्रिय राजनीतिक केन्द्रको अग्रभागमा उपस्थित एउटा शक्ति र दश बर्ष सम्म सशस्त्र संघर्ष संचालनको पृष्ठभूमिबाट विकसित भएको अर्को शक्तिका विच भएको एकिकरणले नेपालको राजनीतिक जगतमा नयाँ आयाम थपेको थियो। राष्ट्रिय राजनीतिमा महत्वपुर्ण हैसियत राख्ने दुई कम्युनिष्ट पार्टीको एकीकरण भए तापनि दुवैमा रहेको फरक फरक विचार, भावना र कार्यशैलीका कारण नेता र कार्यकर्ताहरुको विचमा अन्तरघुलन हुन केही समय समस्या देखिनु स्वभाविक हो। तर तात्कालिक नीतिगत क्षेत्रमा संविधानको सर्वोच्चता, कानूनी राज्य, आवधिक निर्वाचन र बहुदलीय प्रतिस्पर्धात्मक राजनीतिक प्रणालीलाई दुबैले सहर्ष स्वीकार गरी सके पछि मतभिन्नता त्यति जटिल हुने देखिदैन। सिद्धान्त र कार्यक्रमका सन्दर्भमा केही असमझदारी रहेका थिए, तिनलाई महाधिवेशनबाट टुंगो लगाउने भनि सहमति भएकै थियो। तबसम्म सबै कामहरु अपेक्षाकृत सहमतिका आधारमा सम्पन्न गर्ने सहमति पनि भएकै थियो। पार्टी एकीकरणका नीम्ति गरिएको पछिल्लो सहमति अनुसार पार्टी र सरकारको नेतृत्व आलोपालो गर्ने भनिएकै थियो। अरु कुनै विकल्पमा जानसक्ने अवस्था नहुँदा दुई अध्यक्ष प्रणालीमा स्वेच्छाले सहमति भएकै थियो। यस्तो हुँदाहुँदै पनि एकीकरणमा सामेल भएका दुई पार्टीका मुख्य नेताहरुमा रहेको व्यवस्थापकीय पक्षको कमजोरीले गर्दा प्रधानमन्त्रीका विरुद्ध अविश्वासको प्रस्ताव लैजाने र प्रतिनिधिसभा भंग गर्ने तथा भर्खर एकीकरण भएको पार्टी विभाजन गर्नेसम्मका दूर्घटना राष्ट्रले वेहोर्न पर्ने अवस्था सृजना भएको छ। पार्टीभित्र उत्पन्न हुने समस्या पार्टीभित्रै समाधान गर्न नसकेर सिंगो राष्ट्रलाई प्रभावित गर्ने संस्था प्रतिनिधि सभालाई दुरुपयोग गर्ने सम्मका घटना घटनु राष्ट्रकै निम्ति अत्यन्तै पीडादायी अवस्था हो। पार्टीभित्र उत्पन्न उपरोक्त समस्या समाधान गर्नुको बदला एकीकरण पछिको यो एक वर्ष नेतृत्वको धु्रवीकरणमा बित्यो। पार्टीभित्र कुनै पनि तहमा संस्थागत छलफल र निर्णय नगरी छापेमार शैलीमा एक अध्यक्षले पार्टीका अध्यक्ष समेत रहेका प्रधानमन्त्रीका विरुद्ध प्रतिनिधिसभामा अविश्वासको प्रस्ताव दर्ता गराउनु र त्यसको सामना गर्ने वा नसक्ने भए राजीनामा दिनुको बदला प्रतिनिधिसभा भंग गर्नेसम्मका दुर्घटना अहिले पार्टीले वेर्होन परेको छ। यतिवेला कार्यकर्ताहरुलाई तानातान गर्दै ककेपी शर्मा ओलीको नेतृत्वमा एउटा समूह र कपुष्पकमल दाहाल प्रचण्डको नेतृत्वमा अर्को समूह देखापरेका छन्। प्रतिनिधिसभा विघटनका विरुद्ध प्रचण्ड समूहका कतिपय व्यक्ति पुनसर््थापनाको माग गर्दै सर्वोच्च अदालत पुगेका छन्। साथै नीजि क्षेत्रका दर्जनभन्दा बढि कानूनविदहरु पनि विघटनका विरुद्ध रिट निवेदनसहित सर्वोच्च अदालत प्रवेश गरेका छन्। नेकपाको प्रचण्ड समूह भने सडक आन्दोलनमा गएको छ। दुबै समूह नेपाल कम्युनिष्ट पार्टी (नेकपा) लाई आफ्नो हक दावी गर्दै निर्वाचन चिन्ह्मा समेत आफ्नो दावी गरिरहेका छन्। उपरोक्त सम्पूर्ण अवस्थालाई सुक्ष्मतम विश्लेषण गर्दै पार्टीको एकता जोगाउन वा पुनर्एकिकरण गर्ने उद्देश्य लिएर नेकपाको उपाध्यक्ष रहेको म वामदेव गौतम दुबै समूहलाई समर्थन नगरी नेपाल कम्युनिष्ट पार्टी (नेकपा) एकता राष्ट्रिय अभियानको संयोजक बनेर देश र विदेशमा रहेका सम्पूर्ण पार्टी सदस्य, समर्थक, शुभचिन्तकहरुलाई हार्दिक हार्दिक अपिल गर्दै तपाईहरुका अगाडि खडा भएको छु। यो पार्टी विभाजनमा सामेल हुने र विभाजनलाई नेतृत्व गर्ने कुनै पनि नेतालाई यदि पुनर्एकीकरणको अवस्थामा सामेल हुनुभएन भने लोकतान्त्रिक मूल्यमान्यतामा आधारित समृद्ध समाजवाद निर्माणलाई समर्थन गर्र्ने नेपाली जनताले कहिल्यै माफि दिने छैनन्।उपरोक्त दुबै समूहमा सामेल हुनुभएका कमरेडहरु ! एक अर्कालाई दोष दिदैं, सामान्य मान मर्यादा उल्लघंन गर्दै आफ्ना ऐतिहासिक योगदानहरुलाई च्याँखे थापेर देश र विदेशका कम्युनिष्ट विरोधीहरुलाई हसाउँदै शुरु गर्नुभएको लडाई बन्द गनुहोस र फर्कनुहोस, पुनर्मिलन गर्नुहोस र हजारौं शहिदहरुको रगतबाट विकसित भएको हाम्रो प्यारो पार्टीलाई मिलेर पुनर्गठन गरौं, ऐतिहासिक शिक्षा लिएर पार्टीलाई व्यवस्थित संचालन गरौं र पार्टीमा उत्पन्न भएका सबै अन्तरविरोधहरुलाई पार्टी पद्धति अनुरुप सम्मानजनक ढंगबाट हल गरौं।देश र विदेशमा रहनु भएका हाम्रो पार्टीका प्रिय कमरेडहरु ! नेकपा एकता राष्ट्रिय अभियानमा संगठीत रुपमा जुट्नुहोस ! तपाईहरु जुन ठाउँमा हुनुहुन्छ त्यही नेकपा एकता अभियानको नाम संगठन खडा गर्नुहोस र विभाजनमा ढल्केका कमरेडहरुलाई सम्झाउनुहोस। कुनै पनि समूहका नेता कमरेडहरुको गालीगलौजको शैलीमा विरोध नगर्नुहोस। घरमा आउने कमरेडहरुलाई आफुसक्दो सहयोग गर्नुहोस। सबैलाई सम्मान गर्ने कसैलाई पनि अपमान नगर्ने समाजवादी शैली अपनाउनुहोस। कहिलेकाहीँ कोरोना महामारीबाट बच्न सामाजिक दुरी कायम गर्दै प्रत्येकले नाक र मुख ढाक्ने मास्क लगाएर नेकपा एकताको आह्वानमा जुलुस सञ्चालन गर्नुहोस, एकताको सन्देश दिने पर्चा पोष्टर छापेर बाँड्नुहोस। यसो गर्नुभयो भने प्रिय कमरेडहरु हाम्रो प्यारो पार्टी र पार्टीका सबै आदरणीय नेताहरुलाई एकै ठाउँमा ल्याउन सकिनेछ र पार्टीलाई पुनः एकीकरण गर्न सकिनेछ।लालसलामसहित एकताको क्रान्तिकारी अभिवादन !धन्यवाद ! वामदेव गौतमसंयोजकनेपाल कम्युनिष्ट पार्टी (नेकपा) एकता राष्ट्रिय अभियान"
मुन्धुममा रासायनिक विज्ञान र रक्सीको आविष्कार,"संयोगवश यहाँको रैथाने उत्पादन जाँड र रक्सीलाई ब्रान्ड बनाउने बहस चलिरहेको छ। ठीक यति नै बेला त्यो जाँड र रक्सी बनाउँदा प्रयोग हुने रासायानिक प्रक्रिया र मुन्धुमी ज्ञान र दृष्टिकोणलाई जोडेर हेर्नु सान्दर्भिक हुन्छ। भौतिक तथा रासायनिक विज्ञानमा मुन्धुमले गरेको आविष्कारमध्ये जाँड एउटा महत्त्वपूर्ण आविष्कार हो। जाँड बनाउन सबैभन्दा पहिले मर्चा चाहिन्छ, जुन सयौं वर्ष लामो समयको अध्ययन र अनुसन्धानपश्चात् बनेको हो। जो आफैंमा महत्त्वपूर्ण आविष्कार थियो। मर्चामा आवश्यक वनस्पति तथा अन्नहरू भोस्मारीको फूल, कटहरको कोया, चितु, कोदोको पिठो, गहते, बेल्जाम आदि धुलो पारी तयार पारिन्छ। आवश्यक वनस्पति प्रजातिहरूको छनोट त्यसको मिसावटको मात्राको समुचित परिमाण मिलाउन थोरै समयमा सम्भव भएको थिएन। जाँड बनाउने प्रक्रियाअनुसार सर्वप्रथम तयारी मर्चा उसिनेर सेलाएको मनतातो अन्नमा पिठो बनाएर घोलिन्छ। त्यसपछि त्यो अन्नलाई गुम्स्याएर तातो ठाउँमा राखिन्छ। दुईतीन दिनको रासायनिक प्रतिक्रियापछि त्यसको स्वाद परिवर्तन भई गुलियो हुन्छ। त्यसलाई माटोको घैलामा हालेर हावा नछिर्ने गरी बुझो लगाएर राखिन्छ। त्यसपछि केही समयको निरन्तर रासायनिक प्रतिक्रियापछि फेरि त्यसको स्वाद र गुण रुपान्तरण हुन्छ। फलस्वरूप उक्त घैलामा राखिएको अन्न अल्कोहलको कच्चा पदार्थका रूपमा परिवर्तन हुन्छ। यसलाई हाम्रो सामाजिक बोलिचालीको भाषामा जाँड भनिने गरिएको छ। यसको मुन्धुमी नाम वाछोन, वासिम हो। त्यति बेलासम्ममा उक्त जाँड रक्सी पार्न तयार भइसकेको हुन्छ। मुन्धुमले आविष्कार गरेको अर्को महत्त्वपूर्ण आविष्कार भनेको रक्सी हो। यसको संरचनामा यो ब्रह्माण्ड, पृथ्वी तथा प्राकृतिक चक्रको हुबहु नक्कल गरिएको छ। रक्सीको यो संरचनामा किन प्राकृतिक चक्रको नक्कल गरियो त ? यो निकै महत्त्वपूर्ण प्रश्न छ, जसको जवाफको खोजबाट धेरै कुरा पत्ता लगाउन सकिन्छ। रक्सी बनाउने तरिकालाई मिहिन ढंगले हेर्ने हो भने ब्रह्माण्ड, पृथ्वी र प्राकृतिक तत्त्व र त्यसको चक्रको बारेमा निकै लामो समयसम्मको गहिरो र मिहिन अध्ययनको रूप र सार दुवै कुरा यसभित्र देख्न सकिन्छ। सम्भवतः यो नै संसारको सबैभन्दा पहिलो भौतिकवादी विज्ञानको ऐतिहासिक दार्शनिक धारणा हो; जो हजारौं वर्ष लगाएर गरिएको अध्ययन, अनुसन्धान तथा ज्ञानको समष्टिगत योग हो। यो नै मुन्धुमी दर्शनको ऐतिहासिक दस्तावेज हो। यो भौतिक जगत् र त्यसको चक्रलाई सबैभन्दा सजिलो तरिकाबाट प्रयोग गरेर बुझ्न सक्ने, जान्न सक्ने र देख्न सक्ने एक भव्य वैज्ञानिक प्रयोगशाला पनि हो। रक्सी बनाउँदा एउटा गोलो मुख भएको ठूलो भाँडामा पानीसँग घोलेर जाँड राखिन्छ। भाँडोको मुखवरिपरि माथिबाट पैनी राखिन्छ। पैनीको आकार गोलो तर बीचमा अलि फुकेको हुन्छ। पैनीको पिँध वरिपरि आठनौवटा प्वाल पारिएको हुन्छ। उक्त भाँडामाथि राखिएको पैनी र भाँडाको मुख वरिपरि जोडिएको ठाउँमा खरानी अथवा गोबरले लिपेर टाल्ने गरिन्छ। किनकि भित्रको बाफ बाहिर निस्किन नसकोस्। पैनीको भित्रपट्टि सानो माटोको खाली भाँडो राखिन्छ। यसलाई वातत्मा भनिन्छ। पैनीको मुखमा तामा, पित्तल, अथवा सिलभर आदि धातुजन्य वस्तुको भाँडा जसको नाम बाता हो, राखिन्छ। यसको आकार गोलोगोलो हुँदै पिँधतिर गहिरिएर साँघुरिँदै गई पिँधको केन्द्रमा सानो निप्पल आकारमा उठेको भाग हुन्छ। बाता र पैनीको मुखवरिपरि नरम कपडा भिजाई पटुकी बेरेर छेक्नुपर्छ, ताकि तलबाट आउने बाफ बाहिर निस्किन नसकोस्। बाताभरि पानी राखिन्छ। तलबाट आगो फुकिन्छ। आगो बालेपछि भाँडामा राखेको जाँड उम्लिन्छ। तापको कारणले उक्त जाँडमा रासायनिक प्रतिक्रिया सुरु हुन्छ। त्यसपछि रासायनिक प्रतिक्रियापश्चात् त्यो जाँड बाफमा रुपान्तरण हुन्छ। बाफ माथि जान्छ। अनि बाताको पिँधमा ठोकिन्छ। बातामाथि चिसो पानी राखिने हुनाले उक्त बाफ फेरि पानीमा रुपान्तरण हुन्छ र तल खस्छ। अनि त्यो पानीमा रुपान्तरण भएको बाफको तप्का पैनीभित्र रहेको सानो माटोको भाँडा वातात्मामा खस्छ। उक्त पानी नै पूर्ण अल्कोहल हो। यसरी एक ठोस वस्तु जाँड, रासायनिक प्रतिक्रियाद्वारा पूर्ण अल्कोहलमा रुपान्तरण हुन्छ। यसलाई सामाजिक बोलीचालीको भाषामा रक्सी भन्ने गरिन्छ भने यसको मुन्धुमी नाम खाबात, आराखा हो। यसरी रक्सी पार्ने एउटा चक्र पूरा हुन्छ। कार्लमाक्सका अनुसार हरेक विषयवस्तु तथा त्यसको उत्पादन शक्तिलाई हेर्ने हो भने त्यसलाई ऐतिहासिक भौतिकवादी ज्ञान सिद्धान्तका आधारमा हेर्नुपर्छ, बुझ्नुपर्छ र पढ्नुपर्छ भनेझैं मुन्धुमले हासिल गरेका ज्ञानका ती आयामहरूलाई पनि त्यसरी नै परख गर्नुपर्छ। रक्सीको यो प्रक्रिया नै सम्भवतः रासायनिक विज्ञानको पहिलो सफल अनि महत्त्वपूर्ण परिणामसहितको परीक्षण हो। हुनसक्छ, मानिसको आधुनिक विज्ञानमा पहिलो फड्को पनि यहीँबाट सुरु भएको हो। यहीँबाट विभिन्न जडीबुटीलाई प्रशोधन गरी आधुनिक औषधि विज्ञानको सुरुवात भएको हो। तर, मुन्धुमी दृष्टिकोणअनुसार रक्सीको विकास यत्तिका लागि मात्र हो भन्न मिल्दैन। यसलाई अर्थशास्त्रीय प्रणालीसँग पनि जोडेर हेर्नुपर्छ। विश्वमा अहिले सबैभन्दा धेरै व्यापार, उपयोग र उपभोग पनि रक्सीकै हुने गरेको छ। विश्व अर्थतन्त्रमा रक्सीले एउटा महत्त्वपूर्ण हिस्सा नै ओगटेको छ। यसरी मुन्धुमी विचार तथा दार्शनिक दृष्टिकोणलाई परिभाषित गर्नु पर्यो भने भौतिकवादी विज्ञानसँग नजोडी हुँदै हुँदैन। यसलाई भौतिक विज्ञानसँग जोडिएन भने यो अधुरो र अपूरो हुन्छ किनकि मुन्धुम आफैंमा भौतिकवादी दर्शन हो। स्पष्ट देख्न सकिन्छ कि पृथ्वीमा विभिन्न तत्त्व छन् जसको चक्रीय सम्बन्ध रक्सी पार्ने प्रक्रियासँग हुबहु मिल्न आउँछ। जस्तो कि पानीसँग घोलिएको जाँड भाँडामा राख्नु। त्यो भाँडामाथि पैनी राख्नु। फेरि पैनीमाथि बाता राख्नु। त्यसमा चिसो पानी राख्नु। भाँडाको पिँधमा आगो बाल्नु। यी सब पृथ्वीका तिनै अनेक तत्त्वहरूका चक्रीय प्रक्रियाका अनुकृति हुन्। बाता यहाँ वायुमण्डलीय चापभन्दा माथिको ओजन तह हो; जहाँ तलबाट बालिएको आगोको तापका कारण रासायनिक प्रतिक्रियाद्वारा बाफ बन्छ। बाफ उडेर माथि पुग्छ र वायुमण्डलीय चापभन्दा माथि पुगेपछि ओजन तह चिसो हुने कारणले त्यहाँ उक्त बाफ ठोकिएपछि पानीमा रुपान्तरण हुन्छ। मुन्धुमले रक्सी बनाउने प्रक्रियामा यही प्राकृतिक चक्रलाई प्रयोगद्वारा सिद्ध गरेको छ। मुन्दुमले यो प्रक्रियाद्वारा मुख्य तीनवटा ऐतिहासिक तथा भौतिकवादी धारणा अगाडि सारेको छ : (क) पृथ्वीमा पानी पर्ने चक्रबारे : प्राचीन सभ्यता र संस्कृतिकै उपज हो, वर्तमान मानव समाज। प्राचीन भौतिकवादी दर्शनको जगमै आधुनिक युग उभिएको छ। त्यसैले प्राचीन युग र आधुनिक युगको वैचारिक अन्तरसम्बन्ध एउटै सिक्काका दुई पाटाजस्तै अन्तरसम्बन्धित छन्। प्राचीन सभ्यता र दर्शनले हरेक विषय र वस्तुमाथि चिन्तन गर्यो अनि आफ्नो ठोस धारणा बनायो। आधुनिक युगले त्यसलाई परीक्षण र वैज्ञानिक प्रयोगद्वारा सिद्ध गर्यो। जुन सिलसिला मुन्धुममा पनि प्रस्टसँग अन्तरनिहित छ। प्राचीन दर्शनमध्येको एक भौतिकवादी दर्शन मुन्धुम पनि हो। यसको ज्ञान सिद्धान्त र आधिकारिक धारणाहरूलाई विज्ञानले सिद्ध गरिदियो कि पृथ्वी विभिन्न तत्त्वले बनेको छ। यसरी मुन्दुमको ज्ञान सिद्धान्तअनुसार पानी पर्ने चक्रलाई आधुनिक विज्ञानले सिद्ध गरेर पुनस्र्थापित मात्र गरिदिएन बल्की मुन्दुमको प्राचीन भौतिकवादी दर्शन र परीक्षणलाई सत्य साबित गर्दै पुनः नवीकरणसमेत गरिदिएको छ। (ख) पृथ्वीका तत्त्वहरूको चरित्रबारे : पृथ्वीमा रहेका तत्त्वहरू नास हुँदैनन्। बरु ती रासायनिक प्रतिक्रियाद्वारा एकअर्कामा रुपान्तरण हुन्छन्। जस्तै जाँडदेखि रक्सी, अल्कोहलसम्मको एउटा चक्रलाई हेर्न सकिन्छ। अन्न पकाउँदाको स्वाद भातजस्तो हुन्छ। मर्चा हालेर केही दिनको अन्तरमा गुलियो भई स्वाद र गुणमा रुपान्तरण हुन्छ। निरन्तर रासायनिक प्रतिक्रियापछि नै त्यो अल्कोहलमा विकास हुन्छ। रक्सी पार्ने सवालमा भाँडामा घोलेर राखिने जाँड र मुनिबाट बालिने आगोबीचको रासायनिक तत्त्वलाई निषेध गरेर बाफ बन्छ र बाफलाई निषेध गरेर ओजन तह अथवा बाताको चिसो पिँधमा ठक्कर खाएपछि उक्त बाफलाई निषेध गरेर पानीमा रुपान्तरण हुन्छ। यसलाई पूर्ण अल्कोहल तथा मुन्धुमी खाबात नामको तत्त्वमा परिणत हुन्छ। त्यसैलाई रक्सी भनिन्छ। आगो र पानी एकअर्कामा विपरीत छन्। ती विपरीत तत्त्वहरूको एकता र संघर्षका कारण तीव्र रासायनिक प्रतिक्रिया हुन्छ। भाँडाभित्रको रासायनिक तत्त्वहरूको संघर्षका कारण आगो र पानीको साझा अस्तित्व बाफ बन्छ र उक्त बाफ फेरि निरन्तर विपरीतहरूको एकता र संघर्षकै कारण पानी अथवा अल्कोहलमा रुपान्तरण हुन्छ। महान् दार्शनिक कार्लमाक्सका अनुसार हरेक विषयवस्तु तथा त्यसको उत्पादन शक्तिलाई हेर्ने हो भने त्यसलाई ऐतिहासिक भौतिकवादी ज्ञान सिद्धान्तका आधारमा हेर्नुपर्छ, बुझ्नुपर्छ, र पढ्नुपर्छ भनेझैं मुन्धुमले हासिल गरेका ज्ञानका ती आयामहरूलाई पनि त्यसरी नै परख गर्नुपर्छ। (ग) पृथ्वी र सम्पूर्ण ब्रह्माण्डको संरचना र यिनको अध्ययन पद्धतिबारे : रक्सी पार्ने प्रक्रिया मुन्दुमको दृष्टिमा केवल रक्सीको सामान्य संरचनासँग मात्र सम्बन्धित छैन। यो पृथ्वीमा रहेका हरेक तत्त्वको चक्रीय चरित्र, आनीबानी र त्यसको गुणका बारेमा मानवको उच्चतम चेतनाले सिकेको ज्ञान पद्धतिसँग पनि सम्बन्धित छ। मुन्दुम ब्रह्माण्डमा के के कुरामा कसरी अध्ययन गर्न सकिन्छ भन्ने ज्ञानको अभ्यास मात्र होइन, अहिलेसम्म मानव चेतनाले ब्रह्माण्डका बारेमा हासिल गरेका जे जे कुराहरू छन्, ती सबैको संरक्षण गरेर राखिएको एक महत्त्वपूर्ण दस्तावेज पनि हो। यिनै कुराहरूको ज्ञानलाई रक्सी पार्ने प्रक्रियाको माध्यमद्वारा मुन्धुमले संरक्षण गरेर राखेको छ। मुन्दुमले पृथ्वीका हरेक तत्त्वको अध्ययन र अध्यापन कार्य प्राकृतिक नियमभित्र रहेर गर्नुपर्छ भन्ने कुरामा जोड दिन्छ। बरु यसको ठीक उल्टो प्रकृतिलाई माया गरेर, प्रकृतिलाई सम्मान गरेर मात्र आममानव समुदायको भलो हुन्छ भन्ने कुरा मुन्धुमले स्पष्ट ढंगले भनेको छ।निष्कर्षमा भन्न सकिन्छ मुन्दुम एउटा आदिम भौतिकवादको अनुपम दर्शनशास्त्र हो। यसद्वारा प्रतिपादित र प्रचलित रसायन विज्ञानको अभ्यास हेर्ने हो भने त्यसले हामीलाई हजारौं वर्ष अगाडि पुर्याउँछ। रक्सी पार्ने शिल्प र प्रक्रिया त्यही विज्ञानको पहिलो सफल परीक्षण हो।"
बर्डफ्लु रोक्न सतर्कता,"काठमाडौं : भारतका विभिन्न प्रान्तमा बर्डफ्लु प्रकोप देखिएपछि नेपालमा सम्भावित जोखिम आकलन गरी सरकारले सतर्कता अपनाउन थालेको छ। बर्डफ्लुको संक्रमण भित्रिन नदिन सीमा क्षेत्रमा कडाइ गर्न पशु सेवा विभागले सरोकारवाला निकायलाई निर्देशन दिएको छ। कृषि तथा पशुपक्षी विकास मन्त्रालयअन्तर्गतको विभागले ८ पशु क्वारेन्टाइन कार्यालय र २४ पशु क्वारेन्टाइन चेक पोस्टलाई पत्राचार गरी सीमा क्षेत्रबाट पोल्ट्री र पोल्ट्रीजन्य पदार्थ तत्काल रोक्न भनेको हो। पशु स्वास्थ्य तथा पशु सेवा ऐन २०५५ दफा ११ को अधिकार प्रयोग गरी शंकास्पद र जोखिम मानिएका पदार्थ, कुखुराको मासु र मासुजन्य पदार्थमा रोक लगाउन निर्देशन दिइएको मन्त्रालयका प्रवक्ता डा श्रीराम घिमिरेले बताए। काँकडभिट्टा, विराटनगर, जनकपुर, वीरगन्ज, काठमाडौं, भैरहवा, नेपालगन्ज र कञ्चनपुरको गड्डाचौकी क्वारेन्टाइन कार्यालय र उक्त कार्यालयमातहतका २४ चेक पोस्टलाई निगरानी बढाउन भनिएको हो। प्रवक्ता घिमिरेका अनुसार गत बुधबारदेखि लागू हुने गरी विभागले सम्पूर्ण क्वारेन्टाइन कार्यालय र क्वारेन्टाइन चेक पोस्टलाई पत्राचार गरी भारतबाट पोल्ट्री र पोल्ट्रीजन्य पदार्थ आयात हुन नदिन निर्देशन दिएको हो। लुकीछिपी र चोरी तस्करी गरेर ल्याइने जिउँदो र मासुका रूपमा रहेका पोल्ट्री तथा पोल्ट्रीजन्य पदार्थ तत्कालै नियन्त्रणमा लिएर नष्ट गर्न निर्देशन दिएका छौं, प्रवक्ता घिमिरेले भने । उनले भने, यसबाहेक नेपालमा प्रवेश नै गरिहाल्यो भने नियन्त्रणका लागि पनि आवश्यक प्राविधिक टोली गठन गरी तैनाथी अवस्थामा राखेका छौं। यसबाहेक सीमा क्षेत्रका जिल्ला प्रशासन, प्रहरी कार्यालय, प्रदेशस्तरीय ट्राफिक कार्यालय, सीमा क्षेत्र सुरक्षा दल, भन्सार तथा स्थानीय तहलाई पनि पत्राचार गरिएको छ। बर्डफ्लु भित्रिइहाले किसानलाई मारमा नपार्ने गरी सरकारले आवश्यक तयारी सुरु गरेको छ। प्रभावित हुने किसानलाई राहत उपलब्ध गराउने विषयमा बिहीबार अर्थ मन्त्रालयसँग छलफलपछि आवश्यक बजेट माग गर्ने विषयमा निर्णयसमेत भएको प्रवक्ता घिमिरेले बताए। लुकीछिपी र चोरी तस्करी गरेर ल्याइने जिउँदो र मासुका रूपमा रहेका पोल्ट्री तथा पोल्ट्रीजन्य पदार्थ तत्कालै नियन्त्रणमा लिएर नष्ट गर्न निर्देशन दिएका छौं।डा श्रीराम घिमिरे, प्रवक्ता, कृषि मन्त्रालय भारतका मध्यप्रदेश, महाराष्ट्र, राजस्थान, हिमाञ्चल, हरियाणा, केरला, गुजरातलगायत प्रदेशमा बर्डफ्लुका कारण १५ लाखभन्दा बढी चल्ला, कुखुरा, हाँस, परेवा नष्ट गरिएको छ। यसको संक्रमणबाट काग र बकुल्लासमेत प्रभावित भएर मरेका छन्। भारतको प्रभावित प्रदेश सरकारले कुखुरा र हाँसको मासु, अन्डालगायत बिक्रीमा प्रतिबन्ध लगाएका छन्। बर्डफ्लु एभियन इन्फ्लुएन्जाअन्तर्गतको एच फाइभ एन वनको कारण हुन्छ। यसबाट संक्रमित पक्षीको सम्पर्कमा आउने पक्षी तथा जनावरमा तत्कालै यो भाइरस सर्ने गर्छ। पक्षी र जनावर हुँदै मानिसमा पनि यो भाइरस सर्न सक्छ। यो भाइरस अत्यन्त तीव्र दरमा सर्ने र कोभिड १९ भन्दा पनि ठूलो घातक भएको पशु सेवा विभागका सूचना अधिकारी डा चन्द्र ढकालले बताए। ढकालका अनुसार बर्डफ्लु नियन्त्रण आदेश ०६४ अनुसार नष्ट गर्ने, प्रक्रिया पुर्याएर ल्याइएको वा पुर्याउन बाँकी रहेका तथा अवैध मानिएका पोल्ट्री तथा पोल्ट्रीजन्य पदार्थ तत्कालै नष्ट गर्ने वा जुन मुलुकबाट ल्याइएको हो, त्यही मुलुकमा फिर्ता पठाउने व्यवस्थालाई कार्यान्वयनमा ल्याइएको छ। पशु क्वारेन्टाइन कार्यालय प्रमुख डा कृष्णप्रसाद आचार्यका अनुसार गत वर्ष हेटांैडा र पोखरामा बर्डफ्लु संक्रमण भेटिएको थियो। दुई वर्षअघि विराटनगर र रसुवामा पनि बर्डफ्लुको संक्रमण फैलिएको थियो। विभिन्न मुलुकमा बर्डफ्लुको कारण मानिसकै ज्यान गइरहेको अवस्थामा नेपालमा पहिलो पटक एक जनाको ज्यान गएको थियो। गत वर्ष काभ्रेका एक जनाको बर्डफ्लु संक्रमणबाट ज्यान गएको थियो। बर्डफ्लुका ५ खतरनाक भाइरसइन्फ्लुएन्जाअन्तर्गत ११ प्रकारका भाइरस पर्छन्। तर, यीमध्ये पाँच प्रकारका भाइरस मानिसका लागि घातक मानिएको छ। एच फाइभ एन वन, एच सेभेन एन थ्री, एच सेभेन एन सेभेन, एच सेभेन एन नाइन र एच नाइन एन टु श्रेणीको भाइरस सबैभन्दा खतरनाक मानिएको छ। एच फाइभ एन वन भाइरसबाट संक्रमित व्यक्तिको तत्कालै मृत्यु हुन सक्छ। कसरी फैलिन्छ बर्डफ्लुबर्डफ्लु संक्रमित पक्षीको दिसा, नाकबाट बग्ने पानीजस्तो पदार्थ, मुखबाट निस्कने र्याल र आँखाबाट बग्ने पानीको सम्पर्कमा आउने पक्षी, जनावर र मानिसमा भाइरस सर्न सक्छ। यसबाहेक संक्रमित क्षेत्रको सम्पर्कमा आउँदा, राम्ररी नपाएको मासु र अन्डा सेवन गर्दा र संक्रमित व्यक्तिको सम्पर्कमा आउनेलाई यो भाइरस सर्न सक्छ। बर्डफ्लुको लक्षणबर्डफ्लुबाट संक्रमित हुने व्यक्तिमा पखाला लाग्ने, ज्वरो आउने, श्वास फेर्न गाह्रो हुने, कफ हुने, टाउको दुख्ने, मांसपेशीमा दुखाइ हुने, पेट दुख्ने, बान्ता हुने, घाँटीमा खसखस लाग्ने, नाकबाट सिंगान बग्ने, आँखा दुख्नेलगायत लक्षण देखिन सक्छ। यसरी जोगिऔंबर्डफ्लुबाट जोगिन सकिन्छ। यसका लागि साबुनपानीले कम्तीमा १५ सेकेन्डसम्म मिचिमिची हात धुनुपर्छ। साबुनपानी उपलब्ध नभएको अवस्थामा स्यानिटाइजर प्रयोग गर्न सकिन्छ। पोल्ट्री फार्ममा काम गर्दा हातमा ग्लोब्स र मुख तथा नाक छोप्ने गरी मास्क प्रयोग गर्नुपर्छ। भीडभाडमा जान नहुने विज्ञहरूले सुझाव दिएका छन्।"
नेकपा नातावादी पार्टी होइन,"धनगढी : प्रधानमन्त्री केपी शर्मा ओलीले नेकपा छोरीबुहारी र भाइभतिजाको पार्टी नभएको बताएका छन्। आफू अध्यक्ष रहेको नेकपाको सुदूरपश्चिम प्रदेश कमिटीले शुक्रबार धनगढीमा आयोजना गरेको बृहत् आमसभालाई सम्बोधन गर्दै प्रधानमन्त्री ओलीले यो पार्टी जनताको भएको बताएका हुन्। नेकपाको अर्को खेमाका अध्यक्ष पुष्पकमल दाहाललाई लक्ष्य गर्दै प्रधानमन्त्री ओलीले भने, जसलाई छोरीहरूको मतलब छ, जसलाई बुहारीको चिन्ता छ, जसलाई आफन्तको मतलब छ, तिनको पार्टी हो कि तपाईंहरूको पार्टी हो ? यो पार्टी सम्धीवाला पार्टी होइन। यो पार्टी छोरीबुहारीवाला पार्टी होइन। यो पार्टी भाइभतिजावाला पार्टी होइन। यो पार्टी तपाईंहरूको पार्टी हो। देश बनाउने पार्टी हो। जनताको पार्टी हो। त्यसकारण उहाँहरूले गफ नदिए हुन्छ। ओलीले दाहाल र माधवकुमार नेपालको मन परिवर्तन हुनुपर्ने बताए। उहाँहरूको मन परिवर्तन हुनुपयो। उहाँहरूले आँखा आफन्ततिर होइन, देशतिर लाउनुस्, उनले भने, उहाँहरूका आँखा कमाउनेतिर होइन, देश विकासतिर लाउनुस्। अनि पो उहाँहरू गिन्तीमा पर्नुहुन्छ। उनले आफूले कुनै पनि आफन्तलाई आफन्त भएकै कारण टपक्क टिपेको उदाहरण देखाउन चुनौती दिए। मेरा पनि आफन्त छन्। भाइ, भतिजा, छोरी, बुहारी होलान् तर एक जना देखाइदिनुस्, उनले भने, त्यसैले म भन्छु मेरोजस्तै जनताका सामुन्ने उभिएर यस्तो चुनौती सक्ने हुनुस्। उनले दाहालनेपाल समूह चोइटिएर गएको बताए। पिलो निचोरिएर गए शरीरको वजन घट्दैन। उहाँहरू जानु भनेको पिलो निचोरिएको हो, उनले भने, नुहाउँदा पनि त दुईचार कपाल झर्छन्। त्यसले शरीरलाई कुनै फरक पार्दैन। दाहालनेपाल समूहले आफूसँग बहुमत रहेको दाबी गरिरहेका बेला ओलीले भने, ३ करोडमा कति जना गए रे ? २६४ जना, तीन करोडबाट २६४ जना जाँदैमा के फरक पर्छ ?, उनले भने, सक्नुहुन्छ भने अबको चुनावमा दुई अंकको सिट सितेर देखाउनुस्। मैले चुनौती दिँदै आएको छु, ताजा जनादेशमा तपाईंको हैसियत के छ ? अनि थाहा हुन्छ। उनले काम लाग्छ कि भनेर दाहाललाई पार्टीमा ल्याएको तर डल्लाका डल्ला साबुन सकिँदा र ड्रमका ड्रम पानी सकिँदा पनि काम नलागेको बताए। मैले प्रचण्ड काम लाग्लान् भनेर पार्टीमा ल्याएँ तर के काम लाग्नु !, उनले भने, अरू कसैको इसारामा लाग्नेहरूले देशका लागि काम गर्न सक्दैनन्। उनले भावुक हुँदै भने, जब म उपचारका लागि थाइल्यान्ड गएको थिएँ, त्यतिबेला धेरैले भने अब बाकसमा आउँछ तर म बाँचेर आएँ। दोस्रो पटक मैले काठमाडौंमै उपचार गराएँ। त्यतिबेला पनि हप्ता१० दिनमा मरिहाल्छ भन्नेहरू धेरै थिए। तर, मलाई यो जीवन प्राप्त भएको छ, यो नाफाको जीवन हो। मेरो यो बाँकी जीवन पुरै देश र जनताका लागि हो।उनले दाहालनेपाल समूहका नेता भीम रावललाई आफूले राजनीति सिकाएको बताए। म जलेमा थिएँ, प्रहरीले एउटा अछामको केटो सडकबाट टिपेर जेलमा ल्यायो, उनले भने, र, अनि मैले राजनीति सिकाएँ। अहिले उनकै ठूलो चुरीफुरी छ। भन्छन् नि, नानाभन्दा नानी ठूलो ! उनले रावल सुदूरपश्चिमको विकासका लागि जहिले पनि बाधक रहेको आरोप लगाए। आफू मन्त्री नहँुदा यत्रो हंगामा गर्ने व्यक्तिले नेपालको इतिहासमा सुदूरपश्चिमबाट चारचार जना मन्त्री भएका छन् अनि अहिले बधाई दिनु पर्दैन, खुसी हुनु पर्दैन ?, उनले प्रश्न गरे। उनले वैज्ञानिक वन व्यवस्थापनका नाममा तराईको सालको वन बेचेर सपना पूरा गर्न नपाएपछि रावल विरोधमा उत्रिएको दाबी गरे। कसैको तराईको वन मासेर रातारात धनी हुने सपना मैले पूरा हुन दिइनँ, उनले भने, मैले वन जोगाउनका लागि कडा कदम चालेँ। त्यसकै विरोध, यस्तो नि हुन्छ। लिपुलेक, लिम्पियाधुरा र कालापानी समेटिएको नक्सा जारी गर्ने बेला इतिहासमै नभएको एकताबद्ध गर्न आफू सफल भएको उनको भनाइ थियो। १४६ वर्षसम हामीले भोगचलन गरेको कालापानी, लिपुलेक र लिम्पियाधुरा समेटिएको नक्सा जारी गरेर संविधान परिवर्तन गर्न देश नै एकताबद्ध भयो। तर, अहिले त्यो नक्सा परिवर्तनले सुदूरपश्चिमका कसैको टाउको दुखेको छ, उनले भने। नेता रावलले केही दिनअघि उक्त नक्सा ओलीले स्थायी कमिटीको निर्देशनमा मात्रै जारी गरेको बताएका थिए। प्रतिनिधिसभा विघटन असंवैधानिक हो भन्नेहरूलाई ओलीले संविधान पढ्न आग्रह गरे। उनले भने, जसले प्रतिनिधिसभा ब्युँतिने सपना देखेका छन्, उनीहरूलाई के भन्न चाहन्छु भने प्रतिनिधिसभा पक्कै पनि ब्युँतिन्छ तर वैशाख १७ र २७ गतेको निर्वाचनपछि मात्रै ! उनले सुदूरपश्चिमको सपनाका रूपमा रहेका पश्चिम सेती र पञ्चेश्वरका लागि पनि प्रक्रिया अगाडि बढाइने बताए। परराष्ट्रमन्त्री जनवरी १४ मा भारतमा जाँदै हुनुहुन्छ। उहाँको भ्रमणमा पञ्चेश्वरको कुरा हुन्छ, कालापानी, लिम्पियाधुरा र लिपुलेकको कुरा हुन्छ, ओलीले भने। कर्णबहादुर थापाको अध्यक्षतामा भएको कार्यक्रममा वाणिज्य तथा आपूर्तिमन्त्री लेखराज भट्ट, वन तथा वातावरणमन्त्री प्रेम आले मगर, सामान्य प्रशासनमन्त्री नरेन्द्रसिंह ठगुन्ना, श्रम तथा रोजगारमन्त्री गौरीशंकर चौधरीलगायतले सम्बोधन गरेका थिए। प्रधानमन्त्री शुक्रबार नै संघीय राजधानी काठमाडौं फर्किएका थिए। स्वागतमा गएनन् प्रदेशका मन्त्रीप्रधानमन्त्री केपी शर्मा ओलीको स्वागतका लागि प्रदेश सरकारको शून्य सहभागिता देखिएको छ। मुख्यमन्त्री त्रिलोचन भट्ट, आन्तरिक मामिला तथा योजनामन्त्री प्रकाशबहादुर शाह, सामाजिक विकासमन्त्री कृष्ण सुवेदी, उद्योग वन वातावरण तथा पर्यटनमन्त्री माया भट्ट र भूमि व्यवस्था तथा कृषिमन्त्री विनिता चौधरी कोही पनि धनगढी विमानस्थल नगएका हुन्। यी पाँचै जना दाहालनेपाल पक्षमा खुलेका छन्। प्रदेश प्रमुख शर्मिला पन्तबाहेक मुख्यमन्त्री र मन्त्रीहरू विमानस्थल गएनन्। संघीय चार मन्त्री वाणिज्य अथा आपूर्तिमन्त्री लेखराज भट्ट, वन तथा वातावरणमन्त्री प्रेम आले मगर, सामान्य प्रशासनमन्त्री गणेश ठगुन्ना र श्रम तथा रोजगारमन्त्री गौरीशंकर चौधरी धनगढी विमानस्थल पुगेका थिए। प्रदेश सरकारमा ओली पक्षका मन्त्री पठानसिंह बोहरालाई पदमुक्त गरिएको छ। आर्थिक मामिलामन्त्रीले राजीनामा दिएका छन्। वनमन्त्री मगरले मुख्यमन्त्रीसहितका मन्त्रीमा नेपाली संस्कार नभएको बताए। देशको प्रधानमन्त्री आएका बेला प्रदेश सरकारका मुख्यमन्त्री र मन्त्रीहरू स्वागतका लागि जाँदैनन् भने के को संस्कार भन्ने ?, उनले भने, अहिले पक्षविपक्ष जे भए पनि पार्टी विभाजन नभएको र देशका प्रधानमन्त्रीका लागि प्रदेश सरकारले गरेको यो अपमान हो। मुख्यमन्त्री भट्टका स्वकीय सचिव शिवसिंह ओलीले प्रधानमन्त्रीको भ्रमणबारे आधिकारिक जानकारी नआएकाले स्वागतमा नगएको बताए। यो आफ्नो गुटको भेला हो, अर्को गुटकालाई किन भन्ने भनेर प्रधानमन्त्रीको सचिवालयले खबर नगरेको होला, उनले भने, त्यसैले गएनौं। प्रदेश सरकारका मुख्यसचिव, सचिवहरूलाई लिखितै जानकारी भए पनि मुख्यमन्त्री तथा मन्त्रिपरिषद् कार्यालयलाई भने केही जानकारी नआएको प्रतिक्रिया उनले दिए।"
अझै भक्कानिन्छिन् आमा,"जनकपुरधाम : खोलामा भइरहेको अवैध उत्खनन रोक्न खोज्दा २४ वर्षीय दिलीप महतो मारिएको एक वर्ष पूरा भएको छ। आमा चन्द्रकलादेवी छोरो सम्झिएर अझै भक्कानिन्छिन्। धनुषाको मिथिला नगरपालिका५ श्रीपुरका दिलीप भनिने ओमप्रकाशको गत वर्ष २५ पुसमा क्रसरका माफियाले ज्यान लिएका थिए। त्यसमा चुरियामाई बालुवा प्रशोधन उद्योग श्रीपुरका क्रसरधनी विपिन महतोको समूहको संलग्नता रहेको प्रहरी अनुसन्धानले देखाएको थियो। घटनाको दिन बिहानै घरनजिकै औरही खोलामा क्रसर डनले अवैध रूपमा बालुवाढुंगा निकालिरहेका थिए। टिपर र लोडर चलेको आवाज सुनेर दिलीप त्यसलाई रोक्न साथी रोशन यादवसँग खोलामा गएका थिए। रोक्ने क्रममा क्रसरधनी विपिनसँग विवाद भयो। त्यसपछि विपिनको समूहको संलग्नतामा दिलीप मारिएको जनाइएको थियो। त्यसपछि प्रदेश २ सरकारले पुस २८ गते प्रदेशका सबै क्रसर बन्द गरायो। न्याय मागेका दिलीपको परिवारलाई प्रदेश सरकारले राहतस्वरूप ५ लाखको चेक थमायो। किटानी जाहेरी परेका केही आरोपितलाई अदालतले धरौटीमा छाड्यो। उनीहरू गाउँमा खुलेआम रहेकाले पीडित परिवार त्रासमा छ। न्यायको आस गरेका हामीलाई थप अघि बढे बमले उडाइदिने धम्की आइरहेको छ, दिलीपका बुवा रामजीवनले भने। धनुषा जिल्ला अदालतका न्यायाधीश केशवप्रसाद घिमिरेको इजलासले यो मुद्दामा २९ माघ ०७६ मा आदेश गरेको थियो। उक्त आदेशपछि क्रसरधनी विपिन, उनका क्रसरमा काम गर्ने लोडर चालक महोत्तरीको बर्दिबास१२ बिजलपुरास्थित चल्की टोलका जितेन्द्रकुमार महतो र बर्दिबास९ पशुपतिनगरका टिपर चालक मुनिन्द्र महतो सिन्धुली करागारमा छन्। रामजीवनले धरौटीमा छाडिएकाहरू गाउँमा खुलेआम डुलिरहेको बताए। न्यायका लागि प्रहरी र अदालतमा धाउँदाधाउँदा पैताला खिइसक्यो, उनले भने, सात जनाउपर किटानीजाहेरी दिएको थिएँ। तीन जना मात्रै जेलमा छन्। चार जनालाई अदालतले धरौटीमा छाडेको छ। धरौटीमा छुटेकाहरू अहिले मुद्दा अगाडि बढाइस् भने बमले उडाइदिने धम्की दिइरहेका छन्।तीन जना जनही २५ हजार धरौटीमा छुटेका थिए। त्यसरी छुट्नेमा दिलीपका साथी रोशन, टिपरका सहचालक सत्यनारायण यादव र क्रसरका मिस्त्री शत्रुधन यादव छन्। दिलीप मारिएका बेला तीनै जना घटनास्थलमा थिए। तीनै जनाले रोकेको भए मेरो छोरो अहिले बाँचेको हुन्थ्यो, रामजीवनले भने। क्रसरधनी विपिनका दाजु विनोदलाई पनि पीडित पक्षले दिलीपको हत्या घटनाको योजनाकार भन्दै किटानी जाहेरी दिएको थियो। उनलाई प्रहरीले छाडेको भन्दै पीडित परिवारले गुनासो गरेको छ। धरौटीमा छुटेकाहरूलाई पक्राउ गर्नुपर्ने माग गर्दै रामजीवनले ४ फागुन २०७६ मा उच्च अदालत जनकपुरधाममा पुनरावेदन गरेका थिए। उच्चले जिल्ला अदालतकै आदेशलाई सदर गरिदिएको उनले बताए। अब सर्वोच्चमा गएर अपराधीविरुद्धको लडाइँ लड्छु, उनले भने। ६ बहिनी र दुई भाइमा दिलीप जेठो थिए। परिवारजनले ऋण काढेर उनलाई भारतमा इन्जिनियरिङ पढाइरहेका थिए। कमाएर तिर्ने आँट, भरोसा थियो। तर, दिलीपको हत्यापछि परिवार शोकमा त पर्यो नै ऋणको बोझ थपिएको छ। दिलीपको घरभन्दा पूर्वतर्फ औरही खोला पर्छ। जहाँ क्रसरवालाले जथाभावी बालुवाढुंगा उत्खनन गरेर दुःख दिइरहेका छन्। दोेहनले वर्षात्मा बाढीले धार फेर्छ। उब्जाउ जग्गा स्वाट्टै बग्छ। हिउँदमा खानेपानीको मुहान सुक्छ। अवैध उत्खनन रोकेर यो समस्याबाट गाउँलेलाई छुटकारा दिलाउन चाहन्थे दिलीप। तर, क्रसर माफिया चुरेको भावर क्षेत्रको दोहन गरेर करोडपति बन्न चाहन्थे। दिलीपको बोलीमा गाउँले साथ दिन्थे। उनको बोलीले क्रसरवालालाई अवरोध हुन्थ्यो। त्यो अवरोधले क्रसर डन र खोला ठेकेदारलाई पचेन। प्राकृतिक स्रोतसाधनको संरक्षण गर्ने क्रममा दिलीपको ज्यान गएकाले उनलाई पर्यावरण सहिद घोषणा गर्न परिवारजनले सरकारसमक्ष माग गरेका छन्। उनको नामबाट प्रतिष्ठान गठन गरी यो माग अघि बढाइएको हो।"
आत्मनिर्भर बनाउन महिलालाई रिक्सा,"इटहरी : श्रीमान्लाई कलेजोको क्यान्सर भएपछि इटहरीकी २५ वर्षिया मनिषा कार्कीको परिवार आर्थिक संकटमा फस्यो। उपचार गराउने क्रममा श्रीमान्ले विदेशमा कमाएको पैसा त सकियो नै, आफन्तहरूको जग्गासमेत बेच्नुपर्यो। घर नबिकेर मात्रै जोगिएको छ, नत्र औषधि उपचारमै महिनाको ५० हजार रुपैयाँभन्दा बढी खर्च भइरहेको छ, उनले भनिन्, त्यसमाथि दुई छोराहरूको पालनपोषण र घर चलाउने जिम्मेवारी पनि मेरै काँधमा छ। गत बुधबार माइती नेपाल इटहरीले गरेको एउटा कार्यक्रममा भेटिएकी मनिषा दंग थिइन्। परिवारको खर्च जुटाउन के गर्ने ? भन्ने अन्योलकै बीचमा उनलाई माइती नेपालले विद्युतीय रिक्सा चलाउने तालिम दिएको थियो। उक्त कार्यक्रममा उनले नयाँ रिक्साको साँचोसमेत पाइन्। ढाइ लाख रुपैयाँ पर्ने रिक्सा ७५ प्रतिशत अनुदान र २५ प्रतिशत ऋणमा पाएपछि भने उनलाई घरखेत बेच्नु पर्दैन भन्ने आशा जागेको छ। अब आफ्नै मिहेनतमा परिवार पाल्न सक्छु भन्ने आत्मविश्वास पलाएको छ, एक वर्षको काखे बच्चा छाडेर काममा जान पक्कै सजिलो छैन उनका लागि, तर हिम्मत गरेकी छन्, संस्था अनि दिदीहरूले विश्वास गरेर सिकाउनुभयो, म मिहेनत गरेर देखाउँछु। विविध पारिवारिक समस्याले आर्थिक अवस्था कमजोर भएका तीन जना महिलाहरूलाई माइती नेपालले विद्युतीय रिक्सा चलाउन सिकाएर रिक्सासमेत दिएको छ। आत्मनिर्भर बनाउने उद्देश्यले प्रशिक्षणसहितको सहयोग गरेको संस्थाले जानकारी दिएको छ। तीनै जनाले यातायात कार्यालयले लिएको लिखित परीक्षा पास गरेका छन्।"
अदालतलाई अलमल्याउने काम बन्द गर्न पूर्वप्रधानन्यायाधीशलाई ओलीको चेतावनी,"काठमाडौं : प्रधानमन्त्री केपी ओलीले अदालतलाई अलमल्याउने काम बन्द गर्न चारजना पूर्वप्रधानन्यायाधीशलाई चेतावनी दिएका छन् । शनिबार काठमाडौंमा युवा संघले गरेको कार्यक्रमलाई सम्बोधन गर्दै ओलीले प्रतिनिधिसभा विघटनलाई असंवैधानिक भन्ने पूर्वप्रधानन्यायाधीशमाथि आक्रोश व्यक्त गर्दै यस्तो भनेका हुन् । प्रधानमन्त्री ओलीले 'एक पटक अदालतमा जागिर खाएको भरमा यस्तो र उस्तो भन्न नमिल्ने' दाबी गर्दै सर्वोच्च अदालतलाई गलत ढंगले प्रभावित पार्ने र अलमल्याउने काम बन्द गर्न चेतावनी दिए । उनले स्वतन्त्र न्यायालयको कदर गर्न नजान्नेले न्याय र संविधानको कुरा गर्न नसुहाउनेसमेत बताए । प्रधानमन्त्री ओलीले सोधेका छन्, 'पूर्वप्रधानन्यायाधीशमाथि सडकबाट फैसला हुन्छ कि इजलासबाट ? एकपटक अदालतमा जागिर खाएको भरमा यस्तो र उस्तो भन्ने ? सर्वोच्च अदालतलाई गलत ढंगले प्रभावित गर्ने र अल्मल्याउने काम गर्न उहाँहरुलाई सुहाउँदैन । त्यो उहाँहरुले बन्द गर्नुपर्छ । स्वतन्त्र न्यायलयलाई कदर गर्न नजान्ने अनि न्याय र संविधानका कुरा गर्ने ? सडकबाट तपाईं फैसला दिनुहुन्छ कि संवैधानिक इजलासबाट? शुक्रबार चार पूर्वप्रधानन्यायाधीशले प्रतिनिधिसभा विघटन असंवैधानिक भएको भन्दै विज्ञप्ति सार्वजनिक गरेका थिए । त्यसप्रति आक्रोश व्यक्त गर्दै ओलीले यस्तो बताएका हुन् । ओलीले पूर्वप्रधानन्यायाधीशलाई अदालतको सम्मान गर्नसमेत आग्रह गरेका छन् । शुक्रबार पूर्वप्रधानन्यायाधीश मीनबहादुर रायमाझी, अनूपराज शर्मा, कल्याण श्रेष्ठ र सुशीला कार्कीले संयुक्त विज्ञप्ति सार्वजनिक गर्दै संविधानको धारा ७६ प्रतिनिधिसभा विघटनमा आकर्षित नहुने बताएका थिए। पूर्वप्रधानन्यायाधीशको संयुक्त वक्तव्यमा संविधानको धारा ७६ ले मन्त्रिपरिषद् गठन गर्ने प्रयोजनबाहेक अर्को अवस्थामा संसद विघटन गर्ने अधिकार नदिएको उल्लेख गरिएको छ। नेपालको संविधान २०७२ को धारा ७६ मा मन्त्रिपरिषद् गठन गर्ने सिलसिलामा वा सो प्रयोजनका लागि बाहेकको कुनै अवस्थामा पनि प्रतिनिधिसभा विघटन गर्ने अधिकार एवम् व्यवस्था नगरिएको अवस्थामा पनि आकर्षित नहुने धारा ग्रहण गरी प्रतिनिधिसभा विघटन गरिएको पाइन्छ, संयुक्त विज्ञप्तिमा भनिएको छ। त्यसैगरी ओलीले संवैधानिक इजलासबाट फैसला गर्न हुँदैन भन्नु गलत भएकोसमेत बताए । उनले सबैलाई अदालतको सम्मान गर्न आग्रह गर्दै यस्तो भनेका हुन् । केही केही मान्छे अति जान्ने सुन्ने निस्किएर संवैधानिक इजलासले हुँदैन भन्दैछन् । कुन संविधानले भन्यो संवैधानिक इजलासले हुँदैन भनेर ? उहाँहरुले भने अनुसार नै हुनुपर्छ भने किन चाहियो अदालत ?, ओलीले प्रश्न गर्दै भने, स्वतन्त्र र सम्मानित न्यायपालिकाको सम्मान गर्न सिकौँ । रक्सी भट्टीमा पनि प्रचण्ड र माधव नेपालको जुलुसमा जस्तो बोल्दैनन्  प्रधानमन्त्री ओलीले आफ्नो विरोधमा प्रचण्डनेपाल समूहले गरेको जुलुसमा राष्ट्रपतिको अपमान गरेको भन्दै आपत्ति जनाएका छन्। ओलीले प्रचण्डनेपालले गरेको जुलुसमा जस्तो रक्सी भट्टीमा पनि नबोल्ने बताए। रक्सी भट्टीको बाटो हिँड्दा बेठिकबेठिक बोलेको सुने पनि प्रचण्ड र माधव नेपालको जुलुसमा जस्तो नबोलेको उनको भनाइ छ। उनले उनीहरुको सभ्यता नै त्यस्तै भएको टिप्पणीसमेत गरेका छन्। रक्सी भट्टीमा पनि त्यस्तो बोलेको सुनेको छैन। बेठिक बेठिक त बोल्छन्। तर प्रचण्ड र माधव नेपालको जुलुसमा जस्तो बोल्दैनन्, ओलील भने, उहाँहरुको सभ्यता त्यस्तो छ। ओलीले राष्ट्रको सर्वोच्च संस्थामाथि हिलो छ्याप्न लाज नमान्ने अचम्मको संस्कृति उनीहरुमाथि भएको आरोपसमेत लगाए। राष्ट्रको सर्वोच्च संस्थामाथि हिलो छ्याप्न लाज नमान्ने अचम्मको संस्कृति छ, ओलीले भने। 'जनताको बीचमा जाने निर्णय कसरी लोकतन्त्र विरोधी ?' ओलीले जनताका बीचमा जाने निर्णय लोकतन्त्र विरोधी नभएको भन्दै आफ्नो संसद विघटनको निर्णयको बचाऊ गरेका छन्। जनताका बीचमा जाने कुरो लोकतन्त्र विरोधी हुँदैन। हामीले ताजा जनादेशका लागि जाने कुरा गरेका छौँ, ओलीले भने, हन्डीडीबाट चलेका यी बिकाउ बोली हुन्। यी बिकाउ बोलीबाट न्याय प्रभावित हुन्छ भन्ने नठान्नुहोस्। ओलीले प्रचण्ड र नेपाललाई कुहिएको फलको संज्ञा दिएका ओलीले डालोमा टास्न खोजेर नुहेन बताए। कुहिएको फललाई डालोमा टास्न खोजेर हुँदैन। त्यो झर्छ। चुनाव वैशाखमा हुन्छ। हुन्छ। यसमा भ्रम र अन्यौलमा पर्नु जरुरी छैन, ओलीले भने। 'अनेक पल्ट मर्दैबाँच्दै म लोकतन्त्त मास्न आएको होइन' ओलीले आफू जेल र नेल खटेर लोकतन्त्र मास्न नआएको भन्दै चुनाव हुने कुरामा ढुक्क भएर चुनावको वातावरण सिर्जना गर्न अपील गरेका हुन्। उनले हरेक पल्ट मर्दै बाँच्दै आफू लोकतन्त्र मास्न नआएको प्रष्ट पारे। केपी ओली जेल नेल खटेर अनेक पल्ट मर्दै बाच्दै आएको लोकतन्त्र मास्न होइन। लोकतन्त्रको रक्षाका लागि आएको हो, ओलीले भने, त्यस कारण चुनाव वैशाख १७ र २७ गते हुन्छ। चुनावको माहोल तयार गर्नुहोस्। हामीले यसपटक चुनावी वातावरणको लहर सिर्जना गर्नुपर्छ। मलाई कहाँबाट निष्कासित गर्नुभयो, माइतीघर मण्डलाबाट ? ओलीले नेकपा अध्यक्ष पुष्पकमल दाहाल प्रचण्ड र माधवकुमार नेपाललाई आफूलाई कहाँबाट निष्कासित गरेको भनेर सोधेका छन् । उहाँहरुले मलाई निकाल्नुभयो रे ! म सोध्न चाहन्छु, मलाई कहाँबाट निष्कासित गर्नुभयो, माइतीघर मण्डलाबाट ?, ओलीले प्रश्न गर्दै भने । त्यस्तै ओलीले प्रचण्डले सूर्य चिह्न मेरो भन्न नमिल्ने बताए । यसो भन्न प्रचण्डलाई लाज हुनुपर्ने उनको भनाइ छ । सूर्य चिह्न पाउँ भनेर निर्वाचन आयोगमा जान प्रचण्डलाई लाज हुनुपर्दैन । प्रचण्ड सूर्य चिह्नमा कहिलै लडेका छन् चुनाव ? अर्कै चिह्नबाट चुनाव लडेकाले सूर्य चिह्न मेरै हो भन्न मिल्छ ?, ओलीले भने । उनले यो भन्दा मजाक अर्को नहुने बताए । २०७४ को चुनावअघि एउटै चुनाव चिह्नमा लडौँ भन्दा नमानेका प्रचण्डले अहिले सूर्य चिह्न मेरो भनेको भन्दै आश्चर्य व्यक्त गरे । कार्की बैंकेटबाट माधवकुमार नेपाल अध्यक्ष भएको भन्दै उनले व्यङ्ग्य गरे । कुन महाधिवेशनबाट माधव नेपाल अध्यक्ष भए ? कार्की बैंकेटमा कसले तपाईं अध्यक्ष बन्नुभयो भनिदिएछ , त्यसपछि अध्यक्ष रे !, ओलीले भने, यस्तो मजाकले राजनीतिक हाकिन्छ देशको ? यी पद लोलुप, रिमोटबाट चलेका तत्वको ध्वजी उडाउनुहोस् । उनीहरुबाट जनतालाई मुक्त गराउनुहोस् ।"
पूर्वप्रधानन्यायाधीशबाट वक्तव्य आउनु खेदजनक छः सरकारका प्रवक्ता,"काठमाडौं : सूचना तथा सञ्चार प्रविधिमन्त्री पार्वत गुरुङले प्रतिनिधिसभा विघटन प्रकरणमा चार पूर्वप्रधानन्यायाधीशले दिएको वक्तव्यप्रति आपत्ति जनाएका छन् । तमु (गुरुङ) सञ्चारकर्मी सङ्घ नेपालले शनिबार आयोजित कार्यक्रममा उनले सर्वोच्च अदालतमा विचाराधीन मुद्दालाई प्रभावित तुल्याउने गरी चार पूर्वप्रधानन्यायाधीशले संयुक्त वक्तव्य जारी गरेकामा खेद व्यक्त गरेका हुन् । पूर्वप्रधानन्यायाधीश मीनबहादुर रायमाझी, कल्याण श्रेष्ठ, अनुपराज शर्मा र सुशीला कार्कीले शुक्रबार संयुक्त विज्ञप्ति जारी गरी प्रतिनिधिसभा विघटनमा संविधानको कुनै धारा पनि आकर्षित नहुने बताएका थिए । सर्वोच्च अदालतका न्यायाधीशलाई न्याय निरुपणमा प्रभावित तुुल्याउने गरी पूर्वप्रधानन्यायाधीशहरुले स्वतन्त्र न्यायालयको गरिमामाथि आँच आउने गरी जारी गर्नुभएको संयुक्त वक्तव्यप्रति आपत्ति व्यक्त गर्दछुु, सरकारका प्रवक्ता गुरुङले भने, संविधान, कानून र नैतिकता कुनै पनि दृष्टिले सर्वोच्च अदालतको नेतृत्व गरिसक्नुभएका पूूर्वप्रधानन्यायाधीशहरुले अदालतमा विचाराधीन मुद्दामा त्यसो गर्न मिल्दैन । मन्त्री गुरुङले न्याय क्षेत्र आफैँ सक्षम र सबल हुँदाहुँदै पनि यसलाई कमजोर बनाउने गरी न्यायमूर्ति भइसकेका पूर्वप्रधानन्यायाधीशबाट संविधान, कानून विपरीत खालका वक्तव्य आउनु खेदजनक भएको बताएका हुन्। उनले पूर्वप्रधानन्यायाधीशहरुको कानून विपरीत र नैतिकताभित्र पनि नपर्ने यस्ता खालका वक्तव्यका भ्रममा नपर्न पनि सबैलाई आग्रह गरे । मन्त्री गुरुङले राजनीतिक दल र विभिन्न समूूहले आन्दोलनका नाममा निर्वाचनको तयारी गरिरहेको विचार राख्दै मुलुक ताजा जनादेशका लागि निर्वाचनमा जानेमा विश्वस्त हुन सबैमा आग्रह गरे ।"
राष्ट्रपति र प्रधानमन्त्रीबाट राजनीतिक 'कू' : उदय शमशेर राणा,"ललितपुर : नेपाली कांग्रेसका नेता एवं पूर्वअर्थ राज्यमन्त्री उदय शमशेर राणाले प्रधानमन्त्री केपी शर्मा ओली र राष्ट्रपति विद्यादेवी भण्डारीले संवैधानिक कू गरेको दावी गरेका छन् । संसद विघटनविरुद्ध कांग्रेसले शनिबार आयोजना गरेको देशव्यापी विरोध सभा अन्तर्गत ललितपुर क्षेत्र नं १ को प्रदेश सभा क ले आयोजना गरेको कार्यक्रममा नेता राणाले सरकारलाई संसद विघटनको अधिकार नभएको जीकिर गरे । संविधानमा हुँदै नभएको अधिकार प्रयोग गरेर ओलीले संसद विघटन गरेका छन् । संविधानमा संसद विघटन गर्ने केही प्रावधान छन्, तर प्रधानमन्त्रीले संसदमा विश्वासको मत लिने प्रक्रियामा नै नगई संसद विघटन गरेका छन्, उनले भने, मन्त्रिपरिषदले पठाएको प्रस्ताव पढ्दै नपढी राष्ट्रपतिले पनि स्वीकृत गरिदिनुभयो । राष्ट्रपति र प्रधानमन्त्री दुबै जनाबाट संवैधानिक कू भएको छ । विगतमा संसद विघटनको प्रस्ताव सिफारिस हुँदा तत्कालीन राजाले विज्ञहरुसँग परामर्श गर्ने गरेको प्रसंग उल्लेख गर्दै नेता राणाले राष्ट्रपति विद्यादेवी भण्डारीले अध्ययन नै नगरी हठात् प्रस्ताव स्वीकृत गरेको आरोप लगाए । उनले संसद विघटनको दोषी प्रचण्डनेपाल समूह पनि भएको आरोप लगाए । माधव नेपाल र प्रचण्डले अहिले सडकमा आएर विरोध गरेर मात्रै हुँदैन । उहाँहरुकै प्रस्ताव र समर्थनमा ओली प्रधानमन्त्र बनेका हुन् । सँगै हुँदा सरकारका हरेक बेथितीको साक्षी उहाँहरु पनि हो, उनले भने, संसद विघटनको जिम्मा नेकपाले लिनुपर्दछ । उनले सर्वोच्च अदालतलाई पनि संविधानको भावना र मर्म अनुसार फैसला गर्न आग्रह गरे । नेता राणाले नेकपा र सरकारको अत्याचार, भ्रष्टाचार र बेथितीविरुद्ध कांग्रेस गाउँगाउँमा जाने उद्घोष गरे ।"
अध्यक्ष प्रचण्ड स्वदेश फिर्ता,"काठमाडौं : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्ड स्वदेश फर्किएका छन् । पत्नी सीताको उपचारका लागि यही पुस २० गते भारतको राजधानी नयाँदिल्ली हुँदै मुम्बई गएका प्रचण्ड शनिबार स्वदेश फर्किएका हुन् । अध्यक्ष दाहालको स्वागतका लागि नेकपाका नेता वर्षमान पुन, जोखबहादुर महरालगायत नेता तथा कार्यकर्ता त्रिभुवन अन्तर्राष्ट्रिय विमानस्थल पुगेका थिए ।"
"ओलीको प्रश्न : मलाई कहाँबाट निष्कासित गर्नुभयो, माइतीघर मण्डलाबाट ?","काठमाडौं : प्रधानमन्त्री केपी ओलीले नेकपा अध्यक्ष पुष्पकमल दाहाल प्रचण्ड र माधवकुमार नेपाललाई आफूलाई कहाँबाट निष्कासित गरेको भनेर सोधेका छन् । शनिबार राजधानीमा आयोजित युवा संघको कार्यक्रमलाई सम्बोधन गर्दै ओलीले यस्तो प्रश्न गरेका हुन् । उहाँहरुले मलाई निकाल्नुभयो रे ! म सोध्न चाहन्छु, मलाई कहाँबाट निष्कासित गर्नुभयो, माइतीघर मण्डलाबाट ?, ओलीले प्रश्न गर्दै भने । त्यस्तै ओलीले प्रचण्डले सूर्य चिह्न मेरो भन्न नमिल्ने बताए । यसो भन्न प्रचण्डलाई लाज हुनुपर्ने उनको भनाइ छ । सूर्य चिह्न पाउँ भनेर निर्वाचन आयोगमा जान प्रचण्डलाई लाज हुनुपर्दैन । प्रचण्ड सूर्य चिह्नमा कहिलै लडेका छन् चुनाव ? अर्कै चिह्नबाट चुनाव लडेकाले सूर्य चिह्न मेरै हो भन्न मिल्छ ?, ओलीले भने । उनले यो भन्दा मजाक अर्को नहुने बताए । २०७४ को चुनावअघि एउटै चुनाव चिह्नमा लडौँ भन्दा नमानेका प्रचण्डले अहिले सूर्य चिह्न मेरो भनेको भन्दै आश्चर्य व्यक्त गरे । कार्की बैंकेटबाट माधवकुमार नेपाल अध्यक्ष भएको भन्दै उनले व्यङ्ग्य गरे । कुन महाधिवेशनबाट माधव नेपाल अध्यक्ष भए ? कार्की बैंकेटमा कसले तपाईं अध्यक्ष बन्नुभयो भनिदिएछ , त्यसपछि अध्यक्ष रे !, ओलीले भने, यस्तो मजाकले राजनीतिक हाकिन्छ देशको ? यी पद लोलुप, रिमोटबाट चलेका तत्वको ध्वजी उडाउनुहोस् । उनीहरुबाट जनतालाई मुक्त गराउनुहोस् ।"
देउवाको प्रश्न : जनतामा जाँदा के बिग्रन्छ ?,"काठमाडौं : प्रमुख प्रतिपक्षी दल नेपाली कांग्रेसका सभापति शेरबहादुर देउवाले कांग्रेसले अदालतको निर्णय स्वीकार गर्ने बताएका छन्। प्रतिनिधिसभा विघटनको मुद्दा अदालतमा विचाराधीन रहेको भन्दै देउवाले अहिले यो गर, उ गर भन्न नहुने भन्दै यस्तो बताएका हुन्। प्रतिनिधिसभा विघटनको विरोधमा काठमाडौ५ मा कांग्रेसले गरेको प्रदर्शनपछि आयोजित सभालाई सम्बोधन गर्दै देउवाले यस्तो बताएका हुन्। हामीले अदालतको निर्णय पर्खिनुपर्छ। अदालतको निर्णय कांग्रेसले मान्छ, देउवाले भने, सर्वोच्चभन्दा ठूलो अदालत जनता हो। जनतामा जाँदा के बिग्रन्छ ? देउवाले सर्वोच्च अदालतले मध्यावधि चुनावमा जाने विषयमा निर्णय लिए कांग्रेस चुनावमा जाने भन्दै यस्तो बताएका हुन्। यद्यपी देउवाले प्रधानमन्त्री केपी ओलीले चुनाव गराउने विषयमा भने शंका व्यक्त गरे। देउवाले चुनाव नगराए सबै मिलेर सडकबाटै फाल्ने चेतावनीसमेत दिए। उनले त्यो अवस्थामा मुलुक पुगे ओलीलाई देशमा बस्न नै गाह्रो हुने बताए। ओलीले चुनाव गराएनन् भने सबै मिलेर सडकबाटै ओलीलाई फाल्छौँ, देउवाले भने, त्यसबेला उनलाई देशमा बस्न गाह्रो हुनेछ। देउवाले अदालतले चुनावमा जाने निर्णय लिए सबैले भाग लिँदा प्रचण्डहरु पनि चुनावमा सहभागी हुने बताए।"
विराटनगर जसपाको जनप्रदर्शन : बाबुरामले भने संसद पुनः स्थापनको लागि संघर्ष आवश्यक,"विराटनगर : प्रधानमन्त्री केपी ओलीले गरेको संसद विघटनको विरोधमा निरन्तर आन्दोलित जनता समाजवादी फार्टी (जसपा) ले विराटनगरमा जनप्रदर्शन गरेको छ। शनिबार जसपाले संसद पुनःस्थापनाको माग गर्दे जनप्रदर्शन र विरोध सभाको आयोजना गरेको हो। जनप्रदर्शन पश्चात आयोजित विरोध सभालाई सम्बोधन गर्दै पार्टीका संघीय परिषद् अध्यक्ष तथा पूर्वप्रधानमन्त्री बाबुराम भट्टराईले विभिन्न आन्दोलनको उपलब्धिलाई समाप्त पर्ने प्रधानमन्त्रीले प्रतिनिधि सभाको भगं गरेकाले सर्वदलीय जनसंघर्ष गर्नु पर्ने बताए। उनले मधेस, थारु र जनआन्दोलनसंगै जनयुद्धले जनताको स्थापित अधिकारलाई संरक्षण गर्न प्रतिनिधिसभाको पुनःस्थापना गर्नुको विकल्प नभएको उनले बताए। संविधानमा कतै नभएको अधिकार प्रयोग गरेर भंग गरिएको प्रतिनिधिसभा पुनःस्थापना नभएर संघीय लोकतान्त्रिक गणतन्त्र नै धरापमा पर्ने भएकाले सबैलाई एक भएर संघर्ष गर्नु पर्ने उनले सुनाए। ओली संघीय लोकतान्त्रिक गणतन्त्रलाई समाप्त गर्न उद्दत भएको चुप लागेर बस्न नहुने उनले बताए। चुप लागेर बस्यो भने उपलब्धि गुम्ने उनले बताए। जनताको अधिकार स्थापित गर्नु पर्ने एक भएर संघर्ष गर्नु पर्नेछ। प्रतिनिधिसभा भंग गरेर संविधानलाई मुर्छित बनाएको छ, भट्टराईले भने, संघर्ष नगरे मुलुक शानाशाह ओली हुनेछ। ओलीले मुलुकलाई प्रतिगमन तर्फ गरेर निरंकुशता लादन लागेको बताए। कार्यक्रममा केन्द्रीय कार्यकारिणी अध्यक्ष उपेन्द्र यादव अदालतले संसद भंगको निर्णय खारेज नगरे जनसंघर्ष गरेर नै पुनःस्थापित गर्ने बताए। संघीय लोकतान्त्रिक गणतन्त्रलाई समाप्त पार्ने उद्देश्यले संसद भंग गरेको भन्दै उनले लामो बलिदानी र संघर्षले स्थापित उपलब्धिलाई जोगाउन जनताको अदालतमा जाने बताए। प्रदेश सभासदस्य जयराम यादवले असंवैधानिक निर्णयलाई सच्याउन निरन्तर सडकबाट खवरदारी गर्नु पर्ने बताए। पुस ५ गते प्रधानमन्त्री ओलीले संसद विघट गरे पछि जसपा निरन्तर आन्दोलित भएका छन्। विरोधसभामा सहभागी नेताहरु। तस्बिर : जितेन्द्रनारायण ठाकुर।"
"सरकारविरोधी प्रदर्शनमा तरुण दलका कार्यकर्ताहरुबीच नै झडप, ६ घाइते","इटहरी: सरकारविरोधी आन्दोलनको क्रममा रहेको नेपाली कांग्रेस सम्बद्ध नेपाल तरुण दलकै कार्यकर्ताहरुबीच इटहरीमा झडप भएको छ । साँझ भएको झडपमा ६ जना घाइते भएका छन् । इटहरीमा विरोध प्रदर्शनको लागि र्याली निकालिसकेपछि कोणसभाको क्रममा दुई पक्षबीच झडप भएको हो । लामो समयदेखि तरुण दलका जिल्ला अध्यक्ष सिजन गुरुङ र नेविसंघका पूर्व केन्द्रीय उपसभापति भइसकेका विकास केसीबीचको विवादले झडप निम्त्याएको बताइएको छ । यद्यपी केसीले आरोप अस्वीकार गरेका छन् । गत पुस १५ गते तरुण दल इटहरीका अध्यक्ष विष्णु खत्रीले मनोज लिम्बुलाई नगर उपाध्यक्षमा मनोनयन गरेका थिए । तर लिम्बु पूर्णकालीन सदस्य नभएको भन्दै जिल्ला समितिले खारेज गरेपछि विवाद चर्किएको थियो । जुलुस सकिएर कोणसभाका क्रममा चोकमै दुई समुहबीच हानाहान भएको थियो । आफ्नो पक्षका दुई जना र लिम्बु पक्षका ४ जना युवाहरु घाइते भएको गुरुङले बताए । उनले तरुण दलको बढ्दो सक्रियतालाई नेविसंघको नेतृत्व सम्हालेका विकास केसीले हेर्न नसकेको प्रतिक्रिया दिएका छन् । ३ ख को कार्यक्रममा जानुपर्ने मनोजलाई विकासले ३ क को कार्यक्रममा बोलाएर सुनियोजित रुपमा आक्रमण गरेको हो, उनले भने । केसीले भने घटनामा आफ्नो संलग्नता अस्वीकार गर्दै संलग्नता पाइए साधारण सदस्यता नै त्याग्ने बताए । कोभिड १९ को सुनसरी संयोजकसमेत रहेका केसीले भने, मेरो संलग्नता छैन, बरु गुरुङ र लिम्बुलाई कारवाही गर्नुपर्छ । पार्टीले १० वर्षदेखि पूर्णकालिन सदस्यता नबाँडेको बताउँदै मनोनयन खारेज गर्ने जिल्ला समितिको निर्णय व्यवहारिक नभएको बताए ।"
काठमाडौंमा प्रधानमन्त्री ओलीको समर्थनमा धोती जुलुस,"काठमाडौं : शनिबार प्रधानमन्त्री केपी शर्मा ओलीको समर्थनमा काठमाडौँमा प्रदर्शन भएको छ । कुर्ता र धोती लगाएर ओलीका समर्थकले प्रदर्शन गरेका हुन् । धोती जुलुस नाम दिएको प्रदर्शनमा सहभागी अधिकांशले कुर्ता र धोती लगाएका थिए । यसरी कुर्ता र धोती लगाउनेमा मधेसी मुलकासँगै अन्य नेता तथा कार्यकर्तासमते थिए । प्रदर्शनमा सहभागीले धोती, कुर्ता, गम्छा मधेसीके शान बा, केपी ओली हमनी सबके जान बा नारा लगाएका छन् । नेता महेस बस्नेतको नेतृत्वमा प्रधानमन्त्री ओली समर्थकले प्रदर्शन गरेका हुन् ।"
भारतीय कुटनीतिज्ञ भन्छन्: भारतले नेपालमा हिन्दूवादी आन्दोलनलाई मलजल गर्दैछ !,"नयाँदिल्ली: नेपालबारे जानकार मानिने भारतीय कुटनीतिज्ञ एस डी मुनीले नेपालको आन्तरिक मामिलामा भारतले सावधानीपूर्वक र चलाखीपूर्ण तरिकाले कार्ड खेलिरहेको बताएका छन् । नेपालको पछिल्लो विकसित घटनाक्रमबारे भारतीय अखबार हिन्दुस्तान टाइम्समा एक लेख लेख्दै उनले नेपालमा हिन्दुवादीहरुको आन्दोलनलाई साथ दिएको उल्लेख गरेका छन् । साथै उनले नेपालको सन्दर्भमा भारतले तत्कालका लागि रणनीतिक उपलब्धि हासिल गरेको पनि दावी गरेका छन् । यस पटक सत्ता सञ्चालनमा अस्थिरता उत्पन्न हुँदा प्रधानमन्त्रीले पहिले झैँ भारतलाई दोषारोपण नगरेकोमा पनि आफूहरुको उपलब्धिको रुपमा एस डी मुनीले व्याख्या गरेका छन् । यस्तै भारतले यस क्रममा होसियारीपूर्वक र चलाखीपूर्वक रुपमा नेपालमा रणनीतिक उपलब्धि हासिल गरेको उनले दावी गरेका छन् । मुनीले आफ्नो लेखमा ओलीविरोधी शक्तिहरुले उनलाई हटाउन खोज्दा हतास भएका ओलीको सत्ता टिकाउन भारतले सहयोग गरेको पनि जिकिर गरेका छन् । भारतीय स्वतन्त्रता दिवसमा ओलीले प्रधानमन्त्री नरेन्द्र मोदीलाई टेलिफोन गर्दा सकारात्मक रुपमा रेस्पोन्स गरेको र सेना प्रमुख, रअ प्रमुख, विदेश सचिवहरुको क्रमश नेपाल भ्रमणको प्रसंग जोड्दै ती सबै भ्रमणहरु ओलीको आन्तरिक कलहका बीच नै सम्भव भएको पनि उनले उल्लेख गरे । 'यी गतिविधिहरुबाट भारतले आफ्नो तात्कालिक र रणनीतिक लक्ष्य हासिल गरेको छ,' मुनीले लेखेका छन् । यस्तै उनले ओलीको अवसरवादी र राजनीतिक रुपमा भारतविरोधी राष्ट्रवाद पनि उजागर भएको दावी गरेका छन् । साथै कम्युनिस्ट पार्टीको एकता र प्रभुत्व भत्किँदा यसको संरक्षकको रुपमा चीन लज्जित भएको पनि उनले आरोप लगाएका छन् । तर भारतले भने नेपालमा पछिल्लो समय फालिएका राजाको नेतृत्वमा आन्दोलित हिन्दूवादी शक्तिहरुलाई मलजल गरिरहेको पनि मुनीको दावी छ ।"
रक्सी भट्टीमा पनि प्रचण्ड र माधव नेपालको जुलुसमा जस्तो बोल्दैनन्,"काठमाडौं : प्रधानमन्त्री केपी ओलीले आफ्नो विरोधमा प्रचण्डनेपाल समूहले गरेको जुलुसमा राष्ट्रपतिको अपमान गरेको भन्दै आपत्ति जनाएका छन्। शनिबार काठमाडौंमा युवा संघले गरेको कार्यक्रमलाई सम्बोधन गर्दै प्रधानमन्त्री ओलीले प्रचण्डनेपालले गरेको जुलुसमा जस्तो रक्सी भट्टीमा पनि नबोल्ने बताए। रक्सी भट्टीको बाटो हिँड्दा बेठिक बेठिक बोलेको सुने पनि प्रचण्ड र माधव नेपालको जुलुसमा जस्तो नबोलेको उनको भनाइ छ। उनले उनीहरुको सभ्यता नै त्यस्तै भएको टिप्पणीसमेत गरेका छन्। रक्सी भट्टीमा पनि त्यस्तो बोलेको सुनेको छैन। बेठिक बेठिक त बोल्छन्। तर प्रचण्ड र माधव नेपालको जुलुसमा जस्तो बोल्दैनन्, ओलील भने, उहाँहरुको सभ्यता त्यस्तो छ। ओलीले राष्ट्रको सर्वोच्च संस्थामाथि हिलो छ्याप्न लाज नमान्ने अचम्मको संस्कृति उनीहरुमाथि भएको आरोपसमेत लगाए। राष्ट्रको सर्वोच्च संस्थामाथि हिलो छ्याप्न लाज नमान्ने अचम्मको संस्कृति छ, ओलीले भने। जनताको बीचमा जाने निर्णय कसरी लोकतन्त्र विरोधी ? ओलीले जनताका बीचमा जाने निर्णय लोकतन्त्र विरोधी नभएको भन्दै आफ्नो संसद विघटनको निर्णयको बचाऊ गरेका छन्। जनताका बीचमा जाने कुरो लोकतन्त्र विरोधी हुँदैन। हामीले ताजा जनादेशका लागि जाने कुरा गरेका छौँ, ओलीले भने, हन्डीडीबाट चलेका यी बिकाउ बोली हुन्। यी बिकाउ बोलीबाट न्याय प्रभावित हुन्छ भन्ने नठान्नुहोस्। ओलीले प्रचण्ड र नेपाललाई कुहिएको फलको संज्ञा दिएका ओलीले डालोमा टास्न खोजेर नुहेन बताए। कुहिएको फललाई डालोमा टास्न खोजेर हुँदैन। त्यो झर्छ। चुनाव वैशाखमा हुन्छ। हुन्छ। यसमा भ्रम र अन्यौलमा पर्नु जरुरी छैन, ओलीले भने। अनेक पल्ट मर्दै बाँच्दै म लोकतन्त्त मास्न आएको होइन ओलीले आफू जेल र नेल खटेर लोकतन्त्र मास्न नआएको भन्दै चुनाव हुने कुरामा ढुक्क भएर चुनावको वातावरण सिर्जना गर्न अपील गरेका हुन्। उनले हरेक पल्ट मर्दै बाँच्दै आफू लोकतन्त्र मास्न नआएको प्रष्ट पारे। केपी ओली जेल नेल खटेर अनेक पल्ट मर्दै बाच्दै आएको लोकतन्त्र मास्न होइन। लोकतन्त्रको रक्षाका लागि आएको हो, ओलीले भने, त्यस कारण चुनाव वैशाख १७ र २७ गते हुन्छ। चुनावको माहोल तयार गर्नुहोस्। हामीले यसपटक चुनावी वातावरणको लहर सिर्जना गर्नुपर्छ। मलाई कहाँबाट निष्कासित गर्नुभयो, माइतीघर मण्डलाबाट ? ओलीले नेकपा अध्यक्ष पुष्पकमल दाहाल प्रचण्ड र माधवकुमार नेपाललाई आफूलाई कहाँबाट निष्कासित गरेको भनेर सोधेका छन् । उहाँहरुले मलाई निकाल्नुभयो रे ! म सोध्न चाहन्छु, मलाई कहाँबाट निष्कासित गर्नुभयो, माइतीघर मण्डलाबाट ?, ओलीले प्रश्न गर्दै भने । त्यस्तै ओलीले प्रचण्डले सूर्य चिह्न मेरो भन्न नमिल्ने बताए । यसो भन्न प्रचण्डलाई लाज हुनुपर्ने उनको भनाइ छ । सूर्य चिह्न पाउँ भनेर निर्वाचन आयोगमा जान प्रचण्डलाई लाज हुनुपर्दैन । प्रचण्ड सूर्य चिह्नमा कहिलै लडेका छन् चुनाव ? अर्कै चिह्नबाट चुनाव लडेकाले सूर्य चिह्न मेरै हो भन्न मिल्छ ?, ओलीले भने । उनले यो भन्दा मजाक अर्को नहुने बताए । २०७४ को चुनावअघि एउटै चुनाव चिह्नमा लडौँ भन्दा नमानेका प्रचण्डले अहिले सूर्य चिह्न मेरो भनेको भन्दै आश्चर्य व्यक्त गरे । कार्की बैंकेटबाट माधवकुमार नेपाल अध्यक्ष भएको भन्दै उनले व्यङ्ग्य गरे । कुन महाधिवेशनबाट माधव नेपाल अध्यक्ष भए ? कार्की बैंकेटमा कसले तपाईं अध्यक्ष बन्नुभयो भनिदिएछ , त्यसपछि अध्यक्ष रे !, ओलीले भने, यस्तो मजाकले राजनीतिक हाकिन्छ देशको ? यी पद लोलुप, रिमोटबाट चलेका तत्वको ध्वजी उडाउनुहोस् । उनीहरुबाट जनतालाई मुक्त गराउनुहोस् ।"
प्रचण्डको म स्वभावले पार्टी र सरकार कमजोर भयो : परराष्ट मन्त्री ज्ञवाली,"विराटनगर : परराष्ट्र मन्त्री प्रदीप ज्ञवालीले पुष्पकमल दाहाल प्रचण्डआफ्नै कारणले विस्तारै आफैँ मासिंदै जाने बताएका छन्। नेपाल बुद्धिजीवी परिषद, मोरङले विराटनगरमा शनिबार आयोजना गरेको वर्तमान राजनीतिक परिस्थितिमा हाम्रो भूमिका विषयक कार्यक्रमलाई सम्बोधन गर्दै उनले पद र प्रतिष्ठाको लोभ बोक्ने प्रचण्डकै कारण आज पूर्व माओवादी नेता पनि आफ्नो साथमा नरहेको बताए। सँगै जनयुद्धमा होमिएका विप्लवदेखि अहिले बादलसम्मले उनको साथ छोडिसकेका छन्, प्रचण्डको म स्वभावका कारण अरुलाई साथमा लिएर हिँड्न र साथ दिन उनलाई ज्ञान छैन, नेकपा ओली समूहका प्रवक्ता समेत रहेका ज्ञवालीले भने, अहिलेको राजनीतिक अवस्था सृजना हुनुको मुख्य दोषी पनि प्रचण्ड नै हुन्। चुनावी सहकार्य सँगै पार्टी एकतासम्म पुग्दा पद र प्रतिष्ठाको लोभमा पार्टीभित्र बार्गेनङ मात्रै गर्ने प्रचण्डले आफ्नो स्वार्थ र विदेशी शक्तिको स्वार्थ पूरा गर्नगराउन नसक्दा सरकार सञ्चालनमा बारम्बार बाधा पुर्याउँदै आएको ज्ञवालीको आरोप छ। भारत भ्रमणमा जाँदा, सरकारी संवादकै क्रममा म प्रधानमन्त्री भएपछि मात्रै सहयोग गर्नु, अहिले पर्दैन भन्ने, सरकारलाई हरेक काममा असहयोग गर्ने र दिएको जिम्मेवारी पनि पूरा नगर्ने प्रचण्ड अहिले आफ्नै स्वाभावले सडकमा पुगेका हुन्, ज्ञवालीले भने। सडकमा बस्ने र कालो झण्डा देखाउने प्रचण्डनेपाल समुहको वास्तविक स्वभाव भएकाले अब सूर्य चिन्हभन्दा पनि कालो झण्डालाई नै चुनावि चिन्ह बनाउन उनले व्याङ्ग्यात्मक रुपमा आग्रह गरे।हामीले सबै प्रकृया र पार्टीको नियम बमोजिम केन्द्रीय समिति विस्तार गरेका छौँ, आधिकारिकताको कसैसँग लडाई गर्न हामीलाई आवस्यक नै छैन, सूर्य चिन्ह हाम्रौ हो, ज्ञवालीले भने, वर्षौँदेखि जितेर ल्याएको गोल्ड मेडल एक दिन उफ्रँदैमा कसैले पाउँछ ? पार्टी भित्रैबाट सरकारमा असहयोग र सत्ता कब्जा गर्ने सड्यन्त्र सुरु भएपछि प्रधानमन्त्री ओलीले बाध्य भएर प्रनिनिधिसभा विघटन गरेर नागरिकलाई नै सही व्यक्ति छनोट गर्ने अधिकार दिएको मन्त्री ज्ञवालीको भनाइ छ। उनले सर्वोच्चमा पुगेको यो विषयमा न्याय मुर्तिका रुपमा रहेका पूर्व न्यायधीशहरु पनि जता ततै संलग्न भएर वक्तव्य निकाल्नु दुखद कुरा भएकाले अब न्याय जनताले गर्ने र समयमा नै चुनाव हुने उद्घोष गरे। कार्यक्रमलाई संवोधन गर्दै संस्कृति, पर्यटन, तथा नागरिक उड्डयनमन्त्री भानुभक्त ढकालले प्रधानमन्त्री केपी शर्मा ओलीले देश र जनताको पक्षमा बोलेको र काम गरेकाले नै विदेशीको इसारामा प्रचण्डनेपाल समूह भड्किएको दावी गरे। देशको विकासका विषयमा प्रधानमन्त्रीले बोले, नेपालको नयाँ नक्सा सार्वजनिक गरे र नेपाललाई विश्वमा चिनाउने काम गरेको लोभ र आरिस आज सडकमा बसेर पोखिरहेका छन्, मन्त्री ढकालले दाबीका साथ भने, प्रधानमन्त्रीले यस्तो काम नगर्ने हो भने अहिलेको अवस्था आउने थिएन, सडकमा बसेर कराउनेहरु सुसुप्त रुपमा रहेका हुने थिए। कोरोना भाइरस संक्रमणको समयमा औषधी खरिद र ओम्निको सम्लग्नताका विषयमा बोल्दै मन्त्री ढकालले एक रुपैयाँ पनि सरकारले लगानी नगरेको र औषधीका विषयमा प्रश्न उठेपछि ओम्निले राखेको ५ करोड धरौटी पनि जफत गर्दा सरकारले के गल्ति गर्यो भन्दै प्रश्न समेत गरे। सरकार यस विषयमा न कमिसनमा फसेको छ नत गैर कानुनी काम नै गरेको छ, उनले प्रश्न गर्दै भने, सरकारको एक रुपैयाँ पनि चलखेल नहुँदा पनि किन सरकारलाई अनेक आरोप लगाईन्छ ? कार्यक्रममा प्रदेश १ का मुख्यमन्त्री शेरधन राईले प्रचण्डले पार्टी एकतालाई भिन्न रुपमा सम्झिएकाले यसको असर, पार्टी हुँदै केन्द्र सरकार र अहिले प्रदेश सरकारसम्म परेको बताए। उनले प्रचण्डको केन्द्रदेखि प्रदेश सरकारसम्म कब्जा गर्ने षड्यन्त्रले केन्द्रमा सरकारलाई घेराबन्दीमा पार्ने र रातारात तयारी गरेर प्रदेशमा अविश्वासको प्रश्ताव दर्ता गर्ने चलखेल भएको बताए। प्रचण्डले पार्टीमा घुस्दै केन्द्र र प्रदेश सरकारसम्म कब्जा गर्ने षड्यन्त्र बनाएका रहेछन्, यो असफल हुनेछ , मुख्यमन्त्री राईले भने।"
प्रतिनिधिसभा विघटनविरुद्ध कांग्रेस आज देशव्यापी प्रदर्शनमा,काठमाडौं : प्रमुख प्रतिपक्षी दल नेपाली कांग्रेसले प्रतिनिधिसभा विघटन गर्ने प्रधानमन्त्री केपीशर्मा ओलीको कदमविरुद्ध आज देशव्यापी प्रदर्शन गरेको छ। आइतबार बसेको पार्टी केन्द्रीय समिति बैठकले पुस २५ गतेदेखि माघ ८ गतेसम्म निर्वाचन क्षेत्रदेखि वडा तहसम्म विरोध कार्यक्रम गर्ने निर्णय गरेको थियो। कांग्रेसले आज ३३० प्रदेश सभा निर्वाचन क्षेत्रहरुमा विरोध प्रदर्शन एवं सभाको आयोजना गरेको हो। प्रवक्ता विश्वप्रकाश शर्माले काठमाडौंको प्रदर्शनीमार्गमा आज बृहत विरोध सभाको पनि आयोजना गरिएको जानकारी दिए। उनले अपरान्ह दुई बजे जुट्ने र प्रधानमन्त्रीलाई आजको समयले बहसको माग गरेका दर्जन प्रश्न सोध्ने बताएका छन्। प्रधानमन्त्री ओलीले पुस ५ गते प्रतिनिधिसभा विघटन गरेपछि कांग्रेसले यसलाई असंवैधानिक कदम भन्दै आएको छ। यसअघि यसको विरोधमा कांग्रेसले पुस १३ गते देशव्यापी प्रदर्शन गरेको थियो।
संसद् पुनर्स्थापना हुनु भनेको देश पछाडि धकेलिनु हो : मन्त्री थापा,"काठमाडौं : खानेपानीमन्त्री मणिचन्द्र थापाले नयाँ निर्वाचनले मात्रै मुलुकको सङ्कट समाधान गर्ने बताएका छन्। मुलुकलाई स्थायित्वमा लैजानका लागि सरकारले प्रतिनिधिसभा विघटन गरी नयाँ निर्वाचनको घोषणा गरेको जानकारी दिँदै उनले समयमै नयाँ निर्वाचन गर्नु नै सरकारको आधारबिन्दु भएको स्पष्ट पारे। रिपोर्टस् क्लबमा आज आयोजित कार्यक्रममा उनले भने, 'वर्तमान परिस्थितिमा संसद् पुनःस्थापना हुनु भनेको देश पछाडि धकेलिनु हो।' संसद् विघटनका विषयमा आएका टीकाटिप्पणीलाई सङ्केत गर्दै उनले कुनै पनि विषयमा राजनीतिक टिप्पणी र विष्लेषण हुनुलाई स्वाभाविकरुपमा लिएको बताए। उनले अहिलेको अवस्थामा निर्वाचनमा जानुपर्ने बाध्यात्मक परिस्थिति बनेको जानकारी दिए। सञ्चारकर्मीले सोधेका एक जिज्ञासामा उनले मन्त्री हुनका लागि समूह परिवर्तन गरेको आरोपको खण्डन गरे। 'वर्तमान सङ्कटको घडीमा इमान्दार र गतिशील मान्छे मन्त्रिमण्डलमा जानुपर्छ भनी प्रधानमन्त्रीले गरेको प्रस्तावलाई आफूले स्वीकार गरेको हुँ, मेरा निम्ति मन्त्री ठूलो कुरा होइन', उनले भने। उनले पार्टीका प्रथम अध्यक्ष प्रधानमन्त्री केपी शर्मा ओली रहेकाले पार्टीको वैधानिकता पाउने जिकिर गरे। आफूले जीवनमा कसैलाई पनि धोका नदिएको मन्त्री थापाको भनाइ थियो। बहुमत प्राप्त सरकार हुँदा पनि सही ढङ्गले सञ्चालन हुन नसक्दा उक्त निर्णय लिएको उनको भनाइ थियो। 'पार्टीभित्रको झगडाले देश अस्थिरतातिर जान नपाओस् भनेर त्यसलाई रोक्न निर्वाचन घोषण गर्नु परेको हो', उनले थपे, 'यो राजनीतिक निर्णय हो कानूनी निर्णय होइन, राजनीतिक निर्णय गर्ने अधिकार प्रधानमन्त्रीलाई छ।' उनले बहुमत प्राप्त प्रधानमन्त्रीले नयाँ निर्वाचनमा जाने कुरा गर्नु उहाँको अधिकार भएकाले अन्तरराष्ट्रियरुपमा नै उक्त निर्णय गलत नहुने बताए। संसद् पुनःस्थापना भने हुनै नसक्नेमा उनको जोड छ। निर्वाचनले मात्रै मुलुकमा स्थायित्व र सङ्कटको समाधान गर्ने उल्लेख गर्दै मन्त्री थापाले भने, 'अन्ततः जनता नै न्यायाधीश भएकाले नागरिकले हामीलाई दण्ड दिन पनि सक्ने र अरुलाई दण्ड दिन पनि सक्ने छन्।'रासस"
केपी ओलीले निर्वाचन गर्छन् भनेर पत्याउन सकिँदैन : नेता सिंह,"काठमाडौं : नेपाली कांग्रेसका नेता प्रकाशमान सिंहले विश्वासको मत लिन नसकेर संसद् विघटन गर्ने प्रधानमन्त्री केपी ओलीले जनताको मत लिन निर्वाचन गर्छन् भनेर पत्याउन नसकिने बताएका छन्। संसद् विघटनको विरुद्धमा कांग्रेसले देशभरका ३३० प्रदेश निर्वाचन क्षेत्रमा गरिरहेको विरोधसभा अन्तर्गत काठमाडौं १ (क) मा आयोजित विरोध सभामा बोल्दै सिंहले ओलीले यस्तो बताएका हुन् । उनले ओलीको असंवैधानिक कदम सच्चाउनुको विकल्प नभएको समेत बताए। दुई तिहाइ मत पाएको प्रधानमन्त्री भन्ने। तर संसदमा विश्वासको मत लिन नसक्नेले निर्वाचन कसरी गराउँछन्, सिंहले भने, निर्वाचन हुने ग्यारेन्टी कसले लिन्छ। त्यसैले संसद विघटनको असंवैधानिक कदम सच्चाउनुको विकल्प छैन। उनले कांग्रेस नेतृत्वमा जारी भएको संविधान माथि प्रहार हुँदा कांग्रेस चुप लागेर नबस्ने बताए । ओलीले पार्टी भित्रको व्यवस्थापन गर्न नसक्दा हुँदै नभएको अधिकार प्रयोग गरी संसद् भंग गरेको भन्दै असंवैधानिक कदम चालेर आफुले गरेको काम सही हो भन्न ओली देश दौडाहमा निस्किएको उनको भनाइ छ। उनले संसद् विघटनको विषय सर्वोच्च अदालतले हेरिरहेको र अदालतले व्याख्या गर्दा संविधानको भावना र मर्म अनुसार गर्नेमा आफू विश्वस्त रहेको बताए। असंवैधानिक कदम नसच्चाए मुलुकको राजनीति अध्यारो सुरुङमा फस्ने सिंहको भनाइ छ। उनले स्वास्थ्य सामाग्री खरिद, ओम्नी काण्ड, यति काण्ड लगायतका दर्जनौं काण्डमा फसेको सरकार भ्रष्टाचारमा चुर्लुम्म डुबेको बताए।"
प्रचण्ड आज स्वदेश फर्कंदै,"काठमाडौं : नेपाल कम्युनिस्ट पार्टी (नेकपा) प्रचण्डमाधव समूहका अध्यक्ष पुष्पकमल दाहाल प्रचण्ड शनिबार स्वदेश फर्कंदैछन्। पुस २० गते पत्नी सीताको उपचारका लागि नेपाल एयरलाइन्सको उडानबाट भारत गएका प्रचण्ड साँझ काठमाडौं फर्कने उनको सचिवालयले जनाएको छ। अस्वस्थ्य भएपछि भारत लैजानु केही दिनअघि सीतालाई मेडिसिटी अस्पताल भर्ना गरिएको थियो। स्वास्थ्यमा सुधार नआएपछि थप उपचारका लागि सीतालाई पाँच दिन अगाडि भारतको मुम्बई लागिएको हो। उनको साथमा प्रचण्ड, छोरीहरु रेनु र गंगा दाहाल गएका थिए। सीता पार्किन्सन जस्तो देखिने प्रोग्रेसिभ सुपरान्युक्लियर पाल्सी (पीएसपी)बाट लामो समयदेखि पीडित छिन्। यसअघि पनि उनको भारत,अमेरिका, सिंगापुरलगायतका अस्पतालमा उपचार गरिएको थियो।"
प्रचण्डको 'कू'लाई असफल पार्दै प्रधानमन्त्रीले देश बचाउनुभयो: खानेपानी मन्त्री मणि थापा,"काठमाडौं : खानेपानी तथा सरसफाइमन्त्री मणिचन्द्र थापाले नेपाल कम्युनिस्ट पार्टीका अध्यक्ष पुष्पकमल दाहाल प्रचण्डले 'कू' गर्न खोज्दा प्रधानमन्त्री केपी शर्मा ओलीले असफल बनाएर देश बचाएको दावी गरेका छन् । आइतबार रिपोर्टर्स क्लब नेपालमा उनले यस्तो बताएका हुन् । उनले प्रचण्डमाथि संविधान र लोकतन्त्रमाथि कू गर्न खोजेको आरोप पनि लगाए । प्रचण्डले कू गर्न खोजेपछि प्रधानमन्त्रीओलीले ताजा जनादेशका लागि प्रतिनिधिसभा विघटनका लागि कदम चालेको बताए । प्रचण्डले पार्टीभित्रैबाट प्रधानमन्त्रीओलीमाथि कू गर्नु खोज्नुभयो । देशलाई कू को बाटोमा जानबाट जोगाउन प्रधानमन्त्री ओली चुनावको बाटोमा जानुभयो, मन्त्री थापाले भने । चुनावको विकल्प नभएको भन्दै त्यसविपरित गए देश प्रतिगमनको बाटोमा जाने ठोकुवा गरे । धनगढीमा प्रधानमन्त्री ओलीको सभाको प्रसंग उल्लेख गर्दै उनले देश चुनावी अभियानमा गइसकेको पनि उनको दावी थियो । यस्तै अर्को प्रश्नमा उनले प्रचण्डले समकालीन नेताहरु र प्रधानमन्त्री ओलीमाथि धोका दिएको उनको दावी थियो ।"
नेकपा नातावादी पार्टी होइन,"धनगढी : प्रधानमन्त्री केपी शर्मा ओलीले नेकपा छोरीबुहारी र भाइभतिजाको पार्टी नभएको बताएका छन्। आफू अध्यक्ष रहेको नेकपाको सुदूरपश्चिम प्रदेश कमिटीले शुक्रबार धनगढीमा आयोजना गरेको बृहत् आमसभालाई सम्बोधन गर्दै प्रधानमन्त्री ओलीले यो पार्टी जनताको भएको बताएका हुन्। नेकपाको अर्को खेमाका अध्यक्ष पुष्पकमल दाहाललाई लक्ष्य गर्दै प्रधानमन्त्री ओलीले भने, जसलाई छोरीहरूको मतलब छ, जसलाई बुहारीको चिन्ता छ, जसलाई आफन्तको मतलब छ, तिनको पार्टी हो कि तपाईंहरूको पार्टी हो ? यो पार्टी सम्धीवाला पार्टी होइन। यो पार्टी छोरीबुहारीवाला पार्टी होइन। यो पार्टी भाइभतिजावाला पार्टी होइन। यो पार्टी तपाईंहरूको पार्टी हो। देश बनाउने पार्टी हो। जनताको पार्टी हो। त्यसकारण उहाँहरूले गफ नदिए हुन्छ। ओलीले दाहाल र माधवकुमार नेपालको मन परिवर्तन हुनुपर्ने बताए। उहाँहरूको मन परिवर्तन हुनुपयो। उहाँहरूले आँखा आफन्ततिर होइन, देशतिर लाउनुस्, उनले भने, उहाँहरूका आँखा कमाउनेतिर होइन, देश विकासतिर लाउनुस्। अनि पो उहाँहरू गिन्तीमा पर्नुहुन्छ। उनले आफूले कुनै पनि आफन्तलाई आफन्त भएकै कारण टपक्क टिपेको उदाहरण देखाउन चुनौती दिए। मेरा पनि आफन्त छन्। भाइ, भतिजा, छोरी, बुहारी होलान् तर एक जना देखाइदिनुस्, उनले भने, त्यसैले म भन्छु मेरोजस्तै जनताका सामुन्ने उभिएर यस्तो चुनौती सक्ने हुनुस्। उनले दाहालनेपाल समूह चोइटिएर गएको बताए। पिलो निचोरिएर गए शरीरको वजन घट्दैन। उहाँहरू जानु भनेको पिलो निचोरिएको हो, उनले भने, नुहाउँदा पनि त दुईचार कपाल झर्छन्। त्यसले शरीरलाई कुनै फरक पार्दैन। दाहालनेपाल समूहले आफूसँग बहुमत रहेको दाबी गरिरहेका बेला ओलीले भने, ३ करोडमा कति जना गए रे ? २६४ जना, तीन करोडबाट २६४ जना जाँदैमा के फरक पर्छ ?, उनले भने, सक्नुहुन्छ भने अबको चुनावमा दुई अंकको सिट सितेर देखाउनुस्। मैले चुनौती दिँदै आएको छु, ताजा जनादेशमा तपाईंको हैसियत के छ ? अनि थाहा हुन्छ। उनले काम लाग्छ कि भनेर दाहाललाई पार्टीमा ल्याएको तर डल्लाका डल्ला साबुन सकिँदा र ड्रमका ड्रम पानी सकिँदा पनि काम नलागेको बताए। मैले प्रचण्ड काम लाग्लान् भनेर पार्टीमा ल्याएँ तर के काम लाग्नु !, उनले भने, अरू कसैको इसारामा लाग्नेहरूले देशका लागि काम गर्न सक्दैनन्। उनले भावुक हुँदै भने, जब म उपचारका लागि थाइल्यान्ड गएको थिएँ, त्यतिबेला धेरैले भने अब बाकसमा आउँछ तर म बाँचेर आएँ। दोस्रो पटक मैले काठमाडौंमै उपचार गराएँ। त्यतिबेला पनि हप्ता१० दिनमा मरिहाल्छ भन्नेहरू धेरै थिए। तर, मलाई यो जीवन प्राप्त भएको छ, यो नाफाको जीवन हो। मेरो यो बाँकी जीवन पुरै देश र जनताका लागि हो।उनले दाहालनेपाल समूहका नेता भीम रावललाई आफूले राजनीति सिकाएको बताए। म जलेमा थिएँ, प्रहरीले एउटा अछामको केटो सडकबाट टिपेर जेलमा ल्यायो, उनले भने, र, अनि मैले राजनीति सिकाएँ। अहिले उनकै ठूलो चुरीफुरी छ। भन्छन् नि, नानाभन्दा नानी ठूलो ! उनले रावल सुदूरपश्चिमको विकासका लागि जहिले पनि बाधक रहेको आरोप लगाए। आफू मन्त्री नहँुदा यत्रो हंगामा गर्ने व्यक्तिले नेपालको इतिहासमा सुदूरपश्चिमबाट चारचार जना मन्त्री भएका छन् अनि अहिले बधाई दिनु पर्दैन, खुसी हुनु पर्दैन ?, उनले प्रश्न गरे। उनले वैज्ञानिक वन व्यवस्थापनका नाममा तराईको सालको वन बेचेर सपना पूरा गर्न नपाएपछि रावल विरोधमा उत्रिएको दाबी गरे। कसैको तराईको वन मासेर रातारात धनी हुने सपना मैले पूरा हुन दिइनँ, उनले भने, मैले वन जोगाउनका लागि कडा कदम चालेँ। त्यसकै विरोध, यस्तो नि हुन्छ। लिपुलेक, लिम्पियाधुरा र कालापानी समेटिएको नक्सा जारी गर्ने बेला इतिहासमै नभएको एकताबद्ध गर्न आफू सफल भएको उनको भनाइ थियो। १४६ वर्षसम हामीले भोगचलन गरेको कालापानी, लिपुलेक र लिम्पियाधुरा समेटिएको नक्सा जारी गरेर संविधान परिवर्तन गर्न देश नै एकताबद्ध भयो। तर, अहिले त्यो नक्सा परिवर्तनले सुदूरपश्चिमका कसैको टाउको दुखेको छ, उनले भने। नेता रावलले केही दिनअघि उक्त नक्सा ओलीले स्थायी कमिटीको निर्देशनमा मात्रै जारी गरेको बताएका थिए। प्रतिनिधिसभा विघटन असंवैधानिक हो भन्नेहरूलाई ओलीले संविधान पढ्न आग्रह गरे। उनले भने, जसले प्रतिनिधिसभा ब्युँतिने सपना देखेका छन्, उनीहरूलाई के भन्न चाहन्छु भने प्रतिनिधिसभा पक्कै पनि ब्युँतिन्छ तर वैशाख १७ र २७ गतेको निर्वाचनपछि मात्रै ! उनले सुदूरपश्चिमको सपनाका रूपमा रहेका पश्चिम सेती र पञ्चेश्वरका लागि पनि प्रक्रिया अगाडि बढाइने बताए। परराष्ट्रमन्त्री जनवरी १४ मा भारतमा जाँदै हुनुहुन्छ। उहाँको भ्रमणमा पञ्चेश्वरको कुरा हुन्छ, कालापानी, लिम्पियाधुरा र लिपुलेकको कुरा हुन्छ, ओलीले भने। कर्णबहादुर थापाको अध्यक्षतामा भएको कार्यक्रममा वाणिज्य तथा आपूर्तिमन्त्री लेखराज भट्ट, वन तथा वातावरणमन्त्री प्रेम आले मगर, सामान्य प्रशासनमन्त्री नरेन्द्रसिंह ठगुन्ना, श्रम तथा रोजगारमन्त्री गौरीशंकर चौधरीलगायतले सम्बोधन गरेका थिए। प्रधानमन्त्री शुक्रबार नै संघीय राजधानी काठमाडौं फर्किएका थिए। स्वागतमा गएनन् प्रदेशका मन्त्रीप्रधानमन्त्री केपी शर्मा ओलीको स्वागतका लागि प्रदेश सरकारको शून्य सहभागिता देखिएको छ। मुख्यमन्त्री त्रिलोचन भट्ट, आन्तरिक मामिला तथा योजनामन्त्री प्रकाशबहादुर शाह, सामाजिक विकासमन्त्री कृष्ण सुवेदी, उद्योग वन वातावरण तथा पर्यटनमन्त्री माया भट्ट र भूमि व्यवस्था तथा कृषिमन्त्री विनिता चौधरी कोही पनि धनगढी विमानस्थल नगएका हुन्। यी पाँचै जना दाहालनेपाल पक्षमा खुलेका छन्। प्रदेश प्रमुख शर्मिला पन्तबाहेक मुख्यमन्त्री र मन्त्रीहरू विमानस्थल गएनन्। संघीय चार मन्त्री वाणिज्य अथा आपूर्तिमन्त्री लेखराज भट्ट, वन तथा वातावरणमन्त्री प्रेम आले मगर, सामान्य प्रशासनमन्त्री गणेश ठगुन्ना र श्रम तथा रोजगारमन्त्री गौरीशंकर चौधरी धनगढी विमानस्थल पुगेका थिए। प्रदेश सरकारमा ओली पक्षका मन्त्री पठानसिंह बोहरालाई पदमुक्त गरिएको छ। आर्थिक मामिलामन्त्रीले राजीनामा दिएका छन्। वनमन्त्री मगरले मुख्यमन्त्रीसहितका मन्त्रीमा नेपाली संस्कार नभएको बताए। देशको प्रधानमन्त्री आएका बेला प्रदेश सरकारका मुख्यमन्त्री र मन्त्रीहरू स्वागतका लागि जाँदैनन् भने के को संस्कार भन्ने ?, उनले भने, अहिले पक्षविपक्ष जे भए पनि पार्टी विभाजन नभएको र देशका प्रधानमन्त्रीका लागि प्रदेश सरकारले गरेको यो अपमान हो। मुख्यमन्त्री भट्टका स्वकीय सचिव शिवसिंह ओलीले प्रधानमन्त्रीको भ्रमणबारे आधिकारिक जानकारी नआएकाले स्वागतमा नगएको बताए। यो आफ्नो गुटको भेला हो, अर्को गुटकालाई किन भन्ने भनेर प्रधानमन्त्रीको सचिवालयले खबर नगरेको होला, उनले भने, त्यसैले गएनौं। प्रदेश सरकारका मुख्यसचिव, सचिवहरूलाई लिखितै जानकारी भए पनि मुख्यमन्त्री तथा मन्त्रिपरिषद् कार्यालयलाई भने केही जानकारी नआएको प्रतिक्रिया उनले दिए।"
'पार्टी विभाजनमा सामेल हुने कसैलाई पनि जनताले माफि दिने छैनन्',"काठमाडौं : नेपाल कम्युनिष्ट पार्टीका उपाध्यक्ष वामदेव गौतमले पार्टी विभाजनमा सामेल हुने र विभाजनलाई नेतृत्व गर्ने कुनै पनि नेतालाई नेपाली जनताले कहिल्यै माफि नदिने दाबी गरेका छन्। उनले नेकपाका दुबै समूहलाई समर्थन नगरी नेपाल कम्युनिष्ट पार्टी (नेकपा) एकता राष्ट्रिय अभियानको संयोजक भएको घोषणा गरेका छन्। पार्टीको एकता जोगाउन वा पुनर्एकिकरण गर्ने उद्देश्य लिएर नेकपाको उपाध्यक्ष रहेको म वामदेव गौतम दुबै समूहलाई समर्थन नगरी नेपाल कम्युनिष्ट पार्टी (नेकपा) एकता राष्ट्रिय अभियानको संयोजक बनेर देश र विदेशमा रहेका सम्पूर्ण पार्टी सदस्य, समर्थक, शुभचिन्तकहरुलाई हार्दिक हार्दिक अपिल गर्दै तपाईहरुका अगाडि खडा भएको छु। शनिबार एक अपिल जारी गर्दै उनले भनेका छन्, यो पार्टी विभाजनमा सामेल हुने र विभाजनलाई नेतृत्व गर्ने कुनै पनि नेतालाई यदि पुनर्एकीकरणको अवस्थामा सामेल हुनुभएन भने लोकतान्त्रिक मूल्यमान्यतामा आधारित समृद्ध समाजवाद निर्माणलाई समर्थन गर्ने नेपाली जनताले कहिल्यै माफि दिने छैनन्। उनले पार्टीभित्र कुनै पनि तहमा संस्थागत छलफल र निर्णय नगरी छापामार शैलीमा एक अध्यक्षले पार्टीका अध्यक्षसमेत रहेका प्रधानमन्त्रीका विरुद्ध प्रतिनिधिसभामा अविश्वासको प्रस्ताव दर्ता गराउनु र त्यसको सामना गर्ने वा नसक्ने भए राजीनामा दिनुको बदला प्रतिनिधिसभा भंग गर्नेसम्मका दुर्घटना अहिले पार्टीले बेर्होन परेको बताए। उनले नेपालको कम्युनिष्ट आन्दोलन गम्भीर संकटको मोडमा पुगेको उल्लेख गर्दै यो संकटले जुर्मुाउँदै उठेको नेपालको कम्युनिष्ट आन्दोलनलाई विभाजनतर्फ धकेली रहेको बताए। नेपालको मात्र होइन एसियाको इतिहासमा पहिलो पटक बहुदलीय प्रतिस्पर्धाको राजनीतिक प्रणाली अन्तरगत कम्युनिष्ट पार्टीले निर्वाचनबाट दुइतिहाई नजिकको बहुमत प्राप्त लोकतान्त्रिक सरकार निर्माण हुनु आफैमा गौरवमय उपलब्धि थियो। यो उपलब्धि माक्र्सवाद लेनिनवादको मार्गदर्शनमा विकसति जनताको बहुदलीय जनवादको अभ्यासका क्रममा प्राप्त भएको हो भन्दा अतिशयोक्ती हने छैन। उनले भनेका छन्, तर सरकार संचालनको एउटा कार्यकाल पुरा नहुँदै र पार्टी एकीकरणको तीन वर्ष पनि ब्यतित नहुदै नेपाल कम्युनिष्ट पार्टी (नेकपा) विभाजनबाट क्षेतविक्षत हुने दिशातर्फ अग्रसर हुनु अत्यन्त दुखद र पिडादायी भएको छ। नेपाली जनताको यति धेरै आशा र भरोसाको केन्द्रका रुपमा रहेको यो पार्टी, राजनीतिक कार्यदिशा, मार्गदर्शक सिद्धान्त, विचार, बहुदलीय समाजवाद निर्माणको कार्ययोजना, पार्टीको रणनीतिक लक्ष्य र वर्ग दृष्टिकोणका सम्बन्धमा होइन पदीय जिम्मेवारी र व्यक्तिवादी कार्यशैली, सरकार संचालन, पार्टी र सरकारको सम्बन्ध कस्तो हुने भनेर उत्पन्न अन्तरविरोधहरुको समाधान गर्न नसक्नाका कारण विभाजन उन्मुख हुनु पार्टीका शिर्षस्थ नेताहरुको अयोग्यताको द्योतक हो। थापाले सिद्धान्त र कार्यक्रमका सन्दर्भमा केही असमझदारी रहेका थिए, तिनलाई महाधिवेशनबाट टुंगो लगाउने भनि सहमति भएको स्मरण गरेका छन्। उनले पार्टीभित्र उत्पन्न हुने समस्या पार्टीभित्रै समाधान गर्न नसकेर सिंगो राष्ट्रलाई प्रभावित गर्ने संस्था प्रतिनिधि सभालाई दुरुपयोग गर्ने सम्मका घटना घटनु राष्ट्रकै निम्ति अत्यन्तै पीडादायी अवस्था भएको बताए। उनले नेकपा एकता राष्ट्रिय अभियानमा संगठीत रुपमा जुट्न आह्वान गरेका छन्। गौतमले नेकपा एकता अभियानको नाम संगठन खडा गर्न र विभाजनमा ढल्केकालाई सम्झाउन आग्रह गरेका छन्। उनले भनेका छन्, एक अर्कालाई दोष दिदैं, सामान्य मान मर्यादा उल्लघंन गर्दै आफ्ना ऐतिहासिक योगदानहरुलाई च्याँखे थापेर देश र विदेशका कम्युनिष्ट विरोधीहरुलाई हसाउँदै शुरु गर्नुभएको लडाई बन्द गनुहोस र फर्कनुहोस, पुनर्मिलन गर्नुहोस र हजारौं शहिदहरुको रगतबाट विकसित भएको हाम्रो प्यारो पार्टीलाई मिलेर पुनर्गठन गरौं, ऐतिहासिक शिक्षा लिएर पार्टीलाई व्यवस्थित संचालन गरौं र पार्टीमा उत्पन्न भएका सबै अन्तरविरोधहरुलाई पार्टी पद्धति अनुरुप सम्मानजनक ढंगबाट हल गरौं। अपिलको पूर्णपाठ नेपाल कम्युनिष्ट पार्टी (नेकपा) एकता राष्ट्रिय अभियान अपिलआदरणीय कमरेडहरु,आज नेपालको कम्युनिष्ट आन्दोलन गम्भीर संकटको मोडमा पुगेको छ। योसंकटले जुर्मुाउँदै उठेको नेपालको कम्युनिष्ट आन्दोलनलाई विभाजन तर्फ धकेली रहेको छ। नेपालको मात्र होइन एसियाको इतिहासमा पहिलो पटक बहुदलीय प्रतिस्पर्धाको राजनीतिक प्रणाली अन्तरगत कम्युनिष्ट पार्टीले निर्वाचनबाट दुइतिहाई नजिकको बहुमत प्राप्त लोकतान्त्रिक सरकार निर्माण हुनु आफैमा गौरवमय उपलब्धि थियो। यो उपलब्धि माक्र्सवाद लेनिनवादको मार्गदर्शनमा विकसति जनताको बहुदलीय जनवादको अभ्यासका क्रममा प्राप्त भएको हो भन्दा अतिशयोक्ती हने छैन। तर सरकार संचालनको एउटा कार्यकाल पुरा नहुँदै र पार्टी एकीकरणको तीन वर्ष पनि ब्यतित नहुदै नेपाल कम्युनिष्ट पार्टी (नेकपा) विभाजनबाट क्षेतविक्षत हुने दिशातर्फ अग्रसर हुनु अत्यन्त दुखद र पिडादायी भएको छ। नेपाली जनताको यति धेरै आशा र भरोसाको केन्द्रका रुपमा रहेको यो पार्टी, राजनीतिक कार्यदिशा, मार्गदर्शक सिद्धान्त, विचार, बहुदलीय समाजवाद निर्माणको कार्ययोजना, पार्टीको रणनीतिक लक्ष्य र वर्ग दृष्टिकोणका सम्बन्धमा होइन पदीय जिम्मेवारी र व्यक्तिवादी कार्यशैली, सरकार संचालन, पार्टी र सरकारको सम्बन्ध कस्तो हुने भनेर उत्पन्न अन्तरविरोधहरुको समाधान गर्न नसक्नाका कारण विभाजन उन्मुख हुनु पार्टीका शिर्षस्थ नेताहरुको अयोग्यताको द्योतक हो। हामी सबैलाई थाहा हुनुपर्छ, चार दशक देखि शान्तिपूर्ण संघर्षका विभिन्न रुपहरु प्रयोग गर्दै राष्ट्रिय राजनीतिक केन्द्रको अग्रभागमा उपस्थित एउटा शक्ति र दश बर्ष सम्म सशस्त्र संघर्ष संचालनको पृष्ठभूमिबाट विकसित भएको अर्को शक्तिका विच भएको एकिकरणले नेपालको राजनीतिक जगतमा नयाँ आयाम थपेको थियो। राष्ट्रिय राजनीतिमा महत्वपुर्ण हैसियत राख्ने दुई कम्युनिष्ट पार्टीको एकीकरण भए तापनि दुवैमा रहेको फरक फरक विचार, भावना र कार्यशैलीका कारण नेता र कार्यकर्ताहरुको विचमा अन्तरघुलन हुन केही समय समस्या देखिनु स्वभाविक हो। तर तात्कालिक नीतिगत क्षेत्रमा संविधानको सर्वोच्चता, कानूनी राज्य, आवधिक निर्वाचन र बहुदलीय प्रतिस्पर्धात्मक राजनीतिक प्रणालीलाई दुबैले सहर्ष स्वीकार गरी सके पछि मतभिन्नता त्यति जटिल हुने देखिदैन। सिद्धान्त र कार्यक्रमका सन्दर्भमा केही असमझदारी रहेका थिए, तिनलाई महाधिवेशनबाट टुंगो लगाउने भनि सहमति भएकै थियो। तबसम्म सबै कामहरु अपेक्षाकृत सहमतिका आधारमा सम्पन्न गर्ने सहमति पनि भएकै थियो। पार्टी एकीकरणका नीम्ति गरिएको पछिल्लो सहमति अनुसार पार्टी र सरकारको नेतृत्व आलोपालो गर्ने भनिएकै थियो। अरु कुनै विकल्पमा जानसक्ने अवस्था नहुँदा दुई अध्यक्ष प्रणालीमा स्वेच्छाले सहमति भएकै थियो। यस्तो हुँदाहुँदै पनि एकीकरणमा सामेल भएका दुई पार्टीका मुख्य नेताहरुमा रहेको व्यवस्थापकीय पक्षको कमजोरीले गर्दा प्रधानमन्त्रीका विरुद्ध अविश्वासको प्रस्ताव लैजाने र प्रतिनिधिसभा भंग गर्ने तथा भर्खर एकीकरण भएको पार्टी विभाजन गर्नेसम्मका दूर्घटना राष्ट्रले वेहोर्न पर्ने अवस्था सृजना भएको छ। पार्टीभित्र उत्पन्न हुने समस्या पार्टीभित्रै समाधान गर्न नसकेर सिंगो राष्ट्रलाई प्रभावित गर्ने संस्था प्रतिनिधि सभालाई दुरुपयोग गर्ने सम्मका घटना घटनु राष्ट्रकै निम्ति अत्यन्तै पीडादायी अवस्था हो। पार्टीभित्र उत्पन्न उपरोक्त समस्या समाधान गर्नुको बदला एकीकरण पछिको यो एक वर्ष नेतृत्वको धु्रवीकरणमा बित्यो। पार्टीभित्र कुनै पनि तहमा संस्थागत छलफल र निर्णय नगरी छापेमार शैलीमा एक अध्यक्षले पार्टीका अध्यक्ष समेत रहेका प्रधानमन्त्रीका विरुद्ध प्रतिनिधिसभामा अविश्वासको प्रस्ताव दर्ता गराउनु र त्यसको सामना गर्ने वा नसक्ने भए राजीनामा दिनुको बदला प्रतिनिधिसभा भंग गर्नेसम्मका दुर्घटना अहिले पार्टीले वेर्होन परेको छ। यतिवेला कार्यकर्ताहरुलाई तानातान गर्दै ककेपी शर्मा ओलीको नेतृत्वमा एउटा समूह र कपुष्पकमल दाहाल प्रचण्डको नेतृत्वमा अर्को समूह देखापरेका छन्। प्रतिनिधिसभा विघटनका विरुद्ध प्रचण्ड समूहका कतिपय व्यक्ति पुनसर््थापनाको माग गर्दै सर्वोच्च अदालत पुगेका छन्। साथै नीजि क्षेत्रका दर्जनभन्दा बढि कानूनविदहरु पनि विघटनका विरुद्ध रिट निवेदनसहित सर्वोच्च अदालत प्रवेश गरेका छन्। नेकपाको प्रचण्ड समूह भने सडक आन्दोलनमा गएको छ। दुबै समूह नेपाल कम्युनिष्ट पार्टी (नेकपा) लाई आफ्नो हक दावी गर्दै निर्वाचन चिन्ह्मा समेत आफ्नो दावी गरिरहेका छन्। उपरोक्त सम्पूर्ण अवस्थालाई सुक्ष्मतम विश्लेषण गर्दै पार्टीको एकता जोगाउन वा पुनर्एकिकरण गर्ने उद्देश्य लिएर नेकपाको उपाध्यक्ष रहेको म वामदेव गौतम दुबै समूहलाई समर्थन नगरी नेपाल कम्युनिष्ट पार्टी (नेकपा) एकता राष्ट्रिय अभियानको संयोजक बनेर देश र विदेशमा रहेका सम्पूर्ण पार्टी सदस्य, समर्थक, शुभचिन्तकहरुलाई हार्दिक हार्दिक अपिल गर्दै तपाईहरुका अगाडि खडा भएको छु। यो पार्टी विभाजनमा सामेल हुने र विभाजनलाई नेतृत्व गर्ने कुनै पनि नेतालाई यदि पुनर्एकीकरणको अवस्थामा सामेल हुनुभएन भने लोकतान्त्रिक मूल्यमान्यतामा आधारित समृद्ध समाजवाद निर्माणलाई समर्थन गर्र्ने नेपाली जनताले कहिल्यै माफि दिने छैनन्।उपरोक्त दुबै समूहमा सामेल हुनुभएका कमरेडहरु ! एक अर्कालाई दोष दिदैं, सामान्य मान मर्यादा उल्लघंन गर्दै आफ्ना ऐतिहासिक योगदानहरुलाई च्याँखे थापेर देश र विदेशका कम्युनिष्ट विरोधीहरुलाई हसाउँदै शुरु गर्नुभएको लडाई बन्द गनुहोस र फर्कनुहोस, पुनर्मिलन गर्नुहोस र हजारौं शहिदहरुको रगतबाट विकसित भएको हाम्रो प्यारो पार्टीलाई मिलेर पुनर्गठन गरौं, ऐतिहासिक शिक्षा लिएर पार्टीलाई व्यवस्थित संचालन गरौं र पार्टीमा उत्पन्न भएका सबै अन्तरविरोधहरुलाई पार्टी पद्धति अनुरुप सम्मानजनक ढंगबाट हल गरौं।देश र विदेशमा रहनु भएका हाम्रो पार्टीका प्रिय कमरेडहरु ! नेकपा एकता राष्ट्रिय अभियानमा संगठीत रुपमा जुट्नुहोस ! तपाईहरु जुन ठाउँमा हुनुहुन्छ त्यही नेकपा एकता अभियानको नाम संगठन खडा गर्नुहोस र विभाजनमा ढल्केका कमरेडहरुलाई सम्झाउनुहोस। कुनै पनि समूहका नेता कमरेडहरुको गालीगलौजको शैलीमा विरोध नगर्नुहोस। घरमा आउने कमरेडहरुलाई आफुसक्दो सहयोग गर्नुहोस। सबैलाई सम्मान गर्ने कसैलाई पनि अपमान नगर्ने समाजवादी शैली अपनाउनुहोस। कहिलेकाहीँ कोरोना महामारीबाट बच्न सामाजिक दुरी कायम गर्दै प्रत्येकले नाक र मुख ढाक्ने मास्क लगाएर नेकपा एकताको आह्वानमा जुलुस सञ्चालन गर्नुहोस, एकताको सन्देश दिने पर्चा पोष्टर छापेर बाँड्नुहोस। यसो गर्नुभयो भने प्रिय कमरेडहरु हाम्रो प्यारो पार्टी र पार्टीका सबै आदरणीय नेताहरुलाई एकै ठाउँमा ल्याउन सकिनेछ र पार्टीलाई पुनः एकीकरण गर्न सकिनेछ।लालसलामसहित एकताको क्रान्तिकारी अभिवादन !धन्यवाद ! वामदेव गौतमसंयोजकनेपाल कम्युनिष्ट पार्टी (नेकपा) एकता राष्ट्रिय अभियान"
सुदूरपश्चिममा देखियो भट्टको प्रभाव,"धनगढी : नेकपा ओली समूहले धनगढीमा आयोजना गरेको बृहत् आमसभामा कम्तीमा ७० हजार संख्यामा जनसहभागिता जुट्यो। साविक एमाले वा एकीकृत नेकपाकै कुनै कार्यक्रममा पनि यति संख्या पुग्न सकेको थिएन। पार्टी फुटेलगत्तै भएको सुदूरपश्चिम प्रदेशको यो शक्ति प्रदर्शन सम्भव तुल्याएका हुन् मन्त्री लेखराज भट्टले। सुुदूरपश्चिममा प्रभावशाली बनेका भट्टले आफ्नो राजनीतिक आयतन विस्तार गर्न अध्यक्ष तथा प्रधानमन्त्री केपी शर्मा ओलीलाई शुक्रबार धनगढी उतारेका थिए। र, यहाँको व्यापक जनसहभागिताबाट त्यसलाई चरितार्थ गराए। माओवादी युद्धको पृष्ठभूमिबाट आएका भट्ट अध्यक्ष पुष्पकमल दाहालका विश्वासपात्र मानिन्थे। पार्टी एकीकरणका बेला उनलाई कुनै पनि पद दिइएन। सुदूरपश्चिमको इन्चार्ज बनाइए साविक एमालेका नेता भीम रावल। दाहालकै मनसायबाट रावललाई च्यापेर आफूलाई किनारीकृत गरिएको पाएपछि उनी असन्तुष्ट बनेका थिए। पार्टी एकीकरणको अढाई वर्षपछि मात्रै भट्ट ओली नेतृत्वको सरकारमा वाणिज्य तथा आपूर्तिमन्त्री भएका थिए। रावललाई मन्त्री बनाउने दबाब पन्छाउँदै ओलीले भट्टलाई साथ लिएका थिए। रावल पार्टी इन्चार्ज भइसकेकाले उनैलाई दोब्बर पद दिनु न्यायसंगत नहुने ओलीको तर्क थियो। त्यसपछि दुई नेताको राजनीतिक धार बदलियो। रावल ओलीका कट्टर विरोधी बने। भट्ट दाहालको प्यानल त्यागेर ओलीनिकट भए। पछिल्लो पार्टी विभाजनका गतिविधिमा खुलेरै ओलीलाई साथ थिए। भट्ट हाल ओली पक्षका सुदूरपश्चिम इन्चार्ज हुन्। नेता भट्टले २०६४ को संविधानसभा निर्वाचनमा सुदूरपश्चिम विकासको अवधारणा सार्वजनिक गरेका थिए। उनले उत्तरमा चीनसँगको नाका र दक्षिणमा भारतसँगको सुख्खा बन्दरगाहले मात्रै सुदूरपश्चिमको विकासको ढोका खुल्ने योजना बनाएका थिए। सुदूरपश्चिममा सुख्खा बन्दरगाह र भारतसँग अन्तदेशीय नाकाको विस्तार बाहेकको विकल्प थिएन। अझ नेपालको उत्पादन भारतमा लैजान र भारतसहित तेस्रो मुलुकको उत्पादन नेपालमा सहज रूपमा भित्र्याउन सुख्खा बन्दरगाहको कुनै विकल्प थिएन। त्यसैले ०६४ सालमै मैले सुख्खा बन्दरगाह भनेको हुँ, नेता भट्टले अन्नपूर्णसँग भने। त्यसले चाँडै मूर्तरूप पनि लिँदै छ। कञ्चनपुरको महाकाली नगरपालिका२ दोधारा चादनीमा मन्त्री भट्ट स्वयंले सुख्खा बन्दरगाहको शिलान्यास गरिसकेका छन्। यो दुई वर्षमा बनिसक्ने तयारी छ। भारतले उसको चम्पावत जिल्लामा पर्ने जोडबुडा नदी हँुदै गडीगो भएर नेपालको चाँदनी नजिकै सुख्खा बन्दरगाहका लागि प्रवेश विन्दु तोकेको छ। नेपालले महाकालीमा बनाएको चार लेनको सडक र त्यस नजिकै नेपालभारतका एकीकृत भन्सार चौकीले पनि नेपालको विकासमा टेवा पुग्छ। अझ त्यसमा अन्तरदेशीय व्यापार र आर्थिक क्षेत्रको पनि तयारी भइरहेको छ, नेता भट्टले भने। कैलालीको डुँडेझारीमा विशेष औद्योगिक क्षेत्र, धनगढीअत्तरिया सडकमा औद्योगिक करिडोर, कञ्चनपुरको दैजीमा विशेष आर्थिक क्षेत्रका लागि सुरुदेखि नै लडेका भट्टको त्यो सपना पनि पूरा हुँदै छ। पहिले दाहालका विश्वासपात्र रहेका भट्टजस्तै सुदूरपश्चिममा ओलीलाई अभियन्ताको खाँचो थियो। साविकको एमाले भएका बेला ओली पक्ष सुदूरपश्चिममा निकै कमजोर थियो। पार्टी एकीकरणपछि ३९ प्रदेशसभा सदस्य रहेको प्रदेश सभाबाट मन्त्रिपरिषद्मा ओलीका एक मात्र भौतिक पूर्वाधार विकासमन्त्री पठानसिंह बोहरा मात्र राखिएका थिए। अहिले, ओलीको पक्षमा नेता लेखराज भट्ट, माओवादीबाट जितेका तर हालै राजीनामा गरेका आर्थिक मामिला तथा योजनामन्त्री झपटबहादुर बोहरालगायत केही नेता पनि थपिएका छन्। भीम रावलको नातावाद र कृपावादका कारण पार्टीमा असन्तुष्टि व्याप्त थियो। भट्टको आगमनसँगै ओली पक्षमा इमान्दार र योग्य नेताकार्यकर्ता थपिएका छन्, एक प्रदेशसभा सदस्यले भने, भट्टको राजनीतिक उचाइ पनि यसले बढाएको छ।"
"प्रधानमन्त्री क्रान्तिकारी होइनन्, भगौडा हुन् : गगन थापा","काठमाडौं : कांग्रेस नेता गगन थापाले प्रधानमन्त्री केपी ओली क्रान्तिकारी नभएर भगौडा भएको आरोप लगाएका छन्। प्रधानमन्त्रीले प्रतिनिधिसभा विघटन गरेको विरोधमा शनिबारकाठमाडौं क्षेत्र नम्बर ४ (ख) को आयोजनामा भएको प्रदर्शनपछि आयोजित विरोधसभालाई सम्बोधन गर्दै थापाले यस्तो बताएका हुन्। अविश्वासको प्रस्ताव सामना नगरी प्रतिनिधिसभा भंग गर्ने बाटोमा हिँड्ने प्रधानमन्त्री क्रान्तिकारी हुनै नसक्ने उनको भनाइ छ। प्रतिनिधिसभा विघटनपछि प्रधानमन्त्रीले सम्बोधन गर्दै भन्नुभयोहामी क्रान्तिकारी हौँ, नेता थापाले भने, होइन प्रधानमन्त्री क्रान्तिकारी होइनन्, संसद छोडेर भागेका भगौडा हुन्। क्रान्तिकारी भए अविश्वासको प्रस्ताव सामना गर्नुहुन्थ्यो। खुला मञ्चमा सँगै बसेर संविधान पढौँ त्यसैगरी प्रतिनिधिसभा विघटनलाई असंवैधानिक भन्नेलाई शुक्रबार धनगढीमा आयोजित सभामा संविधान पढ्न सुझाव दिएका ओलीलाई जवाफ दिँदै थापाले सँगै बसेर संविधान पढ्न खुलामञ्च आउन आह्वान गरेका छन्। हिजो धनगढी पुगेर प्रधानमन्त्री ओलीले संविधान पढ्न सुझाव दिनु भएछ, थापाले भने, कमरेड ओली आउनुहोस्। तपाईं सुवास नेम्वाङ र अग्नि खरेल लिएर आउनुहोस्। म संविधान ढोग्ने रामवरण यादवलाई लिएर आउँछु। खुला मञ्चमा सँगै बसेर संविधान पढौँ। थापाले प्रधानमन्त्री ओलीले चाहिँ संविधान अध्ययन गर्नुपर्ने बताए। संविधान अध्ययन गरेको भए प्रतिनिधिसभा विघटन नहुने उनको भनाइ छ। प्रधानमन्त्रीको आलोचनामा धेरै समय खर्चिएका थापाले राष्ट्रपतिकोसमेत आलोचना गरे। प्रधानमन्त्रीले संसद् विघटनका लागि लगेको अध्यादेश राष्ट्रपतिले १८ मिनेटमै जारी गरेको भन्दै आपत्ति जनाए। प्रतिनिधिसभा विघटनको अपराध प्रधानन्त्रीसँगै राष्ट्रपतिलाई पनि लाग्ने उनको भनाइ छ। प्रतिनिधिसभा पुनःस्थापना हुनेमा ढुक्क हुन आह्वान गर्दै थापाले प्रधानमन्त्री ओलीलाई बालुवाटारबाट निकालेर बालकोट पुर्याउने दाबी गरेका छन् । उनले प्रधानमन्त्री बालकोट पुगेपछि राष्ट्रपति विद्यादेवी भण्डारीसमेत शीतल निवासमा नहुने बताएका छन् । नेता थापाले प्रतिनिधिसभा विघटनो मुद्दा अदालतमा रहेको भन्दै न्यायाधीशलाई नेताको अनुहार नहेरी संविधान हेरेर फैसला गर्न सुझाए।"
गोरखा स्मारक पार्क निर्माण १० वर्षदेखि अलपत्र,"स्याङ्जा: फेदीखोला गाउँपालिका १ साल्मेडाडाँमा निमार्णाधीन गोरखा स्मारक पार्क तथा संग्राहलय निर्माण कार्यले गति लिन सकेको छैन। वीर नेपालीको योगदानलाई पुस्तौंसम्म स्मरण गराउने उदेश्यले अघिबढाइएको बृहत योजना झण्डै एक दशक पुग्न लाग्दा पनि पूरा हुन नसकेको हो। पहिलो र दोस्रो विश्वयुद्ध लगायत अन्य युद्धमा मारिएका र हराएका ६० हजार नेपालीहरुको सम्झनामा स्मारक बनाउन लागिएको हो। गोरखा भूतपूर्व सैनिक संघ (गेसो) को अगुवाइमा ९ वर्षअघि स्मारकको शिलान्यास भएको हो। युद्धका बेला मारिएकाको समाधिस्थल, उनीहरुले प्रयोग गरेका हतियार लगायत अन्य सामाग्री, म्युजियम, सांस्कृतिक ग्राम, गोरखा टावर, १९ जातीका धर्म, संस्कृति र रितिरिवाज, बाटिका, श्रद्धान्जलीसभा हल, रेल सहितको निर्माण गरिने गेसोको महत्वाकांक्षी योजना छन्। दशक बिते। तर, ती योजना भने अलपत्र छ। प्राकृतिक सौन्दर्यले भरिपूर्ण स्थल साल्मेडाँडालाई छनौटगरी गेसोले निर्माण कार्य सुरु गरेको हो। पालिकाको सबैभन्दा अग्लो स्थलमा साल्मेडाँडा पर्छ। वरपर हरियाली र पहाडी बस्ती छ। जहाँवाट माछापुच्छ्रे लगायत हिमालय श्रृंखला र पर्यटकीय नगरी पोखराको साक्षात्कार गर्न सकिन्छ। पोखराबाट १७ किलोमीटर दक्षिण पूर्वमा पर्छ साल्मेडाँडा। कास्की र स्याङजाको संगमस्थलमा निमार्णाधिन पार्क ३ सय रोपनीमा समेटिएको छ। पार्क निर्माणका लागि २ अर्ब खर्च लाग्ने अनुमान छ। ऐतिहासिक गौरवको आयोजनाका रुपमा रहेको सो बृहत योजना स्रोतको कमी, र नेतृत्व परिवर्तनपछि काम हुन नसकेको फेदिखोला गाउँपालिकाका अध्यक्ष घनश्याम सुवेदीले बताए। उनले भने योजनालाई अलपत्र पर्न नदिन गाउँपालिकाको पहलमा संघीय सरकारले बहुबर्षिय योजना अनुरुप गतबर्ष ५ करोड रुपैंया उपलब्ध गराएपछि केही काम सुरु गरेका छौं। बृहत योजना सहित सुरु गरिएको पार्क निर्माणलाई पुरा गर्नुपर्ने अध्यक्ष सुवेदी भन्छन्। पार्कमा केही भौतिक संरचना निर्माण भएका छन्। जे जति परिकल्पना गरेर निर्माण कार्य सुरु सुरुका वर्षमा जे जति रफ्तारले काम भए पछिल्ला दिनमा त्यस्तो हुन नसकेको स्थानीयबासी एवं खीरकुमारी गुरुङको भनाइ छ। जसरी नेपालीहरुका लागि गौरवको आयोजनाका रुपमा लिएर काम थालनी भयो, त्यसैगरी निरन्तरता पाउन नसक्दा गोरखा स्मारक अलपत्रै पर्ने हो कि चिन्ता बढेको उनको भनाई छ। ब्रिटिस साम्राज्यको पक्षमा लागेर हजारौं नेपालीले ज्यान गुमाएका छन्। उनीहरुका सम्झनामा स्याङजाको भूमिका बन्न लागेको पार्क निर्माण कार्यलाई गेसोले पुनः चासो र समन्वय गर्नुपर्ने र नेपाल सरकारले पनि सहयोग गर्न जरुरी देखिन्छ। स्मारक निर्माणपछि पर्यटकका लागि आकर्षणको केन्द्र बन्ने छ भने युद्धका बेला ज्यान गुमाउनेका जीवनी सबैले अध्ययन अवलोकन गर्न पाउनेछन्।"
टोखाको एक अपार्टमेन्टमा दम्पत्तीको शंकास्पद मृत्यु,काठमाडौं : काठमाडौंको टोखामा रहेको एक अपार्टमेन्टमा बस्दै आएका दम्पत्तीको शंकास्पद मृत्यु भएको छ। नयाँ बानेश्वर घर भएर टोखा नगरपालिका स्थित एक अपार्टमेन्टमा बस्दै आएका ३३ वर्षीय उमेश केसी र सुदीक्षा गिरीको शव भेटिएको हो। महानगरीय प्रहरी वृत्त महाराजगन्जका डीएसपी रोशन खड्काका अनुसार मृत्यु शंकास्पद देखिएको छ। एकजनाको हत्या भएको र अर्कोले आत्महत्या गरेको जस्तो अवस्थामा शव भेटिएपछि उनीहरुको शव पोस्टमार्टमका लागि त्रिवि शिक्षण अस्पतालमा राखिएको छ। टोखा नगरपालिका वडा नम्बर ३ का वडाध्यक्ष सिंहराज श्रेष्ठका अनुसार मृतक उमेशको टाउँको र शरीका विभिन्न ठाउँमा चोट देखिएको छ। प्रहरीले धारिलो हतियार प्रयोग गरेर उमेशको हत्या भएको अनुमान गरेको छ। सुदीक्षाको शव भने झुण्डिएको अवस्थामा भेटिएको र उनको शरीरमा चोटपटक नलागेको प्रहरीले बताएको छ। उमेशका आफन्तले घटनामा सुदीक्षाका माइती पक्षको हात हुने आशंका गरेका छन्। प्रहरीले भने उमेशका आफन्तसँग सम्पर्क हुन नसकेपछि सुदीक्षाको माइती पक्षसँगको समन्वयमा शव पोस्टमार्टमका लागि अस्पताल पुर्याएको बताएको छ। प्रहरीले घटनाको अनुसन्धान भइरहेको बताएको छ। जनवरी १४ मा उमेर अमेरिका जाने तयारीमा रहेको प्रहरी अनुसन्धानबाट खुलेको छ ।
टोखामा दम्पत्तीको शंकास्पद मृत्यु !,"काठमाडौं : राजधानीको टोखामा एक दम्पत्तीको शंकास्पद अवस्थामा शव भेटिएको छ। बानेश्वरका ३३ वर्षीय उमेश केसी र उनकी पत्नी ३३ वर्षीया सुदीक्षा गिरी मृत अवस्थामा भेटिएका हुन्। टोखास्थित ग्रान्ड भिल्लामा अपार्टमेन्टमा बस्दै आएका केसी दम्पतीलाई शुक्रबार राति प्रहरीले मृत अवस्थामा फेला पारेको महानगरीय प्रहरी परिसर टेकुका प्रवक्ता डीएसपी प्रमेश विष्टले जानकारी दिए। प्रहरीलाई स्थानीयले खबर गरेपछि घटनास्थल पुगेर मुचुल्का उठाएको थियो। प्रहरी घटनास्थलमा पुग्दा उमेशको शव खाटमा थियो भने सुदीक्षाको शव झुण्डिएको अवस्थामा थियो। डीएसपी विष्टका अनुसार उमेशको टाउकोमा गम्भीर चोट देखिन्छ। घटनास्थल नजिकै ढुंगा फेलापरेको छ। हामीले शवको मुचुल्का उठाएर पोष्टमार्टमका लागि टिचिङ पठाएका छौं। घटना शंकास्पद देखिए पनि के कारणले मृत्यु भएको भन्ने अवस्था छैन, विष्टले अन्नपूर्णसँग भने,पोष्टमार्टमको रिपोर्ट आएपछि मृत्युको कारण खुल्छ। प्रारम्भिक अनुसन्धानमा भने उमेशको हत्या गरेपछि सुदीक्षाले आत्महत्या गरेको आशंका गरिएको छ। प्रहरीका अनुसार सदीक्षाको माइतीघर घटनास्थलबाट नजिकै छ। उमेशका आफन्तले प्रहरीलाई जानकारी दिए अनुसार उमेश दसैंको फूलपातीका दिन अमेरिकाबाट नेपाल फर्किएका थिए। आगामी माघ १ गते उनी अमेरिका जाने तयारीमा थिए। २०७२ वैशाखमा अध्ययनका लागि अमेरिका गएका उमेशले ग्रिनकार्ड समेत पाएका थिए। उमेशको माइला दाजु हिमेशले घटना शंकास्पद भएकाले प्रहरीले निष्पक्ष छानबिन गर्नुपर्ने बताए। उनका अनुसार उमेशले सगुन नामको कम्पनीमा ठूलो रकम लगानी गरेका थिए। उक्त लगानीको बारेमा समेत निकट केहीसँग उमेशको दूरी बढेको थियो। हिमेशले भने,सगुनमा उमेशको आठदेखि १० करोड रुपैयाँ लगानी थियो। उक्त लगानीबारे विवाद बढेको पनि हो। त्यही कारणले उसको हत्या भएको आशंका छ। आफू भाइसँग गत मंगलबार मात्रै खाजा खाएर छुट्टिए पनि सम्पर्क नभएको उनले बताए। भाइबुहारीबीच त्यस्तो कुनै पनि विषयमा खटपट नभएको हिमेशले बताए। बानेश्वर घर भए पनि बुहारीको माइती नजिक पर्ने भएकाले उमेश टोखामा अपार्टमेन्ट लिएर बसेका थिए। हिमेशका अनुसार उमेशको कानबाट रगत बगीरहेको थियो। धारिलो हतियार प्रहार गरेर हत्या गरेको आशंका हिमेशको छ। भाइको शव पुरै सुन्निएको छ। देव्रे हातमा धारिलो हतियार प्रहार गरे जसरी छियाछिया पारिएको देखिन्छ, हिमेशले अन्नपूृर्णसँग भने,बुहारीको कतै पनि घाउ चोट छैन। झुण्डिएको शव घुँडाले टेकेको अवस्थामा थियो। प्रहरीले यो घटनालाई लिएर सुदीक्षाको दिदी शर्मिलालाई समेत सोधपुछ गरेको छ। उनले घटना थाहा पाएर पनि १२ घण्टापछि मात्रै प्रहरीलाई जानकारी गराएको विषयमा सोधपुछ गरेको प्रहरी उच्च स्रोतले बतायो। उमेश दम्पत्ती जुन अपार्टमेन्टमा बस्थे घटनास्थलमा प्रहरीले मुचुल्का उठाउँदा उक्त अपार्टमेन्टको पछाडिको ढोकाको चुकुल फोडिएको अवस्थामा छ। प्रहरीले उक्त अपार्टमेन्टको सीसीटीभी फुटेज हेर्दा समेत त्यस्तो शंकास्पद केही प्रमाण भेटेको छैन।"
कालिञ्चोकमा कठ्यांग्रिएर एक महिलाको मृत्यु,दोलखा: नेपालकै प्रमुख गन्तव्यमध्येको कालिञ्चोक भगवतीको दर्शन गर्न पुगेकी एक महिलाको हारपरथर्मिया (कठ्यांग्रिएर)को कारण मृत्यु भएको छ । मकवानपुर जिल्ला फापरवारी घर भएकी ३३ वर्षीया सम्झना रोक्का मगरको शनिबार बिहान मृत्यु भएको जिल्ला प्रहरी कार्यालय दोलखाले जनाएको छ । प्रारम्भिक अनुसन्धानको क्रममा उनको मृत्यु आइपरथर्मियाको कारण भएको हुन सक्ने प्रहरीको अनुमान छ । मृतक मगर सामान्य बिरामी भइ मन्दिर जान नसकी कुरीबजार स्थित संगिता होटलमा आराम गरी वसेको र एक्कासी वेहोस भएपछि उपचारको लागि चरिकोट ल्याइएको दोलखाका प्रहरी प्रवक्ता निरीक्षक अन्जन कोइरालाले जानकारी दिए । निरीक्षक कोइरालाको अनुसार वेहोस अवस्थामा चरिकोट अस्पताल ल्याइएकी मगरको बिहान मध्यन्ह करिब १२ बजे मृत्यु भएको थियो । शव चरिकोट अस्पतालमा राखिएको र थप अनुसन्धान भइरहेको निरीक्षक कोइरालाले बताए ।
प्रतिबन्धित भारतीय पाँच लाखसहित युवा र युवती पक्राउ,विराटनगर : विराटनगरबाट झन्डै पाँच लाख रुपैयाँ प्रतिबन्धित भारतीय नोटसहित एक युवा र एक युवती पक्राउ परेका छन् । सशस्त्र प्रहरी बल बीओपी विराटनगर रानीबाट सहायक निरीक्षकको नेतृत्वमा खटिएको टोलीले मोरङको सुन्दरहरैँचा नगरपालिका१ की २२ वर्षीया अञ्जली झा र विराटनगर महानगरपालिका१५ का २६ वर्षीय रञ्जीत चौधरीलाई पक्राउ गरेको हो । झोलामा भारतीय रुपैयाँ बोकेर नेपालतर्फ पैदल नै आउँदै गरेको अवस्थामा दुवै जना नेपालभारत सीमा क्षेत्र विराटनगर१६ दरैयाबाट पक्राउ परेका हुन् । युवतीले बोकेको झोलाबाट अवैध रकम बरामद भएको हो । उनीहरुको साथबाट पाँच सय दरका सात सय र दुई हजार दरका ७४ वटा भारतीय नोट गरेर चार लाख ९८ हजार रुपैयाँ बरामद भएको सशस्त्र प्रहरीले जनाएको छ । पाँच सय दरमाथिका भारतीय नोट बोक्न नेपालमा प्रतिबन्धित छ । पक्राउ परेकाहरु के कामले भारत गएका हुन् तथा के प्रयोजनका लागि प्रतिबन्धित नोट अवैध रुपमा लिएर नेपाल आएका हुन् भन्ने बारेमा खुल्न बाँकी रहेको र यस विषयमा अनुसन्धान थालिएको सशस्त्र स्रोतले बतायो । सशस्त्र प्रहरी बल प्रदेश १ का प्रमुख डीआईजी वंशीराज दाहालले बरामद भएको रकमसहित दुवै जनालाई आवश्यक कारबाहीका लागि शनिबार विराटनगर भन्सार कार्यालयमा बुझाइएको बताए। चेकजाँचका क्रममा स्रोत नखुलेको रकम र प्रतिबन्धित नोटसहित हिँडिरहेको फेला परेपछि उनीहरुलाई शुक्रबार दिउँसो ३ बजेतिर पक्राउ गरिएको जानकारी उनले दिए ।
झापामा दुई लाख बढीले लिए राष्ट्रिय परिचयपत्र,"झापा : पन्ध्र स्थानीय तहमध्ये जिल्लाका छ वटा पालिकाले राष्ट्रिय परिचयपत्र वितरण गरिसकेका छन्। कन्काई, दमक, भद्रपुर, अर्जुनधारा र शिवसतासी नगरपालिकाबाट दुई लाख बढीले परिचयपत्र लिइसकेका हुन्। छ पालिकाकाका दुई लाख २०९ जनाले परिचयपत्र लिइसकेको जिल्ला प्रशासन कार्यालय झापाले जनाएको छ। दुई वर्षअघि शुरु गरिएको परिचयपत्र वितरण कार्य कोडिभ१९ का कारण डेढ महिना प्रभावित भएको थियो। सहायक प्रमुख जिल्ला अधिकारी उमेश पाण्डेले शुक्रबारदेखि गाउँपालिकामा पनि परिचयपत्र वितरण शुरु गरेको बताए। चार लाख ९० हजार बढीलाई परिचयपत्र वितरण गर्ने उद्देश्य राखेर शुरु गरेको झापामा आधाभन्दा बढीले लिइसकेको उनले बताए। उनका अनुसार अर्जुनधारा नगरपालिकामा ३० हजार ८७७, शिवसताक्षीमा ३५ हजार ७७६, भद्रपुरमा २१ हजार ५८७, दमकमा ३२ हजार ६९९, विर्तामोडमा ३४ हजार ४७१ कन्काइमा २६ हजार ३४८ ले परिचयपत्र लिइसकेका छन्। 'कोरोना महामारीका कारण असर पुग्यो, नत्र सबै पालिकामा यतिबेला परिचयपत्र वितरण गरिसकिन्थ्यो', सहायक प्रजिअ पाण्डेले भने, 'पालिकाका वडामा दैनिक छदेखि आठ वटा टोलीले काम गरिरहेको छ चाँडै सकिन्छ।' छुटेका व्यक्तिले चन्द्रगढीमा रहेको राष्ट्रिय परिचयपत्र व्यवस्थापनको कार्यालयबाट लिन सकिने उनले जानकारी दिए। झापापछि टोली मोरङ जाने उनको भनाइ छ।"
"स्कुल बसको ठक्करबाट शिक्षिकाको मृत्यु, प्रहरीको गाडी र शव बहानमा तोडफोड","विराटनगर : स्कुल बसको ठक्करबाट मोटरसाइकलमा सवार शिक्षिकाको मृत्यु भएको विरोधमा प्रदर्शन हुँदा मोरङको कानेपोखरी गाउँपालिका५ भौँसाबारी शुक्रबार राति पाँच घण्टासम्म तनावग्रस्त बनेको छ। प्रहरीका अनुसार कानेपोखरीरंगेली सडकखण्डमा कानेपोखरी६ मा रहेको बालजगत बोर्डिङ स्कुलको को १ क ३००९ नम्बरको बसले को ८ प ७३६३ नम्बरको मोटरसाइकललाई ठक्कर दिँदा दुर्घटना भएको हो। दुर्घटनामा परेर मोटरसाइकलको पछाडि सवार मोरङको रंगेली नगरपालिका९ बेलचोककी ४० वर्षीया दीपा भट्टराई (नेपाल) को घटनास्थलमै मृत्यु भएको इलाका प्रहरी कार्यालय पथरीका डीएसपी दिलिप गिरीले जानकारी दिए। दीपा रंगेली९ स्थित बालज्योति बोर्डिङ स्कुलकी संस्थापक एवं सहायक प्रिन्सीपल हुन्। उनका श्रीमान विद्या नेपाल, ६ वर्षीय छोरा र १४ वर्षीया छोरी छन्। साना किसान सहकारी संस्था दर्वेसाकी अध्यक्षसमेत रहेकी उनी सहकारीकै कार्यक्रममा बेलबारी पुगेर घर फर्कदै गर्दा दुर्घटनामा परेको देवर सन्तोषप्रसाद नेपालले बताए। मृतक महिला नातामा भाई पर्ने विकल भट्टराईले चलाएको मोटरसाइकलको पछाडि बसेकी थिइन्। दिउँसो ४:३० बजेतिर भएको दुर्घटनामा परेर विकल पनि घाइते भएका छन्। मोटरसाइकल उत्तरबाट दक्षिणतर्फ गइरहेको थियो। बस पनि सोही दिशातर्फ जाँदै थियो। विद्यार्थीलाई घर पुर्याउन गएको बस पछाडि सार्ने (ब्याक गर्ने) क्रममा दुर्घटना भएको प्रारम्भिक अनुसन्धानबाट खुलेको डीएसपी गिरीको भनाइ छ। विद्यार्थी पुर्याउन गएको बस बाटो कटेर एक जना विद्यार्थीको घरभन्दा लगभग ३० मिटरजति अगाडि बढिसकेको रहेछ। त्यसपछि घरै अगाडि विद्यार्थीलाई ओराल्न चालकले बस ब्याक गरेछन्, उनले भने, त्यही क्रममा बसले पछाडि रोकिएर रहेको मोटरसाइकललाई ठक्कर दिएछ। हत्या गर्ने नियतले बसलाई ब्याक गरेर घटना गराइएको आरोप आफन्तको छ। सामाजिक अभियन्तसमेत रहेकी शिक्षिकको मृत्युपछि चालकको गम्भीर लापरबाहीले घटना भएकोभन्दै आक्रोसित बनेका स्थानीय बासिन्दाले लगातार पाँच घण्टासम्म नाराबाजी र प्रदर्शन गरेका थिए। हत्या गर्ने उद्देश्यले बस ब्याक गरेर घटना गराइएको भन्दै उनीहरुले राति १० बजेसम्म सडकमै शव राखेर प्रदर्शन गर्दा अवस्था तनावग्रस्त बन्यो। आक्रोसित भीड ढुंगामुडा गर्दै तोडफोडमा उत्रन थालेपछि प्रहरीले बल प्रयोग गरेको थियो। बोर्डिङ स्कुलमासमेत तोडफोडको प्रयास गरिएको थियो। आगो बालेर सडक अवरुद्ध बनाउँदै घटनास्थलमा भेला भएकाले जनप्रतिनिधिकाविरुद्ध पनि नाराबाजी गरेका थिए। बस र चालकलाई घटनास्थलमै ल्याउनुपर्ने माग राख्दै प्रदर्शन हुँदा अवस्था तनावपूर्ण बनेको कानेपोखरी५ का वडा अध्यक्ष चरण गुरुङको भनाइ छ। उनका अनुसार चालकलाई कारबाही नभएसम्म शव उठाउन नदिने अडान राख्दै आन्दोलन हुन थालेपछि पीडित पक्षसँग सहमति गरेर शव उठाइएको हो। दोषी चालकलाई कानुनअनुसार कारबाही गर्ने र पीडित पक्षलाई न्याय दिने सहमतिपछि राति १० बजेतिर प्रहरीले घटनास्थलबाट शव उठाउन पाएका जानकारी गुरुङले दिए। उनका अनुसार सुरुमा शवलाई पोस्टमार्टमका लागि उर्लाबारीको मंगलबारे अस्पताल लगिएको थियो। त्यसपछि प्रहरीले रंगेली अस्पताल लगेको छ। डीएसपी गिरीले सुरक्षाको दृष्टिकोणले शव मंगलबारेमा राख्न सम्भव नभएकाले सुरक्षा व्यवस्थासहित पोस्टमार्टमका लागि रंगेली लगिएको जानकारी दिए। उनका अनुसार घटनापछि परिवारका सदस्य र आफन्त सहमतिमा आएपनि आक्रोसित भीडले भने माहोल उत्तेजित बनाउँदै शव उठाउन दिइरहेको थिएन। शव उठाउन अवरोध गरिएपछि सामान्य बल प्रयोग गर्नु परेको गिरीले बताए। मृतकको शव पोस्टमार्टमका लागि लैजानलाई सामान्य बल प्रयोग गर्नुपरेको थियो, उनले भने, ,घटनास्थलमा ढुंगामुडा र हुलहुज्जतसहित प्रदर्शन गरियो। डीएसपी गिरीका अनुसार घटनास्थलको अवस्था थप खराब बन्दै गएपछि स्थितिलाई नियन्त्रणमा लिन रंगेली, उर्लाबारी, बेलबारी, पथरी लगायतका स्थानबाट ठूलो संख्यामा प्रहरी परिचालन गर्नु परेको थियो। त्यसक्रममा आक्रोसित भीडबाट प्रहार भएको ढुंगाले लागेर इलाका प्रहरी कार्यालय रंगेलीका प्रहरी निरीक्षक अनमोल खड्का सामान्य घाइते भएका छन्। उनको दायाँ कानको छेउमा ढुंगाले लागेको चोट छ। आक्रोसित समूहले रंगेली प्रहरीको बा १ झ ७३६३ नम्बरको गाडी र शव उठाउन घटनास्थलमा ल्याइएको मे १ च २३०८ नम्बरको पिकअप भेनमा तोडफोड पनि गरेका छन्। ढुंगामुडा र तोडफोडबाट प्रहरीको गाडीको अगाडिको सिसा फुटेको छ। पिकअप भेनमा भने पूर्ण रुपमा क्षति पुगेको डीएसपी गिरीले बताए। घटनापछि बसका चालक राजु श्रेष्ठ फरार रहेको र खोजी तीव्र पारिएको प्रहरीले जनाएको छ। सुरुमा दुर्घटनामा परेका बेला बस चलाएको हुनसक्ने आशंकामा प्रहरीले बोर्डिङकै अर्को बसका चालक सुजन राईलाई नियन्त्रणमा लिएको थियो। तर पछि बस फरार रहेका श्रेष्ठले चलाएको खुलेको प्रहरीको भनाइ छ। बसलाई नियन्त्रणमा लिएर भागेका चालकको खोजी गर्दै घटनाको अनुसन्धान गम्भीर रुपमा अघि बढाइएको डीएसपी गिरीको भनाइ छ। घटनामा घाइते भएका मोटरसाइकल चालक भट्टराईले भने तीव्र गतिमा रहेको बस सुरुमा मोटरसाइकललाई ओभरटेक गरेर अगाडि बढेको बताए। अलि तल पुगेपछि बस रोकियो। हामीलाई अगाडि जाने बाटो नभएपछि मैले पनि मोटरसाइकल रोकें, उनले भने, तर एक्कासि बस ब्याक सारेर ल्याइयो। हामीलाई सोहोरेर लगिहालो। अलिकति पर पुर्याएपछि बसको चक्काको बीचबाट आफू निस्कन पाएकाले मात्रै बाँच्न सकेको भट्टराईले सुनाए। उनले टाउकामा लगाएको हेल्मेट निकालेर पछाडि हानेपछि मात्रै विद्यार्थी बोकेको गाडी रोकिएको पनि सुनाए। मोटरसाइकलमा बसेकी दिदीलाई भने बसको पछाडिको चक्काले भेटेको भट्टराईले सुनाए। दिदीको बीभत्स अवस्था देखेपछि मेरो पनि होस उड्यो। पछि आफूले थाहा पाउँदा अस्पतालमा थिएँ, उनले भने, घटनामा बस चालकको ठूलो लापरबाही छ। तीव्र गतिमा बस कुदाउँदा र अघिपछि नहेरिकन ब्याक गर्दा यस्तो दुर्दशा भयो। ठक्करबाट मोटरसाइकल ढलिसकेपछि पनि बस ब्याक गरेर किचेको उनको भनाइ छ। मृतक दीपाका देवर सन्तोषले दुर्घटनामा बस चालकको गम्भीर लापरबाही रहेको बताए। घटनाको प्रकृति हेर्दा सुरुमा ठक्कर दिएपछि बस ब्याक गरेर किचेको देखिन्छ, उनले भने, भाउजूको छात्तीमा बसको चक्काको डाम रहेकाले पनि यो कुरो पुष्टि हुन्छ। घटनास्थलको अवस्था हेर्दा चक्का घिसारेर ब्याक गर्दै मार्ने नियतले बसले हानेको देखिने सन्तोषको भनाइ छ। उनले घटना गराउनेलाई कानुनअनुसार कारबाहीमा कुनै कन्जुस्याइँ गर्न नहुने माग पनि गरे।"
त्रिवि र आङ्शिक प्राध्यापकबीच सहमति,"काठमाडौं : त्रिभुवन विश्वविद्यालय र आन्दोलनरत त्रिवि आंशिक प्राध्यापक सङ्घबीच सात बुँदे सहमतिसँगै आन्दोलनका कार्यक्रम फिर्ता भएको छ। विश्वविद्यालय र सङ्घबीच गएराति भएको सहमतिमा त्रिविमा कार्यरत कम्तीमा एक शैक्षिक सत्र पूरा गरेका आंशिक शिक्षकलाई सम्बन्धित क्याम्पसको आवश्यकता, औचित्यता, ज्येष्ठता, अनुभव र कक्षाभारका आधारमा शिक्षण सहायक सरह (करार)मा नियुक्ति दिने सहमति भएको छ। यसरी नियुक्त शिक्षकले क्याम्पसको आन्तरिक स्रोतबाटै पारिश्रमिक पाउने गरी व्यवस्थापन गर्ने र त्यस्ता शिक्षकले त्रिविको प्राज्ञिक अध्ययन तथा अनुसन्धानमा पनि समावेश हुन पाउने भएका छन्। सङ्घका प्रचार विभाग सदस्य सुरेश भट्टराईका अनुसार एक शैक्षिकसत्र अध्यापन गरेका आंशिक शिक्षकलाई त्रिवि सेवा आयोग प्रवेशमा उमेर हद नलाग्ने गरी नियम संशोधन गर्न विश्वविद्यालयले प्रक्रिया अघि बढाउने पनि सहमति भएको छ। सहमतिमा विश्वविद्यालयका तर्फबाट वार्ता समितिका संयोजक सहप्रा विष्णुप्रसाद खनाल र सङ्घका तर्फबाट मोहनप्रसाद घिमिरेलगायतको हस्ताक्षर रहेको छ। हाल त्रिविमा करीव दुई हजार आंशिक प्राध्यापक छन्।"
चिसो बढेपछि उपल्लो मुस्ताङको प्रहरी चौकी मर्ज,"जोमसोम: अत्यधिक चिसो बढेसँगै उपल्लो मुस्ताङको प्रहरी चौकी जिल्ला सदरमुकामस्थित जिल्ला प्रहरी कार्यालयमा अस्थायी रुपमा मर्ज भएको छ । लोमान्थाङ गाउँपालिका४ छोसेरको प्रहरी चौकीलाई जिल्लामा मर्ज गरिएको जिल्ला प्रहरी कार्यालय मुस्ताङका सूचना अधिकृत प्रहरी निरीक्षक प्रताप पौडेलले जानकारी दिए । समुन्द्री सतह देखि ४२ सय मिटर उचाइमा रहेको उक्त प्रहरी चौकीमा १० जनाको दरबन्दी छ । तर,त्यहाँ ५ जना प्रहरी सुरक्षाकर्मी मात्र कार्यरत थिए । हिउँदयामसँगै हिमपात, हावाहुरी,धारा तथा सेफ्टी ट्याङ्की जम्ने र अत्यधिक चिसोले जनजीवन कष्टकर हुने हुँदा त्यहाँ कार्यरत ५ प्रहरी सुरक्षाकर्मीलाई जिल्लामा मर्ज गरिएको सूचना अधिकृत पौडेलले बताए । उनका अनुसार चिसोले मर्ज गरिएका सुरक्षाकर्मीलाई बैशाखपछि साविककै स्थानमा पठाइने छ । उपल्लो मुस्ताङको छोसेर प्रहरी चौकी नेचुङ भन्सार कार्यालयको भवनमा बस्दै आइरहेको थियो । त्यहाँ कार्यरत प्रहरी बसेको भवनको भौतिक संरचना जीर्ण भएको र सुरक्षाकर्मीलाई जाडो छल्ने आवश्यक उपकरण ,लत्ताकपडा र अतिआवश्यकीय सामाग्री अभावले सुरक्षाकर्मीलाई बेसी झारिएको जिप्रका मुस्ताङले जनाएको छ । हिउँदयामको हिमपात हुँदा सुरक्षाकर्मीलाई इन्धन, खाद्यान्न आपूर्ति र व्यवस्थापनमा चुनौती देखिने गर्छ । उपल्लो मुस्ताङमा अवस्थित प्रहरी चौकी छोनुप, सुर्खाङ ,चराङ र घमी का सुरक्षाकर्मी बर्सेनी हिउँदयामको मौसममा जिल्ला प्रहरी कार्यालय मुस्ताङमा झारिन्थ्यो । तर ,यसपटक भने उपल्लो मुस्ताङको छोनुप , सुर्खाङ र घमी प्रहरी चौकीमा प्रहरी जनशक्तीको अभाव र प्रहरी बस्ने आवास भवनको संरचना गतिलो नहुँदा सुरक्षाकर्मी बसेका थिएनन् । उपल्लो मुस्ताङमा अधिकांश प्रहरी चौकीको आफ्नो निजी भवन नभएकाले सुरक्षाकर्मीलाई निकै समस्या हुने गरेको पाइएको छ । उपल्लो मुस्ताङको छोनुप र सुर्खाङमा साविक गाविस भवनको कार्यालयमा प्रहरीलाई स्थान्तरण गरिएको थियो भने घमी प्रहरी चौकी भवन भने व्यक्तीको घर भाडामा लिएर प्रहरी चौकी बसेको थियो । यी तीन वटै प्रहरी चौकीमा दरबन्दी १०१० जनाको थियो । हिमाली जिल्ला मुस्ताङका ५ स्थानीय तहमा प्रहरीको १९ वटा ईकाई रहेको छ । उपल्लो मुस्ताङको लोघेकर दामोदरकुण्ड गापा१ चराङको प्रहरी चौकी र लोमान्थाङ गापा५ को सीमा प्रहरी चौकी भने साविककै स्थानमा रहेको जनाइएको छ । चराङ प्रहरी चौकीमा १५ जनाको दरबन्दी रहेपनि ५ जना र सीमा प्रहरी चौकी लोमान्थाङमा २४ जना प्रहरीको दरबन्दी रहेपनि हाल ८ जना मात्र सुरक्षाकर्मी खटिएको जिल्ला प्रहरी कार्यालय मुस्ताङले जनाएको छ । लोमान्थाङको सीमा प्रहरी र प्रहरी चौकीका सुरक्षाकर्मी भने साविकै स्थानमा रहेको जनाइएको छ । जिल्ला प्रहरी कार्यालय मुस्ताङमा प्रहरी नायव उपरिक्षकसहित कुल ३ सय १३ जना प्रहरीको दरबन्दी रहे पनि हाल १ सय ८२ जना मात्र सुरक्षाकर्मी कार्यरत छन् । कुल दरबन्दीको ४० प्रतिशत सुरक्षाकर्मीको अभाव हुँदा उपल्लो मुस्ताङका कतिपय प्रहरी चौकीमा प्रहरी परिचालन गर्नमा समस्या देखिँदैआएको छ ।"
करेन्ट लागेर हात्तीको मृत्यु,"राजविराज : सप्तरीको खडक नगरपालिका४ अमहामा शनिबार बिहान करेन्ट लागेर एउटा हात्तीको ज्यान गएको छ। दैनिकरुपमा हात्ती आउने गरेकाले रातिको समयमा स्थानीयले हात्ती धपाउनका लागि बिछ्याइएको विद्युतीय तारमा विद्युत् प्रवाह भइ भाले हात्तीको मृत्यु भएको डिभिजन वन कार्यालय सप्तरीका रेन्जर लक्ष्मण साफीले जानकारी दिए। कोशी टप्पु वन्यजन्तु आरक्षबाट आएको हात्ती खडक नगरपालिकाको बस्तीमा पस्ने क्रममा करेन्ट लागेर मृत्यु भएको इलाका प्रहरी कार्यालय कडरबोनाका प्रहरी निरीक्षक वीरेन्द्र पासवानले जानकारी दिए । हात्तीको मृत्युको घटनाबारे बुझ्न आज बिहान कोशी टप्पु वन्यजन्तु आरक्षबाट एक टोली त्यहाँ आउन लागेको डिभिजन वन कार्यालय सप्तरीका रेन्जर साफीले बताए। कोशी टप्पु वन्यजन्तु आरक्षबाट दैनिक आउने हात्तीका कारण सो क्षेत्रका बासिन्दा रातभर जाग्राम बस्नुपर्ने बाध्यता छ। सो क्षेत्र मात्र नभइ जिल्लाको पश्चिमी, उत्तरी र पूर्व भेगमा समेत कोशी टप्पु वन्यजन्तु आरक्षबाट निस्कने हात्तीका कारण दैनिक आतङ्क हुने गर्दछ।"
फोहोर जलाउनेलाई हुँदैन कारबाही,"काठमाडौं : खुला स्थानमा जथाभावी फोहोरमैला र कृषि अवशेष जलाउँदा प्रदूषण बढ्ने गरेको पाइएको छ। सवारीसाधन, इँटाभट्टालगायत अन्य उद्योग, कलकारखाना र पूर्वाधार विकासले वायुको गुणस्तर खस्काइरहेको छ। जथाभावी फोहरमैला जलाउनेलाई कानुनी कारबाहीको व्यवस्था भए पनि कार्यान्वयन भएको छैन। वायु प्रदूषणविज्ञ भूपेन्द्र दास भन्छन्, फोहोरमैला जलाएमा गहन सजायको व्यवस्था छ। तर यो कार्यान्वयनमा आउन सकेको छैन। फोहोर जलाउनेलाई ६ महिनासम्मको सजाय र ५ हजारदेखि १ लाखसम्म जरिवानाको व्यवस्था छ। उनका अनुसार इँटाभट्टामा प्रयोग हुने कोइलाले पनि वायु प्रदूषण बढाउने गरेको छ। कोइलामा हानिकारक ग्याँस सल्फरडाई अक्साइड र नाइट्रस अक्साइड हुन्छ। स्पष्ट मापदण्डबिना नेपालमा कोइलाको प्रयोग भइरहेको दास बताउँछन्। जलाइएको कोइलाबाट निस्कने धुवाँ, धुलो मानव स्वास्थ्यका लागि निकै हानिकारक हुने उनले बताए। सवारी साधनले फाल्ने धुवाँले प्रदूषण बढाइरहेको प्रस्ट हुँदाहुँदै राज्यले प्रभावकारी कदम नचालेको दाससहितका विज्ञ बताउँछन्। जाडो मौसममा सार्वजनिक स्थलमा धुनी ताप्ने कार्यले तराईमा प्रदूषण बढ्ने गरेको उनीहरूको ठहर छ। काठमाडौंमा तराईदेखिको प्रदूषण भित्रिने गरेको दासले बताए। तराईमा कम्बाइन हार्भेस्टरको प्रयोग गरेर धान, गहुँ काट्ने अभ्यासले प्रत्यक्षअप्रत्यक्ष रूपमा वायु गुणस्तर बढाइरहेको दासको भनाइ छ। भारतलगायत छिमेकी मुलुकबाट भित्रिने वायु पनि उत्तिकै चुनौतीपूर्ण बन्ने गरेकाले एक अर्को मुलुकबीच नीति निर्माण गर्नुपर्ने उनको सुझाव छ। गत सोमबार बेलुका विश्वकै सबैभन्दा बढी प्रदूषित सहरमा काठमाडौं उपत्यका देखिएको थियो। अहिले सो अवस्थामा सुधार भए पनि ढुक्क हुने अवस्था भने नरहेको विज्ञहरू बताउँछन्। स्वच्छ वातावरणका लागि काठमाडौं उपत्यकाको वायु गुणस्तर गुरुयोजना तत्काल कार्यान्वयनमा ल्याउन विज्ञहरूले सरकारको ध्यानाकर्षण गराउँदै आएका छन्।"
आत्मनिर्भर बनाउन महिलालाई रिक्सा,"इटहरी : श्रीमान्लाई कलेजोको क्यान्सर भएपछि इटहरीकी २५ वर्षिया मनिषा कार्कीको परिवार आर्थिक संकटमा फस्यो। उपचार गराउने क्रममा श्रीमान्ले विदेशमा कमाएको पैसा त सकियो नै, आफन्तहरूको जग्गासमेत बेच्नुपर्यो। घर नबिकेर मात्रै जोगिएको छ, नत्र औषधि उपचारमै महिनाको ५० हजार रुपैयाँभन्दा बढी खर्च भइरहेको छ, उनले भनिन्, त्यसमाथि दुई छोराहरूको पालनपोषण र घर चलाउने जिम्मेवारी पनि मेरै काँधमा छ। गत बुधबार माइती नेपाल इटहरीले गरेको एउटा कार्यक्रममा भेटिएकी मनिषा दंग थिइन्। परिवारको खर्च जुटाउन के गर्ने ? भन्ने अन्योलकै बीचमा उनलाई माइती नेपालले विद्युतीय रिक्सा चलाउने तालिम दिएको थियो। उक्त कार्यक्रममा उनले नयाँ रिक्साको साँचोसमेत पाइन्। ढाइ लाख रुपैयाँ पर्ने रिक्सा ७५ प्रतिशत अनुदान र २५ प्रतिशत ऋणमा पाएपछि भने उनलाई घरखेत बेच्नु पर्दैन भन्ने आशा जागेको छ। अब आफ्नै मिहेनतमा परिवार पाल्न सक्छु भन्ने आत्मविश्वास पलाएको छ, एक वर्षको काखे बच्चा छाडेर काममा जान पक्कै सजिलो छैन उनका लागि, तर हिम्मत गरेकी छन्, संस्था अनि दिदीहरूले विश्वास गरेर सिकाउनुभयो, म मिहेनत गरेर देखाउँछु। विविध पारिवारिक समस्याले आर्थिक अवस्था कमजोर भएका तीन जना महिलाहरूलाई माइती नेपालले विद्युतीय रिक्सा चलाउन सिकाएर रिक्सासमेत दिएको छ। आत्मनिर्भर बनाउने उद्देश्यले प्रशिक्षणसहितको सहयोग गरेको संस्थाले जानकारी दिएको छ। तीनै जनाले यातायात कार्यालयले लिएको लिखित परीक्षा पास गरेका छन्।"
भैंसेगौंडामा भेटिए १ सय १५ प्रजातिका चरा,"स्याङजा : पुतलीबजार नगरपालिका २ भैंसेगौंडामा १ सय १५ प्रजातिका चरा भेटिएका छन्। त्यस्तै २० प्रजातिका पुतली र ४ प्रजातिका भ्यागुता भेटिएका छन्। सहस्राब्दी पदमार्ग (मिलेनियम ट्रेक) अन्तरगत स्याङ्जाको रामबाच्छादेखि तनहुँको दुलेगौंडासम्मको ७२ किलोमिटर पदमार्ग अन्तरगत भैंसेगौडा पर्दछ। वालिङ, पुतलीबजार नगरपालिका र विरुवा गाउँपालिका सहित तनहुँको शुक्लागण्डकी गाउँपालिकाका केही वडा यही पदमार्गमा पर्दछ। पदमार्ग अन्तर्गत पर्ने यो क्षेत्र चरा पर्यटनका लागि पनि आकर्षक गन्तव्य भएकोले गतवर्ष लाटोकोशेरो उत्सव गरिएको थियो। यहाँका जंगलमा पाँच प्रजातिका लाटोकोसेरो, गिद्धका साथै नेपालमा मात्रै पाइने काँडेभ्याकुर रहेको राङभाङ् क्लवका अध्यक्ष बालकुमार गुरुङले जानकारी दिए। 'प्रकृतिका साथीहरू' नामक संस्थाको आयोजनामा १९ दिने बन्यजन्तु अनुसन्धानबाट यी चरासहित पुतली र भ्यागुता गणना गरिएका हुन्। अनुसन्धानमा १० जिल्लाका १३ जना सहभागी थिए। सहभागीले प्रत्यक्षरुपमा चरा, पुतली, भ्यागुता लगायतको अध्ययन एवं अवलोकन गरे। नेपालमा मात्रै पाइने काँडेभ्याकुर, लोपोन्मुख गिद्ध लगायत विभिन्न प्रजाती एवं स्तनधारीको पहिचान सहित तिनको अनुसन्धान गरेका प्रकृतिका साथीहरू संस्थाका निर्देशक राजु आचार्यले बताए। उनका अनुसार चरा, पुतली एवं स्तनधारी प्राणी सम्बन्धमा विषय विज्ञबाट नै प्रशिक्षण गराइएको छ। सहस्राब्दी पदमार्गमा अन्तरग धेरैजसो क्षेत्र वनजंगल पर्दछ। लोपोन्मुख अवस्थाका सुन गिद्ध, डङ्गर गिद्ध, सेतो गिद्ध लगायत गिद्धका साथै मांसाहारी प्रजातिका लुइँचे चरा भेटिएका छन्। यसैगरी, कालो चिल, काकाकुल, बनवाज, मोरङ्गी चिल, सिम कुखुरा, मलेवा, तामे ढुकुर, कुर्ले ढुकुर, पहाडी हलसो, कोला चित्रा, आसकोटे बकुल्ला, वस्तु बकुल्ला, कटुसटाउेक मुरलीचरा, कुथुर्के, काष्ठकुट, सुनजुरे काठफोर, पौरी वाज, बौडाइ, चित्रकुट, कण्टे सुगा, मधुवा, ढोडे गोकुल, हरित मालकौवा, बिउकुहियो, लेकाली उलुक, लटुशविरहीचरी, सानो तामे लाहाँचे, आली चुइयाँ, कोटेरो मुनियाँ, पिराजा बुङ्गेचरा लगायतका प्रजातिका चरा भेटिएका हुन्। गतबर्ष राङभाङ क्लब, मिलेनियम ट्रेक व्यवस्थापन समिति र प्रकृतिका साथीहरु नामक संस्थाको संयुक्त आयोजनामा लाटोकोशेरो एवं हुचिल उत्सव गरेको थियो। संस्कृति, पर्यावरण संरक्षण सहित मनोरञ्जन प्रदान गर्ने उदेश्यले उत्सव गरिएको हो। प्रकृति संरक्षणमा लागि अत्यन्त महत्वपूर्ण रहने जीव र चरा संरक्षण गर्नु हामी सबैको कर्तब्य रहेको आयोजकको भनाइ छ। पदमार्गमा ४२ प्रजातिका स्तनधारी, १ सय ४७ प्रजातिका चराहरू, १ सय १३ प्रजातिका पुतली र ५ प्रजातिका लाटोकोसेरो सहित नेपालमा मात्र पाइने काँडे भ्याकुर सहजै देख्न सकिने बताइएको छ।"
धनाढ्य व्यापारी महंगो लागूऔषधसहित विराटनगरबाट पक्राउ,"विराटनगर: गैरकानुनी उच्च गुणस्तरको लागूऔषधसहित झापाका एक धनाढ्य व्यापारीलाई प्रहरीले विराटनगरबाट शनिबार पक्राउ गरेको छ । लागूऔषध ब्राउन सुगर (खैरो हेरोइन)सहित झापाको गौरादह नगरपालिका८ स्थायी ठेगाना भएका व्यापारी ३६ वर्षीय किसन अग्रवाल पक्राउ परेका हुन् । लागूऔषध नियन्त्रण ब्युरोको टोलीले विराटनगर महानगरपालिका१३ नहरनजिकबाट उनलाई बिहान ११ बजेतिर नियन्त्रणमा लिएको हो । अग्रवाललाई ब्युरो टोलीले आवश्यक अनुसन्धान र कारबाही अघि बढाउनका लागि जिल्ला प्रहरी कार्यालय मोरङको जिम्मा लगाएको छ । प्रहरीका अनुसार मे १ च ५८६२ नम्बरको सेतो कारमा उनी पक्राउ पर्नु एक घण्टाअघि नेपालभारत सीमा क्षेत्र पुगेका थिए । नेपालतिरै कार पार्किङ गरेर भारतको जोगवनी बजारतिर लागेका उनी फर्कँदा भने लागूऔषध ब्राउन सुगर लिएर आउँदै गर्दा पक्राउ परेको मोरङ प्रहरीका प्रवक्ता डीएसपी मानबहादुर राईले जानकारी दिए । उनका अनुसार व्यापारी अग्रवालका साथबाट तीन ग्राम एक सय ६० मिलिग्राम ब्राउन सुगर फेला परेको छ । ज्याकेटको गोजीभित्र प्याक गरेर राखेको अवस्थामा फेला परेको डीएसपी राईको भनाइ छ । उनका अनुसार जोगवनीबाट फर्किएपछि पार्किङ गरेर राखेको कारमा चढेर उनी उत्तर विराटनगर बजारतर्फ आउँदै थिए । बीचैमा रोकेर चेकजाँच गर्दा कारमा हिँडिरहेका व्यापारीको साथबाट लागूऔषध फेला परेको जानकारी राईले दिए । झापाका धनाड्य व्यापारी विराटनगरको बाटो हुँदै लागूऔषध खरिद गर्ने योजना बनाएर कारमा झापाबाट हिँडेको सूचना थियो, प्रहरी स्रोतले भन्यो , सूचना प्राप्त हुन साथ पर्खिएर बसेको र विराटनगर आइपुगेपछि निगरानी बढाएर पिछा गरिएको थियो । उनको पिछा गरेको प्रहरी टोली भने जोगवनीतिर नगइकन उनले पार्किङको कारनजिक निगरानी गरेर बसेको थियो । जोगवनीबाट फर्किएपछि कार लिएर उत्तरतिर हुइँकिएका उनलाई नहरनजिक आइपुगेपछि प्रहरीले नियन्त्रणमा लिएको हो । अग्रवाल यसअघि पनि भारतको पूर्णियामा लागूऔषधसहित पक्राउ परेको पत्ता लागेको छ । करिब पाँच वर्षअघि पक्राउ परेका उनी तीन महिनासम्म प्रहरी हिरासतमा बसेका थिए । स्रोतका अनुसार हिरासतमा परे पनि उनीविरुद्ध लागूऔषध सम्बन्धी मुद्दा भारतीय प्रहरीले चलाएको थिएन । बरु लामो समयसम्म हिरासतमा राखेर परिवारसँग सेटिङ मिलाउँदै पैसा लिएर भारतीय प्रहरीले उनलाई विना कारवाही छाडिदिएको स्थानीय बासिन्दाको भनाइ छ । त्यसपछि नेपाल फर्किएर उनी परिवारका सदस्यसँगै व्यापार व्यवसायतिर लागेका थिए । एक पटक भारतमा सोही आरोपमा पक्राउ परेका अग्रवाल फेरि उच्च गुणस्तरको मानिने लागूऔषध ब्राउन सुगरसहित नेपालमा पनि पक्राउ परे । उनीविरुद्ध लागुऔषध ऐन अन्तर्गतको मुद्दा चलाउन म्याद थप गरेर अनुसन्धान थालिने डीएसपी राईले बताए । व्यापारिक घरनाका उनका बुवा अशोक अग्रवालसहित परिवारका सदस्य व्यापार व्यवसायमा आवद्ध छन् । धान चामलका व्यापारी अशोकको धान चामलको मिल पनि छ । अरु व्यापार व्यवसायमा पनि उनको उपस्थिति छ । पक्राउ परेका युवा बुवाकै पुरानो व्यवसायलाई निरन्तरता दिइरहेका व्यापारी हुन् । उनका हजुरबुवा पूर्णमल अग्रवालले गौरादहमा व्यापारिक जग बसाएको स्थानीय बासिन्दाको भनाइ छ । पैतृक सम्पत्ति र जग्गा जमिन पनि पर्याप्त रहेको अग्रवाल परिवारलाई गौरादहमा व्यापार व्यवसायका क्षेत्रमा प्रेरणाको स्रोत र अग्रज मानिन्छ, एक स्थानीयले भने, पूर्णमलकै सक्रियता र पहलमा उच्च व्यापारिक सुरुवातसहित फड्को मार्न गौरादह सफल भयो । उनका अनुसार किसन वाहेक परिवारका अन्य सदस्य कुनै पनि कुलतमा छैनन् । १० वर्षअघि झापाकै व्यापारिक केन्द्र दमक नगरपालिका७ मा बसाइँ सरेको भए पनि यो परिवारले स्थायी ठेगाना भने गौराहदलाई नै मान्दै आएको स्थानीयले बताए । परिवारका सबै इमान्दार रहेर आफ्नो लाइनमा हिँडिरहे पनि किसन भने लागूऔषध ब्राउन सुगरको दुर्व्यसनमा फसेको प्रहरीले जनाएको छ । सेवनकै लागि लागूऔषध खरिद गर्न भारतको जोगवनी गएको पाइयो । बरामद भएको ब्राउन सुगरको परिणाम पनि थोरै भएका कारण कारोबारका लागि हैन भन्ने प्रष्ट हुन्छ, प्रहरी स्रोतले भन्यो । स्रोतका अनुसार उनी आफूलाई आवश्यक पर्ने ब्राउन सुगर खरिद गर्न भारतीय बजार जोगवनी र पानी ट्यांकीसम्म पुग्ने गरेको पाइएको छ । त्यस क्रममा सेवन पनि गरेर फर्कने गरेको र पक्राउ परेका बेला पनि सेवन गरेको अवस्थामा रहेको प्रहरीको अनुसन्धानबाट खुलेको बताइएको छ । उनको साथबाट दुई सय रुपैयाँ नगद समेत बरामद गरिएको प्रहरीले जनाएको छ । साथमा बोकेको २० हजार भने उनले ब्राउन सुगर खरिदमा खर्चिएको प्रहरीलाई बताएका थिए ।"
अझै भक्कानिन्छिन् आमा,"जनकपुरधाम : खोलामा भइरहेको अवैध उत्खनन रोक्न खोज्दा २४ वर्षीय दिलीप महतो मारिएको एक वर्ष पूरा भएको छ। आमा चन्द्रकलादेवी छोरो सम्झिएर अझै भक्कानिन्छिन्। चौबीसै घण्टा मन भइरहन्छ कि खोलामा गएको मेरो छोरो कति खेर फर्केर घर आउँछ, चन्द्रकलाले अन्नपूर्ण पोस्ट्सित भनिन्, फूलजस्तो बेटालाई दुस्मनहरूले पेचकसले घोचेर घाइते बनाई टिपरले किचेर ज्यान लिए। मेरो छोरोलाई पापीहरूले हात लगायो भनेर थाहा पाएको भए आधी प्राणमा पनि बचाएर ल्याउँथें। धनुषाको मिथिला नगरपालिका५ श्रीपुरका दिलीप भनिने ओमप्रकाशको गत वर्ष २५ पुसमा क्रसरका माफियाले ज्यान लिएका थिए। त्यसमा चुरियामाई बालुवा प्रशोधन उद्योग श्रीपुरका क्रसरधनी विपिन महतोको समूहको संलग्नता रहेको प्रहरी अनुसन्धानले देखाएको थियो। घटनाको दिन बिहानै घरनजिकै औरही खोलामा क्रसर डनले अवैध रूपमा बालुवाढुंगा निकालिरहेका थिए। टिपर र लोडर चलेको आवाज सुनेर दिलीप त्यसलाई रोक्न साथी रोशन यादवसँग खोलामा गएका थिए। रोक्ने क्रममा क्रसरधनी विपिनसँग विवाद भयो। त्यसपछि विपिनको समूहको संलग्नतामा दिलीप मारिएको जनाइएको थियो। त्यसपछि प्रदेश २ सरकारले पुस २८ गते प्रदेशका सबै क्रसर बन्द गरायो। न्याय मागेका दिलीपको परिवारलाई प्रदेश सरकारले राहतस्वरूप ५ लाखको चेक थमायो। किटानी जाहेरी परेका केही आरोपितलाई अदालतले धरौटीमा छाड्यो। उनीहरू गाउँमा खुलेआम रहेकाले पीडित परिवार त्रासमा छ। न्यायको आस गरेका हामीलाई थप अघि बढे बमले उडाइदिने धम्की आइरहेको छ, दिलीपका बुवा रामजीवनले भने। धनुषा जिल्ला अदालतका न्यायाधीश केशवप्रसाद घिमिरेको इजलासले यो मुद्दामा २९ माघ ०७६ मा आदेश गरेको थियो। उक्त आदेशपछि क्रसरधनी विपिन, उनका क्रसरमा काम गर्ने लोडर चालक महोत्तरीको बर्दिबास१२ बिजलपुरास्थित चल्की टोलका जितेन्द्रकुमार महतो र बर्दिबास९ पशुपतिनगरका टिपर चालक मुनिन्द्र महतो सिन्धुली करागारमा छन्। रामजीवनले धरौटीमा छाडिएकाहरू गाउँमा खुलेआम डुलिरहेको बताए। न्यायका लागि प्रहरी र अदालतमा धाउँदाधाउँदा पैताला खिइसक्यो, उनले भने, सात जनाउपर किटानीजाहेरी दिएको थिएँ। तीन जना मात्रै जेलमा छन्। चार जनालाई अदालतले धरौटीमा छाडेको छ। धरौटीमा छुटेकाहरू अहिले मुद्दा अगाडि बढाइस् भने बमले उडाइदिने धम्की दिइरहेका छन्। तीन जना जनही २५ हजार धरौटीमा छुटेका थिए। त्यसरी छुट्नेमा दिलीपका साथी रोशन, टिपरका सहचालक सत्यनारायण यादव र क्रसरका मिस्त्री शत्रुधन यादव छन्। दिलीप मारिएका बेला तीनै जना घटनास्थलमा थिए। तीनै जनाले रोकेको भए मेरो छोरो अहिले बाँचेको हुन्थ्यो, रामजीवनले भने। क्रसरधनी विपिनका दाजु विनोदलाई पनि पीडित पक्षले दिलीपको हत्या घटनाको योजनाकार भन्दै किटानी जाहेरी दिएको थियो। उनलाई प्रहरीले छाडेको भन्दै पीडित परिवारले गुनासो गरेको छ। धरौटीमा छुटेकाहरूलाई पक्राउ गर्नुपर्ने माग गर्दै रामजीवनले ४ फागुन २०७६ मा उच्च अदालत जनकपुरधाममा पुनरावेदन गरेका थिए। उच्चले जिल्ला अदालतकै आदेशलाई सदर गरिदिएको उनले बताए। अब सर्वोच्चमा गएर अपराधीविरुद्धको लडाइँ लड्छु, उनले भने। ६ बहिनी र दुई भाइमा दिलीप जेठो थिए। परिवारजनले ऋण काढेर उनलाई भारतमा इन्जिनियरिङ पढाइरहेका थिए। कमाएर तिर्ने आँट, भरोसा थियो। तर, दिलीपको हत्यापछि परिवार शोकमा त पर्यो नै ऋणको बोझ थपिएको छ। दिलीपको घरभन्दा पूर्वतर्फ औरही खोला पर्छ। जहाँ क्रसरवालाले जथाभावी बालुवाढुंगा उत्खनन गरेर दुःख दिइरहेका छन्। दोेहनले वर्षात्मा बाढीले धार फेर्छ। उब्जाउ जग्गा स्वाट्टै बग्छ। हिउँदमा खानेपानीको मुहान सुक्छ। अवैध उत्खनन रोकेर यो समस्याबाट गाउँलेलाई छुटकारा दिलाउन चाहन्थे दिलीप। तर, क्रसर माफिया चुरेको भावर क्षेत्रको दोहन गरेर करोडपति बन्न चाहन्थे। दिलीपको बोलीमा गाउँले साथ दिन्थे। उनको बोलीले क्रसरवालालाई अवरोध हुन्थ्यो। त्यो अवरोधले क्रसर डन र खोला ठेकेदारलाई पचेन। प्राकृतिक स्रोतसाधनको संरक्षण गर्ने क्रममा दिलीपको ज्यान गएकाले उनलाई पर्यावरण सहिद घोषणा गर्न परिवारजनले सरकारसमक्ष माग गरेका छन्। उनको नामबाट प्रतिष्ठान गठन गरी यो माग अघि बढाइएको हो। तस्करको तारोमा थिए दिलीप, ५० हजार लिएर हत्या दिलीप हत्या प्रकरण : हत्यारालाई फाँसी दे भन्दै स्कुले बालबालिका सडकमा दिलीप हत्याकाण्ड : पुर्पक्षका लागि ३ जना जेल चलान"
पश्चिमी वायुको प्रभाव : कस्तो छ तीन दिनको मौसम ?,"काठमाडौं : नेपालमा पश्चिमी वायुको सामान्य प्रभाव रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार हाल लुम्बिनी प्रदेशलगायत पहाडि भुभागमा आंशिक बदली रही अन्य भूभागहरुमा मौसम सामान्यतया सफा रहेको छ। शनिबार दिउँसो प्रदेश १ र लुम्बिनि प्रदेशमा आंशिकदेखि सामान्य बदली रही अन्य भूभागहरुमा मौसम सामान्यतया सफा रहनेछ। राति प्रदेश १, प्रदेश नं २ र बागमती प्रदेशमा आंशिक देखि सामान्य बदली रही अन्य भूभागहरुमा मौसम सामान्यतया सफा रहनेछ महाशाखाबाट जारी बुलेटिनमा उल्लेख छ। आइतबार प्रदेश १ मा आंशिकदेखि सामान्य बदली रही अन्य भूभागहरुमा मौसम सामान्यतया सफा रहनेछ। सोमबार प्रदेश १ मा आंशिकदेखि सामान्य बदली रही अन्य भूभागहरुमा मौसम सामान्यतया सफा रहनेछ। महाशाखाले देशको विभिन्न भूभागमा तापक्रममा हल्का गिरावट आई चिसो बढ्ने संभावना रहेकोले चिसोबाट बच्न आवश्यक सतर्कता अपनाउन अनुरोध गरेको छ।"
