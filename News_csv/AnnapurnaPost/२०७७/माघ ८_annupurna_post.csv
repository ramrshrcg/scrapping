शीर्षक,विवरण
कमलसहितको कमलपोखरी,"पुरातात्विक तथा ऐतिहासिक महत्व बोकेको सम्पदाको पुनर्निर्माण सुरु भएसँगै नयाँ संरचनाको डिजाइन र त्यसमा प्रयोग गरिने सामग्रीका विषयमा सधैंजसो विवाद हुन्छ। रानीपोखरी, दरबार स्कुललगायत उपत्यकाका ऐतिहासिक निधि पुनर्निर्माणका क्रममा सिर्जित विवाद सेलाउन नपाउँदै कमलपोखरी पुनर्निर्माणका क्रममा अर्को गलफत्ती सुरु भएको छ। लामो समयसम्म पूर्वतयारी, छलफल र योजना निर्माणका विभिन्न चरण पार गरेर सुरु भएको कामले गति लिनै लाग्दा पक्ष र विपक्षमा विभाजित समूहका कारण कमलपोखरीलाई नयाँ स्वरूपमा लैजाने काममा गतिरोध आएको छ। दुवै समूहको नियत खराब नभए पनि पर्याप्त छलफल र सरोकारवालालाई चित्त बुझाउन नसक्दा अहिलेको अवस्था आएको हो। कलमपोखरीको महत्व ऐतिहासिक भए पनि विगतमा यो अतिक्रमणकारीको चपेटामा थियो। पोखरीको छेउछाउ निकै फोहोर थियो। संरक्षणको अभावमा बेवारिसे अवस्थामा थियो। त्यतिबेलासम्म यसको संवद्र्धनका लागि खासै प्रभावकारी पहल भएको थिएन। तर जब पुनर्निर्माण गरेर महानगरपालिकाले संरक्षणको थालनी गर्यो, त्यसपछि विवाद सुरु भयो। माटो र पानी प्राकृतिक सम्पदाका खम्बा हुन्। यसले सहरको सुन्दरता मात्रै बढाउँदैन, पर्यावरणीय सन्तुलनका लागि पनि महत्वपूर्ण योगदान दिन्छ। लथालिंग अवस्थामै रहे पनि कमलपोखरीको महत्व ऐतिहासिक थियो र अहिले पनि छ। यस पोखरीको संरक्षण गर्ने क्रममा काठमाडौं महानगरपालिकाले पुरानो स्वरूप भत्काएको छ। नौ करोड ४६ लाख ९९ हजार रुपैयाँको लागतमा महानगरले पोखरी निर्माण गर्न लागेको छ। पोखरीको प्राचीन स्वरूप फेर्ने, ब्याडमिन्टन तथा बास्केटबल खेल्ने ठाउँ, मण्डप, व्यायाम गर्ने स्थान, पोखरीका बीचमा जाने कृत्रिम पुल बनाउने महागरको योजना छ। सिमेन्टको कमल फूल, पानीको फोहोरालगायतका संरचना बनाउन धमाधम काम चलिरहेको छ। ऐतिहासिक महत्व बोकेको पोखरी भएकाले यसलाई संरक्षण गरेर यसअघि जस्तो स्वरूपमा थियो, त्यस्तै बनाउनुपर्ने पुरातत्वविद्, सम्पदाविद् र अभियानकर्मीको तर्क छ। पुनर्निर्माणका क्रममा पोखरीको स्वरूप नबिग्रने भए पनि वरिपरि सिमेन्टबाट कमल फूल बनाउन लागिएकोमा अभियानकर्मीको चिन्ता छ। महानगरपालिकाले उनीहरूसँग छलफल गरेर पुनर्निर्माणपछि सम्पन्न हुने पोखरीको वास्तविक स्वरूपबारे जानकारी गराउनुपर्छ। पुनर्निर्माण हुनुअघि र भइसकेपछिको पोखरीमा देखिने भिन्नता तथा त्यसले ऐतिहासिक, सांस्कृतिक तथा वातावरणीय क्षेत्रमा पार्न सक्ने प्रभाव न्यूनीकरण गर्नेतर्फ लाग्नुपर्छ। सांस्कृतिक सम्पदा मानव समुदायका चिनारी हुन्। विगतमा ढकमक्क कमल फुल्ने भएकै कारण सो पोखरीलाई कमलपोखरी भनिएको हो र सोही आधारमा ठाउँको पहिचान फैलिएको हो। सकिन्छ भने सजीव कमलकै फूल रोपेर पोखरीलाई जीवन्तता दिनुपर्छ। पोखरीको सुन्दरता बढाउन सिमेन्टबाट कमलको फूल बनाउनै नहुने भन्ने होइन, तर जुन वस्तुका नामबाट पोखरीको नाम रहेको छ, त्यसको जरो नै उखेल्नुचाहिँ हुँदैन। आधुनिकीकरणका नाममा कंक्रिट प्रयोगबाट पुराना संरचनालाई पूरै विस्थापित गर्नु पनि व्यावहारिक हुँदैन। यो वास्तविकतालाई महानगरपालिकाले बुझ्न जरुरी छ। कतिपय अवस्थामा संरक्षणकर्मी र अभियानकर्मीमाथि राजनीतिक प्रभावबाट प्रेरित भएर विकास निर्माणका काममा अवरोध गर्न खोजेको आरोप लाग्ने गरेको छ। यस्ता आरोप पुष्टि हुने गरी उनीहरूले आफूलाई प्रस्तुत गर्नु हुँदैन। जे भए पनि कमलपोखरीको सुन्दरता बचाउनु सबैको दायित्व हो। यो दायित्वबाट कोही पनि विमुख हुनु हुँदैन। पवित्र उद्देश्यले शान्तिपूर्ण विरोधमा उत्रेका अभियानकर्मीका चाहनालाई कुल्चिएर महानगरपालिकाले एकतर्फी रूपमा निर्माण कार्यलाई अघि बढाउनु हुँदैन। विगतमा सम्पदा निर्माणका क्रममा देखिएको विवादबाट पाठ सिक्दै आउने दिनमा काम गर्दा विवाद नआउने वातावरण निर्माण गर्नुपर्छ। आन्दोलन गरेपछि जस्तोसुकै माग पनि पूरा भइहाल्छ नि भन्ने मान्यताबाट कमलपोखरीको स्वरूप बिगार्न हुन्न भन्ने पक्षमा उभिएका अभियानकर्मीहरू टाढा रहनुपर्छ।"
भारतले १० लाख डोज खोप दिने : दुई साताभित्रै अभियान,"काठमाडौं : भारतले कोरोना भाइरसविरुद्धको खोप पहिलो चरणमा १० लाख मात्रा (डोज) अनुदानस्वरूप उपलब्ध गराउने भएको छ। जसअनुसार पहिलो खेप हवाईजहाजबाट बिहीबार काठमाडौं ल्याइँदै छ। सुरुमा अग्रपंक्तिमा रहेका योद्धाहरूलाई दिइनेछ। खोप बाँकी रह्यो भने जोखिममा रहेका अन्य जनसंख्यालाई उपलब्ध हुन्छ, स्वास्थ्य तथा जनसंख्या मन्त्रालयमा बुधबार आयोजित पत्रकार सम्मेलनमा मन्त्री हृदयेश त्रिपाठीले भने, खोप लगाउने स्थिति यहीं थामिँदैन। बाँकी खोप खरिद प्रक्रिया अघि बढाएर पारदर्शी ढंगले उपलब्ध गराउँछौं। मन्त्री त्रिपाठीले पहिलो चरणमा चिकित्साकर्मी, सफाइकर्मी, एम्बुलेन्स चालक, शव व्यवस्थापनमा संलग्न व्यक्ति र सुरक्षाकर्मीलाई खोप लगाइने जानकारी दिए। खोप लगाउन आवश्यक तयारी पुगिसकेको उनले उल्लेख गरे। उनले भारत सरकारले खोप उपलब्ध गराउनु मित्रताको अनुपम उदाहरण भएको बताए। आगामी दिनमा खोप खरिदमा पनि भारतको सहयोग महत्वपूर्ण हुने उनको भनाइ थियो। पहिले फागुनसम्म खोप आउँछ भनेको थिएँ। तर, पहिलो खेप भोलि (बिहीबार) नै आउने भयो। मलाई पूरा विश्वास छ, मलाई कारबाही हुँदैन होला, उनले ठट्यौली शैलीमा भने। उनले कोरोनाविरुद्धको खोप स्वास्थ्य सामग्रीका रूपमा व्यावसायिकतामा मात्र सीमित नरहेको बताए। सीमित देशका सीमित कम्पनीले मात्र उत्पादन गरिरहेकाले खोप राजनीतिक सामग्री भइसकेको छ, उनले भने। मन्त्रालयमा आयोजित संयुक्त पत्रकार सम्मेलनमा भारतीय राजदूत विनयमोहन क्वात्रा सहभागी थिए। राजदूत क्वात्राले कोरोना खोपले समुदायमा लाभ पुग्ने बताएका थिए। खोप अभियान दुई साताभित्रैस्वास्थ्य सेवा विभागले खोप उपलब्ध भएको दुई साताभित्रै मुलुकभर खोप अभियान सुरु गर्ने योजना बनाएकोे छ। सरकारले कुल जनसंख्याको ७२ प्रतिशतलाई निःशुल्क खोप उपलब्ध गराउने लक्ष्य लिएको छ। जसमध्ये पहिलो चरणमा ३ प्रतिशत अर्थात् ९ लाख ११ हजार, दोस्रो चरणमा ५१ लाख र तेस्रो चरणमा ४० देखि ५४ वर्षका २९ लाख जनालाई खोप दिइनेछ। विभागअन्तर्गत बाल स्वास्थ्य तथा खोप शाखा प्रमुख डा झलक गौतमले खोप उपलब्ध भएपछि स्वास्थ्यकर्मीलाई यसबारे अभिमुखीकरण गराइने बताए। हवाईजहाजबाट चिस्यान अनुकूल मिलाएर ल्याइएको खोप अवतरणपछि भण्डारण र वितरणको काममा पनि लाग्नुपर्छ, शाखा प्रमुख डा गौतमले अन्नपूर्ण पोस्ट्सँग भने, सातै प्रदेशमा एकसाथ खोप लगाउने तयारी छ। खोप लगाउने कार्यको सुरुवात छिट्टै गर्छौं। खोप अभियान कहिले सुरु गर्ने भनेर मितिको टुंगो भने लागिनसकेको डा गौतमले सुनाए। मन्त्रिपरिषद्को कात्तिक २४ गते बसेको बैठकले आकस्मिक प्रयोगका लागि स्वीकृत भएको खोप खरिद गरी प्राथमिकताका आधारमा निःशुल्क उपलब्ध गराउने निर्णय गरेको थियो।सोहीअनुरुप औषधि व्यवस्था विभागले आपत्कालीन प्रयोगका लागि माघ २ गते ससर्त अनुमति दिएको खोप आयात गर्न लागिएको हो। यससँगै सेरम इन्स्टिच्युट अफ इन्डियाले अक्सफोर्ड र एस्ट्राजेनेकासँग मिलेर बनाएको कोभिसिल्ड नेपालमा प्रयोगको अनुमति पाउने पहिलो खोप बनेको छ। यही खोप लगाउने अभियान भारतले अगाडि बढाएको छ।खोप शाखा प्रमुख डा गौतमका अनुसार यो खोप २ देखि ८ डिग्री सेन्टिग्रेडमा भण्डारण गर्न सकिन्छ। झन्डै २० प्रतिशत नागरिकका लागि कोभिसिल्ड भण्डारण गर्न सकिने पूर्वाधार रहेको उनले बताए। मन्त्री त्रिपाठीले भारतले उपलब्ध गराउने खोप नेपालमा ढुवानी र भण्डारणका लागि उपयुक्त मानिएको बताए। हाम्रा लागि उपयुक्त छ, उनले भने। मुलुकभर ९ हजार खोप केन्द्र छन्। कोरोनाविरुद्धको खोप अस्पतालमा लगाउने व्यवस्था मिलाइएको डा गौतमले बताए।"
बैंकमा पनि कोटामा काम,"गोरखा : राष्ट्रिय वाणिज्य बैंकको गोरखा शाखामा सुन धितो राखेर कर्जा लिन गएका १० जना सोमबार बिहान भित्र पस्नै नपाई फर्किए । अनेक बिन्तीभाउ गर्दा उनीहरूलाई सुरक्षागार्डले भने, क्यासियर सापले कसैलाई भित्र नपठाऊ भन्नुभएको छ । तपाईंहरू भित्र गए मैले गाली खान्छु । धेरै चिन्ता गर्नेलाई उनी थप जवाफ दिइरहेका थिए, क्यासियर सापको सरुवापत्र आएको छ । त्यसैले उहाँले काम गर्न छाड्नुभयो । अब पछि आउनू । क्यासियर विराटकिशोर श्रेष्ठले माघ १ गतेदेखि काम गर्न छाडेका बैंकले जनाएको छ । बरबुझारथको प्रक्रिया चलिरहेकाले अहिले कर्जा प्रवाह रोकिएको हो, शाखा प्रबन्धक कपिल कार्कीले भने । क्यासियर श्रेष्ठको आदेशअनुसार १० जनाले मात्र प्रवेश पाउँदा टाढाटाढाबाट आएका सेवाग्राही बाहिरको बाहिरै पर्ने गरेका छन् । नजिकैबाट आएकालाई त फेरि भोलिपल्ट पनि आउँदा केही फरक नपर्ला । तर, टाढाबाट आउनेहरू त्यति कामका लागि होटलका बस्नुपर्ने हुन्छ, दिनहूँ उनीहरूको समस्या देखिरहेका स्थानीय आत्माराम श्रेष्ठले भने, चिनेजानेकाहरूले चाहिँ टेलिफोन गरेर सोर्सफोर्स लगाएर जसरी पनि काम पट्याउँछन् । टाढाबाट आउने सर्वसाधारणले सास्ती पाएका छन् । साधारण कामका लागि क्यासियर श्रेष्ठका कारण आफूले बारम्बार सास्ती पाएको उनले बताए । शाखा प्रबन्धक कार्कीले भने कोटा प्रणाली नलगाइएको प्रतिक्रिया दिएका छन् । बिहान ७ देखि पौने ९ बजेसम्म आउनेको काम गर्ने गरेका छौं, कार्कीले भने, दिउँसो नभ्याउने भएर सुन कर्जाको काम बिहान गर्ने गरिएको हो । बिहान १० जनाभन्दा धेरै भ्याउँदा पनि भ्याइँदैन । बैंकले सेवाग्राहीको कोटा तोक्न नपाइने राष्ट्रिय वाणिज्य बैंक गण्डकी प्रदेश कार्यालयका प्रमुख प्रमोद अधिकारीले बताए । सकेसम्म सेवा दिने हो, बैंकले सेवाग्राहीको कोटा तोक्नु हुँदैन, उनले भने, त्यहाँ के भएको रहेछ, म कुरा गर्छु । यसअघि जिल्ला प्रशासन कार्यालयले कोटामा काम गर्दा सेवाग्राहीलाई परेको असरबारे अन्नपूर्ण पोस्ट्मा समाचार प्रकाशन भएको थियो । त्यसलगत्तै प्रमुख जिल्ला अधिकारीले कोटा प्रणाली सच्याएर कार्यालय समयमा सकेजति काम गर्न सुरु गरेका थिए ।"
अचाक्ली महँगियो भान्छा,"काठमाडौं : कोभिड१९ महामारीका कारण आयस्रोत गुमेर उपभोक्ताको क्रयशक्ति कमजोर बनेका बेला नेपालीको भान्छा अचाक्ली महँगिएको छ। तोरी, भटमास, सनफ्लावरको तेलसँगै चामल, केराउलगायत दैनिक उपभोग्य वस्तुको मूल्य अस्वाभाविक रूपमा बढेको छ। यसले गर्दा रोजगारी गुमाएका र कम ज्यालामा काम गर्ने वर्ग बढी मारमा परेका छन्। खुद्रा व्यापार संघका अध्यक्ष राजकुमार श्रेष्ठका अनुसार पछिल्लो दुई साता अवधिमा दैनिक उपभोग्य वस्तुको मूल्य निकै बढेको छ। पछिल्लो डेढ वर्षमा सबैभन्दा बढी खानेतेलमा मूल्य बढेको छ, अध्यक्ष श्रेष्ठले भने, प्रतिलिटरमा १ सय रुपैयाँसम्म बढ्यो। संघका अनुसार तोरीको तेल दुई साताअघि प्रतिलिटर २ सय ४५ मा पाइन्थ्यो। अहिले २ सय ७५ देखि २ सय ८० रुपैयाँसम्म पर्छ। भटमासको तेल प्रतिलिटर १ सय ७५ देखि १ सय ८० रुपैयाँसम्म पथ्र्यो। यसको मूल्य बढेर २ सय २५ रुपैयाँ पुगेको छ। त्यस्तै २ सय १० देखि २ सय २० प्रतिलिटरमा पाइने सनफ्लावरको तेल २ सय ३५ देखि २ सय ४० पर्न थालेको छ। प्रत्येक जातको चामलको भाउ प्रतिबोरा ५० देखि १ सय रुपैयाँसम्म वृद्धि भएको संघले जनाएको छ। प्रतिकिलो १ सय २५ मा पाइने हरियो केराउको मूल्य १ सय ४० र सेतो केराउको मूल्य ८० रुपैयाँबाट १ सय रुपैयाँ पुगेको छ। संघका अनुसार भारतमा चामल उत्पादनमा कमी र भारतले नै भियतनामबाट महँगोमा आयात गरेकाले नेपालमा पनि त्यसको प्रभाव परेको हो। नेपालमा चामल उत्पादन भए पनि अधिकांश उपभोक्ताले प्रयोग गर्ने भारतबाट आयातीत चामल हो। उत्पादक र सरकारको मिलेमतोमा खानेतेलको मूल्य बढेको श्रेष्ठको दाबी छ। उनका अनुसार विश्वबजारमा कच्चा पदार्थको मूल्यवृद्धि, भाडा वृद्धि, कच्चा पदार्थ अभावलगायत समस्या कात्तिकमा नभए पनि उद्योगबाट कात्तिकमै उत्पादन भएको र हाल बजारमा आएको खानेतेलको मूल्य बढेको हो। खुद्रा व्यापारीले पनि मौकाको फाइदा उठाउँदै तोकिएको मूल्यभन्दा बढी उपभोक्ताबाट असुल गरेका छन्, श्रेष्ठले भने। यो विषयमा आफूले जानकारी दिए पनि सरकारी निकायले चासो नदेखाएको उनको गुनासो छ। बजारमा देखिएको मूल्यवृद्धि पछाडि व्यापारीको मनपरीलाई उपेक्षा गर्न सकिन्न। तर, यससँगै ग्लोबल मार्केटको प्रभावलाई पनि नकार्न मिल्दैन। विश्वबजारकै प्रभावकोभिड १९ कारण विश्वभर कच्चा पदार्थको उपलब्धता न्यून छ। त्यसमाथि कच्चा पदार्थकै मूल्य बढेको छ। कन्टेनर भाडादर झण्डै ३ गुणाले वृद्धि भएको छ। महँगो भाडा तिर्दा पनि समयमा कन्टेनर नपाइने र कोलकाता बन्दरगाहबाट वीरगन्ज सुख्खा बन्दरगाहसम्मको ट्रान्जिट कष्ट (मूल्य) मा वृद्धिलगायत समस्या पनि देखापरेका छन्। यसको प्रभाव कुनै न कुनै रूपमा उपभोग्य वस्तुमा पर्ने र अन्ततः उपभोक्ता मारमा पर्छन्। अधिकांश उत्पादनमूलक उद्योग आयातित कच्चा पदार्थबाट चलेका छन्। एस टर्मिनल एन्ड लजिस्टिक कम्पनीका सञ्चालक अशोक टेमानीका अनुसार अन्तर्राष्ट्रिय बजारमा परेको असरका कारण नेपाली उत्पादनसँगै र भान्छा महँगो भएको हो। यस्ता कारणले दैनिक उपभोग्य वस्तुसहित, निर्माण सामग्री, प्लास्टिकका सामानलगायत सबैको लागत वृद्धि भएको टेमानी बताए। उद्योग वाणिज्य महासंघको पारवहन समितिका सभापतिसमेत रहेका टेमानीका अनुसार कोभिड१९ को महामारीपछि केही खुकुलो भएको सामुद्रिक सिपिङ ट्रान्सपोर्ट क्षेत्रले असोज १५ देखि कन्टेनर ढुवानी खर्च झन्डै तीन गुणाले वृद्धि गरेको थियो। चीनबाट भारतको कोलकातासम्म २० फिटको कन्टेनरको ढुवानी खर्च ९ सयबाट वृद्धि भई २ हजार ८ सय डलर पुगेको उनले उल्लेख गरे। पहिले चीनबाट एक कन्टेनर सामान कोलकाता बन्दरगाहसम्म आयात गर्दा १ लाख रुपैयाँ लाग्थ्यो। अहिले साढे ३ लाख रुपैयाँ तिर्दा पनि आयात गर्न सम्भव नभएको टेमानीले बताए। अर्जेन्टिना, ब्राजिल र युक्रेनबाट कोलकातासम्मको भाडादर प्रतिटन ६५ बाट १२० डलर पुगेको छ। कन्टेनर ढुवानी खर्च वृद्धि, जहाज र कन्टेनरको न्यून उपलब्धता र ग्लोबल मार्केटमा कच्चा पदार्थको अभाव र उच्च मूल्यका कारण लागत खर्च तीन गुणाभन्दा बढीले बढेको छ, उनले भने, यसको प्रत्यक्ष असर उत्पादन लागतदेखि उपभोक्ता मूल्यसम्म परेको हो। अन्तर्राष्ट्रिय बजारमा कच्चा पदार्थको मूल्यवृद्धि हुँदा तेलको मूल्य बढेको निम्बस होल्डिङका कार्यकारी निर्देशक डा दिनेश गौतमको दाबी छ। निम्बसले तोरी, सोयाबिन र सनफ्लावर तेल उत्पादन गरी बजारीकरण गर्दै आएको छ। उनका अनुसार भदौदेखि कन्टेनरको भाडा दर र तेल उत्पादन हुने कच्चा पदार्थको मूल्य विस्तारै वृद्धि हुन थालेको छ। तर असोजदेखि ग्लोबल्ली मार्केटमा मूल्य निकै बढ्यो, गौतमले भने, कन्टेनरको भाडा दर वृद्धि, कच्चा पदार्थको अभाव र महँगिएको कच्चा पदार्थका कारण उत्पादन लागत वृद्धि हुँदा खानेतेललगायतको मूल्य बढेर आएको हो। मूल्यवृद्धिमा उद्योगीको फट्याइँ नभएको उनको दाबी छ। उनका अनुसार ३ महिनाअघि प्रतिटन ५ सय २० डलर पर्ने तोरीको भाउ ६ सय ७० डलर पुगेको छ। यस्तै, प्रतिटन १ हजार डलर पर्ने सनफ्लावर गेडाको मूल्य १ हजार २ सय डलर पुगेको छ। यसबाहेक हालसम्म अधिकांश कन्टेनरको मुभमेन्ट चीन र अमेरिकाबीच मात्रै बढी हुनुले पनि हामीजस्ता कच्चा पदार्थ आयात गरी उत्पादन गर्ने उद्योगलाई नोक्सानी भएको छ, गौतमले भने, तेल उत्पादन गर्न क्यानाडा, अस्ट्रेलिया, युक्रेन, ब्राजिललगायतबाट शतप्रतिशत कच्चा पदार्थ आयात गर्नुपर्छ। तर, अधिकांश जहाज र कन्टेनरको मुभमेन्ट चीन र अमेरिका रुटमा छ। यसले गर्दा हामीले समयमा जहाज र कन्टेनर पनि सदुपयोग गर्न पाएनौं। यसको प्रत्यक्ष मार उत्पादन र उपभोक्तासम्म परेको छ। गौतमका अनुसार तेल तयार पार्न प्रयोग हुने गेडामा १ रुपैयाँ बढ्दा उत्पादित तेलको मूल्यमा ३ रुपैयाँ बढ्छ। यसका साथै डिसेम्बरमा कोलकाता पोर्टमा कामदारको हडताल, भारतमै तोरीको गेडाको मूल्य अस्वाभाविक रूपमा वृद्धिलगायत कारण खानेतेलको मूल्य बढेको गौतमले बताए। चेम्बर अफ कमर्सका उपाध्यक्ष कमलेश अग्रवालका अनुसार कन्टेनरको भाडा वृद्धि, कोलकातादेखि वीरगन्जसम्मको ट्रान्जिट कस्ट २० प्रतिशतले वृद्धि, प्रत्येक कच्चा पदार्थको मूल्यमा करिब २० प्रतिशतसम्म मूल्यवृद्धि हुँदा त्यसको प्रत्यक्ष प्रभाव नेपाली बजारमा पनि परेको हो। वाणिज्य, आपूर्ति तथा उपभोक्ता संरक्षण विभागका निर्देशक सागर मिश्रले उपभोग्य वस्तुमा भएको मूल्यवृद्धिको विषयमा अध्ययन भइरहेको जानकारी दिए। मिश्रले खानेतेललगायत केही उपभोग्य वस्तुमा भएको मूल्यवृद्धिको कारक तत्वमा ग्लोबल मार्केटमा देखिएको प्रभावलाई मानेका छन्। तापनि उद्योगी र भन्सारबाट प्रज्ञापनपत्र मगाएर अध्ययन गर्दै छौं, मिश्रले भने, अहिलेसम्मको अध्ययन गर्दा ग्लोबल बजारमा कच्चा पदार्थको अभाव, कच्चा पदार्थको मूल्यवृद्धि, कन्टेनरको भाडा दर वृद्धिलगायतको समस्या भेटिएका छन्।"
तपाईंहरू कहाँ हुनुहुन्छ ?,"काठमाडौं : अचेल एउटा वाक्य प्रायःको मुखमा झुन्डिएको छ, हामी यहाँ छौं। विभक्त नेकपाको एक खेमाका अध्यक्षद्वय पुष्पकमल दाहाल र माधवकुमार नेपाल पुस १० गते माइतीघरको भुइँमा थचक्क बसेका थिए। उनीहरूको छातीमा यही वाक्य लेखिएको कागज झ्याप्प टाँसिएको थियो। प्रधानमन्त्री केपी शर्मा ओलीले ५ गते प्रतिनिधिसभा विघटन गरेपछि दाहालनेपाल सडकमा झरेका थिए। ओली र दाहालले नेतृत्व गरेको पार्टी दुई चिरा भएको छ। दाहाल पक्षले नेपाललाई अर्का अध्यक्ष चुनेको छ। त्यसयता दुवै खेमाका समानान्तर भेलाप्रशिक्षण दैनिक चलेका छन्। एकले अर्कालाई तुच्छ लाञ्छना लगाउँदै आएका छन्। सधैं देखिइरहेका, बाक्लो राजनीतिक गतिविधिका समाचार बनिइरहेका नेताद्वय दाहालनेपाललाई बुधबार बिहान सम्पादकहरूले भने फरक प्रश्न गरे, तपाईंहरू कहाँनिर हुनुहुन्छ ? उनीहरूका थप प्रश्न थिए दाहाल सदाझैं ओलीप्रति आक्रामक देखिएनन्। बरु मन्तव्यको अधिकांश समय आत्मालोचना र गल्ती सच्याउने प्रतिबद्धतामा केन्द्रित भए। हामी कहाँ छौं र कहाँनिर बढी ध्यान दिनुपर्छ भन्ने हेक्का भयो आज, उनले भने, आफूलाई बदल्ने आँट गरेनौं भने परिस्थिति हाम्रो इच्छाभन्दा बाहिर जान सक्छ भन्ने तपाईंहरूले सम्झाइदिनुभयो। तपाईंहरूले सही ठाउँमा प्रश्न उठाउनुभएको छ। केही तीतोतीतोजस्तो लागे पनि औषधि नै दिनुभएको छ। आफूहरू इतिहासको कठघरामा रहेको उल्लेख गर्दै उनले भने, जे भयो, जनताका अगाडि त्यसको नैतिक जिम्मेवारी कसले लिने ? निःसन्देह हामीले लिनुपर्छ। पदको झगडाले पार्टी फुट्यो, संसद् विघटन भयो भन्ने सर्वसाधारणमा जुन अवधारणा बनेको छ, त्यसलाई अब चिर्नु छ। निर्वाचन लोकतान्त्रिक विधि भए पनि अहिले बेला ठीक नभएको उनको भनाइ थियो। हामी निर्वाचनविरोधी होइनौं। आवधिक निर्वाचन र लोकतन्त्रप्रति इमानदार छौं भनेर सावित गरिसकेका छौं। तर, अहिलेको प्राथमिकता चुनाव होइन। संविधानलाई जुन डिरेल गर्ने काम भएको छ, सच्याउनु हो, उनले भने, संविधान भाँचिएर भएको निर्वाचनले आखिर के दिन्छ ?नेताहरू पदलोलुप देखिएको अनुभूत सर्वसाधारणले गरेको सम्पादकहरूले बताएका थिए। त्यसका लागि दुई कार्यकालभन्दा बढी राष्ट्रपति, प्रधानमन्त्री, अध्यक्षजस्ता पदमा रहन नमिल्ने संवैधानिक व्यवस्था मिलाउन उनीहरूको सुझाव थियो। त्यसको जवाफमा दाहालले भने, बढीमा दुई कार्यकाल बनाउनेबारे हामी गम्भीर समीक्षा गर्दै छौं। ढुक्क हुनुहोस्, यही टिमले त्यो प्रणाली बसाउनेछ। नेता नेपाल भने ओलीप्रति निकै खरो देखिए। भाषा सुधार्न पत्रकारले दिएको सुझावको प्रत्युत्तरमा उनले भने, कुरा त ठीकै हो। तर, यस्तो मान्छे, रद्दी मान्छे, अहंकारी मान्छे भन्नैपर्ने रहेछ। त्यसो भनेन भने घृणा पैदा गर्न सकिन्न। उनले प्रधानमन्त्री ओलीलाई एकाधिकारवादी, अपारदर्शीजस्ता विशेषण दिए। उहाँले मलाई कुनै सकिङ स्टेप लिँदै छु भन्नुभयो। के रहेछ त्यो सकिङ स्टेप भनेको पहिला मलाई थुन्ने अनि कमरेड प्रचण्डलाई थुन्ने पो रहेछ। त्यसलाई प्रस्ट्याउँदै उनले भने, मलाई फसाउन ललिता निवासको कुरा झिकिएको छ। मैले भनेको छु, पुष्टि गरेर देखाउनुहोस्। प्रधानमन्त्री ओलीले मतभेद राख्नेसँग दुस्मनी साँध्ने गरेको नेपालको आरोप थियो। उहाँ त बदलाको भावनामा चल्ने मान्छे हो। चुनौती दिने कोही निस्कियो भने शत्रूको सूचीमा परिहाल्छ, उनले भने, म त परिगएँ त्यो सूचीमा पर्मानेन्ट (स्थायी)।"
६ हजार ७ सय ४३ वडामा कांग्रेसको विरोध प्रदर्शन,"काठमाडौं : प्रतिनिधिसभा विघटन गर्ने प्रधानमन्त्री केपी ओलीको कदम अलोकतान्त्रिक तथा असंवैधानिक भन्दै नेपाली कांग्रेसले बिहीबार मुलुकभरका सबै वडामा विरोध प्रदर्शन गरेको छ। संसद विघटनविरुद्ध निरन्तर आन्दोलित कांग्रेसले ६ हजार ७ सय ४३ वडामा एकसाथ प्रदर्शन गरेको हो। यसअघि कांग्रेसले पुस १३ गते १६५ वटै प्रतिनिधि सभा निर्वाचन क्षेत्र, पुस २५ गते ३३० वटा प्रदेश सभा निर्वाचन क्षेत्र र माघ ५ गते सबै पालिकामा विरोध प्रदर्शन गरेको थियो। आन्दोलनको समीक्षा र नयाँ रणनीति तय गर्न कांग्रेसले माघ १३ गते केन्द्रीय समितिको बैठक बोलाएको छ। दोस्रो चरणको विरोध कार्यक्रम सम्पन्न भएकोले अब आन्दोलनको नयाँ स्वरुप र कार्यक्रमबारे आन्तरिक गृहकार्य भइरहेको छ। आगामी केन्द्रीय समितिको बैठकले यसबारेमा ठोस् निर्णय लिने कांग्रेसका प्रवक्ता विश्वप्रकाश शर्माले बताए। आन्दोलनलाई निरन्तरता दिँदै अदालतको निर्णय कांग्रेसले पर्खेको छ। कांग्रेसले संसद विघटन असंवैधानिक र अलोकतान्त्रिक कदम भन्दै आए पनि पुनर्स्थापनाका पक्षमा संस्थागत निर्णय अहिलेसम्म भएको छैन। कांग्रेस 'पर्ख र हेर' को रणनीतिबाट अघि बढेको देखिन्छ। नयाँ राजनीतिक घटनाक्रमपछि पार्टीभित्रैबाट दुईथरी विचार आएका छन्। एउटा पक्ष पुनर्स्थापनालाई बटमलाइन बनाएर अहिले नै सडक आन्दोलन चर्काउनुपर्ने पक्षमा छ भने अर्को पक्ष अदालतको निर्णय कुर्नुपर्ने पक्षमा देखिन्छ। रामचन्द्र पौडेल पक्ष आन्दोलन चर्काउने पक्षमा भए पनि सभापति शेरबहादुर देउवा आन्दोलन चर्काउने मुडमा छैनन्। अदालतको निर्णय स्वीकार्य हुने र चुनावका लागि पनि कांग्रेस तयार रहेको सभापति देउवालगायतका पार्टीका नेताहरूले बताउँदै आएका छन्।"
मुस्ताङमा निर्वाचनको तयारी सुरु,"जोमसोम : प्रतिनिधिसभा विघटनसँगै सरकारले निर्वाचनको मिति घोषणा गरिसकेको छ ।आगामी बैशाखा १७ र २७ गते हुने संघीय निर्वाचनका लागि जिल्ला निर्वाचन कार्यालय मुस्ताङले प्रारम्भिक निर्वाचनको तयारी अघि बढाएको जनाएको छ । संसद विघटन मुद्धा सर्वोच्च अदालतमा विचाराधीन अवस्थामा रहँदै गर्दा निर्वाचन आयोगले मुलुकभर निर्वाचनको तयारी थालेको हो । जसअनुसार आयोगको निर्देशनमा जिल्ला निर्वाचन कार्यालय मुस्ताङले मतदानस्थल तथा मतदान केन्द्र पुनरावलोकन र मतदाता नामावली अद्यावधिक (दाबी विरोधसमेत) कार्यक्रम कार्यान्वयनमा ल्याएको छ । यही माघ ४ गते प्रजिअ हिरादेवी पौडेलको संयोजकत्वमा बसेको मतदानस्थल तथा मतदान केन्द्र सिफारिस समितिको बैठकमा प्रदेश सांसद माननीय महेन्द्र बहादर थकाली, राजनीतिक दलका प्रतिनिधि,सुरक्षा निकायका प्रमुख, गाँउपालिकाका अध्यक्षहरुको उपस्थिति रहेको थियो । बैठकले स्थानीय तहबाट प्रस्ताव भए अनुसारका मतदानस्थल तथा मतदानकेन्द्रको स्थलगत निरीक्षण गरी आगामी माघ १२ गते बस्ने मतदानस्थल तथा मतदान केन्द्र सिफारिस समितिको बैठकमा छलफल गरी अन्तिम रुप दिइ निर्वाचन आयोगमा सिफारीस गर्ने जिल्ला निर्वाचन अधिकारी सुशिला पौडेल दाहालले जानकारी दिइन् । यसैगरी मतदाता नामावली अध्यावधिक गर्ने कार्यका लागि जिल्ला निर्वाचन अधिकारीलाई प्रमुख नाम दर्ता अधिकारी एवं स्थानीय तहमा १ जना सहायक नाम दर्ता अधिकारी तोकी माघ १५ गतेदेखि जिल्ला निर्वाचन कार्यालय एवं स्थानीय तहमा कार्यालय स्थापना गरी २१ गतेसम्म मतदाता नामावलीमा त्रुटी भएमा सच्याउने ,नागरिकता त्याग गर्ने व्यक्तिको नाम हटाउने, दोहोरो नाम रहेको सूचि हटाउन निवेदन दिनसक्ने र मृत्यु भइसकेको मतदाता नामावलीबाट नाम हटाउने कार्य गरी जिल्ला निर्वाचन कार्यालयमार्फत आयोगमा पठाइने जिल्ला निर्वाचन कार्यालयका सूचना अधिकारी समिर थापाले जानकारी दिए । जिल्ला निर्वाचन कार्यालयकी निर्वाचन अधिकारीले निर्वाचन सम्बन्धि यसप्रकारको कार्यक्रम आयोगको नियमित कार्यक्रम भएपनि सरकारबाट मध्यावधि निर्वाचनको घोषण भईसकेकाले यसलाई लक्षित गरी आसन्न निर्वाचनको प्रारम्भिक कार्यक्रम अघि बढेको बताइन् । दोश्रो संविधानसभापछि २०७४ सालमा भएको संघ तथा प्रदेश सभाको निर्वाचनमा मुस्ताङमा ३७ मतदान केन्द्र तोकिएको थियो । जसमा ९ हजार ४ सय २७ जना मतदाता रहेका थिए । यस्तै ३७ मतदान केन्द्रमा १ सय ८५ जना सुरक्षाकर्मी परिचालन गरिएको थियो ।"
रुकुम घटना : राडी बजारमा लगाइएको कर्फ्यु हटाइयो,"जाजरकोट : रुकुम पश्चिमको आठबीसकोट नगरपालिका ९ को राडीबजारमा लगाइएको निषेधाज्ञा हटाइएको छ । जिल्ला प्रशासन कार्यालय रुकुम पश्चिमले बिहीबार दिउँसो १२ बजेदेखि लागू हुनेगरी निषेधाज्ञा हटाइएको जनाएको छ । प्रमुख जिल्ला अधिकारी बद्रीनाथ गैह्रेले स्थानीय प्रशासन ऐन २०२८ को दफा ६ (३) र ६ (३ क) बमोजिम मंगलबार बेलुकी ५ बजेदेखि चार किल्ला तोकेर लगाइएको निषेधाज्ञा हटाइएको जानकारी दिए । नेकपा (दाहालनेपाल समूह) र नेपाली कांग्रेसका कार्यकर्ताबीच ६ गते दिनभर झडप भएपछि स्थिति नियन्त्रणमा लिन प्रशासनले निषेधाज्ञा लगाएको थियो । अहिले अवस्था सामान्य रहेको भन्दै प्रशासनले निषेधाज्ञा हटाएको जनाएको छ । रुकुम पश्चिमको आठवीसकोट नगरपालिका ९ राडी बजारमा मंगलबार भएको झडपमा घाइते भएका तीन जनाको नेपालगन्ज मेडिकल कलेज कोहलपुरमा उपचार भैरहेको छ । काँग्रेस नेता एवं ९ नम्बर वडाध्यक्ष तारकबहादुर शाही, नेपाल विद्यार्थी संघका नेता तेजविक्रम आरसी र काँग्रेस कार्यकर्ता दीपक केसी गम्भीर घाइते भएका छन् । आठबीसकोट नगरपालिकाको केन्द्र ९ नम्बर वडाको राडी बजारमा प्रहरी कार्यालयमै छलफलको क्रममा नेकपा र कांग्रेस कार्यकर्ताबीच झडप भएको हो । झडप नियन्त्रणमा लिन प्रहरीले २० राउन्ड हवाई फायर गरेको थियो भने केही सेल अश्रुग्यास पनि प्रहार गरेको थियो । बेलुकी ५ बजे राडी बजारमा निषेधाज्ञा जारी गरिएपछि भीड तितरवितर भएको थियो । बुधबार इलाका प्रहरी कार्यालय आठबीसकोटमा छलफल चलिरहेकै समयमा नेकपा (दाहालनेपाल) समूहका कार्यकर्ताले आक्रमण गर्दा वडा नम्बर ९ का वडाध्यक्ष तारकबहादुर शाही, नेविसंघका जिल्ला उपाध्यक्ष तेजबिक्रम आरसी, कांग्रेस क्रियाशिल सदस्य दीपक केसीसहित पाँचजना घाइते भएको कांग्रेसले जनाएको छ । दुबै राजनीतिक दलका कार्यकर्ता बीच आठबिसकोटमा खानेपानी, बस काउन्टरलगायतका विषय विवादका मुख्य विषय भएको स्थानीयको भनाइ छ ।"
संसद पुनर्स्थापना नभए चुनावमा जानुपर्छ : जसपा अध्यक्ष यादव,"राजविराज : जनता समाजवादी पार्टी नेपालका अध्यक्ष उपेन्द्र यादवले न्यायालयबाट संसद पुनर्स्थापना नभए निर्वाचनमा जाने बताए। राजविराजमा बुधबार आयोजित विरोध सभालाई सम्बोधन गर्दै यादवले प्रतिनिधिसभा पुनर्स्थापनाको आवश्यकतामा जोड दिँदै प्रतिनिधिसभा प्राप्त गर्न जनताको अदालतमा जान समेत तयार रहेको बताएका हुन्। संवैधानिक व्यवस्था अनुसार अदालतले संसद पुनर्स्थापनाको फैसला गर्ने विश्वास व्यक्त गर्दै यादवले भने 'सर्वोच्च अदालतले संसद विघटनलाई बैधता दिए सबैभन्दा ठूलो अदालत जनअदालतमा जान तयार छौ।' अदालतको संवैधानिक व्याख्याभन्दा पनि जनताको मत बढी वैधानिक मानिने र सबैभन्दा ठूलो न्यायाधीश जनता नै भएको यादवले बताए। निर्वाचनबाट आएको पार्टी र नेताहरू निर्वाचनमा जान डराएका होइनन् यादवले थपे संविधानको कुनै धारा नै नटेकी संविधान मात्र नभई लोकतन्त्र र परिवर्तनका विरुद्ध नै प्रहार भएकाले संसद पुनस्र्थापनाको पक्षमा आन्दोलित हुनु परेको हो। कोभिड१९ का कारण साढे ६ खरबको नोक्सान बेहोरेको मुलुकको अर्थतन्त्रले ३ वर्षमै चुनावका लागि थप २० अरब खर्च धान्न सक्ने अवस्था नरहेको भन्दै उनले घर झगडामा घरमा नै आगो लगाउने कार्य भएको बताए। नेकपाको पार्टी झगडामा सार्वभौमसत्ता सम्पन्न जनताको सर्वोच्च निकाय प्रतिनिधी सभा नै भंग गरेर प्रधानमन्त्री केपी ओलीले लोकतन्त्र समाप्त पार्न खोजेको उनको आरोप थियो। यादवले निर्वाचन भन्दा स्वास्थ्य सुरक्षालाई सरकारले पहिलो प्राथमिकतामा राख्नु पर्ने धारणा राखे। एकातिर संसद विघटनलाई असंवैधानिक भन्ने र अर्कोतिर अदालतको आदेश अनुसार जान तयार रहेको कांग्रेसलाई भने उनले ढुलमुले चरित्रको संज्ञा दिए। केही राजनीतिक नियुक्तिको लोभमा नेपाली कांग्रेसको मुख्य नेतृत्व ढुलमुले चरित्रको भएकाले मुलुक प्रमुख प्रतिपक्षविहीन बनेको यादवले बताए। लोकतन्त्र रक्षाका लागि भूमिका खेल्न नसकेका कारण संसद विघटनको विरोधमा रहेका कांग्रेसका कार्यकर्ताहरू समेत अन्यौलमा परेको उनले बताए। उनले प्रधानमन्त्री ओलीले विभिन्न आन्दोलन, संघर्षबाट प्राप्त धर्मनिरपेक्षता, समावेशी, समानुपातिक, संघीय लोकतान्त्रिक व्यवस्था समाप्त पार्न खोजेको आरोप लगाए। जसपाका वरिष्ठ नेता राजेन्द्र महतोले संविधानमा प्रधानमन्त्रीलाई संसद विघटनको अधिकार नभएकोले प्रतिनिधिसभा भंग गर्ने असंवैधानिक र अलोकतान्त्रिक कदमलाई खारेज गर्नुपर्ने बताए।प्रतिनिधिसभा पुनर्स्थापना भएपनि, निर्वाचनमा गएपनि हिमाल, पहाड तराइका जनता अधिकार सम्पन्न नहुने भन्दै महतोले कम्युनिष्ट, कांग्रेसको विकल्प खोजे मात्र जनता अधिकार सम्पन्न हुने बताए। उनले एमाले छाडेर अशोक राई, काँग्रेस छाडेर महन्थ ठाकुर, माओवादी छाडेर बाबुराम भट्टाई र मधेसवादी दलहरू मिलेर जसपा वैकल्पिक शक्ति बनेको बताए। नेपालभारत सीमामा तस्करी खुला रहेको र रोटीबेटीको सम्बन्ध भएको जनता लुकिछिपी आवतजावत गर्नुपरेको भन्दै महतोले सीमानाका बन्द गरेर कोरोना नरोकिने बताए। महतोले सीमाक्षेत्रकां मधेसी नागरिकको दैनिकी जीवनलाई प्रभावित पार्न मात्र सीमानाका हालसम्म अवरुद्ध राखिएको आरोप लगाए।"
शिक्षक श्रेष्ठको हत्यामा संलग्न विप्लव समूहका जिल्ला इञ्चार्ज पक्राउ,"विराटनगर: मोरङको मिक्लाजुङमा शिक्षक राजेन्द्र श्रेष्ठको हत्या आरोपमा विप्लव समूहका जिल्ला इञ्चार्ज पक्राउ परेका छन् । मिक्लाजुङ गाउँपालिका १ बर्खेका श्रेष्ठको हत्या गरी फरार रहेको आरोपमा प्रहरीले डीबी सिववाल भनिने धनबहादुर बिकलाई पक्राउ गरेको हो । बिकलाई बुधबार बुढीगंगा गाउँपालिका ४ बाट पक्राउ गरेको जिल्ला प्रहरी कायालय मोरङका प्रहरी उपरीक्षक सन्तोष खड्काले जनाकारी दिए । पक्राउ परेका उनी मोरङको जिल्ला इञ्चार्ज रहेको प्रहरीको दाबी छ । ५४ वर्षीय शिक्षक श्रेष्ठको गत मंसिर २३ गते विहान विप्लव समूहले हत्या गरेको थियो । शिक्षक श्रेष्ठको हत्या हुँदा उनी मेची कोसी ब्यूरो सदस्य थिए । अहिले उनी मोरङ जिल्ला इञ्चार्ज रहेको बताइएको छ । हत्यामा ६ जना संलग्न रहेको र त्यसको अगुवाई पक्राउ परेका बिकले गरेको प्रहरीको अनुसन्धानबाट खुलेको प्रहरी उपरीक्षक खड्काले बताए । प्रहरीका अनुसार मोरङमा पछिल्लो समय उद्योगी व्यावसायीलाई चन्दा माग्दै विप्लव कार्यकर्ताले धम्की दिने गरेको विक पनि चन्दा संकलन गर्न आउँदै गर्दा पक्राउ परेका हुन् । बुढीगंगामा नै रहेको एक उद्योगका चन्दा संकलन गर्न बिक पुगेका थिए । पक्राउ परेका विकको साथबाट अटोमेटिक पेस्तोल, म्याजिन र तीन राउण्ड गोली बरामद भएको मोरङ प्रहरीले जनाएको छ । चारवटा मोबाइल फोन र ११ वटा सिमकार्ड पनि भेटिएको उनको साथमा भेटिएको थियो । प्रहरीले विक सवार को २४ प ४००५ नम्बरको मोटरसाइकल पनि नियन्त्रणमा लिएको छ ।"
संसद विघटन मुद्दा : बिहीबारको बहस जारी,"काठमाडौं : सर्वोच्च अदालतको संवैधानिक इजलासमा प्रतिनिधिसभा विघटनसम्बन्धी परेको रिटमाथि बिहीबारको बहस जारी छ । प्रधानन्यायाधीश चोलेन्द्र शमशेर जबरा तथा न्यायाधीश विश्वम्भरप्रसाद श्रेष्ठ, अनिलकुमार सिन्हा, सपना मल्ल र तेजबहादुर केसीको संवैधानिक इजलासमा रिटमाथिको बहस सुरु भएको हो। बिहीबार अधिवक्ता ओमप्रकाश अर्यालले बहस सुरु गरेका छन् । बुधबार वरिष्ठ अधिवक्ताहरु चन्द्रकान्त ज्ञवाली, कृष्णप्रसाद भण्डारीलगायत ६ जनाले संसद पुनर्स्थापना हुनुपर्ने पक्षमा बहस गरेका थिए। प्रतिनिधिसभा विघटनविरुद्ध सर्वोच्चमा दर्ता भएका दर्जन बढी रिटमाथि गत आइतबारदेखि निरन्तर सुनुवाइ भइरहेको हो । यही पुस ५ गते प्रधानमन्त्री केपी ओलीले संसद विघटन गरेका थिए। संसद विघटनविरुद्ध सर्वोच्च अदालतमा दर्जन बढी रिट परेका छन् भने रिट निवेदकका तर्फबाट ३१० जनाले अधिवक्ताले नाम दर्ता गराएका छन्।"
प्रचण्डमाधवको लभ स्टोरी टिक्दैन : प्रधानमन्त्री ओली,"काठमाडौं : प्रधानमन्त्री केपी ओलीले पुष्पकमल दाहाल 'प्रचण्ड' र माधव नेपाल समूहले विभिन्न किसिमका हाउभाउ देखाएर सिनेमा देखाइरहेको टिप्पणी गरेका छन्। आफ्नो समूहको प्रेस संगठन नेपालको दोस्रो राष्ट्रिय सम्मेलनलाई सम्बोधन गर्दै ओलीले यस्तो बताएका हुन्। उनले प्रचण्ड र माधव समूहले अनेक हाउभाउ देखाएर जनतालाई झुक्याइरहेको समेत आरोप लगाए। प्रचण्ड नेपालको सम्बन्धलाई हिन्दी सिनेमासँगै तुलना गर्दै ओलीले यो सबै तमासा मात्र भएको जिकिर गरे। सिनेमा भनेको हिरो हुन्छ, हिरोइन हुन्छ । लभ परेको हुन्छ धुमधामसँग । हिरोइनी घाइते हुन्छ। हिरो ब्याकुल हुन्छ । दु:खी हुन्छ। रुन्छ । वास्तवमा केही पनि होइन। न तिनीहरुको लभ पर्या हो। घाइते पनि होइन। पीर परेको पनि होइन,' उनले भने,' यो सबै तमासा हो। त्यही मानिसहरु सिनेमा देखाउन आउँछन्। जनतालाई झुक्याउँछन्। हामीले त्यस्ता तत्तवहरुबाट सजक हुनुपर्छ।' उनले लोकतान्त्रिक बाटोलाई सही बाटोमा लैजानका निम्ति आफूले राजनीतिक लडाइरहेका गरिरहेको बताए। सभ्य समाजमा मात्र मानिस सुखी हुनेभन्दै प्रधानमन्त्री ओलीले त्यसका लागि जैविकी र मानवीय न्यायोचित आवश्यकताहरुको परिपूरित हुनुपर्नेमा जोड दिए। 'नेपाल समृद्धि हुनुपर्छ र नेपाली सुखी हुनुपर्छ। समृद्धिले मात्र सुख हुँदैन। त्यसका लागि जैविकी र मानवीय न्यायोचित आवश्यकताहरुको परिपूरित हुनुपर्छ। सामाजिक न्याय र समानता हुनुपर्छ। भयहरित वातावरण हुनुपर्छ। कसैबाट अपमानित नहुने अनुभूति सबैमा हुनुपर्छ।' सम्बोधनका क्रममा प्रधानमन्त्री ओलीले आफूहरू रातो झण्डा बोक्नेहरु भएको बताएका छन् । हामी रातो झण्डा फहराउने हौं, पेरिसडाडाँमा जस्तो कालो झण्डा बोक्ने होइनौं । रातो बेलुन उडाउने हौं, कालो बेलुन उडाउने होइनौं । सडकमा रातो झण्डा बोक्ने हौं, कालो झण्डा बोक्ने होइनौं, ओलीले भने । संसद विघटनविरुद्ध नेकपाको प्रचण्डनेपाल पक्षको राष्ट्रिय युवा संघ नेपालले बिहीबार काठमाडौँमा कालो बेलुन उडाएर विरोध जनाएपछि प्रधानमन्त्री ओलीले यस्तो अभिव्यक्ति दिएका हुन्।"
दाहालनेपाल समूहको जुलुसमा निर्धारित नारा मात्र लगाइने,"काठमाडौं : नेपाल कम्युनिष्ट पार्टी (नेकपा) दाहालनेपाल समूहले प्रतिनिधिसभा विघटनको विरोधमा हुने जुलुसलाई मर्यादित बनाउँदै निर्धारित नारा मात्र लगाउनुपर्ने निर्देशिका जारी गरेको छ। केन्द्रीय सङ्घर्ष समितिले सभालाई पनि व्यवस्थित बनाउन आग्रह गरेको छ। सभालाई नेकपाका अध्यक्षद्वय माधवकुमार नेपाल र पुष्पकमल दाहाल प्रचण्ड, वरिष्ठ नेता झलनाथ खनाललगायतले सम्बोधन गर्ने जनाइएको छ। यही माघ ३ गते बसेको सङ्घर्ष समितिको बैठकले प्रतिनिधिसभा विघटनको विरोध तथा लोकतन्त्र, संविधान र जनअधिकारको रक्षाका लागि माघ ९ गते विरोध प्रदर्शन गर्ने निर्णय गरेको थियो। बैठकले विरोध प्रदर्शनमा व्यापक जनसहभागितासहित ऐक्यबद्धता जाहेर गर्न सम्पूर्ण राजनीतिक दल, नागरिक समाज, विभिन्न सङ्घसङ्गठन तथा जनसमुदायमा अपील गरेको थियो।"
कारवाहीमा परेका वडाध्यक्ष पदमुक्त,बागलुङ : जिल्लाको ढोरपाटन नगरपालिका नगरपालिकाका एक वडाध्यक्ष अन्ततः पार्टीको आन्तरिक विवादको शिकार बनेका छन् । राष्ट्रिय जनमोर्चाबाट निर्वाचित ढोरपाटन नगरपालिका वडा नम्बर४ का वडाध्यक्ष तिलक पुन र सोही वडाका सदस्य तिलबहादुर फगामीलाई राष्ट्रिय जनमोर्चाकै सिफारिसमा निर्वाचन आयोगले सार्वजनिक सूचनामार्फत पदमुक्त गरेको हो । वडाध्यक्ष पदमुक्त भएपछि ढोरपाटनको वडा नम्बर ४ खुङगावासीलाई सिफारिसलगायतका काममा समस्या देखिएको छ । यसका विषयमा ढोरपाटन नगरपालिकाले बैठक राखेर मौजुदा वडा सदस्यमध्ये एकलाई कार्यवाहक अध्यक्षको जिम्मेवारी दिने तयारी गरेको नगर प्रमुख देवकुमार नेपालीले बताए । राष्ट्रिय जनमोर्चाको पश्चिम क्षेत्रमा पार्टीको आन्तरिक विवाद चुलिँदै गएपछि आफ्नै दलबाट लोकप्रिय मत लिएर जनप्रतिनिधिमा निर्वाचित पुन र फगामीलाई पदमुक्त गर्न आयोगलाई पत्राचार गरेको थियो । राष्ट्रिय जनमोर्चाका केन्द्रीय अध्यक्ष चित्रबहादुर केसीको हस्ताक्षरसहितको विज्ञप्ति जारी गर्दै जनमोर्चा परित्याग गरेका पुन र फगामीलाई आयोगले पदमुक्त गरेको जनाएका छ। राष्ट्रिय जनमोर्चा केन्द्रीय कमिटीले वडाध्यक्ष र सदस्य दुवैले दल त्याग गरेको सिफारिस निर्वाचन आयोगलाई लिखित रुपमा पेश गरेपछि राजनीतिक दलसम्बन्धी ऐन २०७३ को दफा ३१ र ३२ तथा राजनीतिक दलसम्बन्धी नियमावली २०७४ को नियम २२ बमोजिम अध्यक्ष र सदस्य पद स्वतः रिक्त भएको सूचना प्रकाशन भएको राष्ट्रिय जनमोर्चा बागलुङका जिल्ला अध्यक्ष अमर थापाले बताए । गत वर्षको कात्तिक १२ गते जनमोर्चाका कार्यकर्ताबीचको झडपमा परी पुन र फगामी गम्भीर घाइते भएका थिए । झडपमा वडाध्यक्ष पुनसहित अन्य कार्यकर्ता गम्भीर घाइते भएका थिए। तर वडाध्यक्ष पुनसहित उनी पक्षीय कार्यकर्तामाथि ज्यान मार्ने उद्योग गरेको आरोपमा जिल्ला अदालतमा मुद्दा दर्ता भएको छ । अध्यक्ष पुनलाई प्रहरीले ज्यान मार्ने उद्योग मुद्दामा पक्राउ गरी हिरासतमा राखेको जिल्ला प्रहरी कार्यालयका प्रहरी निरीक्षक बिजय भण्डारीले जानकारी दिए। घटनामा सातजनाविरुद्ध मुद्दा दायर गरिएको छ भने उनीहरुको पनि खोजी भइरहेको भण्डारीले बताए।
राष्ट्रपति भण्डारी र प्रधानमन्त्री ओलीले दिए बाइडेनलाई बधाई,"काठमाडौं : मुलुकको उच्च नेतृत्वबाट संयुक्त राज्य अमेरिकाको नवनिर्वाचित नेतृत्वले कार्यभार सम्हालेकामा शुभकामना सन्देश सम्प्रेषण भएका छन्। राष्ट्रपति विद्यादेवी भण्डारीले जोसेफ रोबिनेट्टी बाइडेनले अमेरिकाको ४६ औँ राष्ट्रपतिको कार्यभार सम्हालेकोमा बधाई ज्ञापन गरेकी छन्। नेपालअमेरिका सम्बन्ध सुमधुर रहेको जनाउँदै राष्ट्रपति भण्डारीले आज उनलाई पठाएको बधाई सन्देशमा नेपालको सामाजिकआर्थिक विकासका लागि अमेरिकाबाट प्राप्त सहयोगको सराहना गरिन्। उन्नत एवं बहुआयमिक नेपालअमेरिका सम्बन्ध राष्ट्रपति वाइडेनको कार्यकालमा अझ विस्तृत एवं घनीभूत हुने विश्वास व्यक्त गर्दै उनले कोभिड१९ समस्या सम्बोधन गर्न नवनेतृत्वलाई सफलता मिल्ने कामना गरेको परराष्ट्र मन्त्रालयले जनाएको छ। सन्देशमा राष्ट्रपति भण्डारीले आफ्ना अमेरिकी समकक्षीको कार्यकालको सफलताको कामना पनि गरेकी छन्। यसैगरी उपराष्ट्रपति नन्दबहादुर पुनले कमलादेवी ह्यारिसलाई बधाई सन्देश पठाउँदै अमेरिकाको इतिहासमा प्रथम महिला उपराष्ट्रपति निर्वाचित भएकोमा प्रशंसा गरेका छन्। लैङ्गिक समानता, सामाजिक न्याय र जलवायु परिवर्तनजस्ता विषयलाई अमेरिकाको नयाँ नेतृत्वले प्राथमिकतामा राखेकामा उपराष्ट्रपति पुनले सराहना गरिन्। पुरानो मैत्रीलाई सबल तुल्याइने छः प्रधानमन्त्री प्रधानमन्त्री केपी शर्मा ओलीले राष्ट्रपति वाइडेनको सक्षम नेतृत्वमा अमेरिकाले निरन्तर प्रगति र समृद्धि हासिल गर्ने विश्वास व्यक्त गरेका छन्। अमेरिकासँगको पुरानो मैत्रीलाई सबल तुल्याउने प्रतिबद्धता व्यक्त गर्दै सन्देशमा प्रधानमन्त्री ओलीले पारस्परिक हित र चासोका विषयमा द्विपक्षीय तथा अन्तरराष्ट्रिय महत्वका मामिलालाई अघि बढाउन बहुपक्षीय तहमा अमेरिकी नयाँ नेतृत्वसँग सहकार्य गर्ने नेपालको चाहना व्यक्त गरे। सहयोग, आर्थिक साझेदारी तथा दुई देशबीच जनस्तरको सम्बन्धमा आधारित नेपालअमेरिका सम्बन्धले आगामी वर्षमा नयाँ उचाइ चुम्ने विश्वास पनि उनले व्यक्त गरे। यसैगरी राष्ट्रियसभा अध्यक्ष गणेशप्रसाद तिमिल्सिनाले उपराष्ट्रपति ह्यारिसलाई बधाई सन्देश पठाउँदै नेपालअमेरिका सम्बन्ध अझ सुदृढ तुल्याउन तथा नेपालको सङ्घीय संसद् र अमेरिकी संसद्बीच सहयोग अभिवृद्धि गर्ने आफ्नो अभिलाषा प्रकट गरे।"
नेकपाको विभाजनले प्रदेश सरकारमा पनि अलमल,"धनगढी : नेकपाको आन्तरिक विभाजन र तानातानले गर्दा सुदुरपश्चिम प्रदेश सरकारले पूर्णता पाउन सकेको छैन। एक महिनादेखि रिक्त भएका मन्त्री पदमा मुख्यमन्त्रीले नियुक्त गर्न सकेका छैनन्। सुदूरपश्चिम प्रदेशमा दुई मन्त्रालयमा मन्त्री नियुक्त गर्न सकस परेको छ। संघीय सदन भंग भएपछि सुदूरपश्चिम सरकारमा दुई मन्त्रालय खाली भएका थिए। भौतिक पुर्वाधार मन्त्री पठान सिह बोहरा ओली समुहमा लागेको भन्दै मुख्यमन्त्री त्रिलोचन भट्टले उनलाई पुस १४ गते पदमुक्त गरेका थिए। त्यसको झण्डै एक हप्तापछि पुस २२ गते आर्थिक मामिला तथा योजना मन्त्री झपटबहादुर बोहराले पदबाट राजीनामा दिएका थिए। झपटबहादुर बोहरा, ओली समुहका केन्द्रीय सदस्य मनोनित भएका थिए। अहिले यी दुबै मन्त्रालय खाली छन्। भौतिक पुर्वाधार मन्त्रालय प्रदेशको सबैभन्दा बढी विकास बजेट भएको मन्त्रालय हो। त्यस मन्त्रालयको जिम्मेवारी मुख्यमन्त्री भट्ट आफैँले लिएका छन्। पठान सिंह बोहरालाई पदमुक्त गरेकै भोलिपल्ट मन्त्रालय पुगेर उनले, यो मन्त्रालय आफू मातहतमा रहेको भन्दै कर्मचारीहरुलाई ब्रिफिङ गरेका थिए। किन भएन मन्त्रीमण्डल विस्तार ? संविधान अनुसार मन्त्रीमण्डलको विस्तार, पुर्नगठनको अधिकार मुख्यमन्त्रीलाई हुन्छ। तर सुदूरपश्चिमका मुख्यमन्त्री त्रिलोचन भट्ट मन्त्रीमण्डल विस्तारका लागि सकसमा परेका छन्। दुई वटा मन्त्रालय खाली छन्, भौतिक पुर्वाधार मन्त्रालय खाली भएको २४ दिन र आर्थिक मामिला तथा योजना मन्त्रालय खाली भएको १५ दिनसम्म पनि मन्त्री नियुक्त भएका छैनन्। मुख्यमन्त्री भट्टलाई मन्त्रीका आकांक्षी बढी देखिएकाले व्यवस्थापनका लागि सकस परेको हो। अहिले ६ जना प्रदेश सभा सदस्यहरुले मन्त्रीका लागि दाबी पेश गरिरहेका छन्। पार्टीका प्रमुख सचेतक तारा लामा तामाङ, सचेतक अक्कल रावल, दार्चुलाबाट प्रदेश सभा सदस्य मानबहादुर धामी, डोटीबाट प्रदेश सभा सदस्य पुर्णा जोशी, कैलालीबाट निर्वाचित सदस्य तथा पुर्व संविधान सभा सदस्य विरमान चौधरी र पुर्व सामाजिक विकास मन्त्री दीर्घ सोडारी अहिले प्रदेश मन्त्रीका प्रमुख दाबेदार हुन्। संसद भंग भएर दुई समुहमा विभाजित नेकपाभित्र, सुदूरपश्चिम प्रदेश सभामा पनि दुई समुह देखिएका छन्। ५३ सदस्यीय प्रदेश सभामा तत्कालीन नेकपाबाट ३९ जनाले चुनाव जितेका थिए। त्यसमध्ये अहिले प्रचण्ड नेपाल समुहमा ३० जना प्रदेश सभा सदस्य छन्। ७ जना ओली समुहमा खुलेका छन् भने बझाङबाट निर्वाचित अर्जुनबहादुर थापा र दार्चुलाबाट निर्वाचित निर्मला जोशी क्रमश: सभामुख र उपसभामुख हुन्। नेकपाको ३७ जनाको अंक गणितमा ३० जना प्रचण्ड नेपाल समुह र ७ जना ओली समुहमा प्रस्ट देखिएका छन्। तर मन्त्रीमण्डल विस्तार हुने बित्तिकै यो अंक गणित फेरिन सक्छ, यो सम्भावना देखिएकाले पनि मुख्यमन्त्रीलाई मन्त्रीमण्डल विस्तारमा सकस भइरहेको हो, ओली समुहका प्रदेश सभा सदस्य लिलाधर भट्टले भने, केही प्रदेश सभा सदस्य मन्त्री हुन पाउने आशमा अहिले उतै देखिएका छन्। मन्त्री नबनेपछि, उनीहरुले समुह फेर्ने सम्भावना छ। प्रदेशको मन्त्रीमण्डल गठन भएकै बेला, दीर्घ सोडारी सामाजिक विकास मन्त्री भएका थिए। उनलाई, यौन हिंसा गरेको आरोपमा पार्टीले कारवाही गरेको थियो तर संसद विघटन भएपछि पार्टीमा देखिएका दुई समुहपछि उनको कारवाही फुकुवा भएको छ। ओली नेतृत्वको पार्टीले कारवाही गरेका उनलाई, प्रचण्ड नेतृत्वको नेकपाले फुकुवा गरिदिएको छ। सोडारीले, आफ्नो पार्टीको कारवाही फुकुवा भएसँगै आफैं जिल्ला अध्यक्ष रहेको र आफ्नो सम्मानका लागि गुमेको मन्त्री पद पनि पाउनुपर्ने अडान राखेका छन्। यद्यपि उनलाई पार्टीको कैलाली जिल्ला अध्यक्षमा सपथ भने खुवाइएको छैन। कारवाहीका बेला मन्त्री पनि थिए, पार्टी अध्यक्ष पनि थिए, अहिले फुकुवा भएका बेला ती दुबै पद हुनुपर्ने उनको दाबी छ, प्रचण्ड नेपाल समुहका एकजना प्रदेश सभा सदस्यले भने। नेकपाका पार्टी सचेतक तारालामा तामाङ पनि अहिले मन्त्रीका प्रबल दाबेदार हुन्। उनले, अहिलेका मुख्यमन्त्रीले राम्रो काम नगरेको भन्दै विगतमा दुई पटक सरकार परिवर्तनका लागि हस्ताक्षर अभियानको समेत नेतृत्व लिएका थिए। भौगोलिक रुपमा पनि कञ्चनपुर जिल्लाका मन्त्रीमण्डलमा प्रतिनिधित्व छैन। मुख्यमन्त्री भट्ट र पार्टी ईञ्चार्ज भीम रावल मन्त्रीमण्डल विस्तारमा अझै ढिलाइ गर्ने पक्षमा छन्। पार्टीमा छलफल त चलेको छ, तर अदालत, निर्वाचन आयोगको निर्णय र अझै अरु धेरै कुराहरु पर्खिनुपर्छ भन्ने सुझाव आएको छ, त्यसैले मन्त्रीमण्डल विस्तारमा केही ढिला हुनसक्छ, प्रचण्ड नेपालल समुहका प्रदेश सभा सदस्य विरमान चौधरीले भने। प्रदेश सरकारले, अहिले मन्त्रालयहरु तोडेर भए पनि आकांक्षीहरुलाई मिलाउने तयारी पनि गरिरहेको बताइएको छ। सामाजिक विकास मन्त्रालयभित्र शिक्षा, स्वास्थ्य, महिला बालबालिका खेलकुद सहितका क्षेत्र छन्, त्यसलाई पनि दुई मन्त्रालय बनाउन सकिन्छ, उद्योग वन वातावरण तथा पर्यटन मन्त्रालय पनि ठुलो क्षेत्र भएको मन्त्रालय हो, यसलाई पनि तोडन सकिन्छ, प्रदेश सरकार त्यसका लागि पनि छलफलमा छ, एकजना प्रदेश सभा सदस्यले भने। मुख्यमन्त्रीका स्वकीय सचिव शिवसिंह ओलीले पनि मन्त्रालय विभाजन, संसदीय समितिहरु थप्ने कुरामा पनि छलफल चलिरहेको बताएका छन्। पार्टीमा छलफल त भएको छ, अझ मुख्यमन्त्रीबाहेकका सबै मन्त्रीहरु परिवर्तन गरेर नयाँ राख्ने कुरामा पनि छलफलमा आएको छ, तर पार्टीले त्यसको निर्णय गर्छ, उनले भने।"
डाभट्टराईको टिप्पणी : कोरोनासँगैसँगै ओली भाइरससँग लड्नुछ,"काठमाडौं : पूर्वप्रधानमन्त्री तथा जनता समाजवादी पार्टी (जसपा) अध्यक्ष डा बाबुराम भट्टराईले नेपाल भित्रिन लागेको कोरोना भाइरस (कोभिड१९) विरुद्धको खोपप्रति टिप्पणी गरेका छन्। भारत सरकारले नेपाललाई कोरोनाविरुद्ध १० लाख डोज भ्याक्सिन अनुदानमा उपलब्ध गराउने भएपछि नेता भट्टराईले खोप पनि मागेर ल्याउनुपर्ने अवस्था आएको भन्दै टिप्पणी गरेका हुन्। उनले कोरोनाविरुद्धको खोप मागेरै ल्याउनुपर्ने अवस्था आएको भन्दै प्रधानमन्त्री केपी ओलीको कटाक्ष पनि गरेका छन्। नेता भट्टराईले बिहीबार सामाजिक संजाल ट्टीटरमा लेखेका छन्,' 'मागेको धोतीले मेरो लाज छोपिन्नभन्ने गीत रेडियोमा खुबै सुनिन्थ्यो! ऐले कोरोना माहामारी विरूद्धको खोप पनि मागेर लगाउनुपर्ने अवस्था छ। त्यो पनि चार लाख अर्थात् डेढ प्रतिशत जनतालाई मात्र पुग्ने रे! बाँकीलाई कहिलेसम्म होला, कता हात थाप्ने होला? फेरि कोरोना सँगसँगै ओली भाइरससँग लड्नु छ!।' भारत सरकारले अनुदानमा उपलब्ध गराएको कोरोना खोप बिहीबार नेपाल आइपुग्दैछ। नेपालको जनसंख्याको ३ प्रतिशतलाई पहिलो चरणको खोप लगाइने स्वास्थ्य मन्त्रालयले जनाएको छ। पहिलो चरणमा आउने खोप कोभिड१९ विरुद्ध अग्रपंक्तिमा कार्यरत चिकित्सक, नर्स तथा अन्य स्वास्थ्यकर्मी,सरसफाइकर्मी, एम्बुलेन्स चालक, शव व्यवस्थापनमा खटिएकालगायतलाई दिइनेछ।"
एसिडी फोरममा नेपालको जोड : 'कोभिडविरुद्धको खोपमा सहज पहुँच',"काठमाडौ : नेपालले कोभिड१९ को महामारीबाट पार पाउन अत्यावश्यक औषधि तथा खरीद गर्न सकिने खोपमा सहज पहुँच सुनिश्चित गर्नु अपरिहार्य भएकामा जोड दिएको छ । एशिया सहयोग संवाद (एशिया कोअपरेशन डाइलग, एसिडी) को नव प्राकृतिक, सुरक्षित एवं स्वस्थ पर्यटन विषयमा टर्कीको राजधानी अङ्कारामा बिहीबार भएको १७ औँ मन्त्रिस्तरीय बैठकलाई अप्रत्यक्षरुपमा सम्बोधन गर्दै परराष्ट्रमन्त्री प्रदीपकुमार ज्ञवालीले कोभिड१९ महामारीविरुद्धको लडाइँमा एसिडीका सदस्य राष्ट्र र निजी क्षेत्रका व्यापारिक प्रतिष्ठानबीच सघन सहयोग एवं साझेदारी अपरिहार्य भएको बताए। पर्यटन क्षेत्रसहित अर्थतन्त्र, जनजीविका र जीवनचक्रका सबै पक्षलाई कोभिड१९ अघिको अवस्थामा फर्काउन सदस्य मुलुकबीच त्यस्तो साझेदारी एवं सहयोग अत्यावश्यक भएको उनको कथन थियो । भोक र रोगबाट आफ्ना नागरिकको जीवन रक्षा गर्नु नेपाल सरकारको उच्च प्राथमिकता भएको बताउँदै परराष्ट्रमन्त्रीले अर्थतन्त्रलाई गतिशील तुल्याउने तथा रोजगारीका अवसर गुम्न नदिन पर्यटनसँग सम्बन्धित गतिविधिमा स्वास्थ्यसुरक्षासम्बन्धी सबै नियम इमान्दारीपूर्वक कार्यान्वयन गरिएको जानकारी दिए। पूर्वाधार विकास तथा तिनको गुणस्तर सुधार एसिडी क्षेत्रका सबै किसिमका सम्पर्क सञ्जालका निम्ति महत्वपूर्ण छन् भन्दै उनले नेपाजस्तो भूपरिवेष्टित देशका लागि अविकासको खाडल पुर्न तथा न्यायोचित एवं समावेशी विकासका निम्ति त्यस्ता पूर्वाधारको खाँचो रहेको बताए। एशियाली देशहरुको शान्ति, स्थायित्वका साथै साझा विकास र समृद्धिका लागि सदस्य राष्ट्रहरूबीच आपसी विश्वास, समझदारी, सहयोग र सहकार्य अझ घनिभूत हुनुपर्नेमा मन्त्री ज्ञवालीले जोड दिए । एसिडीको वर्तमान अध्यक्ष राष्ट्र टर्कीले उक्त बैठक आयोजना गरेको हो ।"
संसद् विघटनको विरोधमा कांग्रेसले देशभरका वडामा प्रदर्शन गर्दै,"काठमाडौं : संसद विघटनविरुद्ध नेपाली कांग्रेसले बिहीबार देशभर नै प्रदर्शन गर्दैछ। ६,७४३ वडामा एकसाथ विरोध प्रदर्शन गर्न लागेको हो। प्रदर्शनसँगै आयोजित सभालाई विभिन्न नेताहरुले सम्बोधन गर्ने छन्। वडा स्तरीय प्रदर्शनमा पनि घरघरबाट सहभागिता जनाएर प्रभावकारी रुपले सफल सभापति देउवाले आग्रह गरेका छन्। संविधानमा भएको व्यवस्था प्रतिकुल, जनभावना विपरीतको कार्य विरुद्ध एकमत भएको नेपाली कांग्रेसले जनाएको छ। संसद् विघटनको कदमलाई असंवैधानिक र अलोकतान्त्रिक ठहर गरेर नेपाली कांग्रेसले पुस १३ गते १६५ निर्वाचन क्षेत्रमा, पुस २५ गते ३३० प्रदेशसभा निर्वाचन क्षेत्रमा तथा माघ ३ गते ७५३ पालिकाहरुमा विरोध प्रदर्शन गरिसकेको छ।"
नेपाल आइपुग्यो कोरोनाविरुद्धको खोप,"काठमाडौं : भारत सरकारले नेपाललाई उपलब्ध गराएको कोरोनाविरुद्धको खोप नेपाल आइपुगेको छ। बिहीबार बिहान इयर इन्डियाको विमानबाट खोप काठमाडौं ल्याइएको हो। त्रिभुवन अन्तर्राष्ट्रिय विमानस्थलमा नेपालका लागि भारतीय राजदूत विनयमोहन क्वात्राले स्वास्थ्य मन्त्रालयलाई खोप हस्तान्तरण गर्ने कार्यक्रम छ। खोपलाई टेकुस्थित स्वास्थ्य सेवा विभागमा भण्डारण गरिनेछ । स्वास्थ्य सेवा विभागबाट प्रत्येक प्रदेशको भण्डारण केन्द्रमा खोप पठाइने स्वास्थ्य मन्त्रालयले जनाएको छ। भारतले बुधबार नेपाललाई १० लाख डोज कोरोना खोप अनुदानमा दिने घोषणा गरेको थियो। अक्सफोर्ड एस्ट्राजेनेकाले विकास गरेको तथा सेरम इन्स्टिच्युट अफ इन्डियाले उत्पादन गरेको कोभिसिल्ड खोप भारतले नेपाललाई दिएको हो। भारतले नेपाललाई दियो १० लाख डोज कोरोना भ्याक्सिन पहिलो चरणमा स्वास्थ्यकर्मी, सरफाइकर्मी, सुरक्षाकर्मी, एम्बुलेन्स चालक तथा शव व्यवस्थापन गर्ने टोलीलाई खोप दिइने मन्त्रालयले जनाएको छ।"
"सर्लाहीमा बस दुर्घटना: २ जनाको मृत्यु, १७ घाइते","मलंगवा: पूर्वपश्चिम राजमार्ग अन्तर्गत सर्लाहीको हरिवन नगरपालिका ४ मा बिहीबार बिहान बस पल्टिँदा २ जनाको मृत्यु भएको छ । १७ जना घाइते भएका छन् । दाङबाट पूर्वको काकडभिट्टा जाँदै गरेको ना ५ ख ४४८८ नम्बरको बस अनियन्त्रित भइ पल्टिँदा एक यात्रुको घटनास्थलमै र अर्को एकको उपचारका लागि अस्पताल लैजाँदै गर्दा बाटोमा मृत्यु भएको हो । १७ जना घाइतेमध्ये ५ जनाको अवस्था गम्भीर रहेको जिल्ला प्रहरी कार्यालय सर्लाहीले जनाएको छ । मृत्यु हुनेमा दाङको राप्ती गाउँपालिका ५ की ३६ वर्षीया राजकुमारी चौधरी र सोही स्थानकी २३ वर्षीया निर्मला चौधरी रहेको जिल्ला प्रहरी कार्यालय सर्लाहीका प्रहरी नायव उपरीक्षक मदन कुँवरले जानकारी दिएका छन् । राजकुमारीको घटना स्थलमै मृत्यु भएको हो । निर्मलालाई उपचारका लागि बीरगंज लैजाँदै गर्दा बाटोमा मृत्यु भएको प्रहरीले जनाएको छ । गम्भीर घाइते हुनेहरुमा रुपन्देही, बुटवल बस्ने ३५ वर्षीय बस चालक अर्जुन ज्ञावली, सहचालक रुपन्देही लुम्बिनी बस्ने २३ वर्षीय किशोर सुबेदी, दाङ राप्ती बस्ने २३ वर्षीया रिता चौधरी, महोत्तरीका ३५ वर्षीय बसन्त कुमार ठाकुर र बाराकी ३० वर्षीया सरिता चौधरी रहेका छन् । सबैजनाको वीरगंजको न्युरो अस्पतालमा उपचार भइरहेको छ । अरु घाइतेहरुको पनि उपचार भइरहेको बताइएको छ । दाङकी आशा चौधरी, सोही स्थानकी सुमित्रा चौधरी, लक्ष्मी नारायण चौधरी, अमृता चौधरी, पुष्पा चौधरी, दाङकै अजय ब पुन, मितेश चौधरी, रुपन्देहीका सन्तोष पाण्डे, काठमाडौँका सन्तोष नकर्मी, दाङ राप्ती गापा७ का शोरम चौधरी, रोल्पाका सेतु रोका र सोही जिल्लाका अर्जुन कुमार रोका घाइते भएको जिल्ला प्रहरी कार्यालय सर्लाहीले जनाएको छ । ३० जना सबार बस हरिवन बजार भन्दा पूर्व अनियन्त्रित भइ सडकबाट १० मिटर तल खसेको थियो । घटनाबारे थप छानविन भइरहेको जिल्ला प्रहरीले जनाएका छ ।"
मोटरसाइकल दुर्घटनामा दुई युवकको मृत्यु,राजविराज : तीन जना सवार मोटरसाइकल दुर्घटना हुँदा सप्तरीमा बिहीबार बिहान दुई युवकको मृत्यु भएको छ। सप्तरीको खडक नगरपालिका११ बनौलीस्थित हुलाकी राजमार्गमा भएको दुर्घटनामा मोटरसाइकल चालक र बीचमा सवार युवकको मृत्यु भएको जिल्ला प्रहरी कार्यालय सप्तरीले जनाएको छ। जिल्ला प्रहरी कार्यालय सप्तरीका सुचना अधिकृत डिएसपी भुवनेश्वरप्रसाद साहका अनुसार प्रदेश २०१००१प ६१४६ नम्बरको मोटरसाईककल दुर्घटना हुँदा चालक खडक नगरपालिका११ बनौलीका २१ वर्षीय शिवेन्द्र साह र बीचमा सवार २५ वर्षीय अरविन्द यादवको मृत्यु भएको हो। उनीहरुलाई उपचारका लागि राजविराज ल्याउँदै गर्दा बाटोमा मृत्यु भएको प्रहरीले जनाएको छ। पोष्टमार्टमका लागि दुबै शव राजविराजस्थित गजेन्द्रनारायण सिंह अस्पतालमा राखिएको छ। पश्चिमबाट पूर्वतर्फ जाँदै गरेको सो मोटरसाइकल पछाडि सवार सोही ठाउँका २१ वर्षीय सुनिलकुमार चौधरी गम्भीर घाइते भएका छन्। उनको टाउको र शरीरको विभिन्न भागमा चोटपटक लागेको छ। घाइते चौधरीलाई उपचारका लागि छिन्नमस्ता अस्पताल राजबिराजमा भर्ना गरिएको छ। तीन जना सवार तीव्र गतीको मोटरसाइकल आफैँ अनियन्त्रित भई दुर्घटना भएको डिएसपी साहले बताए।
अन्नपूर्ण आधार शिविर जान पिसिआर रिपोर्ट नचाहिने,"गण्डकी : अन्नपूर्ण आधार शिविरका पदमार्गमा जान अब पिसिआर रिपोर्ट आवश्यक नपर्ने भएको छ। पर्यटकका लागि पिसिआर रिपार्ट अनिवार्य गरी यही माघ १ गतेदेखि विश्वको चर्चित उक्त पदमार्ग खुला गरिएको थियो। छोम्रोङ पर्यटन व्यवसायी समितिको मङ्गलबार बसेको बैठकले अबदेखि पदयात्रीका लागि पिसिआर रिपोर्ट नचाहिने निर्णय गरेको हो। समितिका सचिव दिलीप गुरुङका अनुसार कोरोना सङ्क्रमणको दर घट्दै गएको र जनजीवन सामान्य अवस्थामा फर्किँदै गरेको अवस्थालाई दृष्टिगत गरी पिसिआर रिपोर्ट अनिवार्य नठानेर यस्तो निर्णय लिइएको हो। 'हामीले केही समयअघि पाहुनाका लागि होटल खुला राखे पनि कोरोना रिपोर्ट बोकेर मात्रै आउनुपर्ने भनेका थियौँ', उनले भने, 'अब कोरोना सङ्क्रमण पनि घट्दै गएको र जनजीवन पनि सामान्य अवस्थामा फर्किएका कारण पिसिआर रिपोर्ट अलि झन्झटिलो महसुस गरी समितिले यस्तो निर्णय लिएको हो।' आधार शिविर आउने पदयात्रीलाई स्वास्थ्य अवस्था मध्यनजर गर्दै आवश्यक सतर्कता अपनाएर मात्रै आउन समितिले भनेको छ। पदमार्गअन्तर्गत देउरालीसम्म होटल पूर्णरूपमा खुलेको त्यहाँबाट माछापुच्छ्रे आधार शिविर दुई घण्टा र अन्नपूर्ण आधार शिविर थप आधा घण्टामा पुग्न सकिने उनले जानकारी दिए। अहिलेका अवस्थामा अन्नपूर्ण आधार शिविरसम्म पुगी देउराली आएर बास बस्न सकिने सचिव गुरुङको भनाइ छ। यही हप्ताभित्रमा माछापुच्छ्रे र अन्नपूर्ण आधार शिविरमा पनि होटेल खुलाउने तयारी गरिएको समितिले जनाएको छ। आगामी फागुनबाट कामदारसमेत फर्किएपछि अन्नपूर्ण आधार शिविर पूर्णरूपमा खुल्ने र हालका लागि आधार शिविर पुगी देउरालीसम्म फर्केर बस्ने व्यवस्था मिलाइएको छ। देउरालीबाट आधार शिविरसम्म जानका लागि स्थानीय पथप्रदर्शक व्यवस्थासमेत गरिएको उनले जानकारी दिए।"
"सिकारुले ट्याक्टर चलाउँदा दुर्घटना: एकको मृत्यु, चार घाइते","राजविराज : सप्तरीको कञ्चनरूप नगरपालिका११ ठेलियाको नहरस्थित भित्री सडक खण्डमा प्रदेश०२०१००१ त ००३२ नम्बरको ट्याक्टर दुर्घटना हुँदा सोही ठाउँका १८ वर्षीय रामअशिष रामको मृत्यु भएको प्रहरीले जनाएको छ । चालकसहित चार जना घाइते भएका छन् । घटनास्थलमा नै मृत्यु भएका मृतकको शव पोष्टमार्टमका लागि बिहीबार साँझ नै राजविराजस्थित गजेन्द्रनारायण सिंह अस्पतालको शव गृहमा ल्याइएको छ । प्रत्यक्षदर्शीहरुका अनुसार ट्याक्टरका चालक भर्खर ड्राइभिङ सिक्दै गरेका सिकारु चालक थिए । ट्याक्टर आफैँ अनियन्त्रत भइ पल्टिएको र चालक १७ वर्षीय विशाल राम, ट्याक्टरमा सवार १६ वर्षीय कृष्ण साह, १७ वर्षीय सुनिलकुमार राम र अग्निसाई र कृष्णसवरण गाउँपालिका२ मटिगढाका २१ वर्षीय मदन साह घाइते भएको डिएसपी भुवनेश्वरप्रसाद साहले बताए । घाइतेहरुको खुट्टा, पेट, टाउको र शरिरका विभिन्न भागमा चोट लागेको बताइएको छ । घाइतेमध्ये कृष्णको अवस्था गम्भीर रहेको छ । घाइतेहरुलाई उपचारका लागि सप्तरीको रूपनीस्थित युनिक अस्पतालमा भर्ना गरिएको छ ।"
वकिलका प्रश्न : राजपत्रमा नआउँदासम्म संसद् विघटन भएको कसरी मान्ने ?,"काठमाडौं : प्रतिनिधिसभा विघटन विवादमा दायर भएका एक दर्जन रिटमाथिको बहस संवैधानिक इजलासमा थप पेचिलो बन्दै गएको छ। इजलासबाट कानुन व्यवसायीलाई प्रश्नमाथि प्रश्न आइरहेका छन्। बिहीबारको सुनुवाइमा पनि संवैधानिक इजलासबाट कानुन व्यवसायीलाई प्रश्नमाथि प्रश्न सोधिएको छ। बहसका क्रममा कानुन व्यवसायीले संसद विघटन गर्ने राष्ट्रपति कार्यालयको सूचना आजसम्म राजपत्रमा प्रकाशित नभएको विषय उठाएका छन्। मन्त्रिपरिषदको सिफारिस बमोजिम गत पुस ५ गते राष्ट्रपति विद्यादेवी भण्डारीले संसद विघटन सदर गरेको सूचना राष्ट्रपति कार्यालयले जारी गरे पनि राजपत्रमा प्रकाशित नभएको प्रश्न निवेदकका कानुन व्यवसायीको छ। संवैधानिक इजलासमा बहस गर्दै अधिवक्ता ओमप्रकाश अर्यालले राष्ट्रपतिले जारी गरेको सूचना राजपत्रमा प्रकाशन नगरिएको जिकिर गरे। उक्त सूचना हालसम्म राष्ट्रपति कार्यालयको वेवसाइटबाहेक सिमित रहेको अर्यालले बताए। उनले राष्ट्रपतिद्वारा अनाधीकृत शक्तिको प्रयोग भएको भन्दै सच्याउन मागसमेत गरे। राष्ट्रपतिले सूचना फिर्ता लिनुपर्ने भनाइ अर्यालको छ। तत्कालीन राजा ज्ञानेन्द्रले पनि जनताको नासो जनतालाई फिर्ता गर्नु भएको थियो। राट्रपतिले पनि गल्ती स्वीकार्दै त्यो नासो फिर्ता गर्नुपर्छ, अधधिवक्ता अर्यालले भने। २०५२ सालमा मनमोहन अधिकारीले गरेको संसद विघटनलाई अदालतले बदर गरेपछि सभामुखको निवेदन वमोजिम संसद अधिवेशन डाकिएको दृष्टान्त पनि अर्यालले पेश गरे। अर्यालले अधिवेशन नबसेको ६ महिनाभन्दा बढी समय भइसकेकाले तत्काल अधिवेशन डाक्न राष्ट्रपति, प्रधानमन्त्री र सभामुखको नाममा आदेशको मागसमेत गरेका छन्। अर्यालपछि बहस गर्ने अधिवक्ता टिकाराम भट्टराईलाई इजलासबाट न्यायाधीश अनिलकुमार सिन्हाले संसद विघटनको सूचना राजपत्रमा प्रकाशित नभएको भन्ने आएको छ के हो ?, भन्दै प्रश्न गरे। भट्टराईले प्रकाशित नभएको जनाउ दिएपछि सिन्हाले आजको दिनमा संसद विघटन नै भएको छैन भनेर मान्ने हो त ? भन्दै प्रश्न सोधेका थिए। न्यायाधीश सिन्हाले रिट निवेदकले पनि असंवैधानिक कार्यलाई स्वीकार गरेर हिंडिराखेको अवस्थाबारे धारणासमेत माग गरेका थिए। विघटनको विपक्षमा बहस गर्ने अधिवक्ता भट्टराईको जिकिर थियो, प्रधानमन्त्री केपी ओलीको कार्यले संविधानवाद बच्ने कि नबच्ने प्रश्न उठेको छ। प्रधानमन्त्री ओली नेतृत्वको सरकार संविधानको धारा ७६ (२) अनुसारको रहेको दाबी भट्टराईले गरेका छन्। त्यसपछि प्रधानन्यायाधीश चोलेन्द्र शमशेर राणाले रिट निवेदकले धारा ७६(१) अनुसार सरकार गठनको दाबी गरिरहेका बेला धारा ७६ (२) को भनेर बहसमा दाबी गर्न मिल्ने नमिल्ने विषयमा भट्टराईको धारणा माग गरे। भट्टराईले न्याय निरुपणमा सहयोगका लागि बहसमा बृहद दृष्टिकोणसहितका धारणा र व्याख्या आउनसक्ने बताउँदै इजलासलाई आश्वस्त गरेका थिए। न्यायाधीश सपना मल्ल प्रधानले पनि संसदीय दलको नेता प्रधानमन्त्रीलाई नै स्वीकारेको अवस्था दर्शाउँदै सोही हैसियतमा गरेको काम भनेर वैधानिकता दिइराखेको हो ? भन्ने प्रश्न गरिन्। अधिवक्ता भट्टराईले तत्कालीन सभामुख सुभास नेम्बाङ र हालका महान्यायाधिवक्ता अग्नि खरेलले संविधान बनाउने बेला दिएका अभिव्यक्ति प्रमाणका रुपमा झिकाउन मागसमेत गरेका छन्। भट्टराईले खरेल र नेम्वाङको पाँच वर्षसम्म संसद विघटन गर्न नपाउने भन्दै बोलेका बोलेका भिडिओ क्लिप पेश गर्न माग राखेका हुन्। नेम्बाङ र खरेलले दिएको अभिव्यक्तिलाई स्रोतका रुपमा लिनुपर्ने भट्टराईको भनाइ थियो। बिहीबारको बहस निरन्तर चलिरहेको छ। बुधबारको बहसमा पनि प्रधानन्यायाधीश चोलेन्द्र शम्शेर राणाले इजलासबाट बहुमतको प्रधानमन्त्रीले संसद विघटन गर्न किन पाउँदैन ?, भन्दै कारण सोधेका थिए। रिट निवेदकका कानुनव्यवसायी रहेका वरिष्ठ अधिवक्ता डाचन्द्रकान्त ज्ञवालीले बहस गरिरहँदा प्रधानन्यायाधीश राणाको यस्तो प्रश्न सोधेका हुन्। ज्ञवालीले सरकार बन्ने सम्भावना हुँदासम्म संसद विघटन हुन नसक्ने गरी संविधानको धारा ७६ (१) र धारा ७६ (२) ले स्पष्ट पारेको भन्दै प्रस्ट्याए। धारा ७६ (५) बमोजिमको प्रधानमन्त्रीले विश्वासको मत लिन नसके मात्र धारा ७६ (३) बमोजिमको सरकारले संसद विघटन गर्न सक्छ, बहसमा ज्ञवालीले भने। संविधानको धारा ७६ (५) ले सोही धाराको उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा संसदको कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरे राष्ट्रपतिले प्रधानमन्त्री नियुक्त गर्ने प्रावधान छ। धारा ७६ को उपधारा ३ ले संसदको ठूलो दलको नेता प्रधानमन्त्री हुने व्यवस्था गरेको छ। प्रधानन्यायाधीश राणाले धारा ७६ (३) अनुसार सरकार बन्न नसक्ने स्थिति रहेमा धारा ७६ (१) वा (२) अनुसारको प्रधानमन्त्रीले संसद विघटन गर्न पाउने कि नपाउने भनेर प्रश्न गरेका हुन्। राणाले संसदमा दुई पार्टीको सिट संख्या बराबर भएको अवस्थामा स्थिति के हुने भनेर समेत जिज्ञासा राखेका थिए। संसदमा ठूलो पार्टी एउटा मात्र नभएमा र दुई वा दुई भन्दा बढी पार्टी मिलेर बनेको सरकारले बहुमत नपाए उपधारा १ अनुसारका प्रधानमन्त्रीले संसद विघटन गर्न पाएन र ?, राणाको प्रश्न थियो। जवाफमा ज्ञवालीले संविधानको व्याख्या अर्गानिक र डायनामिक दुई किसिमले गरिनुपर्ने बताए। प्रधानन्यायाधीश राणाले 'ठूलो दलको सम्भावना भयो भने सरकार बन्ने तर सम्भावना भएन भने के गर्ने ?' भन्दै प्रश्नसमेत गरेका थिए। वरिष्ठ अधिवक्ता ज्ञवालीले पहिले संविधानको लिखित रुप हेर्नुपर्ने, दोस्रो संविधानको सिंगो संरचना र तेस्रो संविधानको उद्देश्य हेर्नुपर्ने बताए। धारा ७६ का कुनै पनि प्रावधानले हालको अवस्थामा प्रधानमन्त्रीलाई राजनीतिक प्रश्न देखाएर संसद विघटनको कुनै पनि अधिकार नदिएको जिकिर लिए। अहिले पनि संसदको विश्वास प्रधानमन्त्रीलाई रहिरहेको अवस्था हो। यस्तो स्थितिमा संविधानले संसद विघटनको अधिकार प्रयोग गर्न दिँदैन, ज्ञवालीले भने। ज्ञवालीले धारा ७६ को व्यवस्था कसरी राखिएको थियो भनेर स्पष्ट हुन संविधानसभाको मस्यौदा समितिमा रहेर काम गरेका विज्ञलाई इजलासमा बोलाएर बुझ्न सकिने सुझावसमेत दिए। संवैधानिक इजलासमा चार दिन यता लगातार संसद विघटनविरूद्ध दायर भएका रिटमा बहस चलिरहेको छ। अर्का रिट निवेदकसमेत रहेका अधिवक्ता कन्चनकृष्ण न्यौपानेले विघटनलाई सदर गर्ने हो भने हरेक प्रधानमन्त्रीले संविधानलाई आफू अनुकुल व्याख्या गर्ने जिकिर गरे। न्यौपानेले विचाराधीन मुद्दामा प्रधानमन्त्रीले संसद पुनस्र्थापना हुँदैन भनेर हिँडेको भन्दै इजलासमा कुरा राखेपछि न्यायाधीश अनिल सिन्हाले भाषणबाट प्रभावित नहुने आश्वस्त पारेका थिए। बुधबार ९५ वर्षीय वरिष्ठ अधिवक्ता कृष्णप्रसाद भण्डारीलेसमेत बहस गरेका थिए। जनताको वारिसको रूपमा रहेको संसदलाई प्रधानमन्त्रीले आफ्नो दलभित्रको लडाइँमा स्वाहा बनाए, इजलासमा वयोवृद्ध भण्डारीले भने, जनताले दिएको सार्वभौम अधिकार मिचेको देख्दा मलाई बडो दुःख लाएको छ। छोरी कुटेर बुहारी तर्साउने काम भयो। पूर्व प्रधानमन्त्री मनमोहन अधिकारीले संसद विघटन गरेपछि सर्वोच्चले गरेको व्याख्यामा ध्यान दिनसमेत भण्डारीले आग्रह गरेका थिए। प्रतिनिसभा विघटनविरुद्धका रिटमा अब वकालतनामा थप गर्न नपाइने भएको छ। संवैधानिक इजलासले बहस छोटो गर्न वकालतनामा नथप्न कानुनव्यवसायीको ध्यानाकर्षण गरेको हो। बहसका लागि कानुनव्यवसायीहरूलाई समयसमेत तोकिएको छ। एकजनाका लागि बढीमा ३० मिनेट समय छुट्याइएको छ।"
"सर्लाही बस दुर्घटना : दुई जनाको मृत्यु, पाँच गम्भीर (अपडेट)","मलंगवा : सर्लाहीको हरिवन नगरपालिका४ मा बिहीबार बिहान बस पल्टिँदा दुई जनाको मृत्यु भएको छ। दाङबाट पूर्वको काकडभिट्टा जाँदै गरेको ना ५ ख ४४८८ नम्बरको बस अनियन्त्रित भई पल्टिएको हो। दुर्घटनामा १७ जना घाइते भएका छन्। घाइतेमध्ये ५ जनाको अवस्था गम्भीर रहेको जिल्ला प्रहरी कार्यालय सर्लाहीले जनाएको छ। मृत्यु हुनेमा दाङको राप्ती गाउँपालिका ५ की ३६ वर्षीया राजकुमारी चौधरी र सोह स्थानकी २३ वर्षीया निर्मला चौधरी रहेको जिल्ला प्रहरी कार्यालय सर्लाहीका प्रहरी नायव उपरीक्षक मदन कुवँरले जानकारी दिए। राजकुमारीको घटना स्थलमै मृत्यु भएको हो। निर्मलालाई उपचारका लागि बीरगंज लैजाँदै गर्दा बाटोमा मृत्यु भएको उनले बताए। गम्भीर घाइते हुनेहरुमा बस चालक रुपन्देही बुटवलका ३५ वर्षीय अर्जुन ज्ञावली, बस सहचालक रुपन्देही लुम्बिनीका २३ वर्षीय किशोर सुवेदी, दाङ राप्तीका २३ वर्षीया रीता चौधरी, महोत्तरीका ३५ वर्षीय बसन्तकुमार ठाकुर र बाराकी ३० वर्षीया सरिता चौधरी रहेका छन्। उनीहरुलाई वीरगंजको न्युरो अस्पतालतर्फ उपचारका लागि पठाइएको छ। बसमा ३० जना यात्रु सवार थिए। सर्लाहीमा यात्रु बस पल्टियो : दुईको मृत्यु, १९ जना घाइते"
काठमाडौं उपत्यकामा थप १९८ जनामा कोरोना संक्रमण,काठमाडौं : पछिल्लो २४ घन्टामा काठमाडौं उपत्यकामा १९८ जनामा कोरोना भाइरस (कोभिड१९) संक्रमण पुष्टि भएको छ। संक्रमित हुनेमा ७३ महिला र १२५ पुरुष रहेको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घण्टामा उपत्यकाका सहित ३३६ जनामा कोरोना भाइरस (कोभिड१९) संक्रमण पुष्टि भएको छ । ५ हजार ३० स्वाब परीक्षण गर्दा १२२ महिला र २१४ पुरुषमा संक्रमण देखिएको स्वास्थ्य तथा जनसंख्या मन्त्रालयले जनाएको छ। नेपालमा अहिलेसम्म २० लाख ३१ हजार ७५६ जनाको आरटी पीसीआर परीक्षण भएको छ। बिहीबार थप ५ हजार ३० स्वाब परीक्षण गरिएको थियो। योसहित कोरोना संक्रमितको संख्या २ लाख ६८ हजार ६४६ पुगेको छ । जसमध्ये २ लाख ६२ हजार ८६८ जनाले कोरोना जितेका छन् । बिहीबार थप २६६ जना डिस्चार्ज भएका छन्। यो ९७९ प्रतिशत हो। मन्त्रालयका अनुसार हालसम्म कोरोनाबाट मृत्यु हुनेको संख्या १९ सय ७९ पुगेको छ । बिहीबार थप ४ जनाको मृत्यु मन्त्रालयले पुष्टि गरेको छ। अहिले सक्रिय संक्रमितको संख्या ३ हजार ७९९ छ । यस्तै १७२ जना क्वारेन्टिनमा छन् भने ३ हजार ७९९ जना आइसोलेसनमा छन्। यस्तै मन्त्रालयका अनुसार कोरोनाका गम्भीर १५० जना आइसीयूमा र ३४ जनाको भेन्टिलेटरमा उपचार भइरहेको छ।
पहिरो पीडितको घर बनाउँदै प्रवासी म्याग्देली,"बेनी : म्याग्दी प्रवासी नेपाली संघ (मोना)ले गत बर्खाको पहिरोमा घरबास गुमाएका म्याग्दीका पहिरो पीडितहरुको आवास पुननिर्माण सुरु गरेको छ। रोजगारी, अध्ययन, व्यापार, व्यवसाय लगायत विभिन्न कामको शिलशिलामा विदेशिएका म्याग्देलीहरु (मोना)ले जिल्लाभर ४० वटा घर बनाउन लागेका हुन्। मोनाको पुर्नवास कार्यदलका सदस्य दल शेरबुजाले रघुगंगा गाउँपालिकाको झिँबाट पुननिर्माणको काम सुरु भएको जानकारी दिए। मोना मार्फत म्याग्दीमा ४० वटा घर पुननिर्माण हुँदैछ, उनले भने, झिँका भिमबहादुर गर्बुजाको घर निर्माण सुरु गरेर अभियान थालेका छौं। विश्वका विभिन्न देशमा रहेका म्याग्देलीहरुले आर्थिक संकलन गरेर पहिरो पीडितको घर बनाइदिन लागेका हुन्। सम्बन्धित पालिका र जिल्ला प्रशासन कार्यालयले सिफारिस गरेका पीडितको घर पुननिर्माणका लागि छनौट गरिएको छ। मोनाले बनाउने एउटा घरको लागत रु ५ लाख अनुमान गरिएको छ। मोनाका अध्यक्ष ओमनारायण जुग्जालीले बर्खाअघि नै आफूहरुले जिम्मा लिएका घर निर्माण सकेर पालिका मार्फत पीडितलाई हस्तान्तरण गरिने बताए। उनका अनुसार धवलागिरी गाउँपालिकामा १४, मालिकामा १०, मंगला, रघुगंगा, अन्नपूर्ण गाउँपालिका र बेनी नगरपालिकामा ४४ वटा घर निर्माण गरिने भएको छ। एक वटा भान्छाकोठा सहित तीन कोठे घर भूकम्प प्रतिरोधी क्षमताको हुनेछ। प्रवासी, स्थानीय प्रशासन र पालिकाहरुसँग घर पुननिर्माणका लागि म्याग्दीको परोपकारी संस्था ओमकुमारी शान्ति कोषले संयोजन गरेको छ। आवास पुननिर्माणका लागि पहिरोबाट अति प्रभावित धवलागिरी गाउँपालिकाको मराङ र मालिका गाउँपालिकाको बिममा जग्गाको व्यवस्थापन भइसकेको छ। बिममालिका संघले २० लाख रुपैयाँमा खरिद गरेको जग्गामा घर निर्माण गर्न सम्माउने काम सकिएको बिमका वडा अध्यक्ष रेशम जुग्जालीले बताए। समुदाय स्तरबाट आर्थिक स्रोत जुटाएर ३८ लाख ५० हजार रुपैयाँमा मराङको राम्चेमा ११ र अस्कारेमा १२ रोपनी जग्गा खरिद भइसकेको छ। वडा अध्यक्ष राजाराम सुबेदीले राम्चेमा थप ६ रोपनी जग्गा प्राप्तिको प्रक्रियामा रहेको बताए। वडा स्तरीय विपद् व्यवस्थापन कोषमा करिब ६० लाख रुपैयाँ संकलन भएको छ। गत बर्खामा म्याग्दीमा पहिरोका कारण ३१ जनाको मृत्यु र ६ जना बेपत्ता भएका थिए। ८१ वटा बस्तिमा पहिरोका कारण क्षति भएका २४७ र जोखिममा परेका ८२१ घर स्थानान्तरणका लागि सिफारिस गरिएको थियो। प्रमुख जिल्ला अधिकारी उमाकान्त अधिकारीले टहरा र त्रिपालमुनी रहेका पहिरो पीडितलाई बर्खाअघि नै सुरक्षित घर उपलब्ध गराउने तयारी भएको बताए। संघीय सरकारले पनि पहिरो पीडितको आवास पुननिर्माणका लागि बजेट पठाउँदैछ, उनले भने, समुदाय स्तरबाट स्रोत जुटाएर जग्गा ब्यवस्थापन भएका ठाउँमा पहिरो पीडितको घर पुननिर्माण सुरु गरिएको हो। बाँकीको पनि छिट्टै सुरु हुन्छ। बिघटित प्रतिनिधिसभा सदस्य भूपेन्द्रबहादुर थापाले पहिरोबाट भत्किएको, बगेको र पुरिएको घर पुननिर्माण गर्न ५ लाख रुपैयाँका दरले अनुदान उपलब्ध गराउन कार्यविधि स्विकृत भइसकेको बताए। पहिरोमा घरबास गुमाएकाहरु टहरा, त्रिपाल, सामुदायिक भवन, आफन्त र गाउँका खाली घरमा बसेका छन्।"
"सर्लाहीमा यात्रु बस पल्टियो : दुईको मृत्यु, १९ जना घाइते",सर्लाही : पूर्वपश्चिम लोकमार्गअन्तर्गत सर्लाही हरिवनमा भएको सवारी दुर्घटनामा दुई जनाको मृत्यु भएको छ भने १९ जना घाइते भएका छन्। पूर्वपश्चिम राजमार्गअन्तर्गत हरिवन नगरपालिका४ स्थित सशस्त्र प्रहरी बेस क्याम्प नजिकै दाङबाट काँकडभिट्टातर्फ हिँडेको यात्रुबस दुर्घटना हुँदा घटनास्थलमै एक जनाको र उपचारका लागि वीरगञ्ज लैजाँदै गर्दा बाटोमा एक जनाको ज्यान गएको जिल्ला प्रहरी कार्यालय सर्लाहीका प्रहरी प्रमुख प्रहरी उपरीक्षक सन्तोषसिंह राठौरले जानकारी दिए। दाङबाट काँकडभिट्टातर्फ हिँडेको ना ५ ख ४४८८ नम्बरको यात्रुबस आफैँ अनियन्त्रित भई रोडदेखि १० मिटर तल पल्टिँदा बसमा सवार ३० जनामध्ये दुईको मृत्यु भएको प्रहरी उपरीक्षक राठौरले जानकारी दिए। चालकसहित पाँच जनाको अवस्था गम्भीर रहेका कारण उनीहरूलाई न्युरो अस्पताल वीरगञ्ज उपचारका लागि पठाइएको छ। अरु तीन जनाको नमूना अस्पताल हरिवनमा उपचार भइरहेको छ। नौ जनाको अवस्था सामान्य रहेका कारण स्वाभिमान अस्पताल हरिवनमा उपचार भइरहेको प्रहरीले जनाएको छ। आज बिहान करिब ४:५० बजे भएको दुर्घटनामा मृत्यु हुनेमा दाङ राप्ती गापा५ का ३६ वर्षीया राजकुमारी चौधरी र दाङ राप्तीका २३ वर्षीया की रीता चौधरी रहेको दुर्घटनास्थलमा खटिएका इलाका प्रहरी कार्यालय लालबन्दीका प्रहरी प्रमुख प्रहरी निरीक्षक निर्मल थापाले जानकारी दिए। उक्त यात्रुबसमा सवार बाँकी ११ जना सकुशल रहेको सर्लाही प्रहरीले जनाएको छ।
