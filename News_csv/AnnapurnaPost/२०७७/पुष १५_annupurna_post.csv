शीर्षक,विवरण
पाठ्यक्रम विवाद,"मुलुक संघीय संरचनामा गएपछि विद्यालय शिक्षाका अधिकार तथा व्यवस्थापनका सम्बन्धमा संघ र स्थानीय सरकारबीच सधैंजसो विवाद भइरह्यो। संविधानले नै माध्यमिक तहसम्मको शिक्षाको अधिकार स्थानीय तहलाई दिइसकेको अवस्थामा कहिले शिक्षक नियुक्ति, सरुवा तथा पदस्थापनका विषय त कहिले परीक्षा सञ्चालनका विषयलाई लिएर थुप्रै बहस भए। संघीय शिक्षा ऐन बन्न नसक्दा यस्ता थुप्रै विषय अहिले पनि बहसमा आइरहेका छन्। पछिल्लो समय विद्यालय तहमा नयाँ पाठ्यक्रम निर्माण र कार्यान्वयनका क्रममा अन्योल देखिएको छ। कोभिड१९ बाट थलिएको विद्यालय शिक्षालाई थप जटिल मोडमा पुर्याएको छ। पाठ्यक्रमको प्रारुप निर्माण, कार्यान्वयन तथा पुस्तक छपाइका विषयमा संघ र स्थानीय सरकारबीच देखिएको रस्साकस्सी पछिल्लो समय सर्बोच्च अदालतमा पुगेको छ। दुई सर्वशक्ति सम्पन्न निकायबीचको लडाइँको मारमा लाखौं विद्यार्थी परेका छन्। विद्यालय शिक्षाको पाठ्यक्रम प्रारुप २०७६ नाम दिइएको पाठ्यक्रम गत भदौदेखि कार्यान्वयनमा आएको थियो। तर संवैधानिक व्यवस्थाअनुसार पाठ्यक्रम बनाउने तथा कार्यान्वयन गर्ने अधिकार स्थानीय सरकारको भएको दाबीसहित असोज अन्तिम साता सर्बोच्चमा रिट पर्यो। नयाँ पाठ्यक्रम अनुसार पढाइ भएर झण्डै तीस प्रतिशत कोर्स सकिसकेको अवस्थामा अदालतमा मुद्दा परेपछि विद्यार्थी, शिक्षक, विद्यालय सञ्चालक तथा यससँग सरोकार राख्ने सबै पक्ष तनावमा छन्। संविधानको अनुसूची ८ ले आधारभूत र माध्यमिक शिक्षाको अधिकार स्थानीय तहलाई दिएको छ। तर अनुसूची ९ को संघ, प्रदेश र स्थानीय तहको अधिकारको साझा सूचीमा पनि शिक्षाको विषय समेटिएको छ। अनुसूची ८ र ९ मा भएको व्यवस्था नै विद्यालय शिक्षामा अधिकारको हानथाप गर्ने बलियो वहाना बनेको छ। तर संवैधानिक व्यवस्थालाई कार्यान्वयन गर्न अहिलेसम्म संघीय शिक्षा ऐन आएको छैन। स्थानीय सरकार सञ्चालनसम्बन्धी ऐनले पनि शिक्षाका सम्बन्धमा स्थानीय सरकारलाई दिएका २३ वटा अधिकारमा पाठ्यक्रमको सन्दर्भ उल्लेख छैन। अर्को कुरा, शिक्षा नीतिले राष्ट्रिय पाठ्यक्रमको प्रारुप तयार गर्ने, पाठ्यक्रम बनाउने तथा पुस्तक छपाइ गर्ने र ऐच्छिक विषयको पाठ्यक्रम निर्माण गर्न स्थानीय सरकारलाई मार्गनिर्देश गर्ने उल्लेख छ। संविधान जारी हुनुभन्दा अघिको शिक्षा ऐन आठौं संशोधनले कक्षा एकदेखि १२ सम्मलाई नै विद्यालय शिक्षामा रूपान्तरण गरेको थियो। सोही व्यवस्थाअनुसार पाठ्यक्रम विकास केन्द्रले एकल पथीय पाठ्यक्रम निर्माण गरेको थियो। यो पाठ्यक्रमअनुसार अबदेखि विगतमा जस्तो कक्षा नौ पढेपछि कक्षा १० पनि सोही विद्यालयमा पढ्नुपर्ने वा कक्षा ११ पढिसकेपछि कक्षा १२ पनि सोही विद्यालयमा पढ्नुपर्ने विद्यार्थीको बाध्यता स्वतः हट्छ। विस २०८० सम्ममा कक्षा १२ सम्मकै पाठ्यक्रम परिवर्तन गर्ने योजनाअनुसार चालू शैक्षिक सत्रमा कक्षा १ र ११ को पाठ्यक्रम परिवर्तन गरिएको थियो। सोही पाठ्यक्रमअनुसार गत भदौदेखि नै पढाइ सुरु भइसकेको छ। तर असोज अन्तिममा मात्र मुद्दा परेको थियो। कात्तिक २० गते अदालतले अल्पकालीन अन्तरिम आदेश दिएर पाठ्यक्रम प्रारुप तत्काल कार्यान्वयन नगर्न भनेको छ। त्यसपछि यो मुद्दामा सातपटक पेसी चढिसके पनि स्थगित हुँदै आएको छ। यो अवस्थाले पनि थप अन्योल बढाएको छ। जसले जस्तो दाबी गरे पनि विवाद अदालतसम्म पुगिसकेको छ। तसर्थ यो विवादको निरूपण पनि अदालतबाट हुने नै छ। लाखौं विद्यार्थीको भविष्यसँग गाँसिएको र शैक्षिक सत्रको अवधि पनि निकै अघि बढिसकेको अवस्थामा यो विवादलाई छिटो टुंग्याउन सरोकारवाला निकाय गम्भीर बन्न आवश्यक छ।"
नयाँ वर्षको आसमा होटेल,"काठमाडौं : कोभिड १९ को महामारीले थलिएको होटेल क्षेत्र अंग्रेजी नयाँ वर्षको आगमनसँगै पर्यटकको स्वागत गर्न आवश्यक तयारी सम्पन्न गरेको छ। अंग्रेजी नयाँ वर्ष मनाउन नेपालमा भारतसहित अन्य मुलुकको पर्यटन ठूलो परिमाणमा भित्रिन्छन्। यो वर्ष पनि नयाँ वर्ष मनाउन आन्तरिक र बाह्य पर्यटन आउने आसमा होटेल व्यवसायीले पाहुना स्वागतका लागि आवश्यक तयारी सम्पन्न गरेका हुन्। शुक्रबार अंग्रेजी नयाँ वर्ष (जनवरी १ तारिख) परेको छ। उपत्यकासहित पोखरा, चितवन तथा सौराहाका व्यवसायी नयाँ वर्षलाई लक्ष्य गरी विभिन्न प्रकारका आकर्षक प्याकेज सार्वजनिक गरेका छन्। उपत्यकामा सञ्चालित तारेहोटेल सोल्टी, ह्यात, याक एन्ड यती, सांग्रिलालगायतले पाहुना स्वागत गर्न तयारी अवस्थामा छन्। यस्ता होटेलले आन्तरिक तथा बाह्य पर्यटकलाई लक्ष्य गरी प्याकेज कार्यक्रम घोषणा गरिसकेका छन्। दरबारमार्गको अन्नपूर्ण होटल भने पछिल्लो समय बन्द छ। अघिल्लो वर्षसम्म नयाँ वर्ष मनाउन नेपाल आउने पर्यटकको घुइँचो नै हुन्थ्यो, होटेल संघ नेपाल (हान) का वरिष्ठ उपाध्यक्ष विनायक शाहले भने, यो वर्ष कोभिड महामारीले त्यस्तो चहलपहल नभए पनि हामीले आफ्नो तर्फबाट पाहुना स्वागत गर्न सकेको तयारी गरेका छौं। यो वर्ष बाह्य पर्यटन आउने सम्भावना धेरै नभएकाले आन्तरिक पर्यटकलाई लक्ष्य गरी विशेष प्याकेज ल्याइएको शाहले जानकारी दिए। ग्त शुक्रबार सम्पन्न क्रिसमसलाई लक्ष्य गरेर पनि होटेल व्यवसायीले ठूलै तयारी गरेका थिए। तर, सोचेअनुसार पर्यटक नआउँदा खासै प्रतिफल आउन नसकेको उनीहरूले बताए। क्रिसमसमा प्रतिफल प्राप्त नगरेका व्यवसायीले नयाँ वर्षमा तुलनात्मक रूपमा राम्रै हुने आसमा विभिन्न प्याकेज सार्वजनिक गरेका हुन्। शाहले कोभिडका कारण लामो समयसम्म घरमै थन्किएर बसेका आन्तरिक पर्यटक नयाँ वर्ष मनाउन बाहिर निस्कने आसमा छन्। पछिल्लो समय अंगे्रजी नयाँ वर्षलाई चाडकै रूपमा मनाउन थालिएको छ। सम्पूर्ण परिवार होटेल रेस्टुराँमा रमाइलो गर्न जाने र पिकनिक जाने लहड नै चलेको छ। नयाँ वर्ष होटेल रेस्टुराँ व्यवसायीका लागि कमाइ गर्ने पर्वको रूपमा मानिन्छ। कोभिड१९ का कारण यो वर्ष अघिल्ला वर्ष जस्तो भीडभाड नभए पनि बजारमा धेरथोर चहलपहल बढेको छ। लामो समयपछि सवारीसाधनको जोरबिजोर प्रणाली खारेज, निजी तथा सरकारी कार्यालय पूर्ण रूपमा सञ्चालनमा आउँदा त्यसको प्रत्यक्ष फाइदा होटेल तथा रेस्टुराँ व्यवसायमा परेको रेस्टुरेन्ट तथा बार एसोसियसन (रेवान) का अध्यक्ष अरनिकोराज भण्डारीले जानकारी दिए। विशेषगरी कामकाजी युवा पुस्ता कोभिडको डरबाट माथि उठिसकेका छन्, उनीहरू निष्फिक्री भएर घूमघाममा हिँड्न लागेका छन्, भण्डारीले भने, युवा पुस्ताका कारण तुलनात्मक रूपमा चहलपहल बढेको छ। गत साता मनाइएको क्रिसमस डेको व्यापारजस्तै नयाँ वर्षमा पनि व्यापार हुने आसमा व्यवसायी रहेको उनको भनाइ छ। भण्डारीले नयाँ वर्षमा करिब ६० प्रतिशत अकुपेन्सी रहने व्यवसायीले आस गरेको जानकारी दिए। तर, विदेशी पर्यटकको मुख्य आकर्षण केन्द्र ठमेल क्षेत्र भने क्रिसमसकै दिन सुनसानमा बितेको उनले बताए। नयाँ वर्षको कार्यक्रमलाई ध्यानमा राखेर अबेर रातिसम्म व्यवसाय सञ्चालन गर्ने विषयमा प्रहरी प्रशासनलाई समेत जानकारी दिइएको रेबानले जनाएको छ। नयाँ वर्षमा कार्यक्रम मनाउने, खाने र नाचगान गर्नेजस्ता कार्यक्रम अबेर रातिसम्म हुन्छ। पोखरामा रमझमआन्तरिक पर्यटनको प्रमुख गन्तव्यमध्येको पोखरा नयाँ वर्षका लागि पर्यटक भिœयाउने आवश्यक तयारीमा छ। लामो समयपछि खुलेका होटेलमा क्रिसमसले थोरबहुत चहलपहल बढाएको थियो। आउँदा नयाँ वर्षले थप पर्यटक भिœयाउने आसमा यहाँका व्यवसायीले तयारी सम्पन्न गरेका हुन्। हान पोखराका अध्यक्ष विकल तुलाचनका अनुसार नयाँ वर्षको पूर्वसन्ध्या र नयाँ वर्षको दिन बाहिरी जिल्लाबाट पनि पर्यटक आउने अनुमान पोखराका व्यवसायीले गरेका छन्। अहिले सोधपुछ राम्रै भइरहेकाले अन्तिम समयसम्म पोखराका होटलको अकुपेन्सी ४० देखि ५० प्रतिशतसम्म पुग्ने अपेक्षा गरिएको उनले बताए। पोखराका केही होटेलले पर्यटकलाई लामो समयको बसाइका लागि दुई रातको प्याकेज ल्याएका छन्। केहीले खाना तथा बसाइमा ५० प्रतिशतसम्म छुटको व्यवस्था गरेका छन्। यस्तै नयाँ वर्षलाई लक्ष्य गरी रेवान पोखराले सडक महोत्सव पनि आयोजना गर्दैछ। कोभिडपछिको पहिलो पर्यटकीय महोत्सवको रूपमा पुस १५, १६ र १७ गते पोखरामा विभिन्न कार्यक्रमको आयोजना गरी यो महोत्सव मनाइँदै छ। घुमौं सौराहापर्यटकीय स्थल चितवन र सौराहाका व्यवसायी पनि नयाँ वर्षमा पर्यटकको संख्या बढ्ने आसमा छन्। यहाँका होटेल तथा रेस्टुराँमा उल्लेख्य परिमाणमा बुकिङ भइरहेको व्यवसायीले बताएका छन्। ४० देखि ५० प्रतिशतसम्म बुकिङ अहिले नै भइसकेकाले नयाँ वर्षको दिनसम्म करिब ७० प्रतिशतसम्म अकुपेन्सी हुने अपेक्षा गरिएको हान सौराहाका पूर्वअध्यक्ष सुमन घिमिरेले जानकारी दिए। यहाँका होटल तथा रेस्टुराँले ३० देखि ४० प्रतिशतसम्म छुटको व्यवस्था गरेका छन्। रेस्टुराँतर्फ पनि टेबल बुकिङ भइरहेकाले नयाँ वर्षमा ८० प्रतिशतसम्म अकुपेन्सी हुने रेवान सौराहाका अध्यक्ष दीपेन्द्र खतिवडाले बताए। यस्तै खानामा १५ प्रतिशतसम्म छुट गर्नुपर्ने गरी बाध्यकारी नियम रेवान सौराहाले लागू गरेको छ। छोटो अवधिका लागि पर्यटकलाई आकर्षित गर्न सौराहाका पर्यटन व्यवसायीले घुमौं सौराहा भन्ने अभियान सुरु गरेको होटल संघ सौराहा अध्यक्ष दीपक भट्टराईले जानकारी दिए।"
उखु संघर्षमै गयो ज्यान,"तुलसी सुवेदीउपेन्द्र अर्याल। काठमाडौं,राजकरण महतो। बर्दिबास : सरकारसँग सोमबार सहमति भए पनि उखु किसान ६४ वर्षीय नारायण राय यादव भुक्तानी नपाइएला कि भनेर चिन्तित थिए। यादवले अन्नपूर्ण चिनी मिलबाट झन्डै २४ लाख रुपैयाँ बक्यौता पाएका रहेनछन्। यसपटक आन्दोलनकै बेला १ लाख ६० हजार रुपैयाँ भने पाए। उनै किसान यादवको मंगलबार हृदयाघातका कारण निधन भएको छ। सर्लाहीको धनकौल७ छोटवलका यादवको मंगलबार बिहान करिब ९ बजे सहिद गंगालाल हृदय रोग केन्द्रमा उपचारका क्रममा निधन भएको हो। उनी आन्दोलनमा सहभागी हुन मंसिर ३० गते काठमाडौं आएका थिए। काठमाडौं आएदेखि जोरपाटीस्थित कृष्ण मन्दिरमा बसेका थिए। बिहान आन्दोलन गर्न माइतीघर पुग्थे र बेलुका फर्किन्थे। तर, मंगलबार एकैचोटि उनी बिरामी परेको खबर गौशालामा बस्ने साथीहरूलाई आएको उखु किसान संघर्ष समितिका संरक्षक राकेश मिश्रले बताए। मंगलबार बिहान जोरपाटीबाट एक्कासि साथीहरूको फोन आयो यादवलाई छाती दुखेर गाह्रो भयो, संरक्षक मिश्रले भने, यहाँबाट केही साथीहरू गयौं। उनलाई सुरुमा चाबहिलस्थित हेल्पिङ हेन्ड्स अस्पतालमा भर्ना गरिएको थियो। तर, त्यहाँका डाक्टरले अवस्था अलिक गम्भीर छ भनेर गंगालालमा रेफर गरेका थिए। मिश्रले गंगालाल पुर्याइएको केही समयमै यादवको निधन भएको जानकारी दिए। गंगालालमा पुर्याएपछि डाक्टरले हर्ट अट्याक्ट भन्नुभयो, मिश्रले भने, सुरुमा ठीक हुन्छ भन्नुभएको थियो। तर, उहाँ बित्नुभयो। संघर्ष समितिका महासचिव गोपाल यादवका अनुसार नारायणको परिवारले २० बिघा जग्गामा उखु खेती गर्दै आएको छ। बागमती नदी बगरमा उखु खेती गर्दै आएका नारायणका एक श्रीमती, २ छोरा र १ छोरी छन्। उनीहरू १९ जनाको संयुक्त परिवारमा बस्छन्। उनी रकम लिएर आउने आसमा बसेका परिवारजन मृत्युको खबर खुनेर भावविह्वल भएका छन्। उहाँले अन्नपूर्ण चिनी मिलबाट २४ लाख भुक्तानी पाउन बाँकी थियो, मिश्रले भने, आन्दोलनका क्रममा केही रकम पाउनुभएको थियो। बाँकी पैसा पाउने सहमति भएको थियो। तर, नपाउँदै यस्तो दुःखद घटना भयो। उनीसहित किसानको बाँकी बक्यौता सरकारले तीन साताभित्र उपलब्ध गराउने सहमति जनाएको छ। लामो समयदेखि भुक्तानी नपाएपछि उनीजस्ता उखु किसानले १६ दिनदेखि माइतीघर मण्डलामा आन्दोलन गर्दै आएका थिए। उनीहरू सोमबार दिउँसो सहमति भएसँगै मंगलबार घर जाने तयारीमा थिए। महासचिव यादवले सम्झौताअनुसार भुक्तानी पाउन चारपाँच जनाको समूह काठमाडौंमै बसेर निरन्तर खबरदारी गरिरहने बताए। तर, एक जनाकोे हृदयघातका कारण निधन भएसँगै उखु किसान चिन्तित भएका छन्। महासचिव यादवका अनुसार नारायण आन्दोलनको उपलब्धि हुनेनहुनेमा चिन्तित देखिन्थे। उनी कुनै बिरामी भने थिएनन्। महासचिव यादवले सबै किसानको सल्लाहमै सोमबार सरकारसँग सहमति गरिएको बताए। उद्योग, वाणिज्य तथा आपूर्ति मन्त्रालयले सोमबार वार्ताका लागि तीन जना किसान मात्रै बोलाए पनि १० जनाभन्दा बढी सहभागी थिए। तर, विशेष कारण मृतक यादव सहभागी नभएको महासचिव यादवले बताए। मन्त्रालयका प्रवक्ता डा नारायण रेग्मीसहित कृषि, गृह र अर्थ मन्त्रालयका सहसचिव मृतकलाई श्रद्धाञ्जली दिन अस्पताल पुगेका थिए। मृतकको पार्थिवशरीर दाहसंस्कारका लागि सर्लाही लगिएको मिश्रले बताए। नेपाल उखु उत्पादक संघका सहसंयोजक राजकुमार उप्रेतीले मृतकलाई सरकारले सहिद घोषणा गर्नुपर्ने माग गरे। उहाँले बाँचेसम्म किसानको आवाज बोल्न छाड्नुभएन, सहसंयोजक उप्रेतीले भने। उप्रेतीले राज्यकै नीति किसानमारा रहेको गुनासो गरे। यो देशमा राज्यभन्दा चिनी उद्योगी शक्तिशाली देखियो। पैसाको तागतमा उद्योगपतिले सरकारलाई किनेजस्तै छ, उनले भने, उद्योगपतिसामु सरकार निरीह छ। किसानको पसिना पिएर उद्योगपति मोटाएका छन्। उद्योगीलाई थुन्नुको साटो सरकारले भुक्तानी दिने २१ दिनको समय दिएको भन्दै उनले असन्तुष्टि जनाए। पोहोर साल पनि त उद्योगीलाई समय दिएकै थियो। अनि फेरि किन समय दिनुपर्यो ?, उनले भने। वार्षिक ८० लाख क्विन्टलसम्म उखु उत्पादन भएको सर्लाहीमा ४०५० लाख क्विन्टलमा झरेको छ। उद्योगीले उधारोमा उखु किन्छन्। किसानलाई भुक्तानी दिँदैनन्, उखु उत्पादक महासंघ नेपालका अध्यक्ष कपिलमुनी मैनालीले भने, ऋणले किसानको जीवन लिलामीमा चढिसक्यो। सरकारले कुनै मतलब गर्दैन। किसानले ऋण काढेर उखु खेती गर्छन्। तर, समयमै उचित मूल्य नपाउँदा समस्यामा पर्दै गएका छन्। धेरै बिघामा उखु खेती गर्दा पनि चिनी उद्योगीले लामो समयदेखि भुक्तानी नदिएपछि कैयौं किसानको रोजीरोटीमा समस्या भएको छ। उद्योगीले भुक्तानी नदिँदा किसानले ल्याएको ऋणको मिटरसमेत बढ्दै जाने र उद्योगबाट भुक्तानी नआउँदा उखु किसान हैरानीमा पर्ने गरेका छन्। किसानले प्रतिकठ्ठा औसतमा ४० क्विन्टल उखु उत्पादन गर्छन्। एक कठ्ठाबाट औसत २२ हजार रुपैयाँ आम्दानी हुन्छ। सरकारले आन्दोलन सुरु गरेको दोस्रो दिनमै उद्योगी र किसानलाई वार्तामा बोलाएको थियो। तर, गत वर्ष भएको सम्झौताअनुसार भुक्तानी हुन नसकेको भन्दै किसानले वार्ता बहिष्कार गर्दै आएका थिए। धेरै पटकको वार्तापछि २१ दिनभित्र भुक्तानी दिलाउने, उखु किसानका वर्षौैंदेखिका समस्या समाधान गर्ने सहमति भएको छ। समस्या समाधान गर्न एक समिति बनेको छ।"
दाहालनेपालको शक्ति प्रदर्शन,"काठमाडौं : प्रतिनिधिसभा विघटन गरी मध्यावधि चुनावमा जाने प्रधानमन्त्रीको कदमविरुद्ध नेकपाको दाहालनेपाल समूह सडक संघर्षमा उत्रिएको छ। पहिलो चरणको संघर्षका कार्यक्रमअन्तर्गत दाहालनेपाल समूहले मंगलबार काठमाडौंसहित देशका ७७ वटै जिल्ला सदरमुकाममा शक्ति प्रदर्शन गरेको छ। उक्त समूहले उपत्यका र आसपासका जिल्लाबाट हजारौंको उपस्थिति गराएर काठमाडौं भृकुटीमण्डपमा विरोधसभा गरे। समूहका शीर्ष नेताहरूले उक्त सभालाई सम्बोधन गर्दै प्रधानमन्त्री केपी शर्मा ओलीले संविधानको हत्या गरेकाले संविधान, लोकतन्त्र र संघीय लोकतान्त्रिक गणतन्त्रको रक्षार्थ फेरि आन्दोलनमा उत्रनुपरेको बताए। प्रतिनिधिसभा विघटन असंवैधानिक, अलोकतान्त्रिक, निरंकुश, पश्चगामी र राजनीतिक स्थिरता, जनादेश एवं जनभावनाविपरीतको स्वेच्छाचारी कदम रहेको उनीहरूको भनाइ थियो। उनीहरूले यसविरुद्ध सडकबाटै जनताको बलमा सरकारको कदम सच्याइछाडने उद्घोष गरे। काठमाडौंको सभालाई अध्यक्षद्वय पुष्पकमल दाहाल, माधवकुमार नेपाल, वरिष्ठ नेता झलनाथ खनाल, स्थायी समिति सदस्य तथा बाग्मती प्रदेश इन्चार्ज अष्टलक्ष्मी शाक्यले सम्बोधन गरेका थिए। उनीहरूले ओलीले संविधानमा हँुदै नभएको अधिकार प्रयोग गरी प्रतिनिधिसभा विघटन गरेको र चुनाव गराउने नियत त्यसभित्र नरहेको आरोप लगाए। उनीहरूले जनताको सार्वभौम अधिकार अपहरण भएका बेला टुलुटुलु हेरर बस्न नसकिने भएकाले कठोर संघर्षमा उत्रिएको बताए। यो समूहका नेताहरूले बुधबार काठमाडौंमा उपलब्ध स्थायी समिति सदस्यहरूको छलफलबाट अर्काे चरणको संघर्षका कार्यक्रम घोषणा गर्ने बताएका छन्। बुधबार नै हामी काठमाडौंमा उपलब्ध स्थायी समिति सदस्यहरूको बैठक पेरिसडाँडामा बस्नेछौं, त्यसपछि थप संघर्षको कार्यक्रम घोषणा गरेर आउनेछौं, स्थायी समिति सदस्य योगेश भट्टराईले भने। यो समूहले आन्दोलन परिचालन गर्न केन्द्रीय समिति बैठकबाट प्रवक्ता नारायणकाजी श्रेष्ठको नेतृत्वमा केन्द्रीय संघर्ष समिति गठन गरेको थियो। समितिका सहसंयोजकमा नेता भट्टराई छन्। वैशाखउता ओली प्रधानमन्त्री रहनुहुन्न : दाहाल अध्यक्ष दाहालले आउने वैशाखदेखि ओली प्रधानमन्त्री नरहने र उनको राजनीति पनि पत्तासाफ हुने चेतावनी दिए। हुँदाखाँदाको बहुमत छाडेर यस्तो दुर्घटना गर्नेले चुनाव गराउँछन् ? कोही पनि भ्रममा नपरे हुन्छ, यो हुनेवाला चुनाव घोषणा भएकै होइन। केपी ओलीलाई कसैले गोटी बनाएका छन् भन्ने मलाई लाग्छ, उहाँ त्यस्तै हो। गोटी भएको हो, दाहालले भने, वैशाखउता उहाँ प्रधानमन्त्री पनि रहनुहुन्न। नेपालको राजनीतिक इतिहासबाट पत्तासाफ हुनेवाला छ। ओलीले संविधानमाथि निर्मम प्रहार गरेकाले जनतासँगै आन्दोलनमा आउनुपरेको दाहालको भनाइ थियो। उनले ओलीमा अझै अग्रगमन, परिवर्तनका एजेन्डा संस्थागत गर्ने सन्दर्भमा कुनै चिन्तन नदेखिएको र ओलीको चरित्रलाई चिन्न नसकिएको भन्दै जनतासँग क्षमायाचनासमेत गरेका थिए। केपी ओली गणतन्त्रवादी आन्दोलनको पक्षमा हुनुहुन्नथ्यो। मलाई थाहा थियो, उहाँको सिद्धान्त बयलगाडाको सिद्धान्त हो। आमनेपाली जनतालाई थाहा थियो, उहाँको सिद्धान्त माक्र्सवाद, लेनिनवाद र गणतन्त्रको सिद्धान्त होइन, बयलगाडावाला सिद्धान्त थियो। उहाँ बयलगाडा चढेर अमेरिका पुग्न सकिँदैन भन्नुहुन्थ्यो। उहाँ संघीयताविरोधी हो भन्ने थाहा थियो, धर्मनिरपेक्षताको विरोधी भन्ने पनि थाहा थियो। तर, उहाँ भन्ने गर्नुहुन्थ्यो अब आँधी आयो, हुरी आयो मैले पनि मान्दिएँ। मैले त्यसलाई विश्वास गरेको थिएँ, दाहालले भने, तर, आज घटनाक्रमले के पुष्टि गर्यो भने उहाँ अझै वयलगाडामै हुनुहुन्छ। ओलीजी हिजैको गणतन्त्रविरोधी, संघीयताविरोधी, धर्मनिरपेक्षताविरोधी, समावेशी र समानुपातिक सिद्धान्तका विपरीत प्रतिगमनकारी ठाउँमै हुनुहुन्छ। मैले उहाँ सच्चिनुभयो होला भन्ठानें। प्रतिगमनविरोधी आन्दोलनमा सहभागी भइरहँदा मलाई थोरै अप्ठ्यारो महसुस भएको छ। म तपाईहरूसँग क्षमा माग्छु, हामीले केपी ओलीलाई चिन्न सकेका रहेनछौं। प्रधानमन्त्री र कम्युनिस्ट पार्टीको अध्यक्षसमेत रहेको व्यक्तिले संविधानमाथि यति निर्मम प्रहार यसरी गर्लान् भन्ने आफूले सपनामा पनि नसोचेको उनको भनाइ थियो। उहाँ (प्रधानमन्त्री)ले भन्ने गरेको लोकतन्त्र पनि कति निरंकुश खालको रहेछ भन्ने अहिले प्रतिनिधिसभा जसरी विघटनको सिफारिस गर्नुभयो, जसरी त्यसलाई घोषणा गरियो, त्यसबाट उहाँ लोकतन्त्रवादी होइन, निरंकुशवादी तानाशाह हो। जसले यो देशलाई भड्खालोमा हाल्न चाहेको छ भन्ने प्रमाणित भएको छ, उनले भने। आफ्नो कमजोरी र गल्तीको पश्चाताप गरेर आफ्नो कदम सच्याउने हिम्मत नगरेसम्म जनताले ओलीलाई माफी नदिने उनको भनाइ थियो। उनले अहिले सुरु गरेको आन्दोलन टेलर मात्र भएको बताए। यो आन्दोलन होइन, आन्दोलनको टेलर मात्र हो, यो भत्केउरो आएको मात्र हो, जन्ती आउन बाँकी नै छ। बाजा बज्नै बाँकी छ। मैले पनि आज के सोचेको छु भने संविधानमाथिको यो निर्मम प्रहारलाई यदि सच्याउने कोसिस गरिएन भने लोकतन्त्रमाथिको यो प्रहारलाई सच्याउने कोसिस गरिएन भने यो भत्केउरो मात्र सावित हुनेछ, भोलि आँधी हुरी आउनेछ, उनले भने, जनताले छोड्ने छैनन्। म खबरदारी गर्न चाहन्छु प्रतिगमनका पक्षपातीलाई। समयमा गल्ती सच्याउँदा जनताले क्षमा दिन सक्छन्। उनले आफूलाई सडकमा जनताको साथमा पुग्ने बाटो दिएको भन्दै पटकपटक ओलीलाई धन्यवादसमेत दिए। सडकमा जनताको छोरा बनाएर मलाई पठाइदिनुभयो धन्यवाद भन्छु केपी ओलीलाई। सरकारमा रहेर कताकता बिग्रिएलाजस्तो। हात्ती र हात्तीछाप उस्तैउस्तै भनेजस्तो भइरहेका बेला म फेरि जनताको छोराका रूपमा जनतासँगै हिँड्ने, चिसो भुइँमा बसिदिएपछि मलाई गर्व भयो, उनले भने, मौका दिनुभयो केपी ओलीले। प्रधानमन्त्रीले सनकका भरमा प्रतिनिधिसभा भंग गर्दैमा, चुनाव घोषणा गर्दैमा १२ सय व्यक्तिलाई केन्द्रीय सदस्य भनेर घोषणा गर्दैमा त्यसले कुनै काम नगर्ने दाहालले बताए। उनले चुनाव हुनै नसक्ने दाबी गर्दै कसैले कम्युनिस्ट विभाजन भएका वेला हुने चुनावमा आफूले जित्ने भनेर चुनावको दिवास्वप्न देखेको छ भने त्यस्तो सपना नदेख्न पनि आग्रह गरे। कतिपय मानिसलाई कम्युनिस्ट पार्टी विभाजित भएको अवस्थामा हामीले चुनाव जितिहालिन्छ नि भनेर सपना देख्न खोजेको पनि सुनियो। म ती साथीहरूलाई भन्छु, त्यस्तो सपना नदेख्नु, त्यो दिवास्वप्न हो। यो हुनेवाला चुनावको घोषणा भएकै होइन, दाहालले भने, यति तथ्य भन्दाभन्दै पनि भ्रममा परियो भने हामी बर्बाद हुन्छौं, नेपाल बर्बाद हुन्छ। यो चुनाव गराउनलाई घोषणा भएकै होइन। स्वयं केपी ओलीलाई पनि भरोसा छैन। अस्ति भएका कुरा मैले थाहा पाइसकेको छु। चुनाव त्यतिबेला हुँदैन, जबर्जस्ती लादियो भन्ने छ उहाँहरूको योजना। म साथीहरूलाई भ्रममा नलाग्न आग्रह गर्छु। पुनःस्थापनामा लाग्ने हो भने सबै कुरा बिर्सन तयार : नेपाल अर्का अध्यक्ष नेपालले प्रतिनिधिसभा विघटन गरेर ओलीले आफ्नो आयु सक्काएको जिकिर गरे। मैले अहिले ०६२ मंसिर ५ मा शाही शासनविरुद्ध गणतन्त्र स्थापनाका लागि बुटवलमा निस्किएको आन्दोलनमा गरेको सम्बोधन सम्झिरहेको छु। त्यसवेला भनेको थिएँ अब राजतन्त्रको आयु पुग्यो, नेपालले भने, आज म भन्न चाहन्छु निरंकुश बाटो समात्नुभएका केपी ओली एन्ड प्रवृत्तिको पनि आयु पुग्यो। नेपालले ओलीसँग कम्युनिस्टमा, लोकतन्त्रवादीमा हुनुपर्ने गुण र आचरण केही पनि नरहेको आरोप लगाए। ओलीले जुन तरिकाले प्रतिनिधिसभा विघटन गर्नुभयो के त्यो आवश्यक थियो ? उहाँ जुन पार्टीमा हुनुहुन्छ, त्यो पार्टीको कुनै कमिटीमा यसबारे छलफल, सहमति भएको थियो ? प्रधानमन्त्रीले पार्टीभन्दा अलग ढंगले स्वेच्छाचारी तरिकाले काम गर्न पाइन्छ ? बहुदलीय प्रणाली भनेको के हो ? पार्टी प्रणाली भनेको के हो ? पार्टी अनुशासन भनेको के हो ? विधिपद्धति भनेको के हो ?, उनले भने, केपी ओलीलाई पार्टीसँग, पार्टी अनुशासनसँग कुनै मतलब छैन। पार्टी बैठक, छलफल, सहमति, निर्णयसँग मतलब छैन। उहाँ स्वेच्छाचारी ढंगले चल्न चाहनुहुन्छ। ओली सुध्रिने चरित्रको पात्र नै नभएको नेपालको भनाइ थियो। केहीकेही साथीलाई केपी कमरेडलाई सुधार्न सकिन्छ कि भन्ने लागेको छ। उहाँहरू अझै प्रयास गरिरहनुभएको छ। मैले त भनेको छु, त्यो प्रयास जारी राख्नुस्। बालुवाटारको बालुवा पेल्दापेल्दा तेल निकाल्नुभयो भने स्याबास भनौँला, नेपालले भने, अझै पनि उहाँले पश्चात्ताप गर्नुहुन्छ, गल्ती स्वीकार गर्नुहुन्छ, असंवैधानिक कदमबाट पछि हट्नुहुन्छ, प्रतिनिधिसभा पुनःस्थापनाका लागि अग्रसर हुनुहुन्छ भने हामी सबै कुरा बिर्सन तयार छौँ। यी सबै कुराबारे टेबलमा बसेर छलफल गर्न तयार छौँ। उनले ०६२६३ मा राजतन्त्रले निरंकुश कदम चालेपछि राजतन्त्र फाल्न सडकबाट आन्दोलनको सुनामी सृष्टि गर्नुपरेको स्मरण गरे। अहिले पनि सुनामीका संकेत देखिन थालेको उनको भनाइ थियो। हाम्रो यो लडाइँ एउटा व्यक्तिविरुद्ध होइन, त्यो व्यक्तिमा रहेको व्यक्तिवाद, अहंकारविरुद्धको लडाइँ हो। यस्तो प्रवृत्तिलाई हाम्रो देशका कुनै पनि जनसमुदाय, संघसंस्था, निकायले साथ दिने छैनन्, उनले भने। उनले प्रधानमन्त्री ओली कामचलाउ सरकारका रूपमा पुगिसके पनि उनले अझै लालच बाँडेर राजनीति गरिरहेको आरोप लगाए। ओली कामचलाउ हुनुभएको छ भन्ने आधिकारिक विज्ञप्ति अहिलेसम्म सार्वजनिक भएको छैन। किनभने, उहाँलाई रहर छ पद बाँड्ने। पदको ललिपप बाँडिरहनुभएको छ। मन्त्री बनाइदिन्छु, भोलि मेयरको टिकट दिन्छु, राजदूत दिन्छु, विभिन्न नियुक्ति दिलाउँछु भन्दै लालच बाँडिरहनुभएको छ, उनले भने। उनले वैधानिक नेकपा र सूर्य चिह्न आफूहरूको भएको भन्दै त्यसका लागि के आवश्यक पर्छ, त्यही जाँचेर हेर्न पनि चुनौती दिए। निर्वाचन आयोगलाई सबै पत्र बुझाएर हामीले भनेका छौं हामी ज्युँदै छौँ। हामीले मुखमा मास्क लगाएका छौँ, बरु मास्क हटाइदिन्छौँ, हाम्रो अनुहारमा शंका छ भने रगतको चाँज गर्नुस्, हामी ज्युँदै छौँ। हामीले भन्यौँ सूर्य चिह्न अरू कसैको हुन सक्दैन, यो नेकपाको हुनेछ, त्यसको बहुमतको हुनेछ। सय जनाको सेरोफेरोमा जम्मा भएका सानो गुटका मान्छेले तीनसाढे तीन सयको संख्यालाई चुनौती दिने कुनै वैधानिक आधार रहँदैन। नेकपाको नाम कसले लिने हो, सूर्य चिह्न कसको पक्षमा जाने हो भन्ने भ्रम कसैले लिनु जरुरी छैन, उनले भने। तीन वर्ष गफै गरेर बित्यो : खनाल वरिष्ठ नेता झलनाथ खनालले बालुवाटारमा बस्नेले जनादेशमाथि घात गरेको आरोप लगाए। खनालले जनताले दिएको मत नेकपालाई आएको र जित पनि नेकपाको भएको बताए। त्यो विजय ओलीको नभएको उनको भनाइ थियो। उनले प्रधानमन्त्री ओलीले तीन वर्ष गफै गरेर बिताएको आरोप पनि लगाए। उहाँँले गफै फ्याँकेर ३ वर्ष बिताउनुभयो। पानीजहाजको कुरा गर्नुभयो, खोइ कहाँ आयो पानीजहाज ? घरघरमा ग्यास चुलोको कुरा गर्नुभयो ? उहाँले आफ्नै घरमा लग्नुभयो होला, जनताको घरमा ग्याँस चुलो खोइ ?, खनालले भने, उखानले मुलुक चल्दैन। तीन वर्षमा मरीचमान, नगेन्द्रप्रसाद रिजालले जति पनि काम गर्नुभएन। ओली आफँैले समेत रहेर बनाएको संविधानलाई विश्वासघात गर्ने र प्वाल पार्ने काम गरेको खनालको आरोप थियो। नेकपा मात्रै होइन, नेकपाको सूर्य चिह्न पनि आफूहरूकै भएको जिकिर उनले गरे। देशव्यापी रूपमा प्रतिनिधिसभा पुनःस्थापनाका लागि आन्दोलनको आँधीबेहरी उठाउनुपर्ने उनको भनाइ थियो। बालुवाटार पुगेकै दिनदेखि उहाँले पार्टीलाई बिर्सनुभयो। पार्टीलाई आफू कुर्सीमा पुग्ने भर्याङ मात्र बनाउनुभयो। सबै कुरा बिर्सनुभयो। एकलौटी ढंगले चल्न थाल्नुभयो, उनले भने। नेत्री अष्टलक्ष्मी शाक्यले केपी ओली कमरेड बन्न नसकेको आरोप लगाइन्। केपी कमरेड बन्न सक्नुभएन। निरंकुश शासक बन्नुभयो। सर्वसत्तावादी बन्नुभयो, सर्वसत्तावादी ओलीविरुद्ध अहिले अगाडि बढ्नुपर्ने बेला आएको छ, शाक्यले भनिन्, जनताको आन्दोलनका अगाडि राजसंस्था त टिक्न सकेन। केपी ओली के टिक्न सक्नुहोला र ? प्रवक्ता श्रेष्ठले प्रतिगमनविरोधी आन्दोलन विजयमा नपुग्दासम्म नरोकिने बताएका थिए।"
"भारतीय पूर्वविदेश सचिव भन्छन्, 'काठमाडौंमा अमेरिका र चीनबीचको शक्तिसंघर्ष'","काठमाडौं : नेपालको वर्तमान राजनीतिक संकटमा अमेरिकी भूमिका रहेको भारतीय पूर्वविदेश सचिव श्यामशरणले बताएका छन्। द ट्रिब्युनमा बुधबार प्रकाशित लेखमा उनले यस्तो निश्कर्ष पेस गरेका छन्। उनले भनेका छन्, 'नेपालको यो संकटमा अमेरिकी भूमिका पनि रहेको बुझिएको छ। अमेरिकी सहायता परियोजना एमसीसीलाई नेपालका प्रधानमन्त्री केपी ओलीले समर्थन गर्दा प्रचण्डले निषेध गरेका थिए। एमसीसीविरुद्ध उभिएकाहरू चिनियाँ इशाराअनुसार परिचालित भएको बुझिन्छ।' चीन र अमेरिकाबीचको शक्तिसंघर्षका कारण उत्पन्न नेपालको राजनीतिक संकटमा भारतको भूमिका महत्वपूर्ण हुन नसक्ने उनको विश्लेषण छ। उनले लेखमा भनेका छन्, 'नेपाललाई चीनविरुद्ध प्रयोग गर्ने थलोका रूपमा अमेरिकाले प्रयोग गर्न खोजेको देखिन्छ । यता अमेरिकी नीति असफल पार्न जस्तोसुकै कदम चाल्न पनि चीन तयार रहेको देखिन्छ ।यदि चीनले नेपालमा, भारतले अमेरिकी स्वार्थअनुसार काम गरिरहेको छ भन्ने बुझ्यो भने चीन र भारतको दुस्मनी निश्चित छ । नेपालको वर्तमान राजनीतिक मामिलामा अमेरिकी नेतृत्व प्रधान हुने हो भने भारत त्यसमा संलग्न नहुने उनको भनाइ छ। उनी लेख्छन्, ' विगतमा पनि अमेरिका र बेलायतको नेपाल मामिलामा भारतप्रधान थियो । उनीहरू प्रधान हुने अवस्थामा नेपाल मामिलामा भारतीय प्रभाव कायम हुनुको सट्टा हामी सीमान्तकृत हुने निश्चित छौँ ।' नेपालका प्रधानमन्त्री केपी शर्मा ओलीले आफ्नो पार्टी विभाजनको अवस्थामा पुगेपछि संसद् विघटन गर्दै चुनावको मिति घोषणा गरेको र यसले चीनलाई धक्का पुगेको श्यामशरणले बताएका छन्। उनले भनेका छन्, 'नेकपा तत्कालीन एमाले र माओवादीबीच चीनको समर्थन र उत्प्रेरणामा एकता भएर गठन भएको पार्टी हो । यो पार्टीको विभाजनले चीनलाई समेत केही धक्का पुगेको छ । त्यसैले विभाजित नेकपालाई मिलाउन चीनका लागि नेपाली राजदूत होउ यान्छीको सक्रियता जारी छ। असन्तुष्ट पक्षलाई मिलाउनका लागि यान्छीले रेफ्रीको भूमिका निर्वाह गरिरहेकी छिन् । उनको सक्रियताले सकारात्मक नतिजा नआएपछि चीनले उपमन्त्री यचौको नेतृत्वमा चार सदस्यीय प्रतिनिधिमण्डल नेपाल पठाएको छ ।' उनी लेख्छन्, 'नेकपाको विभाजनमा चिनिँया चासो कति छ भन्ने यसले प्रष्ट पार्छ । चीनले प्रधानमन्त्री ओलीलाई प्रतिनिधिसभा विघटनको निर्णय फिर्ता लिन दबाब दिइरहेको बुझिएको छ । ओलीलाई सरकारबाट हट्नका लागि नेपालमा स्वच्छ छवि भएका व्यक्तिलाई प्रधानमन्त्री बनाउने प्रयास भइरहेको बुझिएको छ । यो दबाबलाई ओलीले प्रतिवाद गर्न सक्लान् तर नेपालको वर्तमान संकट कसरी टर्छ, हामीले प्रतीक्षा गर्नै पर्नेछ।' काठमाडौँमा अमेरिका र चीनबीच भइरहेको राजनीतिक शक्तिसंघर्षमा नयाँ दिल्लीको भूमिका अर्थपूर्ण नहुने खतरा उत्तिकै रहेको उनले आफ्नो लेखमा उल्लेख गरेका छन्। उनले भनेका छन्, ' ओलीको सत्ता र नेकपाको भविष्यमाथिको परिणाम जेजस्तो भए पनि नेपालको प्रजातन्त्र, राजनीतिक स्थायित्व र आर्थिक समृद्धिको भविष्यमा जोखिम निश्चित छ । कोरोना महामारीबाट नेपाल असाध्यै संकटमा परेको छ । पर्यटन र रेमिट्यान्सबाट आम्दानी घटेपछि आर्थिक रूपमा नेपालमा संकटमै थियो । यही समयमा देखा परेको राजनीतिक उथलपुथलले नेपाललाई हिंसातर्फ र आर्थिक संकटतर्फ धकेल्ने संकेत देखा परिसकेको छ ।' त्यसैले अहिलेको राजनीतिक संकटमा ओलीलाई समर्थन गर्नु भनेको नेपालको प्रजातन्त्रलाई पछाडि धकेल्नु हो र भारतका लागि यो कदम निकै अदूरदर्शी कदमका रूपमा दर्ज हुनेछ । नेपाल शक्तिराष्ट्रको स्वार्थका कारण मुठभेडमा गएमा भारतका लागि हितकर हुनेछैन । त्यसैले कसैको अल्पकालीन लाभका लागि भारतले प्रोत्साहित गर्नुहुँदैन ।' उनले पार्टीभित्रको आन्तरिक संघर्षका कारण प्रतिनिधिसभा नै भंग गर्ने काम बहुदलीय प्रजातन्त्र भएको मुलुकका लागि असाध्यै नराम्रो नजिर भएको तर्क पेस गरेका छन्। उनले लेखेका छन्, 'महामारीबाट गुज्रिरहेको नेपालमा राजनीतिक उथलपुथलका कारण विकसित घटनाक्रमले निर्वाचनलाई पर धकेल्ने र संकटकालको अवस्था सिर्जना गर्ने खतरा छ । चिनियाँ पक्षको स्वार्थ ओलीले नियन्त्रण गर्न सक्लान् तर यसले उनलाई भारतीय स्वार्थको संरक्षक बनाउने छैन । किनभने आवश्यकता परेको अवस्थामा उनले भारतविरोधी भावना उब्जाउने गरेका छन् । राष्ट्रवादी बन्न ओलीले बारम्बार भारतविरोधी भावना फैलाएको नजिर बारम्बार पाइन्छ ।' श्यामशरणले नेपालमा अहिले देखिएको राजनीतिक संकटले चीनलाई केही हदसम्म धक्का पुगेको तर, भारतलाई यो संकटबाट कुनै पनि फाइदा नहुने स्पस्ट पारेका छन्। उनी अगाडि लेख्छन्, 'छिमेकी देशहरूमा बहुदलीय प्रजातन्त्रको सुदृढीकरण, राजनीतिक स्थायित्व र आर्थिक समृद्धिको चाहना भारतले राख्छ । त्यसैले अहिलेको राजनीतिक संकटमा ओलीलाई समर्थन गर्नु भनेको नेपालको प्रजातन्त्रलाई पछाडि धकेल्नु हो र भारतका लागि यो कदम निकै अदूरदर्शी कदमका रूपमा दर्ज हुनेछ । नेपाल शक्तिराष्ट्रको स्वार्थका कारण मुठभेडमा गएमा भारतका लागि हितकर हुनेछैन । त्यसैले कसैको अल्पकालीन लाभका लागि भारतले प्रोत्साहित गर्नुहुँदैन ।' नेपालमा राजतन्त्र र हिन्दुराष्ट्र पुनर्स्थापनाका लागि भारतसँगको सहकार्यमा ओलीले यो कदम चालेको आशंका गलत भएको उनले स्पस्ट पारेका छन्। उनले लेखेका छन्, 'अहिले चर्चा के भइरहेको छ भने नेपालमा राजतन्त्र र हिन्दुराष्ट्र पुनर्स्थापना गर्न सकिएमा भारतीय स्वार्थ पूरा हुनेछ र यसले चीनलाई किनारा लगाउनेछ, यो तर्क विशुद्ध गलत छ । इतिहास हेर्ने हो भने हिन्दु सम्राटहरूले नै नेपालमा भारतविरोधी भावना प्रवर्द्धन गरेका थिए । उनीहरूले चिनियाँ स्वार्थलाई बढी सम्बोधन गरेका थिए । चीनले राजतन्त्रको विरुद्ध माओवादी लाग्दा कहिल्यै सहयोग गरेन । राजगद्दीबाट राजाको बहिर्गमन रोक्न सकिँदैन भन्ने बुझेपछि मात्रै उसले माओवादीसँग सहकार्य अघि बढाएको थियो ।' अहिलेको राजनीतिक संकटमा मधेसीहरूको भविष्यका विषयमा कुनै चासो र चिन्ता नभएको उल्लेख गर्दै श्यामशरणले आफ्नो लेखमा नेपालको प्रजातन्त्रलाई सुदृढ गर्दै मधेसी समुदायको राजनीतिक सशक्तिकरण आजको आवश्यकता भएकोमा जोड दिएका छन्। उनले भनेका छन्, ' किनभने उनीहरूको अधिकार प्राप्तिको संघर्षले फैलिने अशान्तिले भारतमा असर पुर्याउनेछ । यो कुरा हामीले बारम्बार भोग्दै आएका छौँ । नेपालको अहिलेको राजनीतिक संकटले चीनलाई धक्का पर्यो भनेर हामी मख्ख नपरौँ । बरु भारतको सुरक्षा संवेदनशीलताको रक्षा गर्ने मधेसी जनताको हितका लागि काम गरौँ ।' चीनले जतिसुकै प्रयत्न गरे पनि नेपाल र भारतको जस्तो सम्बन्ध चीननेपालबीच हुन नसक्ने ठोकुवा गर्दै उनले लेखेका छन्, 'भौगोलिक अवस्थाका कारण नेपालको आर्थिक र सामाजिक विकासका लागि भारतसँगको निर्भरता रहेका कारण भारतले नेपालमा पर्याप्त उपस्थिति कायम राख्न सक्छ । नेपाल शक्तिराष्ट्रको स्वार्थका कारण मुठभेडमा गएमा भारतका लागि हितकर हुनेछैन । त्यसैले कसैको अल्पकालीन लाभका लागि भारतले प्रोत्साहित गर्नुहुँदैन ।'"
प्रचण्डमाधव समूहकी सांसद घले ओली समूहमा,"उदयपुर : प्रदेश १ का मुख्यमन्त्री शेरधन राईविरुद्ध नेकपा प्रचण्डनेपाल समूहबाट अविश्वासको प्रस्तावमा हस्ताक्षर गरेकी उदयपुर निर्वाचन क्षेत्र २ प्रदेश (ख) की सांसद कला घलेले हस्ताक्षर फिर्ता लिएकी छन्। बुधबार सदरमुकाम गाईघाटमा पत्रकार सम्मेलनको आयोजना गर्दै सांसद घलले अविश्वासको प्रस्ताव फिर्ता लिँदै मुख्यमन्त्री राईलाई सघाउने उद्घोष गरेकी हुन्। उनले भनिन्, देश र जनताको हितका लागि तत्कालीन परिवेशमा अविश्वासको प्रस्ताव उपयुक्त नभएको र ताजा जनादेश नै सर्वोतम विधि हो। आन्दोलनरत पक्षलाई इङित गर्दै उनले भनिन्, आन्दोलन छोडेर ताजा जनादेशका लागि निर्वाचनमा सहभागी हुनुको विकल्प छैन् । सांसद घलेले आफू स्वास्थ्यका कारण यसअघि पार्टीले आयोजना गरेको केन्द्रीय सदस्यको शपथग्रहण कार्यक्रममा सहभागी हुन नसकेको बताएकी छन् ।"
वडाको सेवा अर्कै जिल्लाबाट,"सन्धिखर्क : सरकारले सिंहदरबारको अधिकार गाउँगाउँमा भन्ने नारा व्यापक बनाएको छ। तर, अर्घाखाँचीको शीतगंगा नगरपालिका११ को वडा कार्यालयको सेवा कपिलवस्तु जिल्लाको इमिलियाबाट प्रदान गरिन्छ। वडा कार्यालय खयरभट्टीमा छ। तर, धेरै सेवा कपिलवस्तुको इमिलियाबाट दिनुपर्छ वडाध्यक्ष कपिलाचन्द्र आलेले भने, वडा ठूलो छ। बस्ती यत्रतत्र छरिएको छ। मानिसलाई खयरभट्टी जानुभन्दा राजमार्गमा रहेको इमिलियामा आउन सजिलो हुन्छ। त्यसैले धेरै काम यतैबाट गर्छौं। कपिलवस्तुसँग सीमा जोडिएको यस वडाको मौवाबारी, दोबाटो, फोर्सल, खयरभट्टीलगायत गाउँबाट सेवाग्रही इमिलिया आउँछन्। यी गाउँबाट खयरभट्टीको कार्यालय पुग्न ५६ घण्टा हिँड्नुपर्छ। त्यहाँ गएर सिफारिस बनाउने र उल्टो फर्कंदा दिनभर लाग्छ। इमिलियाबाट सिफारिस लिएर एकै दिनमा नागरिकता बनाउन सदरमुकाम पुगिन्छ। सेवाग्रहीलाई सजिलोका लागि इमिलिया वडा कार्यालय राखिएको आलेले बताए। विकास बजेटलगायत अन्य छलफल पनि यहीँ हुन्छ। अधिकांश वस्तीका स्थानीयलाई सजिलो हुने भएपछि एउटा खयरभट्टी र अर्काे कपिलवस्तुको इमिलियामा वडा कार्यालय राखेर सेवा दिइरहेका छन्। धेरै जंगल क्षेत्र, छरिएर रहेको बस्ती पैदल हिँडेर खयरभट्टी जानुभन्दा कपिलवस्तु झर्न सजिलो हुन्छ। जिल्लाकै २७ प्रतिशत भूगोल क्षेत्र ओगटेको सिद्धारा गाविसलाई नयाँ संरचनामा तीन वडामा विभाजन गरिए पनि स्थानीयले सरकारी सेवा सहजै पाउन कठिन छ। अर्काे समस्या खयरभट्टी गाउँमा विद्युत् पुगेको छैन। पोल गाडिएको र केही स्थानमा तार तानेको पनि वर्षौं भइसक्यो। तर, बत्ती बल्ने टुंगो छैन। पञ्जीकरणका काम जन्म दर्ता, मृत्यु दर्ता, विवाह दर्ता, सम्बन्धविच्छेद र बसाइँसराइका घटना अनलाइन प्रणालीमा राख्नुपर्छ। तर, विद्युत् नहुँदा पनि अर्को जिल्लाबाट सेवा दिनुपरेको छ। खयरभट्टीमा विद्युत् ल्याउने भनेर पोल गाडिएको वर्षौं बिते पनि विद्युत् नपुगेको खयरभट्टीका स्थानीय बालम न्युटन आलेले गुनासो गरे। सचिव मोदनाथ ज्ञवालीले वडा ११ र १४ हेर्छन्। इमिलियाबाट वडा १४ को कार्यालय पावरा करिब ६५ किमि दूरीमा छ। दुवैतिर हेर्नुपर्ने भएकाले दौडधुप हुने बताउँदै उनले भने, सातामा तीन दिन एउटा र तीन दिन अर्काे वडाको काम गर्नुपरेको छ। ८५ वर्षीय जीवकला सारुलाई वृद्धभत्ताका लागि बैंकको खाता खोल्न कपिलवस्तुको इमिलियामा ल्याएका उनका छोरा मणिराम सारुले भने, अर्को जिल्ला भए पनि कपिलवस्तु नजिक छ। सबैको मागअनुसार यहाँ कार्यालय राखिएको हो। पूर्वपश्चिम राजमार्गअन्तर्गत कपिलवस्तुको इमिलियाको मुख्य रोडमै वडा कार्यालय राखिएको छ। यहाँबाट जिल्ला सदरमुकाम पुग्न करिब ७३ किमि छ। यहाँबाट खयरभट्टी रिक्सा चल्छन्। एक यात्रुको भाडा दुई सय तिर्नुपर्छ। जिप, बस जाने बाटो भए पनि दैनिक रूपमा गाडी भरिने गरी यात्रु नपाइने भएकाले सवारीसाधन भने जान मान्दैनन्।"
वीरगन्जमा ओली समूहको प्रदेश भेला : चुनावको तयारीमा लाग्न निर्देशन,"वीरगन्ज : नेपाल कम्युनिस्ट पार्टी (नेकपा) अध्यक्ष एवम् प्रधानमन्त्री केपी ओली समूहले वीरगन्जमा बुधबार पहिलो प्रदेश भेला गरेर शक्ति प्रदर्शन गरेको छ। नेकपा पार्टी विभाजनको सन्देश र कार्यकर्तालाई निर्वाचनको तयारी जुटन निर्देशन दिन ओली समूहले बुधबार वीरगन्जमा प्रदेश भेला गरेको हो। नेकपाको प्रदेश २ का इन्चार्ज एंव स्थायी समिती सदस्य सत्यनारायण मण्डलको अध्यक्षतामा आयोजित प्रदेश भेलामा प्रदेश २ का पर्सादेखि सप्तरीसम्मका आठ जिल्लाका नेकपाका अगुवा नेता कार्यकर्ता सहभागी भए। भेलालाई पार्टीका महासचिव एवम् अर्थमन्त्री विष्णु पौडेल, स्थायी समिति सदस्य एवम् पूर्वमन्त्री रघुवीर महासेठ, शहरी विकासमन्त्री प्रभु साह , कानुनमन्त्री लीलानाथ श्रेष्ठ , महिला बालबालीका तथा समाज कल्याणमन्त्री जुली कुमारी महत्तोले सम्बोधन गरे। प्रदेश भेलालाई सम्बोधन गर्दै नेकपाका महासचिव पौडेलले ताजा जनादेशका लागि मुलुक चुनावमा गइरहेकाले चुनावको तयारीमा जुट्न अगुवा नेता कार्यकर्तालाइ निर्देशन दिए। वैशाख १७ र २७ मा संसदको निर्वाचन हुने निश्चित भएकाले यसमा शंका उपशंका नगरी निर्वाचननको तयारीमा अहिलेदेखि नै लागि हाल्न कार्यकर्तालाइ महासचिव पौडेलले निर्देशन दिए। सरकारले तोकेकै मितिमा निर्वाचन हुन्छ, पौडेलले भने, किनकी संसद विघटन र चुनावको मिति घोषणा गर्ने सरकारको निर्णय संविधानसंवत र लोकतान्त्रिक छ। संसदका बहुमत सदस्यको साथ लिएर प्रधानमन्त्री ओलीले गरेको निर्णयलाई न्यायलयले पनि सदर नै गर्ने भएकाले तोकिएको मितिमै निर्वाचन हुने ठोेकुवा उनले गरे। सुरक्षा निकायका प्रमुख र निर्वाचन आयोगले पनि वैशाख १७ र २७ मा निर्वाचन गर्न कुनै बाधा र अवरोध नभएको बताएको उनले सुनाए। प्रचण्डकै कारण नेपालबाट माओवादीको नाम निशान हरायोभेलालाई सम्बोधन गर्दै सहरी विकासमन्त्री प्रभु साहले प्रचण्डको निजी स्वार्थका कारण नेपालबाट माओवादी पार्टीको नाम निशान हराएको आरोप लगाए। प्रचण्डको पारिवारिक र सत्ता मोहका कारण नै नेपालको राजनीतिमा माओवादीको नाम निशान नरहेको उनको भनाइ छ। प्रचण्ड माओवादीको मुभमेन्टको व्यपार गर्ने नेता हुन्, व्यपारी हुन्, अहिले फेरि उनले माओवादीको नाममा व्यपार गर्न खोजी रहेका छन्, उनले भने।जनमुक्ती सेनाको नाममा आएको रकम लुटेर खाने प्रचण्ड भन्दा ठूलो भ्रष्टचारी नेता नेपालमै नभएको पनि आरोप उनले लगाए। प्रधानमन्त्रीको कुर्सीका लागि राजाको गोडामा भेटी चढाएर लम्पसार परेका माधवकुमार नेपालले अहिले प्रतिगमनको कुरा गर्न थालेको भन्दै साहले व्यङ्ग्य गरेनारायणकाजी श्रेठलाइ कहिल्यै चुनाव नजित्ने नेता , मातृका यादव र रामचन्द्र झालाई अवसरवादी नेताको संज्ञा दिदै साहले भने ,अब यस्ता नेताहरुले देश बनाउँछौ भन्दै छन्। के त्यो सम्भव छ ?, उनले भने। कानुनमन्त्री लीलानाथ श्रेष्ठले विदेशी शक्तिको गोटी बनेर नेकपा भित्रै केही नेताले कम्युनिस्ट नेतृत्वको २३ तिहाइको सरकार ढाल्ने षडयन्त्र गर्दा देश अहिलेको विषम परिस्थितिमा पुगेको बताए। उनले प्रधानमन्त्री ओली मुलुककै ऐतिहासिक, साहसी र राष्ट्रवादी पुरुष भएको जिकिर गरे। महिला बालबालिका तथा समाज कल्याण्मन्त्री जुली कुमारी महत्तोले पनि संसद पुर्नस्थापनाको सपना नदेख्न आन्दोलनमा रहेका दललाइ आग्रह गरिन्।"
"'हिजो गिरिजाबाबुमाथि जे भयो, आज ओलीमाथि पनि त्यही हुँदैछ'","पोखरा : गण्डकी प्रदेशका मुख्यमन्त्री पृथ्वी सुब्बा गुरुङले प्रधानमन्त्री केपी शर्मा ओलीले प्रतिनिधिसभा विघटन र मध्यावधि चुनाव घोषणा गर्न पाउँने बताएका छन् । आइएमई नेपाल लिटरेचर फेस्टिभलको नवौँ संस्करणअन्तर्गत पोखरामा आयोजित प्रदेशबाट देखिने देश विषयक छलफलमा मुख्यमन्त्री गुरुङले बहुमतको सरकार हुँदा पहिले पनि यस्ता किसिमका अभ्यास भएको बताए। २०५१ सालमा नेपाली कांग्रेसको बहुमतको सरकार हुँदाहुँदै प्रधानमन्त्री गिरिजाप्रसाद कोइरालाले संसद् विघटन गरेर मध्यावधि चुनाव घोषणा गरेको परिस्थिति अहिले नेकपा सरकारले भोग्नुपरेको उनले बताए। हामीलाई थाहा छ, नेपाली कांग्रेसमा नेता कृष्णप्रसाद भट्टराई र गणेशमान सिंहले गिरिजाप्रसाद कोइरालाले एकलौटी गरे, हामीलाई मान गरेनन् भनेर विरोध गरे। गिरिजाप्रसादको पुत्ला जलाइयो, जुत्ताको माला लगाइयो। त्यसपछि उनी जनतामा गएका थिए, अहिले पनि त्यही भएको हो, गुरुङले भने, बहुमतको प्रधानमन्त्रीलाई संसद् विघटन गरेर चुनावमा जाने अधिकार हुन्छ, यो युनिभर्सल ट्रुथ हो। पार्टीको असहयोगपछि जनतामा जानु असंवैधानिक नभएको र यो लोकतान्त्रिक अभ्यास भएको उनको जिकिर छ। मुख्यमन्त्री गुरुङले प्रधानमन्त्रीले अनैतिक काम गरेको भन्दा पनि पार्टीभित्रका अराजक व्यक्तिले काम गर्न नदिएका कारण उनीहरूलाई कारबाही गर्न र को ठीक, को बेठीक छुट्याउन जनतालाई अधिकार दिएको दाबी गरे। छलफलका सहजकर्ता पत्रकार वसन्त बस्नेतले वैशाखमा चुनाव हुन्छ भनी गरेको प्रश्नमा गुरुङले आत्मविश्वासका साथ हुन्छ भने। केन्द्रमा प्रतिनिधिसभा विघटन भएपछि त्यसको प्रभाव विभिन्न प्रदेशमा देखिएको बेलामा मुख्यमन्त्री गुरुङले भने भर्खर संघीयता आएको महसुस गरेको बताएका छन्। संविधान जारी भएपछि अहिले लागू गरिएको संघीयतालाई छलफल नै नगरी ल्याइएको उनले बताए। त्यो बेलामा जसरी पनि संविधान जारी गर्नुपर्ने परिस्थिति थियो। हामीले कमजोर किसिमको संघीयता ल्यायौं, उनले भने, मेरो त अझै पनि गुनासो छ। पछिल्लो समय नेकपामा विवाद भएपछि पार्टी दुई खेमामा विभाजित भएको छ। केपी शर्मा ओली एकतर्फ र प्रचण्डनेपाल खेमा एकतर्फ हुँदा यसको असर प्रदेशहरूमा पनि देखिएको छ।अन्य प्रदेशमा विवाद भइरहेको अवस्थामा गण्डकी प्रदेशमा मुख्यमन्त्रीले भने बल्ल संघीयता आएको जस्तो आफूलाई भान भएको बताएका छन्। पार्टी केन्द्रमा विभाजित भएको अवस्थालाई व्याख्या गर्दै उनले भने, कानुनी वैधानिक रूपमा पार्टी एक छ तर भावनात्मक रुपमा, क्रियाकलापलाई आधार मान्ने हो भने पार्टी फुटिसक्यो। मुलुक, देशका अन्य प्रदेश फुटेर क्षतविक्षत भएको अवस्थामा गण्डकी शान्त छ, उनले भने, हामी मिल्ने कुरा रुचाउँछौँ, विभाजनको आगो आएको हो, तर देवताले जोगाउँछ। माक्सवाद लेलिनवादमा जनता भगवान् हो भन्दै आफूलाई गण्डकी प्रदेशका नागरिकको साथ भएको उनले दाबी गरे। आफ्नो प्रदेश सरकारमा अर्को खेमाका दुई मन्त्रीहरू भएको र उनीहरूले राजीनामा दिए भने मात्रै अर्को विकल्प सोच्न बाध्य हुने उनको भनाइ छ। कार्यक्रममा प्रधानमन्त्रीले गुप्तचर संस्था रअका प्रमुखलाई भेट्नु कूटनीतिक हिसाबले गलत नभएको पनि गुरुङले बताए। रअ एजेन्ट संस्था मात्र नभएर विश्वमा उसको पोलिटिकल एक्टर चेन्ज गर्ने भूमिका रहेको उनले उल्लेख गरे। दुई देशका प्रधामन्त्रीबीचको कुराकानीको प्रसारका रुपमा रअका प्रमुखसँग भेटघाट भएको र प्रधानमन्त्री आफू भारतीय दूतावासमा गएको भए नराम्रो हुने उनको भनाइ छ। यो परिस्थितिलाई गलत व्याख्या गर्नाले सामन्त गोयलको नेपाल भ्रमण सफल भएको उनको दाबी छ। यस्तै पार्टीभित्र पनि दुई अध्यक्षमध्ये दोस्रो अध्यक्षले आफ्नो काममाभन्दा पनि प्रधानमन्त्रीको काममा बढी हस्तक्षेप गरेको उनले आरोप लगाए।"
विराटनगरमा साकेला थान,"विराटनगर : प्रदेश १ को राजधानी विराटनगरमा किरात राई सामूहिक चुह्लो भवनको शुभारम्भ भएको छ । किरात राई यायोक्खा महानगर कमिटीले निर्माण गरेको सामूहिक चुह्लोको निर्माण विराटनगर ११ मा करिव १ करोड १० लाखमा भएको हो । सामूहिक चुह्लो तीन कठ्ठा १० धुर जग्गामा निर्माण भएको हो हराउँदै गएको संस्कार र संस्कृतिलाई संरक्षण र सम्वद्र्धन गर्दे युवा पुस्तालाई त्यसतर्फ अग्रसर गराउन सामूहिक चुह्लो निर्माण गरिएको किरात राई यायुक्खा महानगर कार्यसमितिका अध्यक्ष विष्णुकुमारी राईले जानकारी दिइन्। संघीय मामिला तथा समान्य प्रशासन मन्त्रालयको तर्फबाट २५ लाख, प्रदेश १ को भौतिक पूर्वाधार विकास मन्त्रालयले ६० लाख र उद्योग पर्यटन वन तथा वतावरण मन्त्रालयले १० सहित अन्य दाताको सहयोग सो सामूहिक चुह्लो निर्माण भएको हो । प्रदेश १मा बसोबास गर्ने किरात समुदायको महान पर्व उद्यौलीको अवसरमा सामूहिक चुह्लो शुभारम्भ प्रदेश १ मा मुख्यमन्त्री शेरधन राईले गरे । राई, लिम्बु, याख्खा, सुनुवार जातीले मंसिरे पूर्णिमाको दिनदेखी उद्यौली पर्वका सुरु गर्दछन् । यता विराटनगरमा पनि किरात राई यायोख्खा, किरात याक्थुङ चुम्लुङ र किरात याक्खा छुम्माले पनि सामूहिक रुपमा उद्यौली पर्व मनाउदै आएका छन् । निर्माणधिन साकेला थानमा विभिन्न समुदाय मिलेर एक आपसमा मिलेर यो पर्व मनाएका छन् । प्रकृतिसँग आस्थावान रहेका किरात समुदायले प्रकृतिलाई पुजा गर्ने आदिवासी राई, लिम्बु र याख्खा जाति कृषिमा आधारित जीवनशैली अपनाइ आएको र वर्ष भरीका बाली बटुल्ने समयलाई यो पर्वको रुपमा मनाउने चलन रहेको छ ।"
प्रचण्डनेपाल समूहको बैठक पेरिसडाँडामा,"काठमाडौं : नेपाल कम्युनिस्ट पार्टी (नेकपा) प्रचण्डनेपाल समूहको आगामी रणनीति तय गर्न पेरिसडाँडामा बैठक बसे पनि आन्दोलनका कार्यक्रम भने घोषणा भएको छैन। दिउँसो १२ बजेदेखि केही स्थायी कमिटी सदस्यसहित शीर्ष नेताहरूबीच प्रारम्भिक छलफलमा गरेका थिए। स्थायी कमिटिको बैठक बसेर बुधबार नै आन्दोलनका नयाँ कार्यक्रम घोषणा गर्ने भनिए पनि थप आन्तरिक गृहकार्य गर्नुपर्ने भन्दै स्थायी समितिको बैठक स्थगित गरिएको छ। बैठकमा मंगलबारको समीक्षासँगै र आगामी रणनीतिबारे अनौपचारिक छलफल चलेको स्थायी समिति सदस्य योगेश भट्टराईले जानकारी दिए । छलफलमा उपत्यकामा रहेका स्थायी कमिटी सदस्य उपस्थित थिए । पेरिसडाँडामा भएको छलफललाई प्रधानमन्त्री केपी ओलीले संसद विघटन गरेपछि उक्त कदमविरुद्ध प्रचण्डनेपाल समूहले गर्दै आएको संघर्षको रणनीतिक रुपमा हेरिएको छ । मंगलबार मात्र उक्त समूहले देशव्यापी प्रदर्शन गरेको थियो । काठमाडौंमा भएको प्रदर्शनमा नेकपा अध्यक्ष प्रचण्ड, माधवकुमार नेपाल, वरिष्ठ नेता झलनाथ खनाल, नेतृ अष्टलक्ष्मी शाक्य लगायतले सम्बोधन गरेका थिए। प्रधानमन्त्री ओलीको सिफारिसमा राष्ट्रपति विद्यादेवी भण्डारीले प्रतिनिधिसभा विघटन गरेको विरोधमा सत्तारुढ नेकपाको प्रचण्डनेपाल समूह आन्दोलित बनेको छ ।"
ओलीले आफ्नै राजनीतिक जीवन धरापमा पारे : वर्षमान पुन,"रोल्पा : नेपका स्थायी समिति सदस्य वर्षमान पुन 'अनन्त'ले प्रधानमन्त्री केपी ओलीको नियत चुनाव गराउने नभएको बताएका छन्। गृहजिल्ला रोल्पाको लिवाङमा बुधबार प्रेस संगठनले गरेको पत्रकार भेटघाटमा पुनले अबको चार महिनामा चुनाव नहुने र ओली पनि सत्तामा नरहने उल्लेख गरे। आफ्नै नेतृत्वमा झण्डै दुई तिहाइको सरकार चलाइरहेका ओलीले असंवैधानिक रुपमा संसद विघटन गरेर मुलुकको संविधान र आफ्नै राजनीतिक जीवनसमेत धरापमा पारेको टिप्पणी गरे। इतिहासको दिशालाई उल्ट्याउन खोज्दा उहाँको राजनीतिक जीवन नै धरापमा परेको छ, निवर्तमान ऊर्जामन्त्रीसमेत रहेका पुनले भने, अब न वैशाखमा चुनाव हुन्छ, न त उहाँ प्रधानमन्त्री रहिरहनुहुन्छ। ओलीले सैनिक सत्ता वा संकटकाल लगाएर भए पनि गैरसंवैधानिक सत्ता लम्ब्याउने धम्की दिन थालेको भन्दै पुनले त्यस्तो धम्कीबाट आफूहरु नतर्सने स्पष्ट गरे। सैनिक सत्ता वा संकटकालको कुरा गरेर हामीलाई नधम्क्याए हुन्छ, उनले भने, वर्षौंसम्म राजाको सैनिक सत्ता र संकटकाल भोगेका र त्यसलाई परास्त गरेका नेपाली जनता तर्सनेवाला छैनन्। पुनले जनप्रतिनिधिविहीन शासन चलाउने रहर र व्यक्तिगत इगो त्याग्न ओलीले सुझाव दिए। आफैंले मिचेको संविधानलाई पूरानै ट्रयाकमा फर्काउन योगदान गरे ओलीलाई इतिहासले कहीं न कहीं सम्मान गर्ने उनको भनाइ छ। नत्र जनताले बालुवाटारको झ्यालबाट फाल्छन्, समयमै यो कुरा हेक्का राख्दा राम्रो होला, पुनको चेतावनी दिए। ओलीलाई शेरबहादुर देउवाको विगत स्मरण गर्न पनि पुनले सुझाव दिए । पुनले भने, शेरबहादुर देउवाले ५९ सालमा निर्वाचन घोषणा गर्नुभयो, संसद विघटन गर्नुभयो। संसद दरबारमा बुझाएर आफैँ जेल परेपछि गल्ती भयो भनेर आफैं आन्दोलनमा आउने अवस्था बन्यो। राजनीतिक इतिहास बुझ्दा ओलीजीलाई राम्रै होला। पुनले राष्ट्रपति विद्यादेवी भण्डारी प्रधानमन्त्रीको असंवैधानिक कदममा साथ दिएर मुलुकको अभिभावकत्व गुमाएको टिप्पणी गरे। निर्वाचन घोषणा गरिसकेको सरकारलाई कामचलाउन नभनेर राष्ट्रपतिले समेत संविधान उल्लंघन गरेको चर्चा पुनले गरे। उनले,राष्ट्रपतिले प्रधानमन्त्रीको प्रतिगमनकारी कदमलाई बैधता दिनुभयो।' चुनावी सरकारलाई कतै पनि काम चलाउ सरकार भनी उल्लेख नगरेको भन्दै आपत्ति जनाए। फरक प्रसंगमा मन्त्री पुनले पुष्पकमल दाहाल प्रचण्ड र माधवकुमार नेपाल नेतृत्वको नेकपा नै वैध भएको दावी गरे। ४ सय ४१ सदस्यीय नेकपा केन्द्रीय समितिमध्ये ३ सय १५ केन्द्रीय सदस्यको हस्ताक्षरसहित पार्टीको आधिकारिकताका लागि निर्वाचन आयोगमा निवेदन दिइएको भन्दै पुनले आयोगले साविक केन्द्रीय सदस्यको बहुमतलाई आधार मानेर निर्णय दिने विश्वास व्यक्त गरे। केन्द्रीय समितिको दुई तिहाई सदस्य आफूहरुको पक्षमा रहेको भए पनि ओली पक्षका एक सय जनाले ११ सयभन्दा बढी संख्यामा नयाँ सदस्य थप्नु अनैतिक र अराजनीतिक भएको आरोप उनले लगाए। एक सय जनाले ११ सयको संख्या थप्नु सामन्तले सयको पछाडि शून्य थपेर ११ सय बनाएको जस्तै किर्ते र जालसाँजीपूर्ण काम भएको टिप्पणी पुनको छ। एक सय जना गुटका मान्छे बसेर ११ सय केन्द्रीय समिति विस्तार गरेको भन्नु हास्यास्पद मात्र होइन, जाली तमसुकमा शून्य थपेको जस्तै भयो, उनले भने। फरक प्रसंगमा उनले ओलीले प्रदेशसभा समेत विघटनको तयारी गरेको चर्चा चल्न थालेको भन्दै प्रधानमन्त्रीले प्रदेश विकटन गर्ने अधिकार संविधानले नदिएको स्पष्ट गरे।"
प्रदेश १ मा सत्ता समीकरण : कांग्रेस तानातान,"विराटनगर : प्रदेश १ का मुख्यमन्त्री शेरधन राईविरुद्ध दाहालनेपाल समूहका सांसदले अविश्वासको प्रस्ताव दर्ता गरेसँगै नयाँ सरकारका लागि समीकरणको जोडघटाउ सुरु भएको छ। नेकपाको औपचारिक विभाजन नभए पनि प्रदेश १ मा अविश्वास दर्ता गर्ने प्रचण्डनेपाल र ओली समूहका मुख्यमन्त्री राई बाँकी रहेका सांसदलाई आफ्नो पक्षमा पार्ने र बहुमतको सरकार बनाउने रणनीतिमा लागेका हुन्। नेकपाका ६७ सांसदमध्ये ३७ जनाले मुख्यमन्त्री राईविरुद्ध अविश्वास प्रस्ताव पेस गरेका छन्। प्रदेश १ मा ९३ सांसद रहेकोमा नेकपाका दुई तिहाइ अर्थात् ६७ सांसद छन्। अविश्वास प्रस्ताव दर्ता गर्ने समूहमा कम्तीमा ४२ जना खुलेर लागेको प्रचण्डनेपाल समूहको दाबी छ। दाबीलाई आधार मान्ने हो भने यो अवस्थामा सो समूहलाई सरकार निर्माणको लागि पाँच सांसदको आवश्यकता छ। प्रदेशसभामा कांग्रेसका २१, जनता समाजवादी पार्टीका ३, राप्रपाका १ र संघीय लोकतान्त्रिक राष्ट्रिय मञ्चका १ सांसद छन्। तर, प्रचण्डनेपालले जोडेको संख्याको आधारलाई अर्को पक्षले मान्न तयार छैन। ओली पक्षका १९ जना मात्रै सांसद रहेको दाबी प्रचण्डनेपाल समूहले गरिरहँदा ओली पक्षले आफ्नो पक्षमा नेकपाकै कम्तीमा २८ जनासम्म सांसद रहने बताउँदै आएको छ। नेकपाभित्रकै धेरै सदस्य र कांग्रेससहित अन्य दलका सांसदलाई मिलाएर बहुमतको सरकार आफैंले बनाउने दाबीका साथ ओली पक्षले तयारी गरेको जनाएको छ। ओली पक्षका नेतासमेत रहेका मुख्यमन्त्री शेरधन राई अर्को पक्षले गरेको अंकगणित कुनै पनि हालतमा नमिल्ने दाबी गर्छन्। अहिले अंकगणित गरेर काम छैन, सुनियोजित खेल सांसदले बुझेका छन्, मेरो पक्षमा बहुमत मज्जाले पुर्याउँछु, उनले भने। उनका अनुसार प्रदेशमा ओली पक्षले कांग्रेससँग सहकार्य गरेर सरकार सञ्चालनको तयारी गरिरहेको छ। यसका लागि छलफल भइरहेको मुख्यमन्त्री राई बताउँछन्। प्रचण्डनेपाल पक्षका ३७ जना उपलब्ध सांसदले हस्ताक्षर गरेर अविश्वासको प्रस्ताव दर्ता गरेको र बाँकी केही सांसद अझै आफ्नै पक्षमा रहेको बताउने सो पक्षका प्रस्तावक मुख्यमन्त्री भीमप्रसाद आचार्य सबै पक्ष खुला राखेर दल र सांसदसँग छलफल गरिरहेका बताउँछन्। उनले पनि कांग्रेसले आफ्नो पक्षलाई साथ दिने दाबी गरे। अविश्वासको प्रस्ताव दर्ता भएसँगै पछिल्लो समय प्रदेश १ मा अब बन्ने सरकारमा निर्णायक कांग्रेस बनेको छ। दुवै पक्षले कांग्रेस र बाँकी दलका सांसदलाई फकाउन सुरु गरेका छन्, दैनिक सोही विषयमा छलफल दुवै पक्षले चलाएका छन्। पार्टी विभाजन भएको अवस्थामा पनि आफ्नो दलभित्रै बहुमत रहेको दाबी गरेका आचार्यले बहुमत आफूसँग भए पनि अहिलेको अवस्थामा केपी ओलीको प्रतिगमनविरुद्धको संघर्षमा रहेका सबै दललाई समेटेर सरकार बनाउने बताए। यसलाई आधार बनाएर नेपाली कांग्रेसका नेता डाशेखर कोइरालासँग अविश्वास प्रस्तावका प्रस्तावक नेकपाका केन्द्रीय सदस्य इन्द्रबहादुर आङ्बोले छलफलसमेत गरेका छन्। कोइराला निवासमा भएको छलफलमा केपी ओलीको प्रतिनिधिसभा विघटन गर्ने प्रतिगामी कदमको विरुद्ध उभिने र प्रदेश १ मा सहमतिको आधारमा नयाँ सरकार गठन गर्नेबारे छलफल भएको आङ्बोले बताए। अविश्वासको प्रस्तावका प्रस्तावकसमेत रहेको आङ्बालेलाई मुख्यमन्त्री शेरधन राईले बर्खास्त गरेका थिए। प्रदेश १ मा नयाँ सरकार निर्माणका विषयमा कांग्रेस निर्णयक देखिएपछि कांग्रेस पनि दुवै पक्षबीच उत्तिकै छलफलमा बसिरहेको छ। ओली पक्षले पनि कांग्रेस प्रदेश नं १ का संसदीय दलका नेता राजीव कोइरालासँग नयाँ सरकारमा साझेदारीको प्रस्ताव गरेको छ। कांग्रेस संसदीय दलको नेता र केन्द्रीय सदस्य ज्ञानेन्द्रबहादुर कार्कीसँग आफूले सत्ता समीकरणबारे कुरा गरेको मुख्यमन्त्री राई बताउँछन्।"
"मैले मित्रताको अंगालो हालेँ, प्रचण्ड धृतराष्ट्र बन्न खोज्नुभयो : ओली","काठमाडौं : नेपाल कम्युनिस्ट पार्टीका अध्यक्ष एवं प्रधानमन्त्री केपी शर्मा ओलीले पार्टी एकता नटिक्नुको एउटै कारण अर्का अध्यक्ष पुष्पकमल दाहाल प्रचण्ड भएको आरोप लगाएका छन्। राजधानीमा बुधबार सुरु भएको सुदूरपश्चिम प्रदेशका कार्यकर्ताको प्रशिक्षण भेलालाई सम्बोधन गर्दै ओलीले यस्तो आरोप लगाएका हुन्। ओलीले पार्टी एकताको प्रस्ताव आफूले अघि बढाएको बताउँदै भने, 'हाम्रा संविधानको सर्वोच्चताका नीति, कार्यदिशा एकै भएपछि अलग्गै बस्नुको अर्थ छैन भनेर मैले उहाँसँग प्रस्ताव राखेको थिएँ। हामी मिल्यौँ। तर यो एकता लामो समयसम्म नटिक्नुको कारण भने प्रचण्ड नै हो।' ओलीले पार्टी एकता बचाउनका लागि प्रचण्डसँग धेरै सम्झौता गर्न बाध्य भएको बताउँदै भने, 'प्रचण्डसँगका सम्झौताले ब्रिफकेस नै भरिएको छ। यति धेरै सम्झौता गर्नुपर्यो। जहिल्यै सम्झौता। जहिल्यै सम्झौता। मेरो एउटा ब्रिफकेस नै भरिएको छ प्रचण्डसँगका सम्झौताले गर्दा। ओलीले प्रचण्डले आफ्नी छोरी जिताउन नसकेपछि मतपत्र च्यातेर लोकतन्त्रको उपहास गरेको आरोपसमेत लगाए। 'प्रचण्डले कांग्रेसँग मिलेर पनि छोरी जिताउन गाह्रो थियो। छोरी जिताउन नसकेपछि मतपत्र च्यातेर धुजाधुजा पार्नुभएको थियो,' उनले भने। ओलीले समयको डुंगा र अग्रगमनको डुंगा अघि बढिसकेको तर प्रचण्डनेपाल पक्ष भने पश्चगमनतर्फ फर्किरहेको आरोप लगाए। ओलीको भनाइ छ, 'उहाँहरू अघि बढ्न चाहनुभएन। गणतन्त्र र संविधानप्रतिको दृष्टिकोण सडकमा छर्नुभएको छ।' ओलीले आफूले मित्रताको अंगालो हाल्न खोजे पनि प्रचण्ड धृतराष्ट्र बन्न बन्न खोजेको आरोप लगाए । मैले मित्रताको अंगालो हाल्न खोज्ने तर उहाँ धृतराष्ट्र बन्न खोज्नुभो। वामपन्थीसँग मिलेर चुनाव लड्ने तर सरकार दक्षणिपन्थीसँग बनाउन खोज्ने। कति लाजमर्दो कुरा ? ओलीले आफूले पहिलेदेखि नै प्रचण्डलाई षड्यन्त्रकारी प्रवृत्ति छोड्न पटकपटक आग्रह गर्दा पनि नबदलिएको बताए। ओलीले भने, षड्यन्त्रकारी प्रवृत्ति छोड्नुस् भनेर मैले उहाँलाई सम्झाएँ। राजनीति धोका मात्र होइन इमान्दारिताका साथ जनताका सेवा गर्नु हो भनेँ। तीन वर्षमा डल्लाका डल्ला साबुन खर्च भयो। ट्यांकीका ट्यांकी पानी खर्च भयो। साबुन लगायो पखाल्यो उहाँ जस्ताको त्यस्तै।"
सुनिता हत्या प्रकरण : श्रीमान पुर्पक्षका लागि कारागार चलान,"दैलेख : जिल्लाको डुङ्गेश्वर गाउँपालिका६ लटालीको जंगलमा मृत फेला परेकी सुनिता विक हत्या प्रकरणमा पक्राउ परेका श्रीमानलाई कारागार चलान गरिएको छ। श्रीमती हत्याका आरोपित गुराँस गाउँपालिका१ खड्कवाडाका २१ वर्षीय प्रेमबहादुर बिकलाई दैलेख जिल्ला अदालतले पुर्पक्षका लागि कारागार चलान गरेको हो। प्रहरी अनुसन्धानपछि पेश भएको कर्तव्यज्यान मुद्दामा मंगलबार भएको थुनछेक बहसपछि जिल्ला न्यायाधीश दण्डपाणी लामिछानेको इजलासले कारागार पठाएको अदालतका सूचना अधिकारी टीकाराम न्यौपानले बताए। डुङ्गेश्वर गाउँपालिका६ लटालीस्थित माइतीघरमा बस्दै आएकी २१ वर्षीया सुनिता गोठाला गएको बेला बेलामा कात्तिक १७ गते गुप्ताङ्गमा काठ घोच्नुसँगै घाँटी थिचेर हत्या गरिएको अवस्थामा फेला परेकी थिइन्। लटालीस्थित भैंसी बान्ने जंगलमा मृत फेला परेकी सुनिताको हत्या भएकै दिन साँझ ५ बजे तल्लो डुंगेश्वरबाट जीपमा चढी कालिकाकोटको मान्म बजार पुगेका आरोपित प्रेमबहादुर बिकलाई दैलेख प्रहरीले लास भेटिएकै दिन कालिकोट प्रहरीको सहायतामा मान्मबाट पक्राउ गरेको थियो। अर्धनग्न अवस्थामा हत्या गरिएको शव फेला पर्नु, प्रेमबहादुरकै दाइले भाइ भारत गएका छन् भनी स्वयम् ढाँटेको कारण सुनिताका श्रीमान माथि शंका राखी अनुसन्धान गरिएको दैलेख प्रहरी प्रमुख डीएसपी अनुपम श्रेष्ठले जानकारी दिए। कात्तिक १७ बिहान करिब ११ बजेतिर गोठालो जान हिंडेकी सुनिता साँझ गाईबस्तु आफैँ फर्किए पनि नआएपछि परिवारजनले खोजी गर्दा मृत अवस्था फेला परेकी थिइन्। ०७६ चैतमा गुराँस गाउँपालिका१ खड्कवाडा सेफ्टीका प्रेमबहादुर बिकसँग विवाह भए पनि गएको असारमा विवाद भएपछि उनी माइतीमा बस्दै आएकी थिइन्। हत्या गर्नुअघि आरोपितले काठ वा अरु कुनै अप्राकृतिक चीज बस्तु घुसाएर गुप्ताङ्गबाट रगत बगेको अवस्थामा लास फेला परेको कारण कर्तव्यज्यान र बलात्कार कसुरमा हुने आजीवन कारावासको सजाय माग दावी गरी जिल्ला सरकारी वकिल कार्यालयले अभियोग पेश गरेको थियो। कात्तिक १८ गते प्रहरी नियन्त्रणमा राखिएका आरोपित प्रेमबहादुर बिकको क्रियाकलाप र अभिव्यक्ति शंकास्पद रहेकोले सुरुमा जिल्ला प्रशासन कार्यालयबाट अभद्र व्यवहारमा र मंसिर १६ गतेदेखि अदालतबाट कर्तव्य ज्यान मुद्दामा अनुसन्धानका लागि थुनामा राखिएको थियो। करिब दुई महिना हिरासतमा राखी प्रहरीले गरेको अनुसन्धान र घटना प्रकृतिका प्रमाणका आधारमा कर्तव्य ज्यान र बलात्कार कसुरमा हुने आजीवन कारावासको सजाय मागदावी गरेको सहायक जिल्ला न्यायाधिवक्ता नवराज रेग्मीले बताए।"
निर्मला हत्याकाण्ड : एसपी विष्टको निलम्बन फुकुवा गर्ने सरकारको निर्णय,काठमाडौं : बुधबार साँझ बालुवाटारमा बसेको मन्त्रिपरिषद् बैठकले निर्मला पन्त हत्या प्रकरणपछि बर्खास्त भएका एसपी डिल्लीराज विष्टको निलम्बन फुकुवा गर्ने निर्णय गरेको छ । कञ्चनपुरका तत्कालीन प्रहरी प्रमुख प्रहरी उपरीक्षक विष्ट यो निर्णयसँगै प्रहरी सेवामा फर्किन पाउने भएका छन् । विष्टमाथि दुई वर्षअघि भएको कारबाहीलाई बदर गर्दै सरकारले उनलाई काममा फर्काउने निर्णय गरेको एक मन्त्रीले जानकारी दिए । घटनामा प्रहरीले लापरबाही गरेको देखिएपछि तत्कालीन प्रहरी प्रमुख विष्टसँगै प्रहरी निरीक्षक जगदिश भट्ट बर्खास्त भएका थिए । हत्याको २ वर्ष : न्यायमा निराश निर्मलाकी आमा निर्मला हत्या प्रकरण : एसपीसहित आठ प्रहरीलाई सफाइ निर्मला हत्या प्रकरण : आठै प्रहरीले पाए सफाइ निर्मलालाई न्याय कहिले ? निर्मला प्रकरण : डीएसपी जिसीको निलम्बन फुकुवा एसपी विष्ट २०७५ मंसिरमा बर्खास्त भएका थिए । २०७५ साउन ११ गते बलात्कारपछि हत्या गरिएको भनिएकी निर्मलाका हत्यारालाई भने प्रहरीले अहिलेसम्म पक्राउ गर्न सकेको छैन । सोही प्रकरणमा अनुसन्धानका क्रममा प्रमाण नष्ट गरेको भन्दै जिल्ला अदालत कञ्चनपुरमा मुद्दासमेत दायर भएको थियो । उक्त मुद्दामासमेत एसपी विष्टले सफाइ पाइसकेका छन् । निर्मला हत्या प्रकरणमा मुछिएका भनिएका नेपाल प्रहरी केन्द्रीय अनुसन्धान ब्यूरो (सीआईबी) का तत्कालीन डीएसपी अंगुर जिसी सेवामा फर्किसकेका छन् ।
ललितपुर महानगरमा करार कर्मचारी भर्ना नगर्न अन्तरिम आदेश,"ललितपुर : उच्च अदालत पाटनले ललितपुर महानगरपालिकालाई करारमा कर्मचारी भर्ना नगर्न अन्तरिम आदेश जारी गरेको छ। महानगरपालिकाले आफ्नो महानगरभित्रका २९ वटै वडाभित्र करारमा प्राविधिक कर्मचारी भर्ना गर्ने निर्णय गरेको थियो। उक्त निर्णय कानुनसम्मत नभएको भन्दै विपक्षीहरुले उच्च अदालतमा मुद्दा दर्ता गरेका थिए। यसै साता परेको मुद्दाको सुनुवाइ गर्दै उच्च अदालतले सम्पुर्ण प्रक्रिया स्थगन गर्न बुधबार अन्तरिम आदेश दिएको हो। अदालतको आदेश लगत्तै महानगरपालिकाले प्रेस विज्ञप्तिमार्फत पुस १६ गते हुन लागेको मौखिक तथा प्रयोगात्मक परीक्षा स्थगन भएको सूचना जारी गरेको छ। महानगरले करार सेवाका लागी विभिन्न पदमा भर्ना गर्न लागेको थियो। गत असार ३१ गते एक विज्ञापनमार्फत सिभिल, कम्प्युटर, इलेक्ट्रोनिक इन्जिनियर, जुनियर आर्किटेक, कम्प्युटर अपरेटर लगायतका लागि भर्ना खुलाएको थियो। महानगरका प्रमुख चिरीबाबु महर्जनले महानगरभित्र योग्य प्राविधिकहरुको अभाव खड्किएको बताउँदै आएका छन्। उनले महानगरभित्रका २९ वटै वडाहरुमा कम्तिमा दुई जना इन्जिनियर चाहिएको बताउँदै आएका छन्। तर, मेयरले मनोमानी निर्णय गरेको आरोप महानगरपालिकाको बोर्ड सदस्यहरुको छ। १५ वडाका अध्यक्ष सुदर्शन मिश्रका अनुसार मेयरले उक्त निर्णय पटक पटक फिर्ता लिन अस्वीकार गरेका हुन्। उनले भने 'मेयरले हाम्रो कुरा सुनेनन्, पेलेरै जान खोजे, त्यसैले अदालत गएका हौं।' मिश्रका अनुसार स्थानीय सरकार संचालन २०७४ अनुसार करारमा कर्मचारी भर्ना गर्न पाउने व्यवस्था नभएको उल्लेख गरेका छन्। सुरुमा बोर्ड बैठकले उक्त निर्णय पारित गरेको थियो। तर ऐनमा प्राविधिकहरु करारमा लिने प्रावधान रैनछ त्यसैले पारित गरिएको निर्णय फिर्ता हुनुपर्ने माग विपक्षीको रहेको मिश्रको भनाई छ। उनले भने 'हाम्रो मान्छे परेनन् भनेर विरोध गरेका होइनौं, कानुन अनुसार नभएकाले हो।'"
चालक अनुमतिपत्रका लागि सात वटै प्रदेशमा परीक्षा खुलाउने तयारी,"काठमाडौं : नौ महिनादेखि बन्द रहेको नयाँ चालक अनुमतिपत्रका लागि परीक्षा खुलाउन तयारी सुरु गरिएको छ। नेपालमा गत चैतमा कोभिड१९ को सङ्क्रमण देखिन थालेसँगै सरकारले नयाँ अनुमतिपत्रका लागि परीक्षा स्थगित गरेको थियो। यातायात व्यवस्था कार्यालयसँगको समन्वयमा यातायात व्यवस्था विभागले नयाँ अनुमतिपत्रका लागि आवेदन लिन थालिएको विभागले जनाएको छ। नयाँ अनुमतिपत्रका लागि सफ्टवेयर र छपाइको काम विभागले गर्दै आएको छ भने प्रदेश सरकारअन्तर्गतका कार्यालयले परीक्षा सञ्चालन र अनुमतिपत्र वितरण गर्छन्। अहिले प्रदेश सरकारले अनुमतिपत्रका लागि परीक्षा लिन चाहेकाले आवेदन खुलाइएको विभागका महानिर्देशक गोगनबहादुर हमालले बताए। उनका अनुसार सात वटै प्रदेशले नयाँ अनुमतिपत्र खुलाउने भएका छन्। उनले भने, सेवाग्राहीले आफ्नो अनुकूल मिलाएर अनलाइनमार्फत फारम भरेर परीक्षामा समावेस हुन सक्नुहुन्छ। एकान्तकुनास्थित यातायात व्यवस्था कार्यालयका प्रमुख सम्बरबहादुर कार्कीले मङ्गलबारदेखि फारम लिन थालिएको भएपनि केही दिनपछि मात्रै परीक्षा लिइने बताए। कोभिड१९ को जोखिम कायम रहेकाले भीडभाड कम हुने गरी लिखित र प्रयोगात्मक परीक्षा लिइने उनको भनाइ छ। उनले भने, एक दिनमा निश्चित सङ्ख्यामा मात्रै सेवाग्राही आउने गरी व्यवस्था मिलाइनेछ। कार्यालयले गत चैतदेखि नै नयाँ अनुमतिपत्रका लागि परीक्षा लिएका थिएनन्। यसबीचमा पनि अनुमतिपत्र नवीकरण र वितरणको काम भने भइरहेको थियो। लामो समयसम्म अवरुद्ध सेवा एकै पटक खुलाउँदा भीड हुने भएकाले निश्चित सङ्ख्यामा मात्रै सेवाग्राही आउने गरी व्यवस्था मिलाउन लागिएको हो।"
चोरी गर्ने संगठित गिरोह पक्राउ,"काठमाडौं : संगठित रुपमा चोरी गर्ने गिरोहलाई प्रहरीले पक्राउ गरेको छ। बौद्ध क्षेत्रमा विगत एक वर्षदेखि दिउँसोको समयमा चोरी गर्दै आएका सात जनाको गिरोह प्रहरीको लामो निगरानीपछि नियन्त्रणमा आएका हुन्। महानगरीय प्रहरी परिसर टेकुका प्रवक्ता डिएसपी प्रमेश विष्टका अनुसार पक्राउ पर्नेमा झापा सरनमतीका सोनम लामा, सिन्धुपाल्चोक तातोपानीका संजिव तामाङ, झापा कन्काई महानगरपालिका सनम माझी, झापा शिवसताक्षीका विजय लिम्वु, भोजपुर पौवाटुवाका सन्तोष विक, सुर्य बहादुर श्रेष्ठ, भारत घर भई हाल काठमाडौं गोकर्णेश्वर बस्ने श्री गणेश टन्च सेन्टर नामको सुनचाँदी परीक्षण केन्द्र पसलका सञ्चालक युवराज वलु ववरा छन्। यो गिरोहले घर रेकी गर्न स्कुटर प्रयोग गर्दै आएका थिए। बाग्मती प्रदेश ०२०२० प ६६११ नम्बरको हल्का पहेलो रंगको स्कुटरको पछाडिको अन्तिममा रहेको १ अंकलाई मेटाई सुन्य अंक बनाई उक्त स्कुटर प्रयोग गर्दै आएको प्रहरी अनुसन्धानबाट खुलेको छ। विशेषगरि घरमा मानिस नभएको समयमा मात्रै यो गिरोहले चोरी गर्दै आएको प्रहरीले जनाएको छ। चोरी गरेका सुनका गहनाहरु सूर्यबहादुर श्रेष्ठ र सन्तोष बिकको सहयोगमा ववरले गैह कानुनी रूपले संचालन गरेको गणेश टन्च सेन्टर नामको सुनचाँदी परीक्षण केन्द्र पसलमा बिक्री गर्ने गरेको प्रहरी अनुसन्धानबाट खुलेको छ। परिसरका प्रवक्ता डिएसपी विष्टका अनुसार चोरी गर्ने, सुन बिक्री गर्ने र खरिद गर्ने समुह पक्राउ पर्नुले यो गिरोह संगठित रहेको बुझिन आएको छ। उनका अनुसार पक्राउ भएकामध्ये तामाङ र लिम्वुको साथबाट प्रहरीले २७ ग्राम खैरो हेरोईन र उक्त लागूऔषध बिक्री गर्न प्रयोग हुने तौल मेसिनसमेत बरामद भएको छ। प्रहरीले यो गिरोहबाट पाँच लाख ३२ हजार ७० रुपैंया, अमेरिकी डलर, एक तोला ४२ लालको सुनको बेरुवा औंठी, एक तोला ४५ लातको सुनको सिक्री, ववरको पसलबाट गालेको अवस्थामा ५८ तोला बराबरको सुनका टुक्रा, पथ्थरसहितको सुनको जलप लगाएको एक तोला ४३ लाल बराबरको सुनको सिक्री, सुनको झुम्का, सुनको तिलहरी र चाँदीका ५ केजी ६९३ ग्राम बराबरको विभिन्न भाडाकुँडा र गरगहना, घडीहरु ६ वटा, ल्यापटप, नौ वटा मोबाईल, चोरी गर्न प्रयोग भएको स्कुटर र मोटरसाइकल बरामद गरेको छ। डीएसपी विष्टका अनुसार चोरीका लागि प्रयोग हुँदै आएका फलामे औजारहरु समेत यो गिरोहबाट बरामद भएका छन्। चोरीको सामान बिक्री गरेपछि एकले अर्कोलाई आईएमईमार्फत पैसा पठाउने गरेको प्रहरी अनुसन्धानबाट खुलेको छ।"
नियन्त्रणमा आएन घान्द्रुक देउरालीको जंगलमा लागेको डढेलो,"बेनी : म्याग्दी र कास्कीको अन्नपूर्ण गाउँपालिकाको सिमानामा पर्ने पर्यटकीय स्थल घान्द्रुक देउरालीको जंगलमा डढेलो लागेको छ। आइतबार रातिदेखि लागेको डडेलो बुधबार साँझसम्म पनि पूर्ण रुपमा नियन्त्रणमा आउन सकेको छैन्। कास्कीको घान्द्रुकबाट सुरु भएको डडेलोले म्याग्दीको भूगोलमा पर्ने जंगलमा पनि ठूलो क्षति पुर्याएको घोरेपानी टोल सुधार समितिका अध्यक्ष बिरेन गर्बुजाले बताए। सल्ला, गुराँस र जरबुटाको रुख भएको जंगल डढेलोले सखाप पारेको छ, उनले भने घान्द्रुकतर्फबाट आएको डढेलो म्याग्दीको जंगलमा फैलिन नदिन अग्नी रेखा बनाएका छौ।अझै पनि जंगलबाट घुँवाको मुस्लो निस्किरहेको छ। पूर्णरुपमा डेडेलो नियन्त्रणमा आइसकेको छैन्। अन्नपूर्ण गाउँपालिका६ घोरेपानी र चित्रेका बासिन्दाहरुले मंगलबार दिनभर श्रमदान गरेर जंगलमा लडेका र सुकेका रुख, पातपतिङ्गर हटाई अग्नी रेखा बनाएका थिए। डडेलोका कारण वन्यजन्तु र पंक्षीको बासस्थानमा असर परेको छ। काठ, दाउरा, घाँस, बोटबिरुवा र जडिबुटि जलेर नष्ट भएको छ। अन्नपूर्ण संरक्षण क्षेत्र आयोजना (एक्याप) भित्र पर्ने घान्द्रुक देउराली क्षेत्रमा ठूलो जंगल छ। उट्पट्याङ गर्ने बटुवाहरुले वनमा आगो लगाएको हुन सक्ने स्थानीयको अनुमान छ। वन्यजन्तुको शिकार गर्न र चरनका लागि घाँस पलाउने गलत बुझाइका कारण डडेलो लगाउने गर्छन्। डडेलो नियन्त्रण गर्न एक्याप र प्रहरी कार्यालयलाई जानकारी गराएको अन्नपूर्ण गाउँपालिकाका अध्यक्ष डमबहादुर पुनले बताए। गत कात्तिक महिनायता वर्षा नहुँदा वनजंगल सुख्खा भएका छन्। सुख्खायामको समयमा वनमा डडेलो लाग्ने समस्या बढी हुने गरेको छ।"
"पर्वतको बनौमा जीप दुर्घटना, एक युवतीको मृत्यु","कुश्मा : पर्वतको जलजला गाउँपालिका९ बनौँमा बुधबार दिउँसो जीप दुर्घटना हुँदा एक युवतीको मृत्यु भएको छ। दुर्घटनाका क्रममा घाइते भएकी जलजला गाउँपालिका६ शालिजाकी २३ वर्षीया कौशिला पुर्जाको उपचारका क्रममा पर्वत जिल्ला अस्पतालमा मृत्यु भएको हो। कुश्माबनौँ सडकखण्ड अन्तर्गत ग २ च ६३७९ नं को जीप दुर्घटना हुँदा जीपमा सवार तीन जनामध्ये कौशिला पुर्जाको उपचारका क्रममा मृत्यु भएको जिल्ला ट्राफिक कार्यालय पर्वतले जानकारी दिएको छ। जीपका सवारी चालक जलजला८ नाग्लिवाङका पुर्षोत्तम चापागाई, जलजला ९ बनौ घर भइ सोही जीपका सहचालक यमन गर्बुजा सामान्य घाइते छन्। उनीहरुको पर्वत जिल्ला अस्पतालमा उपचार भइरहेको छ। सडकमा गुडिरहेको जीप सडकबाट करिब २ सय मिटर तल पुगेर भीरमा रहेको रुखमा अल्झिएको अवस्थामा रहेको छ। रुखका कारण ठूलो दुर्घटनाबाट जोगिएपनि उपचारका क्रममा युवतीको मृत्यु भएको जलजला ९ का वडा अध्यक्ष गौबहादुर पुनले जानकारी दिए। घटनाको थप अनुसन्धान भइरहेको जिल्ला प्रहरी कार्यालय पर्वतका प्रहरी निरीक्षक मनिष श्रेष्ठले जानकारी दिए।"
सुदूरपश्चिममा आज ठूली रात मनाइँदै,"महेन्द्रनगर : सुदूरपश्चिम प्रदेशमा बुधबार ठूलीरात तथा पुसे १५ मनाइँदै छ। सुदूरपश्चिम प्रदेशको लोक मान्यतामा आजको रात सबैभन्दा लामो हुने भएकाले पुस १५ गते ठूलीरात मनाउने प्रचलन छ। रातभरि गाउँका सबै मान्छे भेला भएर कहानी (स्थानीय भाषामा आइना, बातै) सुन्ने र सुनाउने गरिन्छ। साथै राती तरुल, सखरखण्ड लगायतका कन्दमुल पकाएर खाने प्रचलन रहेको जानकारहरु बताउँछन्। डोटी राज्य भएका बेला सुदूरपश्चिममा कृर्षि र पशुपालनमा आधारित अर्थतन्त्र रहेका थियो। गरिबीका कारण खान लगाउन समस्या हुने भएकाले कठ्याङग्रिंदो चिसो छल्न रातभरी आगो बालेर पौष्टिक आहार खाने प्रचलन रहेको प्रगतिशील लेखक संघ कञ्चनपुरका अध्यक्ष साहित्यकार रमेश पन्त मीतबन्धुले बताए। 'आजको दिन लामो रात दिन छोटो हुने भएकाले पुस १५ लाई सुदूरपश्चिममा ठूलीरात मनाउने चलन छ', उनले भने, 'पौष्टिक आहार पाइने कन्दमुल खाने गरिन्छ र रातभरी आगो ताप्ने देउडा खेल्ने आइना,बातै सुन्ने पचलन छ।' तत्कालीन सभ्यता अनुसार लुगा कपडा नभएको हुँदा आगो तापेर समेत चिसो छल्न सक्छौं भन्ने सन्देश दिएको उनले बताए। डोटी र कुमाउमा आजका दिनदेखि उत्तरायण सुरु हुने र आजदेखि दिन बढ्ने र रात घट्दै जाने मान्यता रहेको छ। त्यसैगरी साहित्यकार कविराज भट्टले सुदूरपश्चिमको लोक मान्यता अनुसार पुस १५ लाई ठूली रात मनाइने प्रचलन रहेको बताए। 'आज लामो रात हुने भएकाले सबै भेला भएर आइना, बात भन्ने र कन्दमुल पकाएर खाने हाम्रो प्रचलन हो', साहित्यकार भट्टले भने, 'धेरै ठाउँमा मन्दिरमा अहोरात्र बस्ने र देउडा खेल्ने पनि गरिन्छ।' आजदेखि दिनहरु विस्तारै लम्बिँदै जाने मान्यता छ।"
दुर्घटनामा दुईको मृत्यु,धनुषा : पूर्वपश्चिम राजमार्गको मालटोलस्थित सडकखण्डमा भएको सवारी दुर्घटनामा परी दुईको मृत्यु भएको छ भने दुई जना गम्भीर घाइते भएका छन्। जिल्ला प्रहरी कार्यालयका अनुसार पश्चिमबाट पूर्वतर्फ गइरहेको डिजेल बोकेको को १ ख २३३८ नम्बरको ट्याङ्कर र पूर्वबाट पश्चिमतर्फ आइरहेको बिआर शून्य जिडी ८८५९ नम्बरको भारतीय ट्रक आज एकापसमा ठोक्किएर दुर्घटना भएको हो। दुर्घटनामा परी ट्याङ्कर चालक मोरङको विराटनगर महानगरपालिका४ बस्ने ३५ वर्षीय अर्जुनकुमार मण्डल र ट्रक चालक भारत विहार राज्य चम्पारण जिल्ला गमहरिया पञ्चायत बस्ने २० वर्षीय रङ्गिला कुमारको मृत्यु भएको इलाका प्रहरी कार्यालय ढल्केवरले जनाएको छ। गम्भीर घाइते चालक मण्डललाई उपचारका लागि जनकपुरस्थित प्रादेशिक अस्पताल लैजाने क्रममा बाटोमै मृत्यु भएको र ट्रक चालक रङ्गिलाको उपचारका क्रममा मृत्यु भएको हो। यस्तै ट्याङ्करका सहचालक मोरङको धनपाल गाउँपालिका३ बस्ने २२ वर्षीय धनराम यादवलाई जनकपुरमा उपचार सम्भव नभएपछि थप उपचारका लागि विराटनगर रेफर गरिएको छ भने ट्रकका सहचालक भारतीय नागरिक जावेद आलमको प्रादेशिक अस्पताल जनकपुरमा उपचार भइरहेको प्रहरीले जनाएको छ। ठक्करबाट ट्याङ्कर र ट्रकको अगाडिको भाग पूर्णरुपमा क्षतविक्षत भएको छ। घटनाको विवरणअनुसार पश्चिमबाट पूर्वतर्फ जाँदै गरेको ना४च ९३१७ नम्बर पिकअप बोलेरोले पश्चिमबाटै डिजल बोकेको ट्याङ्करलाई ओभरटेक गरेर अगाडि बढ्ने क्रममा पूर्वबाट आइरहेको भारतीय ट्रकमा ठोक्किन पुगेपछि ट्रक चालकको सन्तुलन बिग्रिएर ट्याङ्करमा ठोक्किएको अनुमान गरिएको छ। सो दुर्घटनामा पिकअप बोलेरो गाडीमा पनि क्षति पुगेको छ।  रासस
मोष्टवान्टेड बुढाथोकी पक्राउ,"काठमाडौं : १२ वर्षअघि काठमाडौंमा भएको एक हाइप्रोफाइल अपहरणमा संलग्न व्यक्तिलाई प्रहरीले पक्राउ गरेको छ। पक्राउ पर्नेमा सर्लाही हरिवनका दुर्गाबहादुर बुढाथोकी छन्। प्रहरीको केन्द्रीय अनुसन्धान ब्यूरो (सीआईबी) ले मंगलबार नेपालभारत सीमा इलाम पशुपतिनगरबाट पक्राउ गरेको हो। बालाजुस्थित भ्याली कोल्ड स्टोरका सञ्चालक बाबुराजा राबललाई २०६५ पुस १ मा राबलसहितको टोलीले अपहरण गरेको थियो। उक्त अपहरण घटनामा प्रल्हाद महत, बिष्णु जिसी, बङ्गुरे भन्ने विकास कार्की, सोल्टी भन्ने टासी गुरुङ्ग, विनोद कार्की र अनिल गुरूङको समेत संलग्नता थियो। उनीहरु यसअघि नै पक्राउ परेका थिए। रावललाई अपहरण गरेको यो समुहले एक करोड ५० लाख रुपैयाँ फिरौति लिएर रिहा गरेको थियो। तत्कालीन घटनापछि बुढाथोकी प्रहरीको मोष्टवान्टेड सूचीमा थिए। प्रहरीले पटकपटक पक्राउ गर्न खोजेपनि उनी नाम फेरेर छिमेकी मुलुक भारतमा लुकीछिपी बस्दै आएका थिए। सीआईबीले मंगलबार इलामको पशुपति नगरबाट उनलाई पक्राउ गरेको जानकारी सीआईबी प्रमुख डीआईजी सहकुल थापाले दिए। बुढाथोकी दार्र्जिलिङमा लुकेर नाम फेर्दै व्यापार गर्दै आएको प्रहरी अनुसन्धानबाट खुलेको छ । बुढाथोकी प्रकाश क्षेत्रीको नाममा दार्जिलिङमा बसेर प्रकाश स्टोर नामक कपडाको होलसेल पसल चलाउँदै आएको सीआईबीले जनाएको छ। प्रहरीले भने उनलाई निरन्तर निगरानीमा राख्दै आएको थियो। बुढाथोकी विगतमा मोटरसाइकल चोरी तथा गुन्डागर्दीमा संलग्न थिए । ०६४ बैशाख २५ मा बानेश्वरस्थित एभरेस्ट होटेलको पार्किङबाट मोटरसाइकल चोरी गरेकोमा पक्राउ परेका थिए । तत्कालीन समयमा उनी महानगरीय प्रहरी वृत्त बानेश्वरको हिरासतको ग्रिल तोडेर भाग्न सफल भएका थिए। सीआईबी प्रमुख डीआईजी थापाका अनुसार फरार रहेकै बेला महतको समूहसँग मिलेर उनले व्यवसायी रावललाई गाडीमा राखी टोखामा लगेर बन्धक बनाई फिरौती असुलेको प्रहरी अनुसन्धानले देखाएको छ। नेपालमा अपहरण र फिरौती असूलीको अपराधलाई भित्र्याएका खुङखार अपहरणकारीहरु अमर टण्डन समातिएपछि उनका सहयोगी महत र सेठ्ठीको मातहतमा रहेर बुढाथोकीले व्यापारी रावलको अपहरण गरेको सीआईबीले जनाएको छ। महत र सेठ्ठी यसअघि नै प्रहरी नियन्त्रणमा आइसकेका अभियुक्त हु्न्। पक्राउ परेका बुढाथोकीलाई सीआईबीले काठमाडौं ल्याइसकेको छ। उनीविरुद्ध अपहरण तथा शरीर बन्धक मुद्दामा थप अनुसन्धान भइरहेको छ। डीआईजी थापाका अनुसार अपहरण मुद्दामा बुढाथोकीमाथि थप अनुसन्धान गरेर पुरक प्रतिवेदन अदालतमा पेश गरिनेछ।"
ललितपुर महानगरमा कर्मचारी भर्ना रोक्न उच्च अदालतको अन्तरिम आदेश,"ललितपुर : उच्च अदालत पाटनले ललितपुर महानगरपालिकालाई अन्तरिम आदेश दिँदै कर्मचारी भर्ना नगर्न भनेको छ। महानगरपालिकाले आफ्नो महानगरभित्रका २९ वटै वडाभित्र करारमा प्राविधिक कर्मचारी भर्ना गर्ने निर्णय गरेको थियो। उक्त निर्णय कानुनसम्मत नभएको भन्दै विपक्षीले उच्च अदालतमा मुद्दा दर्ता गरेका थिए। यसै साता परेको मुद्दाको सुनुवाइ गर्दै उच्च अदालतले सम्पूर्ण प्रक्रिया स्थगन गर्न बुधबार अन्तरिम आदेश दिएको हो। अदालतको आदेश लगत्तै महानगरपालिकाले प्रेस विज्ञप्तिमार्फत पुस १६ गते हुन लागेको मौखिक तथा प्रयोगात्मक परीक्षा स्थगन भएको सूचना जारी गरेको छ। महानगरले करार सेवाका लागि विभिन्न पदमा भर्ना गर्न लागेको थियो। गत असार ३१ गते एक विज्ञापन मार्फत सिभिल, कम्प्युटर, इलेक्ट्रोनिक इन्जिनियर, जुनियर आर्किटेक, कम्प्युटर अपरेटर लगायतका लागि भर्ना खुलाएको थियो। महानगरका प्रमुख चिरीबाबु महर्जनले महानगरभित्र योग्य प्राविधिकको अभाव खड्किएको बताउदै आएका छन्। उनले महानगरभित्रका २९ वटै वडामा कम्तीमा दुईजना इन्जिनियर चाहिएको बताउदै आएका छन्। मेयरले मनोमानी निर्णय गरेको आरोप महानगरपालिकाको बोर्ड सदस्यको छ। १५ वडाका अध्यक्ष सुदर्शन मिश्रका अनुसार मेयरले उत्र निर्णय पटकपटक फिर्ता लिन अस्वीकार गरेका हुन्। मिश्रका अनुसार स्थानीय सरकार संचालन २०७४ अनुसार करारमा कर्मचारी भर्ना गर्न पाउने व्यवस्था नभएको उल्लेख गरेका छन् ।"
एसईईका लागि रजिष्ट्रेसन फारम खुल्याे,"काठमाडौं : राष्ट्रिय परीक्षा बोर्डले २०७८ सालको एसईई परीक्षाका लागि रजिष्ट्रेसन फाराम खुला गरेको छ। बोर्डले कक्षा ९ मा अध्ययनरत विद्यार्थीले एसईई परीक्षामा सामेल हुनका लागि बिहीबारदेखि माघ २१ गतेसम्म रजिष्ट्रेसन फाराम भरिसक्न सूचित गरेको छ। सम्बन्धित विद्यालयले आफ्ना विद्यार्थीको नामथर, जन्ममिति, आमाबुवाको नाम ठीकसँग भरे नभरेको रुजु गरी माघ मसान्तभित्र बोर्डमा पठाउन पनि भनिएको छ। यसैगरी खुला तथा अनौपचारिक प्रौढ विद्यालयमा अध्ययनरत् विद्यार्थीले पनि सोही मितिभित्र रजिष्ट्रेसन र आवेदन दुवै फाराम भर्नुपर्ने बोर्डले जनाएको छ। रजिष्ट्रेसन फारामका लागि ३ सय रुपैयाँ शुल्क तोकिएको छ। विद्यालयले आपना विद्यार्थीले भरेको रजिष्ट्रेसन फारम रुजु गरी माघ मसान्तभित्र सम्बन्धित शिक्षा विकास तथा समन्वयमा पठाउनु पर्ने बोर्डले जनाएको छ।"
कसरी बन्छ योःमरी ? (फोटो फिचर),"तस्बिर : सुनिता डंगोल काठमाडौं : काठमाडौं उपत्यकालगायत देशका विभिन्न स्थानमा बसोबास गर्ने नेवार समुदायले बुधबार धुमधामका साथ यःमरी पुन्ही पर्व मनाएका छन् । चामलको पिठोको रोटीभित्र चाकु राखेर बनाइएको विशेष प्रकारको रोटीलाई नेवारी भाषमा यःमरी भनिन्छ। सोही रोटी बनाएर खाने पर्व भएकाले यस दिनलाई नेवार समुदायले यःमरी पुन्ही भन्छन् । ज्यापु समुदायले यो दिनलाई ज्यापु दिवसको रूपमा समेत मनाउँदै आएका छन्। नेवार समुदायमा यःमरीको विशेष महत्व छ। विशेषगरी जन्मदिनलगायतका विशेष शुभकार्यमा यःमरी नभइ नहुने पकवानमध्ये एक हो। यःमरी मठमन्दिर, मानिसको जोडा जन्मदिन (जस्तो दुई वर्ष, चार वर्षको जन्मदिन) को अवसरमा नभइ नहुने पकवान भएको संस्कृतिकर्मी ओमप्रसाद धौभडेलले बताए। यःमरीलाई कुबेर, अन्नपूर्णदेवी र गणेशको प्रतीकका रूपमा लिइन्छ। पूर्णिमाका दिन यःमरीलाई धानलगायत अन्नका भकारीमा चढाएर खाँदा घरमा अन्नको अभाव नहुने जनविश्वास छ। त्यसैले यस दिन नेवार समुदायले यःमरीको कुबेर, गणेश, लक्ष्मी, ज्यापु, ज्यापुनी, ख्याः, महादेव, पार्वतीलगायतको आकृति बनाएर आफ्ना अन्नका भकारी र धुकुकोठा (ढुकुटी), भण्डार कोठामा चढाएर मात्र आफूले खाने चलन छ। यःमरी पुन्हीको दिन नेवार समुदायले आफ्ना गाउँ, टोलछिमेकमा यःमरी भाका गाउँदै यःमरी माग्ने चलन छ। तिहारमा देउँसीभैलो खेलेजस्तै यस दिन नेवार समुदाय टोलछिमेकमा यमरी भाका गाउँदै यःमरीसँगै सामाजिक कार्यका लागि आर्थिक सङ्कलन गर्ने प्रचलन रहेको छ। त्यः सिं त्यः बकसिं त्यः थाबले यागु यःमरी छग ति यः व्यूम्ह ल्यासे मव्यूम्ह सितिकुती न्यग व्यूसा काय् वुई छग व्यूसा म्याय् वुई तालापाता कुलिचां जुसें त्यः यःमरी माकु, उकि दुने चाकु व्यूम्ह ल्यासेचा, मव्यूम्ह बुरीचा कुरी कुरी। दुई माना देऊ, चार माना देऊ, यस वर्षको यःमरी एउटा देऊ, दिएमा तरुनी नदिएमा सितीकुती, दुईवटा दिए छोरा, एउटा दिए छोरी जन्मिन्छ, जसरी दिएनी चुली पारेर देऊ, यःमरी मिठो त्यसभित्र चाकु, दिए तरुनी, नदिए बूढी, कुरी कुरी। यःमरी पूर्णिमाको साँझ नेवार समुदायको घरआँगनमा गुन्जिने यो मिठासपूर्ण लोकभाका भने अचेल भक्तपुरमा गुन्जिन छाडेको छ। मौलिक लोकसंस्कृतिलाई आधुनिकताले छोपेसँगै यःमरी माग्ने चलन विस्तारै लोप हुन थालेपछि उल्लेखित लोकभाका नेवार समुदायमा गुन्जिन छाडेको हो। यःमरी माग्ने प्रचलन धान्य पूर्णिमाको एक महत्वपूर्ण सांस्कृतिक पाटो भएको संस्कृतिविद्को भनाइ छ। संस्कृतिविद् धौभडेलका अनुसार लिच्छवीकालीन समयदेखि नै यःमरी माग्ने प्रचलन चल्दै आएको हो। उहाँले अंशुबर्माको पालादेखि नै यो चलन चलेको वंशावलीमा उल्लेख भएको पाइएको जानकारी दिए। आधुनिकतासँगै स्थानीय कला, संस्कृति लोप हुने क्रममा यःमरी माग्ने प्रचलन पनि लोपोन्मुख अवस्थामा पुगेको उनको भनाइ छ। यस संस्कृतिलाई संरक्षण गर्न मातृभाषाको शिक्षा र संस्कृति नयाँ पुस्तालाई दिनुपर्ने खाँचो रहेको धौभडेलले बताए। उनले यःमरी माग्ने संस्कृतिले नेवारी साहित्यको विकास र विस्तारमा समेत टेवा दिएको बताए। यो प्रचलनले नेवार समुदायमा विभिन्न खाले गीत, सङ्गीत, साहित्यिक लेखनसमेत विकास भएको पाइन्छ। यःमरी खाने प्रचलनलाई अन्य समुदायमा समेत विस्तार गर्नसके यसले धार्मिक र सांस्कृतिक पर्यटनको समेत विकासमा टेवा पुग्ने बताइएको छ । यःमरी पूर्णिमाका बारेमा ऐतिहासिक कथनअनुसार तत्कालीन पाञ्चाल देशमा भगवान् विष्णुका परमभक्त, दानी र धर्मात्मा सुचन्द्र दम्पती बस्दथे। उनीहरुको दयालु स्वभावको जाँच गर्न एक दिन धनपति कुबेर गरिब ब्राम्ह्णको भेषमा भिक्षा माग्न सुचन्द्रका घरमा पुगे। सुचन्द्रका श्रीमतीले ब्राम्ह्णरूपी कुबेरलाई श्रद्धापूर्वक आफूले तयार पारेको यःमरी खुवाइन्। उनको सत्कारदेखि प्रसन्न भई कुबेरले आफ्नो असली रूप देखाई यःमरीको गुण र धानको भकारीमा श्रीगणेश, कुबेर, लक्ष्मीको पूजा गरी यःमरी चढाउने विधि बताएर गए। सोही अनुरूप सुचन्द्र दम्पतीले यःमरी धानको भकारीमा चढाएर चार दिनपछि प्रसादको रूपमा बाँडेर खाएकाले उनीहरुको धन सम्पत्ति अझ वृद्धि भएको खबर जताततै फैलिएपछि त्यही समयदेखि नेवार समुदायमा यःमरी पूर्णिमाको संस्कृति विकास भएको जनश्रुति रहेको पाइन्छ।"
विपन्नमाथि ठगी,"सिरहा : गत भदौमा रामबाबु सदायको पत्नी ककुल सदाय ४ महिनाको गर्भवती थिइन्। सदायले गाउँमा राम्रो रोजगारी पाएको थिएनन्। उनको परिवार आर्थिक संकटमा थियो। त्यही बेला भारत रोजगारीमा पठाउने बिचौलिया गाउँमा पुगे। रामबाबुलगायत कर्जन्हा नगरपालिका३ सुन्दरपुर गाउँका २२ जनाको परिवारलाई ५५ हजार रुपैयाँ अग्रिम दिए। उनीहरूलाई भारतमा राम्रो काम लगाइदिने आश्वासन दिए। बिचौलियाकै आश्वासनमा परेर उनी भारतको हरियाणा पुगे। ५ महिनाभन्दा बढी पुग्दा पनि उनलाई न त काम गरेको रुपैयाँ दिएको छ न घर फर्किन नै। त्यहाँ दिनहुँ २० घण्टासम्म भारी काम गराइरहेको फोनमा पतिले सुनाएको थियो, ककुलले भनिन्, अहिले महिनौँ भइसक्यो। फोन पनि गर्न दिएको छैन्। घर पनि फर्किन दिएको छैन्। बिचौलियाले देखाएको रोजगारी लोभमा पति रामबाबु घर फर्किन नसकेको उनले सुनाइन्। रामबाबुको ४ छोराछोरी मनिषा (६), निशा (३), आशा (५ महिना) र छोरा मनिष (५) छन्। उनीहरूलाई खान बस्न समस्या भएको छ। गाउँमा पुग्ने जोकोहीलाई उनको परिवारले रामबाबुलाई घर फर्काइदिन अनुरोध गर्ने गरेको छ। फुसको छाप्रो भएको घर भत्किन थालेको छ। जाडोमा जिउ ढाक्ने लुगा पनि छैन, रामबाबुकी पत्नी ककुलले भनिन्, काम गरेको पैसा नदिए पनि पति फर्काइदिन पटकपटक बिचौलियालाई आग्रह गर्दा पनि कुरै सुन्दैन। रामबाबु मात्रै होइन, यही गाउँका विजय सदाय, सुरेश मुखिया, खोजियहा सदाय र राजेश सदाय पनि घर फर्किन सकेका छैनन्। २० दिनअघि रामजतन मुखिया र १३ दिनअघि बहुरा मुखिया भागेर घर फर्केर आएका छन्। बिचौलियाले हामीलाई सेलर मिलमा काम गर्न पुर्याएका थिए। दुई हप्ता काम गर्याैँ। भनेअनुसार काम थिएन, बहुराले भने, बिरामी पर्दा पनि काम लगाउँथ्यो। नसक्दा उल्टै कुटाइ खानुपरेको छ। भागेर आएकाहरूबाट भारत हरियाणाको दुःख पीडा सुन्दा विजय सदायकी ६५ वर्षीय आमा केसिया सदाय छोरा फर्काउन हारगुहार गरिरहेकी छन्। गाउँमा आउनेहरूलाई उनले रुँदै छोरा फर्काइदिन बिलौना गर्छिन्। यहाँ काम पाएन। एजेन्टको लोभमा परेर छोरा गयो, उनले भनिन्, न पैसा कमाएर पठायो न छोरा आउने आशा छ। उनीहरूले सुखीपुर नगरपालिका वैशाखा महनपुरका रामएकवाल यादव र वीरीदेव यादवले भारत पुर्याएको सुनाए। यहाँका गाउँमा बिचौलियाहरूले भारतका रोजगारदातासँग कामदार पठाइदिने भनेर पैसा लिन्छन्।"
पत्रिका बाँडेर पढाइ खर्च,"जाजरकोट : कुशे८ पैककी शर्मिला रोकाय त्रिभुवन मावि खलंगामा कक्षा १० मा पढ्छिन्। एसईईको तयारीमा धेरै समय दिनुपर्ने बेला उनी हातमा पत्रिका बोकेर सदरमुकामस्थित विभिन्न व्यक्तिका घर र अफिस पुग्छिन्। पत्रिका पुर्याउँदा पुर्याउँदै उनको बिहानको ३ घण्टा त्यत्तिकै बित्छ। जसले गर्दा अरू विद्यार्थीजस्तै सहज रूपमा उनले पढ्न पाएकी छैनन्। उनको यो रहर नभई बाध्यता हो। कसैले सहयोग नगरेपछि पढाइ खर्च जुटाउन उनले स्थानीय पत्रिका वितरणको काम गरिरहेको बताइन्। पत्रिका बाँडेबापत उनले मासिक पाँच हजार पाउँछिन्। त्यसैबाट सदरमुकाम बस्ने र पढाइ खर्च जेनतेन जुटेको छ। चार वर्षअघि आमाको निधन भएको र बुवा नरबहादुर रोकायले दोस्रो बिहे गरेपछि उनका दुःखका दिन सुरु भए। बुवाले नहेरेपछि तीन भाइलाई आफूसँगै सदरमुकाम राखेर उनले पढाउने गर्थिन्। तर, दुई वर्षअघि भेरी नगरपालिका३ ठाँटी नजिक गएको पहिरोमा परी दुई भाइ गुमाइन्। बचेका एक भाइलाई एसओएस बालग्राम सुर्खेतले निःशुल्क पढाउने गरी जिम्मा लिएपछि उनी एक्लै परेकी छन्। अहिले भाडाको घरमा बसेर पढ्ने गरेकी छन्। कोठाभाडा मासिक एक हजार तिर्नुपर्छ। खाना खर्च, कापी कलम र ट्युसन शुल्कलगायत खर्च जुटाउन उनलाई हम्मेहम्मे परेको छ। पाँच हजारले पनि पुग्दैन। पैसा नहुँदा कति दिन भोक सहेरै खाली पेट बसेको उनले सुनाइन्। उनले भनिन्, म जसरी पनि पढ्छु, औपचारिक पढाइ सकेर केही सीपमूलक व्यवसाय गर्ने सोचमा छु। यसअघि भारी बोक्ने र पल्लादारी गरेर गुजरा चलाउँथिन्। तर, खुट्टामा चोट लागेपछि अहिले ठूलो काम गर्न नसक्ने भएकाले पत्रिका बाँड्न थालेको उनले बताइन्। काम गर्दै पढ्नुपर्ने भए पनि उनी पढाइमा अनुशासित र मिहिनेती रहेको त्रिभुवन माविका शिक्षक सत्यनारायण मण्डलले बताए।"
बारीमा रोकेको ट्याक्टरले किचेर बालकको मृत्यु,विराटनगर : बाबुले घर अगाडिको बारीमा रोकेर राखेको ट्याक्टरले किचेर मोरङको केराबारी गाउँपालिका६ बुद्धचोकमा एक बालकको मृत्यु भएको छ। रोकेर राखेको को १ त ७५११ नम्बरको ट्याक्टरले किच्दा जितेन तामाङका ३ वर्षीय छोरा पासाङ तामाङको मृत्यु भएको मोरङ प्रहरीका प्रवक्ता डीएसपी लोकदर्शन थापाले बताए। उनका अनुसार जितेनले ट्याक्टर आफ्नै बारीमा रोकेर राखेका थिए। खेल्दै पुगेका बालबालिकाले गिअर चलाउँदा गुडेर अगाडि बढेको ट्याक्टरले भुइँमा खेलिरहेका उनकै छोरालाई किचेको थापाको भनाइ छ। ट्याक्टरले किचेर गम्भीर घाइते भएका बालकको उपचारका क्रममा बीपी कोइराला स्वास्थ्य विज्ञान प्रतिष्ठान धरानमा मंगलबार दिउँसो ३:३० बजेतिर मृत्यु भएको हो। घटनापछि ट्याक्टर र जितेनलाई नियन्त्रणमा लिएर घटनाको अनुसन्धान सुरु गरिएको प्रहरीले जनाएको छ।
गोठालालाई मोबाइल चलाउने तालिम,"गोरखा : गोरखाको दुर्गम धार्चे गाउँपालिकाले गोठमा बस्ने गोठालालाई मोबाइल चलाउन सिकाउने भएको छ। आइतबार सम्पन्न हिउँदे सभाले गोठालालाई एन्ड्रोइड मोबाइल चलाउन सिकाउने कार्यक्रम पारित गरेको गाउँपालिकाका अध्यक्ष सन्तोष गुरुङले जानकारी दिए। हाम्रो गाउँपालिकामा सधंै गोठमा बस्ने अनपढ गोठालाको संख्या धेरै छ। यो डिजिटल जमानामा उनीहरू मोबाइल चलाउन पनि जान्दैनन्, त्यसैले गाउँपालिकाले मोबाइल चलाउन सिकाउने कार्यक्रम पारित गरेको हो, अध्यक्ष गुरुङले भने, गाउँपालिकामा कार्यरत सूचना प्रविधि शाखाका कर्मचारी परिचालन गरी वडावडामा मोबाइल चलाउन सिकाउने कार्यक्रम गर्नेछौँ। पहिलो वर्ष एउटा वडाका एक सय जनाका दरले सातवटा वडाका सात सय जनालाई मोबाइल चलाउन तालिम दिने हाम्रो लक्ष्य हो। लेकको गोठबेसी झरेको मौका पारेर आउँदो माघ, फागुन महिनामा तालिम सञ्चालन गर्ने उनले बताए। दोस्रो चरणमा गोठालाबाहेक अनपढ अरू गाउँपालिकावासीलाई पनि मोबाइल चलाउन सिकाउने कार्यक्रम रहेको उनले बताए। डिजिटल धार्चे अवधारणाअनुसार गाउँका अनपढ, अशिक्षितलाई मोबाइल चलाउन र अनपढ जनप्रतिनिधिलाई इमेल, इन्टरनेट चलाउन तालिम सञ्चालन गर्छौं, अध्यक्ष गुरुङले भने, यो कार्यक्रम सञ्चालन गर्न खासै धेरै खर्च पनि हुँदैन। आफू गाउँघर चाहार्ने क्रममा अनपढ सर्वसाधारणले मोबाइल चलाउन नजानेर दुःख पाएको देखेपछि सो कार्यक्रमको खाँचो महसुस गरेको अध्यक्ष गुरुङले बताए। म घरदैलोमा गाउँमा जाँदा बूढाबूढी मैले मोबाइल चलाए लाजमानी मानी हेरेको देखेँ। अनि मोबाइल चलाउन जान्न पाए देश, विदेशमा रहेका छोराछोरीसँग भिडियोमा कुराकानी गर्न पाइन्थ्यो भनेको पनि सुनेँ। त्यसैले यो कार्यक्रम गर्ने योजना गरेको हुँ, अध्यक्ष गुरुङले भने, छोराछोरी विदेशमा छन्। घरमा बूढाबूढी मात्र छन्। मोबाइल चलाउन जान्नु उनीहरूका लागि धेरै उपयोगी हुन्छ। मोबाइल चलाउन जाने भने गोठमा बस्नेहरूले पनि फोटो भिडियो खिच्न, युट्युब, सामाजिक सञ्जाल चलाएर मनोरञ्जन गर्न पाउँछन्। गाउँघर, कुना कन्दरा, लेक, खर्कमा बसेकालाई प्रविधिसँग परिचित गराई देश, दुनियाँ चिनाउनु जनप्रतिनिधिको कर्तव्य रहेको उनले बताए। साथै डिजिटल धार्चेको अवधारणा अनुसार बैंकबाट वृद्धभत्ता लिने, मोबाइल बैंकिङ सिकाउने, मनी ट्रान्सफर, इलेक्टोनिक भौचर, स्थानीय स्तरमा उत्पादित सामान अनलाइनबाट किनबेच गर्ने प्रविधिको विकासका लागि गृहकार्य भइरहेको उनले बताए।"
संकटमा भाषा कक्षा,"भोजपुर : ऐच्छिक विषयको रूपमा मातृभाषा पढाइ हुँदै आएपनि दक्ष शिक्षक नहुँदा भोजपुर नगरपालिका ५ बोखिमस्थित धापखर्क प्राथमिक विद्यालयमा शेर्पा भाषाको पढाइ अन्योलमा छ। विदेशी दातृ निकाय र विभिन्न निकायबाट स्रोत जुटेपनि शिक्षक दरबन्दी नहुँदा उक्त विद्यालयमा शेर्पा भाषाको पढाइ संकटमा परेको हो। २०५० सालमा जापान सरकारको आर्थिक सहयोगमा मातृभाषाको रूपमा शेर्पा भाषा पढाउने लक्ष्यसहित स्थापित विद्यालयमा पढाइ सुस्ताउँदै गएको हो। ऐच्छिक विषयको रूपमा मातृभाषालाई उजागर गरी लैजाने भनिएपनि भाषा शिक्षक नहुँदा पठनपाठनमा समस्या आएको अभिभावक सुनाउँछन्। बालबालिकाले लोप हुन लागेको आफ्नो मातृभाषा सिक्न पनि पाएका छैनन् स्थानीय छिरिङ शेर्पाले थपे, आउने पिँढीलाई भाषा हस्तान्तरण हुन्छ भनेर सुरु भएको कक्षा नै चल्दैन। शेर्पा जातिको बाहुल्य रहेको विद्यालयमा आफ्नो मातृभाषालाई जगेर्ना गर्ने र पुस्तान्तरण गर्दै लैजाने उद्देश्यले पाठ्यक्रमसहित कक्षा सुरु गरिए पनि अड्चन थपिएको विद्यालयका प्रधानाध्यापक हर्कराज शेर्पाले बताए। मातृभाषा पठनपाठनका लागि शिक्षक उपलब्ध गराउने प्रावधान रहेपनि मातृभाषा विषय शिक्षक नहुँदा व्यावहारिक हुन नसकेको सरोकारवालाको दाबी छ। कक्षा १ देखि ५ सम्म ऐच्छिक विषयको रूपमा शेर्पा भाषा पठनपाठन गराउन सुरु गरिए पनि पर्याप्त पाठ्यपुस्तक र शिक्षक अभावले पढाइ अन्योलमा परेको शेर्पा भाषा संरक्षक स्थानीय नीमा शेर्पा बताउँछन्। भाषा पठनपाठन नहुँदा दातृ निकायको सहयोग पनि खेर गइरहेको छ। अर्कोतर्फ शेर्पा भाषा पढ्ने विद्यार्थीका लागि उपयुक्त पाठ्यसामग्री उनीहरूको हातमा नपर्नुले पनि शेर्पा भाषाको पढाइ अन्योलमा परेको अभिभावक सुनाउँछन्।"
नेवार समुदायमा यःमरी पुन्ही मनाइँदै,"काठमाडौं : काठमाडौं उपत्यकालगायत देशका विभिन्न स्थानमा बसोबास गर्ने नेवार समुदायले बुधबार धुमधामका साथ यःमरी पुन्ही पर्व मनाउँदै छन्। चामलको पिठोको रोटीभित्र चाकु राखेर बनाइएको विशेष प्रकारको रोटीलाई नेवारी भाषमा यःमरी भनिन्छ। सोही रोटी बनाएर खाने पर्व भएकाले यस दिनलाई नेवार समुदायले यःमरी पुन्हीको रूपमा मनाउने गरिएको हो। ज्यापु समुदायले यो दिनलाई ज्यापु दिवसको रूपमा समेत मनाउँदै आएका छन्। नेवार समुदायमा यःमरीको विशेष महत्व छ। विशेषगरी जन्मदिनलगायतका विशेष शुभकार्यमा यःमरी नभइ नहुने पकवानमध्ये एक हो। यःमरी मठमन्दिर, मानिसको जोडा जन्मदिन (जस्तो दुई वर्ष, चार वर्षको जन्मदिन) को अवसरमा नभइ नहुने पकवान भएको संस्कृतिकर्मी ओमप्रसाद धौभडेलले बताए। उनले भने, 'नेवार समुदायमा नयाँ घर निर्माण गरी धुरी पूजा गर्दा, दुई वर्ष, चार वर्ष, छ वर्ष र १२ वर्षको जोडा जन्मदिन मनाउँदा जोडा यःमरी चढाउने, भीमारथारोहण, तान्त्रिक पूजा विधि र चह्रे पूजा, सांस्कृतिक गुठी भोजमा यःमरी राखेर भोज खाने प्रचलन छ।' यःमरीलाई कुबेर, अन्नपूर्णदेवी र गणेशको प्रतीकका रूपमा लिइन्छ। पूर्णिमाका दिन यःमरीलाई धानलगायत अन्नका भकारीमा चढाएर खाँदा घरमा अन्नको अभाव नहुने जनविश्वास छ। त्यसैले यस दिन नेवार समुदायले यःमरीको कुबेर, गणेश, लक्ष्मी, ज्यापु, ज्यापुनी, ख्याः, महादेव, पार्वतीलगायतको आकृति बनाएर आफ्ना अन्नका भकारी र धुकुकोठा (ढुकुटी), भण्डार कोठामा चढाएर मात्र आफूले खाने चलन रहेको धौभडेलले बताए। उनले भने, 'यःमरीको कुबेर, गणेश, लक्ष्मी, ज्यापु ज्यापुनी, ख्याः, महादेव, पार्वतीलगायतको मूर्ति बनाएर आफ्ना अन्नका भकारी र धुकुकोठा ९ढुकुटी०, भण्डार कोठामा चढाउँदा अन्न वृद्धि हुने र त्यसको प्रभावले घर अन्नले भरिपूर्ण हुने तथा धनलाभ हुने जनविश्वास रहिआएको छ।' यसरी चढाएको यःमरी चार दिनपछि विवाहिता जेठी छोरी बोलाएर उसको हातबाट प्रसाद खाइसकेपछि यःमरी पुन्ही सकिन्छ। यःमरी पुन्हीको दिन नेवार समुदायले आफ्ना गाउँ, टोलछिमेकमा यःमरी भाका गाउँदै यःमरी माग्ने चलन छ। तिहारमा देउँसीभैलो खेलेजस्तै यस दिन नेवार समुदाय टोलछिमेकमा यमरी भाका गाउँदै यःमरीसँगै सामाजिक कार्यका लागि आर्थिक सङ्कलन गर्ने प्रचलन रहेको छ। त्यः सिं त्यः बकसिं त्यः थाबले यागु यःमरी छग ति यः व्यूम्ह ल्यासे मव्यूम्ह सितिकुती न्यग व्यूसा काय् वुई छग व्यूसा म्याय् वुई तालापाता कुलिचां जुसें त्यः यःमरी माकु, उकि दुने चाकु व्यूम्ह ल्यासेचा, मव्यूम्ह बुरीचा कुरी कुरी। दुई माना देऊ, चार माना देऊ, यस वर्षको यःमरी एउटा देऊ, दिएमा तरुनी नदिएमा सितीकुती, दुईवटा दिए छोरा, एउटा दिए छोरी जन्मिन्छ, जसरी दिएनी चुली पारेर देऊ, यःमरी मिठो त्यसभित्र चाकु, दिए तरुनी, नदिए बूढी, कुरी कुरी। यःमरी पूर्णिमाको साँझ नेवार समुदायको घरआँगनमा गुन्जिने यो मिठासपूर्ण लोकभाका भने अचेल भक्तपुरमा गुन्जिन छाडेको छ। मौलिक लोकसंस्कृतिलाई आधुनिकताले छोपेसँगै यःमरी माग्ने चलन विस्तारै लोप हुन थालेपछि उल्लेखित लोकभाका नेवार समुदायमा गुन्जिन छाडेको हो। यःमरी माग्ने प्रचलन धान्य पूर्णिमाको एक महत्वपूर्ण सांस्कृतिक पाटो भएको संस्कृतिविद्को भनाइ छ। संस्कृतिविद् धौभडेलका अनुसार लिच्छवीकालीन समयदेखि नै यःमरी माग्ने प्रचलन चल्दै आएको हो। उहाँले अंशुबर्माको पालादेखि नै यो चलन चलेको वंशावलीमा उल्लेख भएको पाइएको जानकारी दिए। आधुनिकतासँगै स्थानीय कला, संस्कृति लोप हुने क्रममा यःमरी माग्ने प्रचलन पनि लोपोन्मुख अवस्थामा पुगेको उनको भनाइ छ। यस संस्कृतिलाई संरक्षण गर्न मातृभाषाको शिक्षा र संस्कृति नयाँ पुस्तालाई दिनुपर्ने खाँचो रहेको धौभडेलले बताए। उनले यःमरी माग्ने संस्कृतिले नेवारी साहित्यको विकास र विस्तारमा समेत टेवा दिएको बताए। यो प्रचलनले नेवार समुदायमा विभिन्न खाले गीत, सङ्गीत, साहित्यिक लेखनसमेत विकास भएको पाइन्छ। यःमरी खाद्य वस्तु मात्र नभई साहित्यसँग समेत जोडिएकाले यःमरी माग्ने प्रचलनले पुष्टि गर्ने संस्कृतिकर्मी धौभडेलले बताए। उनले भने, 'त्यछीं त्यः बकछीं त्यः, लातापाता कुलिचा जुछे त्यः, यमरी छगः तिय् भनी गीत गाउँदैं यःमरी माग्ने जुन नेवार समुदायमा छ, यसले नेवार समुदायको साहित्यिक धरातललाई समेत पुष्टि गर्दछ।' संस्कृतिकर्मी धौभडेलले यःमरी खाने प्रचलनलाई अन्य समुदायमा समेत विस्तार गर्नसके यसले धार्मिक र सांस्कृतिक पर्यटनको समेत विकासमा टेवा पुग्ने बताए। उनले भने, 'यःमरी खाने प्रचलनलाई अरुले पनि अपनाउँदै जान सक्यो भने नेपालको धार्मिक सांस्कृतिक पर्यटनको विकासमा टेवा पुग्न सक्छ।' यःमरी पूर्णिमाका बारेमा ऐतिहासिक कथनअनुसार तत्कालीन पाञ्चाल देशमा भगवान् विष्णुका परमभक्त, दानी र धर्मात्मा सुचन्द्र दम्पती बस्दथे। उनीहरुको दयालु स्वभावको जाँच गर्न एक दिन धनपति कुबेर गरिब ब्राम्ह्णको भेषमा भिक्षा माग्न सुचन्द्रका घरमा पुगे। सुचन्द्रका श्रीमतीले ब्राम्ह्णरूपी कुबेरलाई श्रद्धापूर्वक आफूले तयार पारेको यःमरी खुवाइन्। उनको सत्कारदेखि प्रसन्न भई कुबेरले आफ्नो असली रूप देखाई यःमरीको गुण र धानको भकारीमा श्रीगणेश, कुबेर, लक्ष्मीको पूजा गरी यःमरी चढाउने विधि बताएर गए। सोही अनुरूप सुचन्द्र दम्पतीले यःमरी धानको भकारीमा चढाएर चार दिनपछि प्रसादको रूपमा बाँडेर खाएकाले उनीहरुको धन सम्पत्ति अझ वृद्धि भएको खबर जताततै फैलिएपछि त्यही समयदेखि नेवार समुदायमा यःमरी पूर्णिमाको संस्कृति विकास भएको जनश्रुति रहेको पाइन्छ।"
"तीन सवारी आपसमा ठोक्किदा दुईको मृत्यु, दुई गम्भीर",जनकपुरधाम : पूर्वपश्चिम राजमार्ग अन्तर्गत धनुषाको धारापानी मालटोलमा भएको दुर्घटनामा दुई जनाको मृत्यु भएको छ । धनुषाको धनुषाधाम नगरपालिका ९ धारापानी मालटोलमा भारतीय ट्रक र ईन्धन बोक्ने ट्याङ्कर एक आपसमा जुध्दा घटना स्थलमै दुई जनाको मृत्यु भएको छ भने दुई जाना सख्त घाइते भएका छन् । घुमाउँरो बाटोमा पश्चिमबाट पूर्वतिर जाँदै गरेको ना ४ च ९३१७ नम्बर पिकअप बोलेरोलाई पूर्वबाट पश्चिम तर्फ आउँदै गरेको बिआर ०६ जिडी ८८५९ नम्बरको भारतीय ट्रकले ठक्कर दिएको थियो । सोही क्रममा पश्चिमबाट पूर्वतर्फ आउँदै गरेको को १ ख २३३८ नम्बरको डिजेल बोकेको तेल ट्याङ्कर भारतीय ट्रकमा ठोक्किएर दुर्घटना भएको ईलाका प्रहरी कार्यालय ढल्केवरले जनाएको छ । दुर्घटनामा परी ट्याङ्कर चालक मोरङ विराटनगरका ३६ वर्षीय अर्जुनकुमार मण्डल र भारतीय ट्रकका २० वर्षीय चालक रगीला कुमारको मृत्यू भएको प्रहरीले जनाएको छ । टाउकोमा गम्भीर चोट लागेका मण्डललाई जनकपुरको प्रादेशिक अस्पताल लैजादै गर्दा बाटोमा मृत्यु भएको हो । दुर्घटनामा ट्याङ्करका सहचालक विराटनगर ४ का धनराज यादव गम्भीर घाइते भएका छन् । उनको उपचारका लागि विराटनगर लगिएको प्ररहरीले जनाएको छ । भारतीय ट्रकका सहचालकको अवस्था समेत गम्भीर रहेको प्रहरीले जानकारी दिएको छ । घाइते सहचालकको उपचार प्रादेशि अस्पताल जनकपुरमा भइरहेको छ । राति करिब १२ बजे भएको त्रिकोणात्मक दुर्घटना तीव्र गतिका कारण भएको प्रहरीको प्रारम्भिक अनुसन्धान छ ।
