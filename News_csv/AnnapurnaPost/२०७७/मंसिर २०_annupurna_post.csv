शीर्षक,विवरण
लकडाउनमा बन्द नेपालभारत सीमा खुलाउन अनिश्चितकालीन धर्ना (फोटोफिचर),"विराटनगर: कोरोनाभाइरस संक्रमण रोकथाममा सरकारले बन्द गरेको नेपालभारत नाका खोल्न भारतीय नाकामा अनिश्चितकालीन धर्ना सुरु भएको छ । नेपालभारत खुल्ला सीमा संवाद समुहले भारतीय नाकासँग जोगिएको नेपाल क्षेत्रमा शनिबार अनिश्चितकालीन धर्ना सुरु गरेको हो । कोरोनाभाइरसको संक्रमण रोकथान गर्ने नाममा सरकारले भारतसँग रहेको धार्मिक, सांस्कृतिक र राजनीतिक सम्बन्धमा असर पार्न नाटकीय रुपमा सीमा शीललाई सुनयोजित रुपमा निरन्तरता दिएको भन्दै अनिश्चितकालीन धर्नामा बसेका संवाद समुहका केन्द्रीय संयोजक राजीव झाले जानकारी दिए । भारतको जोगबनी र नेपालको विराटनगर नाकाको सिमाना विराटनगर भन्सार ढाट क्षेत्रमा सुरु गरेको धर्नामा विभिन्न दलका अगुवा नेता तथा कार्यकर्ताहरुको सहभागिता छ । स्थानीयले बन्द नाका खोल्न माग गर्दै धर्नामा सहभागिता जनाइरेहका छन् । गत ९ महिनादेखि नेपालभारत नाका घोषित रूपमा बन्द हुँदा नेपालभारतको व्यापारव्यवसाय मात्र नभएर सामाजिक र सांस्कृतिक सम्बन्धमा असर परेको संयोजक झाले बताए । लकडाउनकै कारण धेरैका आफन्त आउजाउ गर्न र वैवाहिक सम्बन्ध कायम गराउन समस्या मात्र नभएर नेकपाको सरकारले सदाको लागि खुल्ला सीमालाई बन्द गर्ने प्रयासमा लागेको उनले बताए । नेपालको २७ नाकामध्ये २५ नाका भारतसँग जोडिएको छ । भारतसँग जाडिएको नामा शीललाई निरन्ता दिएर चीनसँग जोगिएको दार्चुला नाका खोल्न सरकारले प्रयास सुरु गरेकाले आफुहरु धर्नामा उत्रिएको उनले बताए । उनले भने परम्परादेखि रहेको बेटीरोटीको सम्बन्धलाई तोड्ने सरकारको प्रयास सफल हुन दिने छैनौँ ।' सरकारले खुल्ला सीमा लामो समयदेखि बसोवास गर्दैआएका विपन्न र सिमान्तकृत नेपालीलाई भोखमरीको सिकार बनाउन लागेको उनको आरोप छ । सरकारले एक जिल्लमा दुई स्थानमा मात्र नाका खोल्ने र अन्य खुला सीमा बन्द गरेर सीमाक्षेत्रका बासिन्दालाई दुःख दिने काम गर्न उद्दत भएको उनको भनाइ छ । घोषित रूपमा नाका खुला नहुँदा खुला सिमानाको फाइदा उठाउँदै मानिस आवतजावत गर्ने क्रम नरोकिएको र तस्करी र कालोबजारी गर्नेहरूलाई फाइदा भइरहेकोले तत्काल खोल्नुपर्ने स्थानीय समाजसेवी एवंम युवा अगुवाहरुले बताएका छन् । सरकारले कोरोना संक्रमण रोकथाम गर्न ११ चैत मध्यरातिदेखि देशव्यापी रूपमा गरेको लकडाउनले शील भएको नेपालभारत सिमाना अझै खुला भएको छैन । तर दैनिक सयौंको संख्यामा प्रहरीकै सामुन्ने नेपाल भारत ओहरदोहर गरिँदै आएको छ । स्थानीय अगुवाहरुका अनुसार प्रदेश १ का सबै जिल्लासँगै महोतरी, विरगन्ज, पर्सा, बारा, सिरहा भैरहवा लगायत नाका आसपासका बासिन्दाहरु अनिश्चितकालिन धर्नामा बसिरहेको बुझिएको छ । यसअघि विभिन्न संग संगठनहरुले सीमा शील नाका खोल्न धर्ना र प्रदर्शन गर्दैआएका छन् ।"
उद्यमीलाई निर्ब्याजी ऋण,"बुटवल : लुम्बिनी प्रदेश सरकारले उद्यमी विकासका लागि ब्याज अनुदानमा करिब डेढ अर्ब ऋण दिन थालेको छ। कोरोना महामारीपछि उत्पन्न बेरोजगारी समस्या न्यूनीकरण गर्दै स्वदेशमै उद्यम विकास गर्ने योजनासहित शून्य ब्याजदरमा ऋण दिन लागिएको हो। प्रदेश सरकारले १२ जिल्लामा करिब १ अर्ब ३५ करोड ऋण प्रवाह हुने अपेक्षा गरेको छ। त्यसको साझेदार नेपाल बंैक लिमिटेड रहेको छ। नेपाल बैंकले ७ दशमलव ७५ प्रतिशत ब्याजमा उद्यमीलाई ऋण दिनेछ। सो ब्याज रकम सबै प्रदेश सरकारले तिर्नेछ। प्रदेशको उद्योग, पर्यटन, वन तथा वातावरण मन्त्रालयले बैंकसँग सम्झौता गरेको हो। मन्त्री लीला गिरीले स्वदेशमै उद्यमको विकास गरी रोजगारी स्थापना गर्ने र आयात घटाउने योजना रहेको बताए। विदेशबाट फर्किएका युवालाई स्वदेशमै स्वरोजगार बनाउने लक्ष्य प्रदेश सरकारले लिएको छ, उनले भने, यो उद्यमले रोजगारीको अवसरसमेत सिर्जना गर्छ। प्रदेश सरकारले उद्यम गर्न चाहनेलाई न्यूनतम ३ लाखदेखि १० लाखसम्म लगानी गर्नेछ। वैदेशिक रोजगारबाट फर्किएका, दलित, महिला, द्वन्द्वपीडित, अपांगता भएका व्यक्ति, सीमान्तकृत तथा अल्पसंख्यकले प्राथमिकतासाथ ऋण पाउनेछन्। यसरी लिइएको ऋणबाट स्वदेशी कच्चा पदार्थ प्रयोग गरी अत्यावश्यक वस्तु तथा निर्यातजन्य वस्तु उत्पादन गर्नेलाई प्राथमिकता दिने मन्त्रालयका सचिव डा राजेन्द्र केसीले बताए। करिब १५ सय उद्यमको विकास र ६ हजार जनाले रोजगारी पाउने अपेक्षा गरिएको छ, उनले भने। निर्ब्याजी ऋण पाउनका लागि अन्य कुनै अनुदान नलिएको हुनुपर्ने मन्त्रालयले जनाएको छ। घरेलु उद्योगमा दर्ता भएको र सोही कार्यालयबाट सिफारिस लिएर ऋणका लागि निवेदन पेस गर्नुपर्नेछ। निवेदन दिएको १० दिनभित्र बैंकले ऋण दिने नदिने निक्र्याेल गर्नुपर्नेछ। ऋण पाउनेले नेपाल बैंकको प्रदेशभरका ३३ वटा शाखाबाटै पाउने प्रदेश कार्यालय प्रमुख शेर्पाले बताए। ऋणीले पाउने रकम उद्यमीकै खातामा जम्मा हुने व्यवस्था मिलाइएको छ। ऋण प्रवाहका लागि मन्त्रालयले जिल्लागत सीमा छुट्ट्याएको छ। सबैभन्दा बढी रुपन्देहीमा १ करोड ९१ लाख रकम ब्याज अनुदानमा खर्च हुनेछ। पश्चिम नवलपरासीका लागि ७१ लाख, पाल्पाका लागि ५८ लाख, गुल्मीका लागि ६२ लाख, अर्घाखाँचीका लागि ४३ लाख ब्याज अनुदान छ। त्यस्तै, रोल्पाका लागि ४९ लाख, कपिलवस्तुका लागि १ करोड २४ लाख, दाङका लागि १ करोड २० लाख, बाँकेका लागि १ करोड ७ लाख, बर्दियाका लागि ९३ लाख, प्युठानका लागि ५० लाख र रुकुमपूर्वका लागि ३२ लाख अनुदानमा खर्च हुनेछ। उद्यमीले ऋण लिएको तीन वर्षसम्म मात्रै अनुदान पाउने मन्त्रालयका प्रवक्ता दीपक ज्ञवालीले बताए। तीन वर्षपछि तत्कालीन बजार मूल्यअनुसार बैंकले तोकेको ब्याज तिर्नुपर्नेछ। नेपाल बैंकले यो ऋण कार्यक्रमलाई तीनदेखि पाँच वर्ष कायम गरेको छ। लुम्बिनी प्रदेश सरकारले उद्योग दर्ताको शुल्कसमेत मिनाहा गरेको छ। चालु वर्ष दर्ता हुने उद्योगले शुल्क तिर्नुपर्ने छैन। यो अनुदानको कार्यक्रम चालु वर्षको सात महिनामै प्रवाह हुने ऋणका लागि रहेको मन्त्रालयले जनाएको छ। मन्त्रालयले सीपयुक्त जनशक्ति उत्पादनका लागि पनि कार्यक्रम बनाएको छ। इँटा उद्योगमा अहिले पनि भारतीय मजदुर मात्रै हुने गरेको भन्दै त्यस्ता उद्योगमा नेपाली कामदार राख्न तालिम चलाउन लागिएको हो।"
खण्डहर खरिढुंगा खानी,"दोलखा : दोलखा र सिन्धुपाल्चोक जिल्लामा फैलिएको छ, ओरियन्ड म्याग्नेसाइट उद्योग। यो दक्षिण एसियाकै ठूलोमध्येको एक म्याग्नेसाइट उद्योग हो। तर, देशको औद्योगिक विकासमा महत्त्वपूर्ण योगदान पुर्याउने सम्भावना बोकेको यो उद्योग पछिल्लो दुई दशकयता बेहाल अवस्थामा छ। बेलाबेलामा पुनः सञ्चालनमा ल्याउने चर्चा चले पनि २२ वर्षदेखि यो उद्योग सञ्चालनमा आउन सकेको छैन। यो उद्योगले कुनै समय २ हजारभन्दा बढीलाई रोजगारी दिएको थियो। सरकारी उदासीनताका कारण उद्योग सञ्चालनमा नआएपछि अर्बाैं मूल्य बराबरको म्याग्नेसाइट र खरिढुंगा उपयोगविहीन बनेका छन्। उद्योग सञ्चालनमा नआउँदा हजारौंले रोजगारीको अवसर गुमाएका छन् भने उद्योगको करोडांै मूल्य बराबरको संरचना र सामान कवाडीमा परिणत हुँदै गएका छन्। ओरियन्ड म्याग्नेसाइटको विश्व बजारमा उच्च माग हुँदाहँुदै भारतीय एक कम्पनीको दबाबमा ०५५ सालदेखि उद्योग पूर्ण रूपमा बन्द भएको हो। ०५८ सालमा तत्कालीन माओवादीले ओरियन्ड म्याग्नेसाइट उद्योगमा आगजनी गरेर करोडौंको सामान नष्ट गरेपछि अहिले यो उद्योगको भग्नावशेष मात्र बाँकी छ। सरकारी बेवास्ताकै कारण उद्योग सञ्चालनमा आउन नसकेपछि थुप्रै बहुमूल्य मेसिनका पार्टपुर्जा चोरी भइसकेका छन्। २२ वर्षदेखिका कुनै पनि सरकारको पालामा उद्योग सञ्चालनमा ल्याउन विशेष प्रयत्नसमेत नगरेका कारण उद्योगमा केही सुरक्षा गार्डबाहेक १६ जना कर्मचारी राजधानीमै तलब बुझेर बसेका छन्। नेपाल सरकारको ७५ प्रतिशत, खेतान समूहको १२५ प्रतिशत र भारतीय कम्पनी उडिसा इन्डस्ट्रिजको १२५ प्रतिशत लगानी रहेको यो उद्योग सुरुदेखि नै अप्ठ्यारोमा परेको थियो। भारतीय कम्पनीको गलत नियत र नेपाल सरकारको बेवास्ताका कारण उद्योग डुबेर भारतीय पक्षले पुनः सञ्चालनमा ल्याउन नदिएपछि उद्योगको अवस्था जीर्ण बन्दै गएको हो। उद्योगमा कार्यरत कर्मचारीका लागि अर्थ मन्त्रालयले हरेक वर्ष तलब, भत्ता, पोसाक, इन्धनलगायतमा करिब डेढ करोड रुपैयाँ विनियोजन गर्दै आएको छ। तर, साढे १२ प्रतिशतका दरका सेयरधनी खेतान र उडिसा इन्डस्ट्रिजले भने २२ वर्षयता एक रुपैयाँ पनि खर्च गरेको तथ्यांक भेटिँदैन। दोलखाको लाकुरीडाँडाका स्थानीयसँग २ हजार ५ सय रोपनी जमिन खरिद, सरकारको २ हजार ५ सय रोपनी र सिन्धुपाल्चोकको लामोसाँघुमा ३ सय ५४ रोपनी गरी कुल ५ हजार ३ सय ५४ रोपनी भूभागमा फैलिएको यो ओरियन्ड म्याग्नेसाइट उद्योगमा २ सय ५० वर्षसम्म पुग्ने म्याग्नेसाइट र खरी रहेको अनुमान गरिएको छ। उद्योगबाट उत्पादित म्याग्नेसियम र खरी ढुवानीका लागि बनाइएको रोपवे पनि एक महिना मात्र सञ्चालनमा आएर बन्द भएको थियो। रोपवेको निर्माण गर्ने दामोदर कम्पनीले रकम भुक्तानीका लागि सर्वोच्च अदालतमा दायर गरेको मुद्दाको अहिलेसम्म फैसला हुन सकेको छैन। ७५ प्रतिशत सेयरको मालिक नेपाल सरकारले चाहेमा जतिबेला पनि उद्योग सञ्चालन हुन सक्ने अवस्था रहेको नेपाल ओरियन्ड म्याग्नेसाइट बोर्डका पूर्वअध्यक्ष वसन्तराज कार्की बताउँछन्। उनी भन्छन्, म्याग्नेसाइट उद्योग कि सरकारले चलाउनुपर्यो, हैन भने जनताको २५ सय रोपनी जग्गा फिर्ता दिनुपर्यो। उद्योगका उत्पादनलाकुरीडाँडाको ५ हजार रोपनी जमिनमा फैलिएको उद्योगबाट मुख्यतः म्याग्नेसाइट (विशेष प्रकारको ढुंगा) उत्पादन हुन्छ। ओरियन्ड म्याग्नेसाइटका पूर्व अपरेसन सुपरभाइजर पूर्णचन्द्र ढकालका अनुसार म्याग्नेसाइट कच्चा पदार्थ हो जसलाई प्रशोधन गरेर क्याल्साइन नामक ब्रिक (इँटा) बनाइन्छ। म्याग्नेसाइटसँग टाँसिएर रहेको पदार्थबाट बाईप्रडक्टका रूपमा चिल्लो पदार्थ खरी उत्पादन हुन्छ। सो क्षेत्रमा विभिन्न ४ प्रकारको म्याग्नेसाइट रहेको बताइन्छ। म्याग्नेसाइटको प्रयोगम्याग्नेसाइटबाट बनेको इँटा २ हजार डिग्रीभन्दा बढी तापक्रममा पनि नपग्लिने हुँदा ठुल्ठूला आणविक भट्टीमा यसको इँटा प्रयोग हुन्छ। नेपालको सिमेन्ट, स्टिल, फलाम, जस्तापातालगायत उद्योगमा म्याग्नेसाइटबाट बनेको क्याल्साइन प्रयोग गरी भट्टी बनाइन्छ। सौन्दर्य प्रशाधन, कपडा, साबुन, कागज उद्योगले आफ्नो उत्पादनमा साइनिङ ल्याउन म्याग्नेसाइटको बाइप्रडक्ट खरी प्रयोग गर्छन्। म्याग्नेसाइटको बजार र मूल्यउद्योगबाट उत्खनन गरिएको म्याग्नेसाइटको नजिकको मुख्य बजार भारत रहेको छ। भारतमा उत्खनन गरिने म्याग्नेसाइटभन्दा यो उद्योगबाट उत्पादन हुने म्याग्नेसाइट उच्च गुणस्तरको रहेको भारतीय व्यापारीले नै स्विकार्छन्। ४ प्रकारको म्याग्नेसाइट उत्खनन हुने उद्योगको ए ग्रेडको म्याग्नेसाइटलाई भारतीय बजारमा कम्तीमा टनको ८० हजारमा बिक्री भइरहेको पाइएको छ। परीक्षण सफल०७० सालमा मौसमअनुसार क्यालसाइन उत्पादन कस्तो हुन्छ भनेर उद्योग परिसरमै गरिएको परीक्षण सफल भएको थियो। परीक्षणको रूपमा उत्पादित क्याल्साइन (इँटा) को प्रति गोटा पाँच हजारसम्म बिक्री गर्न सकिने सो प्रतिवेदनमा उल्लेख थियो। प्रतिवेदनमा म्याग्नेसाइटबाट उत्पादित वस्तु चिनियाँ बिक्री मूल्य बराबरमैै बिक्री गर्न सक्ने उल्लेख थियो। उद्योग बन्दउद्योग कसरी र किन बन्द भयो भन्ने विषयमा अझैसम्म पूर्वकर्मचारी, कामदार र व्यवस्थापनका पूर्वकर्मचारी अचम्भित छन्। पूर्वकर्मचारीका अनुसार राम्रोसँग उत्पादन भइरहेको उद्योग बिना पूर्वजानकारी एकै रातमा बन्द गरिएको थियो। नाइट सिफ्ट काम गरेर घर गएका कर्मचारी भोलिपल्ट बिहानी सिफ्टका कर्मचारी ड्युटीमा आउँदा उद्योग बन्द भइसकेको बोर्डका पूर्वअध्यक्ष कार्कीले बताए। उनले भने, बिना छलफल, बिना लेखापरीक्षण, बिनाविश्लेषण एकै रातमा कुनै उद्योग बन्द हुन्छ ? त्यो नेपाल र नेपालीको समृद्धिविरुद्ध गरिएको नियोजित षड्यन्त्र हो। मन्त्रालय गैरजिम्मेवारउद्योगको अवस्था र योजनाको विषयमा जानकारी लिन उद्योग वाणिज्य तथा आपूर्ति मन्त्रालयका प्रवक्ता डा नारायणप्रसाद रेग्मीलाई सम्पर्क गर्दा आफूलाई केही पनि थाहा नभएको बताउँदै संस्थान महाशाखाका उपसचिव गिरिराज ज्ञवालीलाई सम्पर्क गर्न भने। उपसचिव ज्ञवालीलाई सम्पर्क गर्दा उनले पनि रुग्ण उद्योग भएकाले केही जानकारी नभएको र सबैभन्दा सम्बन्धित सहसचिव बलराम रिजाललाई सम्पर्क गर्नू भने। सहसचिव रिजाललाई अनेकौंपटक सम्पर्क गर्दा र म्यासेज गर्दा कुनै पनि प्रतिक्रिया आएन। मन्त्रालयका एक कर्मचारीले आम्दानी नहुने र पुनः सुरु गर्न ठूलो लडाइँ लड्नुपर्ने म्याग्नेसाइट उद्योगबारे कसैले पनि कुरा गर्न नचाहने प्रवृत्ति रहेको बताए।"
चिया टेस्टिङ सेन्टर निर्माण सुरु,"इलाम : नेपाली चियाको उत्पादन, प्रशोधन र बजारीकरण गर्ने उद्देश्यले इलाममा चियाको अध्ययन तथा टेस्टिङ सेन्टर निर्माण सुरु भएको छ। सूर्योदय नगरपालिकाको २० प्रतिशत र प्रदेश १ सरकारको ८० प्रतिशत लगानीमा टेस्टिङ सेन्टरको निर्माण सुरु भएको हो। २३ करोड लगानीमा निर्माण सुरु भएको चिया टेस्टिङ तथा अध्ययन सेन्टरको प्रदेश १ का मुख्यमन्त्री शेरधन राईले शिलान्यास गरे। टेस्टिङ सेन्टरको शिलान्यास कार्यक्रममा बोल्दै मुख्यमन्त्री राईले इलाममा स्थापना भएको चियाको अध्ययन तथा टेन्टिङ सेन्टरले किसान, उद्योगी र व्यवसायीलाई फाइदा पुर्याउने बताए। चियाको गुणस्तर जाँच गरी सेन्टरले नेपाली चियाको प्रवद्र्धनमा ठूलो योगदान गर्ने मुख्यमन्त्री राईको भनाइ छ। प्रदेश १ का भूमि व्यवस्था तथा सहकारी राज्यमन्त्री रामबहादुर रानाले चिया टेस्टिङ सेन्टरमा प्रदेश सरकारको लगानी गरिए पनि देशभरको चियाको गुणस्तर जाँच हुने बताए। गुणस्तर जाँच नहुँदा अन्तर्राष्ट्रिय बजारमा चियाको मूल्य कम भएकाले सरकारले टेस्टिङ र अध्ययनको केन्द्र बनाएको मन्त्री रानाको भनाइ छ। टेस्टिङ सेन्टर बनिसकेपछि अन्तर्राष्ट्रिय बजारबाट नेपाली चियाको माग बढ्ने मन्त्री मगरले बताए। टेस्टिङ सेन्टरका कारण चियाको अन्तर्राष्ट्रिय बजार विस्तारमा सहयोग पुग्ने चिया तथा कफी विकास बोर्डका कार्यकारी निर्देशक डा विष्णु भट्टराईले बताए। नेपाली चियाको आफ्नै टेडमार्क कार्यान्वयन आएको बेला टेस्टिङ सेन्टर निर्माणको कामले बजारीकरणमा थप योगदान पुर्याउने उनले बताए। प्रदेश सासंद काजीमान कागतेले चियाको राजधानी घोषित सूर्योदय नगरपालिकामा निर्माण हुने टी टेस्टिङ सेन्टरले इलामको मात्रै नभएर देशभरका चिया खेती गर्ने किसान, उद्योगी र व्यवसायीको मनोबल बढेको बताए। कन्याम चिया बगानसँगै रहेको ११ रोपनी क्षेत्रफलमा टी टेस्टिङ सेन्टर निर्माण हुनेछ। सूर्योदय नगरपालिका वडा नं ७ मा निर्माण सुरु भएको चिया टेस्टिङ सेन्टर १८ महिनामा निर्माण सम्पन्न भइसक्ने सूर्योदय नगरपालिका प्रमुख रणबहादुर राईले बताए।"
मिडियामा नकारात्मकता,"नेपाली पत्रकारितामा सकारात्मक कुराभन्दा नकारात्मकताले प्राथमिकता पाएको देखिन्छ, पत्रकारिताको प्रवृत्तिा नै यही हो जस्तो गरी। यो चिन्ताको विषय बनेको छ। तर सिंगो पत्रकारितालाई गलत नभनौं। सिंगो सञ्चार क्षेत्र लामो समयदेखि सत्तारुढ दलभित्रको किचलोमा केन्द्रित छ। गत वैैशाख यता यस किसिमको अवस्था निरन्तर छ। मिडियामा झगडा, आरोपप्रत्यारोप र विवादबाहेक अरू केही पढ्न, सुन्न र हेर्न पाइँदैन। मानौं अरू कुनै विषयवस्तु नै छैनन् ! खासमा प्रधानमन्त्रीको सचिवालयमा रहेर एक वर्षयता यही अवस्था देखिरहेको छु। सत्तारुढ दलका नेताहरूले बाटो बिराउन सक्लान्, विचलित र स्वार्थकेन्द्रित दाउपेचमा तल्लीन हुन पनि सक्लान् तर मिडिया विचलित, कर्तव्यच्यूत र भ्रमित हुन पाउँदैन। अहिले नेपालका सञ्चारमाध्यमहरूको विषयवस्तु र प्रवृत्तिबारे बहस चल्दै आएको छ। एकातिर मिडियालाई सदाबहार प्रतिपक्षी भूमिका र व्यवहारमा हेर्ने दृष्टिकोण छ भने अर्कोतिर रचनात्मकता र तथ्यमा आधारित जवाफदेही पत्रकारिता गर्नुपर्छ भन्ने आम अपेक्षा पनि छ। अहिले नेपाली मिडियाले प्रधानमन्त्री केपी शर्मा ओलीको एक चर्चित अभिव्यक्ति सकारात्मक कामको प्रशंसामा लेख्ने मुटु र मन भएका सम्पादकहरू नभएका भन्ने अंश टिपेर त्यसैलाई बहसको विषय बनाउँदै आलोचना गरिरहेका छन्। नेपाली मिडियाले सकारात्मक वा नकारात्मक प्रवृत्ति केलाई प्राथमिकता दिनुपर्ने र तिनको मुख्य विषयवस्तु के हो ? मिडियाले तथ्यपरक, जिम्मेवार र जवाफदेही भूमिका निर्वाह गर्न नसकेकै हो या सरकारले आलोचना पचाउन नसकेको हो ? यस ढंगका टीकाटिप्पणीसमेत भइरहेकै छन्। प्रधानमन्त्रीले गर्नुभएको टिप्पणी र सन्दर्भलाई नबुझी त्यसको अन्तर्य र आशय पनि सही रूपमा बुझ्न सकिँदैन। उहाँले करिब एक वर्षअघि २०७६ पुस २९ गते नेपाल चेम्बर अफ कमर्सको कार्यक्रममा बालुवाटारमा भन्नुभएको थियो :मैले घोषणा गरेको छु यति उर्वर देशमा कोही भोकै पर्दैन, कोही भोकले मर्दैन। तपाईं हामी सबैले बाटोका छेउछाउमा बालबालिका कुकुरसँग लडाइँ गरेर खानेकुरा टिपिरहेका देख्थ्यौं तर अहिले यो सरकार बनेपछि तपाईंले सडकमा बालबालिका देख्नुहुन्न किनभने उनीहरूलाई राख्ने, बसाउने र पढाउने प्रबन्ध फरक ढंगले गरिएको छ। त्यसकारण सडक बालबालिकाबाट नेपाल मुक्त भएको छ। सडक किनारामा जिङ्रिङ्ग कपाल पालेका मानिसहरू हुन्थे। जिउभरि घाउ हुन्थ्यो। झिँगा भन्केको देखिन्थ्यो। कुकुरसँगै सुतिराखेको अवस्थासमेत हुन्थ्यो। कुकुरले घाउ चाटिराखेको हुन्थ्यो भने कागले ठुंगिराखेको हुन्थ्यो। त्यस्तो अवस्था हामीले हिजो सडक किनारामा देख्थ्यौं भने आज सडक मानव भन्ने अवस्था नेपालमा छैन। हामी सडक मानवलाई खोजीखोजीकन उठाएर तिनको प्रबन्ध गरिराखेका छौं। त्यसका लागि गैरसरकारी संस्थाहरूलाई समेत परिचालन गरिरहेका छौं। नेपालमा मानवता भएका र मानवीय भावना भएका मानिसहरू पनि छन्। त्यस्ता संस्थाहरू पनि छन्। तिनीहरूसँग सहकार्य गरेर हामीले यस्तो काम गरिराखेका छौं। तिनीहरूलाई प्रोत्साहित गरिराखेका छौं। जुनसुकै हिसाबले होस्, अहिले सडकमा त्यस्ता जीर्ण मानव छैनन्। नेपाल भिखारीहरूको देश होइन, त्यसकारण कोही बेघर हुनुपर्दैन। त्यस्तो कोही मान्छे भेटिए घर भएकाहरूलाई घर पठाइदिने, साँच्चै बेघर बनेकाको उचित प्रबन्ध गरिदिने यो काम हामीले गरेका छौं। यसरी देख्दा अलिक ससाना लाग्ने यस्ता कामहरू हुनु समाजको उत्थानका लागि धेरै महत्त्वपूर्ण रहेका छन्, ता कि अब कोही मान्छे सडक मानव हुनुपर्दैन। यस देशमा तिनको पनि सरकार छ अर्थात् सरकार तिनको पनि हो। यसरी हामीले काम गरेका छौं। अहिले यस्ता कामहरूको प्रशंसामा लेख्ने कलम छैनन्। यस्ता कामहरूको प्रशंसामा लेख्ने वा प्रसारण गर्ने टेलिभिजन छैनन्। यस्ता काम प्रकाशित गर्ने पत्रपत्रिका छैनन्। यस्ता कामहरूको प्रशंसा गर्ने मुटु भएका वा मन भएका सम्पादक छैनन्। कसैकसैले कतैकतै छ्यास्सछुस्स लेखिहालेछ भने त्यसले त्यहीँ गाली खान्छ सरकारको दलाल भइस् कि क्या हो ? आलोचनात्मक चेत खोई ? राम्रा कुरा गर्न पो थालिस्, बिग्रिइछस् ? सकारात्मक कुरा पनि गर्न थालिस् त ! यस्तो भन्ने एउटा तप्का छ जसलाई तथ्यसँग मतलब छैन। त्यस तप्काले निन्दा गर्नुलाई आलोचनात्मक चेत भनिन्छ। त्यस्ता कुराहरूबाट हामी प्रभावित हुनुहुँदैन। नेपालले विकास गर्दैछ । नेपाली पत्रकारितामा सकारात्मक कुराभन्दा नकारात्मकताले प्राथमिकता पाएको देखिन्छ। पत्रकारिताको प्रवृत्ति नै यही हो जस्तो गरी। यो चिन्ताको विषय बनेको छ। सिङ्गो पत्रकारितालाई गलत नभनौँ। एक समय कस्तो थियो भने नौ वाम दल वा सात वा पाँच दलको मोर्चाबन्दी अनवरतजस्तै हुने गर्दथ्यो। राष्ट्रिय कुराभन्दा पनि उहाँहरूको परम्परागत किताबी माइन्डसेटका आधारमा काम कुरा हुने गथ्र्यो। अहिले सम्पादकहरूको त्यस्तै मोर्चाबन्दी भइरहेको छ। खासगरी डा गोविन्द केसीले अनसन बस्न थालेको उत्तराद्र्धपछि केही सम्पादकहरूको यस्तो मोर्चाबन्दी अनसन स्थलबाटै प्रकट भएको थियो। मिडिया काउन्सिल विधेयकका विषयमा पनि यस्तै मोर्चाबन्दी र वक्तव्यबाजी सम्पादकहरूबीच एकताबद्ध रूपमा देखिको थियो। त्यस विधेयकमा के सुधार गर्ने हो भनेर छलफल गर्दा सुधारका बुँदा टिपेर दिनुभएको भए भइहाल्थ्यो जबकि त्यसका निर्धारित प्रक्रिया नै थिए। सूचना प्रविधिको विकाससम्बन्धी विधेयकमा त संसद्को सम्बन्धित समितिको प्रक्रियाबाट पारित भएको विधेयक फिर्ता गर्न वक्तव्य दिने काम नै भयो। यसबाट हामी कसरी काम गरिरहेका छौं वा कस्तो मूल्यांकनका साथ गरेका छौं भन्ने पनि देखिन्छ। सोचविचार नगरी, जस्तो जमघट भयो त्यस्तै कुरा गरेर वक्तव्य दिने ! यो मिल्दो र संगतिपूर्ण व्यवहारभन्दा खुलमखुला राजनीति गरेको भएन र ? अहिले प्रधानमन्त्री र मन्त्रीहरूले धेरै बोल्नुभएको छैन। उहाँहरू काममै बढी केन्द्रित हुनुभएको छ। सरकारका प्रवक्ताले त बोल्नै पर्यो। स्वास्थ्यमा समस्याका कारण प्रधानमन्त्रीले धेरै कम बोल्नुभएको छ। मूलधारको मिडियालाई यो पाँच वर्षका लागि जनताबाट म्यान्डेट प्राप्त आवधिक सरकार हो भन्ने अनुभूति कम छ। बरु विगतमा व्यवस्था परिवर्तनका निम्ति मिडिया क्षेत्रले जसरीे जुन मिसनका साथ संघर्ष गरे त्यसरी नै आज सरकारविरुद्ध निषेधको मिसन बनाएर लागिपरेको जस्तो देखिन्छ। त्यसैले तथ्य एकातिर र सम्प्रेषण अर्कोतिर भएको व्यवहारमा स्पष्टै देखिएको छ। निषेध गरेको जस्तो गरी लगातार एक ढंगले खेद्ने गरेको जस्तो पनि देखिन्छ। जबकि एउटै सम्पादकीयले महिना दिन प्रभाव देओस् न ! हामी त्यस्तो शक्तिशाली सम्पादकीय सम्पे्रषणको प्रतीक्षामा हुन्छौं। शक्तिशाली एउटै वाक्यले कति धेरै प्रतिक्रिया सिर्जना गर्दोरहेछ भन्ने त प्रधानमन्त्रीले एक वाक्यमा मन र मुटु भएका सम्पादक छन् कि छैनन् भनेर बोल्नुभएपछि आएका प्रतिक्रियाहरूमा देख्न सकिन्छ। त्यसपछि कुनै एउटा मिडिया छैन होला, जसले यस विषयमा सम्पादकीय नलेखेको होस् ! पञ्चायत र निरङ्कुश राजतन्त्र फाल्न लागेको जस्तो भूमिकाका साथ मिडियाको मिसन लोकतान्त्रिक सरकारविरुद्ध देखिनु गलत छ। सरकार त हाम्रो विरोधी नै हो भन्ने खालको कन्टेन्ट आइरहेका छन्। नेपालको इतिहासमा ७० वर्षपछि बनेको यो जननिर्वाचित स्थिर (लामो अवधिको) सरकार हो । यसले काम गर्न र परिणाम देखाउन पाउनुपर्छ। यसले देश, जनता र समृद्धिको पक्षमा काम गर्ने वातावरण बनाउन सबैको सहयोग र समर्थन आवश्यक पर्छ। यदि यसले काम गर्न सकेन र बाटो बिराउन थाल्यो अनि गलत काम नै गर्यो भने आलोचना गर्न सकिन्छ तर मिडियाले उठाएका विषयवस्तु हेर्ने हो भने आफ्नै पौरखमा खोजेका र सम्प्रेषण गरेका विशेष कुनै मुद्दा राष्ट्रिय बहसको विषय बन्न सकेको देखिँदैन। जस्तो कि बहुचर्चित ललिता निवास प्रकरणका विषयमा मिडियाले आफैं कहाँ खोज गर्यो ? तथ्यमा आधारित खोज कहींकतै गरेको देखिएन। बरु मिडियाहरू व्यक्तिकेन्द्रित नकारात्मकताबाट वशीभूत भएजस्ता देखिए, यसो हुनु उचित होइन। यो खालको नकारात्मकताको समस्या यहाँ छ। यसरी नकारात्मकता नै पत्रकारिता हो भन्ने सोच्नु भएन। समाजमा सकारात्मक विषय र त्यसका निम्ति सरकारले गरेका राम्रा काम देख्नुपर्यो। आजको मिडियामा विविधता छ : टेलिभिजन, प्रिन्ट, रेडियो, अनलाइन र न्यु मिडिया आदि। सबैका आआफ्नै दु:ख पनि छन् होला। युटुबर र अनलाइनहरूलाई भ्युअर्स बढाउने चिन्ता होला। टेलिभिजनलाई दृश्य छायाङ्कनका निम्ति दौडधुप, धपेडी र चिन्ता होला नै। ब्रोडसिटहरूलाई सोसल मिडियाले पहिल्यै उठाइसकेका बासी विषयलाई नयाँजस्तो गराएर पस्किनुपर्ने कारणले प्रतिस्पर्धा थप चुनौतीपूर्ण बनाएको समस्या छ होला। यसरी भिन्नाभिन्नै आयाम, अर्थ र चपेटामा विभिन्न विधाका मिडियाबीच तीव्र रूपमा प्रतिस्पर्धा चलिरहेको छ। अनि तिनले खास सन्दर्भ र परिप्रेक्ष्य छाडेर एउटा शब्द मात्र टिप्दै अनावश्यक बहस सिर्जना गर्ने गरेको देखिन्छ। त्यहीकारण म मिडियाले विषयवस्तुलाई बढी तोडमोड गरेको देख्छु। यसमा ठोस र व्यावसायिक मान्य मानक तथा तथ्यमा कुनै सम्झौता हुन सक्दैन। सरकारको काम सरकारले नै गर्ने हो र मिडियाको काम मिडियाले नै गर्नुपर्दछ। आजभोलि सरकारका काममा मिडियाको निहीत स्वार्थ प्रकट भइरहेको स्पष्टै देखिन्छ। त्यसैले तथ्यमा हेर्न पनि नसकिने खालको निषेध र हमलाको तहमा अहिले सम्प्रेषण भइरहेको अनुभूति गर्न सकिन्छ। यसका धेरै दृष्टान्त छन्। पत्रकारिता सरकारको प्रतिपक्षीजस्तो नै हुनुपर्छ भन्ने हो कि अरू नै स्वार्थसिद्धिको माध्यम पनि बन्नुपर्दछ ? स्वतन्त्रतासँगै जिम्मेवारीबोधको बहस पनि हुनुपर्ने हो कि ? यस्ता ज्वलन्त प्रश्न समाजमा छन्। प्रधानमन्त्रीले स्वयं कहिल्यै पनि सम्पादकहरूबाट प्रशंसा खोज्नुभएको छैन। प्रशंसाको अपेक्षाका साथ कुनै टिप्पणी गर्नुभएको पनि होइन। नेपालका सबैजसो अनलाइन, टेलिभिजन र प्रिन्ट मिडियाका समाचार हेर्ने वा पढ्ने समय त उहाँलाई हुँदैन तर केही ब्रोडसिट पत्रिका मात्र एकै ठाउँमा राखेर हेर्नुभयो भने नेपाली पत्रकारिताको आम प्रवृत्ति र धर्म केवल आलोचना हो कि जस्तो समस्या अवश्य देखिन्छ। उदाहरणका लागि राजधानी यसअघि मगन्तेले भरिभराउजस्तो हुन्थ्यो, खासगरी काठमाडौंको रत्नपार्क र आसपासको क्षेत्र। अहिले सरकारले त्यसको उचित व्यवस्थापन गरेको छ। सरकारको यो एउटा लोकप्रिय कार्यक्रम हो। हिजोसम्म सडक बालबालिकाको बेहाल अवस्था पाइन्थ्यो तर मिडियाले यो सकारात्मक प्रगतिको विषय किन कहिल्यै देखेन र देखिरहेको छैन ? यही विषयमा राम्रा कामको प्रशंसा गर्न सम्पादकहरूको हृदय, मुटु र मन किन भएन भनेर प्रधानमन्त्रीले भन्नुभएको थियो। अहिले मिडियाको कुनै राष्ट्रिय लक्ष्य देखिँदैन। प्रधानमन्त्री, सरकार र देशले समृद्ध नेपाल : सुखी नेपाली को राष्ट्रिय आकांक्षा र लक्ष्य लिएको तथ्य त स्पष्टै छ। सरकारका सारा कार्यक्रम त्यतैतिर परिलक्षित छन् तर मिडियाको लक्ष्य कता केन्द्रित छ ? सरकारले काम गरिरहेको छ तर केही भएन भन्ने मिडियाको नकारात्मक सम्प्रेषण मात्र निरन्तर भइरहेको देखिन्छ। किन होला ? कामको परिणामका हिसाबले भन्ने हो भने एक वर्ष अघिसम्म संसारमा आर्थिक वृद्धि उच्च हुने नौवटा देशमध्ये नेपाल पनि थियो। मानव विकास सूचकांकमा नेपाल विगतभन्दा दुई स्थान अगाडि थियो। व्यवसाय गर्ने वातावरणका हिसाबले ११० बाट ९४औं स्थानमा माथि र अगाडि थियो । भ्रष्ट्राचार नियन्त्रणका हिसाबले ३ स्थान सुधार भई अगाडि आएको थियो। पर्यटक आगमनमा अघिल्लो वर्ष ११ लाखबाट अहिले १३ लाखको हाराहारीमा पुगेको छ। लैङ्गिक समानतामा दक्षिण एसियामा नेपाल दोस्रो स्थानमा छ। ७५३ स्थानीय सरकारमध्ये अब छवटा तहमा मात्रै बैंकिङ सेवा पुग्न बाँकी छ। सरकारले यस्ता धेरै काम त गरेको छ तर हाम्रा मिडियाको नकारात्मक माइन्डसेटले दुष्प्रचार मात्रै बढी भएको छ। सम्पादकहरूमा त्यही खालको नकारात्मकता र पूर्वाग्रहले काम गरेको छ। त्यसैले सरकारको बढी आलोचना भइरहेको छ। विभिन्न कानुन बन्ने प्रक्रिया अगाडि बढिरहेका छन्। जस्तो कि मिडिया काउन्सिल विधेयक संसद्मा दर्ता हुनेबित्तिकै कोलाहल किन मच्चाइयो ? विधेयक दर्ता हुनु नै अध्यादेश जारी भएजस्तो अन्तिम प्रक्रिया त थिएन। त्यहाँ विभिन्न तहमा छलफल र परिमार्जन हुन सक्थ्यो तर विषयवस्तुप्रतिको गम्भीरता र सम्यक् बहसप्रतिको धैर्यमा कमी देखियो। कमीहरू छन् भने कहाँकहाँ सच्याउन सकिन्छ भन्ने बाटो र प्रक्रिया हुन्छन्। कम्युनिस्ट पार्टीको यस सरकारलाई राजनीतिक पूर्वाग्रहले अधिनायकवादी भनेर जसरी चित्रित गरिएको छ। यो त्यस्तो कम्युनिस्ट सरकार हो जसले विधिको शासन, लोकतन्त्रप्रति प्रतिबद्धता, सामाजिक न्याय, शक्ति पृथकीकरणको सिद्धान्त र लोकतन्त्रका आधुनिक विश्वव्यापी मान्यतामा प्रतिबद्धताका साथ काम गरिरहेको छ। यो व्यवस्था अरूले लडेर स्थापना गरिदिएको र हामी कम्युनिष्टहरू यसको उपयोग गर्न आइपुगेका त होइनौं। हामी आफैं लडेर स्थापित गरेको हौं। यसका निम्ति प्रधानमन्त्री स्वयं १४ वर्ष जेल र गोलघरमा बसेर कठोर संघर्ष गर्नुभएको थियो भन्ने हेक्का हरेक आलोचक र टिप्पणीकारले राख्नुपर्छ र आफ्ना काम नलाग्ने माइन्डसेट बदल्नुपर्छ। केवल आशंकाको अनुचित परिवेश निर्माण गर्ने उपक्रमहरू त आवश्यक छैनन्। यहाँ आशंकाको खेती धेरै भयो। यसले कसैको भलो गर्दैन। यो सरकार जनादेशबाट आएको निर्वाचित सरकार हो। सत्ता कब्जा गरेर त आएको होइन। यसले गरेका नराम्रा कामको खबरदारी गर्नु ठिक हुन्छ तर सकारात्मक र राम्रा कामहरूलाई पनि नकारात्मक दृष्टिले हेर्नु र बदनाम गर्ने नियतका साथ सञ्चारमाध्यमहरू चल्नु ठिक भएन। अझ एकतर्फी त हुनै भएन। मर्यादाको सीमा नाघेरसमेत प्रधानमन्त्रीलाई अनेकौं गलत प्रश्न गर्न पाइएकै छ, तर सञ्चार क्षेत्र आफू स्वयं प्रश्नमुक्त छैन। जनताप्रति जवाफदेही भएर यसले व्यावसायिक भूमिका निर्वाह गर्र्नुपर्छ। सरकारबाट नेपाली मिडिया त्रसित भएको हो कि मिडियाबाट सरकार ? अहिले यसरी पनि छलफल गर्न खोजिएको छ। खासमा डोरी देख्दा त्यसैलाई सर्प भन्ठान्दै नेपाली प्रेस तर्सिनुपर्ने कुनै कारण छैन। संविधान र कानुन, संघर्ष, समर्पण र व्यवहार कुनै कारणले पनि प्रेस यसरी तर्सिनुपर्दैन। यो तानाशाही र निरङ्कुश व्यवस्था वा त्यसखाले दृष्टिकोण बोकेर आएको पार्टी नभएर जनताको सरकार हो। सम्पूर्ण लोकतन्त्रको अभ्यास गरिरहेको सरकार हो। नाकाबन्दीका बेला नेपाली प्रेसले हिजो प्रधानमन्त्रीलाई साथ दिएको सत्य हो तर त्यसबेलाको साथ जनता र राष्ट्रसँगैको हो, छुट्टै र विशेष साथ होइन। त्यसले एउटा परिणाम पनि आयो। हामीकहाँ सरकार ढलेपछि राम्रो भन्ने र व्यक्तिको शेषपछि प्रशंसा गर्ने नकारात्मक प्रवृत्ति रहिआएको छ। पहिले मनमोहन अधिकारी नेतृत्वको नौ महिने सरकारको अहिले धेरै प्रशंसा गरिन्छ तर सरकार चलिरहेको त्यसबेला कति धेरै गुनासो गर्ने गरिन्थ्यो ? ती आलोचना र पात्रहरू झलझली सम्झना भइरहेका छन्। आज प्रतिपक्ष कमजोर र कम रचनात्मक छ ! नेतृत्वका हिसाबले प्रमुख प्रतिपक्षी दलका नेता सरकारको समझदारी र सुमधुर सम्बन्धमै हुनुहुन्छ भन्नेचाहिँ स्पष्ट देखिन्छ तर अहिले त बाहिर वा प्रतिपक्षबाट भन्दा पनि पार्टीभित्रैबाट सरकारको बढी आलोचना भएको छ। आफ्नो निहीत स्वार्थ र इच्छा परिपूर्ति नभएकै कारण गलत ढंगले आलोचना गरेको स्पष्ट देखिन्छ। प्रधानमन्त्रीले इच्छा गर्ने जति सबैलाई मन्त्री बनाउन सम्भव हुँदैन। फेरि सरकार बनेसँगै सत्तारुढ पार्टी लामो सङ्क्रमणबाट गुज्रिएको सर्वविदितै छ। पार्टी एकता भइसकेपछि तीन महिनामा सक्नुपर्ने एकताको काम अढाई वर्ष पुग्दा पनि टुंगिएको छैन। यसले समस्या सिर्जना गर्यो। सरकारको पृष्ठपोषण गर्ने त पार्टीले नै हो तर यो सहज र स्वाभाविक रूपमा हुन सकेको छैन। अनि कयौँ सन्दर्भमा हेर्दा निहित स्वार्थका साथ असन्तुष्टि चर्काउन मिडियाको भूमिका पनि कम छैन। यसले विषयलाई गिजोल्ने मात्रै काम गरेको छ। उदाहरणका लागि योगदानमा आधारित सामाजिक सुरक्षा कोष सुरु भयो तर त्यसको धेरै आलोचना गरियो। जो तथ्यमा आधारित थिएन र छैन। प्रधानमन्त्री रोजगार कार्यक्रमको आलोचना त्यसैगरी भयो। हिजो सरकारले काम गर्ने भन्थ्यो, विषय सेलाउँथ्यो तर अहिले एक्सन रुम बनाएर कामको नतिजाआधारित अनुगमन गर्ने प्रक्रिया सुरु गर्दा पनि अनुचित ढंगले आलोचना किन भइरहेको छ ? सबै मन्त्रालयमा प्रवक्ता छन्। उनीहरूसँग हामीले परिचय कार्यक्रम राखेर भेट्दा र सञ्चारकर्मीका प्रश्नमा अद्यावधिक रहनुहोस् है भनिएको मात्र के थियो, त्यसको पनि आलोचना ? सरकारको कामलाई प्रभावकारी बनाउने उद्देश्यले नै त्यसो गरिएको थियो तर केही पेन्सनधारी पूर्वसचिवहरूले प्रवक्ताहरूलाई सल्लाहकारले कस्न थाले भनेरै सार्वजनिक रूपमा आलोचना र टिप्पणीमा बोल्नुपर्ने ? अनि गर्ने के हो त ? प्रवक्ताहरूबाट प्रतिक्रिया आएन भने तथ्यमा बोल्ने के त ? त्यसनिम्ति पुरानै संरचनामा सूचना प्रवाह गर्ने गरेको जुन हविगत र अवस्था छ, त्यसलाई त बदल्नुपर्ने होइन र ? जबकि हिजो र आजका सरकारको हैसियत र मानक नै फरक छ। मानौं हिजो आठनौ महिने सरकार बन्थे। तीन चार महिना खादा र माला लगाएर स्वागत, सत्कार र बधाईमा समय जान्थ्यो अनि दुईचार महिनापछि सरकार नै जाने दिन आउँथ्यो। अहिले स्थिर सरकार छ। यस सरकारले काम गर्ने सन्दर्भ र परिवेश एकदम भिन्न छ। हिजोका समीकरणवाला सरकारका अनुभवी सचिवहरूले हिजोकै जस्तो मानक र अभ्यासका आधारमा टिप्पणी गरेर त सन्दर्भ अनि विषयवस्तु कहाँ मिल्छ र ? मन्त्रालयका प्रवक्ताहरूले पुरानै शैलीलाई मानक बनाएर सूचना प्रवाह गर्दा प्रभावकारी कार्यसम्पादन भएको भन्न मिल्दैन। सुन तस्करी काण्डमा सरकारले कारबाहीको प्रक्रिया अघि बढाएकै थियो। अदालतले छोड्ने आदेश दिएपछि सरकारले के गर्ने ? हिजोको जस्तो सुन तस्करीको मुहान त आज सुकिसकेको छ। वाइडवडी जहाजकै सन्दर्भ वा अरू विषयमा पनि लेखा समितिले प्रतिस्पर्धी कम्पनीका प्रतिनिधि रहेका व्यक्तिलाई नै विज्ञ बनाएर छरपष्ट र अनुचित छलफल गर्ने अनि नकारात्मक धारणा बनाउने गरेको समेत पाइन्छ। सरकारको यस कार्यकालमा भ्रष्टाचारका केसमा सबैभन्दा बढी मानिस पक्राउ परेका छन्। ठुलाठुला मान्छेहरू पक्राउ परेका छन्। अख्तियारकै काबा प्रमुख, सदस्य र बहालवाला सहसचिवहरूलाई सम्म मुद्दा चलेको छ तर मिडियाले निरन्तर साना माछा मात्रै पक्राउ गरेको भन्ने समाचार सम्प्रेषण गरेको पाइन्छ। यसरी विषयान्तर गर्ने काम भएको छ। हिजो वर्षभरि १० किलोमिटर सडक कालोपत्रे हुन्थ्यो। अहिले १६ सय किलोमिटर कालोपत्रे भएको छ। ०२ प्रतिशत आर्थिक वृद्धिदर भएका वर्ष हुन्थे। एक वर्षअघि ७ प्रतिशत माथि रहेको थियो। त्यसलाई पनि मिडियाले सकारात्मक प्रगति देख्न सकेनन्। किन होला ? यसरी विषयवस्तुमा आधारित छलफल र बहस गरेर तुलनात्मक रूपमा तथ्यका आधारमा सत्यमा पुग्न ध्यान दिएको खण्डमा मात्र जनतालाई सुसूचित गर्ने दायित्व बहन गर्न सकिन्छ। यस किसिमको उत्तरदायित्व बोध गरेर अघि बढ्दा सरकार र सञ्चार दुवैले एकअर्काप्रति सहयोगात्मक सम्बन्ध विकास गर्न र पारस्परिक सहयोगका साथ अघि बढ्न पनि सम्भव हुन्छ। तब मात्रै पाठकका स्वयम्भू नक्षत्रले सम्पादकहरूका हराएका मन, मुटु र हृदय अनि समाचार, विचार, सम्पादकीय र हरेक सम्प्रेषणहरूमा प्रष्ट देख्न सकिने स्थिति सिर्जना हुन्छ। (लेखक प्रधानमन्त्रीका प्रेस सल्लाहकार हुन्)"
खोप सर्वसुलभ र पहुँचयोग्य हुनुपर्छ,"काठमाडौं : प्रधानमन्त्री केपी शर्मा ओलीले कोभिड १९ विरुद्धको खोप सबै राष्ट्र तथा मानिसका लागि सर्वसुलभ र पहुँचयोग्य हुनुपर्ने बताएका छन्। संयुक्त राष्ट्रसंघीय महासभाको ३१औं विशेष अधिवेशनलाई सम्बोधन गर्दै प्रधानमन्त्री ओलीले भने, खोपहरू वास्तवमै विश्वव्यापी सार्वजनिक वस्तुका रूपमा सबै राष्ट्र तथा मानिसका लागि सर्वसुलभ र पहुँचयोग्य हुनुपर्छ। खोपसम्बन्धी सुखद समाचारबाट प्रोत्साहित हुँदै गर्दा सबैका लागि खोपको उपलब्धताको विषय ठूलो अनिश्चितताको रूपमा देखा परेको बताउँदै प्रधानमन्त्री ओलीले भने, धनी र गरिब सबैका लागि खोपको पहुँच सुनिश्चित गर्नमा भइरहेको पहलकदमीको हामी सराहना गर्छौं। उनले खोपको विश्वव्यापी पहुँच सुनिश्चित नभएसम्म संसार महामारीबाट सुरक्षित नहुने बताए। सम्पूर्ण मानवजगत् संकटमा रहेको अवस्थामा जीवनरक्षक खोप अत्यधिक मुनाफा कमाउने माध्यम बन्न नहुने प्रधानमन्त्रीले सम्बोधनमा भने। उचित पुन:स्थापना र असल पुनर्निर्माणका योजना बनाउँदै गर्दा हाम्रा प्रयास एजेन्डा २०३० तथा पेरिस सम्झौता अनुकूल हुनुपर्छ, उनले भने, हामीले स्वास्थ्य र सामाजिक सुरक्षा प्रणाली, पूर्वाधार र रोजगारी सिर्जनामा लगानी गर्नुपर्छ। उनले यस सन्दर्भमा भएका राष्ट्रिय प्रयत्न अन्तर्राष्ट्रिय सहयोगका परिपूरकका रूपमा रहनुपर्ने बताए। वर्तमान संकटबाट जीवनको रक्षा तथा समाजको सुरक्षाका लागि विश्वव्यापी एकता र उचित प्रतिबद्धताको माग प्रधानमन्त्रीले गरेका छन्। उनले मानव सभ्यताले सधैं विनाशकारी चुनौती सामना गरेको र सफलतापूर्वक पुनरागमन गरेको पनि बताए। प्रधानमन्त्री ओलीले महामारी अन्तर्राष्ट्रिय प्रतिबद्धता र सहकार्यबाट पछि हट्ने बहानाको रूपमा प्रयोग गरिनु नहुने बताए। विशेष परिस्थितिमा रहेका राष्ट्रहरूलाई आफ्नो अर्थतन्त्र स्थिर बनाउन, आर्थिक स्थिरता रक्षा गर्न तथा ऋण संकट सामना गर्न बृहत् सहयोगको खाँचो रहेको उनले बताए। सम्बोधनमा संकटको यस घडीमा देखाएको विश्वव्यापी समन्वय र नेतृत्वका लागि नेपालले संयुक्त राष्ट्रसंघ तथा विशेषत: विश्व स्वास्थ्य संगठनको सराहना गरेको पनि उनले बताए। चुनौती सामना गर्दै गर्दा हामीलाई विद्यमान संकट निवारण गर्न एउटा दरिलो विश्वव्यापी सम्बोधन आवश्यक रहेको प्रधानमन्त्री ओलीले जनाए। महामारीले एउटा अमूल्य शिक्षा प्रदान गरेको बताउँदै प्रधानमन्त्री ओलीले भने, यो संसार एउटा सानो जहाज हो र हामी सबै यसका यात्री। हामीलाई मन परोस् वा नपरोस्, हामी एउटै भाग्यका हिस्सेदार हौं। पहिल्यै अडियो भिडियोसहित पठाइएको सम्बोधन बिहीबार राति आएको थियो। विशेष महासभामा सम्बोधनका लागि मन्त्रिपरिषद्को बैठकले प्रधानमन्त्री ओलीको नेतृत्वमा १३ सदस्यीय प्रतिनिधि मण्डल गठन गरेको थियो।"
साइलेन्ट निमोनिया,"राति उसका बुवा बेहोश भएछन्। एम्बुलेन्स बोलाएर अस्पताल पुर्याएछ उसले। अक्सिजनको मात्रा घटेर ४० पुगेको रहेछ। अस्पताल जानेबित्तिाकै सीधै भेन्टिलेटरमा राख्नु परेछ। बालाई भेन्टिलेटरमा राखेपछि उसले पनि जाँच गराएछ। सिटी स्क्यान गरेर हेर्दा उसको फोक्सोको दुवैतर्फ ६० प्रतिशत पानी जमेको देखिएछ। रुघाखोकी त हरेक साल पटकपटक लाग्थ्यो। अहिलेजस्तो डर कहिल्यै लागेको थिएन। मलाई कोरोना लाग्यो कि सर ? उसको आवाजमा तुसारो परेको थियो। एकपटक पीसीआर टेस्ट गर्नुहोला, ढुक्क हुन्छ। मैले उसको स्वरलाई उष्ण बाफ दिएँ। रुघा लागेको बेला पीसीआर पोजिटिभ आउँछ रे ! उसले रेडिमेड भ्रम पोख्यो। आउँदैन। पीसीआर मेसिनमा एकातिर कोरोना भाइरसको जिन राखेको हुन्छ। अर्कोतिर हाम्रो स्वाबबाट निकालेको भाइरसको जिन हुन्छ। उही जिन भए पोजिटिभ आउँछ, अर्को भाइरस वा ब्याक्टेरियाको जिन भए नेगेटिभ आउँछ। मैले रेकर्डर खोलेझैं उसलाई उत्तर दिएँ। कोरोना पोजिटिभ देखियो भने अस्पताल वा आइसोलेसन केन्द्रमा राखिहाल्छ। त्यहाँ न खाना मीठो हुन्छ, न सुत्ने ठाउँ राम्रो हुन्छ, ट्वाइलेट जाने लाइन हुन्छ रे ! उसले पुरानो कथा सुनायो। कहाँ त्यसरी राख्छ ? सरकारले होम आइसोलेसनमा बस्नुहोला भनिरहेको छ। इच्छाले वा अप्ठ्यारो भएमात्र राख्ने हो। मैले फोनबाटै उसको काँधमा हात राखें। टेस्ट गर्ने लाइनमा कोरोना सर्छ कि ? उसले टेस्ट नगर्ने बहाना खोज्दै थियो। मास्क लगाउनुहोला, सक्दो दूरी कायम गर्नुहोला। दुई हजार तिर्यो भने प्राइभेटमा छिटो टेस्ट हुन्छ। मैले उसलाई उपाय बताएँ। सिटामोल खाएर चेक गर्न जाने कि ज्वरो लिएर ? उसले अझै उदासीनता देखायो। १०० डिग्रीको आसपास ज्वरो छ भने सिटामोल खाएर जानुहोला। मैले ऊर्जाको दियोमा तेल थप्ने प्रयत्न गरें। हनहनी ज्वरो नआएसम्म निःशुल्क परीक्षण गर्दैन रे ! उसले सरकारी नियम बतायो। रोग तपाईंलाई लागेको हो, दुःख तपाईंले भोग्नुपर्ने हो, सरकारको बाटोमात्र नहेर्नुहोला। उसैका लागि मैले अनुनय गर्नुपर्यो।००० उसलाई बुझ्ने गरी सम्झाएपछि काममा लागें। बेलुका उसैले फोन गर्यो पीसीआर टेस्ट गरे पनि नगरे पनि कुरो एउटै रहेछ। रिपोर्ट पोजिटिभ आए पनि घरमा छुट्टै बस्ने हो, त्यही सिटामोल खाने हो, त्यही खोकीको औषधि खाने हो। टोलमा थाहा भए सामाजिक बहिष्करण भोग्नुपर्छ। दुई हप्ता घरमै बस्छु, पीसीआर गर्दिनँ। उसको मनस्थिति फेरि यु टर्न भयो।रोग पत्ता लगाउनु ठूलो कुरा हो। कोभिड निमोनिया भयो भने गाह्रो हुन्छ। त्यसैले हेलचेक्य्राइँ नगर्नुहोला। कोरोना संक्रमण रहेछ भने अरूलाई सर्न सक्छ। उपचारको प्रक्रिया फरक हुन्छ। बूढा बाआमालाई सर्योे भने जोखिम हुन्छ। उसलाई दबाब दिएँ। शरीरमा अक्सिजनको मात्रा ९५ देखि १०० प्रतिशतसम्म हुनुपर्छ। कोरोनाबाहेक अन्य रोगमा अक्सिजनको मात्रा घट्यो भने सास फेर्न गाह्रो हुन्छ। कोरोना संक्रमणमा अक्सिजनको मात्रा ५० प्रतिशतमा झरे पनि कुनै लक्षण नदेखिने तर भित्रभित्रै फोक्सोमा खराबी हुने हुन्छ। यसलाई साइलेन्ट हाइपोक्सिया भनिन्छ। यो निकै जोखिमयुक्त अवस्था हो, मैले उसलाई रोगको गम्भीरता बुझाउने प्रयत्न गरें।००० दुई दिनपछि उसले फोन गर्योे। सर ! मेरो पोजिटिभ आयो। घरमा सबैजनालाई रुघाखोकी लागेको छ। सर्योे कि क्या हो ? मैले सबैजनाको परीक्षण गर्ने सल्लाह दिएँ। उसले सुनेको नसुन्यै गर्योे। सर, सिटामोल खाएको २४ घण्टामात्र ज्वरो अलि अथवा हुन्छ, खोकी र घ्यारघ्यार पनि छ। खोकीको औषधि, भिटामिन, गुर्जो, बेसार, अदुवा, मरीच खाइरहेको छु। अक्सिमिटर किनेर अक्सिजनको स्तर हेर्नुहोला। ९२ भन्दा तल पुग्यो भने अनिवार्य रूपमा अस्पताल जानुहोला।००० उसले तीन दिन फोन गरेन। फोन गरें। कहाँ हुनुहुन्छ ? उसले भन्यो मेडिकलमा औषधि बेच्ने भाइले अस्पताल जानु पर्दैन भन्यो। ८ थरी औषधि दिएको छ। निमोनियाको तीन थरी एन्टिबायोटिक पनि ल्याएको छु। घरमा अक्सिजनको सिलिन्डर र पाइप ल्याएको छु। सास फेर्न गाह्रो हुँदा अक्सिजन लगाएको छु। बाआमालाई पनि यसो १२ घण्टा अक्सिजन लगाइदिएको छु। श्रीमतीलाई स्वाद र बास्ना छैन। उसैले पकाएर खुवाएकी छ। केटाकेटी ख्वाक्क खुक्क गरेका छन्। अक्सिजन कति छ ? म हैरान भएँ। मेरो ९० छ, कहिलेकाहीँ ८५ पनि हुन्छ। त्यसले केही गाह्रो भएको छैन। अस्पतालमा पनि त्यही अक्सिजन दिने हो क्यारे ! ऊ अडानमा कायम देखियो। बाआमाको अक्सिजन स्याचुरेसन कति छ ? बाआमाको अक्सिजन मेरोभन्दा कम। बुढेसकालमा हाम्रोजस्तो कहाँ हुन्छ र ? केटाकेटीको हेरेको छैन। श्रीमतीको ९६९७ छ। उसले परीक्षामा आएको प्रतिशत जस्तो कुरा गर्योे। तुरुन्तै बाआमालाई पनि लिएर अस्पताल जान भनें। अबको ५ घण्टाभित्र तपाईंहरू अस्पताल जानुभएन भने अकल्पनीय जोखिम हुनसक्छ। ज्वरो, खोकी, स्याँस्याँ र न्यून अक्सिजनलाई बेवास्ता गर्दा आजकल धेरै व्यक्तिको अस्पताल नपुग्दै ज्यान गएको छ। यो अवस्थामा सीधै आईसीयू र भेन्टिलेटर चाहिन्छ। समयमा नपुगे भेन्टिलेटरमा राखे पनि बाँच्न गाह्रो हुन्छ। अहिल्यै एम्बुलेन्स बोलाउनुहोस्। मेरो शब्द चयन पत्थरजस्तो भयो। आ ! सर पनि डर मात्र देखाउनुहुन्छ। सिटामोल खाएका छौं, कफ सिरप र निमोनियाको एन्टिबायोटिक खाएका छौं। ठीक भइहाल्छ नि ! उसले मलाई नपत्याएको अनुभव भयो। कोभिड निमोनियामा एन्टिबायोटिकले झन् हानि गर्न सक्छ। कोभिड निमोनियाको उपचार अस्पतालमै बसेर गर्नुपर्ने हुन्छ। शरीरमा अक्सिजनको लेभल घट्न थालेपछि दुईदेखि पाँच घण्टाभित्रै फोक्सोमा गम्भीर असर गर्न थाल्छ। त्यो बेला हाई फ्लो अक्सिजन ? सहितका आईसीयू उपचार प्राप्त गरेन भने मृत्यु पनि हुनसक्छ। यो अवस्थामा घरमा अक्सिजन लगाएर मात्र हुँदैन। चिकित्सकको विशेष निगरानीमा उपचार गराउनुपर्छ। मैले उसलाई अहिलेको अवस्था बताउने प्रयत्न गरें।सर ! मलाई सास फेर्न गाह्रो हुने, छटपटी लाग्ने, चक्कर लाग्ने, आँखा धमिलो हुने भएको छ । आराम गर्छु है ! उसका लक्षणले मेरो मुटु चिसो भयो। तुरुन्तै अस्पताल जानुहोस् ! यी लक्षण हाइपोक्सिया अर्थात् अक्सिजनको कमीले देखिन्छ, अनुभव सुनाएँ।००० राति उसका बुवा बेहोश भएछन्। एम्बुलेन्स बोलाएर अस्पताल पुर्याएछ उसले। अक्सिजनको मात्रा घटेर ४० पुगेको रहेछ। अस्पताल जानेबित्तिकै सीधै भेन्टिलेटरमा राख्नु परेछ। बालाई भेन्टिलेटरमा राखेपछि उसले पनि जाँच गराएछ। सिटी स्क्यान गरेर हेर्दा उसको फोक्सोको दुवैतर्फ पानी जमेको रहेछ। दाहिने फोक्सो ६० प्रतिशत निमोनियाले ढाकिएको रहेछ। यस्तो रिपोर्ट देखेपछि उसलाई सीधै आईसीयूमा पुर्याएछन्। हाई फ्लो अक्सिजन मा राखेर उसलाई रेम्डेसिभिरलगायत औषधि सुरु गरियो। प्रतिमिनेट ५०६० लिटरका दरले अक्सिजन दिँदापनि उसलाई एकदम गाह्रो भयो। त्यसपछि उसलाई भेन्टिलेटरमा राखियो। उसलाई भेन्टिलेटरमा राखेको केही घण्टापहिले उसका बुवाको मल्टिपल अर्गान फेलियरका कारण भेन्टिलेटरमै निधन भयो। उसको बुवाको शवलाई त्यही दिन प्लास्टिकमा प्याक गरेर सेनाले ढुंगे कुनोमा गाडे। उता उसकी आमालाई सास फेर्न निकै संघर्ष गर्नु परेको थियो। छातीबाट अनेक जनावर कराएजस्तो आवाज सुनिन्थ्यो। ओठ, जिब्रो, नङ नीला भए। शरीर शीतांग थियो। कहिलेकाहीँ बेसुरका कुरा गर्थिन्। उनको अवस्था देखेर उसकी श्रीमतीले एम्बुलेन्स बोलाई। अस्पताल नपुग्दै उनको निधन भयो। मृत्युपछि स्वाब टेस्ट गर्दा कोरोना पोजिटिभ देखियो। त्यसपछि सेनाले उसकी आमालाई पहरे कुनोमा गाडे। उसकी श्रीमतीलाई कडा लक्षण देखियो। जोर्नी हथौडाले हानेजस्तो दुखिरहेका थिए। जिब्रोले स्वाद बिर्सेको थियो, नाकले गन्ध बिर्सेको थियो र कान ढुम्म भए। पटकपटक बान्ता आउँथ्यो, पेट बटारिन्थ्यो तथा शरीर झमझम पोलिरहेको थियो। शरीर र मन शिथिल भएको थियो। मन भक्कानिएर गहमा आँसुको चस्मा थियो। बिहानै फलपूल, दूध, पकाएको खाना लिएर उसको घरमा गएँ। रुँदारुँदा उसकी श्रीमतीका आँखा सुन्निएका थिए। मैले निकै बेर सम्झाइबुझाइ गरें। घरबाट ल्याएको खाना खान भनें। कोरोना सर्छ भनेर कुनै पनि छिमेकी उसको घरमा गएका थिएनन्। छिमेकीले फोनबाट समेत एक बार सान्त्वना नदिँदा उसकी श्रीमती धेरै दुःखी भएकी थिई। उसलाई अक्सिजन नाप्न भनें। ९५ आयो। मैले चिनेको प्राविधिकलाई बोलाएर उनीहरूको स्वाब टेस्ट गर्न लगाएँ। तीनैजनाको रिपोर्ट पोजिटिभ आयो। अर्को बिहान खाना बोकेर उनीहरूको घरमा गएँ। सासूससुराको निधन, पतिको गम्भीर अवस्था र छोराछोरीको समेत पोजिटिभ रिपोर्ट आएपछि निकै विचलित भएकी थिई। सान्त्वनारूपी परामर्श दिएँ। उनीहरूको सजिलोका लागि एम्बुलेन्स बोलाएर होटेलमा बस्ने प्रबन्ध मिलाएँ। होटेलले दिने खानाबाहेकका पोसिला खानेकुरा व्यवस्था गरें। होटेलमा बस्न पाएकोमा केटाकेटी खुसी भए। केटाकेटीलाई लक्षण नदेखिएकाले कोरोना संक्रमण भए पनि खासै असर गर्दैन भनेर उसकी श्रीमतीलाई बताएँ। यताको चिन्ता नगर्नुहोला, मलाई सुधार भएको छ। हजुरले उहाँलाई ख्याल गर्नुहोला। उहाँलाई केही भए हामी बाँच्ने छैनौं, उसले आँसु पुछी।००० ऊ आईसीयूमा थियो। एकदम गाह्रो हुँदा भेन्टिलेटरको सहयोग लिने तथा अरू बेला अक्सिजन मात्र राख्ने तथा केही समय छुटाउने प्रक्रिया चलेको थियो। फोन गरें। घ्यारघ्यारसहित उदास स्वरमा उसले भन्यो, बाआमालाई कस्तो छ ? बा डिस्चार्ज हुनुभयो ? श्रीमती र केटाकेटी ठीक छन् नि ? उसलाई घरकै कुरा थाहा रहेनछ। मैले भनें, यताको चिन्ता नगर ! ठूलो आत्मबल बनाऊ। तिमी छिट्टै निको हुनेछौ। तिमीलाई उपचार गर्ने डाक्टरसँग नियमित सम्पर्कमा छु। सुकाउने औषधि चलाउँदा पनि काम नगरेको हुँदा उसको दाहिने फोक्सोबाट डेढ लिटर र देब्रे फोक्सोबाट एक लिटर पानी सुईले तानेर निकालियो। अर्को दिन एक्सरे गर्दा फेरि पानी जमेको थियो। त्यसपछि छातीको दुवै साइडमा प्वाल पारेर पाइप राखियो। डाक्टरले थपेका थिए, उहाँको फोक्सोमा हावा धेरै थियो। न्युमोथोराक्स, हाइड्रोथोराक्स र बाइल्याटरल निमोनिया देखिएको थियो। उहाँको ब्लडप्रेसर निकै बढ्यो, सुगर पनि धेरै माथि पुग्यो। सुगर कन्ट्रोल गर्न निकै गाह्रो भयो। अहिले इन्सुलिन र ट्याब्लेटमा राखेका छौं। एन्जाइटीको पनि औषधि चलाएका छौं। रगत पातलो हुने औषधि चलाएका छौं। हरेक दिन एक्सरे गरेर मोनिटरिङ गरेका छौं। अहिले उहाँ जोखिममुक्त हुनुहुन्छ। मलाई कोरोनारहित दसैं आएजस्तो भयो। वसन्त ऋतुमा अरण्य विहार गरेजस्तै लाग्यो।उसकी श्रीमतीलाई भनें, उहाँलाई निकै सुधार भएको छ। निमोनिया लगभग ठीक भयो। अब ४५ दिन हेरेर डिस्चार्ज गर्छ। उहाँ पूर्ण रूपमा खतरामुक्त हुनुहुन्छ। ऊ निकै खुसी भई। ऊ दुःखी हुँदा पनि रोएकी थिई, खुसी हुँदा पनि रोई। तीन दिनपछि उसले फोन गर्यो, सर, म आज जनरल वार्डमा सरें। आईसीयूमा रहँदा डाक्टरले आपसमा कुरा गर्दा बुझेको थिएँ कोरोनाका लक्षणलाई मतलब नगरेर ढिलो टेस्ट गर्दा तथा घरमा आफैं उपचार गर्दा कडा लक्षण देखिएनन्। यही कारण भित्रभित्रै साइलेन्ट निमोनिया भयो। सुरुमै पीसीआर टेस्ट गरेको भए र अक्सिजन ९२ को आसपास आउँदा नै अस्पतालमा कन्सल्ट गरेको भए यो अवस्था आउने थिएन। अहिले साइलेन्ट निमोनियाले धेरैलाई झुक्याएको रहेछ। सर, तपाईंले भनेको मानेको भए सामान्य सावधानीले ठीक हुने थिएँ। बालाई भेन्टिलेटरमा राख्नुपर्ने थिएन। होम आइसोलेसनमा रहेको संक्रमितलाई एक हप्ताभन्दा बढी ज्वरो आउने, श्वासप्रश्वासमा समस्या हुने, अक्सिजन ९२ भन्दा कम हुनेजस्ता लक्षण देखिएमा निमोनिया भएको बुझेर तुरुन्तै अस्पताल जानुपर्ने रहेछ। ढिलो अस्पताल आउनेमघ्ये आईसीयूमा सातजना मरेको देखें। जहिले पनि आफूलाई मृत्युको पालो कुरेको अनुभव भयो। बालाई दीर्घ रोगहरू थिए, कति गाह्रो भयो होला ?, क्षमायाचनासहित ऊ लगातार बोलिरह्यो। उसलाई राम्रो भएको थियो। कोभिड वार्डमा भेट्न नपाए पनि फोनबाट छोटो कुराकानी भइरहेको थियो। सर, यो कोभिड त शत्रुलाई पनि नलागोस्। अहिले पनि स्याँस्याँ भइरहेको छ। शरीर यति गलेको छ कि बाथरुम जान पनि ठूलो शक्ति लगाउनुपर्छ। निद्रा फिटिक्कै लाग्दैन। मुटुको धड्कन बढिरहेको छ। कुनै जोशजाँगर छैन। खुट्टा पोलेर हैरान छु। डर मात्र लाग्छ। एकदम नराम्रा सपना देख्छु। स्वाद र गन्ध फर्किएको छैन। यहाँ भएका बिरामीबाट कोरोना सर्छ कि भन्ने डर लागिरहन्छ। डाक्टर र नर्सबाट कोरोना सर्छ कि भनेर उनीहरू भेट्न नआए हुन्थ्योजस्तो लाग्छ। निको भएर घर फर्किंदा एम्बुलेन्सबाट कोरोना सर्छ कि भन्ने चिन्ता लाग्छ। घरमा बा, आमा, श्रीमती र छोराछोरीबाट कोरोना सर्छ कि भन्ने डर लाग्छ। फेरि कोरोना फर्कियो भने त पीडा सहन सक्दिनँ। मलाई भन्न मन लागेको थियो तिमीले कोरोना परीक्षणमा ढिलाइ गर्यौ, औषधि पसलबाट मनखुसी अनावश्यक औषधि खायौ, समयसमयमा अक्सिजन मापन गरेनौ र अस्पताल जान पनि ढिलो गर्यौ। निको नगर्ने औषधिले लक्षण दबाएर राख्दा तिम्रो परिवारले यो हालत भोग्नुपर्योे। डाक्टरलाई फोन गरेर उसका लागि मनोपरामर्शको व्यवस्था गर्न अनुरोध गरें। भाँचिएको त्यो मनलाई उत्थान गर्न भनें। दुई दिनपछि उसले मलाई फोन गर्यो, सर ! आज म डिस्चार्ज हुने दिन। अबको जीवनमा स्वास्थ्य धन कमाउने र परिवारसँग रमाउनेबाहेक कुनै लक्ष्य छैन। मृत्युको नजिक पुगेपछि स्वास्थ्यको महत्व थाहा हुँदो रहेछ। १८ दिनपछि बाआमा, श्रीमती तथा छोराछोरीसँग भेट्ने घडीको प्रतीक्षामा छु।"
कांग्रेस आक्रामक,"काठमाडौं : प्रमुख प्रतिपक्षी दलका रूपमा कमजोर भूमिका निर्वाह गरेको आरोप खेपिरहेको नेपाली कांग्रेसले सरकारविरुद्ध आक्रामक बन्ने रणनीति लिएको छ। पार्टीका वरिष्ठ नेता रामचन्द्र पौडेललाई गृहजिल्ला तनहुँमा पुल उद्घाटन गर्ने क्रममा स्थानीय प्रशासनले धरपकड गर्दै हिरासतमा लिएपछि कांग्रेस सरकारविरुद्ध आक्रमक बनेको हो। कांग्रेसका शीर्ष नेतासहित शुक्रबार बसेको पदाधिकारी बैठकले सरकारविरुद्ध देशव्यापी प्रदर्शन गर्ने निर्णय गरेको छ। कांग्रेस सहमहामन्त्री डाप्रकाशशरण महतले मंसिर २९ गते मुलुकभर सरकारविरुद्ध विरोध प्रदर्शन गर्ने निर्णय गरिएको जानकारी दिए। उनका अनुसार सरकारका दमनकारी नीति, भ्रष्टाचार, कोरोना भाइरस संक्रमण नियन्त्रणमा चरम लापरबाहीलगायतका विषयको विरोधमा कांग्रेसले देशभर प्रदर्शन गर्ने भएको हो। सरकार अधिनायकवादी शैलीमा अगाडि बढेको छ। त्यसैको निरन्तरता हो, वरिष्ठ नेता पौडेल माथिको दुर्व्यवहार, सहमहामन्त्री महतले अन्नपूर्णसँग भने, एकपछि अर्का ठूला भ्रष्टाचारमा सरकार जोडिएको छ। कोरोना नियन्त्रणमा पनि चरम लापरबाही भएको कांग्रेसको ठहर छ। कांग्रेसलाई सरकारविरुद्ध नरम नीति लिएको, सरकारको गलत कार्यशैलीको विरोध गर्नुको साटो सत्ता सहयात्री दलका रूपमा देखिएको आरोप लाग्दै आएको छ। बुधबार तनहुँमा वरिष्ठ नेता पौडेलमाथि दुर्व्यवहार गर्दै प्रशासनले तीन घण्टा हिरासतमा राखेपछि कांग्रेस सरकारसँग आक्रोशित बनेको हो। नेपाली कांग्रेस एकातर्फ कम्युनिस्ट सरकारको अधिनायकवादी चिन्तन र व्यवहारका विरुद्ध संघर्षरत छ भने अर्कातर्फ प्रतिगमनका आकांक्षा र सबैखाले भ्रष्टाचार एवं बेथिति विरुद्धमा एक ढिक्का रही सडकदेखि संसद्सम्म प्रस्तुत हुन लाग्दैछ, पदाधिकारी बैठकपछि पार्टी कार्यालयद्वारा जारी विज्ञप्तिमा भनिएको छ, बहुलवादमा आधारित संघीय लोकतान्त्रिक गणतन्त्रको रक्षा र संवद्र्धन कांग्रेसकै ऐतिहासिक अभिभारा रहेकोे तथ्यमा हामी प्रष्ट छौं। बैठकमा सहभागी पूर्वसहमहामन्त्री अर्जुननरसिंह केसीले प्रतिपक्षी र प्रतिस्पर्धी विचारलाई नियन्त्रण र निषेध गर्ने सरकारको कार्यशैलीविरुद्ध आन्दोलन गर्ने नीति कांग्रेसले लिएको बताए। एकाधिकारवादी सोच सरकारमा छ। नेकपा नेतृत्वको सरकारले एकपछि अर्काे गरी विरोधी स्वरलाई नियन्त्रण र निषेध गर्ने नीति अख्तियार गरेको छ, बैठकमा सबै नेताले सरकारी कार्यशैली विरोध गरेका छन्, उनले भने, अब यस्ता प्रवृत्तिविरुद्ध कांग्रेस चुप लागेर बस्दैन। बैठकमा नेता पौडेलले तनहुँ घटनाका बारेमा जानकारी गराएका थिए। उनले आफूमाथिको दुर्व्यवहारलाई लोकतान्त्रिक व्यवस्थालाई कमजोर बनाएर पञ्चायती शैलीमा मुलुकलाई अगाडि बढाउन खोजिएको रूपमा व्याख्या गरेका थिए। सभापति देउवाले आफूले घटनाका बारेमा थाहा पाएलगत्तै प्रधानमन्त्री केपी शर्मा ओलीलाई टेलिफोन गरेर गम्भीर आपत्ति जनाएको अवगत गराए। पदाधिकारी बैठकमा सभापति देउवाले पछिल्लो पटक प्रधानमन्त्री ओलीसँगको भेटवार्ताका बारेमा पनि जानकारी गराएका थिए। उनले संवैधानिक निकायमा नियुक्तिबारे प्रधानमन्त्रीसँग कुराकानी भएको बताए। सत्ता सहकार्यका लागि छलफल भएको भन्ने चर्चाको सभापति देउवाले खण्डन गरे। संसद् अधिवेशन बोलाउन मागसंसद् छलेर अध्यादेशबाट मुलुक चलाउन खोजेको र लोकतान्त्रिक संरचनालाई कमजोर बनाउन सरकार उद्धत रहेको कांग्रेसको ठहर छ। कांग्रेसले संसद्को नियमित अधिवेशन बोलाउन माग गर्ने निर्णयसमेत गरेको छ। प्रधानमन्त्री ओलीले पार्टीभित्रको विवाद उत्कर्षमा पुगेका बेला असार १८ गते हठात् संसद अधिवेशन स्थगन गरेका थिए। संसद् स्थगन भएको पाँच महिना पुग्दासमेत नियमित अधिवेशन बोलाउनेतर्फ सरकारको सुरसार देखिँदैन। लामो समयदेखि संसद् बन्द हुँदासमेत अधिवेशन बोलाउन रुचि नदेखाएको भन्दै कांग्रेसको आलोचना हुँदै आएको छ। कांग्रेस पदाधिकारी बैठकले सरकारले तत्काल संसद् अधिवेशन बोलाउनुपर्ने माग गरेको हो। सरकारले तत्काल संसद्को हिउँदे अधिवेशन बोलाउनुपर्छ भन्ने हाम्रो माग हो, कांग्रेस पूर्व सहमहामन्त्री केसीले भने, राष्ट्रिय रूपमा उठेका जीवन्त प्रश्नसँगै देश र जनताका ज्वलन्त विषयमा छलफल गर्न संसद् बैठक अविलम्ब बोलाउन सरकार र सभामुख समक्ष माग गर्ने निर्णय भएको छ।"
राष्ट्रिय झण्डा बोकेर राजतन्त्रको पक्षमा प्रदर्शन,"चितवन : राजन्तत्रको पक्षमा चितवनमा प्रदर्शन भएको छ। राजनीतिक विसंगती मौलाएको भन्दै चितवनको भरतपुरमा र्याली भएको हो। र्यालीमा सहभागीले राजन्तत्रको पक्षमा नारा लगाउँदै राजसंस्थाको पुनःस्थापनाको माग गरेका छन्। राजन्त्रबिना मुलुकको समृद्धि नहुने भन्दै राजको पक्षमा नाराबाजी भएको हो। केन्द्रीय बस टर्मिनलबाट सुरु भएको र्याली हाकिमचोक, चौबिसकोठी, लायन्सचोक, पुल्चोक आँपटारी हुँदै पुनः केन्द्रीय बसपार्कमा पुगेर सभामा परिणत भएको थियो। प्रदर्शनमा सहभागी सबैले नेपालको राष्ट्रिय झण्डा बोकेर थिए। प्रदर्शनमा उत्रिएकाले राजाआऊ देश बचाउभन्दै नाराबाजी गरे। वीर गोरखाली नामको संस्थाले आयोजना गरेको प्रदर्शनमा साइकल, मोटरसाइकलको प्रयोग गरेका थिए। ठूलो संख्यामा देखिएको प्रदर्शनमा गणतन्त्रको चर्को विरोध भएको छ। राजतन्त्र पक्षधरले विभिन्न नारा अंकित ब्यानर, प्लेकार्डसहित प्रदर्शनमा सहभागी थिए। प्रदर्शनमा सहभागीले राजसंस्थाको स्थापना तथा संघीयता खारेजीको माग गरेका छन्।"
जस्केलाबाट शिक्षा आयोग प्रतिवेदन,"काठमाडौं : बाल विकास केन्द्रदेखि विश्वविद्यालय तहसम्मको शिक्षाको गुणात्मक तथा संरचनात्मक सुधारको सुझावसहित तयार पारिएको उच्चस्तरीय शिक्षा आयोगको प्रतिवेदन दुई वर्षपछि सार्वजनिक गरिएको छ। शिक्षा विज्ञान तथा प्रविधिमन्त्री गिरिराजमणि पोखरेलको अध्यक्षतामा गठित आयोगले प्रतिवेदन तयार पारेर प्रधानमन्त्री केपी शर्मा ओलीलाई दुई वर्षअघि बुझाएको थियो। तर, उक्त प्रतिवेदन सार्वजनिक गरेर कार्यान्वयनमा जानुको सट्टा सरकारले गोप्य राखेपछि आयोगका बहुमत सदस्यले शुक्रबार आफैँ सार्वजनिक गरेका हुन्। आयोगमा २५ सदस्य थिए। जसमध्ये १३ सदस्यको सहमति रहेको प्रतिवेदन सार्वजनिक गरिएको आयोग सदस्य श्याम श्रेष्ठले बताए। तर, सार्वजनिक कार्यक्रममा १३ जनामध्ये केही मात्रै उपस्थित थिए। सहमत हुने सदस्यहरूको डिजिटल हस्ताक्षर संकलन गरिएको र सोही हस्ताक्षरको आधारमा प्रेस विज्ञप्ति तयार गरेर प्रतिवेदनमा समेत समावेश गरिएको छ। प्रतिवेदन सार्वजनिक गर्न सहमति जनाउनेमध्ये केही सदस्य उपत्यकाबाहिर तथा केही विदेशमा रहेको र केही भने पारिवारिक समस्याका कारण आउन नसकेको श्रेष्ठले जानकारी दिए। लामो समयसम्म अध्ययन, अनुसन्धान तथा सरोकारवालाबीच मुलुकव्यापि रूपमा छलफल गरेर तयार पारिएको प्रतिवेदन गोप्य राखेर सरकारले आफूहरूको मानमर्दन गरेको सदस्यहरूको गुनासो छ। यति धेरै मिहिनेत गरियो। शिक्षामा साँच्चिकै गुणात्मक सुधार गरौं भनेर लागियो। तर, प्रतिवेदन सरकारले कहाँ पुर्यायो पत्तै भएन, श्रेष्ठले भने, अहिलेसम्म शिक्षासँग सम्बन्धित ८ वटा आयोग बनेका थिए। ती सबै आयोगका प्रतिवेदन सार्वजनिक भएका छन्। पछिल्लो प्रतिवेदन सार्वजनिक गर्न नसक्नुको कारण जान्न सकिएन। आफूले मिहिनेत गरेर तयार पारिएको प्रतिवेदनबारे सर्वसाधारणले जानकारी पाउन् भनेर सार्वजनिक गरेका हौं।प्रतिवेदनलाई पुस्तकको रूपमा छापिएको छ। पुस्तक छपाइ तथा वितरणमा शिक्षाका लागि राष्ट्रिय अभियान नेपाल (एनसीई) लगायत सामाजिक संस्थाले आर्थिक सहयोग गरेका छन्। प्रतिवेदनले दिएको सुझाव कार्यान्वयनमा जाने हो भने सार्वजनिक शिक्षा सुधारका लागि उल्लेख्य सहयोग पुग्ने शिक्षाविद् तथा आयोग सदस्य विद्यानाथ कोइरालाले बताए। २५ सदस्यमध्ये प्रतिवेदनमा हस्ताक्षर गर्नेमा कोइराला, श्रेष्ठलगायत छन्।"
सचिवालय बैठक सकियो : अब नेकपा संकटको समाधान स्थायी कमिटीबाट,"काठमाडौं : सत्तारुढ नेपाल कम्युनिस्ट पार्टी (नेकपा) सचिवालय बैठक सम्पन्न भएको छ । शनिबार दिउँसो प्रधानमन्त्रीको सरकारी निवास बालुवाटारमा बसेको सचिवालय बैठक भर्खरै सम्पन्न भएको छ । बैठकमा अध्यक्ष एवम् प्रधानमन्त्री केपी ओलीले मंसिर १३ गते प्रस्तुत गरेको राजनीतिक प्रतिवेदन र कार्यकारी अध्यक्ष पुष्पकमल दाहाल प्रचण्डले कात्तिक २८ गते पेश गरेको प्रस्तावमाथि छलफल भएको छ । छलफल निष्कर्षमा नपुगेपछि थप छलफल स्थायी कमिटीमा गर्नेगरी बैठक सम्पन्न भएको प्रवक्ता नारायणकाजी श्रेष्ठले जानकारी दिए । अब उक्त बैठकमै पार्टीको संकट त्यसको निवारण र निकासको सम्बन्धमा छलफल हुनेछ, प्रवक्ता श्रेष्ठले भने, बैठकमा पार्टीमा अहिलेसम्म प्रस्तुत भएका प्रस्तावहरु प्रस्तुत हुन्छन् । नेकपाको स्थायी कमिटी बैठक आइतबार दिउँसो १ बजे पार्टी केन्द्रीय कार्यालय धुम्बाराहीमा बस्दैछ । यसअघि १८ गतेका लागि बोलाइएको स्थायी कमिटी बैठक सचिवालय बैठक लम्बिएपछि २१ गतेका लागि सारिएको थियो । स्थायी कमिटी बैठक लगत्तै मंसिर २५ गतेदेखि केन्द्रीय समिति बैठक बोलाइएको छ। उहाँहरुको बीचमा आज छलफल भयो । छलफल पार्टीको स्वभाविक रुपमा समस्या र समाधानमा नै केन्द्रित थियो । तर, आजकै छलफलले निष्कर्ष निकाल्न सम्भव थिएन, पत्रकारसँग कुरा गर्दै श्रेष्ठले भने, आवश्यक परे स्थायी कमिटीको विषमा सचिवालया सदस्यको अनौपचारिक छलफल हुनेछ । के हो विवाद कात्तिक २८, मंसिर ३, १३ र १६ गतेको सचिवालय बैठकमा अध्यक्षबीच छेडछाड र व्यङ्ग्य वाण मात्र चलेको थियो। प्रचण्डले कात्तिक २८ गते दर्ता गरेको १९ पृष्ठको राजनीतिक प्रतिवेदनले ओली र प्रचण्डको दूरी अझ बढाएको छ। उक्त प्रतिवेदनलाई ओलीले आरोपपत्रको संज्ञा दिएका छन्। प्रचण्डको प्रतिवेदनको जवाफमा अध्यक्ष ओलीले मंसिर १३ गतेको सचिवालय बैठकमा ३८ पृष्ठको राजनीतिक प्रतिवेदन बुझाएका छन्। ओलीको प्रतिवेदनका ५३ बुँदामध्ये अधिकांश बुँदामा प्रचण्डमाथि प्रश्न गरिएको छ। ओलीले प्रचण्डलाई प्रतिवेदन फिर्ता लिन माग गर्दै उक्त प्रतिवेदन खारेज भएको घोषणा समेत गरेका छन्। प्रचण्डले भने ओलीको एकल निर्णयले पार्टी र सरकार नचल्ने भन्दै आफ्नो अडानबाट टसमस नहुने प्रष्ट पारेका छन्। यही विवाद अब स्थायी कमिटीमा पुगेको हो । पार्टी विवाद उत्कर्षमा पुगेपछि अध्यक्षद्वयको संवाद ठप्प हुँदा दुवै अध्यक्षका दूतहरुको दौडधुप गरेका छन् । बिहीबार पार्टी विवाद समाधानको विषयमा छलफलका लागि प्रचण्ड निवास खुमलटारमा महासचिव एवम् अर्थमन्त्री विष्णु पौडेल र नेकपा संसदीय दलका उपनेता सुवासचन्द्र नेम्वाङ पुगेका थिए। त्यसकै निरन्तरता स्वरुप शुक्रबार बिहानै उपप्रधानमन्त्री ईश्वर पोखरेल खुमलटार पुगेका थिए। खुमलटार पुगेका ओली निकट नेताले दुवै प्रस्तावको अध्ययन गरेर साझा प्रस्ताव बैठकमा पेश गर्नुपर्ने कुरामा जोड दिएका थिए। यो छलफलमा प्रचण्ड भने सकारात्मक छैनन् ।"
बाबुरामको प्रश्न : राजतन्त्रको फोहोर सफा गर्ने कि फोहोरको डंगुरमा फर्कने ?,"काठमाडौं : पूर्वप्रधानमन्त्री डा बाबुराम भट्टराईले २४० वर्षको राजतन्त्रले थुपारेको फोहोर १२ वर्षमा गणतन्त्रले सोहोर्न भ्याएन भनेर त्यही डंगुरमा फर्किनु नहुने बताएका छन् । राजतन्त्रको समर्थनमा राष्ट्रिय प्रजातन्त्र पार्टी (राप्रपा)ले गरेको देशव्यापी आन्दोलनतर्फ लक्षित गर्दै बाबुरामले यस्तो प्रश्न गरेका हुन् । बाबुरामले राजावादी धमिलो पानीमा माछा मार्न हौसिएको आरोपसमेत लगाएका छन् । उनले प्रधानमन्त्री केपी ओलीको समेत आलोचना गर्दै यस्तो आरोप लगाएका हुन् । २४० वर्षसम्म राजतन्त्रले थुपारेको गरिबी, बेरोजगारी, भ्रष्टाचार र जातीय विभेदको फोहोर १२ वर्षमा सोहोर्न सकिएन भनेर राजतन्त्रको पक्षमा आन्दोलन गर्नु गलत भएको उनको ठहर छ । ओली कुशासनको धमिलो पानीमा माछा मार्न हौसिएका राजावादीहरूलाई प्रश्न : २४० वर्षसम्म राजतन्त्रले थुपारेको निरंकुशता, गरीबी, वेरोजगारी, भ्रष्टाचार, जातीयक्षेत्रीय र लैंगिक विभेद, पराधीनताको फोहर १२ वर्षमा गणतन्त्रले सोहोर्न भ्याएन भने सबै मिलेर छिटो फोहोर सफा गर्ने कि फोहोरको डुंगुरमा फर्कने, बाबुरामले ट्वीटरमा लेखेका छन् । ओली कुशासनको धमिलो पानीमा माछा मार्न हौसिएका राजावादीहरूलाई प्रश्न: २४०बर्षसम्म राजतन्त्रले थुपारेको निरंकुशता,गरीबी,वेरोजगारी,भ्रष्टाचार,जातीयक्षेत्रीयलैंगिक विभेद,पराधीनताको फोहर १२बर्षमा गणतन्त्रले सोहोर्न भ्याएन भने सबै मिलेर छिटो फोहोर सफा गर्ने कि फोहोरको डुंगुरमा फर्कने?   ()  ,"
रअ प्रमुखको भ्रमण पारदर्शी,"काठमाडौं : परराष्ट्रमन्त्री प्रदीप ज्ञवालीले भारतीय गुप्तचर संस्था (रअ) प्रमुखको भ्रमणले थुप्रै परिणाम ल्याइसकेको भन्दै पुरानै कुरामा अड्किएर बस्नुको अर्थ नरहेको बताएका छन्। प्रतिनिधिसभाको अन्तर्राष्ट्रिय समितिको शुक्रबारको बैठकमा परराष्ट्रमन्त्री ज्ञवालीले रअ प्रमुख सामन्त गोयलको भ्रमण अपारदर्शी नभएको पनि बताए। सत्तासीन नेकपा नेता भीम रावलले रअ प्रमुख गोयलको भ्रमण र प्रधानमन्त्री केपी ओलीसँगको भेटवार्ताबारे समितिमा प्रश्न उठाएका थिए। जवाफमा परराष्ट्रमन्त्री ज्ञवालीले गोयलले रअ प्रमुखका रूपमा नभई भारतका प्रधानमन्त्रीको दूतका रूपमा नेपाल भ्रमण गरेको पनि बताए। नाकाबन्दीका बेला तत्कालीन सेना प्रमुख राजेन्द्र क्षेत्रीले भारतको भ्रमण गरेको होइन र ? परराष्ट्रमन्त्री ज्ञवालीले प्रतिप्रश्न गर्दै भने, दुई देशका सरकारबीच औपचारिक संवाद नभइरहेका बेला कूटनीतिमा व्यापारिक, धार्मिक मान्छे प्रयोग हुने गरेको छैन र ? रअ प्रमुख गोयलको भ्रमणपछि भारतका तर्फबाट उच्चस्तरीय भ्रमण भइरहेकाले थुप्रै परिणाम आइसकेको उल्लेख गर्दै ज्ञवालीले पुरानै कुरामा अड्केर बस्नुको अर्थ नरहेको बताए। परराष्ट्रमन्त्री ज्ञवालीले छिमेकी चीनले नेपाली भूमि मिच्यो भन्नु अतिरञ्जित प्रचार मात्र भएको पनि बताए। विपक्षी कांग्रेसका प्रकाशमान सिंहले चीनसँगको सीमा विवाद संवेदनशील भएको भन्दै प्रश्न गरेपछि परराष्ट्रमन्त्री ज्ञवालीले चीनसँग सीमा विवाद नरहेको बताए। ०७२ सालमा कृषि मन्त्रालयमा हुँदै नभएको नापी विभागको हवाला दिएर चीनले नेपाली भूमि मिच्यो भनेर अतिरञ्जित प्रचार गरिएको परराष्ट्रमन्त्री ज्ञवालीले दाबी गरे। समितिले भारतले अतिक्रमण गरेका लिम्पियाधुरा, लिपुलेक र कालापानी क्षेत्रमा नेपालको हकभोग कायम गर्न सरकारलाई निर्देशन दिएको छ। नेपाल भारतबीच गठित प्रबुद्ध व्यक्ति समूहको प्रतिवेदन भारत सरकारलाई ग्रहण गर्ने वातावरण मिलाउन पहल गर्न पनि समितिले निर्देशन दिएको छ। यस्तै, सीमा क्षेत्रमा भारतले बनाएका भौतिक संरचनाले नेपालमा गर्ने डुबान अन्त्यका लागि पहल गर्न समितिले सरकारलाई पुनः निर्देशन दिएको छ।"
नेकपा सचिवालय बैठक बालुवाटारमा,"काठमाडौं : सत्तारुढ दल नेपाल कम्युनिस्ट पार्टी (नेकपा) को सचिवालयको बैठक बालुवाटारमा सुरू भएको छ। बैठक बस्नुअघि नेकपा अध्यक्षद्वयबीच बैठक भएको थियो। सचिवालय बैठकमा प्रधानमन्त्री ओली पनि उपस्थित भएका छन्। बुधबारको बैठकमा पार्टी अध्यक्ष एवम् प्रधानमन्त्री केपी ओली अनुपस्थित भएपछि २० मिनेटमै बैठक सम्पन्न भएको थियो। आजको सचिवालय बैठक अगाडि प्रचण्डमाधव नेपाल पक्षका नेताहरु खुमलटारमा आन्तरिक छलफलमा जुटेका थिए। सचिवालय बैठकमा अध्यक्ष एवम् प्रधानमन्त्री केपी शर्मा ओली र कार्यकारी अध्यक्ष पुष्पकमल दाहाल 'प्रचण्ड'ले पेश गरेका प्रस्तावमाथि छलफल गर्ने तयारी छ। सत्तारुढ नेपाल कम्युनिस्ट पार्टी (नेकपा) अध्यक्ष ओली र प्रचण्डबीच कात्तिक २५ यता संवाद ठप्प छ। कात्तिक २८, मंसिर ३, १३ र १६ गतेको सचिवालय बैठकमा अध्यक्षबीच छेडछाड र व्यङ्ग्य वाण मात्र चल्यो। प्रचण्डले कात्तिक २८ गते दर्ता गरेको १९ पृष्ठको राजनीतिक प्रतिवेदनले ओली र प्रचण्डको दूरी अझ बढाएको छ। उक्त प्रतिवेदनलाई ओलीले आरोपपत्रको संज्ञा दिएका छन्। प्रचण्डको प्रतिवेदनको जवाफमा अध्यक्ष ओलीले मंसिर १३ गतेको सचिवालय बैठकमा ३८ पृष्ठको राजनीतिक प्रतिवेदन बुझाएका छन्। ओलीको प्रतिवेदनका ५३ बुँदामध्ये अधिकांश बुँदामा प्रचण्डमाथि प्रश्न गरिएको छ। ओलीले प्रचण्डलाई प्रतिवेदन फिर्ता लिन माग गर्दै उक्त प्रतिवेदन खारेज भएको घोषणा समेत गरेका छन्। प्रचण्डले भने ओलीको एकल निर्णयले पार्टी र सरकार नचल्ने भन्दै आफ्नो अडानबाट टसमस नहुने प्रष्ट पारेका छन्। नेताहरू २० मंसिरसम्म सचिवालय बैठक रोकेर आआफ्ना तयारीसहित अनौपचारिक संवादमा जुटेका हुन्। मंसिर १६ गतेपछि अध्यक्ष ओली सचिवालय बैठकमा जान छाडेका छन् भने दाहाल र वरिष्ठ नेता माधवकुमार नेपाल पक्ष बहुमतअल्पमतबाटै पार्टीलाई एउटा प्रक्रियामा लैजानुपर्ने बताइरहेका छन्। दोस्रो तहका नेताहरू असारमा स्थायी समिति बैठकमा देखिएको विवाद मिलाउन हस्तक्षेपकारी भूमिकामा थिए। परिणामस्वरूप दुवै अध्यक्षसहित शीर्ष नेता पार्टी विवाद मिलाउन कार्यदलमार्फत एउटा ठोस प्रस्ताव बनाउने र त्यसकै आधारमा अगाडि बढ्नेसम्मको समझदारीमा पुगेका थिए। तर, यसपटक उनीहरूको प्रयास सफल हुन सकिरहेको छैन। उनीहरूका दबाब अध्यक्षद्वयले स्वीकारिरहेका छैनन्। नेकपामा विवाद बढ्दै जाँदा शीतल निवासको समेत सक्रियता देखिन थालेको छ। राष्ट्रपति विद्यादेवी भण्डारीले विवाद समाधानका लागि दुई अध्यक्षलाई बिहीबार शीतल निवासमै बोलाएर छलफल गरेकी थिइन्। पार्टी विवाद उत्कर्षमा पुगेपछि अध्यक्षद्वयको संवाद ठप्प भए पनि दुवै अध्यक्षका दूतहरुको दौडधुप व्यापक देखिन्छ। पार्टी विवादमा अनौपचारिक छलफललाई निरन्तरता दिने बताइएको भए पनि नेताहरुबीच गुटगत छलफल मात्र भइराखेको देखिन्छ।"
झापामा राप्रपाको प्रदर्शन : लिङ्देनले भने यो कास्टिङ मात्र हो,"झापा : राजसंस्था, हिन्दुराष्ट्र स्थापना र संघीयता खारेजीको माग गर्दै झापामा राष्ट्रिय प्रजातन्त्र पार्टी (राप्रपा)ले हजारौँ युवालाई सडक प्रदर्शनमा उतारेको छ। प्रदर्शनपछि आयोजित कोणसभालाई सम्बोधन गर्दै राप्रपाका प्रतिनिधिसभा सदस्य राजेन्द्र लिंङ्देनले यो कास्टिङ मात्र भएको बताए। काँकड्भिट्टाबाट सुरु भएको र्यालीलाई विर्तामोडमा सम्बोधन गर्दै लिङ्देनले भने, यो प्रदर्शन कास्टिङ मात्र हो। क्लाइमेक्स आउन बाँकी छ। नेता लिङ्गदेनले प्रधानमन्त्री केपी ओली मात्र नभएर अहिलेको व्यवस्थानै असफल भएको आरोप लगायका छन्। उनले नेकपा अध्यक्ष ओली र प्रचण्ड जनताको भविष्य बर्बाद पार्न लागेको आरोप लगाए। यो देश अहिलेको व्यवस्थाले बिग्रियो भने केपी ओली र प्रचण्ड लगायतका नेतालाई केही फरक पर्दैन, उनले भने, जनताको वर्तमानदेखि भविष्य समेत बर्बाद पार्ने सुरमा नेता लागेका छन्। लिङ्गदेनले अब राजसंस्था र हिन्दुराष्ट्र सबैको साझा भएको बताए। हिन्दुराष्ट्र कुनै जात विशेषले मान्ने नभएकाले सबै नेपालीलाई बाध्ने एक मात्र शुत्र हिन्दुराष्ट्र हो, उनले भने। शनिबार दिउँसो ३ बजे काँकरभिट्टाबाट सुरु भएको प्रदर्शनमामा १५ वटै स्थानीय तहबाट राप्रपाका कार्यकर्ता काँकडभिट्टामा भेला भएका थिए। मोटरसाइकल यालीमा सहभागी सबैले राजा आऊ देश बचाऊ, नारायणहिटी दरबार खाली गर लगायत नारा लगाएका थिए। राप्रपाका अर्का नेता राम थापाले अहिलेका नेता अपराधी भएको बताउँदै राप्रपाबाहेक अन्य दलका सबै नेतालाई कारागार पठाउनु पर्ने बताए।"
नेकपा सचिवालय बैठक बस्दै : के छन् एजेन्डा ?,"काठमाडौं : सत्तारुढ दल नेपाल कम्युनिस्ट पार्टी (नेकपा) को सचिवालयको बैठक आज बस्दै छ। प्रधानमन्त्री निवास बालुवाटारमा दिउँसो १ बजे बैठक बस्ने भएको हो। बुधबारको बैठकमा पार्टी अध्यक्ष एवम् प्रधानमन्त्री केपी ओली अनुपस्थित भएपछि २० मिनेटमै बैठक सम्पन्न भएको थियो। आजको सचिवालय बैठक अगाडि प्रचण्डमाधव नेपाल पक्षका नेताहरु खुमलटारमा आन्तरिक छलफलमा जुटेका छन्। सचिवालय बैठकमा अध्यक्ष एवम् प्रधानमन्त्री केपी शर्मा ओली र कार्यकारी अध्यक्ष पुष्पकमल दाहाल 'प्रचण्ड'ले पेश गरेका प्रस्तावमाथि छलफल गर्ने तयारी छ। सत्तारुढ नेपाल कम्युनिस्ट पार्टी (नेकपा) अध्यक्ष ओली र प्रचण्डबीच कात्तिक २५ यता संवाद ठप्प छ। कात्तिक २८, मंसिर ३, १३ र १६ गतेको सचिवालय बैठकमा अध्यक्षबीच छेडछाड र व्यङ्ग्य वाण मात्र चल्यो। प्रचण्डले कात्तिक २८ गते दर्ता गरेको १९ पृष्ठको राजनीतिक प्रतिवेदनले ओली र प्रचण्डको दूरी अझ बढाएको छ। उक्त प्रतिवेदनलाई ओलीले आरोपपत्रको संज्ञा दिएका छन्। प्रचण्डको प्रतिवेदनको जवाफमा अध्यक्ष ओलीले मंसिर १३ गतेको सचिवालय बैठकमा ३८ पृष्ठको राजनीतिक प्रतिवेदन बुझाएका छन्। ओलीको प्रतिवेदनका ५३ बुँदामध्ये अधिकांश बुँदामा प्रचण्डमाथि प्रश्न गरिएको छ। ओलीले प्रचण्डलाई प्रतिवेदन फिर्ता लिन माग गर्दै उक्त प्रतिवेदन खारेज भएको घोषणा समेत गरेका छन्। प्रचण्डले भने ओलीको एकल निर्णयले पार्टी र सरकार नचल्ने भन्दै आफ्नो अडानबाट टसमस नहुने प्रष्ट पारेका छन्। नेताहरू २० मंसिरसम्म सचिवालय बैठक रोकेर आआफ्ना तयारीसहित अनौपचारिक संवादमा जुटेका हुन्। मंसिर १६ गतेपछि अध्यक्ष ओली सचिवालय बैठकमा जान छाडेका छन् भने दाहाल र वरिष्ठ नेता माधवकुमार नेपाल पक्ष बहुमतअल्पमतबाटै पार्टीलाई एउटा प्रक्रियामा लैजानुपर्ने बताइरहेका छन्। दोस्रो तहका नेताहरू असारमा स्थायी समिति बैठकमा देखिएको विवाद मिलाउन हस्तक्षेपकारी भूमिकामा थिए। परिणामस्वरूप दुवै अध्यक्षसहित शीर्ष नेता पार्टी विवाद मिलाउन कार्यदलमार्फत एउटा ठोस प्रस्ताव बनाउने र त्यसकै आधारमा अगाडि बढ्नेसम्मको समझदारीमा पुगेका थिए। तर, यसपटक उनीहरूको प्रयास सफल हुन सकिरहेको छैन। उनीहरूका दबाब अध्यक्षद्वयले स्वीकारिरहेका छैनन्। नेकपामा विवाद बढ्दै जाँदा शीतल निवासको समेत सक्रियता देखिन थालेको छ। राष्ट्रपति विद्यादेवी भण्डारीले विवाद समाधानका लागि दुई अध्यक्षलाई बिहीबार शीतल निवासमै बोलाएर छलफल गरेकी थिइन्। पार्टी विवाद उत्कर्षमा पुगेपछि अध्यक्षद्वयको संवाद ठप्प भए पनि दुवै अध्यक्षका दूतहरुको दौडधुप व्यापक देखिन्छ। पार्टी विवादमा अनौपचारिक छलफललाई निरन्तरता दिने बताइएको भए पनि नेताहरुबीच गुटगत छलफल मात्र भइराखेको देखिन्छ।"
सांसदको बजेट कार्यकर्ताका पोल्टामा,"गोरखा : गोरखाका प्रतिनिधिसभा र प्रदेशसभाका सांसदहरुले बाँडफाँट गर्ने निर्वाचन क्षेत्र पूर्वाधार विकास कार्यक्रम अधिकांश कार्यकर्ताकै पोल्टामा जाने गरेका छन् । जिल्ला समन्वय समितिबाट प्राप्त प्रतिनिधिसभाका सांसद डा बाबुराम भट्टराई र हरिराज अधिकारी संयोजक रहेर बाँडफाँट गरेको स्थानीय पूर्वाधार साझेदारी विकास कार्यक्रममा अधिकांश बजेट कार्यकर्ता केन्द्रित छन् । त्यस्तै पूर्वाधार कार्यालयबाट प्राप्त प्रदेशसभाका सांसदहरु लेखबहादुर थापा, रामशरण बस्नेत, हरिशरण आचार्य र प्रकाशचन्द्र दवाडी संयोजक रहेर वितरण गर्ने निर्वाचन क्षेत्र पूर्वाधार विकास कार्यक्रमको बजेट बिभिन्न शीर्षकमा कार्यकर्ताको पोल्टामा गएको हो । सबैभन्दा धेरै कार्यकर्ता केन्द्रित बजेट प्रतिनिधिसभाका सांसद हरिराज अधिकारीले वितरण गरेका छन् । कोषको चार करोड रुपैयाँमध्य उनले आफ्नो पार्टीका युवा तथा महिलाहरु आवद्ध भएका युवाक्लव, महिला समूह, आमा समूह, शहीद स्मृति प्रतिष्ठान आदि ११ वटा शीर्षकका कार्यक्रमलाई एक करोड ८० लाख रुपैयाँ बजेट बाँडेका छन् । त्यस्तै उनीहरुको कार्यालय भवन निर्माणको नाममा सात वटा शीर्षकमा बजेट बाँडफाँड गरेका छन् । त्यस्तै कार्यकर्ताको हातमा पुग्ने गरी दोस्रो धेरै बजेट बाँडफाँड गर्ने प्रदेशसभा सांसद तथा भौतिक पूर्वाधार विकास मन्त्री रामशरण बस्नेत हुन् । उनले पनि नौ वटा कार्यक्रमको बजेट कार्यकर्ताको हातमा पुग्नेगरी बाँडफाँट गरेका छन् । उनले ६९ लाख रुपैयाँ बिभिन्न युवाक्लव, आमा तथा महिला समूह, शहीद स्मृति प्रतिक्षालय आदिको नाममा बाँडेका छन् । त्यस्तै मन्त्री बस्नेतले व्यक्तिगत फर्ममा पनि बजेट बाँडेका छन् । उनले धार्चे ३ उहियामा धार्चे रेन्बो ट्राउट एण्ड अर्गानिक होम पूर्वाधार निर्माण गर्न ११ लाख, फोलोङ बहुउद्देश्यीय बाख्रा फर्मको पूर्वाधार निर्माणका लागि पाँच लाख, आरुघाट गाउँपालिकाको राजन एण्ड राजेश कृषि तथा पशुपन्छी फर्मममा पूर्वाधार निर्माणका लागि छ लाख, र वडा नम्बर १० को आदर्श नमुना पशुपन्छी तथा कृषि फार्मको पूर्वाधार निर्माण गर्न पाँच लाख रुपैयाँ बाँडेका हुन् । सडक शीर्षकमा जम्मा चार वटा, भवन निर्माण शीर्षकमा जम्मा तीनवटा र विद्यालयका नाममा जम्मा एउटा मात्र कार्यक्रम बनाएका छन् । पूर्व प्रधानमन्त्री डा बाबुराम भट्टराईले पनि विभिन्न पाँच शीर्षकमा कार्यकर्ता केन्द्रित बजेट बाँडफाँड गरेका छन् । आफ्नो कोषका चार करोड रुपैयाँमध्य ६५ लाख रुपैयाँ कार्यकर्ता सम्मिलित युवाक्लव तथा महिला समूहरुको शीर्षकमा बजेट बाँडफाँड गरेका हुन् । उनले सबैभन्दा धेरै सडकको शीर्षकमा १४ वटा कार्यक्रम बनाएका छन् । भवनको शीर्षकमा १० वटा कार्यक्रम बनाएका छन् । प्रदेश सांसद तथा भूमि व्यवस्था तथा कृषिमन्त्री लेखबहादुर थापाले चार र हरिशरण आचार्यले तीनवटा शीर्षकमा कार्यकर्ता केन्द्रित कार्यक्रम बनाएका छन् । जसमध्ये थापाले ३३ लाख र आचार्यले ३४ लाख रुपैयाँ कार्यकर्ताको पोल्टामा पुग्ने गरी बाँडफाँड गरेका हुन् । थापाले सबैभन्दा धेरै भवन निर्माणका लागि १२ वटा शीर्षकमा बजेट बाँडफाँड गरेका छन् भने आचार्यले सडकको शीर्षकमा सबैभन्दा धेरै कार्यक्रम बनाएका छन् । उनले पाँचवटा कार्यक्रम सडकमा र भवन शीर्षकमा जम्मा दुईवटा कार्यक्रम बनाएका हुन् । प्रदेशसभा सांसद प्रकाशचन्द्र दवाडीले भने विद्यालयसम्बन्धी शीर्षकलाई जोड दिएका छन् । सातवटा शीर्षकमा विद्यालयको नाममा कार्यक्रम बनाएका हुन् । विभिन्न छ शीर्षकमा युवाक्लवका भवन, खेलमैदान शीर्षकमा ३६ लाख रुपैयाँ बजेट बाँडफाँड गरेका छन् । सांसद दवाडीले पनि नीजि व्यवसायलाई बजेट बिनियोजन गरेका छन् । अजिरकोट गाउँपालिका ४ मा सञ्चालित बसेल कृषि तथा पशु फर्म निर्माणका लागि २५ लाख रुपैयाँ बाँडफाँड गरेका छन् ।"
विप्लव समूहका जिल्ला नेता पक्राउ,कपिलवस्तु : प्रतिबन्धित नेत्रविक्रम चन्द विप्लव समूहका जिल्लास्तरीय नेतालाई प्रहरीले पक्राउ गरेको छ । प्रहरीले जिल्लाको शिवराज नगरपालिका२ हल्लानगरबाट नेकपा विप्लव समूहका जिल्ला कमिटी सदस्य तथा शिवराज नगरपालिका नगर कमिटी सचिव ३९ वर्षीय गणेश थारुलाई पक्राउ गरेको प्रहरी उपरीक्षक नवराज अधिकारीले बताए । पक्राउ परेका थारुको साथबाट विप्लब समूहसँग सम्बन्धित विभिन्न दस्तावेज बरामद भएको प्रहरीले बताएको छ । पक्राउ परेका थारुमाथि अनुसन्धान सुरु भएको प्रहरीले बताएको छ ।
मुस्ताङको सुर्खाङमा थ्रीजी सेवा,"जोमसोम : उपल्लो मुस्ताङको लोघेकर दामोदरकुण्ड गाउँपालिका ४ स्थित सुर्खाङमा शनिबारदेखि थ्रीजी सेवा सञ्चालनमा आएको छ। समुन्द्री सतहदेखि ३५ सय मिटर अग्लो उचाईको लोघेकर ४ को सुर्खाङसहित यारा, घाराढी लगायतका गाउँलाई प्रत्यक्ष लाभान्वित हुने गरेर नेपाल टेलिकमले थ्रीजी सेवा सुरु गरेको नेपाल टेलिकम जोमसोम शाखाका प्रमुख सुमनराम श्रेष्ठले जानकारी दिए। यसअघि २०७४ सालमा नेपाल टेलिकमले लोमान्थाङमा थ्रीजी सेवा सन्चालनमा ल्याएको थियो भने लोघेकरमा विकट गाउँ यारा, घाराढी र सुर्खाङमा टुजी सेवा मात्र थियो। लोघेकरका स्थानीयले सुस्त इन्टरनेट प्रयोग गर्दै आइरहेकोमा सेवा सन्चालनपछि तिब्र गतिको इन्टनेट उपयोग गर्ने अवसर पाएको लोघेकर ४ का वडाध्यक्ष छिरिङ घोम्बो गुरुङले जानकारी दिए। नेपाल टेलिकमले साविकको वारागुङ मुक्तिक्षेत्र गापाको ४२ सय मिटर उचाईमा अवस्थित घिउ डाँडाको रिपिटर स्टेसनबाट माइक्रो वेभ लिङ्क मार्फत सुर्खाङको बिटिएस टावरसँग सम्पर्क गरेर थ्रीजी एन्टिना र उपकरण जडान गरेर सेवा सन्चालनमा ल्याएको टेलिकम जोमसोमले जनाएको छ। थ्रीजी इन्टरनेट जडानका लागि टेलिकम बाग्लुङ र जोमसोमका प्राविधिक पुगेर थ्रीजी सेवा सुरु गरेको लोघेकर १ का वडाध्यक्ष टसिढिन्डुक गुरुङले जानकारी दिए। यस्तै नेपाल टेलिकमले निकट भविष्यमै लोघेकर १ चराङमा फोजी सेवा सन्चालनमा ल्याउने जनाएको छ । यस अघि लोमान्थाङ र हाल लोघेकरको सुर्खाङमा थ्रीजी सेवा सन्चालनमा आएपछि मुस्ताङको उत्तरी क्षेत्रका स्थानीयलाई भिडियो कल, इमेल इन्टरनेट लगायतको उपयोग गर्न सहज हुने भएको छ।"
खुला विश्वविद्यालयले स्टार २०२० सम्मेलन गर्ने,"काठमाडौं : नेपाल खुला विश्वविद्यालयले अन्तर्राष्ट्रिय सम्मेलन गर्ने भएको छ। २०२० स्टार सम्मेलन नाम दिइएको उक्त सम्मेलनको मुख्य सार सेपिङ अ ह्युमन वल्र्डः ग्लोवल पर्स्पेक्टिभ्ज अन हाइअर एजुकेसन रहेको छ। अमेरिकाको मोर्गन स्टेट विश्वविद्यालय सँगको सहकार्यमा मंसिर २१ गतेदेखि २४ गतेसम्म सम्मेलन गर्न लागेको विश्वविद्यालयले जनाएको छ। कार्यक्रम जुम एप्लिकेसनमार्फत हुनेछ। सम्मेलनमा अमेरिकाको म्यासाचुसेट इन्स्टिच्यूट अफ टेक्नोलोजी(एमआइटी), लण्डन र एरिजोना विश्वविद्यालय, अमेरिकाकाका प्राध्यापक विश्वप्रख्यात दार्शनिक, संज्ञानवादी भाषाविद तथा समालोचक अब्राहम नोम चोम्स्कीको उपस्थिती रहने विश्वविद्यालयले जारी गरेको विज्ञप्तिमा उल्लेख छ। नेपालका सबै विश्वविद्यालयका उपकुलपति तथा अन्य पदाधिकारीको पनि सहभागिता हुने नेपाल खुला विश्वविद्यालयका उपप्राध्यापक खेमराज जोशीले जानकारी दिए। सम्मेलनमा सूचना तथा प्रविधि शिक्षण विधि र कोभिड १९ को महामारीमा अबलम्बन गरिएको शिक्षण रणनीतितका विषयमा छलफल तथा प्रस्तुति रहनेछ। नेपालका सबै विश्वविद्यालयका साथै अमेरिका, भारत र संयुक्तअधिराज्य बेलायतलगायत विभिन्न देशका विश्वविद्यालयका प्राध्यापक सम्मिलित यस सम्मेलनमा ८१ वटा समानान्तर प्रस्तुति, ७ वटा प्यानल डिस्कसन र ३ वटा किनोट प्रस्तुति रहनेछन्। सम्मेलन चार दिनसम्म सञ्चालन हुनेछ।"
भारतबाट हतियार ल्याएर बिक्री गर्ने व्यक्ति पक्राउ,"विराटनगर : भारतबाट हतियार नेपाल भित्र्याएर बिक्री गर्ने गरेको भन्दै एक जनालाई मोरङको सुनवर्षीबाट प्रहरीले पक्राउ गरेको छ । पक्राउ परेका व्यक्तिको साथबाट पेस्तोल पनि फेला परेको छ । सुनवर्षी नगरपालिका५ का ४१ वर्षीय राजकुमार मण्डल झुँगी चोकबाट पक्राउ परेको पुष्टि मोरङ प्रहरीका प्रवक्ता डीएसपी मानबहादुर राईले गरे । शुक्रबार दिउँसो पक्राउ परेका मण्डलको साथबाट एउटा कटुवा पेस्तोल, दुईवटा गोली, १९ हजार तीन सय २५ रुपैयाँ नगद र मोबाइल बरामद भएको जानकारी राईले दिए । मोरङ प्रहरी प्रमुख एसपी सन्तोष खड्काका अनुसार एउटा होटलमा मदिरा सेवनका लागि बसेका मण्डलले कम्मरमा भिरेको पेस्तोल स्थानीयले देखेका हुन् । कम्मरमा हतियार देखेर स्थानीय बासिन्दाले खवर गर्ने वित्तिकै परिचालित प्रहरी टोलीले मण्डललाई पक्राउ गरेको जानकारी उनले दिए । उनका अनुसार पक्राउ गरेर अनुसन्धान थालेपछि उनले बिक्रीका लागि पेस्तोल भारतको भागलपुरतिरबाट ल्याएको खुलेको छ । पक्राउ परेका मण्डलले भने कसलाई बिक्रीका लागि पेस्तोल ल्याएको हो भन्ने खुलाएका छैनन् । उनको साथबाट बरामद भएको मोबाइलको कल डिटेल्सका आधारमा हतियार किन्न खोज्ने व्यक्तिको पहिचान गर्ने प्रयास भइरहेको एसपी खड्काले बताए । उनका अनुसार प्रारम्भिक अनुसन्धानबाट खुलेका विवरण, पक्राउ परेका व्यक्तिबाट प्राप्त सूचना र उनको कनेक्सनका आधारमा हतियार खरिद गर्नेसम्म पुग्न प्रहरीले प्रयास गरिरहेको छ । पक्राउ परेका व्यक्तिले भने पैसा कमाउनका लागि भागलपुरबाट ल्याएर हतियार महँगोमा बिक्री गर्ने गरेको प्रहरीलाई बताएका छन् । उनले कतिमा हतियार खरिद गर्थे र नेपाल ल्याएर कति रुपैयाँमा बिक्री गर्थे भन्ने बारेमा खुल्न बाँकी रहेको एसपी खड्काको भनाइ छ । मण्डलको विगतको पृष्टभूमि हेर्दा पनि हतियारको कारोबारसँगै जोडिएको उनले बताए । मण्डल सात वर्षअघि हतियारसहित पक्राउ परेको प्रहरी दाबी छ । यसअघि हतियारसहित पक्राउ परेका उनी जेल सजाय भुक्तान गरेर छुटेको र पुनः हतियारकै कारोबारमा संलग्न भएको प्रहरीको भनाइ छ । प्रहरीले शनिबार सार्वजनिक विदा भएकाले उनी कति वर्ष जेल गएका हुन् र अदालतले कहिले दोषी ठहर गरेको हो भन्ने बारेमा खुल्न नसकेको बताएको छ । हतियारसहित पक्राउ परेपछि अदालतले दोषी ठहर गर्दै कैद सजायको फैसला सुनाएको र सजाय भुक्तान गरेर मण्डल छुटेको पाइएको एसपी खड्काले बताए । तर कहिले र कति वर्ष जेल बसेर छुटेका हुन् भन्ने बारेमा यकिन हुन बाँकी रहेको उनको भनाइ छ । विगतको पृष्टभूमिको अध्ययन गर्दा पनि उनी हतियारका कारोबारी भएको पुष्टि हुने प्रहरी दाबी छ । विगतदेखिनै भागलपुरतिरबाट लुकाईछिपाई हतियार नेपाल ल्याउने गरेको पाइयो, एसपी खड्काले भने, नेपाल भित्राएपछि विभिन्न अपराधमा संलग्न व्यक्ति र समूहलाई बिक्री गर्ने गरेको प्रारम्भिक अनुसन्धानबाट खुलेको छ । मण्डलबाट पेस्तोल खरिद गर्नेहरुले नेपालमा अपराधिक गतिविधी सञ्चालन गर्ने गरेको हुनसक्ने प्रहरीको आशंका छ । मण्डलविरुद्ध हातहतियार खरखजना ऐन अन्तर्गतको मुद्दा चलाउन अनुसन्धान थालिने प्रहरीले जनाएको छ । मोरङको सुनवर्षी नगरपालिका५ बाट हतियारसहित पक्राउ परेका राजकुमार मण्डल र उनको साथबाट प्रहरीले बरामद गरेको पेस्तोल, गोली तथा नगद र मोबाइल । तस्बिर : जिप्रका मोरङ"
हस्तान्तरण नभएकाले अवरोध,"दमौली : पुल उद्घाटन गर्न जाँदा कांग्रेस वरिष्ठ नेता रामचन्द्र पौडेललाई पक्राउ गरिएको घटना राष्ट्रिय चर्चामा छ। सरकारी निकायले भने प्रक्रिया पूरा नगरी उद्घाटन गर्न खोज्दा उक्त घटना भएको जनाएको छ। प्रदेश सरकारअन्तर्गत पूर्वाधार विकास कार्यालयले पौडेलले उद्घाटन गर्न निर्धारण गरिएको अघिल्लो दिन जिल्ला प्रशासन कार्यालयलाई उक्त पुल आफूलाई ठेकेदारले हस्तान्तरण गर्न र हरहिसाब प्रस्ट पार्न बाँकी रहेकाले उद्घाटन गर्न नमिल्ने अवगत गराएको थियो। यद्यपि, उपभोक्ता समितिले बलजफ्ती उद्घाटन कार्यक्रम तय गरेको थियो। तनहुँ क्षेत्र नम्बर १ का प्रतिनिधिसभा सदस्य कृष्णकुमार श्रेष्ठ किसानले पनि वैधानिक रूपमा निर्माण पूरा भइनसकेको, स्वामित्वमा रहेको पूर्वाधार विकास कार्यालयसँग अनुमति नलिइएको र निर्वाचित सांसदको बाइपास गरिएका कारण उद्घाटन रोक्न लगाउन बाध्य भएको बताए। नियम र पद्धति नमानेका कारण बुल्दी पुल उद्घाटनमा अवरोध गरिएको उनको भनाइ छ। उद्घाटनमा रहर भए रामचन्द्र पौडेल मात्र हैन जोकोहीको हातबाट रिबन काटेर गराउँथ्यौं, दमौलीमा शुक्रबार पत्रकार सम्मेलन गर्दै उनले भने, तर नियम र पद्धति नमानेकाले विरोध गरेका हौं। भारी मतले जनताले जिताएको आफूलाई बाइपास गरिएको उनको भनाइ छ। नेता पौडेलको संविधान बनाउन र लोकतन्त्र ल्याउन खेलेको भूमिकाको सम्मान गरे पनि निर्वाचित प्रतिनिधि भएकाले आफ्नो भूमिकालाई बाइपास गरेर अधिकार नमिच्न आग्रह गरे। संविधान र लोकतन्त्र ल्याउन उहाँले खेलेको भूमिकालाई म आदर गर्छु, उनले भने,तर जनताले भारी मतले किसानलाई जिताएका छन्। हामीलाई बाईपास गरेर अधिकार मिच्ने कुरा सह्य हुँदैन। कार्यक्रममा क्षेत्र नम्बर २ का प्रतिनिधि सभा सदस्य केदार सिग्देलले लामो समय कांग्रेसले तीनवटा क्षेत्र जित्दा सहे पनि अब आफूहरू निर्वाचित भएकाले आफूहरूको भूमिका रहने बताए। लामो समय उहाँहरू निर्वाचित हुँदा हामीले सहेकै हो, उनले भने, तर अब पाँच वर्षका लागि हामी निर्वाचित भएकाले हाम्रो भूमिका रहन्छ। समानुपातिक प्रतिनिधि सभा सदस्य कलिला खान, राष्ट्रिय सभा सदस्य भगवती न्यौपाने तथा प्रदेश सभासद् रामबहादुर गुरुङले पनि कार्यक्रममा बोल्दै निर्वाचित प्रतिनिधिको उपेक्षा गरिएको भन्दै आक्रोश पोखे।"
सातै प्रदेशमा अनुगमन टोली बनाएर गृह मन्त्रालयको अनुगमन तयारी,"काठमाडौं : गृह मन्त्रालयले मातहतका निकायको अनुगमनलाई तीव्रता दिने भएको छ। अनुगमनकै लागि सात प्रदेशका लागि सात जना सहसचिवको छुट्टाछुट्टै अनुगमन टोली बनाइसकेको मन्त्रालयले जनाएको छ। गृहमन्त्री रामबहादुर थापाले आव २०७७०७८ को प्रथम चौमासिक समीक्षा तथा मन्त्रालयस्तरीय विकास समस्या समाधान समितिको बैठकमा सेवा चुस्त बनाउन अनुगमनलाई तीव्रता दिन लागिएको जानकारी दिएका हुन्। शुक्रबार बसेको बैठकमा थापाले भने, अब मातहतका कामकारवाहीको अनुगमन तीब्र पारिन्छ, अनुगमन गर्नु भनेको पनि एक प्रकारले काम गर्न सहयोग गर्नु हो । गृहमन्त्रालयले सातै प्रदेशको अनुगमनका लागि सहसचिवहरुको नेतृत्वमा छुट्टाछुट्टै अनुगमन टोली समेत गठन गरेको छ । कोरोना लगायतका कारण प्रथम चौमासिकमा अपेक्षित उपलब्धि नदेखिएको पनि मन्त्री थापाले स्वीकार गरेका छन्। उनले कतिपय कामका लागि छुट्टयाइएको बजेटको उपयोग समेत नभएको र कतिपय काममा बजेट नपुगेकाले तीव्र गतिका काम गर्न मातहत निकायलाई निर्देशन समेत दिए। उनले भने, प्रथम चौमासिकको समीक्षा गरिरहँदा दोस्रो चौमासिक योजना सफल पार्न अहिले देखिएका कमिकमजोरी निराकरण गर्दै योजना बनाउनुहोस् । गृहमन्त्री थापाले विकास र समृद्धिको लक्ष्य प्राप्तिका लागि शान्ति, सुरक्षाको प्रत्याभूति अनिवार्य शर्त रहेको बताउँदै सोही अनुरुप योजना बनाउन मातहतका निकायलाई निर्देशनसमेत दिए। बैठकमा गृह मन्त्रालयअन्तर्गत नीति, योजना तथा कार्यक्रम महाशाखा, नेपाल प्रहरी, सशस्त्र प्रहरी बल, अध्यागमन विभाग,राष्ट्रिय परिचयपत्र तथा पञ्जीकरण विभाग, कारागार विभागलगायत निकायले आफ्नो प्रथम चौमासिकको कार्यप्रगति विवरण पेश गरेका थिए ।"
अनुगमनका क्रममा घुस लिएको आरोपमा ४ कर्मचारी पक्राउ,"वीरगन्ज : उद्योगामा अनुगमनमा गएका बेला बार्गेनिङ गरेर घुस रकम लिएको आरोपमा वीरगन्ज स्थित गुणस्तर तथा नापतौल कार्यालयका चार जना कर्मचारी पक्राउ परेका छन्। जिल्ला प्रशासन कार्यालय पर्साले गुणस्तर तथा नापतौल कार्यालयका सहायक निरीक्षक विरेन्द्र उपाध्याय, कार्यालय सहयोगीद्वय पदमबहादुर रोक्का र सत्यनारायण चौधरी तथा सवारी चालक उदय प्रताप सिंहलाई नियन्त्रणमा लिएको हो। वीरगन्ज स्थित एक टेक्स्टाइल उद्योगमा बिहिबार अनुगमन गर्न गएका उनीहरुले ११ हजार रुपैयाँ घुस लिएको आरोप छ। उद्योग अनुगमनका क्रममा ११ हजार रुपैयाँ घुस लिएको पुष्टि भएपछि उनीहरुलाई नियन्त्रणमा लिएको पर्साका प्रमुख जिल्ला अधिकारी आसमन तमाङ्गले बताए। गुणस्तर तथा नापतौल कार्यालय वीरगन्जका प्रमुख वरिष्ठ निरीक्षक शशीभुषण यादवका अनुसार गण्डक चोकका केही उद्योगमा नापतौल कार्यालयबाट अनुमति नलिइ तौल गर्ने गरेको भनेर सूचना आएको थियो। उक्त सुचनाको आधारमा कार्यालयबाट ती चार जना कर्मचारी अनुगमनका लागि निस्केका थिए। उद्योगको अनुगमनका क्रममा मालसामान तौल गर्ने मेसिन (काँटा) मा त्रुटी भेटिएको थियो। अनुगमन टोलीले तौल काँटा नियन्त्रणमा लिएपछि बार्गेनिङ गरेर ११ हजार रुपैयाँ घुस लिएर काँटा उद्योगलाई नै फिर्ता गरिदिएका थिए। कर्मचारीले घुस लिएको उजुरी प्रमुख जिल्ला अधिकारी तामाङ समक्ष पुगपछि तमाङ्गको निर्देशनमा स्थानीय प्रशासनले चारै जनालाई बिहीबार नै नियन्त्रणमा लिएको हो। कर्मचारीहरुले उद्योगमा अनुगमनका क्रममा ११ हजार रुपैयाँ घुस लिएको र गाडीमै बाँडफाँड गरेको स्वीकार पनि गरेको जिल्ला प्रशासन कार्यालय पर्साले जनाएको छ। पक्राउ परेका चार जना कर्मचारी मध्ये २ जनामा कोरोना संक्रमण पुष्टि भएकाले उनीहरु संक्रमणमुक्त भएपछि चारै जनालाई हेटौडा स्थित अख्तियार दुरुपयोग अनुसन्धानको क्षेत्रीय कार्यालयमा बुझाइने प्रमुख जिल्ला अधिकारी तमाङले बताए।"
"हुम्लामा जिप दुर्घटना : चार जनाको मृत्यु, सात घाइते","सिमकोट : हुम्लाको सिमकोट गाउँपालिका७ डाँडाफयाको जबुका नजिकै शुक्रबार राति पौने ११ बजे लु२च २१०२ नम्बरको बलेरो जिप दुर्घटना हुँदा चार जनाको घटनास्थलमै मृत्यु भएको छ भने एक बच्चासहित सात जना घाइते भएका छन्। सिमकोटबाट बिरामी लिन हेप्काखोला गएको जिप बिरामी बोकेर सिमकोट फिर्ता हुने क्रममा सो दुर्घटना भएको जिल्ला प्रहरी कार्यालय हुम्लाका प्रहरी नायब उपरीक्षक सूर्यप्रकाश सुवेदीले जानकारी दिए। दुर्घटनामा परी एक महिलासहित चारको घटनास्थलमै मृत्यु भएको छ। मृत्यु हुनेमा सिमकोट गाउँपालिका७ का ३० वर्षीय पर्वत सुनार, सोही पालिका वडा नं २ का २९ वर्षीय पारस बोहरा, नाम्खा गाउँपालिका१ हेप्का गाउँका ४५ वर्षीया दुखी तामाङ र ४८ वर्षीय गुरु तामाङ रहेको जिल्ला प्रहरी कार्यालय हुम्लाका प्रमुख सुवेदीले जानकारी दिए। दुर्घटनामा परी एक वर्षको बच्चासहित सात जना घाइते भएका छन्। घाइते हुनेमा सिमकोट२ ठेहेका जिप चालक सिङ्गम भण्डारी, सिमकोट६ बस्ने प्युठानका अजय बस्नेत, सिमकोट८ खोल्सिका कल्पना सिंह, सिमकोट८ खोल्सिका एक वर्षे बालक मिलन सिंह, सिमकोट८ खोल्सिका सम्झना शाही, नाम्खा गाउँपालिका१ का झुमझुम लामा र सिमकोट बजारमा बस्ने बाजुराका कवि सिंह रहेका छन्। घाइतेको हुम्ला जिल्ला अस्पतालमा उपचार भइरहेको छ। घाइतेमध्ये दुईको अवस्था गम्भीर रहेको र बच्चासहित पाँचको अवस्था सामान्य भएको जिल्ला अस्पतालले जानकारी दिएको छ। बेलेरो जिप मूल सडकभन्दा करिब ६०० मिटर दक्षिणमा खसेको हो। जिप दुर्घटना भएको खबर पाएलगत्तै घटनास्थल पुगेका नेपाल प्रहरी, सशस्त्र प्रहरी, नेपाली सेना र स्थानीयवासीले उद्धार गरेका थिए। राति भएकाले उद्धारमा केही समस्या भएको घटनास्थल पुगेका सशस्त्र प्रहरी बल हुम्लाका प्रमुख डिएसपी मोहन विष्टले बताए। अधिकांश घाइतेको छाती, टाउको र हातखुट्टामा चोट लागेको प्रहरी स्रोतले जनाएको छ।"
करेन्ट लागेर युवकको मृत्यु,गोरखा : करेन्ट लागेर एकजना सर्भेयरको मृत्यु भएको छ। सिरानचोक गाउँपालिका ४ चोरकाटेमा शुक्रबार दिउँसो साँढे चार बजे विद्युत पोलको करेन्ट लागेर हेटौँडा उपमहानगरपालिका१७ का २४ वर्षीय रोशन मगरको मृत्यु भएको डीएसपी बासुदेव खतिवडाले जानकारी दिए। उनका अनुसार घाइते मगरलाई उपचारका लागि गोरखा अस्पतालमा पुर्याएपछि मृत घोषणा गरिएको हो। मध्यपहाडी लोकमार्गको सर्भे गर्ने कर्मचारीले ११ केभी प्रशारण लाइनको विद्युत पोलमा पोलमा चेनेज लेख्ने क्रममा करेन्ट लागेको विद्युत प्राधिकरण गोरखा वितरण केन्द्रका प्रमुख माधव न्यौपानले जानकारी दिए। विद्युत प्रशारण लाइनको इन्सुलेटर पञ्चर भएर पोलमा विद्युत प्रवाह भएको हुन सक्ने उनले अनुमान गरेका छन्।
पहाडी भूभागमा वर्षाको सम्भावना,"काठमाडौं : न्यूनचापीय प्रणालीको प्रभावले शनिबार देशको पहाडी भूभागमा आंशिकदेखि सामान्य बदली रही केही स्थानमा हल्का वर्षा हुने भएको छ। भारतको पूर्वी उत्तर प्रदेश र विहारको आसपासमा बनेको न्यूनचापीय प्रणालीको प्रभावले आज प्रदेश नं १, वाग्मती र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको मौसमविद् विभूति पोखरेलले बताए। हाल देशका पहाडी भूभागमा आंशिकदेखि सामान्य बद्ली रही र बाँकी स्थानमा मौसम सामान्यतया सफा रहेको छ। दिउँसो देशका पहाडी भूभागमा आंशिकदेखि सामान्य बदली रही बाँकी स्थानमा आंशिक बदली भइ ती तीनवटै प्रदेशका पहाडी भूभागका एक दुई स्थानमा हल्का वर्षाको सम्भावना रहेको मौसम पूर्वानुमान महाशाखाले जनाएको छ। मौसम पूर्वानुमान महाशाखाको पछिल्लो विवरणअनुसार आज काठमाडौं उपत्यकाको न्यूनतम तापक्रम ७ दशमलव २ डिग्री र अधिकतम तापक्रम २० दशमलव ६ डिग्री सेल्सियस रहेको छ। त्यस्तै आज सबैभन्दा कम जुम्लाको न्यूनतम तापक्रम माइनस २ दशमलव ६ डिग्री र सबैभन्दा धेरै धरानको न्यूनतम तापक्रम १५ दशमलव ४ डिग्री सेल्सियस रहेको छ।"
तीन बालिकालाई यौन दुर्व्यवहार गरेको आरोपमा युवक पक्राउ,"राजविराज : घाँस काटिरहेका तीन बालिकाहरुलाई यौन दुर्व्यवहार गरेको आरोपमा प्रहरीले सप्तरीको कञ्चनरूप नगरपालिका११ का एक युवकलाई पक्राउ गरेको छ । ६, ७ र ८ वर्षीया तीन बालिकाहरूलाई ललाईफकाई मोटरसाइकलमा राखेर कञ्चनरूप नगरपालिका१२ स्थित धारापानी पिकनिकस्थल लगेर यौन दुर्व्यवहार गरेको आरोपमा २४ वर्षीय दीपक गाईनलाई पक्राउ गरिएको सप्तरी प्रहरीले जनाएको छ । पक्राउ परेका आरोपितलाई शुक्रबार सप्तरी जिल्ला अदालतबाट म्याद थप गरी आवश्यक अनुसन्धान भइरहेको इलाका प्रहरी कार्यालय कञ्चनरुप, सप्तरीका डिएसपी नरेशकुमार सिंहले जानकारी दिए । घाँस काटिरहेका बालिकाहरुलाई बिहीबार साँझ गाईनले मोटरसाइकलमा पिकनिक स्थल लगेका थिए । बालिकालाई एकान्त स्थलमा लगेर ती युवकले बालिकाहरुको शरीरका संवेदनशील अंगमा छुनुका साथै जवर्जस्ती गर्न खोजेको बालिकाहरुले बताएका छन् । कपडा खोलेर यौन दुर्व्यवहार गर्न थालेपछि होहल्ला गर्दा घाँसदाउरा खोज्न जङ्गल गएका मानिसहरूले उनीहरुलाई समातेर सोधपुछ समेत गरेका थिए । आरोपितलाई ईलाका प्रहरी कार्यालय ठेलियाबाट खटिएको प्रहरीले पक्राउ गरेको हो । बालिकाहरुको राजविराजस्थित गजेन्द्रनारायण सिंह अस्पतालमा स्वास्थ्य परीक्षण गराई परिवारका सदस्यहरूको जिम्मा लगाइएको छ । पीडित बालिकाका आमाहरूले दिएको उजुरीपछि प्रहरीले ती युवकलाई पक्राउ गरेको र अहिले हिरासतमा राखी थप अनुसन्धान भइरहेको प्रहरीले जनाएको छ ।"
५ वटा ट्रकमा लैजाँदै गरेको १२१ गोरु नियन्त्रणमा,"बुटवल : प्रहरीले बुटवलबाट ५ ट्रक गोरु नियन्त्रणमा लिएको छ। पश्चिमबाट पूर्वतर्फ लैजाँदै गरेका गोरु बुटवलको अस्पताललाइनबाट नियन्त्रणमा लिइएको हो। प्रहरीले शनिबार बिहान तीन बजेटिर गोरु नियन्त्रणमा लिएको जनाएको छ। ५ वटा ट्रकमा १ सय २१ वटा गोरु राखिएका थिए। प्रहरीले बारा निजगढ नगरपालिका वडा नं ८ बस्ने ३६ वर्षका गणेश पौडेल, जितपुर सिमरा नगरपालिका वडा नं१६ का ३८ वर्षका तिलकबहादुर जिम्बा, निजगढ नपा ९ का ५२ वर्षका शम्भु भट्टराई, मकवानपुर हेटौडा उमनपा वडा नं१४ बस्ते ३० वर्षका लक्ष्मण दनै र बारा निजगढ नपा वडा नं ९ बस्ने ३२ वर्षका नवराज कार्कीलाई पक्राउ गरेको छ। ना ५ ख ५६५५ नं को ट्रकमा २२ वटा, ना ८ ख ७३०२ नंको ट्रकमा २५ वटा, बागमती प्रदेश ०३००१ ख ०३३३ नंको ट्रकमा २५ वटा, ना ६ ख ५७१२ नंको ट्रकमा २३ वटा र ना ५ ख ७५३९ नंको ट्रकमा २६ वटा गोरु रहेको प्रहरी कार्यालय रुपन्देहीले जनाएको छ। नियन्त्रणमा लिइएका गोरुलाई क्वारेन्टाइन भैरहवा लगिएको छ। पछिल्लो समय नेपालबाट अत्याधिक गोरु र गाई तस्करी हुने गरेको छ। केही दिन अघिमात्रै रुपन्देहीको धकधईबाट झापा लैजान लागेका गाई गोरु नियन्त्रणमा लिइएको थियो।"
