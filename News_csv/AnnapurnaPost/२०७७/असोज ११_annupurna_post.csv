शीर्षक,विवरण
प्रयोगशालालाई सरकारको निर्देशन : अब पीसीआर रिपोर्ट आफैं दिनू,"काठमाडौं : सरकारले पीसीआर परीक्षण गराउँदै आएका सबै प्रयोगशालालाई रिपोर्ट पोजिटिभ वा नेगेटिभ जे आए पनि आफैं दिन निर्देशन दिएको छ। स्वास्थ्य तथा जनसंख्या मन्त्रालयले आइतबार सबै प्रयोगशालालाई यस्तो निर्देशन दिएको हो। यसअघि पोजिटिभ रिपोर्ट आएमा इपिडिमियोलोजी तथा रोग नियन्त्रण महाशाखालाई जानकारी दिनुपथ्र्यो। महाशाखाले स्थानीय तहमार्फत् संक्रमित व्यक्तिलाई सम्पर्क गरेपछि मात्र रिपोर्ट थाहा हुथ्यो भने नेगेटिभ रिपोर्ट ल्याबले आफैं जानकारी गराउँदथे। कारागारमा कोरोना देखिएपछि उच्च सर्तकता विदेशमा कोरोनाबाट एक सातामा २१ नेपालीको निधन कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घन्टामा १५ सय ७३ जनामा कोरोना संक्रमण, १० को मृत्यु उपत्यकामा एकैदिन कोरोनाबाट ५ को मृत्यु, ८०९ जनामा संक्रमण पीसीआर गरेर परीक्षामा सहभागी गराउने निजी कलेजको निर्णय कार्यान्वयन नगर्नू प्रयोगशालालाई सरकारको निर्देशन : अब पीसीआर रिपोर्ट आफैं दिनू अब भने पोजिटिभ वा नेगेटिभ जे रिपोर्ट आएपनि प्रयोगशालाले आफैं जानकारी गराउनुनपर्ने छ। देशभर संक्रमित बढ्दै गएको र संक्रमितले रिपोर्ट थाहा पाएपछि होम आइसोलेशनमा बस्ने हुँदा ल्याबलाई नै रिपोर्टबारे जानकारी दिन भनिएको स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमले जानकारी दिए।"
प्रदेश १ मा हालसम्मकै धेरैमा संक्रमण,"विराटनगर : प्रदेश १ मा आइतबार अहिलेसम्मकै धेरै एक सय ८१ जना कोरोना भाइरसका नयाँ संक्रमित थपिएका छन्। यो संख्या दैनिक थपिने संक्रमितको तुलनामा अहिलेसम्मकै उच्च हो। प्रदेश १ मा नौ सय ६७ जनाको पीसीआर परीक्षण हुँदा ६५ महिला र एक सय १६ पुरुषको रिपोर्ट पोजिटिभ आएको छ। थपिएका नयाँ संक्रमितमा सबैभन्दा बढी मोरङका एक सय ६७ जना छन्। मोरङको पनि प्रदेश राजधानी विराटनगरका एक सय ३० जना छन्। विराटनगरमा ५१ महिला र ७९ जना पुरुषमा संक्रमण पुष्टि भएको सामाजिक विकास मन्त्रालयले जनाएको छ। विराटनगरमा एकै दिन संक्रमण देखिएको संख्या पनि अहिलेसम्मकै धेरै हो। मोरङबाहेक सुनसरीमा सात, झापामा तीन, भोजपुरमा दुई, तेह्रथुम र प्रदेश १ बाहिरका एकएक जनामा कोरोना देखिएको छ। विराटनगरबाहेक मोरङको कटहरीमा आठ महिला, नौ पुरुष, बुढीगंगामा तीन महिला, ११ पुरुष, जहदा र धनपालथानमा दुईदुई पुरुष, सुन्दरहरैचा र स्थानीय तह नखुलेका एकएक पुरुषको रिपोर्ट पोजिटिभ आएको मन्त्रालयले जनाएको छ। सुनसरीको दुहवीमा एक महिला, चार पुरुष, धरान र इटहरीमा एकएक पुरुष, झापाको बिर्तामोडमा एक महिला, अर्जुनधारा र दमकमा एकएक पुरुष, भोजपुरको स्थानीय तह नखुलेका एक महिला, एक पुरुष, तेह्रथुमको लालीगुराँसमा एक पुरुष र प्रदेश १ बाहिरका एक पुरुषमा कोरोना पुष्टि भएको छ। प्रदेश १ मा कोरोना संक्रमितको संख्या छ हजार चार सय ३६ पुगेको छ। हालसम्म एक लाख २० हजार नौ सय ९० जनाको पीसीआर परीक्षण हुँदा एक लाख १४ हजार पाँच सय ५४ जनाको रिपोर्ट नेगेटिभ आएको मन्त्रालयले जनाएको छ। प्रदेश १ मा संक्रमण पुष्टि भएर उपचार गराएका मध्ये ३६ जना आइतबार डिस्चार्ज भएका छन्। इलाम अस्पताल आइसोलेसन केन्द्रबाट १९, झुर्किया प्राथमिक स्वास्थ्य केन्द्र रतुवामाईबाट १२, न्युरो अस्पताल विराटनगरबाट तीन र मारवाडी सेवा सदन आइसोलेसनबाट दुई जना डिस्चार्ज भएका छन्। प्रदेश १ मा डिस्चार्ज हुनेको संख्या दुई हजार आठ सय २५ पुगेको मन्त्रालयले जनाएको छ।"
देउमाईको किनारमाका निर्माता शेर्माको निधन,"विराटनगर : सहिद रत्नकुमार वान्तवाको जीवनीमा आधारित नेपालको ऐतिहासिक चलचित्र देउमाईको किनारमाका निर्माता एवं निर्देशक प्रेम शेर्मा माङजाबुङेको निधन भएको छ। २०५१ साल माघ ११ गते रिलिज भएको देउमाईको किनारमा नेपालकै पहिलो वामपन्थी धारको प्रगतिशिल चलचित्र हो। मोरङको उर्लाबारी नगरपालिका७ स्थित आफ्नै घरमा आइतबार बिहान १०:३० बजे ६० वर्षीय शेर्माको निधन भएको हो। उनी पाँच वर्षदेखि पक्षघातका कारण थलिएका थिए। उनलाई उच्च रक्तचापको समस्या पनि थियो। उपचारका लागि ल्याइएको विराटनगरको न्युरो अस्पतालले डिस्चार्ज दिएपछि उनलाई लामो समयदेखि घरमै अक्सिजन दिएर राखिएको थियो। पाँचथर माङजाबुङमा जन्मिएका उनले आफ्नो जन्मथलो चिनाउन थरपछि माङजाबुङे जोडेका थिए। वर्षौदेखि बिरामी परेसँगै थलिएर सामाजिक जीवनमा सक्रिय हुन नसक्दा धेरैअघिसम्म माङजाबुङे उपनामका कारण निक्कै चर्चित बनेका संस्कृतिकर्मीलाई पछिल्लो पुस्ताले विरलै चिन्ने गरेको चलचित्रका अर्का निर्देशक सुरेन्द्र शेर्माले बताए। आफै थलिएपछि माङजाबुङेका सिर्जनाको आभा वर्षाैदेखि हराएका थिए। उनको निर्देशनमा चेतनाको लहर, लिम्बूवानजस्ता अलग धारका चलचित्र र याक्खा भाषाको छालुम्मा चलचित्र पनि बनेका छन्। धुरन्धर संस्कृतिकर्मी उनले दर्जन बढी नाटकको निर्देशन गरेको र कथाकविताको रचना गरेको माङजाबुङेलाई नजिकबाट चिन्ने सञ्चारकर्मी मिलन के राउतले जानकारी दिए। उनका अनुसार भौतिक शरीर सबैबाट विदा भए पनि माङजाबुङेले देउमाइको किनारमा जस्तो नेपाली सिने क्षेत्रकै माइल स्टोन चलचित्र दर्शकलाई सुम्पिएर सबैभन्दा महत्वपूर्ण देन दिएका छन्। आफू वर्षौदेखि शारीरिक रुपमा अशक्त रहे पनि माङजाबुङेले कसैसँग कुनै गुनासो नराखेको र गुनासो छैन भनेर भन्ने गरेको जानकारी राउतले दिए। केही समयअघि उनले उल्लेख गरेका वाक्यांस राउतले दोहोयाउँदै भने, जिन्दगीका भोगाई नै यस्तै हो। कसैसँग कुनै अपेक्षा गरेर फाइदा पनि छैन। अपेक्षा र गुनासो केही छैन। माङजाबुङेको आइतबारनै लिम्बू परम्परा अनुसार सुनझोडामा अन्त्येष्टि गरिएको जानकारी चलचित्रका निर्देशक सुरेन्द्रले दिए। नेकपाका प्रदेश कमिटी सदस्य बलबहादुर घिसिङ लगायतले उनको पार्थीव शरीरमा नेकपाको झण्डा ओढाएर श्रद्धाञ्जली दिए। उनका एक मात्र छोरा अमेरिकामा छन्। माङजाबुङेको निधनले नेपाली चलचित्र क्षेत्रमा एउटा इतिहासको अन्त्य भएको सुरेन्द्रको भनाइ छ। निधनसँगै नेपाली चलचित्र क्षेत्रमा अपुरणीय क्षति पुगेको छ, उनले भने, प्रगतिशिल चलचित्र क्षेत्रको धरोहर र इतिहास गुमेको छ। के हो देउमाइको किनारमा साहित्यकार सञ्जय थापा उर्फ प्रदीप नेपालको सिर्जना हो देउमाईको किनारमा। पञ्चायती कालखण्डको जनजीवन र राजनीतिक परिर्वतनको आन्दोलनलाई समेटिएको देउमाईको किनारमा एउटा चर्चित उपन्यास भएको चलचित्रका अर्का निर्देशक सुरेन्द्र शेर्माले बताए। उपन्यास र यसमा आधारित चलचित्र शहीद रत्नकुमार वान्तवाप्रति समर्पित रहेको जानकारी उनले दिए। सुरेन्द्रको भनाइमा धेरै फिल्मकर्मीले सो कृतिमाथि चलचित्र बनाउन जोडबल गरे पनि राजनीतिकर्मीसमेत रहेका नेपालले मानेनन्। उपन्यासलाई फिल्मीकरण गर्दा सिर्जना झन् विकृत हुने भय नेपालमा थियो। तर उनले माङ्जाबुङेलाई भने चलचित्र बनाउन दिए। किन सुम्पिएर त नेपालले भन्दा माङ्जाबुङेले केही समयअघि उल्लेख गरेको शब्दलाई राउतले सुनाए, मसँग पूर्वी पहाडको माटोसँगको साइनो थियो। साँच्चिकै देउमाईको किनार सुसाएको अनुभूति थियो। त्यही भएर देउमाईको किनारमा चलचित्र बनाउन मैले पाएको हुँ। सुरेन्द्रका अनुसार बहुदलको पक्षमा उभिएका रत्नकुमारको पञ्चायती शासकले २०३५ सालमा इलामाको इभाङमा हत्या गरेका थिए। देउमाईको किनारमा उनको हत्या गरिएपछि नेपालले त्यही नाम दिएर रत्नकुमारको वास्तविक जीवन कथामा आधारित उपन्यास लेखेका हुन्। सुरेन्द्रका अनुसार उपन्यास र चलचित्रमा रत्नकुमारको इलामको चित्रेस्थित घर, उनको हत्या भएको ठाउँ र उनले बहुदल प्राप्तिका लागि गरेको संघर्षका सबै कथा जोडिएको छ। रत्नकुमारले संघर्णपूर्ण जीवन बिताएका सबै ठाउँको दृष्य राखेर चलचित्रको सुटिङ गरिएको जानकारी उनले दिए। यो चलचित्र २०५१ साल माघ ११ गते रिलिज भएको हो। जुन बेला एमालेको नौ महिने शासन कालमा प्रदीप नेपाल आफै सञ्चारमन्त्री थिए भने मनमोहन अधिकारी प्रधानमन्त्री।"
सुनकोसीमा मरे ५० बाख्रा,"सिन्धुपाल्चोक : सुनकोसी गाउँपालिका७ मा धमाधम किसानका बाख्रा मर्न थालेका छन्। बाख्रा मरेर खोर नै रित्तिन थालेपछि पात्ले, कापिङ र आसपासका किसान चिन्तित बनेका छन्। पछिल्लो दुई साताका बीच ५० भन्दा बढी बाख्रा मरिसकेको र मर्ने क्रम नरोकिएको स्थानीयवासी सानु तिमल्सिनाले बताए। 'कतिपयको त खोर नै रित्तिएको छ, धमाधम बाख्रा मरिरहेको छ', तिमल्सिनाले भने, 'गाउँपालिकालाई यसबारे सुनाउँदा कुनै चासो नै दिएन।' पिपिआर रोगको सुई माग गर्दा गाउँपालिकाले पठाउन नसकेको उनले गुनासो गरे। गाउँपालिकाले सबै वडामा गरी नौ गाउँ प्रहरी राखे पनि किसानका बाख्रा धमाधम मरिरहँदा औषधोपचारमा दक्ष चिकित्सक खटाउन सकेको छैन। गाउँपालिकाको पशु सेवा शाखामा एक मात्र कर्मचारी छन्। पछिल्लो दुई सातामा कापिङमा स्थानीयवासी सीताराम तिमल्सिना, हरि तिमल्सिना, अर्जुन तिमल्सिना, अनिता तिमल्सिना र अन्यका गरी ४० बढी बाख्रा मरेको छ। 'मेरो आफ्नै खोरका नौ वटा बाख्रा मरिसकेको छ', सानुले भने। स्थानीयवासीले पशु चिकित्सक पठाइदिन पटक पटक आग्रह गरेपछि गाउँपालिकाले बनेपाबाट दुई चिकित्सक झिकाएर रोग परीक्षणका लागि पात्ले र कापिङ क्षेत्रमा पठाएको उनले बताए। परीक्षण गर्दा रोग पहिचान नभएको र पिपिआरसँग मिल्दो लक्षण देखिएको गाउँपालिका पशु सेवा शाखाका रामचन्द्र जिसीले बताए।"
"विराटनगरमा टेलिकमको तार चोर्ने समूह सक्रिय, दुई सातादेखि सेवा अवरुद्ध","विराटनगर : प्रदेश १ को राजधानी विराटनगरमा पछिल्लो समय नेपाल टेलिकमको तार चोरी गर्ने समूह सक्रिय भएको छ। तार चोरी हुन थालेपछि ठाउँठाउँमा टेलिफोन र इन्टरनेट सेवा अवरुद्ध बनेको छ। विराटनगर महानगरपालिका४ जामुनगाछी दुई सातादेखि ल्याण्डलाइन टेलिफोन र एडीएसएल इन्टरनेट सेवा बिहीन बनेको छ। तार चोरी भएपछि टेलिकमले पनि नयाँ तार जडान गरेर सेवा सञ्चालनमा ल्याउन चासो नदिएको स्थानीयको गुनासो छ। टेलिफोनको तार चोरी भएकाले सेवा अवरुद्ध बन्यो भन्ने जानकारी टेलिकमले दिएको छ, स्थानीय रेतबहादुर खड्काले भने, तर नयाँ जडान गरेर तत्काल सेवा सञ्चालनमा ल्याउन चासो दिइएको छैन। उनका अनुसार टेलिकमले तत्काल सेवा सञ्चालन गर्ने प्रतिवद्धता जनाए पनि दुई सातासम्म विराटनगरको बरगाछीबाट पश्चिमको क्षेत्रमा टेलिफोन सेवा अवरुद्ध छ। स्थानीय बासिन्दाले पटकपकट तार चोरी हुँदा पनि त्यसलाई सुरक्षित गर्नेतर्फ टेलिकमले चासो नदिने गरेको बताए। राजधानीकै बासिन्दाले लामो समयसम्म ल्याण्डलाइन टेलिफोन र एडीएसएल इन्टरटेन सेवाबाट वञ्चित हुनु परेको उनीहरुको गुनासो छ। स्थानीय राकेश गौतमले तार चोरी भए पनि नयाँ जडान गरेर सेवा सुचारु गर्न चासो नदिनु टेलिकमको गम्भीर लापरबाही भएको बताए। सेवा सञ्चालन नभए पनि टेलिफोनको न्यूनतम शुल्क तिर्नै पर्छ, उनले भने, तर तार चोरी भएको बहानामा उपभोक्ताले भने प्रभावकारी सेवा पाइरहेका छैनन्। टेलिफोनको मासिक शुल्क लिइरहँदा र एडीएसएलको पैसा काटिरहँदा तत्काल सेवा सञ्चालन गर्ने विषयमा टेलिकम उदासिन देखिएकाले सर्वसाधारण मार्कामा परेको उनको भनाइ छ। गौतमका अनुसार जामुनगाछीका अधिकांशको घरमा टेलिकमको ल्याण्डलाइन र एडीएसएल इन्टरनेट जोडिएको छ। तर टेलिफोन जाने बित्तिकै इन्टरनेटलेसमेत काम गर्दैन। यसअघि पनि तार चोरी हुँदा सेवा दुई साता बढी अवरुद्ध बनेको थियो। स्थानीयको दबाबपछि मात्रै टेलिकमले नयाँ जोडेर सेवा सुचारु गरेको गौतमको भनाइ छ। टेलिकमले विद्युतको पोलबाट तार टाँग्दै घरघरमा टेलिफोन र एडीएसएल इन्टरनेट सेवा विस्तार गर्ने गरेको छ। चोरीमा संलग्नले पोलमै चढेर काट्दै तार चोरी गरेर लैजाने गरेको पाइएको प्रहरीले जनाएको छ। प्रहरीले लामो समयदेखि तार चोरी गर्दै आएको समूहका चार जनालाई पक्राउ गरेको छ। पक्राउ पर्नेमा विराटनगर६ का २१ वर्षीय विजय सहनी, रविन, १८ वर्षीय राज र १९ वर्षीय सुमित सहनी रहेका छन्। मोरङ प्रहरी प्रमुख एसपी सन्तोष खड्काले विराटनगर क्षेत्रमा समूह बनाएरै टेलिकमको तार चोरी गर्ने धन्दामा लामो समयदेखि उनीहरुको संलग्नता देखिएको बताए। पक्राउ परेकाहरुको साथबाट दुई सय ५० मिटर तार पनि प्रहरीले बरामद गरेको छ। तार चोरीमा प्रयोग हुँदै आएको को ९ प ४१५८ नम्बरको मोटरसाइकलसमेत प्रहरीले नियन्त्रणमा लिएको छ। प्रहरीले तारभित्रको धातु महँगो मूल्यमा बिक्री हुने गरेका कारण टेलिकमको तार चोरी हुने गरेको पाइएको जनाएको छ। एसपी खड्काले पक्राउ परेकाहरुविरुद्ध चोरी मुद्दा चलाउन म्याद थप गरेर अनुसन्धान गर्ने काम भइरहेको जानकारी दिए।"
चिनियाँ कोइला खानीमा १६ कामदारको मृत्यु,बेइजिङ : चीनको दक्षिणपश्चिम क्षेत्रस्थित एउटा कोइला खानीमा कार्बन मोनोअक्साइडका कारण १६ कामदारको मृत्यु भएको छ । एकजनाको अवस्था गम्भीर छ । आइतबार बिहानै खानीमा आगोलागी भएकोले केही घण्टापछि त्यहाँबाट उत्पादन भएको विषाक्त कार्बन मोनोअक्साइडले गर्दा सुरुङभित्रका कामदारको मृत्यु भएको बताइएको छ । चिनियाँ टेलिभिजन च्यानल सिसिटिभीका अनुसार घटनास्थलमा बाँच्न सफल भएकाहरुको जीवन सुरक्षित बनाउन उद्धारकर्मी खटिएका छन् । साथै दुर्घटनाको कारण पत्ता लगाउन अझै छानविन भइरहेको बताइएको छ । चोंकिङ सहर नजिकैको सोंग्जाओ कोइला खानी राज्य सञ्चालित कम्पनी हो । हरेक वर्ष चिनियाँ कोइला खानीमा यस्ता दुर्घटना बारम्बार भइरहेका छन् । कमजोर सुरक्षा व्यवस्था र निगरानीको अभावमा यस्ता घटना हुने गरेको बताइन्छ । गत डिसेम्बरमा दक्षिण पश्चिम गुइझाओ प्रान्तमा मात्रै ग्यास विस्फोट र कोइला खानीभित्र कम्तिमा १४ जनाको मृत्यु भएको थियो । यस्तै २०१८ को डिसेम्बरमा ७ जना खानी कामदारको मृत्यु भयो भने अक्टोबरमा पूर्वी शांग्दोङमा २१ ज्ना खानी कामदारको मृत्यु भएको थियो ।
"उपत्यकामा एकैदिन कोरोनाबाट ५ को मृत्यु, ८०९ जनामा संक्रमण","काठमाडौं : पछिल्लो २४ घण्टामा काठमाडौं उपत्यकामा कोरोना भाइरस (कोभिड१९ ) बाट ५ जनाको मृत्यु भएको छ भने ८०९ जनामा संक्रमण देखिएको छ। काठमाडौंमा एक महिलासहित ३ जना र ललितपुरमा २ पुरुष गरी जम्मा ५ जनाको मृत्यु भएको स्वास्थ्य तथा जनसंख्या मन्त्रालयले जनाएको छ। काठमाडौंका ६३३ , भक्तपुरका ७२ र ललितपुरका १०४ जनामा कोरोना भाइरस संक्रमण पुष्टि भएको हो। पछिल्लो २४ घण्टामा १५ सय ७३ जनामा संक्रमण देखिएको छ। यो सहित संक्रमितको संख्या ७३ हजार ३९४ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। १९ हजार १९ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ८ हजार ३२१ जना रहेका छन् भने होम आइसोलेसनमा १० हजार ६९८ जना छन्। यस्तै क्वारेन्टाइनमा ६ हजार २८१ जना रहेका छन्। मन्त्रालयका अनुसार नेपालमा २४ घन्टामा १० हजार १२३ पीसीआर परीक्षण गरिएको छ। पछिल्लो २४ घण्टामा ८८५ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ५३ हजार ८२८ पुगेको छ। यस्तै मन्त्रालयका अनुसार २२५ जनाको आइसीयूमा र ३३ जनाको भेन्टिलेटरमा उपचार भइरहेको छ। नेपालमा कोरोनाबाट हालसम्म ४७७ जनाको मृत्यु भएको छ। आइतबार मात्रै १० जनाको मृत्यु भएको मन्त्रालयले पुष्टि गरेको छ।"
बसले स्कुटरलाई ठक्कर दिँदा एउटै परिवारका तीन जनाको मृत्यु,"बारा : बारामा बसले स्कुटरलाई ठक्कर दिँदा तीन जनाको मृत्यु भएको छ। पूर्वपश्चिम राजमार्ग अन्तर्गत बाराको जितपुर सिमरा१ स्थित दुधौरामा बसले स्कुटीलाई ठक्कर दिँदा तीन जनाको मृत्यु भएको हो। इलाका प्रहरी कार्यलय सिमराका प्रहरी नायब उपरीक्षक दीपक श्रेष्ठ अनुसार सिन्धुलीबाट नेपालगन्जतर्फ जाँदै गरेको ना ४ ख ७२४२ नम्बरको बसले विपरित दिशाबाट जाँदै गरेको प्रदेश २०३००४ प ४४४२ नम्बरको स्कुटीलाई ठक्कर दिँदा एउटै परिवारका तीन जनाको मृत्यु भएको हो। दुर्घटनामा श्रीमान, श्रीमती र एक वर्षीय छोराको मृत्यु भएको श्रेष्ठले जानकारी दिए। उनका अनुसार दुर्घटनामा निजगढ नगरपालिका१० बस्ने वर्ष नखुलेका तीर्थमान स्याङ्तान, उनकी पत्नी ज्योती र १ वर्षीय छोरा अहानको मृत्यु भएको हो। स्कुटरलाई ठक्कर दिएका बस चालक फरार छन्। उनको खोजी भइरहेको श्रेष्ठले बताए। शव शल्यपरीक्षणका लागि वीरगन्ज पठाइएको छ ।"
भक्तपुरमा गो लोकल अभियान : रैथाने उत्पादनलाई पर्यटनसँग जोड्नेबारे सम्झौता,"भक्तपुर : घरेलु तथा साना उद्योगबाट उत्पादन हुने भक्तपुरका परम्परागत एवं मौलिक रैथाने उत्पादनलाई पर्यटन उत्पादनको रुपमा प्रवद्र्धन गरिने भएको छ। यहाँका १५ वटा रैथाने उत्पादनलाई पर्यटन उत्पादनको रुपमा प्रवद्र्धन गर्न पाँच वर्षे रैथानेतर्फ कार्यक्रम सञ्चालन गरिने भएको छ । उक्त कार्यक्रम सञ्चालन गर्न भक्तपुर घरेलु तथा साना उद्योग संघ र भक्तपुर पर्यटन विकास समितिबीच आइतबार एक सम्झौता भएको हो । भक्तपुरका मौलिक उत्पादनलाई राष्ट्रिय तथा अन्तर्राष्ट्रिय रुपमा ब्राण्डिङ गर्न कार्यक्रमलाई अंग्रेजीमा गो लोकल नामाकरण गरिएको छ । विश्व पर्यटन दिवसको दिन पारेर गरिएको उक्त सम्झौतामा संघका अध्यक्ष वीरेन्द्र जती र समितिका अध्यक्ष रामसुन्दर भेलेले हस्ताक्षर गरेका छन् । त्यस्तै संघका सचिव प्रेमकृष्ण खर्बुजा र समितिका महासचिव दीपेशराज शर्मा साक्षी बसेका छन् । उक्त सम्झौताअनुसार जुजु धौ, काष्ठकला, भादगाउँले टोपी, ताइचिन चिउरा, माटाका भाँडाकुँडा (मृतिकाकला), नेपाली कपड़ा बुनाई, गलैंचा बुनाई, कागजको मुकुण्डो, काठको मुकुण्डो र नेपाली कागज (हस्तकला) लाई भक्तपुरको रैथाने उत्पादनको संज्ञा दिइएको छ । त्यस्तै धातुकला, ऊनी बुनाई, फेल्ट बुनाई, चामल तथा पीठो र अयला (रक्सी) लाई पनि भक्तपुरको रैथाने उत्पादनको रुपमा लिइएको छ । यी रैथाने उत्पादनलाई पर्यटन उत्पादनको रुपमा प्रवद्र्धन गर्न यसको गुणस्तर विकास र निश्चित मापदण्ड निर्धारण गरिने संघका अध्यक्ष जतीले स्पष्ट पारे। त्यस्तै रैथाने उत्पादनको राष्ट्रिय तथा अन्तर्राष्ट्रिय गुणस्तर चिन्ह तथा प्रमाणपत्र प्राप्त गर्ने उद्देश्यले कार्यक्रम सञ्चालन गर्न लागिएको उनको भनाइ थियो । रैथाने उत्पादनको सूचीमा आवश्यकताअनुसार यहाँका अन्य परम्परागत एवं मौलिक सीप, कलाकौशल र रैथाने उत्पादनलाई समावेश गर्दै जानेछौं, अध्यक्ष जतीले भने, कार्यक्रमअन्तर्गत मौलिक उत्पादनमा प्रत्यक्ष संलग्न कलाकार, शिल्पी, कालीगढ एवं उद्यमी व्यवसायीको क्षमता अभिवृद्धिसमेत गर्ने उद्देश्य लिएका छौं । सम्झौतापत्रअनुसार दिगो पर्यटन विकासमार्फत भक्तपुरका रैथाने पर्यटन उत्पादनको संरक्षण गर्दै यसमा आश्रित कलाकार, शिल्पी, कालीगढ, उत्पादक एवं उद्यमी व्यवसायी र उनको घरपरिवारको आर्थिक अवस्थामा गुणात्मक सुधार गर्दै सबल र समृद्ध भक्तपुर बनाउने कार्यक्रमको लक्ष्य रहेको छ । मौलिक उत्पादनलाई पर्यटनसँग जोडेर यसमा नयाँ पुस्तालाई आकर्षित गर्ने तथा महिला सशक्तीकरण गर्न रैथानेतर्फ कार्यक्रमको अवधारणा विकास गरिएको भक्तपुर पर्यटन विकास समितिका अध्यक्ष भेलेले बताए । उनले मौलिक उत्पादन कार्य पुख्र्यौली पेसामा मात्रै सीमित हुँदा लोपोन्मुख हुँदै आएकाले यसको संरक्षण गर्न तथा यसबाटै पेसाकर्मीहरुको जिविकोपार्जन सुनिश्चित गर्न यसलाई पर्यटनसँग जोड्न खोजिएको स्पष्ट पारे । कार्यक्रमअन्तर्गत यहाँ मौलिक उत्पादनको राष्ट्रिय तथा अन्तर्राष्ट्रियस्तरमा बजार प्रवद्र्धन गरिनेछ, अध्यक्ष भेलेले थपे, ब्राण्डिङ गरेर मौलिक उत्पादनको गुणस्तरमा उपभोक्ताको विश्वास र भरोषा आर्जन गर्न पहल गर्ने कार्यक्रमको उद्देश्य रहेको छ । उक्त कार्यक्रम सञ्चालन गर्न पाँच सदस्यीय कार्यदलसमेत गठन गरिएको छ । जसमा भक्तपुर घरेलु तथा साना उद्योग संघबाट अध्यक्ष जती र सचिव खर्बुजा, भक्तपुर पर्यटन विकास समितिबाट पनि अध्यक्ष भेले र सचिव शर्मा तथा भक्तपुरका सञ्चारकर्मीहरुको तर्फबाट ईश्वरकाजी खाइजू सदस्य रहेका छन् । सम्झौतापत्रअनुसार कार्यदललाई नौबुँदे जिम्मेवारी दिइएको छ । उक्त जिम्मेवारीअनुसार मौलिक रैथाने उत्पादन र यसका उत्पादक, उद्यम तथा व्यवसायको डिजिटलाइजेसन तथा जीपीएस म्यापिङ गरिने छ । त्यस्तै पर्यटन उत्पादन र त्यससँग अन्तरसम्बन्धित क्षेत्रमा आधिकारिकताको निम्ति विशिष्ट एवं उच्चपदस्थ सरकारी तथा गैरसरकारी निकाय एवं विदेशी कूटनीतिक नियोगका व्यक्तिहरुको अवलोकन भ्रमण गराउने कार्यक्रम तय गरिएको छ ।"
पोखरामा ११ वटा चित्रकूट नामका चरा मृत भेटिए,"पोखरा : पोखरा ५ पस्याङ्मा एकै ठाउँमा ११ वटा चित्रकूट नाम गरेका चरा मृत अवस्थामा भेटिएका छन्। आइतबार ११ बजेस्थानीय कञ्चन थापा कोइरालाको घरको बरण्डामा चार वटा चित्रकूट नामका चरा आकाशबाट घाइते अवस्थामा खसेका थिए। पानी खुवाएपछि एउटा भुर्र उडेर गयो, उनले भनिन, तीनवटा पानी खुवाउँदै गर्दा हातमै मरे। घर अगाडीको भुइँमा पनि आकाशबाट एक्कासी ९ वटा यही प्रजातीका चरा खसेको र पानी खुवाएपछि एउटा उडेको र अरु ८ वटालाई बचाउन नसकिएको उनले सुनाइन्। एकै पटक यति धेरै संख्यामा चरा पहिलो पटक आफ्नै आँखा अगाडि मरेको देख्दा निकै दुःख लागेको थापाले बताइन्। यसरी चरा मरेपछि उनले फोटोसहित सामाजिकल संञ्जालमा चरा मरेको बारेमा लेखेकी थिइन्। चरा ठोक्किएर घाइते हुने अवस्था पनि यहाँ छैन, उनले भनिन, अहिले पोखराको तापक्रम आकाशबाट चरा उड्दा उड्दै खस्ने अवस्थाको पनि छैन। कसरी चरा एक्कासी आकाशबाट खसे आश्र्यलागेको छ। पोखरा पंछी समाजका अध्यक्ष मनशान्त घिमिरेले यो प्रजातीका चरा अहिले माथिल्लो क्षेत्रबाट कम उचाइको क्षेत्र ३ सय ५० मिटरसम्म चुरेभावरतर्फ जाने समय भएकोले उड्ने क्रममा ठोकिएर घाइते हुन सक्ने सुनाए। तस्बिरमा देखिएका चरा अल्प वयस्क भएकोले पनि यी चराहरुले बाटो पहिल्याउन नसक्दा ठोक्किएर घाइते भएको हुन सक्ने उनले बताए। यो प्रजातिका चरा ३ सय ५० देखि १४ सय ५० मिटर उचाईसम्म पाइन्छ। यो प्रजातीको चरा घर आगनको गाँडेनमा पाइने चरा नभएर वनमा पाइने जंगली प्रजातिको चरा हो। पोखरा १८ मेथलामा पनि यो प्रजातीका चरा पाइने र यहाँ गुड पनि लगाउँने गरेको पाइएको समाजका अध्यक्ष घिमिरेले जानकारी दिए। चित्रकूट नामको चरा के कसरी मरेका हुन भन्ने एकिन गर्न मरेका चरा ल्याएर ल्याबमा स्याम्पल पठाइएको डिभिजन वन कार्यालय कास्कीका प्रमुख केदार बरालले बताए। रिपोर्ट आएपछि के कसरी चरा मरेको हो भन्ने एकीन हुने पनि उनले सुनाए। पोखरा ५ पस्याङ्मा आकाशबाट एक्कासी खसेर मरेका चित्रकूट नामका चरा। पोखरा ५ पस्याङ्मा आकाशबाट एक्कासी खसेर पानी खुवाउँदा खुवाउँदै मरेका चित्रकूट नामका चरा के कति कारणले मरेको हुन अनुसन्धान गर्न लग्दै डिभिजन वन कार्यालय कास्कीका सूचना अधिकारी तथा सहायक वन अधिकृत शालिकराम पराजुली।"
कांग्रेस विवाद: देउवालाई बुझाउने पौडेल समूहको विरोधपत्र किन रोकियो ?,"काठमाडौँ : नेपाली कांग्रेसका वरिष्ठ नेता रामचन्द्र पौडेल नेतृत्वको समूहले सभापति शेरबहादुर देउवाले गरेका पछिल्ला निर्णय सच्याउन माग गर्दै आइतबार दर्ता गर्ने भनिएको विरोधपत्र दर्ता गर्न सकेनन् । केही दिन अघिदेखि नै तयारी भएको उक्त विरोधपत्र अन्तिम चरणमा आएर दर्ताको काम स्थगित भएको हो । पौडेल समूहका नेता नविन्द्रराज जोशीका अनुसार उक्त विरोधपत्र अब सोमबार मात्रै बुझाइनेछ । नेता जोशीले थप छलफल र आन्तरिक गृहकार्य आवस्यक भएकाले सोमबार दिउँसो १ बजेपछि विरोध पत्र दर्ता गरिने जानकारी दिए । पौडेल समूहका अर्का एक नेताले भने हस्ताक्षर संकलन पर्याप्त नभएकाले आइतबार उक्त विरोध पत्र दर्ता गर्न सम्भव नभएको बताएका थिए । सभापति देउवाले क्रियाशील सदस्यता वितरण, विभाग गठन र विस्तारका काम विधान मिचेरै आफूखुसी गरेको भन्दै पछिल्लो समयमा गरिएका निर्णय सच्याउनुपर्ने माग पौडेल समूहको थियो । सोही अनुरुप पछिल्ला निर्णय सच्याउनुपर्ने भन्दै आइतबार विरोधपत्र दर्ता गर्ने तयारी भएको हो । शनिबार काठमाडौँको बसुन्धरामा सम्पन्न पौडेल समूहको भेलाले सभापति देउवलाई पछिल्ला निर्णय सच्याउन दबाब दिनुपर्ने भन्दै हस्ताक्षर समेत संकलन गरेको थियो । तर उक्त भेलाले शनिबार दबावका लागि आवस्यक हस्ताक्षर संकलन गर्न नसकेको पनि पौडेल निकट स्रोतले जनाएको छ ।"
"शेखर भन्छन्, 'हामीले प्रश्न गर्ने कि भागबन्डा खोज्ने ?'","काठमाडौं : नेपाली कांग्रेसका नेता शेखर कोइरालाले संवैधानिक नियुक्तिको पारदर्शिता र स्वच्छताका लागि दबाब दिने र प्रश्न गर्नेतिर भन्दा पनि भागबन्डा खोज्नेतिर पार्टी नेतृत्व अल्झिएको भन्दै असन्तुष्टी व्यक्त गरेका छन्। कोइरालाले आइतबार ट्वीट गर्दै यस्तो असन्तुष्टी व्यक्त गरेका हुन्। उनले संवैधानिक परिषद्को पूर्णता र संवैधानिक नियुक्तिको स्वच्छताका लागि दबाब दिनुको सट्टा पार्टी नेतृत्व भागबन्डातिर अल्झिएको बताएका छन्। उनले ट्वीटमा लेखेका छन्, 'नेपाली कांग्रेसले बिभिन्न संवैधानिक आयोगहरुमा भागबण्डा खोज्नुभन्दा संवैधानिक परिषदको (उपसभामुखको निर्वाचन) पुर्णतामा दवाव दिनुपर्ने होइन र? परिषद सदस्य समेत रहेको उपसभामुखको पद यति लामो समयसम्म रिक्त रहॅदा प्रतिपक्ष, बुद्धिजीवीहरू र कानुन व्यवसायी किन मौन?' अख्तियार दुरुपयोग अनुसन्धान आयोग, निर्वाचन आयोगलगायतका विभन्न संवैधानिक निकाय र आयोगमा गरी तीन दर्जनभन्दा बढी पद रिक्त छन्। त्यसका प्रमुख प्रतिपक्ष नेपाली कांग्रेससँगसमेत भागबन्डा मिलाउनुपर्ने भएकोले ढिलाइ भएको बाहिर आएपछि भागबन्डामा अल्झिएर प्रमुख प्रतिपक्षको भूमिका कमजोर नबनाउन पार्टीभित्रैबाट पार्टी नेतृत्वलाई दबाब दिइएको छ। संवैधानिक परिषद्मा सदस्य रहने उपसभामुख पद लामोसमय देखि रिक्त छ। उपसभामुख विपक्षी दलबाट हुनुपर्ने संवैधानिक व्यवस्था छ। विपक्षीलाई दिनुपर्ने भएपछि सरकार उपसभामुखको निर्वाचनका लागि उदासिन देखिएको आरोप विपक्षीले लगाउँदै आएको छ। प्रधानमन्त्री अध्यक्ष रहने संवैधानिक परिषदमा प्रधानन्यायाधीश, सभामुख, प्रमुख प्रतिपक्षी नेता, राष्ट्रियसभा अध्यक्ष, उपसभामुख सदस्य रहने व्यवस्था छ। उपसभामुख पनि विपक्षीबाट हुँदा संवैधानिक परिषद्मा आफू अनुकुल निर्णय लिन सरकारलाई सहज नहुने भएपछि उपसभामुख रिक्त राखिएको छ।"
सौरहामा पर्यटकलाई ३० प्रतिशतसम्म छुट,"चितवन : कोरोना सङ्क्रमणसँगै बन्द रहेको यहाँको पयर्टन व्यवसायलाई चलायमान बनाउन व्यवसायीले छुटको घोषणा गरेका छन्। सौराहाका पर्यटन व्यवसायीले विश्व पर्यटन दिवसका अवसरमा आज आयोजना गरेको कार्यक्रममा २० देखि ३० प्रतिशतसम्म छुटको घोषणा गरेका हुन्। कार्यक्रममा क्षेत्रीय होटल सङ्घ नेपाल सौराहाका अध्यक्ष दीपक भट्टराईले पर्यटनसँग सम्बन्धित सबै व्यवसायमा छुट गरिने बताए। उनले भने, व्यवसायको प्रकृतिअनुसार २० देखि ३० प्रतिशतसम्म छुट समावेश गरेर एक साताभित्र प्याकेज सार्वजनिक गर्छौ। लकडाउनले थला परेको सौराहाका व्यवसायीले सन् २०२० मा सरसफाइ र सम्पूर्ण तयारी गर्ने, सन् २०२१ मा व्यापक प्रचारप्रसार गरी सन् २०२२ मा पर्यटन व्यवसायलाई पूर्ववत अवस्थामा फर्काउने गृहकार्य थालेका छन्। भट्टराईले देशका प्रमुख शहरमा घुमौ चितवन अभियानका साथ जाने बताए। आउँदा दुई वर्षसम्म आन्तरिक पर्यटकको भरमा व्यवसाय टिकाइराख्ने व्यवसायीको योजना छ। पर्यटन दिवसका अवसरमा सौराहाका पर्यटनसँग सम्बन्धित क्षेत्रीय होटल सङ्घसहित ११ सङ्घ संस्थाले कार्यक्रमको आयोजना गरेका थिए। रत्ननगर नगरपालिकाकी उपप्रमुख विमला दुवाडीले सुरक्षाको मापदण्ड पूर्णरुपमा अपनाएर व्यवसाय सञ्चालन गर्न अनुरोध गरिन्। रेष्टुरेण्ट एण्ड बार एसोसिएशन (रेवान) का अध्यक्ष दीपेन्द्र खतिवडाले हप्ताको दुई दिन बिदाको निर्णय भएमा पर्यटन व्यवसायमा केही सहयोग पुग्ने बताए। सन् २०२२ सम्म विदेशी पर्यटक आउने सम्भावना कम भएकाले देशदर्शन अभियान गर्नुपर्नेमा जोड दिए। सोही अवसरमा युनाइटेड हात्ती सहकारी संस्थाका अध्यक्ष ऋषि तिवारी, कुमरोज मध्यवर्ती सामुदायिक वनका अध्यक्ष गणेश श्रेष्ठ, साना पर्यटन व्यवसायी संघका अध्यक्ष सरस्वती चालिसे र बाघमारा मध्यवर्ती सामुदायिक वनका अध्यक्ष जीतबहादुर तामाङले सौराहामा कोभिड नियन्त्रणका लागि सरकारले लागू गरेको सम्पूर्ण मापदण्ड पूरा गरेर व्यवसाय शुरु भएकाले सन्देश प्रवाह गरिदिन अनुरोध गरे। सौराहामा १२० होटल र एक सय हाराहारी रेष्टुरेण्ट छन्। सौराहाका होटलमा पाँच हजार पाँच सय जनाको क्षमता रहेको छ। गएको चैत ११ गतेबाट बन्द रहेका होटल यही असोज १ गते यता क्रमशः सरसफाई र खुल्ने क्रम सुरु भएको छ। सङ्घका निवर्तमान अध्यक्ष सुमन घिमिरेका अनुसार आधा हाराहारी होटल खुलेका छन्। पुनः निषेधाज्ञा हुने हो कि भन्ने चिन्ताले सम्पूर्ण व्यवसायी पर्ख र हेरको अवस्थामा रहेको बताए। लकडाउनको अवधिमा बीचको समयमा १५ दिन होटल खुल्दा ठूलो नोक्सान भएकाले पुनः सञ्चालन गर्न व्यवसायी हच्किएका छन्। चितवन राष्ट्रिय निकुञ्ज र मध्यवर्ती सामुदायिक वन घुम्न आउने पर्यटक बस्ने मुख्य ठाउँ सौराहा हो। निकुञ्जले जीप सफारीबाहेक अन्य पर्यटकीय गतिविधि खुल्ला गरेको छ। रासस"
नेपाली सेनाद्वारा विद्यालय भवन निर्माण,"गोरखा : नेपाली सेनाको गोरखास्थित रणसिंह दल गणले नेपाल राष्ट्रिय भुपू सैनिक संघले सञ्चालन गरेको एक आवसीय विद्यालयका लागि चार कोठे भवन निर्माण गरेर हस्तान्तरण गरेको छ। गोरखा नगरपालिका८ स्थित भूपू सैनिक आवासीय विद्यालयका लागि २५ लाख रुपैयाँ खर्च गरेर भवन निर्माण गरेको हो। नवनिमित सो भवन आइतबार एक कार्यक्रमबीच श्री नम्बर ३ बाहिनीपति सागरबहादुर थापाले उद्घाटन गरेका थिए। सैनिक र नागरिक बीचको सम्बन्धलाई प्रगाढ बनाउने उद्देश्यले नेपाली सेनाले यहाँ भवन निर्माण गरेको हो, उद्घाटनका समारोहमा बाहिनीपति थापाले भने। भूपूसैनिक संघसँगको सहकार्य निरन्तर रुपमा अघि बढिरहने उनले बताए। नेपाल राष्ट्रिय भुपु सैनिक संघ गोरखाद्वारा २०६७ सालदेखि उक्त विद्यालय गोरखामा संचालित छ। शिशु स्याहार केन्द्रबाट सुरु भएको विद्यालय अहिले कक्षा ६ सम्म संचालनमा रहेको र दुई सय भन्दाबढी विद्यार्थी त्यहाँ पढ्ने भुपु सैनिक संघ गोरखाका सभापति हितमानसिंह बस्न्यातले जानकारी दिए। गत पुस १३ गते एलिना भट्ट निर्माण सेवाले जिम्मा लिएर सुरु गरेको उक्त भवन समय भित्रै निर्माण सम्पन्न भएको नेपाली सेना रणसिंह दल गण गोरखाका गणपति उज्वल केसीले बताए। भौतिक संरचनाको अभावका कारण भूपू सैनिक आवासीय विद्यालय यसअघि साँघुरो गरी संचालित थियो। पूर्वाधार निर्माणसंगै अझै थप कक्षा संचालन गर्ने योजना रहेको संघले जनाएको छ। भुपू सैनिक संघका गोरखाका सभापति हितमानसिंह बस्न्यातको अध्यक्षतामा भएको भवन उद्घाटन कार्यक्रममा निर्माण सम्पन्न गर्न सहयोग गरेको भन्दै रणसिंह दल गण गोरखाका गणपति उज्वल केसी, लेखा उपसेनानी राजेन्द्र विष्टलाई संघले मायाको चिनो प्रदान गरेको थियो।"
मन्त्रिपरिषद् बैठक : नार्कको कार्यकारी निर्देशकमा डा दीपक भण्डारी नियुक्त,काठमाडौं : आइतबार बालुवाटारमा बसेको मन्त्रिपरिषद् बैठकले कृषि अनुसन्धान परिषद् (नार्क)को कार्यकारी निर्देशकमा डा दीपक भण्डारीलाई नियुक्त गरेको छ। कृषि मन्त्रालयको सिफारिसमा डा भण्डारी नार्कको कार्यकारी निर्देशक नियुक्त भएको एक मन्त्रीले जानकारी दिए । डा भण्डारी यसअघि नार्कको उपनिर्देशक थिए। तीन वर्षदेखि रिक्त रहेको उक्त पदमा भण्डारी नियुक्त भएका हुन्। सँगै मन्त्रिपरिषद् बैठकले सातै वटा प्रदेशमा इजरायली प्रविधियुक्त बागवानी केन्द्र स्थापनाका लागि एमओयू गर्ने निर्णय गरेको छ। वागवानी केन्द्र स्थापनाका लागि एमओयू गर्ने अधिकार इजरायलका लागि नेपाली राजदूत डा अञ्जान शाक्यलाई दिइएको छ । इजरायलले नेपालको कृषि क्षेत्रमा सहयोग गर्ने आश्वासन लामो समयदेखि दिँदै आएको थियो । यसअघि मन्त्रिपरिषद्को नियमित बैठक सोमबार बस्दै आएको थियो । प्रधानमन्त्री केपी ओलीले आइतबार नै बैठक बोलाए पनि यो नियमित एजेन्डामै केन्द्रित भएको ति मन्त्रीको भनाइ छ। मन्त्रालयका आन्तरिक प्रस्ताव सम्बन्धी थप केही छलफल पनि अरु उल्लेख्य निर्णय बैठकले नगरेको ति मन्त्रीको भनाइ छ ।
"२४ घन्टामा १५ सय ७३ जनामा कोरोना संक्रमण, १० को मृत्यु",काठमाडौं : पछिल्लो २४ घण्टामा १५ सय ७३ जनामा कोरोना भाइरस (कोभिड १९) संक्रमण देखिएको छ। यो सहित संक्रमितको संख्या ७३ हजार ३९४ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। १९ हजार १९ कोरोनाका सक्रिय संक्रमित छन्। मन्त्रालयका अनुसार संस्थागत आइसोलेसनमा ८ हजार ३२१ जना रहेका छन् भने होम आइसोलेसनमा १० हजार ६९८ जना छन्। यस्तै क्वारेन्टाइनमा ६ हजार २८१ जना रहेका छन्। मन्त्रालयका अनुसार नेपालमा २४ घन्टामा १० हजार १२३ पीसीआर नमूनाको परीक्षण भएको छ। पछिल्लो २४ घण्टामा ८८५ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ५३ हजार ८२८ पुगेको छ। नेपालमा कोरोनाबाट हालसम्म ४७७ जनाको मृत्यु भएको छ। आइतबार मात्रै १० जनाको मृत्यु भएको छ।
ऊर्जा विकास कार्यालयमा तालाबन्दी,"दैलेख : कर्णाली प्रदेश सरकार, भौतिक पूर्वाधार विकास मन्त्रालय पूर्वाधार विकास निर्देशनालय अन्तरगर्तको खानेपानी सिंचाई तथा ऊर्जा विकास कार्यालय दैलेखमा तालाबन्दी गरिएको छ। योजना निर्माण भइसक्दा समेत कार्यालयले रकम भुक्तानी गर्न आलटाल गरेपछि उपभोक्ता समिति र निर्माण व्यवसायीहरुले कार्यालयमा तालाबन्दी गरेका हुन्। गत आर्थिक वर्ष २०७६०७७ मा कार्यालय मार्फत अधिकांश योजना निर्माणका काम सम्झौता बिनै उपभोक्ता समिति र कोटेशन मार्फत भएका थिए। कोरोना महामारीको समयमा पनि योजना निर्माणको काम सम्पन्न गरेका उपभोक्ता समिति र निर्माण व्यवसायीहरुहरुले आर्थिक वर्ष सकिएको तीन महिना बित्न लाग्दा समेत भुक्तानी नपाएपछि कार्यालयमै तालाबन्दी गरेका हुन्। निर्माण सम्पन्न भएका योजनाको नापजाँच र मूल्यांकन गरेर तत्काल भुक्तानी पाउनुपर्ने माग उपभोक्ता समिति र निर्माण व्यवसायीको छ। कार्यालयलाई पटकपटक जानकारी गराउनुका साथै लिखित ध्यानाकर्षण गराउँदा समेत विभिन्न वाहाना बनाउँदै आलटाल गरेपछि बाध्य भएर तालाबन्दी गर्नुपरेको निर्माण व्यवसायी प्रकाश बुढाले बताए। हामीले निर्माण सम्पन्न गरेको योजनाको नापजाँच र मूल्यांकन गरेर भुक्तानी दिन गरेको आग्रहलाई लत्याउँदै कार्यालय प्रमुखले गैरजिम्मेवारपूर्ण व्यवहार देखाउँदै उपभोक्ता समित र व्यवसायीहरुलाई अन्यायमा पारेपछि तालाबन्दी गर्नुपरेको निर्माण व्यवसायी निरक थापाको भनाई छ। यता कार्यालय प्रमुख अशोकराज गौतमले भने कार्यालयमा जनशक्ति अभावले सम्झौता भएका कामसमेत नाप जाँच र मूल्यांकन गर्न नसकेको बताए। कर्मचारी पठाउन मन्त्रालयसँग समन्वय गरिरहेको बताउँदै कर्मचारी आउँने बित्तिकै नाप जाँच र मुल्यांकन गरेर भुक्तानीका लागि प्रक्रिया अगाडी बढाउने प्रमुख गौतमले बताए। असार मसान्तमै काम सम्पन्न गरेका उपभोक्ता समिति र निर्माण व्यवसायी भुक्तानी नपाउँदा अन्यायमा परेका छन्। निर्माण व्यवसायी र उपभोक्ता समितिका अनुसार उक्त कार्यालयबाट निर्माण सम्पन्न भइसकेका अधिकांश योजनाको करोडौ रकम भुक्तानी लिन बाँकी छ। कार्यालयबाट अधिकाँश योजना सम्झौता बिनै काम भएका छन्।"
पीसीआर गरेर परीक्षामा सहभागी गराउने निजी कलेजको निर्णय कार्यान्वयन नगर्नू,"काठमाडौं : स्वास्थ्य तथा जनसंख्या मन्त्रालयले पीसीआर परीक्षण गराएर विद्यार्थीलाई परीक्षामा सामेल गराउने निजी मेडिकल कलेजको निर्णय कार्यान्वयन नगर्न र नगराउन निर्देशन दिएको छ । मन्त्रालयको नियमित पत्रकार सम्मेलनमार्फत प्रवक्ता प्राडा जागेश्वर गौतमले आइतबार निजी मेडिकल कलेजको उक्त निर्णय कार्यान्वयन नगर्न र नगराउन निर्देशन दिएका हुन् । प्रवक्ता गौतमका लक्षण नभएका विद्यार्थीमा पीसीआर परीक्षण गराउने निर्णय अवैज्ञानिक हुन्छ । उनले सरकारले पीसीआर परीक्षणका लागि तोकेका व्यक्ति र मापदण्डबाहेक अको परीक्षण गर्नु गलत भएको प्रष्ट पारे । कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घन्टामा १५ सय ७३ जनामा कोरोना संक्रमण, १० को मृत्यु प्रदेश १ मा हालसम्मकै धेरैमा संक्रमण उपत्यकामा एकैदिन कोरोनाबाट ५ को मृत्यु, ८०९ जनामा संक्रमण निजी मेडिकल कलेजले विद्यार्थीलाई आरटी पीसीआर गराएर कलेजले परीक्षामा सहभागी गराउने भन्ने निर्णय गरकोमा योे निर्णयलाई वैज्ञानिक आधारले पुष्टि गर्दैन, प्रवक्ता गौतमले भने, लक्षण नभएका कुनै पनि विद्यार्थीलाई पीसीआर परीक्षण गराउने निर्णय कार्यान्वयन नगर्न र नगराउनुहुन मन्त्रालय अनुरोध गर्दछ ।"
यूकेमा लकडाउन विरोधी प्रदर्शनकारी र प्रहरीबीच झडप,"लण्डन : बेलायतमा लकडाउन विरोधी प्रदर्शनको क्रममा १० जना पक्राउ परेका छन् । साथै झडपको क्रममा चार सुरक्षा अधिकारी घाइते भएका छन् । लण्डन महानगरीय प्रहरीका अनुसार त्राफलगर स्क्वायरमा भेला भएका १० हजार भन्दा धेरै प्रदर्शनकारीहरुलाई तितरबितर पार्न लाठीचार्ज गर्दा झडप भएको थियो । बेलायतमा कोरोनाभाइरस संक्रमितको संख्या बढेपछि सरकारले यही सातादेखि लकडाउन कडा गरेको हो । जसको विरोधमा शनिबार आम नागरिक सडकमा उत्रिएका छन् । दुखद रुपमा हाम्रा चार अधिकृत घाइते भएका छन्, दुई जनालाई अस्पतालमा उपचारका लागि लगियो, महानगरीय प्रहरीले ट्वीटरमा जनाएको छ । गत साता पनि यस्तै प्रदर्शन हुँदा दर्जनौँ प्रहरी अधिकृत घाइते भएका थिए । शनिबार प्रदर्शनको नेतृत्व गर्नेमध्ये डेभिड इक पनि थिए । जो एक प्रसिद्ध षड्यन्त्रको सिद्धान्तवादी थिए । भीडका केही प्रदर्शनकारीले भने कोभिड १९ को खोप विरुद्ध संकेत दर्शाउने प्लेकार्ड बोकेका थिए । प्रधानमन्त्री बोरिस जोन्सनले भने शनिबार विश्व स्वास्थ्य संगठनको खोप विकास गर्ने प्रयासलाई साथ दिनुपर्ने भन्दै आग्रह गरेका थिए । यही साता जोन्सन नेतृत्वको सरकारले ६ जना भन्दा धेरै मानिसबीच भेला हुन, रेष्टुरेण्ट, बार खोल्न कडाइ गरेको छ ।"
काठमाडौं महानगरका ३२ वडाकै राजस्व प्रणाली अनलाइनमार्फत,काठमाडौं : काठमाडौँ महानगरपालिकाले विद्युतीय प्रणालीबाट राजश्व निर्धारण तथा संकलन कार्यको थालनी गरेको छ। काठमाडौं महानगरपालिकाका प्रमुख प्रशासकीय अधिकृत एकनारायण अर्याल विद्युतीय प्रणालीबाट राजश्व निर्धारण तथा संकलन कार्यको थालनी गरेसँगै सकारात्मक प्रतिक्रिया आएको बताउँछन्। उनले आगामी दिनमा अनलाइन प्रणालीलाई थप प्रभावकारी बनाउँदै लैजाने जानकारी समेत दिए। राजस्व विभागका निर्देशक शिवराज अधिकारीले असोज १ बाट अनलाइन सेवा सुरु गरेको भन्दै ११ दिनमै १ करोड ६० लाख राजस्व असुली गरेको जानकारी दिए। उनका अनुसार यो अवधिमा सबै भन्दा बढी घरबहाल करमार्फत ७८ लाख ३७ हजार बढी प्राप्त भएको छ। त्यसैगरी सम्पत्ति कर शीर्षकमा २० लाख ८३ हजार संकलन भएको छ।
विश्व पर्यटन दिवसमा सिन्धुलीमा साइकल यात्रा (फोटोफिचर),"सिन्धुली : विश्व पर्यटन दिवसका अवसरमा आइतबार सिन्धुली सदरमुकाम माढीबजारमा साइकल यात्रा गरिएको छ । रोट्याक्ट क्लबको आयोजना तथा जिल्लाका युवाहरको सहभागितामा साइकल यात्राको आयोजना गरिएको हो । कमलामाई नगरपालिका ६ लोकतान्त्रीक चोकमा नगरप्रमुख खड्गबहादुर खत्रीले साइकल चढेर साइकल यात्राको सुभारम्भ गरेका थिए । साइकल यात्राको शुभारम्भ गर्ने क्रममा मेयर खत्रीले कमलामाई नगरपालिका भित्र छिट्टै साइकल लेन बनाउने स्पष्ट पारे । 'कमलामाई नगरपालिका जिल्ला सदरमुकाम पनि भएको नगर हो । यहाँ पर्यटन प्रबद्र्धनका साथै शारीरिक कसरतका लागि समेत छिट्टै साइकल लेन बनाइने छ, 'उनले भने । बीपी राजमार्ग र मध्यपहाडि लोकमार्ग समेत जिल्ला सदरमुकामबाट निर्माण भएपनि पैदल यात्री र साइकल यात्रीका लागि भने कुनै व्यवस्था हुन नसकेको भन्दै नगरका प्रायः वडा अध्यक्षहरुले समेत साइकल लेनको आवश्यकता रहेको उल्लेख गरेका थिए । आन्तरिक पर्यटनलाई प्रवद्र्धन गर्ने उद्देश्यका साथ रोट्याक्ट क्लबले आयोजना गरेको साइकल यात्रा सिन्धुलीमाढीका विभिन्न ठाउँमा साइकल यात्रा गरेर समापन गरिएको छ । साइकल यात्रामा सहभागीले झण्डै दुई घण्टामा ११ दशमलब ९ किलोमिटर साइकल यात्रा गरिएको साइकल यात्री दिपेश थापाले बताए ।"
कोरोना संक्रमण शून्य पछि अजयमेरी गाउँपालिकाका विद्यालय खुले,"डडेल्धुरा : डडेल्धुराको एक स्थानीय तहका विद्यालय खुल्न थालेका छन्। जिल्लाको अजयमेरु गाउँपालिकामा रहेका सबै सामुदायिक विद्यालय खुलेका छन् । आइतबारदेखि समाजिक दुरी कायम गरी विद्यालयमा निरन्तर पढाइको सुरुवात गरिएको छ । जिल्लामा कोरोनाको महामारीका कारण बन्द रहेका विद्यालय पहिलो चोटि खुलेका हुन् । अजयमेरुले गाउँपालिका स्तरीय निर्णय गरी विद्यालय खोल्ने सहमति गरेको हो । सोही सहमति र निर्णयका आधारमा आजदेखि पढाइ सुचारु गरिएको हो । ३२ वटा सामुदायिक विद्यालय रहेको उक्त गाउँपालिकाका सबै विद्यालयमा अभिभावक, शिक्षक र शिक्षा शाखा अजयमेरुसँगको छलफल पछि विद्यालय खोलिएका हुन् ।अजयमेरु गाउँपालिकाले स्थानीय तहमा रहेका विद्यालय संचालनका लागि यसअघि प्रधानाध्यापक, अभिभावक, विद्यालय कर्मचारी र अन्य सरोकारवालासँग राय सुझाव संकलन गरी विद्यालय संचालन गर्ने निर्णय गरेको हो । कोरोनाको जोखिमलाई मद्यनजर गर्दै नियमित विद्यालय खोल्ने निर्णय गरेको अजयमेरु गाउँपालिकाले जनाएको छ । साथै विधार्थीलाई कोरोनाबाट जोगिन स्वास्थ्य सामाग्री तथा सम्पूर्ण सुरक्षाका सामग्री अपनाएर विद्यालयमा नियमित पठनपाठन गर्न थालिएको छ । विगतदिनमा कोरेन्टाइन बनाइएका विद्यालय भवनका कक्षाकोठा पूर्णरुपमा सेनेटाइज गरी पठनकार्य सुचारु गरिएको शिक्षक बताउँछन् ।हालका लागि विद्यालयको चौरमा समाजिक दुरी कायम गरी पठनकार्य गराइरहेको अमयमेरु १ मा रहेको वालकल्याण माविका शिक्षकले बताए। कृषिधारको प्राविधिक शिक्षाको समेत पढाइ हुने बालकल्याणमा बाहिर जिल्लाबाट पनि विधार्थी पढ्न आउँछन् । अन्य विधालयभन्दा सो विद्यालयमा जोखिम बढी भए पनि सुरक्षाका सम्पूर्ण मापदण्ड पूरा गरेर मात्रै विद्यालय खोलिएको प्रधानाध्यापक जगदिशसिंह भण्डारीले बताए । बाहिरबाट आउने विद्यार्थीका लागि होस्टेलको व्यवस्थापन गरिएको जनाए । त्यसैगरी कोरोना संक्रमणदर न्युन रहेका कारण विधार्थीहरुलाई समाजिक दुरीमा बसाली सेनेटाइजर र मास्कको प्रयोग गरी पढाइमा जुटेको शिक्षक भवानी महरले बताए । जिल्लाका अरु स्थानीय तहमा पनि विद्यालय खोल्नका लागि छलफल भइरहेको छ। स्थानीयस्तरमा कोरोना महामारीको संक्रमणताको जोखिमलाई हेरी नियमित विद्यालय संचालन गर्नका लागि छलफल अगाडि बढाइएको जनाइएको छ । कोरोना संक्रमण दर शून्य रहेको अजयमेरु गाउँपालिकामा बालबालिकालाई पढाइतिर उन्मुख गर्नका लागि अभिभावकको राय लिई नियमित विद्यालय सुचारु गरिएको अजयमेरु शिक्षा शाखाले जनाएको छ । अभिभावकसँगको छलफल र गाउँपालिकाको निर्णय अनुसार आइताबारबाट नियमित पढाइ सुरु गरिएको हो । गाँउपालिकाकै निर्णय अनुसार सबै विद्यालयले अभिभावकलाई असोज ७ गते फरकफरक समुहमा बोलाई विद्यालय संचालन सम्बन्धमा छलफल समेत गरेको थियो ।"
बालुवाटारमा मन्त्रिपरिषद्को बैठक जारी : के होला निर्णय ?,"काठमाडौं : मन्त्रिपरिषद्को बैठक जारी रहेको छ। प्रधानमन्त्रीको निवास बालुवाटारमा केहीबेर अघि मन्त्रिपरिषद्को बैठक सुरु भएको प्रधानमन्त्रीका प्रेस सल्लाहकार सूर्य थापाले जानकारी दिए। आकस्मिक बैठकबाहेक मन्त्रिपरिषद्को नियमित बैठक सामान्यतया सोमबार र बिहीबार बस्ने गरेको छ। यस अगाडि बिहीबार बसेको मन्त्रिपरिषद्को बैठकले एसिड आक्रमणका दोषीलाई कारबाही गर्न र पीडितको सम्पूर्ण उपचार, शिक्षा र जीविकाको प्रबन्ध गर्ने गरी कानुनी व्यवस्था गर्न अध्यादेश ल्याउने निर्णय गरेको थियो। बैठकले सोसम्बन्धी मस्यौदालाई पारित गर्दै स्वीकृतिका लागि राष्ट्रपतिकहाँ पठाउने निर्णय गरेको हो। कानुन मन्त्रालयले सम्बन्धित सरोकारवालासँगको परामर्शका आधारमा कानुनको मस्यौदा तयार पारेर मन्त्रिपरिषद्को बैठकमा लगेको थियो। गत भदौ २५ मा प्रधानमन्त्री केपी शर्मा ओलीले १५ दिनभित्र कानुनको मस्यौदा तयार पारी ल्याउन कानुन मन्त्रालयलाई निर्देशन दिएका थिए। बिहीबारको मन्त्रिपरिषद बैठकमा प्रधानमन्त्री ओलीले केही मन्त्रीहरुको लागि यो बैठक अन्तिम हुन सक्ने भएकाले अन्यथा नलिन आग्रह गरेका थिए। नेपाल कम्युनिस्ट पार्टी (नेकपा) सचिवालय बैठकले मन्त्रिपरिषद् पुनर्गठनका विषयमा नीतिगत छलफल गरेसँगै आकस्मिक रुपमा बोलाइएको बैठकलाई चासोको रुपमा हेरिएको छ। तर नेताहरुबीच कसलाई राख्ने र कसलाई हटाउने भन्नेमा अझै सहमति जुटिसकेको छैन। ओली र प्रचण्डबीचको छलफल नेपाल कम्युनिस्ट पार्टी(नेकपा) का अध्यक्षद्वय केपी शर्मा ओली र पुष्पकमल दाहाल 'प्रचण्ड'बीचको छलफल सकिएको छ। मन्त्रिपरिषद् बैठक अगाडि अध्यक्षद्वयबीच बिहान करिब दुई घण्टा लामो भेटवार्ता भएको थियो। दुई नेताबीच संवैधानिक नियुक्ति, मन्त्रिपरिषद् पुनर्गठन र समसामयिक विषयमा छलफल भएको बताइएको छ।"
एकै मञ्चमा गुञ्जिए ५० देशका राष्ट्र गान,"बागलुङ : राष्ट्रिय गानसहित विश्वयात्राको अभियानमा रहेका बागलुङका गायक रामजी नेपालीले एकै मञ्चमा ५० देशका राष्ट्रिय गान प्रस्तुत गरेका छन् । स्वास्थ्य सुरक्षासहित सिमित अतिथी, पत्रकारको उपस्थिति तथा भर्चुअल (जुम, युट्युव र फेसबुक) मार्फत प्रत्यक्ष लाइभ गरिएको कार्यक्रममा गायक नेपाली करिब दुई घण्टा ५० देशका राष्ट्रिय गान गाएका हुन् । कोरोनाबाट टुटेको विश्वलाई जोड्न विश्वबन्धुत्व, साँस्कृतिक पर्यटन र सद्भावनाको सन्देश प्रवाहका लागि विश्व पर्यटन दिवसको अवसर पारेर विभिन्न देशका राष्ट्रिय गान प्रस्तुत गरेको नेपालीले बताए । कार्यक्रममा नेपालसहित भारत, चीन, अमेरिका, अष्ट्रेलिया, पाकिस्तान, रसिया, बेल्जियम, रसिया, स्वीजरल्याण्ड, फ्रान्स, इटाली, जापान, कोरिया, नेदरल्याण्ड, स्पेन, ब्राजिल, पोर्चुगल, कतार बहराइन, सिंगापूर, श्रीलंका, बंगलादेश, माल्दिब्स, जर्मनी, थाइल्याण्ड, डेनमार्क, मलेसिया लगायतको देशका राष्ट्रिय गीत प्रस्तुत गरेका थिए । विश्वका २ सय ३२ देशमा पुग्ने नेपालीको महत्वकांक्षी लक्ष्य छ । १ सय ९४ देशको राष्ट्रिय गान गाएर विश्वका ७ अरब ७६ करोड मानिसलाई नेपालबारे जानकारी दिने अभियान र यात्रामा रहेका उनी कोरोना संकटका कारण अहिले गृह जिल्लामा छन् । कोरोना संकटअघि गायक नेपालीले विश्वयात्राको अभियानका क्रममा विभिन्न देशको राष्ट्रिय गान गाउँदै फ्रान्स, बेल्जियम, स्पेन, नेदरल्याण्ड र भारतको भ्रमण गरिसकेका थिए । बंगलादेश जाने क्रममा कोरोना भाइरसको भयावहपछि यात्रा रोकिएको छ । 'नेपालको राष्ट्रिय झण्डा बोकेर राष्ट्रगान गाउँदै विश्वका माझमा नेपाललाई चिनाउने बृहत अभियानको यात्रामा छु, ' नेपालीले भने, 'यो महत्वकांक्षी योजनाजस्तो लागेपनि मलाई देश प्रतिको दायित्वबोधले सम्भव बनाउन सक्छु भन्ने आत्मविश्वास छ ।' यसलाई विश्वको राष्ट्रगानको भावनाले जोड्ने भएकाले सबैबाट सहयोग र सद्भाव प्राप्त हुने विश्वास समेत व्यक्त गरे । अब कोरोना सहजता पछि अरु देशको यात्रामा जाने उनले बताए । सन् २०१५ सालदेखि देशका पहिचानका लागि पृथक भूमिका र योगदान दिने सोचले विभिन्न देशको राष्ट्रिय गानसहितको विश्वयात्राको अभियानमा लागेको उनको भनाई छ । विभिन्न भाषा र भाकामा रहेको दर्जनौं देशका राष्ट्रिय गान गाउन सक्नु पृथक क्षमता भएको नेपालीका सांगीतिक गुरु जीवन आचार्यले बताए । 'गायक नेपाली ०४७ साल सेरोफेरोबाटै सामाजिक जागरण, सचेतनाका गीत गायनमा सक्रिय हुनुहुन्थ्यो,' आचार्यले भने, 'देश चिनाउने अभियानमा यस्तो अद्भुत प्रतिभाको भावनालाई हामी सबैले कदर, सम्मान र सहयोग गर्नुपर्दछ । यो समग्र जिल्ला र देशकै लागि गौरवको विषय हो ।' कोरोना कहरले समस्या र सकसमा परेका विश्व समुदायलाई भर्चुअल माध्यमबाट सकरात्मक सन्देश सञ्चारका लागि कार्यक्रम आयोजना गरिएको पत्रकार महासंघ बागलुङका सचिव राम थापा अविरलले बताए । जिल्लाका प्रतिभाशाली गायकले देश प्रतिको अगाध प्रेम प्रकट गर्ने गरी थालेको अभियानलाई कोरोना कहर पछि फेरी सुरु गर्ने संकेत र सन्देश पनि कार्यक्रम मार्फत दिएको सचिव थापाले बताए । राष्ट्रिय गान र विश्वयात्रामा सक्रिय नेपाली व्यवसायिक रुपमै गायनमा सक्रिय कलाकार हुन् । ०५२ सालमा 'घुम्न जाउँला कान्छी बागलुङ बजार' बोलको गीत गाएर सांगीतिक यात्रा सुरु गरेका नेपालीको ०५९ सालमा युवाहरुलाई लक्षित गर्दै सार्वजनिक गरिएको सपनीमा तानेको गाँजा, अहिले मलाई लाइराछ नमजा' गीतले सर्वाधिक चर्चा बटुलेको थियो ।"
मोदनाथ प्रश्रितसँग उभिएर पुरस्कार नलिने लेखक उप्रेतीको घोषणा,"काठमाडौँ : उपन्यास 'हंस' का लागि पद्मश्री पुरस्कार पाएका लेखक सञ्जीव उप्रेतीले अर्का लेखक तथा राजनीतिज्ञ मोदनाथ प्रश्रितसँगै उभिएर पुरस्कार ग्रहण गर्न नसक्ने प्रतिक्रिया दिएका छन् । खेमलालहरिकला लामिछाने समाज कल्याण प्रतिष्ठानले वर्ष २०७६ को पद्मश्री पुरस्कार उप्रेती र प्रश्रितलाई दिने घोषणा गरेको थियो । तर उप्रेतीले यौन हिंसाको आरोप लागेका लेखकसँग उभिएर पुरस्कार ग्रहण गर्न नसक्ने भन्दै आपत्ति जनाएका हुन् । आयोजकलाई यसबारे आफूले जानकारी गराइसकेको तर अन्तिम निर्णय आइनसकेको उप्रेतीको भनाइ छ । लेखक उप्रेतीले प्रश्रितमाथि नेत्री शारदा भुसालले यौन हिंसाको आरोप लगाएको प्रसंग कोट्याउँदै उनीसँग पुरस्कार लिन नसक्ने बताएका हुन् । तत्कालीन नेकपा एमालेको तर्फबाट पूर्वमन्त्री समेत रहेका प्रश्रित मदन पुरस्कार विजेता लेखकसमेत हुन् । जसमाथि केही वर्षअघि भुसालले पुस्तकमार्फत नै यौन हिंसाको आरोप लगाएकी थिइन् । यौन हिंसाको आरोपमा पर्नुभएको लेखकसँगै बसेर एउटै मञ्चबाट पुरस्कार लिन मलाई गाह्रो पर्छ । पुस्तककै माध्यमबाट मोदनाथ पश्रितलाई शारदा भुसालले लगाएको आरोप अझै रहिरहेकाले पुरस्कारसँग मेरो विमती हो, लेखक उप्रेतीले भने । भुसालको आरोपप्रति प्रश्रितले औपचारिक रुपमा खण्डन गरेका छैनन् । चर्चित पुस्तक 'घनचक्कर' उपन्यासका समेत लेखक उप्रेती त्रिभुवन विश्वविद्यालय अंग्रेजी विभागका प्राध्यापकसमेत हुन् ।"
कारागारमा कोरोना देखिएपछि उच्च सर्तकता,"झापा : झापा कारागार भद्रपुरमा कोरोना भाइरसको संक्रमण देखिएको छ। शुक्रबार जिल्लामा १४ जना कोरोना संक्रमित थपिएका थिए। जसमध्ये १० जना जिल्ला कारागारका रहेका छन्। १० जनामध्ये कारागारका सात कैदी बन्दी, एक भान्से र दुई प्रहरी कर्मचारीसहित १० जना हुन्। कारागारका आइसोलेसनमा बसेका एक कैदी बन्दीमा कोरोना पुष्टि भएसँगै स्वास्थ्यकर्मीको टोलीले असोज ६ गते कारागारका कैदी बन्दी र प्रहरी गरी १७ जनाको स्वाब सङ्कलन गरिएको कारागार प्रमुख राजेन्द्र निरौलाले बताए। निरौलाका अनुसार कारागारका आइसोलेसनमा बसेका एक कैदी बन्दीमा कोरोना पुष्टि भएसँगै स्वास्थ्यकर्मीको टोलीले असोज ६ गते कारागारका कैदी बन्दी र प्रहरी गरी १७ जनाको स्वाब सङ्कलन गरिएको थियो। त्यसैको रिर्पोट शुक्रबार आएको हो। कारागारका आइसोलेसनमा बसेका एक कैदी बन्दीमा कोरोना पुष्टि भएसँगै स्वास्थ्यकर्मीको टोलीले असोज ६ गते कारागारका कैदी बन्दी र प्रहरी गरी १७ जनाको स्वाब सङ्कलन गरेको थियो। ७ जना कैदी बन्दीमा पोजिटिभ देखिएको छ। ६ जना पुरुष १ जना महिला २ जना प्रहरी र १ जना जेलका कर्मचारीमा देखिएको छ। एक जना कैदी बन्दी आइसोलेसनमा बसेपछि कारागारमा भेटघाट बन्द राखिएको कारागार प्रमुख निरौलाले बताए। कारागारभित्र कसरी कोरोना फैलियो भन्ने विषयमा हामीले पनि अनुसन्धान गरिरहेको र संक्रमण पुष्टि भएका कैदी बन्दी र प्रहरीलाई मेची अस्पतालको कोभिड अस्पतालमा पठाइ सकिएको जिल्ला प्रहरी प्रमुख कृष्ण कोइरालाले जानकारी दिए। कारगारभित्रकै ७ जनामा संक्रमण देखिएपछि जिल्ला रेडक्रसको सहयोगमा त्रिपाल लगाएर कारागार भित्रै छुट्टै आइसोलेसन सेन्टर पनि निर्माण गरिंदै छ। निर्माण सम्पन्न भएपश्चात उक्त आइसोलेसन सेन्टरमा ज्वोरो, र अन्य कोरोनाको लक्षण देखिएका बिरामीलाई राखिने कारागार प्रमुख निरौलाले अन्नपूर्णसँग भने। कोरोना देखिएको ५ दिनपछि मात्र कन्ट्याक ट्रेसिङ गर्ने भएकाले अहिले सर्तकता अपनाएरै कैदी बन्दीलाई राखिएको निरौलाले बताए। निरौलाले भने, कारागारको क्षमताभन्दा तेब्बर बढी कैदी छन्। हामीले हाम्रो क्षमताले भ्याएसम्म जोगाउने प्रयास गर्ने हो। कोरोना फैलियो भने कसरी थेग्न सकिन्छ र ? अहिलेसम्म कारागार भित्र कसैलाई पनि लक्षण देखिएको छैन।' ३ सय ५० जनाको क्षमता रहेको झापा जिल्ला कारागारमा हाल ११ सय ४३ जना कैदी बन्दी रहेका छन्।"
डा केसीको जीवन रक्षा गर्न ३३ अधिकारकर्मीको अपील,"काठमाडौं : अनशनरत प्राडा गोविन्द केसीको जीवन रक्षाको माग गर्दै ३३ अधिकारकर्मीले सरकारसँग अपील गरेका छन्। १४ दिनदेखि अनशनमा रहेका केसीको शरीर कमजोर बन्दै गएको र जतिबेला पनि अवस्था गम्भीर हुनसक्ने भन्दै उनीहरुले सरकारसँग जीवन रक्षाको अपील गरेका हुन्। १९ औं पटक अनशन बसेका केसीको रोग प्रतिरोधात्मक क्षमता कमजोर बन्दै गएको चिकित्कले बताएको र कोरोना महामारीमा हुनसक्ने जोखिमबाट जोगाउनु राज्यको कर्तव्य भएको भन्दै विज्ञप्तिमा जीवन रक्षाको माग गरिएको छ। पटकपटक आमरण अनशन बसिरहनु भएका डा केसीको शरीरमा रोग प्रतिरोधात्मक क्षमता कमजोर भएको चिकित्सकले बताउँदै आएका छन्। अर्कातिर हालको कोरोना महामारीबाट हुनसक्ने जोखिमबाट जोगाउनु पनि राज्यको कर्तव्य हुन आउँछ, अपीलमा भनिएको छ, डा केसीको गिर्दो स्वास्थ्य अवस्थालाई ख्याल गरी तत्कालै उहाँको जीवन रक्षा र उहाँले उठाएका माग सम्बोधन गर्नका लागि सरकारसँग हामी हार्दिक अपील गर्दर्छौं। ३३ अधिकारकर्मीको तर्फबाट डा केदारनरसिंह केसीले हस्ताक्षर गरेको अपीलमा कोरोना संक्रमणको रोकथाम, संक्रमितको सरल परीक्षणका विषय र मुलुकमा बढेको भ्रष्टाचारका सवालमा सरकार गम्भीर बन्नुपर्ने उल्लेख गरिएको छ। भदौ २९ गते जुम्लाबाट अनशन सुरु गरेका केसीलाई असोज ५ गते नेपालगञ्ज ल्याइएको थियो। त्यहाँबाट हेलिकप्टरमा असोज ६ गते काठमाडौं ल्याइएको हो। अहिले उनी त्रिवि शिक्षण अस्पतालमा अनशनरत छन्। नेपालको चिकित्सा शिक्षा क्षेत्रमा आमजनताको पहुँच हुनुपर्ने, सर्वसुलभ स्वास्थ्य व्यवस्था मिलाउनु पर्ने लगायतका माग राख्दै केसी यसअघि १८ पटक अनशन बसेका हुन्। यस बीचमा विभिन्न सम्झौता भए पनि कार्यान्वयन नभएको भन्दै केसी पुनः अनशनमा छन्। अपीलकर्ताः कल्याण श्रेष्ठ, पूर्व प्रधानन्यायाधीश सुशीलाकार्की,पूर्व प्रधानन्यायाधीश दमननाथढुगांना,पूर्वसभामुखएवं मानवअधिकारवादी प्राडा केदारभक्तमाथेमा, पूर्व उपकुलपतित्रिवि प्राडा कपिलश्रेष्ठ, पूर्व सदस्य, मानवअधिकार आयोग एवं मानवअधिकारवादी डा केदारनरसिंह केसी, अध्यक्ष, प्रजातान्त्रिकविचार समाजएवं पूर्व अध्यक्ष, नेपालचिकित्सक संघ चरण प्रसार्इं, मानवअधिकारवादी हरिहर दाहाल, पूर्वअध्यक्ष नेपालबार एसोसिएसन शम्भु थापा, पूर्वअध्यक्ष नेपालबार एसोसिएसन प्रेमबहादुर खड्का, पूर्व अध्यक्ष, नेपालबार एसोसिएसन शेरबहादुर केसी, पूर्व अध्यक्ष, नेपालबार एसोसिएसन डा विपीनअधिकारी, संविधानविद डा दिनेश त्रिपाठी, बरिष्ठ अधिवक्ताएवं मानवअधिकारकर्मी डा भीमार्जुन आचार्य, संविधानविद् हरिहर विरही, पूर्वअध्यक्ष, नेपालपत्रकार महासंघ तारानाथदाहाल, पूर्वअध्यक्ष, नेपालपत्रकार महासंघ धर्मेन्द्र झा, पूर्व अध्यक्ष, नेपालपत्रकार महासंघ डा सुधाशर्मा, पूर्व अध्यक्ष, नेपालचिकित्सक संघ डा चोपलाल भुसाल, पूर्व अध्यक्ष, नेपालचिकित्सक संघ डा अञ्जनीकुमार झा, पूर्वअध्यक्ष, नेपालचिकित्सक संघ डा मुक्तिरामश्रेष्ठ, पूर्व अध्यक्ष, नेपालचिकित्सक संघ ई हरेरामश्रेष्ठ, पूर्व अध्यक्ष ईन्जिनियर एसोसिएसन मोहन ज्ञवाली, पूर्व अध्यक्ष, नेपालशिक्षक संघ राजनकुईंकेल, पूर्व अध्यक्ष, एम्नेष्टी इन्टरनेशनल नेपाल इन्द्रअर्याल, पूर्व अध्यक्ष, मानवअधिकार संगठन महामुनिश्वर आचार्य, अध्यक्ष, मानवअधिकार संगठन ओमप्रकाशअर्याल, अधिवक्ताएवं मानवअधिकारकर्मी लिलीथापा, मानवअधिकारकर्मी बद्रीप्रसादभुषाल, अधिवक्ता सुमन अधिकारी, मानवअधिकारकर्मी राजुप्रसादचापागाँई, अधिवक्ताएवं मानवअधिकारकर्मी रामेश्वर नेपाल, मानवअधिकारवादी मिलनचन्द्र खनाल, केन्द्रीय सदस्यप्रजातान्त्रिकविचार समाज अपीलकर्ताकातर्फबाट, डा केदारनरसिंह केसी अध्यक्ष, प्रजातान्त्रिकविचार समाजएवं पूर्व अध्यक्ष, नेपालचिकित्सक संघ"
म्याग्दीको कोप्चेपानीका २३ परिवारलाई भालेबासमा सारियो,"बेनी : पहिरोको उच्च जोखिममा रहेका म्याग्दीको अन्नपूर्ण गाउँपालिका४ कोप्चेपानीका २३ घरपरिवारलाई स्थानान्तरण गरिएको छ। कालीगण्डकी नदीको किनारमा रहेको बस्तीमाथि रहेको भिरबाट पहिरो खस्न थालेपछि स्थानीयलाई सारिएको हो। पहिरोको उच्च जोखिममा रहेका कोप्चेपानीका २३ घरलाई नजिकैको भालेबास भन्ने ठाउँमा शनिबार सारिएको गाउँपालिकाका अध्यक्ष डमबहादुर पुनले जानकारी दिए। बस्ती माथिको भिरमा जमिन चिरा परेर पहिरो खसेको हो, उनले भने बस्तीनै पुरिने खतरा भएकाले स्थानीयलाई सुरक्षित ठाउँमा सारिएको हो। असार महिनादेखिनै सुरु भएको पहिरो पछिल्लो हप्ताको निरन्तर बर्षापछि थप सक्रिय भएको छ। स्थानीयको व्यक्तिगत जग्गामा टहरा बनाएर अस्थाई बसोबासको व्यवस्था मिलाइएको छ। सबै परिवारलाई एकएक वटा त्रिपालले छाएको टहरा बनाएर राखिएको छ। जिल्ला प्रशासन कार्यालयले १५ थान त्रिपाल र एक रोल म्याट्रेस उपलब्ध गराएको छ। आठ वटा त्रिपाल उपलब्ध गराएको गाउँपालिकाले प्रति परिवार एकएक वटा कम्बल सहयोग गर्ने र सार्वजनिक शौचालय बनाइदिने भएको छ। घरका महत्वपूर्ण कागजात, अन्नपात, लत्ताकपडासहित महत्वपूर्ण सामान टहरामा सारेका छन्। स्थलगत निरीक्षणका क्रममा जुनसुकै बेला पहिरो खस्न सक्ने देखिएपछि बस्तीनै स्थानान्तरणको योजना बनाइएको वडा अध्यक्ष चन्द्रप्रकाश फगामीले बताए। यसअघि २०७५ साउनमा कालीगण्डकीमा आएको बाढीले कोप्चेपानीस्थित धवलागिरी आधारभूत विद्यालयको भवन, खेलमैदान र स्थानीयको खेतियोग्य जमिन बगाएको थियो। कालीगण्डकीको कटान र भिरबाट खस्ने पहिरोका कारण त्रसित भएको स्थानीय सुकबहादुर रोकाले बताए। अन्नपूर्ण गाउँपालिकाले पहिरोको उच्च जोखिममा रहेको वडा नम्बर ३ फगामका १३ घरधुरीलाई पनि अस्थाई टहरा बनाएर अन्यत्र सारेको छ। कालीगण्डकीको तिरदेखि गाउँको शिरसम्मको जमिन चिरा चिरा परेर पहिरो बग्न थालेपछि करिब ४० घरको बसोबास भएको फगाम उच्च जोखिममा परेको छ। २०७२ जेठमा बैसरीको पहिरो खस्दा सतकर्ता अपनाएर पहिल्यै मानिसलाई सारिएकाले मानवीय क्षति हुन पाएको थिएन्। राम्चेको डाँडाबाट खसेको पहिरोले कालीगण्डकी नदी १७ घण्टा थुनिएको थियो भने बैसरीका २९ घर पुरिएका थिए। मानिसलाई घर छाड्न लगाएका कारण डेढ सय जनाको ज्यान बचेको थियो।"
कोरोना कहरबीच दाङका विद्यालय धमाधम संचालन,"दाङ : कोरोना कहरबीच दाङका विद्यालय खुल्न थालेका छन्। जिल्लामा २०० जना कोरोना संक्रमित उपचारत छन्। तर पनि विद्यालय धमाधम सञ्चालनमा आउन थालेका छन् । विद्लाय संचालनमा आएसँगै कोरोना कहरका कारण ६ महिनादेखि ठप्प भएको शैक्षिक गतिविधि जुरमुराउन थालेको हो । जिल्लामा रहेका १० स्थानीय तहले आआफनो तरिकारले सामुदायिक तथा संस्थागत विद्यालय सञ्चालन गरिरहेका छन् । जिल्लामा रहेका दशवटा स्थानीय तहमध्ये ४ वटा स्थानीय तहले आफू अन्तरगत विद्यालयमा पठनपाठन सुरु गरिसकेका छन् भने ६ वटा स्थानीय तह विद्यालय सञ्चालनको अन्तिम तयारीमा जुटेका छन् । सरकारले विद्यार्थी सिकाइ निर्देशिका २०७७ जारी गरेपछि विद्यालय सञ्चालनमा सहज भएको हो । सिकाइ निर्देशिकामा उल्लेख गरिएका मापदण्डमा रहेर पठनपाठन सञ्चालनको निर्देशन दिएसँगै विद्यालय सञ्चालन र यसको तयारीमा जुटेको पालिकाका शिक्षा प्रमुखहरुको भनाइ छ । पठनपाठन सञ्चालन गरिएका विद्यालयमा अनुगमन, सुझाव संकलनलगायतका गतिविधि समेत भइरहेका छन् । विद्यालय सञ्चालनको तयारीमा रहेका विद्यालयहरुले विद्यार्थी अभिलेखीकरण, भौतिक संरचना व्यवस्थापन, आवश्यक मापदण्ड निर्माण, कार्ययोजना पेश लगायतका पुर्व तयारीहरु गरिरहेका छन् । तुलसीपुर उपमहानगरपालिका, घोराही उपमहानगरपालिका, दंगिशरण गाउँपालिका र बंगलाचुली गाउँपालिकाका विद्यालय सञ्चालनमा छन । कति विद्यालयहरु सिकाइ केन्द्रको रुपमा समेत सञ्चालन भइरहेका छन । अन्य पालिका विद्यालय सञ्चालनको तयारीमा जुटेका हुन । विद्यालयमा आवश्यक मापदण्ड निर्धारण गरी नियमित कक्षा सञ्चालन गरिएको तुलसीपुर उपमहानगरपालिकाका शिक्षा शाखाका अधिकृत चक्रबहादुर भण्डारीले बताए । सरकारको सिकाई निर्देशिका, स्थानीयपालिका अन्र्तगतका स्वास्थ्य सुरक्षाका मापदण्डमा रहेर सामुदायिक र संस्थागत विद्यालयहरुमा पठनपाठन सञ्चालन गरिएको छ । एउटा कक्षामा २० जना भन्दा बढि विद्यार्थीहरु भएमा सिफ्टका आधारमा पठनपाठन गर्नुपर्ने मापदण्ड बनाएर विद्यालय सञ्चालन गरिएको उनले जानकारी दिए । उनका अनुसार विद्यालयमा ५० देखि १ सयजना विद्यार्थीहरु उपस्थित भएमा एक सिफ्ट, १ सय भन्दा बढी सँख्या भएमा दुई सिफ्ट र सो भन्दा बढी भएमा ३ सिफ्ट गरी पढाइ हुनेछ । यस्तै विद्यालय सञ्चालन भएसँगै मापदण्ड लागू गरिएको छ कि छैन, अवस्था कस्तो छ ? भनेर अनुगमन समेत गर्दै आएको उनले बताए । घोराही उपमहानगरपालिका क्षेत्रभित्रका विद्यालयहरुमा पनि पठनपाठन सुरु भइसकेको छ । सरकारको निर्देशिका र विश्व स्वास्थय संगठनको मापदण्डभित्र रहेर विद्यालयहरु सञ्चालनमा ल्याइको घोराही उपमहानगरका शिक्षा शाखा प्रमुख विनोद गौतमले जानकारी दिए । विद्यार्थीहरुको सिकाई सहजीकरणका लागि समयतालिका अनुसार विद्यालय सञ्चालन गरिएको दंगिशरण गाउँपालिकाका शिक्षा शाखा प्रमुख विनोद अधिकारी बताउछन । सामाजिक दुरी कायम गर्दै पठनपाठन सुरु गरेको उनको भनाइ छ । एक चरणमा ५० जना मात्र विद्यार्थीहरु राखेर पठनपाठन गराउनुपर्ने मापदण्ड अनुसार विद्यालय सञ्चालन भएका छन् । बंगलाचुली गाउँपालिकामा असोज २ गतेदेखि पठनपाठन सुरु भइसकेको छ । लामो समयम्म विद्यालय बन्द हुँदा विद्यार्थी मारमा परेको भन्दै सबै विद्यालयहरुमा पठनपाठन सुरु गरिएको गाउँपालिकाका शिक्षा प्रमुख ओमप्रकाश केसीले जानकारी दिए । क्वारेन्टाइन सञ्चालन भएका कतिपय विद्यालयमा बढी समस्या रहेको भन्दै यसका लागि प्राविधिक टोली व्यवस्थापन र वडा शिक्षा समिति समेत निर्माण गरिसकेको बताए । जिल्लामा ४ सय २० सामुदायिक विद्यालय रहेका छन ।"
संसद बैठकमै जब सांसदले प्रेमिकालाई खुला चुम्बन गरे,"अर्जेन्टिना : अर्जेन्टिनाका एक सांसदले संसदीय बहस चलिरहेका बेला आफ्नी प्रेमिकाको खुला स्तनमा चुम्बन गरेपछि राजीनामा दिनु परेको छ । अर्जेन्टिनाको तल्लो सदनका सांसद जुआन एमिलियो अमेरीले संसदको अनलाइन बहस चलिरहँदा यस्तो हर्कत गरेका थिए । उनले चुम्बन गरेको भिडियो सार्वजनिक भएपछि चौतर्फी आलोचना भयो । र अन्ततः राजीनामा दिनु परेको हो । ती सांसदले प्रेमिकासँग जिस्किरहेको बेला संसदको बहस भने पेन्सन कोष लगानीको मुद्दामा गम्भीर रुपमा केन्द्रित थियो । तल्लो सदनको उक्त बहस यूट्यूब च्यानलबाट लाइभ प्रशारण भइरहँदा ती सांसदले प्रेमिकाको स्तनमा किस गरेको भिडियो पनि एकैचोटि प्रशारण भइरहेको थियो । जब कि, केही सांसद संसदमै उपस्थित थिए भने धेरैजसो घरबाटै अनलाइन बैठकमा लाइभ उपस्थित थिए । जुआन एमिलियोले भने आफूले त्यस बखत उक्त बैठक अफलाइन भएको महसुश गरेको प्रतिक्रिया दिएका छन् । तर बिहीबार तल्लो सदनका अध्यक्ष सर्जियो मासाले उनलाई बोलाएपछि राजीनामा दिएका हुन् । मसँग घरमा डरलाग्दो इन्टरनेट सञ्जाल छ, अमेरीले एक रेडियो अन्तर्वार्तामा भनेका छन् । अमेरीले हालसालै आफ्नी प्रेमिकाको स्तन बढाउने शल्याक्रिया गरेको समेत बताए । बैठक चलिरहँदा प्रेमिका आफ्नो कोठामा प्रवेश गरेपछि आफूलाई अफलाइन भएको महसुश भएपछि प्रेमिकालाई आफूसँगै बोलाएर किस गरेको स्पष्टिकरण उनले दिए । मैले उनलाई खै हेरौँ त प्रत्यारोपण कस्तो भएछ, भनेँ, हेर यो तल झरेको छ, यो चाहिँ तल कम झरेको छ, घाउ हेरौँ त भनेँ, र उनी मेरै छेउमा थिइन् । र मैले उनका स्तनमा चुम्बन गरेँ, उनी मेरो छेउमा थिइन् र मैले उनका स्तनमा चुम्बन गरेँ । भएको त्यत्ति हो, अमेरीले भने । उनको यस्तो गतिविधिको भिडियो केही बेरमै सामाजिक सञ्जालमा भाइरल बन्यो । र आलोचना पनि हुन थाल्यो । ती सांसदले प्रेमिकाको ब्लाउज तल तान्नुअघि नै उक्त भिडियो सामाजिक सञ्जालमा भिडियो भाइरल बनिसकेको थियो । तर ब्युनर्स आयर्स सहरका विधायक मारिया रचिदले अमेरीको बचाउ गरेका छन् । अमेरीको गतिविधि खराब नभएको भन्दै ती विधायकले अमेरीको बचाउ गरेका हुन् । अरु सांसदले बैठक चलिरहँदा मोबाइल फोनमा क्यान्डी क्रस खेलिरहेको बेला उनले प्रेमिकालाई चुम्बन गर्नु नाजायज नभएको तर्क उनको थियो ।"
क्यामरापर्सनको नजरमा कुको,अमेरिकाः हलिउड अभिनेत्री क्ले कुको आफ्नो लुक्सको कारण सधैं चर्चामा रहन्छिन्। उनी जहाँ जाँदा क्यामराम्यानहरूको ताँती लाग्छ। अमेरिकाको क्यालिफोर्निेयाकी उनी हालै एक रेस्टुरेन्ट जाँदा क्यामराम्यानहरूले पछ्याए। उनी खरानी रंगको भुवादार ओभरकोट अनि हल्का कालो जिन्स तथा खैरो हिल जुत्तामा निकै सुहाएकी थिइन्। कुको हाल द फ्लाइट एटेन्डेन्ट फिल्मको काममा व्यस्त छिन्। सन् १९९२ बाट हलिउड फिल्ममा सक्रिय उनको पहिलो फिल्म क्वाइस्चन्ड नो स्केप थियो। दुइ दर्जन बढी फिल्म तथा टेलिभिजन सिरियलमा अभिनय गरेकी कुकोको विगत ३ वर्षदेखि कुनै फिल्म रिलिज भएका छैनन्। सन् २०२१ मा भने उनको द म्यान फ्रम टोरन्टो रिलिजको पर्खाइमा छ।
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। मन्त्रालयका अनुसार नेपालमा ७१ हजार ८२१ जनामा संक्रमण पुष्टि भएको छ । जसमध्ये ५३ हजार १३ जनाले कोरोना जितेका छन् । अहिलेसम्म ४६७ जनाले भने कोरोनाकै कारण ज्यान गुमाएका छन् । नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
फुर्सदले बढाएन सिर्जनशीलता,"काठमाडौं : प्रायः लेखकले मैले लेखेँ, किताब सक्दैछु भनेर भन्नुभएको त छ तर कोरोनाको समयमै लेखेको भनेर कुनै पाण्डुलिपि हाम्रो हातमा आइसकेको छैन, फाइन प्रिन्टका प्रकाशक निरज भारीले नयाँ किताब नआएकोबारे जानकारी गराए। लकडाउनअगाडि नै लेखिएका किताब प्रकाशनको तयारीमा छ फाइन प्रिन्ट। यस्तै नेपालय पब्लिकेसनले पनि लकडाउनको समयमा नयाँ किताब बजारमा पठाउन सकेन। पहिल्यै काम सकाइएका केही किताब भने अनलाइनमार्फत विमोचन भए। नेपालयका फाउन्डर अर्पण थापाका अनुसार पब्लिकेसनलाई कोरोनाको समयमा केही पुस्तकको पाण्डुलिपि प्राप्त भएको छ। लकडाउनमा लेखकका लागि लेख्ने समय प्रशस्त थियो तर तिनले त्यसको सदुपयोग गरेनन्। कोरोनाकै विषयमा सुजीव शाक्यको कोभिड पछिको अर्थतन्त्र पुस्तक अपवादका रूपमा आयो। लकडाउनको समयमा लेखकलाई घर बसेर काम गर्ने समय त मिल्यो तर बाहिर फैलिइरहेको कोरोना भाइरसको त्रासले लेखनमा केन्द्रित हुने मुड भने तयार भएन। पूर्ण व्यावसायिक लेखकले पनि कम्प्युटरको किबोर्डमा हात अघि बढाएनन्। पुस्तक प्रकाशन, मुद्रण, बिक्रीवितरण पूर्ण रूपमा बन्द हुँदा यो पेसामा आबद्ध धेरै श्रमिक रोजगारविहीन हुन पुगे। घरखर्च चलाउन गाह्रो भइरहेका बेला कुनै पनि लेखकले स्वतन्त्र रूपमा लेख्न सक्दैन। लकडाउनको समयमा पाठक र लेखकले अरू समयमा भन्दा धेरै पुस्तक पढ्न भ्याए। तर नयाँ पुस्तक प्रकाशन भने निकै कम मात्रामा भयो। त्यसैले प्रश्न उठ्नु स्वाभाविक हो कि अन्य बेला दौडधुप, हतारले लेख्न नभ्याएको बताउने लेखकहरू ५६ महिना घरमा बस्दा कति सिर्जनशील भए ? के फुर्सदले सिर्जनशीलता बढायो त ? लेखक खगेन्द्र संग्रौला लकडाउन सुरु हुनुअघि अमेरिकाबाट भर्खरै फर्किएका थिए। नेपाल आउनासाथ उनी घरभित्रै थुनिए। ७० वर्षको हाराहारीमा पुग्न लागेका यी अग्रज लेखकले लकडाउनको समय पनि प्रायः लेखेरै बिताए। तर, प्रभावकारी र गुणात्मक लेख्न नसकेको बताउँदै उनले लेखकलाई बाहिरको परिस्थितिले निकै असर गर्ने बताए। नेपाल आउनासाथ रातोपाटी अनलाइनमा कोरोना कैरन स्तम्भ सुरु गरेका संग्रौला कोरोना कैरन पुस्तक सार्वजनिक गर्ने तयारीमा छन्। आउने किताबलाई उनले क्वाँटी विधा नाम दिएका छन्। किताबमा समसामायिक महत्त्वको विषय भएकाले दसैंअगावै सार्वजनिक गर्ने तयारीमा छन् उनी। कतिपय लेखकले लेखनका लागि लकडाउन फाइदाजनक भयो भन्ठान्छन् भने त्यो कोरा गफ मात्रै ठान्छन् संग्रौला। कोरोनाले धेरै ठूलो भय, सन्त्रास उत्पन्न गराएको अवस्थामा कुनै पनि विषयमा गहन तरिकाले पढ्न लेख्न नसक्ने अवस्था सिर्जना गरेको थियो। लेखक साधनाको हिसाबले यो समय अप्ठ्यारो हो। संग्रौलाका अनुसार कोरोनाको बेला सरकारले जनताका लागि गरेको बेवास्ता, भ्रष्टाचार, कुर्सीको लडाइँ, कमिसन, घुसखोरीको समाचार सुन्दा, जनताले दुःख पाएको हेर्नुपर्दा कुनै पनि लेखक ढुक्कले काम गर्न सक्दैन। लेखनलाई वातावरणले असर गर्छ। त्यस्तै लेखक उमा सुवेदीलाई पनि लकडाउनको समयले खासै सिर्जनशील बनाएन। एक्कासि आएको महामारीका कारण सुरुआती केही महिना त उनी त्रसित भइन्। जागिरको सिलसिलामा कैलाली पुगेकी सुवेदीको मन लकडाउनले भारतमा जागिर गुमाएर फर्किएका मानिसको दुःखका कथाले पगाल्यो। अस्तव्यस्त सरकारी क्वारेन्टाइनमा किशोरी, सुत्केरी महिलाको पीडाले उनलाई दुःखी बनायो। उनले केही कथा लेखिन् पनि। तर लेखनका लागि बाहिरी परिवेश, नयाँ नयाँ विषय चाहिने हुँदा घरभित्रै नयाँ सोच फुर्न नसकेको अनुभव उनले सुनाइन्। फुर्सदले मात्रै लेख्न नसकिने बताउँदै लेखक नारायण ढकालले कोरोनाको समयमा आफू सिर्जनशील हुन नसकेको जनाए। समाजमा जति धेरै घुलमिल भयो, मानिससँग छलफल, अन्तत्र्रिया गर्यो, उति नै लेखकलाई ऊर्जा मिल्ने भएकाले बन्द कोठामा आफूले नयाँ पुस्तक सुरु गर्न नसकेको उनले बताए। हाल पूर्णकालीन लेखनमा रहेका ढकाल नेपाली लेखकहरूको आर्थिक अवस्था उति सबल नभएकाले पनि धेरैजसो लेखक त आर्थिक आर्जनको समस्यामै अल्झिन परेको सुनाए। यसले पनि सिर्जनात्मक क्षमतामा असर गर्यो। यो बीचमा उनले केही लेख, कथा, कविता लेख्न भ्याए तर पुस्तक सुरु गर्न सकेनन्। पछिल्लो समय हिन्दी र संस्कृत भाषामा लेखिएको महाभारतको मूल गन्थ्र अध्ययनमा लागेका ढकाल नयाँ उपन्यास सुरु गर्ने योजनामा छन्। अध्येता सगुना शाह लकडाउनको ६ महिनामा पनि व्यस्त रहिन्। अनलाइनबाटै कलेज पढाउने, भर्चुअल माध्यमबाट स्रष्टाहरूसँग साक्षात्कार कार्यक्रम सञ्चालनको जिम्माले उनलाई निकै व्यस्त बनायो। भन्छिन्, आफ्नो सिर्जनशील काममा समय दिन पटक्कै फुर्सद भएन। केही लेख मात्रै लेख्न सकँे। डिजिटल माध्यममा बढी सक्रिय हुुनु पर्दा लेखकको सिर्जनशील क्षमतामा असर गर्ने रहेछ। उनको अनुभवमा लेखनका हिसाबले लकडाउन खासै फाइदाजनक रहेन।"
विदेशमा कोरोनाबाट एक सातामा २१ नेपालीको निधन,"काठमाडौं : विश्वव्यापीरुपमा फैलिएको कोरोना भाइरस (कोभिड १९) संक्रमणबाट एक सातामा २१ जनाको निधन भएको छ। गैरआवासीय नेपाली संघका अनुसार थप २१ जना नेपालीको ज्यान गएको सो साता पुष्टि भएको हो। कुवेतमा ५ जना, साउदी अरबमा १४ जना, युएईमा १ जना र युगान्डामा १ जना गरी यो साता २१ जनाको ज्यान गएको पुष्टि भएको संघको कोभिड १९ उच्चस्तरीय समितिका प्रस संयोजक चिरण शर्मालै जानकारी दिए। संघका अनुसार शनिबार साँझसम्म १७ देशमा रहेका २ सय ६५ जना नेपालीको कोरोना भाइरसको संक्रमणका कारण ज्यान गएको छ। संघ अन्तर्गतको स्वास्थ्य समितिले संकलन गरेको तथ्यांक अनुसार शनिबार साँझसम्म ४२ देशमा रहेका ३८ हजार ८ सय ४८ जना नेपाली कोरोना भाइरसबाट संक्रमति भएका छन्। तीमध्ये ३५ हजार ७८ जना कोरोना संक्रमण मुक्त भइसकेका छन्। कुल संक्रमितमध्ये ९२ प्रतिशत सक्रमित कोरोना जितेर घर फर्किसकेका छन्। समितिका संयोजक डा संजीव सापकोटाका अनुसार यो साता पोर्चुगल, बेलायत, साउदी अरब, कुवेत, यूएई, संयुक्त राज्य अमेरिकामा रहेका नेपालीहरुमा नयाँ कोरोना भाइरसको संक्रमण देखिएको छ। कोरोना भाइरसकै कारण नेपालसहित विश्वभर छरिएका नेपालीमध्ये ७ सय ३२ जनाको निधन भएको छ। यस्तै विश्वभर १ लाख १० हजार ६० जना नेपालीमा कोरोना संक्रमण देखिएको छ। त्यसमध्ये ८८ हजार ९१ जनाको कोरोना भाइरसबाट मुक्त भएका छन्। समितिका संयोजक डा सञ्जीव सापकोटाले कोरोनो सक्रममणको जोखिम उत्तिकै रहेकाले दुई मिटर (६ फिट) सम्मको दुरी कायम गर्न, मास्क लगाउन र भीडभाड नगर्न आग्रह गरेका छन्। कोनोना भाइरस हावाबाट अर्कोमा सर्ने सम्भवना निकै कम हुन्छ, उनले भने। हावाबाट सर्नै भन्दै भ्रम फैलाइएको भन्दै त्यसमा सत्यता नभएको उनले बताए। कोरोनाका कारण विश्वव्यापी लकडाउनपछि आत्महत्याको क्रम बढेको छ। आत्महत्याप्रति चिन्ता व्यक्त गर्दै आफ्नो समितिले परिवारभित्र एकले अर्कोलाई प्रशस्त समय दिन पनि सुझाएको छ। ७८ हजार ३ सय ४३ जना फर्किए कोरोना भाइरसको संक्रमणपछि भएको विश्वव्यापी लकडाउनका कारण विदेशमा अलपत्र परेका, आफन्तकोमा गएर उतै रोकिएका र अन्य विविध कारण स्वदेश फर्कन नपाएका नेपाली फर्काउने क्रम जारी छ। हालसम्म ३२ देशमा अलपत्र परेका ७८ हजार ३ सय ४३ जनाको नेपाली स्वदेश फर्किएका छन्। गैरआवासीय नेपाली संघ, नेपाल सरकारका विदेशस्थित दूतावास तथा नियोगहरुको संयुक्त पहलमा नेपाली फर्काइए पनि रोजगार गुमाएर अलपत्र परेका कामदार फर्किन पाएका छैनन्।"
भ्याक्सिनबिनै ओलम्पिक सम्भव,"टोकियो : कोरोना भाइरसविरुद्धको भ्याक्सिन समयमै सर्वसुलभ उपलब्ध नभए पनि सन् २०२१ को ओलम्पिक आयोजना सम्भव बनाएर छाड्ने अन्तर्राष्ट्रिय ओलम्पिक कमिटी (आईओसी) ले जनाएको छ। आईओसी अध्यक्ष थोमस बाचले अन्तर्राष्ट्रिय स्तरका ठूला प्रतियोगिताहरू सुरु हुन थालेकाले भ्याक्सिनबिनै ओलम्पिक गर्न सकिने बताएका हुन्। कोरोनापछि जसरी अन्य ठूला खेल गतिविधि सञ्चालन भएका छन्। त्यसले हामीलाई हौसला थपेको छ। कोरोनाको भ्याक्सिनबिनै ओलम्पिक सञ्चालन गर्न सकिने पाठ हामीले सिकेका छौं, ओलम्पिकबारे आयोजित पत्रकार सम्मेलनमा अध्यक्ष बाचले भने। विश्वभर कोरोनाको त्रास बाँकी रहेकाले त्यसबाट बचेर सुरक्षित तरिकाले ओलम्पिक सम्पन्न गर्न आईओसी, जापान सरकार, आयोजक कमिटी र टोकियो महानगर तत्पर रहेको पनि बाचले बताए। आईओसीले टोकियो ओलम्पिकमा सहभागी सबै देशका खेलाडी, पदाधिकारी र अफिसियलले अनिवार्य रूपमा कोरोना परीक्षण गर्नुपर्ने नियम राखेको छ। कोरोना परीक्षणको नियम जापानी खेलाडीलाई पनि लागू हुनेछ। खेलाडीले प्रशिक्षण स्थलमा जाँदासमेत अनिवार्य परीक्षण गर्नु पर्नेछ। ओलम्पिक सफल रूपमा सम्पन्न गर्न जापानका नयाँ प्रधानमन्त्री योसिहिदे सुगा र आईओसी अध्यक्षबीच पनि छलफल भइसकेको छ। छलफलमा कोभिड१९ बाट बच्न र सबैखाले सावधानी अपनाएर ओलम्पिक सम्पन्न गर्न दुवै पक्ष सहमत भएका छन्। कोरोना महामारीका कारण यसअघि सन् २०२० को जुलाई २४ देखि अगस्ट ९ सम्मका लागि तय भएको ओलम्पिक एक वर्ष पर सारिएको थियो। आईओसी, जापान सरकार र आईओसीका सदस्य राष्ट्रको सामूहिक निर्णयमा ओलम्पिक सन् २०२१ को जुलाई २३ देखि अगस्ट ८ सम्म आयोजना गर्ने निर्णय गरेको थियो।"
सामरीले बगाउँदा दम्पतीको मृत्यु,मकवानपुर : मकवानपुर जिल्लामा खोलाले बगाउँदा आइतबार एक दम्पतीको मृत्यु भएको छ। मकवानपुरगढी गाउँपालिकामा सामरी खोलाले बगाउँदा पतिपत्नीको मृत्यु भएको हो। मकवानपुरगढी६ बाट वडा नं ३ तर्फ जाने क्रममा खोला तर्दा सोही ठाउँका ज्ञानबहादुर परियार र उनकी पत्नी तुलसाको बगेर मृत्यु भएको इलाका प्रहरी कार्यालय मकवानपुर गढीका प्रहरी नायब उपरीक्षक कृष्ण केसीले जानकारी दिए। उनीहरुलाई खोलाले बगाएर ६० फिट तलसम्म पुर्याएको थियो। यसअघि मकवानपुरका विभिन्न स्थानमा खोलामा शनिबार डुबेर तीन जनाको मृत्यु भएको थियो। केही दिनयता परेको अविरल वर्षाले मकवानपुरका विभिन्न खोलामा पानीको वहाब तीव्र छ।
गाउँका सिंहदरबार सदरमुकाममै,"ललितबहादुर बुढासुर्खेत, राजेन्द्र कार्कीजाजरकोट, टेकबहादुर शाहीडोल्पा : स्थानीय तहको निर्वाचन हुँदै गर्दा कर्णालीमा नारा लाग्यो, संघीयता भनेकै कर्णालीका लागि हो, अब आफ्नो शासन आफैं गर्छौं। काठमाडौंसँग सहज पहुँच नभएका कर्णालीवासीले पनि अपेक्षा गरे,अब सिंहदरबारमा केन्द्रित अधिकार आँगनमा आउने भयो, दैलोमै सबै सेवा पाउने भयौं। स्थानीय सरकार गठन भएको साढे तीन वर्ष बित्यो। यो अवधिमा न दुर्गमका नागरिकले सिंहदरबारको अनुभूति गरे न त नागरिकका अपेक्षालाई स्थानीय तहले पूरा गर्न सके। कर्णालीका अधिकांश स्थानीय तहले अहिले पनि जिल्ला सदरमुकामबाटै सेवा प्रवाह गरिरहेका छन्। गाउँमा स्थानीय तहका साइनबोर्ड मात्र टाँगिएका छन्। संघीयताको मर्मविपरित जनप्रतिनिधि र कर्मचारी सदरमुकामबाटै स्थानीय सरकार सञ्चालन गरिरहेका छन्। कर्णालीका हुम्ला, डोल्पा, मुगु र जाजरकोटका केही स्थानीय तहको काम सदरमुकामबाट हुन्छ। गाउँका खाली कार्यालयमा कार्यालय सहयोगी मात्रै छन्। स्थानीयले वडा कार्यालयको सेवा लिन र सामान्य सामान्य सिफारिस बनाउन जनप्रतिनिधि र कर्मचारी खोज्दै सदरमुकाम धाउनुपर्ने बाध्यता छ। सदरमुकाम पुग्न हप्तौं पैदल हिड्नुपर्छ। डोल्पाका शेफोक्सुण्डो, डोल्पोबुद्ध र काइके गाउँपालिकाको सबै काम सदरमुकाम दुनैबाट हुन्छ। यी स्थानीय तहका नागरिकले गाउँको सिंहदरबार खोक्रो नारा मात्रै भएको छ। जनप्रतिनिधि र कर्मचारी गाउँसभाको बेलामा मात्र गाउँ पुग्छन्। अरुबेला गाउँपालिका कार्यालय सुनसान हुन्छन्। गाउँपालिकाको केन्द्रमा कर्मचारी जान नसक्ने भएकाले दुनैमा कार्यालय खोलिएको शेफोक्सुण्डो गाउँपालिकाका अध्यक्ष टसीतुन्डुप गुरुङले बताए। हुम्लाका नाम्खा, अदानचुली र सर्केगाड गाउँपालिकाका कार्यालय सुनसान हुन्छन्। स्थानीयवासी जनप्रतिनिधि र कर्मचारी खोज्दै सदरमुकाम सिमकोट पुग्छन्। जनप्रतिनिधि र कर्मचारी गाउँसभामा मात्र गाउँ पुग्छन्। दुर्गमका कर्मचारी मात्र होइन, वडाध्यक्ष पनि सदरमुकाममै सम्पर्क कार्यालय खोलेर बसेका छन्। जाजरकोटको जुनीचाँदे गाउँपालिकले पनि सदरमुकाम खलंगामा सम्पर्क खोलेको छ। साढे तीन वर्षसम्म पनि गाउँपालिकाको सेवा सदरमुकाम केन्द्रित भएपछि स्थानीय निराश छन्। केन्द्र विवादले गाउँपालिकाको कार्यालय सदरमुकाममा अड्किएको छ। स्थानीय सर्पराज रावतले भने, गाउँपालिकाको सबै काम सदरमुकामबाटै हुन्छ, योजनाको सम्झौता र भुक्तानीका लागि दुईदिन हिँडेर सदरमुकाम धाउनुपर्ने बाध्यता छ। हामीले गाउँपालिकाबाटै सेवा कहिले पाउने, हाम्रा लागि त दुःख उस्तै छन्। यस्तै गुनासो छ डोल्पाका स्थानीय सोनामा क्याजेन गुरुङको। उनी भन्छन्, देशमा शासन व्यवस्था बदलियो, तर हाम्रा लागि केही सुविधा मिलेन। पहिले पनि पैदलै जान्थ्यौं, अहिले पनि हप्तौसम्म हिँडेर सेवा लिन दुनै जानुपर्छ। डोल्पाकै छार्काताङसोङ गाउँपालिकाका बमबहादुर बुढाले गाउँमा जनप्रतिनिधि र कर्मचारी नभेटिने गरेको बताए। माथिल्लो डोल्पामा रहेका स्थानीय तहका अधिकांश जनप्रतिनिधि सदरमुकाम दुनै र काठमाडौं बस्ने स्थानीयको भनाइ छ। कर्मचारी नहुँदा समस्या स्थानीय तहमा कर्मचारीको अभाव कायमै छ। दुर्गममा कर्मचारी बस्न नमान्दा कर्णालीका अधिकांश वडा सचिवविहीन छन्। एक जना सचिवले एक दर्जन वडाको काम गर्नुपर्ने बाध्यता छ। धेरै वडाको काम एक्लैले गर्नुपर्ने भएकाले वडा सचिवले सदरमुकाममा सम्पर्क कार्यालय खोल्ने गर्छन्। एक्लैले वडामा गएर सबैलाई सेवा दिन नसक्ने भएपछि स्थानीयलाई दुनै बोलाउने गरिएको डोल्पामा कार्यरत एक वडासचिवले बताए। स्थानीय तहमा वडासचिव नहुँदा पनि समस्या भयो, शेफोक्सुण्डो गाउँपालिकाका अध्यक्ष टसीटुण्डुप गुरुङले भने, वडा तहमा सेवा दिन सम्भव नै छैन, हामीले वडाबाटै सेवा दिने प्रयत्न गरेका छौं। कर्मचारी नभएर समस्या परेको हो। ११ वटै वडामा वर्षौदेखि एकजना सचिवले मात्र काम गरिरहेका त्रिपुरासुन्दरी नगरपालिकाले जनाएको छ। त्यस्तै काइके गाउँपालिकामा पनि एकजना सचिवले सात वटा वडाको काम गर्छन्। डोल्पाका ६५ वटा वडाको काम २९ जना वडासचिवले धानेका छन्। जाजरकोटमा पनि एक वडासचिवले धेरै वडाको काम गर्दै आएका छन्। दुर्गममा कर्मचारी बस्न नमान्दा वडाको सेवा प्रभावकारी हुन सकेको छैन। जनप्रतिनिधिले खोसे रोजगारी स्थानीय सरकार गठन भएपछि गाउँमा सडक निर्माण थालियो। सडक तथा अन्य आयोजनामा डोजर प्रयोग हुँदा स्थानीयले रोजगारी गुमाएका छन्। सुर्खेतको चौकुने गाउँपालिकाका धनबहादुर पुलामीले गाउँमा धेरैले रोजगारी पाउने अपेक्षा गरेका थिए। तर, कालापहाड (भारत)मा मजदुरी गरेर घर खर्च चलाउँदै आएका उनको त्यो अपेक्षा अधुरै छ। स्थानीयले सडकमा आफूहरूले काम गर्न पाउनुपर्ने माग गरेका थिए। तर, जनप्रतिनिधिले डोजर प्रयोग गरेपछि मजदुरीका लागि भारत छिर्ने घटेका छैनन्। अहिले गाउँमा निर्माण हुने सबै सडकमा डोजर प्रयोग गरिन्छ, मुगुको छायाँनाथ रारा नगरपालिकाका राजबहादुर नेपालीले भने, परिवार पाल्नकै लागि बाध्य भएर कालापहाड छिर्नुपर्छ। जनप्रतिनिधिले गाउँको रोजगारी खोसेका उनीजस्तै अन्य युवाको आरोप छ।"
भान्छेमा कोरोना पुष्टि भएपछि सेनापति थापा सेल्फक्वारेन्टाइनमा,काठमाडौं : नेपाली सेनाका प्रधानसेनापतिको निवासमा कार्यरत एक भान्छेमा कोरोना भाइरस (कोभिड१९) संक्रमण पुष्टि भएको छ। प्रधानसेनापति पूर्णचन्द्र थापाको निवासको मान्छामा कार्यरत एक कर्मचारीमा शनिबार कोरोना पुष्टि भएको हो। कर्मचारीमा कोरोना पुष्टि भएपछि प्रधानसेनापति थापा आइतबारदेखि सेल्फक्वारेन्टाइनमा बसेका हुन्। थापा स्वास्थ्य तथा जनसंख्या मन्त्रालयको निर्देशिका र मापदण्ड अनुसार नै स्वास्थ्य सजगता अपनाएर सेल्फक्वारेन्टाइनमा बसेको जंगी अड्डाले विज्ञप्तिमार्फत् जानकारी दिएको छ।
गर्भवतीको उद्धार,"ओखलढुंगाः अत्याधिक रक्तश्राव भएर ओखलढुंगामा उपचार संभव नभएपछि २९ हप्ताकी गर्भवतीको हेलिकोप्टरमार्फत उद्धार गरिएको छ । राष्ट्रपति महिला उत्थान कार्यक्रमअन्तर्गत सिद्धचरण नगरपालिका ५ की सुमिना शेर्पाका उद्धार गरिएको हो । ओखलढुंगा सामुदायिक अस्पतालमा उपचाररत शेर्पाको अत्याधिक रक्तश्राव हुने, हातगोडा सुन्निने भएपछि अस्पतालले काठमाडौं रेफर गरेको थियो । एम्बुलेन्समार्फत पठाउने अवस्था नरहेकाले थप उपचारका लागि हेलिकोप्टरमार्फत उद्धार गरिएको सहायक प्रमुख जिल्ला अधिकारी तुलसी भट्टराईले जानकारी दिए । शनिबार नै अस्पतालले रेफर गरे पनि हेलिकोप्टर उपलब्ध गराउन आवश्यक प्रक्रिया पुर्याउन समय लागेकाले आइतबार बिहान उद्धार गरिएको थियो । ती गर्भवतीको उद्धारका लागि सिद्धिचरण नगरपालिकाका र जिल्ला प्रशासन कार्यालयले पहल गरेका थिए । हेलिकोप्टरबाट बिरामीसँग एकजना कुरुवा पठाइएको स्थानीय गोपाल गिरीले बताए । यसरी राष्ट्रपति महिला उत्थान कार्यक्रमअन्र्तग गर्भवती उद्धार गरिएको यो दोस्रो पटक हो । यसअघि चम्पादेवीको फेदिगुठबाट एक सुत्केरीको उद्धार गरिएको थियो ।"
ब्याजमा १५ प्रतिशतसम्म छुट दिंदै सहकारी,"काठमाडौं : वैधानिक साहुकारीको आरोप खेप्दै आएका सहकारी कोरोना भाइरस (कोभिड १९) का संकटमा उदार देखिएका छन्। तिर्नुपर्नै ब्याजको १५ प्रतिशतसम्म छुट दिएर सदस्यलाई सहुलियत दिएका छन्। यसका साथै ७० दिनसम्म बिना ब्याजमा १५ हजारसम्म ऋण दिनुका साथै सिंगल डिजिटमै ऋण दिएर सदस्यलाई व्यवसायिक बनाउन लागिपरेका छन्। चन्द्रागिरी बचत तथा ऋण सहकारी संस्थाका अध्यक्ष शिवशंकर मानन्धरले असार मसान्तसम्म ऋण तिर्ने सदस्यलाई ब्याजमा लाग्ने रकमो १५ प्रतिशत छुट दिएको बताए। यस अवधिमा कसैलाई जरिवाना लिएका छैनौं, उनले भने, सावाँमा छुट दिन नसकिए पनि ऋण तिर्नेलाई ब्याजमा छुट दिएका छौं। सदस्यलाई २८ लाख ब्याज छुट दिएको उनले जानकारी दिए। चन्द्रागिरीका १३ हजार सदस्य छन्। त्यसमध्ये ऋण लिनेको संख्या दुई चार सय ८८ छन्। पोखराको रोयल बचत तथा ऋण सहकारी संस्थाका प्रमुख कार्यकारी अधिकृत भीम गुरुङले कोरोनाको संकटमा कुनै पनि ऋणी सदस्यबाट हर्जनावापतको रकम नलिइएको बताए। असार मसान्तसम्म ब्याज तिर्ने सदस्यलाई १० प्रतिशतसम्म ब्याज छुट दिएका छौं, उनले भने। एक हजार १० जनालाई ६३ लाख ४३ हजार रुपैयाँ छुट दिएको गुरुङले बताए। रोयलका ७ हजार पाँच सय जना सदस्य छन्। त्यसमध्ये ऋण लिएका एक हजार ३० मध्ये २० जनाले ब्याज तिर्न नसकेका कारण छुट नपाएको उनको भनाइ छ। विन्धवासिनी बचत तथा सहकारी संस्थाका म्यानेजर केबी लामाले सदस्यको आर्थिक हैसियत हेरी ५ प्रतिशतदेखि १५ प्रतिशतसम्म ब्याज छुट दिएको बताए। संस्थाका ३७ हजार ८४१ सदस्य छन्। त्यसमध्ये ऋण लिनेको संख्या ११ हजार छ। गत आर्थिक वर्षसम्म ऋण तिर्ने सदस्यलाई १ करोड २३ लाख ५५ हजार रुपैयाँ व्याज छुट दिइएको म्यानजर लामाले बताए। ब्याज नतिर्ने १५ जना बढी छन्, उनले भने,उनीहरुले ब्याज छुट पाएनन्। बिन्धवासिनीले अति समस्यामा परेका सदस्यलाई २५ हजारसम्म दश प्रतिशतमा कोभिड १९ सहुलियत ऋण प्रदान गरेको छ। खान, बस्न समस्यामा परेका ३० जनाले यस्तो ऋण पाएका छन्। चन्द्रागिरीले दैनिक ज्यालादारी गर्ने सदस्यलाई निर्ब्याजै १५ हजार ऋण दिएको छ। ७५ दिनसम्मका सदस्यले निःशुल्करुपमा यस्तो ऋण चलाउन पाउँछन्। मजदुर लक्षित गरी ल्याइएको यस्तो प्रावधानबाट एकसय बढीले सेवा पाएको सिइओ श्रेष्ठले बताए। सेवाशुल्क नलिइ ऋण प्रदान गर्ने गरिएको संस्थाले जनाएको छ। चन्द्रागिरीले हायर पर्चेज, साना व्यवसाय, खुल्ला पसल, कृषि जन्य व्यवसाय, टनेल खेती, पशुपन्क्षी, सेवामुलक क्षेत्र, घरनिर्माणमा ऋण गएको जनाएको छ। पुँजीकोषको १० प्रतिशतसम्म ऋण दिंदा पनि डेढ करोडसम्म ऋण लैजान सक्ने उनले बताए। बाग्लुङको सिवाईसी बचत तथा ऋण सहकारी संस्थाले पनि सदस्यलाई ब्याज छुट दिएर राहत दिएको छ। ११ हजार ३ सय सदस्यमध्ये करिब ५ हजार सदस्यले ऋण लिएका छन्। अध्यक्ष चण्डिप्रसाद शर्मा ढकालका अनुसार असारसम्म ऋणी सदस्यलाई तिर्नुपर्ने ब्याजमा दश प्रतिशत छुट दिइएको बताए। असारसम्म २७ लाख ब्याजमा छुट दिइएको उनको भनाइ छ। संस्थाले कोभिड प्रभावित सदस्यलाई १० प्रतिशतमा १५ हजार रुपैयाँ ऋण दिने गरेको छ। महामारी यता हर्जनामा समेत छुट दिएको उनले बताए। सिंगल डिजिटमै ऋण कतिपय सहकारीले सिंगल डिजिटमै ऋण दिन थालेका छन्। सरकारले कार्तिक १५ गतेदेखि कर्जा प्रवाह गर्दा १४७५ प्रतिशतभन्दा बढी ब्याज लिन नपाइने व्यवस्था गरेको छ। कोरोना भाइरस(कोभिड १९) का समयमा चन्द्रागिरी, रोयलले ९९९ प्रतिशतमा कर्जा प्रवाह गरिरहेका छन्। कोरोनाबाट प्रभावित सदस्यहरुलाई व्यवसाय प्रवर्द्धन गर्नको लागि साउनदेखि १० लाखदेखि तीस लाख रुपैयाँसम्म ऋण दिन सुरु गरेका सहकारीहरुले बताएका छन्। व्यवसाय प्रवर्द्धन गर्नका लागि रोयलले १० करोडको कोष खडा गरेको छ। अहिलेसम्म २१ जनाले ६४ लाख ऋण लिइसकेका छन्। सदस्यले यस्तो कर्जा न्यूनतम एक लाखदेखि १० लाखसम्म पाउँछन्। यसका लागि पूरानै धितोको आधारमा तर कोभिडले असर गरेको हुनुपर्ने लगायतका प्रावधान राखिएको छ। चन्द्रागिरी सहकारीका प्रमुख कार्यकारी अधिकृत कृष्णकुमार श्रेष्ठले कोभिडबाट प्रभावित अर्थतन्त्र उकास्न गत साउनदेखि ९९९ प्रतिशतमा उद्यमी पुर्नकर्जा सुरु गरिएको बताउँछन्। साउन यता १३ जनाले कर्जा लिएका छन्, उनलै भने,सचेतना बढेको छ। यस्तो प्रकृतिको ऋण लिने क्रम सुरु भएको छ। चन्द्रगिरीले सदस्यलाई १३ प्रतिशतमा कर्जा प्रदान गर्दै आएको छ। सिइओ श्रेष्ठका अनुसार पुर्नकर्जा लिने सदस्यले व्यवसायिक काम देखाउनै पर्छ। पहिलो त व्यवसाय दर्ता प्रमाणपत्र दर्ता चाहियो, उनले भने, 'दर्ता नभए पनि फोटो व्यवसायको हिसाब किताबको विवरण चाहियो। पैसाको दुरुपयोग नहोस् भनेर यस्तो प्रावधान राखिएको उनको भनाइ छ। बिन्दवासिनीले १० प्रतिशतमै कृषि कार्यक्रम र व्यावसाय पुर्नस्थापना ऋण दिन सुरु गरेको छ। लामाका अनुसार व्यवसाय पुर्नस्थापना ऋण विगतको ऋणको २० प्रतिशत पाउने प्रावधान छ। बिन्दवासिनीले १३५० प्रतिशतमा ऋण प्रवाह गर्दै आएको छ। सिवाईसीले महामारीबाट थलिएको व्यवसाय पुर्नस्पथापन गरी आयआर्जनमा जोड्न सहुलियत ऋण दिन सुरु गरेको छ। अध्यक्ष ढकालका अनुसार १० प्रतिशतमा पाइने व्यवसाय निरन्तरता कर्जा ५ लाखसम्म लिन पाइने व्यवस्था छ। यस्का लागि एक करोड ५० लाखसम्म कोषको व्यवस्था गरिएको छ। हालसम्म १५ जनाले लगेका छन्। चन्द्रागिरी, रोयल, बिन्दबासिनी र सिवाइसी मात्र होइन धेरै सहकारीले सदस्यलाई हर्जना मिनाह, ब्याजमा १५ प्रतिशतसम्म छुट, सहुलियत कर्जा प्रदान गर्दै आएको राष्ट्रिय सहकारी महासंघका अध्यक्ष मिनराज कँडेल बताउँछन्। धेरै सहकारीले ब्याज छुट दिइरहेका छन्, उनले भने, अर्थतन्त्र धराशायी भएको बेला ब्याज छुट, बिमा तथा अन्य सेवाले सदस्यलाई ठूलो राहत मिलेको छ। सहकारी विभागले सहकारीलाई कोरोना भाइरस(कोभिड १९) को संकटका बेला ऋण तिर्न ताकेता नगर्न पुससम्म भाखा सार्न, ब्याज नलिन परिपत्र जारी गरेको छ। अध्यक्ष कँडेलले तत्काल ऋण तिर्न नसक्ने सदस्यलाई समेत सहकारीले भाखा सारेर, त्यस अवधिको ब्याज नलिएर राहत दिएको बताए।"
आर्थिक पुनरुत्थान र निजी क्षेत्र,"नेपाल उद्योग वाणिज्य महासंघ अन्ततः चुनावी साधारणसभामा होमिएको छ। मंसिर ११ र १२ गते साधारणसभाको मिति तोकेपछि महासंघमा चुनावी सरगर्मी पुनः सुरु भएको हो। तर कैयौं उद्योगीव्यवसायी भने साधारणसभा चुनावी हानथापको केन्द्र बनाउने कि कोभिडसँगैको आर्थिक संकटले हतास भएका उद्यमी व्यवसायीलाई एकताबद्ध बनाएर पुनर्उत्थानको मार्गचित्र अघि सार्ने भन्ने प्रश्न गर्न थालेका छन्। यस्तो प्रश्न धेरै जायज छ भन्ने बुझ्न केही यथार्थ नियालौं। ठप्प भएको ६ महिनापछि हवाई सेवा पुनः सुचारु गर्नु एक दिनअघि असोज ४ गते आइतबारको एक अन्तरक्रियामा पर्यटन तथा नागरिक उड्ययनमन्त्री योगेश भट्टराईसामु हवाई उद्यमीले सुनाएको गुनासो दर्दनाक थियो। श्री एयरलाइन्सका प्रमुख सुधिर मित्तलले मन्त्रीसामु भने हामी राहत भन्दै अनुदान माग्दैनौं। बजेटमा ल्यान्डिङ, पार्किङ शुल्कमा छुट दिने भनियो तर अहिलेसम्म केही भएन। यस्तो सामान्य राहतका लागि पनि वायु सेवा सञ्चालकहरू सरकारसँग एकोहोरो गुनासो गरिरहेका थिए। त्यसको केही दिनअघि वायु सेवा सुचारु गराउन सरकारसँग वायु सेवा सञ्चालक संघ एक्लै संघर्ष गरिरहेको थियो। निजी क्षेत्रका छाता संगठन कता थियो उनीहरूले पत्तै पाएनन्। यस्तो समस्या हवाई उद्यमीको मात्र थिएन। अनुभवी पर्यटन व्यवसायी योगेन्द्र शाक्यले व्यावसायिक संस्थाहरूको न्यूनतम एकता नहुँदा संकटबाट उकास्न सरकार पनि अल्मलियो र त्यसको मार अन्ततः व्यावसायिक क्षेत्रले खेप्नुपरेको बताए। अति प्रभावित मानिएको पर्यटन तथा होटल उद्यमीहरूका श्रमिकलाई तलब खुवाउन सरकारले पुनस्र्थापना कोष कार्यान्वयनमा समेत समस्या व्यहोर्नुपरेपछि पर्यटन व्यवसायीहरू अलिबढी नै हतास देखिए। अहिले उनीहरू त्यही कोषले व्यहोर्ने पुनर्कजा रकमका लागि बैंकमा धाइरहेका छन्। त्यसको प्रक्रिया अझै सहज भएको छैन। अन्य साना तथा मझौला उद्यमीको दुःखान्त आफ्नो ठाउँमा छँदै छ। यसरी कोभिड १९ ले सृजना गरेको स्वास्थ्य संकटसँग खप्टिएर आएको विस्मयकारी आर्थिक संकटबाट थला परेको निजी क्षेत्रले कसरी नेतृत्वविहिन अवस्थामा गुज्रनुपर्यो भन्ने बुझ्न यो एउटा सानो उदाहरण मात्रै हो। बलियो मानिएको निजी क्षेत्र कसरी एकाएक नेतृत्वविहीन जस्तै अवस्थामा देखियो भन्ने कुरालाई कोभिड महामारी सुरु हुँदै गर्दाको अवस्थातिर फर्केर मूल्यांकन गर्नु उपयुक्त हुने छ। फागुनको पहिलो हप्ताबाटै कोभिडले ल्याउने सम्भावित संकटको लेखाजोखा सुरु भइरहेको थियो। तर त्यति नै बेला निजी क्षेत्रको देशभर संगठन भएको नेपाल उद्योग वाणिज्य महासंघ भने स्वाभाविक प्रतिस्पर्धाभन्दा पनि कसलाई भविष्यको अध्यक्ष बनाउने वा नेतृत्वमा आउन नदिने भन्ने खेलमा लागिरहेको थियो। अवस्था कतिसम्म बिग्रियो भने महासंघमा स्वतः अध्यक्षका उम्मेदवार आफैं एक पक्षको उम्मेदवारी घोषणासभामा पुगे। यसरी भावी अध्यक्षले नै आन्तरिक राजनीतिलाई गिजोलेर महासंघको छविलाई थप धुमिल पारिदिए। यसले महासंघभित्रको राजनीतिक जोडघटाउमा कसैलाई फाइदा पुग्यो होला तर समग्र निजी क्षेत्रको साख भने कमजोर हुँदै गयो। कमजोर हुँदै गएको साख जोगाउने र कोभिड संकट चर्किएमा कसरी सामना गर्ने भन्नेमा केन्द्रित हुन छाडेर गुटबन्दी प्रोत्साहन गर्न पुगेका समूहले महासंघको पनि आसन्न साधारणसभामा पनि त्यही प्रवृत्ति नदोहोर्याउलान् भन्न सकिन्न। तर सात महिनाको यो महासंकटबाट पनि पाठ नसिकेर महासंघको नेतृत्वले फेरि गुट र फुटलाई मलजल गर्ने गल्ती गर्यो भने त्यसको परिणाम क्षम्य नहुन सक्छ। किनभने सन् ९० को उदारीकरणसँगै सरकारसँग साझेदार हौं भनेर अघि बढेको निजी क्षेत्रले महासंघको गुटबन्दीबाट विभाजन मात्र भोगेन; निजी क्षेत्रलाई प्रतिनिधित्व गर्छौं भनेको छाता संस्थाको भूमिकामाथि नै पटकपटक प्रश्न उठिसकेको छ। निजी क्षेत्र नै नेतृत्वविहीनको अवस्थामा पुग्ने गरी महासंघले कसरी छाता संस्थाको भूमिका झन्डै गुमाउने अवस्थामा पुग्यो भन्ने बुझ्न कोभिडले सिर्जना गरेको व्यावसायिक संकटलाई पुनः गहिरोसँग नियालौं। संकटले नै नेतृत्व जन्माउँछ र परीक्षण पनि गर्छ। यो शाश्वत तथ्य हो। यो तथ्यसँग जोडेर हेर्दा पछिल्ला सात महिनामा महासंघको वर्तमान र भावी नेतृत्वको परीक्षण भइसकेको छ। फागुनको अन्तिम सातातिर नै कोभिडले विश्वभर र छिमकी दक्षिण एसियासहित नेपालमा समेत यात्रा प्रतिबन्धहरू कडा हुँदै गए। चैतको दोस्रो साता लाग्दानलाग्दै पूर्ण लकडाउनको अवस्था सृजना भयो। यो अत्यासलाग्दो संकट थेग्न सबैले एकताबद्ध प्रयास थाले। दक्षिण एसियाकै नेपालभन्दा सानो देश भुटानको उदाहरण हेरौं। चैतको मध्यमा भुटान चेम्बर अफ कमर्स एन्ड इन्डस्ट्रिजका अध्यक्षले निजी क्षेत्रको सामूहिक बैठक बोलायो। त्यो बैठकले कोभिडले सृजना गर्न सक्ने स्वास्थ्य तथा आर्थिक संकट सामना गर्न प्राइभेट सेक्टर टास्क फोर्स बनायो। यसको काम स्पष्ट तोकियो। पहिलो कोभिडले सृजना गर्ने संकट सामना गर्न निजी क्षेत्र आफैं कसरी तयार हुने र सम्भावित चुनौती थेग्न सरकारसँग कसरी सँगसँगै अघि बढ्ने भन्ने रणनीति तयार गर्न भनियो। यसरी समयमै पहिले आफैं तयारी अवस्थामा रहने र सरकारसँग मिलेर संकट सामना गर्ने रणनीति पनि बनाउने कामले आपसमा बलियो समन्वय हुन पुग्यो। एकताबद्ध प्रयासको परिणाम पनि उत्साहलाग्दो नै भयो। किनकि तुलनात्मक रूपमा भुटानले कोभिड संक्रमणलाई नियन्त्रणमा राख्दै पर्यटन र अन्य व्यवसाय छिटो खुला गर्दै अर्थतन्त्र चलायमान बनाउन पुग्यो। यता त्यो समयमा नेपालमा भने कोभिड नियन्त्रणका कुरा छाडौं, अर्थतन्त्रमा देखिन थालेका कुनै संकटमा समाधानमा जिम्मेवारी लिन सामूहिकता देखाउन नेतृत्व लिने न्यूनतम दायित्वबाट समेत महासंघ पन्छिन पुग्यो। समाधानको क्षमता देखाउने कुरा त निकै परको भयो। त्यसको सट्टामा महासंघबाट अलग्गिएर बनेको परिसंघले तयार पारेको प्रतिवेदन लिएर मुख्य सचिवदेखि ऊर्जामन्त्रीसम्मलाई भेट्न परिसंघकै समन्वयमा महासंघ नेतृत्व हिँड्यो। यसले महासंघलाई सरकारको अगाडि इज्जत जोगाउन सहज भयो तर महासंघलाई छाता संगठन मानेर देशभरि छरिएका सानादेखि मझौला उद्यमीको आवाज भने सरकारसम्म पुग्नै सकेन। किनकि परिसंघले तयार पारेको प्रतिवेदन उसकै प्रकृतिअनुसार ठूला उद्योगकेन्द्रित हुनु स्वाभाविक थियो। यसको परिणाम अहिले देखिँदै छ। संकटबाट सबैभन्दा ६० प्रतिशतभन्दा बढी साना तथा मझौला उद्योगहरू बन्द भइसकेका छन्। नेपाल कोभिडले पारेको असरसम्बन्धी राष्ट्रबैंकले गरेको अध्ययनले उद्योग तथा व्यवसायीहरूले अब थप लकडाउन थेग्न नसक्ने भन्यो। तर महासंघले यस्तो अत्यासलाग्दो संकटबाट जोगाउने राहत तथा पुनस्र्थापनाको प्रभावकारी कार्यक्रममा ध्यानै दिन सकेन। तथ्यांक हेर्ने हो भने औद्योगिक व्यवसाय ऐन २०७३ ले १० करोड रुपैयाँसम्म स्थिर पुँजी भएको उद्योगलाई साना उद्योग मानेको छ। उद्योग विभागका अनुसार देशभर ९० अर्ब ४३ करोड कुल पुँजीमा पाँच हजार दुई सय पाँचवटा साना उद्योग सञ्चालनमा थिए। अर्कातर्फ प्रधानमन्त्रीलाई नै मुख्य अतिथि बनाएर लकडाउनकै समयमा नेपाल उद्योग परिसंघले भर्चुअल साधारणसभा गर्न पुग्यो। परिसंघको स्पष्ट सन्देश देखिन्थ्यो रोगले भन्दा भोकले मर्ने अवस्थामा व्यावसायिक जगत्ले विकल्प देखाउनुपर्छ। काम रोकेर हैन सावधानी अपनाउँदै उद्योग सञ्चालन गर्न ढिला भइसकेको छ। त्यो भर्चुअल बहसले लकडाउन खुकुलो बनाउन सरकारमाथि परोक्ष दबाब नै सृजना गर्यो। तर महासंघ भने चुनावी जोडघटाउ हेर्दै साधारणसभा गर्नेनगर्ने बहसमै रुमल्लिन पुग्यो। त्यसैले कोभिडले सृजना गरेको विस्मयकारी आर्थिक तथा व्यावसायिक संकटले महासंघको वर्तमान र तोकिएको भावी नेतृत्वमाथि गम्भीर प्रश्न खडा गरेको छ। यस्ता प्रश्नले मंसिरको चिसोमा हुन लागेको महासंघको साधारणसभामा नेतृत्वको पसिना छुटाउन सक्छ। त्यतिबेला असिनपसिन भएको नेतृत्वले गुटबन्दी प्रश्रय गर्ने कि महासंघलाई निजी क्षेत्रको नेतृत्वदायी संस्था बनाउने भन्ने जवाफ दिनुपर्ने छ। त्यति मात्र होइन, संकटबाट जोगाउने उपायमा काम गर्ने समयमा महासंघ नेतृत्व चुकिसक्यो। अब पुनरुत्थानमा पनि महासंघले नेतृत्व लिन सकेन भने यसले आफ्नो अस्तित्व गुमाउने खतरा हुन्छ। त्यसैले महासंघको अबको नेतृत्व गुटफुट प्रश्रय गर्नेभन्दा सबैलाई समेट्न सक्ने र व्यावसायिक क्षमता प्रमाणित भएको हुनुपर्छ। विधानका व्यवस्था र गुटबन्दीभन्दा महामन्दीले सृजना गरेको संकट समाधान गर्ने दायित्व अहिलेको प्राथमिकता हो।"
शक्तिको द्वन्द्वमा संघीयता,"स्थानीय स्वायत्तता र राष्ट्रिय एकता संघीयताको मूल मन्त्र हो भने स्वशासन र साझा शासन यसको सूत्र संघीयता राजनीतिक शक्ति बाँडफाँट गर्ने विशेष व्यवस्था हो। स्थानीय स्वायत्तता, राष्ट्रियता र पहिचानको बहसले निक्षेपण क्रान्ति (डिभोल्युसन रिभोल्युसन) को विचारधारा विकास हुँदै गयो। यही वैचारिक आन्दोलनले संघीयताको जन्म भएको मानिन्छ। केन्द्रीय सरकारमा भन्दा जनताको भावनात्मक लगाव स्थानीय सरकारसंँग हुन्छ किनकि यसले जीउ, धन र व्यक्तिगत स्वतन्त्रताको रक्षा गर्छ भन्ने मान्यता छ। लोकतान्त्रिक सहभागिता स्थानीय स्तरमा प्रभावकारी हुन सक्छ र जाति, जनजाति, धार्मिक र सांस्कृतिक एकरूपता सानो क्षेत्रमा मात्र हुन सक्छ। यी दुई पक्ष नै संघीयताका लागि बलिया आधार हुन्। नेपालले पनि संघीय राज्यप्रणाली अवलम्बन गरेको पाँच वर्ष व्यतीत हुन लागेको छ भने संघीय एकाइहरू प्रदेश र स्थानीय तहको निर्वाचन भएको पनि तीन वर्ष पूरा भएको छ। यसको अभ्यास गरेको छोटो अवधिमा तीन तहका सरकारहरूबीच सहकार्य, समन्वय र सहकारिताको जग बसाल्नुपर्नेमा एकअर्काको प्रतिद्वन्द्वका रूपमा प्रस्तुत हुने क्रम बढ्दै गएको छ। आधुनिक नेपाल निर्माण भएको अढाइ सय वर्षसम्म एकात्मक राज्य प्रणालीमा रहेको नेपालका लागि जटिल प्रक्रिया र सञ्जालीकृत शासनमा काम गर्नुपर्ने यो व्यवस्था चुनौतीपूर्ण हुने नै भयो। त्यसमाथि विभिन्न तहका सरकारमा यसको अवधारणा, मोडालिटी र हाम्रो संविधानिक व्यवस्थाका अक्षर तथा भावनाबारेमा अस्पष्टता देखिनुले द्वन्द्व बढ्दै गएको स्थिति छ। केन्द्रले प्रदेश र स्थानीय तहलाई अधीनस्थ एकाइ (सब्सिडायरी युनिट) को रूपमा व्यवहार गर्नु र अन्य तहका सरकारले राष्ट्रबाहिरको छुट्टै टापु (आइसोलेटेड आइल्यान्ड) का रूपमा प्रस्तुत हुन खोज्नुले संघीयताको सुखद भविष्य देखाउँदैन। केही दिनदेखि छापा र अन्य माध्यमबाट प्रदेशको क्षेत्राधिकारमाथि केन्द्रले हस्तक्षेप गरेको समाचार सार्वजनिक भइरहेका छन्। अहिले विवादका मुख्य विषय हुन् केन्द्रीय राजधानी काठमाडौं उपत्यकाको सुरक्षा केन्द्रीय सरकारले हेर्ने गरी मसौदा गरिएको विधेयक र केन्द्रबाट समायोजन भएका कर्मचारीको ऐनविपरीत केन्द्रबाट गरिएका सरुवा। यी दुई विषयबाहेक क्षेत्राधिकारको प्रश्नमा प्रदेश २ ले सागरनाथ वन परियोजनाबारे संवैधानिक इजलासमा रिट हालेकोमा अदालतबाट प्रदेशका पक्षमा फैसला भएको छ। अहिलेका यी दुई विवादमा केन्द्र र प्रदेश कसको कमजोरी छ ? स्वतन्त्र विश्लेषण हुन आवश्यक छ। केन्द्रीय राजधानीको सुरक्षा व्यवस्थाको क्षेत्राधिकार सम्बन्धमा संविधानको धारा १६२ मा उल्लेख भएको प्रदेशको कार्यकारिणी अधिकार, अनुसूची ६, ७ र ९ को व्यवस्थाको अतिरिक्त धारा २६८ को नेपाल प्रहरी, सशस्त्र प्रहरी र राष्ट्रिय अनुसन्धानसम्बन्धी प्रावधानको अध्ययन गर्नुपर्ने हुन्छ। धारा १६२ मा प्रदेशको कार्यकारिणी अधिकार अनुसूची ६, ७ र ९ बमोजिम हुनेछ भन्ने प्रावधान रहेको देखिन्छ। अनुसूची ६ मा प्रदेश प्रहरी प्रशासन र शान्तिसुरक्षाको अधिकार स्पष्टरूपमा प्रदेशको हुने उल्लेख भएको देखिन्छ। संविधानले केन्द्रशासित प्रदेशको व्यवस्था नगरेको सन्दर्भमा प्रदेशले यो अधिकार दाबी गर्नु संविधानअनुकूल नै छ। यस्तो व्यवस्था हुँदाहँुदै संघले आफ्नो अधिकार हुने गरी विधेयक के आधारमा तर्जुमा गरेको होला ? यसमा संविधानकै केही द्विअर्थी प्रावधानले खेल्ने ठाउँ दिएको देखिन्छ। अनुसूची ५ मा संघको अधिकार क्षेत्रभित्र शान्तिसुरक्षा उल्लेख हुनु र अनुसूची ७ को संघ र प्रदेशको साझा अधिकारको सूचीमा शान्तिसुरक्षाको व्यवस्था उल्लेख हुनुले संघले यस्तो विधेयक तर्जुमा गरेको हुनुपर्छ। संविधानको समग्र प्रावधानको अदालतबाट अन्यथा व्याख्या नभएसम्म यो अधिकार प्रदेशकै हुने स्पष्ट देखिन्छ। केन्द्रबाट समायोजन भएका कर्मचारीको सरुवा सम्बन्धमा भने संघीय सरकारले कानुनी व्यवस्था नगरी सरुवा गर्नु विधिसम्मत देखिँदैन। ऐनविपरीत नेपाल सरकारले नीतिगत निर्णय गर्दै जाने हो भने यसले कानुनी शासनको मर्म मर्दै जान्छ। कर्मचारी समायोजनसम्बन्धी ऐन निर्माण गर्दादेखि नै अव्यावहारिक नीति अवलम्बन गर्न खोजियो, जसको असर सार्वजनिक प्रशासन क्षेत्रमा पछिसम्म पर्ने छ। संघमा कार्यरत कर्मचारी तत्कालीन सेवासम्बन्धी ऐनको व्यवस्थाअन्तर्गत प्रवेश गरेका हुन्। नेपाल सरकार र ती कर्मचारीबीच त्यो ऐनअन्तर्गत वृत्ति विकास र अन्य सुविधा दिने गरी भएको एक प्रकारको करारका रूपमा यसलाई लिनुपर्छ। यसविपरीत हुने गरी पेस भएको समायोजन ऐनको विधेयकमाथि व्यापक छलफल भई कर्मचारीलाई मर्का नपर्ने गरी कर्मचारी समायोजन ऐन २०७४ जारी भएको थियो। यसमा सरुवा र वृत्ति विकासका प्रावधान समेटिएका थिए। यो ऐन कार्यान्वयन भएको भए अहिलेको जस्तो समस्या सिर्जना हुने थिएन। तर हाम्रो प्रशासनिक क्षेत्रको विडम्बना नै के छ भने नेतृत्व परिवर्तन हुनासाथ नीतिमा व्यापक परिवर्तन गरिन्छ; जसले नीतिगत अस्थिरताका दुष्परिणाम भोग्नुपर्ने हुन्छ। केही स्थानीय तहमा कानुनबमोजिमको केन्द्रीय तहको निर्णय पनि कार्यान्वयन नगर्ने र स्वायत्ताको गलत व्याख्या गर्दै आफ्नो स्वार्थअनुकूल काम गर्ने प्रवृत्ति बढ्दै गएको देखिन्छ। मन्त्रालयको प्रशासनिक नेतृत्व परिवर्तन भयो र समायोजन ऐनलाई अध्यादेशद्वारा विस्थापित गरी केही कठोर प्रावधान राखियो। समायोजन भएपछि सदाका लागि हुने गरी उनीहरूलाई सरुवा गर्ने प्रावधान हटाइयो। समस्या यहींबाट सुरु भएको देखिन्छ। पछि समायोजन गर्दा सबैभन्दा कनिष्ठ कर्मचारी प्रदेश र स्थानीय तहमा पर्न गए। यसबाट शाखा अधिकृतमा त्यही वर्ष लोकसेवा आयोगबाट सिफारिस भएकाहरू मात्र बलिको बोको हुन पुगे। एउटा ऐनको प्रावधानअन्तर्गत प्रवेश गर्नेलाई अन्यत्र समायोजन गर्नु र सरुवाको प्रावधान नै नराख्नु अन्यायपूर्ण थियो। हाल सम्बन्धित मन्त्रालयमा राजनीतिक र प्रशासनिक नेतृत्व फेरिएकाले यी अन्याय भएकालाई केही न्याय दिन खोजिएको देखिन्छ, जुन उपयुक्त मान्न सकिए पनि प्रक्रिया भने गलत देखियो। यसरी सरुवा गर्न अहिल्यै आवश्यक थियो भने अध्यादेश जारी गरेर सरुवा गर्ने प्रावधान राख्नुपथ्र्यो। जहाँसम्म यसमा प्रदेशलाई बाइपास गरियो भन्ने प्रश्न छ; यसमा भने संविधानको फरकफरक प्रावधानले अन्योल सिर्जना गरिदिएको छ। संविधानको धारा २२७ मा गाउँपालिका र नगरपालिकाका कर्मचारी र कार्यालयसम्बन्धी अन्य व्यवस्था प्रदेश कानुनबमोजिम हुनेछ भन्ने व्यवस्था देखिन्छ भने धारा २८५ मा प्रदेश मन्त्रिपरिषद्, गाउंँ कार्यपालिका र नगर कार्यपालिकाले आफ्नो प्रशासन सञ्चालन गर्न आवश्यकताअनुसार कानुनबमोजिम विभिन्न सरकारी सेवाको गठन र सञ्चालन गर्न सक्नेछन् भन्ने प्रावधान रहेको देखिन्छ। अनुसूची ८ को स्थानीय तहको अधिकारको सूचीमा स्थानीय सेवाको व्यवस्थापन गर्ने विषय स्पष्ट उल्लेख हुनुले स्थानीय तहको कर्मचारी व्यवस्थापनमा प्रदेश सरकारको भूमिका नरहने स्पष्ट नै छ। तीनै तहका सरकारलाई आफ्ना प्रशासनिक व्यवस्थापनको स्वायत्तता रहने संवैधानिक प्रावधान छ। तीनै तहका सरकार व्यवस्थाका साझेदार नभई एकअर्काका प्रतिस्पर्धीका रूपमा प्रस्तुत हुने क्रम बढ्नु शुभसंकेत पक्कै होइन। यो स्थिति सिर्जना हुनुका केही सैद्धान्तिक र संवैधानिक प्रावधान कारकका रूपमा देखिएका छन्। संघीयता शक्तिको बाँडफाँटसँग सम्बन्धित छ। इलिजावेथ प्राइस फोलेले संघीयता राज्यको अधिकारसँग सम्बन्धित छैन, यो व्यक्तिगत स्वतन्त्रता रक्षाका लागि शक्तिको विभाजनसँग सरोकार राख्छ भनेका छन्। संयुक्त राज्य अमेरिकाको संविधानका मसौदाकारमध्येका एक अलेक्जेन्डर ह्यामिल्टनले लेखेका थिए, संघीयता लोकतन्त्रको उत्तम लगाम हो, यसले केन्द्रीय सरकारलाई सीमित शक्ति दिन्छ, जसबाट बहुमतको असीम शक्तिलाई रोक्छ। यसबाट संघीयताको मूल मर्म नै केन्द्रीय वा संघीय सरकारको शक्ति कम गराउने हो भन्ने बुझ्नुपर्छ। जहाँ शक्तिको कुरा हुन्छ, त्यहाँ द्वन्द्व हुन्छ किनकि शक्ति सजिलोसँग कसैले छाड्न चाहँदैनन्। त्यसैले संघीय राजनीति सामान्य सहमतिमा आधारित हुनुपर्छ भन्ने गरिन्छ। नेपालका लागि एक त संघीयताको दर्शन नै नयाँ छ। दोस्रो सयौं वर्षदेखिको एकात्मक शासन प्रणालीमा अभ्यस्त नेतृत्व वर्गको केन्द्रीकृत मानसिकताले शक्ति कमजोर भएको स्वीकार्न सक्दैन। त्यसैले प्रदेश र स्थानीय तहमा गइसकेका संस्था पुनः संघमातहत ल्याउने तथा अधिकार फेरि आफैंमा खिच्ने काम भइरहेको देखिन्छ। संघको इम्पायर बिल्डिङ गर्न संघमातहतका संगठन विस्तार क्रमशः हुँंदै गएको देखिन्छ। शक्तिको अन्तर नै द्वन्द्वको कारण हो र द्वन्द्वले मानिसलाई शक्तिको अन्तरबारे सम्पूर्ण रूपमा सचेत गराउँछ पिटर कोलम्यानले आफ्नो किताब मेकिङ कन्फ्लिक्ट वर्क मा व्यक्त गरेका यी भनाइ यहाँं सान्दर्भिक छन्। प्रदेश र स्थानीय सरकारले शक्तिको ठूलो अन्तर बुझ्न थाल्दा विवाद बढ्न गएको देखिन्छ। यसको अतिरिक्त केन्द्रले मार्गदर्शक कानुन निर्माणमा गरेको अति विलम्बले प्रदेश र स्थानीय तहका प्रशासनिक व्यवस्था लथालिंग भएको स्थिति छ। संघीय निजामती सेवा ऐनलगायत अन्य सेवा सर्तसम्बन्धी कानुन जारी भएपछि मात्र प्रदेश र स्थानीय तहले आफ्नो सार्वजनिक सेवाका लागि कानुन निर्माण गर्न सक्छन्। यस सम्बन्धमा भने संघ सरकारको नै शतप्रतिशत गल्ती छ। संघले प्रदेश सरकारलाई बाइपास गरेर स्थानीय निकायलाई अगाडि ल्यायो भन्ने आरोपमा भने आंशिक सत्यता मात्र छ। प्रदेशहरूले के बुझ्न आवश्यक छ भने नेपालको संविधानले परिकल्पना र व्यवस्था गरेको संघीयता कुनै हाइरार्की मा आधारित छैन। हाम्रो संघीयताको मोडालिटी न त लेयर केक मोडालिटी हो न मार्बल केक मोडालिटी नै हो। हाम्रो संघीयता फेडलालिज्म एज् फ्याकेड को नजिक छ, जसले प्रदेशहरूलाई बाइपास गरेर स्थानीय तहसँग काम गर्छ। संविधानले तीनै तहका सरकारलाई स्वायत्त मान्नु, संविधानमा नै अधिकार क्षेत्र स्पष्ट गर्नु, स्थानीय तहलाई आफ्नो प्रशासनिक संगठन र सार्वजनिक सेवाको गठन र सञ्चालन गर्न सक्ने अधिकार धारा २८५ ले दिनुले यसलाई पुष्टि गर्छ। प्रदेशहरूले अब्राहम लिंकनको यी भनाइ बुझ्न सान्दर्भिक हुन्छ, राष्ट्रिय शक्ति र राज्य अधिकार व्यापकता र स्थानीयताको सिद्धान्तमा आधारित हुन्छ, जसअनुसार समग्रसँग सम्बन्धित कुरा समग्र अर्थात् संघ सरकारमा तथा जुन विषय विशेषरूपमा राज्यसँग सम्बन्धित हुन्छ, राज्यमा निहित हुन्छ। आफ्नो क्षेत्राधिकारमा संघको हस्तक्षेपबारे बोल्नु अधिकारका लड्नु हो भने क्षेत्राधिकारबाहिरका कुरामा बखेडा झिक्नु असहयोग गर्नु हो। अहिले केही स्थानीय तहमा कानुनबमोजिमको केन्द्रीय तहको निर्णय पनि कार्यान्वयन नगर्ने र स्वायत्ताको गलत व्याख्या गर्दै आफ्नो स्वार्थअनुकूल काम गर्ने प्रवृत्ति बढ्दै गएको देखिन्छ। स्थानीय स्वायत्तता र राष्ट्रिय एकता संघीयताको मूल मन्त्र हो भने स्वशासन र साझा शासन यसको सूत्र हो। हाम्रो संघीयता सोभरेन्टी एसोसिएसन होइन, सञ्जालीकृत शासन र सहकार्यमा काम गर्न सकेमा मात्र संघीयताको फल प्राप्त गर्न सकिन्छ।"
प्रधानमन्त्रीले १२ बजे बोलाए मन्त्रिपरिषद्को बैठक,"काठमाडौं : मध्याह्न १२ बजे मन्त्रिपरिषद्को बैठक बोलाइएको छ। प्रधानमन्त्री केपी शर्मा ओलीले सरकारी निवास बालुवाटारमा मन्त्रिपरिषद्को बैठक बोलाएको बालुवाटार स्रोतले जनाएको छ। आकस्मिक बैठकबाहेक मन्त्रिपरिषद्को नियमित बैठक सामान्यतया सोमबार र बिहीबार बस्ने गरेको छ। यस अगाडि बिहीबार बसेको मन्त्रिपरिषद्को बैठकले एसिड आक्रमणका दोषीलाई कारबाही गर्न र पीडितको सम्पूर्ण उपचार, शिक्षा र जीविकाको प्रबन्ध गर्ने गरी कानुनी व्यवस्था गर्न अध्यादेश ल्याउने निर्णय गरेको थियो। बैठकले सोसम्बन्धी मस्यौदालाई पारित गर्दै स्वीकृतिका लागि राष्ट्रपतिकहाँ पठाउने निर्णय गरेको हो। कानुन मन्त्रालयले सम्बन्धित सरोकारवालासँगको परामर्शका आधारमा कानुनको मस्यौदा तयार पारेर मन्त्रिपरिषद्को बैठकमा लगेको थियो। गत भदौ २५ मा प्रधानमन्त्री केपी शर्मा ओलीले १५ दिनभित्र कानुनको मस्यौदा तयार पारी ल्याउन कानुन मन्त्रालयलाई निर्देशन दिएका थिए। नेपाल कम्युनिस्ट पार्टी (नेकपा) सचिवालय बैठकले मन्त्रिपरिषद् पुनर्गठनका विषयमा नीतिगत छलफल गरेसँगै आकस्मिक रुपमा बोलाइएको बैठकलाई चासोको रुपमा हेरिएको छ। तर नेताहरुबीच कसलाई राख्ने र कसलाई हटाउने भन्नेमा अझै सहमति जुटिसकेको छैन। प्रधानमन्त्री ओलीले सचिवालय बैठकमा तीन विकल्प अगाडि सारेका थिए। पहिलो विकल्प अहिलेका सबै मन्त्रीलाई हटाएर नयाँ व्यक्ति लैजाने। दोस्रो, दुई वर्ष पूरा भएका मन्त्रीलाई बिदाइ गर्ने, नयाँ ल्याउने। तेस्रो अहिले रिक्त रहेका मन्त्रालयमा नयाँलाई लैजाने र केहीकेहीलाई अहिले रहेकालाई झिकेर नयाँ राखेर जाने। पुष्पकमल दाहालले बैठकमा सबै मन्त्रीहरू हटाउन नहुने तर्क गरेका थिए। उनले भनेका थिए, सबै मन्त्रीहरू हटाएर जाऔं त म भन्दिनँ। राम्रा काम गरिरहेकाहरू पनि हुनुहुन्छ। उहाँहरूका हकमा बोल्न पनि हुन्न। पहिलाका सिनियर राम्रा काम गरेकाहरूलाई राखेरै जानुपर्छ। बाहिर पनि वरिष्ठ नेताहरू हुनुहुन्छ। उहाँहरूलाई पनि जिम्मेवारी दिएर प्रभावकारी सरकार सञ्चालन गर्ने गरी जानु राम्रो हुन्छ। नयाँ राख्दा वरिष्ठ, योग्य, क्षमतावान्, समावेशी बनाएर राख्नुपर्छ। वरिष्ठ नेताद्वय माधवकुमार नेपाल र झलनाथ खनालले भने सरकारको सेट नै परिवर्तन गर्नुपर्ने बताएका थिए। प्रधानमन्त्रीबाहेक अन्य सबै मन्त्रीलाई अहिले राजीनामा दिएर फिर्ता बोलाउने, नयाँ र योग्यलाई अवसर दिनुपर्ने नेपालको भनाइ थियो।"
पहिरोले तीन दिनदेखि तानसेन बुटवल सडकखण्ड अवरुद्ध,"तानसेन : सिद्धार्थ राजमार्गको तानसेन बुटवल सडक तीनदिन अवरुद्ध भएको छ । अविरल वर्षासँगै तानसेन बुटवल सडकको दर्जनौं स्थानमा खसेको पहिरोले राजमार्ग शुक्रबारदेखि अवरुद्ध भएको हो । राजमार्गको डुम्रे, कालीमाटी चर्चरे, हिउदेखोला, झुम्सा, सिसुवा, दोभान तथा सिद्धबाबा क्षेत्रमा ठूला ठूला ढुङ्गासहित खसेको पहिरो डोजरले समेत हटाउन नसक्दा तानसेन बुटवल सडक ठप्प भएको छ । सडक कतै भाँसिएको छ भने कतै, कतै माटो ढुङ्गाले भरिएको छ । शनिबार दिनभर पहिरो पन्छाउने काम भएपनि अधिकांश स्थानमा ठूलाठूला ढुङ्गासहित पहिरो खसेकाले आइतबार बिहानैदेखि पहिरो पन्छाउने काम सुरु गरिएको जिल्ला प्रहरी कार्यालय पाल्पाका सूचना अधिकारी प्रहरी नायव उपरिक्षक मदन गिरीले बताए । डिभिजन सडक कार्यालयसँग समन्वय गरी पहिरो पन्छाउने काम भएपनि डिभिजनसँग प्रयाप्त ब्रेकर नभएको कारण ढुङ्गा फुटाल्न समस्या भएको पाल्पा प्रहरीले जनाएको छ । पहिरोले राजमार्ग नै अवरुद्ध भएपछि पाल्पा, गुल्मी, अर्घाखाँची, स्याङ्जा, कास्की, पोखरा, पर्वत वाग्लुङ आउने जाने सवारी साधन बीच बाटोमै रोकिएका छन् । बुटवल हिँडेका गुल्मी अर्घाखाचीका सवारी साधन पाल्पा प्रहरीले तानसेनमा रोकेको छ । कास्की स्याङ्जाका सवारी साधन राम्दी, बुरतुङ्ग क्षेत्रमा रोकिएका छन् । तीनदेखि बीच बाटोमा सवारी साधन रोकिएपछि चालक तथा सहचालक खाना खाजाको लागि समस्या भएको छ । तानसेन बुटवलबीचका प्रयाप्त होटल रेष्टुराहरु नखुलेको कारण यातायातकर्मीलाई खाना खाजाका लागि समस्या भएको हो ।"
नयाँ नक्सा प्रमाण संकलन : गुज्रियो विज्ञ समूहको अवधि,"काठमाडौं : लिम्पियाधुरा, लिपुलेक, कालापानी र सुस्तामा भारतसँग भएको सीमा विवादका सम्बन्धमा प्रमाण संकलन गर्न सरकारले विज्ञ समूह गठन गरेको तीन महिना बितेको छ। म्याद गुज्रिए पनि विज्ञ समूह के गरिरहेको छ भन्ने जानकारी कहीँ कतैबाट आएको छैन। आफ्नो गतिविधिबारे न समूहका पदाधिकारी बोलेका छन् नत सरकार नै। उनीहरूले पहिलो बैठकमा कुनै सदस्यले सूचना बाहिर नल्याउने निर्णय गरी काम थालेका थिए। यता प्रारम्भिक प्रतिवेदन तयार पार्ने काम भइरहेको स्रोतले बताएको छ। यद्यपि कतिपय सदस्यले अझै आफ्नो भागको काम टुंग्याएका छैनन्। उनीहरूले भारतद्वारा अतिक्रमित क्षेत्रको स्थलगत अवलोकन पनि गरेका छैनन्। कोरोना कहरका कारण स्थलगत निरीक्षणको सम्भावना नरहेको एक सदस्यले बताए। लिम्पियाधुरा, लिपुलेक र कालापानीलाई नोडिफाइड एरिया भन्दै भारतीय सुरक्षाकर्मीले त्यहाँ जानै दिएका छैनन्। सुस्तासम्म जाने तयारी गरे पनि कुरा बाझिएपछि रोकिएको स्रोतले जनाएको छ। संयोजक डा विष्णुराज उप्रेतीले यस विषयमा आचारसंहिता भएकाले बोल्न नमिल्ने प्रतिक्रिया दिए। हामीले आचारसंहिता बनाएका छौं। हामीलाई बोल्ने अधिकार छैन, डा उप्रेतीले भने, परराष्ट्रमन्त्रीले मात्रै यो विषय बोल्न सक्नुहुन्छ। नीति अनुसन्धान प्रतिष्ठानका कार्यकारी अध्यक्ष डा उप्रेतीको नेतृत्वमा गत जेठ २२ गते विज्ञ समूह गठन गरिएको थियो। त्यसमा अन्तर्राष्ट्रिय कानुनविद् डा सूर्यप्रसाद सुवेदी, इतिहासविद् डा रमेश ढुंगेल, संविधानविद् डा विपिन अधिकारी, जलस्रोतविद् जगतकुमार भुसाल, नापी विभागका पूर्वमहानिर्देशक एवं सीमाविद् तोयानाथ बराल, नेपाली सेनाका पूर्व अधिकारी हिमालय थापा, सामुदायिक वन उपभोक्ता महासंघकी पूर्वअध्यक्ष अप्सरा चापागाई सदस्य छन्। परराष्ट्र मन्त्रालयका सहसचिव रामप्रसाद सुवेदीलाई सदस्य सचिव छन्। समितिलाई नेपाल र भारत बीचका सन्धि, सम्झौता र समझदारीपत्रलगायत सात प्रकारका कागजात, प्रमाण खोज्ने कार्यादेश तोकिएको थियो। सार्वजनिक निकायलगायत विभिन्न संघंसस्था, व्यक्ति र स्वदेश तथा विदेशी पुस्तकालय, अभिलेखालय एवं संग्रहालयबाट नेपालभारत सीमा सम्बन्धमा सुस्ता क्षेत्र, उत्तरपश्चिम क्षेत्र लिम्पियाधुरा, कुटी, नाबी, गुञ्जी, कालापानी र लिपुलेक क्षेत्रमा नेपालको स्वामित्व स्थापित हुने कागजातको सक्कल वा प्रमाणित प्रतिलिपि, सो नपाए प्रतिलिपि प्राप्त गर्ने कार्यादेश पाएको थियो। त्यस्तै तत्कालीन इस्ट इन्डिया कम्पनी, बेलायत सरकार र भारत सरकारसँग भएका पत्राचार, नेपालभारत सीमासम्बन्धी नक्सा (सुरुदेखि हालसम्म संयुक्त रूपमा र दुवै पक्षबाट प्रकाशितसमेत) संकलन गर्नुपर्नेछ। सरकारी प्रतिवेदन, आदेश, प्रकाशन, सरकारका योजनालगायत सरकारी दस्तावेज, सरकारी पत्राचार, प्रशासनिक आदेश र अन्य आधिकारिक तथ्य एवं प्रमाण, अदालती फैसला, र जग्गा स्वामित्वको प्रमाणपत्र एवं मालपोत, भूमिकर, तिरोभरो, आदि तिरेका रसिद भरपाई, पत्र वा आदेश, सनद, सवाल आदि छन्। मन्त्रिपरिषद्को ५ जेठको निर्णयअनुसार भूमि व्यवस्था, सहकारी तथा गरिबी निवारण मन्त्रालयले ७ जेठमा लिम्पियाधुरासहितको राजनीतिक तथा प्रशासनिक नक्सा सार्वजनिक गरेको थियो। भारतले २०७६ कात्तिक १६ मा लिम्पियाधुरा, लिपुलेक र कालापानीसहितको नेपाली भूमि मिचेर नक्सा जारी गरेपछि नेपालले कूटनीतिक वार्ताका माध्यमबाट सीमा विवाद समाधान गर्ने प्रयास गरेको थियो। नोभेम्बर र डिसेम्बेरमा सरकारले सम्भावित वार्ताको मिति तोकेर भारतलाई दुईवटा कुटनीतिक नोट पठाएको थियो। भारतले त्यसको बेवास्ता मात्रै गरेन, नेपाली भूमि हुँदै लिपुलेक भएर मानसरोवर जाने सडक गत वैशाख २६ गते उद्घाटनसमेत गर्यो। त्यसपछि पनि नेपालले वार्ता प्रयास गरिरहेको भए पनि भारतबाट कुनै प्रतिक्रिया नआएको परराष्ट्रमन्त्री प्रदीप ज्ञवालीले बताउँदै आएका छन्। नेपालले तीनपटक कुटनीतिक नोट पठाइसक्यो तर भारतबाट एकपटक आएको कूटनीतिक नोटमा अतिक्रमित भूमिलाई दाबी मात्रै गरियो। सीमा विवादमा चीनसँग वार्ता गरिरहेको भारतले नेपालका विषयमा बेवास्ता गर्दै आएको छ। लिम्पियाधुरा, लिपुलेक र कालापानी सम्बन्धि प्रमाण संकलन गर्न विज्ञ समूह गठन नयाँ नक्सा : प्रमाण संकलनको जिम्मा विज्ञ समूहलाई"
सिन्धुलीमा स्काभेटर दुर्घटना,"सिन्धुली : सडक स्तरोन्नतीको काम गर्ने क्रममा सिन्धुलीमा स्काभेटर पल्टिएको छ । सिन्धुलीको गोलञ्जोर गाउँपालिका ३, ग्वाल्टारमा सडक खन्नेक्रममा स्काभेटर पल्टिएको प्रहरीले जनायो । स्काभेटर पल्टिँदा स्थानीय लालबहादुर भुजेलको गोठमा क्षति पुगेको इलाका प्रहरी कार्यालय खुर्कोटकी प्रमुख शान्ता वाइवाले जानकारी दिइन् । स्काभेटरले गोठ थिचेपछि भुजेलको गोठ पूर्णरूपमा क्षति हुनुका साथै एउटा बाच्छो र बाख्रा समेत च्यापिएको उनले बताइन्। ग्रामिण खडक फराकिलो बनाउने क्रममा स्काभेटर दुर्घटना भएको थियो । दुर्घटनामा स्काभेटरमा समेत क्षति पुगेपनि एकिन विवरण आएको छैन् ।"
कोरोनाबाट अस्पतालका कर्मचारीको मृत्यु,नेपालगञ्ज : कोरोना सङ्क्रणमबाट नेपालगञ्ज मेडिकल कलेज शिक्षण अस्पतालमा कार्यरत एक कर्मचारीको मृत्यु भएको छ। नेपालगञ्ज उपमहानगरपालिका९ बाँकेगाउँ निवासी ४७ वर्षीय पुरुषको शिक्षण अस्पताल कोहलपुरमा उपचारका क्रममा आज बिहान मृत्यु भएको जिल्ला स्वास्थ्य कार्यालय बाँकेका कोरोना स्रोत व्यक्ति नरेश श्रेष्ठले जानकारी दिए। उनका अनुसार मधुमेहको समस्या रहेका ती पुरुषको गत भदौ २९ गते स्वाब लिएर कोरोना परीक्षण गरिएको थियो। भदौ ३१ गते उहाँमा कोरोना पुष्टि भएको थियो। दुवैतिरको फोक्सोमा निमोनिया र मधुमेहको समस्या देखिएपछि उनीलाई भदौ ३१ गते शिक्षण अस्पताल कोहलपुरको कोभिड आइसोलेशन वार्डमा भर्ना गरिएको थियो। बाँकेमा कोरोनाबाट ज्यान गुमाउनेको सङ्ख्या १३ जना पुगेको छ। मृतकको शव व्यवस्थापनका लागि जिल्ला कोभिड सङ्कट व्यवस्थापन केन्द्रले समन्वय र तयारी गरिरहेको स्वास्थ्य कार्यालयले जनाएको छ।
शक्तिशाली ब्याट्री सहित भिभो वाई ट्वान्टी नेपालमा,"काठमाडौं : भिभोले नेपाली बजारमा नयाँ स्मार्टफोन भिभो वाई ट्वान्टी उपलब्ध गराएको छ । भिभोले दराज मार्फत भिभो वाई ट्वान्टी स्मार्टफोन नेपालमा उपलब्ध गराएको हो । ५ हजार एमएएचको ब्याट्री रहेको यस फोनमा स्न्याड्रयाग्न ४६० प्रोसेसर राखिएकोछ । कम्पनिका अनुसार भिभो वाई ट्वान्टीमा पावर सेभिङ प्रविधि प्रयोग गरिएको छ । यसले रिभर्स चार्जिङलाई समेत सपोर्ट गर्छ । भिभो वाई ट्वान्टीमा ३ जीबी र्याम तथा ६४ जीबी इन्टरनल स्टोरेज रहेको छ । यसको इन्टरनल स्टोरेजलाई २५६ जीबीसम्म बढाउन सकिन्छ । फोनमा ट्रिपल रियर क्यामेरा उपलब्ध छन् । जसमा १३ मेगापिक्सेल प्राइमरी लेन्स, २ मेगापिक्सेल डेप्थ सेन्सर र २ मेगापिक्सेल म्याक्रो क्यामेरा छन् । त्यस्तै फोनमा ८ मेगापिक्सेलको सेल्फी क्यामेरा रहेको छ । युवापुस्तालाई लक्षित गरिएको भिभोको वाई सिरिज यसको नवीनप्रविधि र सुरुचिपूर्ण डिजाईनका लागी प्रख्यात छ । जसले प्रविधि प्रेमी युवाहरुको दिनहुँ जीवनलाई समर्थन गर्दछ । यो फोन ओबसिडियन ब्ल्याक् र नेबुला ब्लु रङ्गमा उपब्ध रहेको छ । प्रयोगकर्ताहरुलाई सहजताप्रदानगर्ने साईड माउन्टेड फिन्गरप्रिन्ट स्क्यानर फिचर रहेको छ जसले फोन अनलकगर्ने अनुभनलाई थप सहज बनाउँछ । थप सुरक्षाकालागी, प्रयोगकर्ताहरुले फिन्गरप्रिन्ट सेन्सर र मोडर्न फेस अनलकफिचर प्रयोग गर्न सक्छन् । लामो टिकाउ ब्याट्रि र प्रयोगकर्ताको आँखाको सुरक्षालाई ध्यानमा राख्दै तयार गरिएको स्क्रिनले चलचित्र हेर्ने र हाई डेफिनिसन गेमहरु खेल्ने अनुभवलाई पूर्णताप्रदान गर्छ । उक्त फोनमा अल्ट्रागेम मोड पनि रहेको छ जसले अविरल र रमाईलो गेमिङ अनुभव सुनिश्चितगर्नको लागी सुविधा प्रदान गर्दछ । यसमा ६५१ इन्चको हालो फूल एचडी डिस्प्ले उपलब्ध रहेको छ । प्रयोगकर्ताहरुलाई यसले एचडि रेजुलेसन सहित सांसारिक मनोरञ्जनको अनुभवमा मोहित रहनको लागि सहयोग प्रदान गर्दछ । आधुनिक इनसेल टेक्नोलोजीको साथमा यसबाट चारैतिर देखिने दृश्य पहिलेको भन्दा अत्याधिक ठुलो रहेको छ भने डिस्प्ले अझै कलरफुल रहेको छ । आफुलाई मनपर्ने भिडियो र खेलहरुको अन्तरक्रियामा क्यापासिटिभ बहु टच स्क्रिनले सहज बनउन मदत गर्दछ । यसमा रहेको आँखाको सुरक्षा प्रणालीले हानिकारक निलो प्रकाशलाई फिल्टर गरी दिनभर आँखालाई बचावट गर्दछ । वाई २० मा भएको कनेक्टीभिटी बैकल्पिक प्रविधिले गर्दा माईक्रो युएसवि, वाईफाई, व्लुटुथ ५०, एफएम र ओटिजी समाबेश गरीएको छ । सेन्सरले गर्दा फोनमा एसिलेरोमिटर, एम्वियन लाइट सेन्सर, प्रोक्सीमेटी सेन्सर, भर्चुअल जाइरोस्कोप, ई कम्पास, साईड माउटेड फिङ्गरप्रिन्ट स्कानर समेत समावेश गरीएको छ । भिभो वाई २० सेप्टेम्बर २५ बाट दराजबाट मात्र आकर्षक मूल्य २० हजार ९९० रुपैयाँमा उपलब्ध हुनेछ । भने बजारमा भने स्मार्ट फोन २ अक्टोबरबाट उपलब्ध हुनेछ।"
सिन्धुलीमा एकै परिवारका छजनामा कोरोना संक्रमण,"सिन्धुली : आइतबार सिन्धुलीमा एकैदिन ९ जनामा कोरोना भाइरस (कोभिड १९)को संक्रमण पुष्टि भएको छ । कमलामाई नगरपालिका ६ का एकै परिवारका ६ जना सहित ९ जनामा कोरोना संक्रमण पुष्टि भएको स्वास्थ्य कार्यालय सिन्धुलीले जनाएको छ। संक्रमित व्यक्तिको कन्ट्रयाक ट्रेसिङमा परेका व्यक्तिहरुको स्वाब परीक्षणका क्रममा एकै परिवारका ६ जनामा संक्रमण देखिएको स्वास्थ्य कार्यालय सिन्धुलीका प्रमुख जितेन्द्र कुमार शाहको भनाइ छ । 'अन्य तीनजना भने सिन्धुली सदरमुकाममा रहेको क्वारेन्टाइनमा बसेका हुन्, 'शाहले भने । संक्रमितहरु २० देखि ६० वर्ष उमेरका छन् । उनीहरुमध्ये २ जना महिला र ७ पुरुष छन् । उनीहरुलाई सिन्धुली अस्पताल ल्याउने तयारी भइरहेको छ । संक्रमितसहित २८ जनाको स्वाव संकलन गरी परीक्षणका लागि असोज ६ गते हेटौडामा पठाइएको थियो । यो सँगै सिन्धुलीमा संक्रमितको संख्या ७७ पुगेको छ । ती मध्ये ६१ जना उपचारपछि निकोभइ घर फर्किसकेका छन् भने अन्यको उपचार सिन्धुली अस्पताल र एपोलो अस्पतालमा भइरहेको छ । जनस्वास्थ्य कार्यालयका अनुसार जिल्लामा सक्रिय संक्रमितको संख्या १७ रहेको छ । जिल्लामा दैनिकजसो कोरोना संक्रमितको संख्या बढ्दैगए पनि लकडाउन खुलेपछि बजार, यातायातका साधन, होटलहरु निर्वाध संचालनमा आएका छन् ।"
ट्याक्टरबाट खसेर मृत्यु,ताप्लेजुङ : गुडिरहेको ट्याक्टरबाट खसेर फुङलिङ नगरपालिका७ का दिपेन्द्र ओख्राबुको मृत्यु भएको छ । २७ वर्षीय ओख्राबुको आइतबार बिहान घटनास्थलमै मृत्यु भएको हो । मेची राजमार्गको बहानन्देमा दुर्घटना भएको जिल्ला प्रहरी कार्यालय ताप्लेजुङले जनाएको छ । उनी काबेलीबाट सदरमुकाम फुङलिङतर्फ बालुवा बोकेर आउँदै गरेको ना ६ त ३००० नम्बरको ट्याक्टरमा बहानन्दे छेउबाट ट्याक्टरमा झुण्डिएका थिए । झुण्डिने क्रममा खसेपछि ट्क्टरले किचेको जिल्ला प्रहरी कार्यालय ताप्लेजुङका प्रमुख महेन्द्र श्रेष्ठले बताए । ट्याक्टर नियन्त्रणमा लिइ थप अनुसन्धान भइरहेको श्रेष्ठले बताए ।
कपिलवस्तु दरवारमा महाअभिनिष्कर्मण उत्सव,"कपिलवस्तु : शाक्यमुनि बुद्धले ज्ञानको खोजीका लागि २६१५ औं वर्ष अघि दरबार त्याग गरी निस्केको स्मरण गर्दै शनिबार राती कपिलवस्तु दरवारमा महाअभिनिष्कर्मण उत्सव मनाइएको छ । मध्य रात्री १२ बजेको समयमा मनाइएको महाअभिनिष्कर्मण उत्सवमा राजकुमार सिद्धार्थलाई मनपर्ने कन्थक घोडाको स्मरण गर्दै सेतो घोडामा राजकुमार सिद्धार्थको भेषमा कपिलवस्तु नगरपालिका १ का स्थानीय युवा सिद्धार्थ शाक्यले राजकुमार सिद्धार्थको अभिनयमा दरवार त्याग गरेका थिए । बुद्धको जीवनका ४ महत्वपूर्ण घटनाहरु जस्तै दरबार त्यागले उनको जीवनमा महत्वपूर्ण स्थान ओगटेको छ । यो घटना नै बुद्धत्व प्राप्तिको पहिलो खुड्किलो र सत्यको खोजीको शुरुवात थियो । यो उत्सव अषाढ पूर्णिमामा मनाउने गरिएको भएपनि लकडाउनका कारण संभव नभएपछि विश्व पर्यटन दिवसको अवसरमा शनिबार मध्य रातमा मनाइएको हो । कार्यक्रमले बुद्धको जीवनमा महान त्यागको महत्वलाई उजागर गर्नु, बौद्ध सर्किटको नयाँ गन्तव्यको रुपमा प्रचारप्रसार गर्नु, विश्व पर्यटन दिवस मनाउनु र प्राचीन कपिलवस्तु क्षेत्रको महत्व दर्शाउनु नै कार्यक्रमको उद्देश्य रहेको लुम्बिनी विकास कोष तौलिहवा सम्पर्क कार्यालयका प्रमुख माधव आचार्यले बताए । यो कार्यक्रममले कपिलवस्तु क्षेत्रलाई नयाँ पर्यटकीय गन्तव्यको रुपमा प्रचारप्रसार गर्न सघाउ पुग्ने लुम्बिनी विकास कोषका कार्यकारी सदस्य राजेश ज्ञवालीले बताए । लुम्विनी विकास कोषको वार्षिक कार्यक्रममा समेत महाअभिनिष्कर्मणको दिनलाई एउटा उत्सवको रुपमा राखी यस दिनको महत्वलाई उजागर गरिने कोषका सदस्य ज्ञवालीले बताए । यस्ता कार्यक्रमहरुले प्राचीक कपिलवस्तु दरवारलाई पनि एउटा उत्कृष्ट पर्यटकीय गन्तव्यको रुपमा विकास गर्न सघाउ पुग्ने अपेक्षा गरिएको छ ।"
नौसेना परिचालन गरेर तनाव सिर्जना नगर्न दक्षिणलाई उत्तर कोरियाको चेतावनी,"प्योङयाङ : उत्तर कोरियाले नौसेना परिचालन गरेर तनाव सिर्जना नगर्न दक्षिण कोरियालाई चेतावनी दिएको छ। केही दिनअघि दक्षिणका मत्स्य अधिकारीको हत्या भएको क्षेत्रमा उनको शव खोजी कार्य भइरहेका बेला त्यस क्षेत्रमा नौसेनाको गतिविधि नबढाउन चेतावनी दिएको हो। आइतबार उत्तर कोरियाले नौसेनाको गतिविधिका कारण त्यस क्षेत्रमा तनाव बढाउने बताएको हो। उत्तर कोरियाली सर्वोच्च नेता किम जोङ उनले शुक्रबार दक्षिणका अधिकारीको गोली हानेर मारिएको भन्दै माफी मागेका थिए। त्यसपछि दक्षिण कोरियाले त्यसबारे विशेष अनुसन्धान अगाडि बढाउन दबाब दिँदै आएको छ। उक्त अनुसन्धान दुबै पक्षको संलग्नतामा संयुक्त रूपमा हुनसक्ने दक्षिणले बताएको छ। दक्षिण कोरियाली सेनाले उत्तरी सेनाले उक्त अधिकारीलाई मारेपछि जलाएको आरोप लाउँदै आएको छ। दक्षिण कोरियाका अनुसार सामुद्रिक सीमा नजिकै पहिले उनको शरीरमा तेल खन्याएर जलाइएको हो। राज्य नियन्त्रित उत्तर कोरियाली समाचार एजेन्सी केसीएनएले आइतबार अधिकारीलाई उद्दृत गर्दै शव फेला पार्ने बित्तिकै दक्षिण हस्तान्तरण गर्ने बताएको छ। त्यस्तै समाचारमा उक्त घटना भयानक मामला जुन हुनु हुँदैन थियो भनिएको छ। तर यस विषयलाई लिएर सीमा क्षेत्रमा दक्षिणी नौसेनाले सामुद्रिक सीमा नाघिरहेको साथै त्यसले तनाव बढाउने समाचारमा भनिएको छ। हामी दक्षिणी पक्षलाई पश्चिमी समुद्रमा रहेको सैन्य सिमांकन रेखा क्षेत्रमा हुन थालेका सैनिक गतिविधिलाई तुरुन्त रोक्न आग्रह गर्छौँ त्यसले तनाव बढाउने काम मात्र गर्छ, उत्तरले भनेको छ।"
टाटा मोटर्सको दशैं अफर,"काठमाडौं : नेपालका लागि टाटा मोटर्सको एकमात्र अधिकारिक बितरक सिप्रदी ट्रेडिङ प्रालिले बिजया दशमी २०७७ को अवसरमा नयाँ गाडी खरिद कर्ताहरुलाई टाटा मोटर्स दशंै अफर सार्वजनिक गरेको छ । उक्त योजना अन्तर्गत टाटा प्यासेन्जर गाडीहरुको खरिदमा रु चार लाखसम्मको आकर्षक नगद छुट, निःशुल्क एक वर्षको सवारी कर, प्रत्येक गाडीको मुल्याङ्कनमा सरप्राइज गिफ्ट, प्रत्येक टेस्ट ड्राईभमा आकर्षक उपहार तथा जुनसुकै गाडीको एक्सचेन्जमा रु पचास हजार सम्मको एक्सचेन्ज बोनस प्राप्त गर्न सकिनेछ । दशैंको अवसरमा ग्राहकले टाटा मोटर्सको जुनसुकै सोरुममा गएर नयाँ तथा अत्याधुनिक डिजाइनका उत्पादनहरु टाटा एच फाईभ, नेक्सन, टियागो, टिगोर र अल्ट्रोज लगायतका गाडीहरु अवलोकन, टेष्ट ड्राइभ तथा खरिद गरि यो योजनाको भरपुर फाईदा उठाउन कम्पनीले अनुरोध गरेको छ ।"
सीमाबारे हामीसँग कुनै अधिकार छैन,"दार्चुलाको व्यास गाउँपालिकामा पर्ने कालापानी, लिपुलेक र लिम्पियाधुरा नेपालको नक्सामा समेटिए पनि भारतले फिर्ता गरेको छैन। वर्षौंदेखि भारतको कब्जामा रहेका यी क्षेत्रमा नेपालको पहुँच स्थापित हुन सकेको छैन। भारतीय सुरक्षकर्मीले नेपालीलाई कालापानीमा प्रवेश गर्नै दिएका छैनन्। उल्टै वार्ता पनि टार्दै आएको छ। यस्तो अवस्थामा स्थानीय सरकार के गरिरहेको छ ? अतिक्रमित भूमि फिर्ता गर्न के पहल भइरहेको छ ? ती ठाउँमा नेपालको पहुँच कसरी पुर्याउने ? यिनै विषयमा व्यास गाउँपालिका अध्यक्ष दिलीपसिंह बुढाथोकीसँग अन्नपूर्ण पोस्ट्का दार्चुला सहकर्मी सुन्दरसिंह धामीले गरेको कुराकानी : सरकारले कालापानी, लिपुलेक र लिम्पियाधुरा समेटेर देशको नयाँ नक्सा जारी गरेपछि व्यास गाउँपालिकामा कस्तो प्रभाव परेको छ ? देशै उत्साहमा रहेका बेला व्यास गाउँपालिकाका बासिन्दा उत्साहित नहुने कुरै भएन। तर, सीमा क्षेत्रका बासिन्दामा केही अन्योल देखिएको छ। भारतले अतिक्रमण गरेका तीन गाउँ नाभी, गुन्जी र कुटी नेपालमा आएका छन्। यी तीन गाउँ कालापानी अतिक्रमणअघि नेपालकै थिए। पछि स्थानीयले भारतीय नागरिकता लिए। भारतले उनीहरूलाई खाद्यान्न, ग्यास र दैनिक उपभोग्य सामानमा अनुदान दिएको छ। त्यहाँ २ देखि ४ रुपैयाँ किलो चामल पाउँछ। त्यही चामल नेपालमा किलोको २ सय ५० रुपैयाँ पर्छ। भारतले एक सिलिन्डर ग्यास ४ सय भारु (६ सय ४० रुपैयाँ) मा उपलब्ध गराइरहेको छ। त्यसैले सरकारले भूगोल त समेट्यो अरू कुरा के हुने हो भन्ने प्रतिक्रिया आएका छन्। सरकारले अब के गर्नुपर्छ ? सरकारले आफ्नो गुमेको भूमि नक्सामै भए पनि सार्वजनिक गर्यो। अब कूटनीतिक रूपमा त्यो भूगोल भारतको कब्जाबाट फिर्ता लिन पहल गरिनुपर्छ। त्यहाँका जनताको आधारभूत आवश्यकताका कुरामा सरकारले अनुदानको व्यवस्था गर्नुपर्छ। महाकाली करिडोर कछुवा गतिमा छ। त्यसमा बजेट हालेर छिटो चीनसँग जोड्नुपर्छ। त्यहाँका जनताका लागि रोजगारी योजना ल्याउनुपर्छ। तीनवटा गाउँका जनताले भारतबाट पाइरहेको सुविधाजस्तै नेपाल सरकारले पनि पुर्याउनुपर्छ। मैले संघीय सरकारलाई यस्तै सुझाव पनि दिएको छु। भारतीय सेनाले के अझै कालापानी क्षेत्र छाडेका छैनन् ? म लकडाउनका कारण भारत जान सकेको छैन। त्यसैले प्रत्यक्ष कुराकानी र भेटघाट छैन। तापनि, उनीहरूले सीमा नाकामा पहिलाभन्दा कडाइ गरेका छन्। कालापानी क्षेत्र हाम्रो हो भनेर उनीहरूले कसैलाई पनि प्रवेश गर्न दिएका छैनन्। नेपालको सुरक्षाकर्मीका अनुसार धेरैलाई उनीहरूले फर्काएका छन्। नक्सा जारी भएपछि उनीहरू नेपालीप्रति अलिक कडा देखिएका छन्। अतिक्रमित भूमि कहिलेसम्म फिर्ता होला ? सरकारले जारी गरेको नक्सामा समेटिएको भूभाग फिर्ता ल्याउन कूटनीतिक पहल गरिनुपर्छ। नेपालले भारतसँग उच्चस्तरीय छलफल चलाउनुपर्छ। मैले भन्नेबित्तिकै भूमि आउने पनि होइन। स्थानीय सरकारसँग सिमानाको कुनै अधिकार छैन। भारतसँगको संवादहीनता जति सक्यो छिटो तोडिनुपर्छ। संघीय सरकारका प्रतिनिधिहरूसँग के तपाईंको कुराकानी भएको छ ? यो विषयमा खासै कुरा भएको छैन। मन्त्री, सेना र प्रहरीका प्रमुखहरू आएका बेला मात्रै भेटघाट भएको हो। अरू खासै कुरा भएको छैन। तर, मेरो अनुरोध के हो भने संघीय सरकारले व्यास क्षेत्रमा ठूलो लगानी गर्नुपर्छ। त्यहाँ तीन गाउँ जो अहिले भारततिर छन्, त्यहाँका जनताका लागि भारतले दिएजस्तै अनुदान प्याकेज घोषणा हुनुपर्छ। उनीहरूलाई म नेपाली हुँ भन्ने गर्व महसुस गराउने कार्यक्रम आउनुपर्छ। रक्षामन्त्री, गृहमन्त्री, प्रधानसेनापतिदेखि सशस्त्र प्रहरी प्रमुखसम्म दार्चुला आए। त्यसले स्थानीयमा कस्तो प्रभाव पारेको छ ? दार्चुलामा यसरी सरकारका मान्छे खासै आउँदैनथे। चुच्चे नक्सा जारी भएपछि तारन्तार मन्त्रीहरू, सुरक्षा अधिकारीहरू आउन थाले। त्यसबाट दार्चुलाका बासिन्दामा सुरक्षाको नौलो अनुभूति भने भएको छ। दार्चुला त्रिदेशीय सीमा क्षेत्र भएकाले दार्चुलामा सशस्त्रको गण स्थापना भएपछि अझ सुरक्षाको अनुभव भएको छ। अझै दार्चुलाका सीमा नाकामा पूर्णरूपमा सुरक्षा पुगेको छैन, सरकारले बढाउनुपर्छ। गाउँपालिकाले अतिक्रमित भूमि फिर्ता गर्न केके पहल गरेको छ ? स्थानीय तहहरूलाई अन्तर्राष्ट्रिय सीमाबारे कुनै अधिकार छैन। हामी भनेको जनताको प्रतिनिधि हो। हामीले यस क्षेत्रका जनताको आवश्यकताका लागि प्रदेश र संघीय सरकारलाई ताकेता गर्ने हो। गुमेको भूभाग फिर्ता ल्याउन संघीय सरकारले बनाएको जुनसुकै योजनामा पनि हामी सहभागी हुन तम्तयार छौं। अर्को कुरा भूभाग फिर्ता गर्नुभन्दा पनि हाम्रो भूमि चिनाउन व्यास गाउँपालिकाले एउटा कालापानी मन्दिर स्थापना गरी समिति बनाउँदा भारतीय पक्षले बाधा पुर्याएको छ। भारतीय पक्षले त्यो मन्दिर बनाउन नदिँदा काम स्थगित छ। व्यास गाउँपालिकाले सो क्षेत्र चिनाउन मन्दिरबाट सुरु गरेको थियो तर त्यो काम पनि सम्भव नभएकाले काम स्थगित गर्नु परेको छ। अतिक्रमित भूमिमा विकास पुर्याउन के छन् योजना ? संघीय सरकारको योजना त खासै आएको छैन। संघले चीनसँगको नाका खोलेर महाकाली करिडोर ताक्लाकोटसम्म पुगाउने मात्रै काम गरे पनि दार्चुलाको विकासले फड्को मार्नेछ। कैलाश मानसरोवरका लागि दार्चुलाको नाका खुला भयो र हाम्रो सडक तिंकर भन्ज्याङ हुँदै ताक्लाकोट जोडियो भने त्यसपछि दार्चुलाले मात्रै होइन, पश्चिम नेपालको कायापलट हुने देखिन्छ। प्रदेश सरकारले भने यसपालिको बजेटमा ५ करोड रकम विनियोजन गरेको छ। चुच्चे नक्साको चुच्चो भाग समेटिएको व्यास१ का लागि मात्रै उसले ५ करोड विनियोजन गरेको हो। यद्यपि त्यसको कुनै योजना बनेको छैन। त्यसमा व्यास१ का जनताको जनजीविका जोडिने कार्यक्रम बनोस्। भारतीय पक्षबाट कस्तो कुरा आइरहेको छ ? उनीहरू त कालापानी क्षेत्र सबै आफ्नो हो भनिरहेका छन् नि। सानो मुलुक भएकाले हेपेका, चेपेका र धम्काएका कुराहरू पनि सुनिन्छन्। सरकारले पहिलो पटक कालापानी आसपास सशस्त्र प्रहरी तैनाथ गरेको छ। यसले कस्तो प्रभाव परेको छ ? यो कार्यले सकारात्मक प्रभाव पारेको छ। जनतामा सुरक्षाको अनुभूति भएको छ। हिजोका दिनमा भारतीय पक्षले जे गरे पनि कसलाई भन्ने भनेर निराशा थियो। अहिले आफ्नै सुरक्षा फौज भएकाले सुरक्षा अनुभूति भएको छ। तर, सशस्त्र प्रहरी गागा भन्ने स्थानभन्दा पनि कौवामा बस्दा अझ राम्रो हुन्छ। कालापानी क्षेत्र आसपासमै सशस्त्र प्रहरी बस्नुपर्छ। गागाबाट कालापानीसम्म पुग्न झन्डै १२ किलोमिटरको दूरी छ। १२ किलोमिटर यता नै बीओपी स्थापना भएको छ। नत्र सरकारले कौवाका लागि अर्को बीओपी राख्दा अझ राम्रो हुन्छ। नाकाहरू खुलेपछि नेपालीमाथि हुने व्यवहारमा केही फरक पर्ला ? त्यो त अहिले भन्न सकिन्न। तर, त्यस्तो हुनु हुँदैन। नेपाल र भारतको सदियौं पुरानो सम्बन्ध छ। हामीले पनि नाका खुलेपछि त्यस्तो अवस्था आउन दिँदैनौं। व्यास गाउँपालिकाको विकास निर्माणको अवस्था कस्तो छ ? दार्चुला विकट जिल्ला हो। त्यसमाथि व्यास गाउँपालिका विकट स्थानीय तह हो। राज्यले पनि विकासका लागि ध्यान दिएन। यो स्थानीय तह लामो समय विकट रहेको थियो। मुलुक संघीयता गएपछि गाउँपालिकाको बजेटले हुने विकासका कार्य सुरुआत गरेका छौं। हामीले सडक, सञ्चार, विद्युत्, शिक्षा र स्वास्थ्यलाई बढी जोड दिएका छौं। विगतमा एउटा वडा मात्रै विद्युतीकरण भएको थियो, अहिले चार वडामा विद्युत् पुगेको छ। थप दुई वडामा विद्युतीकरण भइरहेको छ। तपाईं निर्वाचित भएको ३ वर्षभन्दा बढी भयो। यो अवधिमा के के काम गर्नुभयो ? म गाउँपालिका अध्यक्ष निर्वाचित भएपछि जनताकै काममा लागेको छु। व्यास गाउँपालिका पहिला सडकसँग जोडिएको थिएन। मैले सडकलाई पहिलो प्राथमिकतामा राखें। अहिले गाउँपालिका सडक सञ्जालमा जोडिएको छ। व्यासका बासिन्दा तुइनको जोखिमपूर्ण यात्रा गरेर भारतबाट सदरमुकाम आउने गर्थे। अहिले त्यो समस्याबाट मुक्त भएका छन्। सञ्चारको क्षेत्रमा पनि व्यास पछाडि थियो। अहिले टेलिफोनका टावर थपिएका छन्। धेरै स्थानमा फोन, इन्टरनेटको सुविधा पुगेको छ। हामीले गाउँपालिकालाई धुवाँमुक्त बनाउन हरेक घरमा ग्यास सिलिन्डर वितरण कार्यक्रम ल्याएका छौं। दुई वडामा हामीले वितरण पनि गरेका छौं। चुलो आफैं किन्ने र सिलिन्डर हामीले दिने नीति छ। घरहरू खरका थिए, खरमुक्त गाउँ बनाएका छौं। शिक्षा र स्वास्थ्यमा लगानी गरेर बालबालिका लक्षित कार्यक्रम अघि बढाएका छौं। यो गाउँपालिका अबको दुई वर्षपछि कस्तो बन्छ ? निर्वाचित भएका तीन वर्ष तयारीका वर्षझैं भए। धेरै अभाव थिए। केही हदसम्म कम पार्ने प्रयास गरियो। गाउँपालिकाको बजेटले ती सबै समस्या समाधान हुँदैनन्। त्यसैले प्रदेश सरकार र संघीय सरकारको ठूलो सहयोग चाहिन्छ। प्रचुर मात्रामा सम्भावना रहेका ठाउँहरू छन्। त्यसमा ठूलो लगानी चाहिन्छ। जस्तैः कैलाश मानसरोवर जाने बाटो ओझेलमा परेको छ। दार्चुला तिङकर सडकलाई चीनसित जोडेर नाका खोल्न पाइयो भने व्यास क्षेत्रको मात्रै होइन समग्र सुदूरपश्चिमको विकास निमार्णमा टेवा पुग्छ। तर त्यसका लागि संघीय र प्रदेश सरकारको सहयोग र लगानी चाहिन्छ। संघीय सरकारले मानसरोवरसम्मको सडक र चीनसँगको नाकाका लागि पहल गर्नुपर्छ। मेरो आगामी यात्रा त्यसैमा केन्द्रित हुनेछ। गाउँपालिकाले सीमित स्रोत र साधनका बाबजुत पनि काम गरिरहेको छ। तीनै तहका सरकार मिलेर हातेमालो गर्दै अगाडि बढ्नुपर्छ। व्यास गाउँपालिकाका तर्फबाट यी कुरा पहिलो पटक मिडियामा राख्न पाउँदा खुसी भएको छु।"
सञ्चार क्षेत्रको मर्यादा,"विज्ञापन बोर्ड गठन र त्यसको सफल कार्यान्वयनले मात्र सञ्चार क्षेत्रको उपलब्धिको लेखाजोखा गर्न सकिन्छ आम नेपाली जनता र सरोकारवाला पक्षको समर्थन रहेको विज्ञापन (नियमन गर्ने) ऐन २०७६ अझै पूर्ण कार्यान्वयनमा आउन सकेको छैन। ऐन जारी भएकै दिन यस ऐनले अपार समर्थन प्राप्त गरेको थियो। सामाजिक सञ्जालमा यसका पक्षमा धेरैले प्रतिक्रियासमेत व्यक्त गरे। यसको मुख्य कारण थियो नेपालमा डाउनलिंक अनुमति लिएका विदेशी च्यानलबाट प्रसारण हुने विदेशी विज्ञापन रोकिनेमा सबैको समर्थन थियो। बहुराष्ट्रिय कम्पनी र भारतीय कम्पनीका विज्ञापन नेपाली सञ्चारमाध्यममार्फत मात्र गर्न पाउने र विदेशी टेलिभिजनबाट नेपालमा सीधै प्रसारण हुने क्रम रोकिने विषयले सञ्चारमाध्यमसमेत उत्साहित थिए। यस ऐनको कार्यान्वयनले विज्ञापन बजार बढ्ने भएकाले विज्ञापन व्यवसायी उत्साहित भए। नेपाली भाषामा डबिङ गरी विदेशी विज्ञापन प्रसारण गर्न नपाउने व्यवस्थाले कलाकार तथा विज्ञापन कर्ममा लाग्ने व्यक्ति उत्साही थिए। बहुराष्ट्रिय कम्पनीका विज्ञापनले थिचिएका नेपाली उद्योगपति आफ्ना उत्पादनले पनि बजार पाउने आशामा ऐनको समर्थनमा थिए। एउटा ऐनले समग्र क्षेत्रको समर्थन प्राप्त गरे पनि केवल अप्रेटरहरू भने ऐनको विपक्षमा उभिए। उनीहरूकै कारण २०७३ साल कात्तिक ६ गते मन्त्रिपरिषद्ले पास गरेको विज्ञापनरहित नीति कार्यान्वयनमा आउन सकेको थिएन। २०७४ साल साउन १ गतेदेखि सबै डाउनलिंक अनुमति लिएका विदेशी टेलिभिजन विज्ञापनरहित हुनुपर्ने नीतिको व्यवस्था अहिलेसम्म कार्यान्वयन हुन सकेको छैन। नीति कार्यान्वयन गर्ने निकायले कार्यान्वयन नगरेपछि त्यसको उपचार हुन सकेन। अन्ततः विज्ञापन (नियमन गर्ने) ऐन २०७६ आयो। दुवै सदनले पास गरी राष्ट्रपतिबाट स्वीकृत भइसकेको यो ऐनको कार्यान्वयनबाहेक अर्को विकल्प छैन। ऐन कार्यान्वयनको वर्तमान अवस्था विज्ञापन ऐन २०७६ साल कात्तिक ८ गतेबाट लागू भइसकेको छ। सोही मितिबाट नेपालमा डाउनलिंक अनुमति लिँदा विज्ञापनरहित हुनुपर्ने प्रावधान कार्यान्वयनमा आइसकेको छ। विज्ञापनसहित प्रसारण भएका टेलिभिजनलाई एक वर्षभित्र विज्ञापनरहित बनाउन समयसीमा तोकिएको छ। सरकारले कात्तिक २८ गते गोरखापत्रमा सूचना प्रकाशित गरी २०७७ साल कात्तिक ७ गतेभित्र विज्ञापनरहित हुन सूचना दिइसकेको छ। त्यस्तै साउन महिनामा नवीकरण गर्दासमेत कात्तिक ७ गतेभित्र विज्ञापनरहित गराउने सर्तमा मात्र नवीकरण गरिएको छ। यस अवधिमा सरकारले नियमावली बनाई मन्त्रिपरिषद्मा पेस गरेको, विज्ञापन बोर्ड गठनका लागि संगठन संरचना र बजेटको व्यवस्था गरेको, विज्ञापनको अनुगमन गर्न सूचना तथा प्रसारण विभागमा अनुगमन तथा नियमन गर्ने संयन्त्रको जडान गरेको छ। ११ महिनाको अवधिमा जति काम हुनुपर्ने थियो; त्यो हुन नसके पनि केही काम भने अघि बढेका छन्। कमजोर कानुनी व्यवस्था विश्वमै नेपाल यस्तो मुलुक थियो; जहाँ विदेशी विज्ञापन र विदेशी स्थानिय च्यानलले निर्बाध प्रवेश पाउँथे। विदेशी च्यानल डाउनलिंकको कुनै मापदण्डसमेत नभएका कारण तोकिएको शुल्क जुन न्यून छ, त्यो तिरेर नेपालमा निर्बाध टेलिभिजन प्रसारण गर्न सकिन्थ्यो। यस्तो कमजोर कानुनी व्यवस्थाको फाइदा उठाइरहेका विदेशी सेवाप्रदायक र नेपाली डिजिटल केवल टेलिभिजन प्रसारकले सहजै मान्ने अवस्था थियन। उनीहरूले विरोध गरे र नीति कार्यान्वयन हुन दिएनन्। नीतिले यो विकृतिबारेमा सचेतना जगाउने कामबाहेक केही गरेन र ऐन नै निर्माण गर्नुपर्यो। सरकारले समेत यसलाई महत्व दियो र संसद्लाई समेत विश्वासमा लिन खासै गाह्रो भएन। परिणामस्वरूप यो ऐन आयो। राम्रो काम गर्दा सहजै सफलता हासिल गर्न सकिन्छ भन्ने उदाहरणका रूपमा यस ऐनलाई लिन सकिन्छ। सकारात्मक संकेत डाउनलिंक अनुमति लिएर नेपालमा प्रसारण गरिरहेका विदेशी टेलिभिजनलाई विज्ञापनरहित बनाउने कुराको नेपाल केवल टेलिभिजन व्यवसायी महासंघले स्वागत गरेको छ। झन्डै तीन वर्षको अथक् प्रयासपछि महासंघ यो निष्कर्षमा पुग्नुलाई स्वागतयोग्य मान्नुपर्छ। नेपालमा प्रसारण गरिरहेको जी टीभी समूहबाहेक अरू सबै विज्ञापनरहित हुन तयार रहेको सूचना दिएका छन्। कतिपयले त उक्त सिस्टम आफैंले जडान गरिदिने जानकारी गराएबाट नेपालले लिएको यो नीतिलाई अन्तर्राष्ट्रिय जगत्ले समेत समर्थन गरेको पाइन्छ। सम्भवतः कात्तिक ७ गतेसम्म जी टीभीले समेत यसलाई स्वीकार गर्ने छ। अहिलेसम्म ९० प्रतिशत टेलिभिजन विज्ञापनरहित हुने सुनिश्चितता भएको नेपाल केवल टेलिभिजन व्यवसायी महासंघको भनाइ छ। जुन नेपालका लागि सकारात्मक हो। तर महासंघले उठाएका केही सवालको सम्बोधन भने जरुरी देखिएको छ। जसबारेमा सरकार गम्भीर हुनुपर्छ। उनीहरूका जायज माग पूरा गर्नेतर्फ सरोकारवाला सबै पक्ष सहमत हुनैपर्छ। महासंघको माग र सुझाव महासंघले ऐन कार्यान्वयनको ठीक एक महिनाअघि असोज ८ गते प्रधानमन्त्री तथा सञ्चार तथा सूचना प्रविधिमन्त्रीको ध्यानाकर्षण गराउँदै केही माग अघि सारेको छ। महासंघले उठाएका विदेशी डीटीएचले नेपालमा गरिरहेको प्रसारण रोक्नुपर्ने, इन्टरनेटमार्फत भइरहेका विदेशी टेलिभिजनको प्रसारण नियमन गर्नुपर्ने, त्यस्ता प्रसारणसमेत विज्ञापनरहित हुनुपर्ने, उनीहरूसमेत सरकारको डाउनलिंक अनुमतिको परिधिमा रहनुपर्ने जस्ता सवाल उठाएको छ। उनीहरूले उठाएका यस्ता जायज मागलाई नजरअन्दाज गर्न मिल्दैन र गर्नु पनि हुँदैन। विज्ञापन नियमन ऐनको पूर्ण कार्यान्वयनले सञ्चार क्षेत्र, सांस्कृतिक तथा आर्थिक अतिक्रमण र नेपाली उद्योगधन्दालाई समेत उत्थान गर्न सघाउनेछ। महासंघले इन्टरनेट सेवाप्रदायकले डिजिटल केवल प्रदायकले गरेकै काम गर्ने र केवल टेलिभिजनको दरसमेत इन्टरनेटको दरमा गाभेर लिने गर्दा केवलप्रदायक पेसाबाटै विमुख हुने अवस्था आएको गम्भीर सवाल उठाएका छन्। त्यसतर्फ तत्काल सम्बोधन नगर्ने हो भने वर्षौंदेखिको उनीहरूको व्यवसाय बन्द हुने अवस्था छ। त्यसतर्फ गम्भीर हुन जरुरी छ। हामीसँग अझै केही दिन बाँकी रहेकाले यस अवधिमा गर्न सकिने कामजति अहिले गर्ने र बाँकी रहेका काम समयावधि तोकेर गर्दै जाने व्यवस्था मिलाउन आवश्यक छ। यसबाट विज्ञापन ऐन कार्यान्वयनमा देखिएको समस्या हटाउन सकियोस् र परम्परागत व्यवसायको संरक्षण गर्न सकियोस्। समग्र विज्ञापन बजारको नियमन विज्ञापन (नियमन गर्ने ) ऐन २०७६ अर्को महत्वपूर्ण पक्ष समग्र विज्ञापन बजारको नियमन हो। नेपालमा विज्ञापन व्यवसायले आधिकारिक मान्यता पाएको सम्भवतः यही नै पहिलो अवसर हो। यसले सरकारी विज्ञापनका साथसाथै निजी क्षेत्रका विज्ञापनको नियमनसमेत गर्नेछ। ऐन हेर्दा यसले केही महत्वपूर्ण पक्षलाई समेटेको छ। ऐनले विज्ञापन गर्न हुनेनहुने विषयमा स्पष्ट गरेको छ। मनोगत रूपमा हुने वा जथाभावी विज्ञापन बन्ने र विज्ञापनका कारण उत्पन्न हुने विवादको निरूपण गर्न अब सहज हुनेछ। विज्ञापन चक्रमा संलग्न विज्ञापनदाता, विज्ञापन एजेन्सी, विज्ञापन निर्माता, सञ्चारमाध्यम र उपभोक्ताका बीचमा कुनै विवाद भए त्यसको निरूपण गर्ने निकायका रूपमा विज्ञापन बोर्डको स्थापना हुनेछ। बोर्ड विज्ञापनको नियामक निकाय हुनुका साथै विज्ञापनसम्बन्धी नीति निर्माण गर्न सरकारलाई सहयोग गर्ने प्रमुख निकायसमेत बन्ने छ। विश्वमै सरकार प्रमुख विज्ञापनदातामध्ये एक हो। नेपाल त्यसबाट मुक्त छैन। नेपालको कुल विज्ञापन बजारको झन्डै आधाभन्दा बढी भाग सरकारकै हातमा रहेको तथ्य यहाँ स्मरणीय छ। यति धेरै रकम विज्ञापनमा खर्च गरे पनि सरकारले आशातीत उपलबिध हासिल गर्न सकेको छैन। त्यसको मुख्य कारण विज्ञापनको व्यवस्थापन नै हो। अनियन्त्रित रूपमा वितरण भएको विज्ञापनको कुनै लेखाजोखा सरकारले गर्न नसक्दा त्यो उपलब्धि हासिल हुन नसकेको हो। विज्ञापन बोर्डमार्फत सरकारले विज्ञापनमा एकद्वार प्रणाली लागू गर्न खोजेको छ। यसबाट सरकारले प्राप्त गरेको उपलब्धिको लेखाजोखा हुनेछ भने त्यसले जनताको सूचना पाउने हकमा उत्पन्न गर्न सक्ने खतरालाई सतर्कतापूर्वक हेर्नुपर्छ। अपेक्षित उपलब्धि विज्ञापन चक्रमा सहभागीबीच उत्पन्न हुने विवादको निरूपण, सरकारी तथा निजी क्षेत्रमा सञ्चारमाध्यमबाट पर्ने विज्ञापनको दबाबको समाधान, सरकारले सञ्चालन गर्नुपर्ने मिडिया क्याम्पेनको व्यवस्थापन, विज्ञापन व्यवसायभित्र रहेको चुहावटको नियन्त्रण, विज्ञापनदाता, विज्ञापन एजेन्सी र सञ्चार गृहका बीचमा हाल रहेको असमझदारी र असन्तुष्टिको निरूपणको अपेक्षा यस ऐनको कार्यान्वयनबाट गर्न सकिन्छ। यस ऐनको कार्यान्वयनले नेपाली उत्पादनले बजार पाउनेसमेत अपेक्षा गरिएको छ। प्रवद्र्धनमा व्यापक खर्च गर्ने अन्तर्राष्ट्रिय ब्रान्डका कारण नेपाली उत्पादन जतिसुकै गुणस्तर भए पनि उपभोक्तासम्म पुग्न नसकिरहेको अवस्थामा नेपाली च्यानलमा विज्ञापन नगर्ने अन्तर्राष्ट्रिय ब्रान्डका समानको सट्टा नेपाली उत्पादनले बजार पाउन सक्नेछन्। यो नेपाली उद्योगधन्दाका लागि समेत सकारात्मक प्रयास हुनेछ। विज्ञापन बोर्ड यी समग्र पक्षको समन्वय गर्ने निकायका रूपमा रहनेछ। विश्वभर यस्तो समन्वय गर्न विभिन्न खालका निकायको स्थापना गर्ने गरिएको छ। खासगरी विज्ञापन चक्रमा सहभागी सबैको सहभागितामा त्यस्ता संयन्त्र निर्माण गर्ने गरिएको छ। नेपालमा पनि सरकारी, निजी तथा व्यावसायिक व्यक्तिका साथै विज्ञसमेतको सहभागिता रहने विज्ञापन बोर्डको परिकल्पना गरिएको छ। नेपालमा परिकल्पना गरिएको विज्ञापन बोर्ड फिलिपिन्स र दक्षिण अफ्रिकामा छ। अन्य देशले अन्य तरिकाले विज्ञापनको व्यवस्थापन गरेका छन्। विज्ञापन बोर्डको गठन र त्यसको सफल कार्यान्वयनले मात्र उपलब्धिको लेखाजोखा गर्न सकिन्छ। अन्त्यमा व्यावसायिक व्यक्तिको संलग्नतामा तत्काल विज्ञापन बोर्ड गठन गर्ने, प्रदेश स्तरमा गठन हुने अनुगमन तथा नियमन समितिको गठन गर्ने, सरकारी विज्ञापनको व्यवस्थापन गर्ने, निजी क्षेत्रले विज्ञापन व्यवसायबाट भोगेका समस्या समाधान गर्नेतर्फ अघि बढ्नुपर्छ। साथै नेपाल केवल टेलिभिजन व्यवसायी संघले उठाएका जायज मागलाई क्रमशः पूरा गर्दै जानु उत्तिकै आवश्यक छ। यस ऐनको पूर्ण कार्यान्वयनले समग्र सञ्चार क्षेत्रका साथै नेपालमा भएका सांस्कृतिक तथा आर्थिक अतिक्रमण रोक्न; सञ्चार क्षेत्रलाई मर्यादित बनाउन र नेपाली सञ्चार क्षेत्रका साथसाथै नेपाली उद्योगधन्दालाई समेत उत्थान गर्न सघाउन पुग्ने देखिन्छ। हुमागाईं सञ्चारविज्ञ तथा विज्ञापनरहित नीतिका मस्यौदाकार हुन्। सांस्कृतिक र आर्थिक अतिक्रमण रोक्ने प्रयास ? विपत्तिमा सञ्चारको वैकल्पिक व्यवस्था"
कोरोनाबाट ज्यान गुमाएकाको शव निष्फिक्री अन्त्येष्टि गर्दै युवा,"विराटनगर : विराटनगर महानगरपालिका११ की ४० वर्षीया कोरोना संक्रमित महिलाको मोरङको टंकीसिनवारीस्थित विराट शिक्षण अस्पतालमा भदौ ९ गते मृत्यु भयो । उपचारका क्रममा संक्रमित महिलाको मृत्युपछि अस्पतालभित्र भागाभाग भयो । नेपाली सेनाको 'बडी' व्यवस्थापन टोली आइनपुग्दा तत्काल शव उठ्ने अवस्था भएन । त्यो जानकारी पाएर विराटनगरका युवाहरु पीपीइ लगाएर पुगे । युवाहरुले आफ्नै सक्रियता र पहलमा शवलाई सुरक्षित हिसाबमा प्लाष्टिककमा प्याक गरे । सेनीटाइज गरेर अस्पताललाई 'डिसइन्फेक्ट' गरिदिए । शव बहानमा राखेर सेनाले पुर्याइदिएपछि चितामा प्लास्टिककमा बेरिएको शव राखेर भोलिपल्ट सिंघीया घाटमा अन्त्येष्टि गरियो। खाल्डोमा पुर्नेभन्दा पनि शव जलाउन पाउनुपर्ने माग परिवारले राखेपछि प्रशासनले पनि नियम अनुसार अनुमति दिएको थियो । त्यसको १० दिन पूरा नहुँदै मृतककी दिदी कोरोना संक्रमित ४३ वर्षीय अर्की महिलाको पनि भदौ १९ गते बीपी कोइराला स्वास्थ्य विज्ञान प्रतिष्ठानमा मृत्यु भयो । परिवारको आग्रहमा उनको पनि त्यसरीनै पीपीइ लगाएका युवाले स्वास्थ्य सुरक्षा मापदण्डको अधिनमा रहेर शवको अन्त्येष्टि गरिदिए । शव जलाउनका लागि दाउराको चिता उनीहरु आफै तयार गर्छन् । कोरोनाका कारण मृत्यु भएकाको शव सेनाले गाडेर व्यवस्थापन गर्दै आएको छ । तर परिवारले धार्मिक संस्कार र हिन्दू परम्पराअनुसार अन्त्येष्टिको इच्छा राखेपछि प्रशासनले अनुमति दिएसँगै युवाहरुले संक्रमणपछि मृत्यु भएका एउटै परिवारका दुवै दिदीबहिनीको शव जलाउन सहयोग गरेका हुन् । संक्रमितको शव नगाडिकन पहिलो पटक धार्मिक संस्कार अनुसार चिता बनाएर जलाइएको हो । शव जलिसकेपछि सेनीटाइज गर्दै घाटमा औषधि छर्किएर दाहसंस्कारमा उपस्थित भएकाहरु फर्कन्छन् । पीपीई पनि खोलेर जलाउँछन् । युवाहरुको एउटा समूह शव जलाइरहँदा अलिपर त्यही समूहका केही युवाहरु खाजा लिएर बसेका हुन्छन् । शव जलाएर आउनेलाई खुवाउँछन् । अनि सबैजना शरीरमा सेनीटाइज गरेर तोकिएको समयसम्म क्वारेन्टाइनमा बस्न जान्छन् । बेलाबेला पीसीआर परीक्षण पनि गराउँछन् । यसरी सामाजिक भाव देखाएर सहयोगमा होमिएका कसैलाई पनि अहिलेसम्म संक्रमण देखिएको छैन । संक्रमितको शव व्यवस्थापनमा खटिँदै आएका युवाहरु स्वःस्फूर्त रुपमा संक्रमितका परिवारलाई सहयोग गर्न तथा शव जलाउन विराटनगरका १२ जना युवाहरु गोलबन्ध भएर सामाजिक सेवामा समर्पित छन् । विराटनगर३ का २६ वर्षीय राम नेपाल, २१ वर्षीय सुयोग चापागाईं, १९ वर्षीय सन्योग चापागाईं, विराटनगर५ का २४ वर्षीय रविन कार्की, २१ वर्षीय अनुराग भण्डारी, विराटनगर१ का २० वर्षीय संजोग गौतम, आर्यन न्यौपाने, सुभम मित्र, रोनक तिम्सिना, १८ वर्षीय आर्यन वास्तोला, २४ वर्षीय विधान अधिकारी, र विराटनगर७ का दृष्यमान शाक्यसमेतका युवा संक्रमितका परिवारको सहयोगमा जुटेका हुन् । 'शव जलाउन सहयोग गर्न मृतकका परिवारले आग्रह गरे, 'युवाहरुमध्येका नेपालले भने, 'हुँदैन भन्न नसकेर हामीले घाटमा चिता बनाउँदै निष्फिक्री जलाएर शवको व्यवस्थापन गरिदिएका हौं ।' त्यसअघि युवाहरु संक्रमितका घरघरमा पुगेर सेनीटाइज गर्दै घरलाई 'डिसइन्फेक्ट' गर्थे । संक्रमितको घरमा सेनीटाइन गरिरहेको र पछिल्लो समय सुरक्षा मापदण्ड अनुसार शव जलाउन पनि सहयोग गर्न थालेको नेपालको भनाइ छ । उनले शव उठाउन अस्पतालनै पुग्ने गरेको सुनाए । यस काममा सबै पक्षले सकारात्मक सहयोग गरिरहेको जानकारी नेपालले दिए । 'हामी घाटसम्म शव लैजान सेनासँगै खट्छौं,' उनले भने, 'सुरक्षा, सावधानी अपनाउँदै जलाउँछौं ।' उच्च अदालत विराटनगरले संक्रमित मृतकको शवको दाहसंस्कारमा परिवारका सदस्यलाई सहभागी गराउन भदौ ८ गते आदेश दिएपछि सामाजिक अभियन्ता युवा स्वयंसेवकका रुपमा खटिएर सहयोग गरिरहेका छन् । संक्रमितमाथि समाजमा हेला र हिंसा बढिरहँदा आफूहरु चुप लागेर बस्न नसकेको नेपालले बताए । मृतकका संक्रमण नभएका परिवारका सदस्य अन्त्येष्टिमा उपस्थित हुन चाहे लैजाने पनि गरिएको उनको भनाइ छ । 'यसरी सहयोग गरे वापत हामी केही लिँदैनौं,' उनले भने, 'निस्वार्थ भावले सेवामा लागेका छौं ।' संक्रमितको सहयोगमा खटिएकामध्ये सुयोग र सन्योग एउटै परिवारका दाजुभाइ हुन् । रविन प्रदेशसभा सदस्य एवं प्रदेश १ की सांसद विन्दिया कार्कीका छोरा हुन् । अरु सामाजिक काममा आग्रसर रहेर समाजलाई सकारात्मक सन्देश दिँदै अघि बढिरहेका युवाहरु हुन् । साथीहरुसँग मिलेर संक्रमितका परिवारलाई सहयोग गर्ने इच्छा छोराले देखाएका कारण आफूले पनि साथ दिएको र रोक्न नसकेको सांसद कार्कीले बताइन् । संक्रमितमाथि दुरव्यवहारका घटना बढिरहँदा युवाहरुको सक्रियताले समाजलाई सकारात्मक सन्देश दिएको उनको भनाइ छ । ुसंक्रमितलाई सहयोग गर्दै हौशला दिनु पर्छ,' कार्कीले भनिन्, 'त्यही भएर युवालाई संक्रमितको सहयोगमा अग्रसर हुन मैले पनि सहयोग गरें ।' कांग्रेस नेता दीपक चापागाईं संक्रमितको सेवामा लागेका युवालाई प्रोत्साहन गर्नुपर्ने बताउँछन् । उनकै पहलमा युवाहरु एकतावद्ध भएर यो सामाजिक अभियानमा होमिएका हुन् । 'युवाहरु संक्रमितको घर सेनीटाइज गर्ने काममा लाग्छन्,' चापागाईंले भने, 'कतै मृत्यु भएर परिवारले धार्मिक संस्कार अनुसार अन्त्येष्टि गर्न चाहेमा दाहसंस्कारका लागि सहयोग गर्छन् ।' उनले यसरी खटिने युवाहरुलाई सबैको सहयोग आवश्यक रहेको सुनाए । 'संक्रमितको घर पस्न र उनीहरुसँग नजिकिन सबै डराउँछन्,' चापागाईंले भने, 'झन् शव व्यवस्थापनकै कुरा त मुस्किलको विषय हो ।' यस्तो अवस्थामा शव जलाउन सहयोग गर्ने युवाहरुको हिम्मत तारिफयोग्य रहेको उनको भनाइ छ । आफू जोखिममा परेर शव व्यवस्थापनमा सहयोग गर्दा संक्रमितका परिवारलाई मृत्युमा थोरै भए पनि राहत मिल्ने रविनले बताए । 'परिवारमा मृत्युको पीडा हुन्छ नै,' उनले भने, 'अझ चाहेअनुसार शवको अन्त्येष्टि गर्न नपाउनु झन् ठूलो तनाव हुने भएकाले सहयोग गरेका हौं ।' सबै साथीसँग सल्लाह गरेरनै संक्रमितको शव उठाउने र व्यवस्थापन गर्ने काम थालेको कार्कीले बताए । कोरोना त्रासले मानवीयता र सामाजिक भाव गुम्ने खतरा बढेसँगै संक्रमितमाथि भइरहेका गलत व्यवहारको अन्त्य गर्न र सकारात्मक सन्देश दिन युवालेहरुले देखाएको सामाजिक भाव उदाहरणीय रहेको अधिकारकर्मी उमेश विश्वकर्माले बताए । 'युवाहरुले ठूलै जोखिम वहन गरेका छन्,' उनले भने, 'यस्ता अनुकरणीय कार्यमा सबैको साथ र सहयोग आवश्यक छ ।' विराटनगरमा हालसम्म २२ जना संक्रमितको मृत्यु भइसकेको छ ।"
विराटनगरमा झापाका कोरोना संक्रमितको मृत्यु,"विराटनगर : विराटनगरको कोशी अस्पताल कोभिड१९ उपचार केन्द्रमा शनिबार राति कोरोना भाइरस संक्रमित एक पुरुषको मृत्यु भएको छ। झापाको कनकाई९ का ४७ वर्षीय पुरुषको शनिबार राति १०:४५ बजेतिर मृत्यु भएको चिकित्सकलाई उद्दृत गर्दै अस्पतालका व्यवस्थापक ज्ञानबहादुर बस्नेतले जानकारी दिए। शरीर कमजोर हुने, ज्वरो आउने लगायत कोरोनासँग मिल्ने लक्षण देखिएपछि स्वाबको पीसीआर परीक्षण गराउँदा पुरुषको रिपोर्ट पोजिटिभ आएको थियो। उनका अनुसार भदौ ८ गते कोरोना पुष्टि भएपछि पुरुषलाई झापाकै मेची अस्पतालमा उपचारका लागि भर्ना गरिएको थियो। स्वास्थ्य अवस्था खराब भएर गएपछि उनलाई थप उपचारका लागि शनिबार राति विराटनगर ल्याइएको बस्नेतले बताए। उनका अनुसार ल्याइपुर्याउन साथ मृत्यु भएको हो। आइसोलेसनमा लैजानलाई बोकेर आएको एम्बुलेन्सबाट झार्दाझार्दै संक्रमितको मृत्यु भएको हो। स्वास्थ्य अवस्था नाजुक भएर उपचारका लागि विराटनगर ल्याइएको रहेछ, चिकित्सकलाई उद्दृत गर्दै बस्नेतले भने, तत्काल कोभिड अस्पतालको आइसोलेसनमा भर्ना गरेर उपचार थाल्नलाई एम्बुलेन्सबाट झार्दै गर्दा मृत्यु भयो। थप उपचारका लागि ल्याउन ढिला भएका कारण संक्रमित पुरुषलाई आइसोलेसनमा भर्ना गरेर बचाउन नसकिएको अस्पतालले जनाएको छ। बस्नेतले पुरुषमा कुनै दीर्घ रोग भएनभएको बारेमा केही जानकारी प्राप्त भइ नसकेको बताए। उनका अनुसार शवको व्यवस्थापन नियम अनुसार हुनेछ।"
"बदमास ठेकेदारले बाटो बनाउँदैन्, दोषचाहिँ प्रधानमन्त्रीको टाउकोमा ?","पाँचथर : भौतिक पूर्वाधार तथा यातायातमन्त्री वसन्तकुमार नेम्वाङले विभिन्न निकायबाट हुने कमजोरीमा समेत सरकारलाई दोषी देखाउने कार्य भइरहेको बताएका छन्। सरकार प्रत्यक्षरूपमा नजोडिएका क्षेत्रमा समेत सरकारलाई नै जिम्मेवार देखाई बद्नाम गर्न खोज्ने काम भइरहेको मन्त्री नेम्वाङको भनाइ छ। जिल्ला समन्वय समिति पाँचथरले शनिबार फिदिममा आयोजना गरेको कार्यक्रममा उनले भने, 'एउटा बद्मास ठेकेदारले बाटो बनाउँदैन तर दोषचाहिँ प्रधानमन्त्रीको टाउकोमा लगाउने ?' कयौँ विकास आयोजनामा ठेकेदारले समयमा काम नगर्दा सरकार आलोचित हुनुपरेको भन्दै मन्त्री नेम्वाङले अब सरकारले कसैलाई पनि छुट दिन नसक्ने बताए। 'प्रधानमन्त्रीज्यूले शिलान्यास गर्नुभएको राँकेरविभेडेटार सडकको अहिलेसम्म ३२ प्रतिशत भौतिक प्रगति हुनुपर्नेमा जम्मा सात प्रतिशत मात्रै छ', नेम्वाङले भने, 'ठेकेदारले काम नगर्दा रकम जुटाउने, शिलान्यास गर्ने र जनतालाई सुविधा पुर्याउन खोज्ने प्रधानमन्त्रीज्यूले गाली खानुपर्ने अवस्था अब अन्त्य हुन्छ।' समयमा काम सम्पन्न नगर्ने निर्माण व्यवसायीमाथि कारवाही हुन थालेको बताउँदै मन्त्री नेम्वाङले अब पनि छुट पाइन्छ भन्ने कल्पना पनि नगर्न आग्रह गरे। यस्तै जिम्मेवारी पूरा नगर्ने तालुकदार निकायसमेत कारवाहीको भागीदार बन्नुपर्ने उल्लेख गर्दै मन्त्री नेम्वाङले कोभिड१९ को महामारीका बीच पनि निरन्तर कार्यक्षेत्रमा सक्रिय सरकारी तथा गैरसरकारी निकायलाई धन्यवाद ज्ञापन गरे। प्रधानमन्त्री र सरकारको सोचअनुसार पूर्वपश्चिम रेल सञ्चालन गरेरै छोड्ने मन्त्री नेम्वाङको दृढता छ। यसका लागि रेलमार्ग डिपिआर (विस्तृत आयोजना प्रतिवेदन) को काम भइरहेको उनले जानकारी दिए। पछिल्लोपटक खरिद गरिएका दुई वटा रेलका विषयमा उठ्ने गरेका प्रश्नहरुको ठट्यौली पारामा जवाफ दिँदै उनले कागजको टुक्रा नभई मुलुक साँच्चिकैको रेल सञ्चालन गर्ने चरणमा पुगेको बताए। 'साँच्चै रेल ल्यायो, एक दुई दिन त चुप लाग्छन्, फेरि ९३ वर्षअघिको रेल हो नि भन्न थाल्छन्', मन्त्री नेम्वाङले भने, 'यो त कम्प्युटरबाट चल्ने रेल हो भनेर देखायो, यो त २० करोड रुपैयाँमा आइहाल्थ्यो नि भनेर आफैँ दाम राख्छन्।' सरकार एक्सन ओरियन्टेड भएको बताउँदै मन्त्री नेम्वाङले जनतालाई सेवा र सुविधा पुर्याउनकै लागि पूर्वाधार निर्माणमा विशेष जोड दिइएको बताए। रासस"
कोभिडपछिको शिक्षा,"कोभिडको महामारीले विगतदेखिको एकनासको सोचाइ, प्रवृत्ति, क्रियाकलापमा फेरबदल ल्याइदिएको छ। धेरैमा शिक्षामा अब के हुन्छ ? कसरी शिक्षा अगाडि बढ्छ ? भन्ने चिन्ता र चिन्तन सुरु भएको छ। सबैतिर हिजोको प्रक्रियामा केही न केही परिवर्तन गर्नुपर्ने आवश्यकता महसुस भएको छ। कोभिडकै कारण केही कुरामा सकारात्मक परिवर्तन सम्भव भएको छ। विद्यालय तहको शिक्षालाई आधारभूत र माध्यमिक गरी दुई तह बनाउने, कक्षा १० को अन्त्यमा हुने बोर्ड परीक्षा क्षेत्रीय स्तरमा हुने भन्ने विषय विद्यालय क्षेत्र सुधार कार्यक्रमको गुरुयोजना निर्माण गर्ने चरणदेखि नै छलफल र दस्ताबेजका रूपमा आए पनि कानुनी रूप धारण गर्न सकेको थिएन। २०७३ असारमा शिक्षा ऐनमा भएको आठौं संशोधनले यी विषयलाई कानुनी रूप दियो। कक्षा १० को अन्त्यमा हुने परीक्षा प्रदेश तहमा हुने र विद्यालय तहको अन्त्यमा हुने परीक्षा राष्ट्रिय परीक्षा बोर्डले लिने व्यवस्था गरियो। व्यवहारमा विगतमा जस्तै कक्षा १० को अन्त्यमा हुने (एसईई) परीक्षा केन्द्रले लिँदै आएको र परिवर्तन हुन नसकेको अवस्था थियो। प्रदेशमा रहेको शिक्षा विकास निर्देशनालयले केवल केन्द्रबाट आएको बजेट जिल्लामा पठाउने र उत्तरपुस्तिका व्यवस्था गर्ने कार्यबाहेक अन्य केही गर्न सकेको थिएन। कोभिडको कारणले एक्कासि परीक्षा रोकिएपछि निकास निकाल्ने क्रममा मात्रै विद्यालयले गरेको आन्तरिक मूल्यांकनको अंकलाई मान्यता दिने निर्णय गरियो। यस वर्ष केन्द्रले नै विद्यालयले गरेको मूल्यांकनको अंकका आधारमा नतिजा निकाले पनि अर्को वर्षदेखि पक्कै पनि विगतकै जसरी एसईई परीक्षा सञ्चालन हुने छैन। राष्ट्रिय परीक्षा बोर्डले कक्षा ११ को परीक्षा प्रणालीमा सधैंका लागि परिवर्तन गरिदियो र विद्यालयले नै मूल्यांकन गर्ने परिपाटी सुरुवात गरियो। परिवर्तन गर्नुपर्ने तर गर्न नसकिएको प्रक्रियामा कोभिड महामारीले एक्कासि परिवर्तन सम्भव भयो। कोभिडले निम्त्याएको लकडाउन अवधिमा बालबालिकाको सिकाइलाई निरन्तरता दिन विद्यालय, स्थानीय तहअनुसार फरकफरक अभ्यास गरिए। स्थानीय तहबाट आफ्ना सकारात्मक तथा सबल पक्षको खोजी गर्ने काम भयो। केही पातलो बस्ती भएका विद्यार्थी संख्या कम भएका विद्यालयले नियमित पठनपाठन सञ्चालनसमेत गरिरहे। केही स्थानीय तहले काठमाडौसँगै लय मिलाउनुपर्ने बाध्यता चिर्न खोजे। नेपालको भौगोलिक विविधतासँगै बसाइ, रहनसहन, संस्कृति, सामाजिक चालचलनमा पनि विविधता छ। केन्द्रबाट सबै स्थानका लागि तोकिदिएको नीति, नियम, मापदण्ड, शैक्षिक प्रक्रिया देशका सबै स्थानमा फिट नहुँदा रहेछन् भन्ने सिकाइ भएको छ। केन्द्रले ससाना कुरामा यसो गर र उसो गर भनेर दिइने आदेशले स्थानीय सरकारले आफ्नो परिवेश र आवश्यकताअनुसार गर्न सक्ने सिर्जनात्मक कार्यलाई समेत खाइदिन सक्दो रहेछ। अबका दिनमा कोभिडको एकजना पनि संक्रमित नभएको मनाङले पनि काठमाडौंसँग आफ्ना समस्यामा सहयोग हैन, सकारात्मक पक्षको पनि उपयोग गर्न नपाउने अवस्था अन्त्य हुनुपर्छ। संविधानको मर्मअनुसार स्थानीय तहलाई माध्यमिक तहसम्मको शिक्षाको व्यवस्था गर्न पूर्ण जिम्मेवार बनाउन अब ढिलाइ गर्नु हुँदैन। बरु संघीय सरकारले प्रदेश र स्थानीय सरकारलाई साधनस्रोत र विज्ञताको सहयोग गर्नुपर्छ। विगतमा पहुँचको समस्या निकै साघुरिँदै गएको थियो। प्रतिशतको हिसाबले निकै कम बालबालिका विद्यालयको पहुँचमा नपुगेको अवस्था सरकारी आँकडाले देखाएका थिए। सामान्य अवस्थाका बालबालिका विद्यालयमा भर्ना भइसकेका थिए। विशेष अवस्था र परिवेशका बालबालिका मात्र शिक्षाबाट वञ्चित भएको अवस्था थियो। कोभिड १९ को महामारीको अवस्थापछि पहुँच नपुग्ने बालबालिकाको संख्या केही वृद्धि हुन सक्छ। जेनतेन रोजगार पाएका र आर्थिक रूपमा विपन्न आमाबाबुको रोजगार टुटेको छ। एक ठाउँमा पाएको रोजगार हटेर अन्यत्र काम पाइन्छ कि पाइँदैन निश्चित नभएको र हातमुख जोर्ने समस्याबाट कसरी बच्ने भनेर चिन्ताग्रस्त भएका अभिभावकले आफ्ना बालबालिकालाई विद्यालय भर्ना गर्ने र नियमितता दिने कार्यलाई प्राथमिकतामा पार्लान्ु भन्ने निश्चित छैन। बालबालिकाले समेत दैनिक ज्याला मजदुरी गर्नुपर्ने बाध्यता थप निम्तिन सक्छ। यस्तो अवस्थामा विगतमा विद्यालयमा भर्ना भएका बालबालिका पनि विद्यालय नजाने, नयाँ भर्ना हुनुपर्ने पनि भर्ना नहुने अवस्था नआउला भन्न सकिँदैन। सरोकारवालाको व्यापक सहभागितामा छलफल र अन्तरक्रिया गरी अबको शिक्षाको बाटो तय गरिनुपर्छ। सरकारले चालु आर्थिक वर्षदेखि देशभरका सामुदायिक विद्यालयमा कक्षा पाँचसम्म पढ्ने बालबालिकालाई दिवाखाजाको कार्यक्रम ल्याएको छ। यो निकै उत्साहजनक कार्यक्रम हो। दिवा खाजालाई व्यवस्थित गर्न सक्ने हो भने आर्थिक रूपमा विपन्न परिवारका बालबालिकालाई पनि विद्यालयमा भर्ना हुन र नियमितता दिन उत्प्रेरित गर्ने छ। गत वर्षदेखि प्रदेश २ का सबै विद्यालयमा लागु भएको यो कार्यक्रममा बजेट भए पनि खाजा नखुवाउने, चाउचाउ, बिस्कुटलागायतका पोषणको दृष्टिले निकै तल्लो स्तरका खाना खुवाउने, त्यही खाजाको रकम र कमिसनमा छिनाझम्टी गर्ने गरेका उदाहरण छन्। खाजा कार्यक्रमलाई दुरुपयोग हुन नदिन र व्यवस्थित गर्न थप प्रयासको आवश्यकता छ। संस्थागत विद्यालयमा कक्षा १ भन्दा तल तीन वर्षको पूर्वप्राथमिक शिक्षा हुनु र सामुदायिकमा एक वर्षको मात्र हुनुले राम्रो गर्ने सामुदायिक विद्यालयले समेत बालबालिका नपाउने अवस्था सिर्जना भएको छ। भारत सरकारले हालै ल्याएकोे नयाँ शिक्षा नीतिमा तीन वर्षको उमेरदेखि शिक्षा तथा कक्षा एकभन्दा तल तीन वर्षको पूर्वबालशिक्षाको अवधरणा ल्याइएको छ । हामीकहाँ पनि पूर्वबालविकासको सहजकर्तालाई दिइने निकै कम पारिश्रमिक, नाम मात्रको व्यवस्थापन खर्चले गर्दा नाजुक अवस्था छ। संस्थागत र सामुदायिकमा एकरूपता ल्याउन पूर्वबालशिक्षा, बालविकास तथा शिशु शिक्षालाई प्रभावकारी पार्न बालबालिको संख्याका आधारमा बालविकास केन्द्रको पुनर्वितरण गर्नुपर्ने, सहजकर्ताको योग्यता र पारिश्रमिक बढाउनुपर्ने, आयको व्यवस्था गर्नुपर्नेलगायतका काम गर्नुपर्नेे आवश्यकता छ। चार वर्षभन्दा कम उमेरका बालबालिकालाई घरघरमै शारीरिक तथा बौद्धिक विकासको उपयुक्त वातावरण मिलाउने हो भने बालबालिकाको विकासलाई घरमा गरिने सहयोगलाई प्रभावकारी पार्न अभिभावकशिक्षा व्यापक पारिनुपर्ने आवश्यकता छ। कोभिड महामारीका क्रममा विगतको जस्तो कक्षाकोठा र चकडस्टरमा आधारित शिक्षण सिकाइ प्रक्रियामा सुधार हुनुपर्ने सबैमा महसुस भएको छ। शिक्षकले चकडस्टरबाहेक विज्ञानका उच्चतम उपलब्धि आधुनिक सूचना तथा प्रविधिको अत्यधिक प्रयोग गरी समयसान्दर्भिक शिक्षण सिकाइ गर्न सक्ने गरी शिक्षक क्षमता बढाउनुपर्ने आवश्यकता खट्किएको छ। विगतमा होलसेलमा सबै बालबालिकालाई एकै किसिमले दिइने छात्रवृत्ति वितरण प्रणालीमा पुनर्विचार गरिनुपर्ने भएको छ। एकातर्फ आवश्यकता नभएकाले पनि छात्रवृत्ति पाउने र अर्कातर्फ छात्रवृत्तिका नाममा निकै कम रकम सहयोग कामयावी हुन नसक्ने कुरा विगतदेखिका अध्ययनले देखाएका छन्। बालबालिकालाई आफ्नै घरपरिवारमा र साथी समूहमा पढ्ने बानीको विकास गराउन, युवामा अध्ययनको बानी बसाउन सुमदायमा पुस्तकालय, सिकाइ केन्द्र स्थापना गर्ने, भएकालाई प्रभावकारी पार्ने सिकाइका अन्य पूरक तरिकालाई दरिलो पार्नेतर्फ प्रयास बढाइनुपर्छ। सरोकारवालाको व्यापक सहभागितामा छलफल र अन्तरक्रिया गरी अबको शिक्षाको बाटो तय गरिनुपर्छ।"
अन्तर्राष्ट्रिय गोदावरी खेलकुद भवन निर्माण अघि बढ्दै,"ललितपुर : गोदावरीमा धमाधम अन्तर्राष्ट्रिय गोदावरी खेलकुद भवन निर्माणको काम अघि बढेको छ। गोदावरीमा राष्ट्रिय तथा अन्तर्राष्ट्रियस्तरको खेलकुद विकासका लागि उक्त काम अघि बढाइएको हो। ललितपुर क्षेत्र नं १ प्रतिनिधिसभाका सदस्य नवराज सिलवालले गत आर्थिक वर्ष २०७५७६ मा २० लाख रुपैयाँ सहयोग गरेर भवन निर्माण अघि बढाइएको उपभोक्ता समितिका अध्यक्ष इञ्जीनियर राजेश पौडेलले बताए। उनले भने, 'गत आव २०७६७७ मा सामाजिक विकास मन्त्रालयअन्तर्गत छुट्टै एक करोड रुपैयाँ सहयोग भएको थियो।' हालसम्म खेलकुद भवन निर्माणका लागि एक करोड ३० लाख खर्च भएको र भवनको काम पनि ५० प्रतिशत सम्पन्न भइसकेको इञ्जीनियर पौडेलले जानकारी दिए। गोदावरीमा एक व्यक्तिले अर्को चिन्ने वातावरण नरहँदा खेलकूदको माध्यमबाट वडा नं १ गोदामचौर, नं २ विशङ्खु, नं ३ साविकको गोदावरी, बडिखेल, नं १३ झरुवारासी र नं १४ ठैवका मानिसले एकअर्कामा सम्पर्क बढाई भित्री खेलहरु ब्याडमिन्टन, कराँते, तेक्वान्दो, टेबल टेनिस, बास्केटबल र भलिबल आदि खेल्ने व्यवस्था मिलाउन लागिएको समितिका उपाध्यक्ष सुरेन्द्र रावतले बताए। उनले भने, 'चालु आर्थिक वर्ष २०७७७८ मा प्रदेश सरकारले २० लाख रुपैयाँ विनियोजन गरेको छ। खेलकुद भवनसँगै रहेको लगभग छदेखि सात रोपनी जमिनमा भवन व्यवस्थापन कार्यालय, सहायताकक्ष, वरिपरि पर्खाल, उद्यान, गाडी बिसाउने ठाउँ र बिहान व्यायाम गर्दै हिँड्ने मार्ग निर्माण गर्ने योजना पनि बनाइरहेका छौँ।' समितिका सदस्यले यी सबै योजना पूर्ण गर्न करिब रु पाँच करोड लाग्ने अनुमान गरेका रावतले जानकारी गराए। भवन निर्माण सम्पन्न भएपश्चात राष्ट्रिय तथा अन्तर्राष्ट्रिय खेलकुद प्रतियोगिता आयोजना हुनेछ। यसमा दुई ब्याडमिन्टन र चार टेबल टेनिस कोर्ट, भवनभित्र झण्डै ४०० मानिस अट्ने स्थान पनि बनाइने समितिका सचिव सन्तोष कुँवरले बताए। उनले भने, 'खेलकुद भवनमा विभिन्न राष्ट्रको झण्डा राख्ने अवधारणा बनाइराखेका छौं।' सो भवन निर्माणको काम यही असार अन्त्यसम्म समाप्त गर्नुपर्ने थियो तर विश्वव्यापीरूपमा फैलिरहेको कोरोना महामारीका कारण काममा बाधा परेर ढिलो भइरहेकामा कुँवरले दुःख व्यक्त गरे। 'निमार्णाधीन खेलकुद भवन टौखेलबाट बडिखेल आउने मुख्य सडकमुनि गहिरो स्थानमा रहेको हुँदा यसलाई राम्रोभन्दा राम्रो बनाउन फ्रेन्ड्स अफ गोदावरीमा रहेका ५० सदस्यका साथै अन्य दाताहरुले ५० हजारदेखि एक लाख सङ्कलन गरेर करिब ३५ लाख रुपैयाँ भवनलाई सहयोग गर्नुभयो', पौडेलले भने, 'गोदावरी भिलेज रिसोर्टले खेलकुद भवन कोषलाई १० लाख रुपैयाँ दिने घोषणासमेत गरिसकेको छ।' यसैगरी साविकको गोदावरीमा गोदावरीकुण्ड नजिकै धर्मशाला, नं २ मा प्राविधिक शिक्षालय, नं १० बहुउद्देश्यीय रङ्गशाला र यसै वडामा भाँगावनलाई पर्यटकीय क्षेत्रका रूपमा विकास गरेर हनुमानको मूर्ति प्रतिस्थापन, उद्यान तथा वनभोजस्थल निर्माण गर्न टाहाखेलदेखि सिँढी निर्माण र नं ११ चपागाउँमा वाग्मती प्रदेश सरकारको सहयोगमा बुलुमा उद्यान निर्माणको काम धमाधम भइरहेको छ।"
मुलुकको आर्थिक समृद्धिको महत्वपूर्ण आधार पर्यटन : मन्त्री भट्टराई,"काठमाडौं : संस्कृति, पर्यटन तथा नागरिक उड्डयन मन्त्री योगेश भट्टराईले पर्यटनका नवीनतम र दिगो गन्तव्यहरूको पहिचान, पूर्वाधार विकासका काम गरिरहेको बताएका छन्। उनले स्थापित गन्तव्यहरूको संरक्षण र प्रवर्द्धनका कार्यक्रमहरू सञ्चालन गरिरहेको र आगामी दिनमा जनता एवं सरोकार समुदायका सुझाव एवं विज्ञहरूको अध्ययन तथा सिफारिसका आधारमा नवप्रवर्द्धन र विकाससम्बन्धी योजना र कार्यक्रमहरूलाई उच्च महत्वका साथ कार्यान्वयन गरिने विश्वास व्यक्त गरेका छन्। ४१ औं विश्व पर्यटन दिवसको अवसरमा मन्त्री भट्टराईले विश्वभरिका पर्यटक, पर्यटन व्यवसायी, सरोकारवाला तथा आम जनसमुदायमा शुभकामना व्यक्त गरेका छन्। उनले मुलुकको आर्थिक समृद्धिको महत्वपूर्ण आधार भनेकै पर्यटन भएको बताएका छन्। उनले संसारको छानाका रूपमा विश्वमा आफ्नो पहिचान स्थापित गर्न सफल नेपाललाई अन्तराष्ट्रिय जगतमा प्रवद्धन गर्न विश्व पर्यटन दिवसको महत्वपूर्ण भूमिका रहेको उल्लेख गरे। नेपालमा अवस्थित सर्वोच्च शिखर सगरमाथा सहितका हिमश्रृङखला, छोटो भौगोलिक दूरीभित्र रहेका विविधतापूर्ण भूगोल, कला र संस्कृतिको विशिष्टता र विविधताका साथै विश्वशान्तिको उद्गमस्थल अर्थात् गौतम बुद्धको जन्मस्थान लुम्बिनीजस्ता अनुपम सम्पदाहरूका कारण नेपाल विश्वमाझ पर्यटनको आकर्षक गन्तव्य रहेको छ। भट्टराईद्वारा जारी शुभकामना सन्देशमा भनिएको छ,सरकारले यस क्षेत्रलाई प्राथमिकताका साथ आर्थिकसामाजिक विकासमा योगदान पुयाउने क्षेत्रका रूपमा लिएको छ। मन्त्रालयले संघीयताको मर्म र सहकार्यबाट हुने फाइदालाई आत्मसात गर्दै तीनै तहका सरकार र अन्तर मन्त्रालय सहकार्यमा नेपालको पर्यटनको विकास र प्रवद्धन गर्ने ढाँचा अवलम्बन गरी निजी क्षेत्रसँगको निकट सम्बन्धमा कार्यक्रमहरु सञ्चालन गर्दै आएको उनको भनाई छ। सन् २०२० को सुरुवातसँगै विश्वव्यापी रूपमा फैलिएको कोभिड१९ को महामारीबाट नेपालसमेत गम्भीर रूपमा प्रभावित भएको छ। व्यक्तिगत एवं सामूहिक गतिशीलतामा पर्यटन निर्भर हुने भएको र देशमा २०७६ चैत ११ गतेदेखि समय समयको बन्दाबन्दी र घुमफिरमा भएको नियन्त्रणले गर्दा यस क्षेत्रका व्यवसाय तथा सेवाहरूमा उच्च क्षति पुगेको छ।पर्यटन मन्त्री भट्टराईले शुभकामना सन्देशमार्फत भनेका छन्, हरेक कालो बादलको क्षितिजमा चाँदीको घेरा हुन्छ भनेझैँ निकट भविष्यमा नै यो महाव्याधि नियन्त्रणमा आउनेछ, नेपालको पर्यटन क्षेत्रले गुणात्मक फड्को मार्नेछ र हामा तत्कालीन एवं दीर्घकालीन लक्ष्यहरू हासिल हुनेछन् भन्ने विश्वासका साथ हामीले आन्तरिक तयारीलाई तीव्रता दिनुपर्ने हुन्छ। उनले नेपालको पर्यटन क्षेत्रमा अनुसन्धान एवं तथ्यपरक ढंगले योजना कार्यान्वयन गर्ने, गुणस्तर अभिवृद्धि गर्ने र स्थानीय समुदायसम्मले लाभ लिने गरी रोजगारी र वैदेशिक मुद्रा आम्दानीको दिगो स्रोतका रूपमा पर्यटन गतिविधिहरूको विस्तार गर्न उपयुक्त हुने धारणा राखेका छन्। शुभकामना सन्देशमा भनिएको छ, कोभिड १९ को महाव्याधिमाथि विजय हासिल भई पर्यटनसँगै सबै आर्थिक सामाजिक क्रियाकलापहरू सहज र थप गुणात्मक ढंगले सञ्चालन गर्ने सामर्थ्य हासिल हुनेछ र आगामी समय पर्यटन क्षेत्रका लागि अनुकूल बन्नेछ भन्ने विश्वासका साथ सबैमा हार्दिक शुभकामना व्यक्त गर्दछु। सन् १९७० सेप्टेम्बर २७ मा संयुक्त राष्ट्रसंघीय विश्व पर्यटन संगठनको स्थापना भएपछि सोही दिनको संस्मरणमा सन् १९८० देखि प्रत्येक वर्ष विश्व पर्यटन दिवस मनाउन थालिएको हो।"
मुग्लान पस्नेको पीडा,"दसैं आउन तीन साता मात्रै बाँकी छ। यो बेला परदेश गएकाहरू उल्लासका साथ धमाधम घर फर्कने बेला हो। यसपटक भने कोरोना संक्रमणको त्रासले विदेशबाट फर्केकाहरू घर खर्च टार्न नसकेर चाडबाडको पर्वाह नगरी धमाधम मुग्लान पस्न थालेका छन्। यतिखेर उनीहरू रोगले भन्दा पनि भोकले मरिन्छ कि भन्ने चिन्तामा छन्। स्वदेशमा रोजगारको सम्भावना नदेखेपछि महामारीका बीचमा चटक्कै परिवार छाडेर बिदेसिनुपर्ने बाध्यतालाई कसैले गम्भीर रूपमा लिएको देखिँदैन। विडम्बना, निमुखाका पीडामा मलम लगाइदिने यतिखेर कोही पनि भएनन्। यतिबेला विशेषगरी छिमेकी मुलुक भारत फर्कनेको लर्को बढिरहेको छ। कोरोना संक्रमण त्रासले स्वदेश आएकाहरू नै धमाधम फर्किरहेका छन्। विगतमा कमाएर ल्याएको खर्च सकिएको र स्वदेशमा आम्दानीको स्रोत पनि नभएपछि उनीहरू फर्किन बाध्य भएका हुन्। स्वदेशमै रोजगारको ग्यारेन्टी गरी उनीहरूलाई रोक्न नसक्नु सरकारको कमजोरी हो। कृषिप्रधान भनिने मुलुकमा दैनिक भान्सामा प्रयोग हुनेदेखि विलासिताका सामानसमेत विदेशबाट ल्याउनुपर्ने बाध्यता छ। वार्षिक अर्बौं रुपैयाँबराबरको तरकारी तथा खाद्यान्न विदेशबाट आयात भइरहेको छ। युवालाई यतै खपत गरेर बिदेसिने पैसा स्वदेशमै कसरी लगानी गर्न सकिन्छ भन्ने विषयमा स्पष्ट योजना नहुँदा यस्तो समस्या आएको हो। सम्बन्धित स्थानीय तह तथा प्रदेशले कोरोनाका कारण मुलुकमा लकडाउन सुरु भएदेखि रोजगार सिर्जना गर्ने विषयमा बहस चलाएर कार्यक्रम सार्वजनिक गर्न सकेको भए न नेपाली पैसा बिदेसिने थियो न त ऊर्जावान् युवालाई दसैंका मुखमा परिवार छाडेर बिदेसिनुपर्ने अवस्था नै आउँथ्यो। दैनिक छाक टार्नकै लागि बाध्य भएर बिदेसिनुपर्ने अवस्थामा पुगेकालाई तत्काल राहत वितरण गरेर भए पनि स्वदेशमै उद्यम गर्न प्रेरित गर्नुपर्छ। कोरोनाका कारण भारत, खाडी मुलुक तथा युरोप, अमेरिका र अस्ट्रेलियाबाट समेत लाखौं नागरिक स्वदेश फर्कने अनुमान गरिएको छ। थुप्रै नागरिक फर्किसकेका पनि छन्। तर उनीहरूका निम्ति कसरी रोजगार सिर्जना गर्ने भन्ने विषयमा तीनै तहका सरकार अझै स्पष्ट छैनन्। विदेशमा रोजगार भएका केही व्यक्ति फर्के पनि धेरैलाई स्वदेशमै रोजगार दिनुपर्ने बाध्यता सरकारलाई छ। तर कसरी भन्ने विषयमा पर्याप्त अध्ययन भएको छैन। यस्तै अवस्था रहिरह्यो भने भविष्यमा विकराल समस्या निम्तिने खतरा छ। बेरोजगार दर बढ्दै जाँदा जसरी पनि जीउ पाल्न लुटपाट, चोरी तथा अन्य आपराधिक गतिविधि बढ्ने त्रास पनि उत्तिकै छ। यो वास्तविकतालाई सरकारले गम्भीरतापूर्वक लिनुपर्छ। हरेक स्थानीय तहले विदेशबाट फर्केका नागरिकको सूची बनाउनुपर्छ। उनीहरू कुन तहका जनशक्ति हुन् भनेर वर्गीकरण गर्नुपर्छ। सोहीअनुसार रोजगार सिर्जना गर्न सकिने क्षेत्रबारेमा अध्ययन गर्नुपर्छ। रोजगारका लागि दीर्घकालीन तथा अल्पकालीन उपायबारे सोच्नुपर्छ। उनीहरूको आर्थिक अवस्थाअनुसार चाडपर्वलाई केन्द्रित गरेर भए पनि राहत वितरणलाई प्रभावकारी बनाउनुपर्छ। जेनतेन दसैंतिहार मनाउन सक्ने वातावरण राज्यले सिर्जना गरिदियो भने पनि न्यून आर्थिक अवस्था भएका र रोजगार गुमाएकाहरूलाई टेवा पुग्छ। कोरोना कहरलाई मात्रै होइन, अब कहिल्यै पनि नेपाली युवा रोजगारका लागि भारत, अरब, मलेसियालगायत खाडी र अन्य मुलुक जानुपर्ने अवस्था अन्त्य हुने गरी कार्ययोजना बनाउनुपर्छ। यसमा तीनै तहका सरकारको उत्तिकै भूमिका हुनुपर्छ। दसैंंको मुखमा मुग्लानतिर"
"योग, प्राणायाम र ध्यान","काशी देशका राजा एक दिन दरबारभित्रकै उद्यानमा घन्टौंदेखि बसिरहेका थिए। नारदले स्वर्गदेखि आएर सोधे, महाराज, चिन्तित मुद्रामा रूखमुनि एक्लै हुनुहुन्छ, के आपत् पर्यो ? राजाले भने, हे देवर्षि, दरबारमा हरेक वर्ष मन्त्री फेर्थें। मन्त्रीको शपथ खाएपछि भन्थे म एक वर्षमा सबै समस्या समाधान गर्छु भन्थे। तर जनता कंगाल भए। शान्तिसुरक्षा हरायो। जनता विवाद, कुटपिट र झगडा गर्न थाले। देशमा व्यथिति र अराजकता फैलियो। नारदले भने, महाराज, मन्त्री हुन योग्य एकजना व्यक्ति पठाइदिन्छु। उसले देशको मुहारै बदलिदिन्छ। राजा मञ्जुर भए। तर महाराज, तपाईंले त्यो व्यक्तिलाई लगातार पाँच वर्षसम्म मन्त्री हुन दिनुपर्छ। हे देवर्षि, देशको मुहारै फेरिन्छ भने म पाँचै वर्ष मन्त्री बनाउन तयार छु। नारदले पठाइदिएका व्यक्ति सादगी देखिन्थे। राजाले उनलाई मन्त्री बनाइदिए। शपथ खाएपछि मन्त्रीले भने, महाराज, म सहर र गाउँका टोलटोलमा जान्छु। उनीहरूका समस्या बुझ्छु। सबैलाई उद्यम गर्न सिकाउँछु। राजाले मन्त्रीलाई बिदा दिए। मन्त्रीले गाउँसहरका जनतामाझ पुगेर भने, तपाईंहरूलाई खान, लाउन र बस्न समस्या परेको छ। अब मसँग मिलेर काम गर्नुस्। मैले बताएअनुसार काम गर्नुभयो भने पाँच वर्षमा तपाईंहरू धनी बन्नुहुन्छ, तयार हुनुहुन्छ ? मन्त्रीका कुरा सुनेर जनता खुसी भए। भने, हामी तयार छौं। मन्त्रीले काम सुरु गरे। तीन वर्षमै विभिन्न खोलाबाट बिजुली निकाले। सडक, पुल बनाएर सबै गाउँ र सहरलाई जोडे। उद्योग स्थापना गरे। बेरोजगारलाई उद्यम दिए। कुलो बनाएर खेतखेतमा पानी पुर्याए। किसानले कृषि कर्म थाले। उत्पादित अन्न बेचेर पैसा ल्याए। केही वर्षमै गरिब किसान धनी भए। देशमा शान्तिसुरक्षा छायो। राजा छक्क परे। उनले गाउँगाउँ गएर यसको कारण सोधे। जनताले भने, मन्त्रीले एक महिनासम्म सहर, गाउँ र टोलटोलका एकएकजनालाई बोलाएर दुई घन्टा योग, प्राणायाम र ध्यान सिकाएर प्रशिक्षक बनाए। प्रशिक्षकहरूले टोलटोलमा गएर एक वर्षसम्म निरन्तर योगका साथै नैतिक ज्ञान पनि सिकाए। त्यसले त हामीलाई जागरुक बनायो। त्यसपछि मन्त्रीसँग मिलेर सक्दो काम गर्यौं। यसको कारण योग, प्राणायाम र ध्यान पो रहेछ ! जनताका इच्छाअनुसार राजाले उनैलाई वर्षौंसम्म मन्त्री बनाइदिए।"
पशुचौपायामा अज्ञात रोग,"उदयपुर : उदयपुरको पूर्वी क्षेत्रका पशुचौपायमा अज्ञात रोग देखिएको छ। अज्ञात रोगले पशुचौपाया धमाधम मर्न थालेपछि किसान चिन्तित बनेका छन्। दुई सातायता बेलका नगरपालिका८ शिशौलीमा मात्रै ६१ वटा भैसीराँगा, पाडापाडी मरिसकेको नगरपालिकाका पशुपन्छी शाखा प्रमुख पुष्प बुढाथोकीले बताए। महामारी भयाभह बन्दै गएपछि नगरपालिकाको आग्रहमा पशुपन्छी अन्वेषण केन्द्र विराटनगरका डाक्टर अनन्त कोइरालाको नेतृत्वमा आएको टोलीले रोग पहिचानका लागि नमुना संकलन गरेको उनले बताए। बुढाथोकीले भने, यहीँ रोग हो भन्ने यकिन छैन, प्रारम्भिक अध्ययनबाट भ्यागुते रोग हुन सक्ने अनुमान गरिएको छ। विराटनगरबाट आएको टोलीले नियन्त्रणका लागि एक हजार डोज एचएच भ्याक्सिन खोप उपलब्ध गराएको उनले बताए। रोग लागेका पशुचौपायमा सुरुमा घाँटी सुनिने, नाकबाट लगातार सेतो सिंगान बग्ने, र्याल काढ्ने तथा ज्वरो आउने र घ्यारघ्यार गर्ने जस्ता लक्षण देखा परेको प्रमुख बुढाथोकीले बताए। भैंसी राँगा रोग लागेको तीनदेखि सातादिनभित्र मर्ने गरेको नगरपालिकाका कृषि सल्लाहकार नारद निरौलाले बताए। खुला ठाउँ चरनका लागि सहज हुने भएकाले छिमेकी मुलुक र जिल्लाबाट धेरै संख्यामा ल्याउने गरेको उनको भनाइ छ। गोठमा रहेका चौपाया धमाधम मर्न थालेपछि किसानले औषधोपचारका लागि नगरपालिकासँग माग गरेका छन्। रोग देखिएपछि प्राविधिक बोलाएर उपचार गराउँदा पनि गाईबस्तु मर्न नरोकिएपछि किसानले नगरपालिकालाई गुहारेका हुन्। सप्तरीबाट छिमेकी जिल्ला सरेको अनुमान महामारी कहाँबाट र कसरी सर्यो भन्ने यकिन हुन नसके पनि छिमेकी जिल्ला सप्तरीबाट सरेको हुन सक्ने प्राविधिक टोलीले अनुमान गरेको छ। सप्तरीको तिरहुत गाउँपालिका अध्यक्ष मनोज यादवकोसमेत त्यस क्षेत्रमा तीन सय संख्यामा भैसी, राँगा र गाई रहेकाले त्यहीँबाट सुरु भएको अनुमान गरिएको छ। सिरहा, सप्तरी, उदयपुरलगायत ठाउँमा उनका चौपाया आउँजाउँ रहिरहने भएकाले त्यहीँबाट महामारी सरेको हुन सक्ने कृषि शाखाका सल्लाहकार निरौलाले बताए। संक्रमित चौपायाको संख्या अत्यधिक भएकाले उपचारमा कठिनाइ हुनुका साथै मरेको संख्या यति नै हो भन्ने अवस्था नरहेको उनले बताए।"
"हैदराबादमाथि कोलकाता हाबी, शुभमन गिलको अर्धशतकमा ७ विकेटले विजयी",अबुधाबी : जारी इन्डियन प्रिमियर लिग (आईपीएल) मा सनराइजर्स हैदराबादमाथि कोलकाता नाइट राइडर्सले जित निकालेको छ। अबुधाबीस्थित शेख जायद रंगशालामा शनिबार राति भएको खेलमा शुभमन गिलको शानदार अर्धशतकसँगै कोलकाता ७ विकेटले विजयी भएको हो। हैदराबादले टस जितेर पहिले ब्याटिङ रोज्दै निर्धारित २० ओभरमा १४२ रन बनाएको थियो। १४३ रनको लक्ष्य कोलकाताले १८ ओभरमा मात्र ३ विकेट गुमाउँदै भेट्टायो। कोलकाताका शुभमन गिलले शानदार अर्धशतक बनाए। उनले ६२ बलमा २ छक्का र ५ चौकाको मद्दतमा नटआउट ७० रन जोडे। त्यस्तै इओन मार्गानले ४२ तथा नितिश रानाले २६ रन बनाए। हैदराबादका लागि रसिद खान र खलिल अहमदले ११ विकेट लिए। त्यस्तै टी नटराजनको नाममा १ विकेट रह्यो। यसअघि ब्याटिङ गरेको हैदराबादका लागि मनिश पान्डेले सर्वाधिक ५१ रन बनाए। त्यस्तै कप्तान डेभिड वार्नरले ३६ रन जोडे भने रिद्धिमन साहले ३० रन बनाए। हैदराबादलाई रोक्न कोलकाताका प्याट क्यूमिन्सले कसिलो बलिङ गर्दै १ विकेट लिए। त्यस्तै वरुन चक्रवर्ती र आन्द्रे रसेलले ११ विकेट हात पारे। आजको खेल राजस्थान रोयल्स र किङ्स ११ पञ्जाबबीच रहेको छ। खेल साँझ ७ : ४५ बजे सारजाह क्रिकेट रंगशालामा सुरु हुनेछ।
"न पानी छ, न साबुन","काठमाडाैं : कोरोना भाइरस संक्रमण त्रास बढ्दै जाँदा चैत पहिलो सातादेखि चोकचोकमा खानेपानीका ट्यांकी राखिए। साबुनपानीको व्यवस्था गरियो। त्यससँगै सूचना टाँसियो, साबुनपानीले हात धोऔं, कोरोना भाइरसको संक्रमणबाट आफू पनि बचौं र अरूलाई पनि बचाऔं। अहिले आएर हात धुन खोज्यो भने न साबुन हुन्छ न त पानी नै। सूचना मात्रै पढ्न पाइन्छ। काठमाडौं उपत्यका खानेपानी लिमिटेड, स्थानीय तह, विभिन्न बैंक र संघसंस्थाले हात धुनलाई ड्रममा पानी र साथमा साबुनको व्यवस्था गरेका थिए। तर, ती भाँडा रित्ता भइसकेका छन्। साबुनपानीको दुरुपयोग भएकाले यो समस्या आएको खानेपानी लिमिटेडका प्रवक्ता प्रकाश राईको भनाइ छ। सुरुमा सबैतिर साबुनपानीको व्यवस्था गरेका हौं, प्रवक्ता राईले भने, तर, त्यसको प्रयोगभन्दा दुरुपयोग बढी भयो। बीचमा हामीले छाडिदिएका थियौं। तर, अहिले सबैको माग भएकाले पुनः पानी भरिरहेका छौं। उनले आवश्यकता हेरेर खाली भएका ठाउँमा पानी भर्ने गरिएको सुनाए। काठमाडौं उपत्यका खानेपानी लिमिटेडले मात्रै महांकालमा १०, नयाँ बानेश्वरमा १०, त्रिपुरेश्वरमा १०, ठिमीमा ५, भक्तपुरमा ३, महाराजगन्जमा १०, जाउलाखेलमा १० कीर्तिपुरमा १ ठाउँमा पानीसहितको ट्यांकी र साबुन राखेको थियो। काठमाडौं महानगरपालिकाका वडा कार्यालयले पनि आफ्नो बजेट खर्च गरेर ठाउँठाउँमा साबुनपानीको व्यवस्था गरेका थिए। कति ठाउँमा राखिएको थियो भनेर महानगरसँग तथ्यांक छैन। काठमाडौं महानगरपालिकाका अधिकारी वडा कार्यालयले राखेको सामानको रेखदेख वडाले गर्नुपर्ने बताउँछन्। वडाले जानकारी गराए आपूले पानी भर्न सक्ने महानगरपालिकाका वातावरण विभाग प्रमुख हरिकुमार श्रेष्ठले बताए। हामीले त्यसरी हात धुनलाई साबुनपानीको व्यवस्था गरेका छैनौं, श्रेष्ठले भने, वडा कार्यालयले गरेको हो। व्यवस्थापन पनि उसले नै गर्ने हो। आवश्यक परे हामी पानी भर्ने कार्य गर्न सक्छौं। तर त्यसका लागि वडाले खबर गर्नुपर्छ। स्थानीय जनप्रतिनिधि वडाले ट्यांकी राखेर टोल सुधार समितिलाई जिम्मा लगाएको बताउँछन्। हामीले विभिन्न टोलमा साबुनपानीको व्यवस्थापन गरेका छौं, वडा नम्बर ७ का अध्यक्ष शुद्धकुमार डंगोलले भने, हामीले त्यसको व्यवस्थापनको जिम्मा भने टोल सुधार समितिलाई दिएका थियौं। उनीहरूले काम गरेनन्। यसका लागि हामी थप पहल गर्नेछौं। बागबजार, सुन्धारालगायत ठाउँमा बैंक र महानगरीय प्रहरीको सहकार्यमा राखिएका ट्यांकी पनि खाली छन्। असन, महाबौद्ध आसपास विभिन्न क्लब र गैरसरकारी संस्थाले राखेका केही ट्यांकी भने चलिरहेकै छन्। गुठी संस्थानका प्राविधिक सल्लाहकार प्रकाश अमात्यले स्थानीय तहले जिम्मेवारी वहन नगरेकाले यस्तो समस्या आएको बताए। संक्रमण फैलिन नदिनका लागि सरकारी गैरसरकारी संस्थाले पानी राखेका छन्, अमात्यले भने, त्यसको व्यवस्थापन त कम्तीमा स्थानीय तहले लिनुपर्यो। सुरुमा सबैले राखे तर व्यवस्थापनमा कसैले ध्यान नदिएको उनको भनाइ छ।"
संकटमै सम्पन्न हुँदै विमानस्थल,"भैरहवा पोखरा : लकडाउन अवधिमा अधिकांश सानाठूला आयोजनाका काम रोकिए। कामदार अभावसँगै कोरोना संक्रमण त्रासले आयोजना प्रभावित भए। तर, भैरहवामा निर्माणाधीन राष्ट्रिय गौरवको आयोजना गौतमबुद्ध अन्तर्राष्ट्रिय विमानस्थलको काम भने रोकिएन। लकडाउनको सुरुआतमा समस्या आए पनि त्यसलाई सल्टाउँदै आयोजना अघि बढेपछि प्रगति देखिएको छ। यो विमानस्थलको काम अन्तिम चरणमा छ। यस आयोजनाको लकडाउन अवधिको भौतिक प्रगति साढे ४ प्रतिशत छ। भौतिक संरचनाका मुख्य काम सकिएका छन्, आयोजना प्रमुख प्रवेश अधिकारीले अन्नपूर्ण पोस्ट्सँग भने, आयोजना सम्पन्न हुन अबको काम उपकरण जडान र केही फिनिसिङ मात्र हो। उनका अनुसार विमानस्थलको काम करिब ९३ प्रतिशत सम्पन्न भएको छ। बाँकी ७ प्रतिशतमध्ये ५ प्रतिशत उपकरण जडानको काम हो भने २ प्रतिशत फिनिसिङ। उपकरण जडान गर्न चीनबाट ३५ जना दक्ष जनशक्ति आउन लागेका छन्। आयोजना प्रमुख अधिकारीका अनुसार यहाँ आउन उनीहरूले चीनस्थित नेपाली दूतावासमा भिसा प्रक्रिया अघि बढाएका छन्। ३५ जनामा तीनवटा एसी जडान, धावनमार्गमा लाइटिङसम्बन्धी र टर्मिनल भवनमा अन्य उपकरण जडान गर्नेहरू छन्। विद्युतीय उपकरण जडानसँगै विमानस्थल सञ्चालनमा आउनेछ। यो अवधि भनेको जम्मा ९० दिन हो। संस्कृति, पर्यटन तथा नागरिक उड्डयनमन्त्री योगेश भट्टराईले केही दिनअघि विमानस्थल निरीक्षण गरेका थिए। त्यस क्रममा मन्त्री भट्टराईले भनेका थिए, कोभिड १९ को महामारीले असर नगरेको भए आयोजना सम्पन्न भएर विमान उडानको प्रक्रिया पनि सञ्चालन भइसक्ने थियो। कोरोना महामारीका कारण हवाई उडान नहुँदा चीनबाट दक्ष जनशक्ति आउन नसकि आयोजना सम्पन्न गर्न ढिलाइ हुन पुगेको हो। दक्ष जनशक्ति आउन नसके पनि विमानस्थलमा अन्य काम भने तीव्र रूपमा भइरहेको छ। आयोजनाका अनुसार विमानस्थलको ३ हजार मिटर लामो धावनमार्ग तयार छ। प्रशासनिक भवन, कन्ट्रोल टावर, ट्याक्सी वे, विमान पार्किङस्थल, अन्तर्राष्ट्रिय टर्मिनल भवन, अग्निनिवारण भवन तयार छन्। धावनमार्ग, ट्याक्सी वे, विमान पार्किङ स्थलमा लाईटिङ, टर्मिनल भवन र कन्ट्रोल टावरमा विद्युतीय उपकरण जडान र अग्निनिवारण भवनमा केही ढोका लगाउन मात्र बाँकी छ। टायल्स, मार्बल्स र रंगरोगनमा सजिएर विमानस्थलको टर्मिनल, प्रशासनिक भवन, धावनमार्गलगायत आकर्षक देखिएका छन्। विमानस्थलको भौतिक संरचनाले अन्तर्राष्ट्रिय विमानस्थलको स्वरुप देखिएको छ। यहाँ दुईवटा ठेक्कामार्फत काम भइरहेको छ, आईसीबी वान र आईसीबी टु। आईसीबी वानअन्तर्गत भौतिक संरचनाका काम हुन्। आईसीबी टुअन्तर्गत सञ्चार र मौसम पूर्वानुमानसम्बन्धी उपकरण जडानका काम पर्छन्। आईसीबी वानका काम अन्तिम चरणमा छन्। आईसीबी टुका लगभग ९८ प्रतिशत उपकरण आयोजनास्थलमा आइसकेका छन्। जडान गर्न मात्र बाँकी छ। वानअन्तर्गतका केही उपकरण सीमा बन्दका कारण आउन नसके पनि हाल उपकरण समुद्री र सडक मार्गबाट आउने क्रममा रहेको आयोजना प्रमुख अधिकारीले बताए। यहाँ भौतिक संरचना सबै तयार छन्। उपकरण जडान गर्नु मुख्य काम हो, उनले भने, जनशक्ति आएको ९० दिनभित्र सबै काम सकिन्छ। विमानस्थलको निर्माण र सञ्चालनका लागि समानान्तर रूपमा काम भइरहेका छन्। विमानस्थल निर्माणसँगै सञ्चालनका लागि जनशक्ति व्यवस्थापन प्रक्रियासमेत अगाडि बढाइएको छ। प्रहरीतर्फ विमानस्थल प्रमुखमा एसएसपीको दरबन्दी कायम गरिएको छ। अग्निनियन्त्रणका लागि चारवटा वरुण यन्त्र (दमकल) ल्याइएको छ। यता निर्माणका काम भइरहेका छन् भने उता (माथिल्लो निकायमा) विमानस्थल सञ्चालनका लागि आवश्यक काम पनि भइरहेका छन्, आयोजना प्रमुख अधिकारीले भने। आयोजनाको लागत ७ अर्ब ३२ करोड रुपैयाँ छ। अधिकारीका अनुसार काठमाडौंमा सुरक्षित रूपमा उडानअवतरण भर्न नसक्ने विमान भैरहवामा सुरक्षित तवरले उडानअवतरण गर्न सक्छन्। काठमाडौंपछि दोस्रो अन्तर्राष्ट्रिय विमानस्थलका रूपमा निर्माण भइरहेको यस विमानस्थललाई देशको मेरुदण्डका रूपमा लिइएको छ। विमानस्थल सञ्चालनमा आएसँगै विश्वको कुनाकुनासम्म लुम्बिनीको सिधा सम्पर्क स्थापित हुने अपेक्षा सरोकारवालाको छ। पोखरा क्षेत्रीय अन्तर्राष्ट्रिय विमानस्थल धमाधम कोरोना महामारी भए पनि पोखरा महानगरपालिका१४ मा पोखरा क्षेत्रीय अन्तर्राष्ट्रिय विमानस्थल निर्माण चालू छ। चीनसँगको रसुवागढी नाका खुल्दा आयोजनाको कामलाई थप गति दिन सहज हुने देखिएको छ। विमानस्थल निर्माणका लागि आवश्यक सामान उक्त नाकाबाट ल्याइँदै छ। कन्टेनरको लाइन त लामै होला, पालो पक्कै आउँला, विमानस्थल आयोजना प्रमुख विनश मुनकर्मीले भने। भारतको कोलकाताबाट पनि त्यसरी नै सामानको प्रतीक्षा गरिरहेको उनको भनाइ छ। दुई तिरबाट सामान आउन ढिलाइ हुनुमा कोभिड१९, लकडाउनलगायत कारण छन्। तर, कोभिड महामारीका बीच पनि अन्तर्राष्ट्रिय विमानस्थल निर्माणको काम भने धमाधम छ। मुनकर्मीका अनुसार आयोजनाको काम ६४ प्रतिशत सम्पन्न भएको छ। अरू निर्माण क्षेत्र कोभिडकै कारण ठप्पजस्तै हुँदा यहाँको काम भने चालू नै रही प्रगति मात्रा बढिरहेको छ। कोभिड१९ महामारी फैलिएपछि आयोजना र ठेकेदार कम्पनीले चिनियाँ कामदारलाई निर्माणस्थलभित्रै क्वारेन्टाइनमा राखेर काम गराएका थिए। इन्जिनियर कृष्णप्रसाद पौडेलले भौतिक संरचना निर्माणका सबैजसो काम पूरा भएको बताए। टर्मिनल भवन वरिपरि बाटाघाटा बनाउने र इन्टेरियरका काम भइरहेका छन्, पौडेलले भने, अब खास बाँकी काम भनेको उपकरण जडान हो। २५ प्रतिशत काम त त्यहीं हुन्छ। चिनियाँ ठेकेदार कम्पनी सीएएमसीईका जनसम्पर्क अधिकृत कृष्ण चापागाईंले केही कामदार चीनबाट फर्किन नपाएको बताए। उनीहरू फर्किन पाए कामको गति अझै बढ्ने चापागाईंको भनाइ छ। अन्तर्राष्ट्रिय हवाई सेवासमेत मुलुकमा चालू भइसकेको हुँदा उनीहरू फर्किने आशा आयोजनाको छ। अंग्रेजी नयाँ वर्षपछि चिनियाँहरूको पर्व थियो। त्यसकै लागि घर गएका चिनियाँ मजदुरलगायत फर्किएका छैनन्। यतै रहेका २ सय ४४ चिनियाँ र सयभन्दा बढी नेपाली विमानस्थलको काममा दिनहुँ खटिन्छन्। कोलकाताबाट आउने सामान फिट गर्न पनि चिनियाँ कामदार चाहिन्छ। घर गएकाहरू फर्किए उक्त काम पूरा हुने आयोजनाले जनाएको छ। ट्याक्सी पार्क, हेंगर, विमानस्थल प्रवेशमार्गदेखि ट्रमिनल भवन, सडक निर्माणलगायत काम सकिएको इन्जिनियर पौडेलले बताए। एयर ट्राफिक टावर, टर्मिनल भवनको संरचना निर्माणलगायत काम सम्पन भएर फिनिसिङ भइरहेको छ। उनले खानेपानी, ढल निकासको काम केही सम्पन्न भएको र केही सम्पन्न हुने अवस्थामा रहेको सुनाए। २ हजार ५ सय मिटर लम्बाइ र ४५ मिटर चौडाइ रहेको धावनमार्ग ढलान सकिएको छ। आयोजना प्रमुख मुनकर्मीले निर्माण सामग्री आउन ढिला नभए ६ महिनाभित्र थप २५ प्रतिशत काम सकिने जानकारी दिए। यो वर्ष २० प्रतिशत काम भयो। उनका अनुसार सामान्य अवस्था भए थप १० देखि १३ प्रतिशत काम बढी भई ७५ प्रतिशत सकिएको हुन्थ्यो। यस वर्ष कामको लक्ष्य पनि धेरै लिएको उनले बताए। गत वर्ष पनि लक्ष्यभन्दा बढी काम भएको थियो। गत वर्ष २७ प्रतिशत काम भएको थियो। अघिल्लो वर्ष २० प्रतिशत र त्योभन्दा अघिल्लो वर्ष १५ प्रतिशत काम सकिएको थियो। सन् २०२१ जुलाई १० मा सक्नुपर्ने सम्झौता भए पनि ६ महिनाअघि नै सम्पन्न गर्ने लक्ष्यका साथ काम भइरहेको थियो। पोखरा महानगरपालिका१४ मा चिनियाँ सरकारी स्वामित्वको ठेकेदार कम्पनी सीएएमसीईले २०७३ साउन १८ गते विमानस्थल निर्माणको काम थालेको थियो। सरकारले सन् २०१४ मे १२ मा सीएएमसीईलाई ठेक्का दिएको थियो। निर्माण कम्पनीले १० जुलाई २०२१ मा विमानस्थल निर्माण सम्पन्न गरी नेपाल सरकारलाई हस्तान्तरण गर्नुपर्ने हुन्छ। निर्माणाधीन पोखरा क्षेत्रीय अन्तर्राष्ट्रिय विमानस्थल। तस्बिर : कृष्णमणि बराल निर्माण कम्पनीले काम गरेका आधारमा १२ अर्ब रुपैयाँ भुक्तानी पाइसकेको छ। आयोजनाको लागत भने २१ अर्ब रुपैयाँभन्दा बढी छ। यो विमानस्थल अन्तर्राष्ट्रिय उड्डयन संस्था (आईकाओ)को मापदण्डअनुसार फोरडी मोडलमा पर्छ। विमानस्थल सञ्चालन हुँदा बोइङ ७५७ र एयरबस ३२० वा सोसरहका जहाज उडानअवतरण गर्न सक्छन्। २ हजार ५ सय मिटर लामो धावनमार्ग हुनेछ। ती विमानको यात्रु क्षमता १ सय ९२ हाराहारीमा हुनेछ।"
आजको मौसम : केही स्थानमा भारी वर्षाको सम्भावना,"काठमाडौं : देशका एक दुई स्थानमा भारी वर्षाको सम्भावना रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाले आइतबार बिहान जारी गरेको मौसम बुलेटिनमा भारतको बिहारमा न्युन चापीय क्षेत्र कमजोर हुने क्रममा रहेको उल्लेख छ। अहिले प्रदेश नं १ मा पूर्णतया बदली बाँकी प्रदेशमा सामान्य बदली रहेको छ। आइतबार दिउँसो प्रदेश नं १, प्रदेश नं २, बागमती प्रदेश र गण्डकी प्रदेशमा सामान्य बदली रही थोरै स्थानहरू तथा प्रदेश नं ५, कर्णाली प्रदेश र सुदुरपश्चिम प्रदेशमा आंशिक बदली रही एक दुई स्थानमा मेघ गर्जन चट्याङ्गसहित मध्यम वर्षाको सम्भावना रहेको छ। प्रदेश नं १ का एक दुई स्थानमा भारी वर्षाको समेत सम्भावना रहेको महाशाखाले जनाएको छ। राती प्रदेश नं १, बागमती प्रदेश, गण्डकी प्रदेशमा सामान्य बदली रही थोरै स्थानहरू तथा बाँकी प्रदेशहरुमा आंशिक बदली रही एक दुई स्थानहरुमा हल्का वर्षाको सम्भावना रहेको बुलेटिनमा उल्लेख छ। सोमबार प्रदेश नं १, बागमती प्रदेश, गण्डकी प्रदेशमा सामान्य बदली रही थोरै स्थानहरूमा हल्का वर्षा तथा बाँकी प्रदेशहरुमा आंशिक बदलीको सम्भावना रहेको छ। राती प्रदेश नं १ का एक दुई स्थानमा भारी वर्षाको समेत सम्भावना रहेको छ। मंगलबार दिउँसो प्रदेश नं १, बागमती प्रदेश, गण्डकी प्रदेशमा सामान्य बदली रही थोरै स्थानहरूमा हल्का वर्षा तथा बाँकी प्रदेशहरुमा आंशिक बदलीको सम्भावना रहेको छ।"
नेपालचीन सीमा : हुम्लामा मागियो विज्ञ टोली,सिमकोट : विभिन्न राजनीतिक दलले नेपाल र चीनबीचको सिमाना यकिन गर्न प्राविधिकसहितको विज्ञ टोली हुम्ला पठाउन सरकारसँग माग गरेका छन्। सीमा विवादका विषयमा बाहिर आएका कुरालाई वैज्ञानिक ढंगले टुंगो लगाउनुपर्ने नेकपा केन्द्रीय सदस्य विजय भण्डारीले बताए। चीनले नौवटा नयाँ भवन बनाएको क्षेत्र नाम्खा गाउँपालिका६ लाप्चामा पर्ने विषयमा समाचार आएपछि सिमकोटमा सर्वदलीय बैठक बसेको थियो। नेपालीले लामो समयदेखि भोगचलन गरेको क्षेत्रमा चीनले भवन बनाएको भन्दै बैठकले स्थलगत अध्ययन गरी समस्या समाधान गर्नुपर्ने निष्कर्ष निकालेको हो। बैठकले ग्याक्पु दोसायता ललुङजोङमा भवन बनाएको स्थान सीमास्तम्भ १२ नम्बरनजिक रहेकाले सो कुरा स्पष्ट गर्न सीमा हेर्ने विज्ञ टोली पठाएर विवादको दीर्घकालीन समाधान गर्न आग्रह गरेको छ। कांग्रेस केन्द्रीय सदस्य तथा कर्णाली प्रदेशसभामा प्रतिपक्षी नेता जीवनबहादुर शाहीले सीमा क्षेत्रको अध्ययन गर्न गएको प्रमुख जिल्ला अधिकारी नेतृत्वको टोलीले यकिन खबर नल्याएको बताए। त्यसकारण सिमानाको वास्तविक अवस्था पत्ता लगाउन विज्ञ टोली पठाउन आग्रह गरिएको उनको भनाइ छ। उक्त बैठक संघीय सांसद छक्कबहादुर लामा र शाहीको उपस्थितिमा बसेको थियो। सांसद लामाले प्रक्रियागत रूपमा सीमा हेर्ने विज्ञ टोली जिल्लामा ल्याउन पहल गर्ने बताए। नेपालतिर चीनका भवन नेपालतिर चीनले भवन बनाएपछि अनुगमन गर्न सुरक्षा निकायको टोली लिमी लाग्यो सरकारलाई कांग्रेसको प्रश्न : नेपाल चीन सिमाबारे स्थलगत रिपोर्ट नआउँदै हतारमा किन प्रतिक्रिया ? नेपालचीन सीमा : सहायक प्रजिअसँग स्पष्टीकरण नेपालचीन सीमा विवाद : हतारमा परराष्ट्रमन्त्रीको अपरिपक्क प्रतिक्रिया
निजीमा पीसीआर शुल्क दोब्बर,"काठमाडौं : सरकारले पीसीआर परीक्षण शुल्क दुईपटक घटाएर २ हजार रुपैयाँ कायम गरे पनि निजी अस्पताल र प्रयोगशालाले दोब्बर असुलिरहेका छन्। काठमाडौं उपत्यकाका ११ प्रयोगशालाको अनुगमन गर्दा ८ वटाले ३ हजार ९ सय रुपैयाँ लिइरहेको पाइएको हो। स्वास्थ्य तथा जनसंख्या मन्त्रालयको टोलीले दुई दिन लगाएर हालै अनुगमन गरेको थियो। अनुगमनमा संलग्न एक स्वास्थ्यकर्मीका अनुसार सेन्ट्रल डायग्नोस्टिक ल्याबोरेटरी एन्ड रिसर्च सेन्टर, इन्टरपिड डायग्नोस्टिक सेन्टर, डिकोड जेनोमिक्स एन्ड रिसर्च सेन्टर, सूर्या हेल्थ केयर सेन्टर, बी एन्ड बी अस्पताल, ह्याम्स अस्पताल, नेपाल मेडिसिटी र स्टार अस्पतालमा रहेका प्रयोगशालाले तोकेभन्दा बढी शुल्क लिइरहेका छन्। यस्ता प्रयोगशालाले बढी शुल्क असुलेको उजुरी मन्त्रालयमा परेको थियो। सरकारी मापदण्ड लत्याएको पाइयो। अधिकतम २ हजार शुल्क लिनुपर्नेमा ३ हजार ९ सय रुपैयाँ असुलेको पाइयो, अनुगमनमा संलग्न एक कर्मचारीले भने। अनुगमनका क्रममा बिद ल्याबोरेटरी, काठमाडौं मेडिकल कलेज र नेपालकोरिया जनमैत्री अस्पतालले भने तोकिएकै शुल्क लिइरहेको पाइएको थियो। अन्तर्राष्ट्रिय बजारमा पीसीआरमा प्रयोग हुने रिएजेन्ट, किट, स्वाब संकलन गर्ने भीटीएमदेखि पीपीईलगायत सामग्रीको मूल्य घटेपछि भदौ २८ गते शुल्क घटाइएको हो। तर, निजी प्रयोगशाला सञ्चालकले असोज ५ गतेदेखि ३ हजार ९ सय शुल्क लिइरहेको पाइएको अनुगमनमा संलग्न स्वास्थ्यकर्मीले बताए। सञ्चालकले भने मन्त्रालयमा पहुँच रहेकाले कसैले केही गर्न नसक्ने दाबी गरिरहेका छन्। सरकारले तोकेको रेटमा परीक्षण गर्न सक्दैनौं। आन्तरिक निर्णय गरेरै शुल्क लिएका हौं, एक प्रयोगशाला सञ्चालकले भने। सरकारले अनुगमन गरे पनि मनपरी गर्ने प्रयोगशालालाई कारबाही गर्न तत्परता देखाएको छैन। मन्त्रालयका प्रवक्ता डा जागेश्वर गौतमले तोकेभन्दा बढी शुल्क लिने प्रयोगशालामा नजान आग्रह गरे। सरकारले तोकेभन्दा बढी बढी शुल्क लिएका छन भने वाणिज्य विभागमा उजुरी दिन सकिन्छ, प्रवक्ता डा गौतमले भने। यस्ता प्रयोगशालालाई उपभोक्ता संरक्षण ऐन २०७५ अनुसार कारबाही गर्न सकिने कानुनी व्यवस्था छ। एसोसिएसन अफ प्राइभेट हेल्थ इन्स्टिच्युसन अफ नेपाल (अफिन) महासचिव होमराज दाहालले प्रयोगशालाले लिएको शुल्कमा निजी अस्पताललाई जोडेर हेर्न नमिल्ने बताए। निजी प्रयोगशालालाई पनि घाटा हुनु भएन। सर्वसाधारण पनि ठगिनु भएन, दाहालले भने, सरकारले घोषणा गरेको शुल्कमा हाम्रो विरोध छैन। महँगो वा सस्तो भयो भन्ने पक्षमा छैनौं। स्वास्थ्यमन्त्री भानुभक्त ढकालको उपस्थितिमा भदौ १४ गतेको इसिन्डेन्ट कमान्ड सिस्टमको बैठकले परीक्षणबापत सेवा शुल्कसहित ४ हजार ४ सयभन्दा बढी लिन नपाउने निर्णय गरेको थियो। त्यसअघि प्रयोगशालाले ५ हजार ५ सय लिँदै आएका थिए। महासचिव दाहालले नागरिकको स्वास्थ्यसँग जोडिएको विषय भएकाले शुल्क वैज्ञानिक र व्यावहारिक हुनुपर्ने बताए। रिएजेन्टलगायत केमिकलको कति खर्च, जनशक्तिलगायत सबै खर्च जोडेर शुल्क निर्धारण गर्नुपर्छ, उनले भने, लगानीकर्ताको पनि लगानी उठ्नुपर्छ। जनताले पनि राहत पाउनुपर्छ। राष्ट्रिय जनस्वास्थ्य प्रयोगशालाले मापदण्ड पुगेका सामुदायिक एवं निजी प्रयोगशालालाई पीसीआर परीक्षणको अनुमति दिएको हो। शनिबारसम्म गरिएको आरटी पीसीआर परीक्षणको संख्या ९ लाख ७८ हजार २ सय ४ पुगेको छ। मुलुकभरि सरकारी र निजी गरी ५१ वटा प्रयोगशालाबाट पीसीआर परीक्षण भइरहेको छ। प्रयोगशालाले पीसीआर परीक्षणको दायरा बढाउन जेठ २२ गते निजीलाई प्रस्ताव आह्वान गरेको थियो। प्रयोगशालाबाट तोकिएको मापदण्ड र सूचनाको गोपनीयता तथा नियमित रिपोर्टिङ गर्ने सर्त अनिवार्य पालन गर्ने गरी परीक्षण अनुमति दिइएको थियो। प्रयोगशालाले स्वदेशी तथा विदेशी नागरिकलाई तोकिएको दरमा नभई आफ्नै मापदण्ड लागू गरेका छन्। उपभोक्ता हित संरक्षण मञ्चका उपमहासचिव विष्णुप्रसाद तिमिल्सेनाले प्रतिकार गर्न नसकेका कारण प्रयोगशालाले सेवाग्राहीलाई लुटिरहेको बताए। २ हजार ठगिएको भन्दै लिखित उजुरी गर्न जाने कुरा भएन। पीसीआर परीक्षण गर्ने क्रममा हजारौं नागरिकबाट प्रयोगशालाले लाखौं लुटिरहेका छन्। सरकारले अनुगमन र कारबाही नगर्दा लुट्ने क्रम दिनहुँ भइरहेको छ, अधिवक्तासमेत रहेका तिमिल्सेनाले भने। उनले सरकारी निर्देशन अटेर गर्ने प्रयोगशालालाई कारबाही गर्नुपर्नेमा जोड दिए। भने, जनताको अभिभावक नै सरकार हो। जनतामाथि लुट भइरहेको बेला सरकार टुलुटुलु हेरेर बस्ने होइन। २६ प्रयोगशालामा नि:शुल्क परीक्षण सरकारले २६ वटा प्रयोगशालाबाट नि:शुल्क पीसीआर परीक्षण गर्न पाउने व्यवस्था गरेको छ। स्वास्थ्य मन्त्रालयका प्रवक्ता डा जागेश्वर गौतमले परीक्षणको दायरामा परेका तर पैसा नभएका व्यक्तिलाई सरकारी प्रयोगशालामा नि:शुल्क परीक्षण गर्ने व्यवस्था मिलाइएको बताए। सबैसँग निजी ल्याबमा जाँच गर्ने पैसा नहुन पनि सक्छ, प्रवक्ता डा गौतमले भने, पीसीआर परीक्षणको दायरामा पर्नेहरूले नि:शुल्क परीक्षण गर्न पाउने व्यवस्था छ। उनका अनुसार काठमाडौं उपत्यकाभित्र राष्ट्रिय जनस्वास्थ्य प्रयोगशाला, शुक्रराज ट्रपिकल तथा सरुवा रोग अस्पताल, वीर अस्पताल, पाटन स्वास्थ्य विज्ञान प्रतिष्ठान, त्रिवि शिक्षण अस्पताल महाराजगन्जमा नि:शुल्क परीक्षण गर्न पाइनेछ। प्रवक्ताले काठमाडौं उपत्यका भित्रिएका व्यक्तिलाई जथाभावी पीसीआर परीक्षण नगर्न अनुरोध गरे। संक्रमित व्यक्तिसँग सम्पर्कमा आएको ५ दिनपछि मात्र पीसीआर परीक्षण गर्दा कोरोना संक्रमित भएनभएको थाहा हुन्छ, उनले भने, यात्रा गर्नेबित्तिकै पीसीआर परीक्षण गर्नुको कुनै अर्थ छैन। उनले यात्राका क्रममा सबै स्वास्थ्य मापदण्ड पालना गर्न आग्रह गरे। यात्रा सकेलगत्तै दुई सातासम्म छुट्टै बस्नुपर्ने उनको भनाइ छ। दुई सातासम्ममा पनि कोराना संक्रमणको कुनै लक्षण नदेखिए पीसीआर परीक्षण गर्नु आवश्यक छैन, उनले भने, जनस्वास्थ्यको मापदण्ड अपनाउँदै आआफ्नो कामकाजमा जान सकिन्छ। मन्त्रालयका अनुसार सक्रिय संक्रमितको संख्या १८ हजार ३ सय ४१ पुगेको छ। यीमध्ये ७ हजार ८ सय ३३ जना संस्थागत आइसोलेसनमा छन्। १० हजार ५ सय ८ जना घरमै आइसोलेसन बसेका छन्। शनिबार १० हजार १९ पीसीआर परीक्षण गरिएकामा १ हजार २ सय ७ जना संक्रमित थपिएका छन्। कुल संक्रमितको संख्या ७१ हजार ८ सय २१ पुगेको छ। पछिल्लो २४ घण्टा (शनिबार दिउँसोसम्म)मा १ हजार १ सय ४७ जना डिस्चार्ज भएका छन्। निको हुनेको संख्या ५३ हजार १३ पुगेको छ। कोरोना संक्रमणबाट हालसम्म ४ सय ६७ जनाको ज्यान गएको मन्त्रालयले जनाएको छ।"
मुग्लान पस्नेको पीडा,"दसैं आउन तीन साता मात्रै बाँकी छ। यो बेला परदेश गएकाहरू उल्लासका साथ धमाधम घर फर्कने बेला हो। यसपटक भने कोरोना संक्रमणको त्रासले विदेशबाट फर्केकाहरू घर खर्च टार्न नसकेर चाडबाडको पर्वाह नगरी धमाधम मुग्लान पस्न थालेका छन्। यतिखेर उनीहरू रोगले भन्दा पनि भोकले मरिन्छ कि भन्ने चिन्तामा छन्। स्वदेशमा रोजगारको सम्भावना नदेखेपछि महामारीका बीचमा चटक्कै परिवार छाडेर बिदेसिनुपर्ने बाध्यतालाई कसैले गम्भीर रूपमा लिएको देखिँदैन। विडम्बना, निमुखाका पीडामा मलम लगाइदिने यतिखेर कोही पनि भएनन्। यतिबेला विशेषगरी छिमेकी मुलुक भारत फर्कनेको लर्को बढिरहेको छ। कोरोना संक्रमण त्रासले स्वदेश आएकाहरू नै धमाधम फर्किरहेका छन्। विगतमा कमाएर ल्याएको खर्च सकिएको र स्वदेशमा आम्दानीको स्रोत पनि नभएपछि उनीहरू फर्किन बाध्य भएका हुन्। स्वदेशमै रोजगारको ग्यारेन्टी गरी उनीहरूलाई रोक्न नसक्नु सरकारको कमजोरी हो। कृषिप्रधान भनिने मुलुकमा दैनिक भान्सामा प्रयोग हुनेदेखि विलासिताका सामानसमेत विदेशबाट ल्याउनुपर्ने बाध्यता छ। वार्षिक अर्बौं रुपैयाँबराबरको तरकारी तथा खाद्यान्न विदेशबाट आयात भइरहेको छ। युवालाई यतै खपत गरेर बिदेसिने पैसा स्वदेशमै कसरी लगानी गर्न सकिन्छ भन्ने विषयमा स्पष्ट योजना नहुँदा यस्तो समस्या आएको हो। सम्बन्धित स्थानीय तह तथा प्रदेशले कोरोनाका कारण मुलुकमा लकडाउन सुरु भएदेखि रोजगार सिर्जना गर्ने विषयमा बहस चलाएर कार्यक्रम सार्वजनिक गर्न सकेको भए न नेपाली पैसा बिदेसिने थियो न त ऊर्जावान् युवालाई दसैंका मुखमा परिवार छाडेर बिदेसिनुपर्ने अवस्था नै आउँथ्यो। दैनिक छाक टार्नकै लागि बाध्य भएर बिदेसिनुपर्ने अवस्थामा पुगेकालाई तत्काल राहत वितरण गरेर भए पनि स्वदेशमै उद्यम गर्न प्रेरित गर्नुपर्छ। कोरोनाका कारण भारत, खाडी मुलुक तथा युरोप, अमेरिका र अस्ट्रेलियाबाट समेत लाखौं नागरिक स्वदेश फर्कने अनुमान गरिएको छ। थुप्रै नागरिक फर्किसकेका पनि छन्। तर उनीहरूका निम्ति कसरी रोजगार सिर्जना गर्ने भन्ने विषयमा तीनै तहका सरकार अझै स्पष्ट छैनन्। विदेशमा रोजगार भएका केही व्यक्ति फर्के पनि धेरैलाई स्वदेशमै रोजगार दिनुपर्ने बाध्यता सरकारलाई छ। तर कसरी भन्ने विषयमा पर्याप्त अध्ययन भएको छैन। यस्तै अवस्था रहिरह्यो भने भविष्यमा विकराल समस्या निम्तिने खतरा छ। बेरोजगार दर बढ्दै जाँदा जसरी पनि जीउ पाल्न लुटपाट, चोरी तथा अन्य आपराधिक गतिविधि बढ्ने त्रास पनि उत्तिकै छ। यो वास्तविकतालाई सरकारले गम्भीरतापूर्वक लिनुपर्छ। हरेक स्थानीय तहले विदेशबाट फर्केका नागरिकको सूची बनाउनुपर्छ। उनीहरू कुन तहका जनशक्ति हुन् भनेर वर्गीकरण गर्नुपर्छ। सोहीअनुसार रोजगार सिर्जना गर्न सकिने क्षेत्रबारेमा अध्ययन गर्नुपर्छ। रोजगारका लागि दीर्घकालीन तथा अल्पकालीन उपायबारे सोच्नुपर्छ। उनीहरूको आर्थिक अवस्थाअनुसार चाडपर्वलाई केन्द्रित गरेर भए पनि राहत वितरणलाई प्रभावकारी बनाउनुपर्छ। जेनतेन दसैंतिहार मनाउन सक्ने वातावरण राज्यले सिर्जना गरिदियो भने पनि न्यून आर्थिक अवस्था भएका र रोजगार गुमाएकाहरूलाई टेवा पुग्छ। कोरोना कहरलाई मात्रै होइन, अब कहिल्यै पनि नेपाली युवा रोजगारका लागि भारत, अरब, मलेसियालगायत खाडी र अन्य मुलुक जानुपर्ने अवस्था अन्त्य हुने गरी कार्ययोजना बनाउनुपर्छ। यसमा तीनै तहका सरकारको उत्तिकै भूमिका हुनुपर्छ।"
नयाँ नक्सा प्रमाण संकलन : गुज्रियो विज्ञ समूहको अवधि,"काठमाडौं : लिम्पियाधुरा, लिपुलेक, कालापानी र सुस्तामा भारतसँग भएको सीमा विवादका सम्बन्धमा प्रमाण संकलन गर्न सरकारले विज्ञ समूह गठन गरेको तीन महिना बितेको छ। म्याद गुज्रिए पनि विज्ञ समूह के गरिरहेको छ भन्ने जानकारी कहीँ कतैबाट आएको छैन। आफ्नो गतिविधिबारे न समूहका पदाधिकारी बोलेका छन् नत सरकार नै। उनीहरूले पहिलो बैठकमा कुनै सदस्यले सूचना बाहिर नल्याउने निर्णय गरी काम थालेका थिए। यता प्रारम्भिक प्रतिवेदन तयार पार्ने काम भइरहेको स्रोतले बताएको छ। यद्यपि कतिपय सदस्यले अझै आफ्नो भागको काम टुंग्याएका छैनन्। उनीहरूले भारतद्वारा अतिक्रमित क्षेत्रको स्थलगत अवलोकन पनि गरेका छैनन्। कोरोना कहरका कारण स्थलगत निरीक्षणको सम्भावना नरहेको एक सदस्यले बताए। लिम्पियाधुरा, लिपुलेक र कालापानीलाई नोडिफाइड एरिया भन्दै भारतीय सुरक्षाकर्मीले त्यहाँ जानै दिएका छैनन्। सुस्तासम्म जाने तयारी गरे पनि कुरा बाझिएपछि रोकिएको स्रोतले जनाएको छ। संयोजक डा विष्णुराज उप्रेतीले यस विषयमा आचारसंहिता भएकाले बोल्न नमिल्ने प्रतिक्रिया दिए। हामीले आचारसंहिता बनाएका छौं। हामीलाई बोल्ने अधिकार छैन, डा उप्रेतीले भने, परराष्ट्रमन्त्रीले मात्रै यो विषय बोल्न सक्नुहुन्छ। नीति अनुसन्धान प्रतिष्ठानका कार्यकारी अध्यक्ष डा उप्रेतीको नेतृत्वमा गत जेठ २२ गते विज्ञ समूह गठन गरिएको थियो। त्यसमा अन्तर्राष्ट्रिय कानुनविद् डा सूर्यप्रसाद सुवेदी, इतिहासविद् डा रमेश ढुंगेल, संविधानविद् डा विपिन अधिकारी, जलस्रोतविद् जगतकुमार भुसाल, नापी विभागका पूर्वमहानिर्देशक एवं सीमाविद् तोयानाथ बराल, नेपाली सेनाका पूर्व अधिकारी हिमालय थापा, सामुदायिक वन उपभोक्ता महासंघकी पूर्वअध्यक्ष अप्सरा चापागाई सदस्य छन्। परराष्ट्र मन्त्रालयका सहसचिव रामप्रसाद सुवेदीलाई सदस्य सचिव छन्। समितिलाई नेपाल र भारत बीचका सन्धि, सम्झौता र समझदारीपत्रलगायत सात प्रकारका कागजात, प्रमाण खोज्ने कार्यादेश तोकिएको थियो। सार्वजनिक निकायलगायत विभिन्न संघंसस्था, व्यक्ति र स्वदेश तथा विदेशी पुस्तकालय, अभिलेखालय एवं संग्रहालयबाट नेपालभारत सीमा सम्बन्धमा सुस्ता क्षेत्र, उत्तरपश्चिम क्षेत्र लिम्पियाधुरा, कुटी, नाबी, गुञ्जी, कालापानी र लिपुलेक क्षेत्रमा नेपालको स्वामित्व स्थापित हुने कागजातको सक्कल वा प्रमाणित प्रतिलिपि, सो नपाए प्रतिलिपि प्राप्त गर्ने कार्यादेश पाएको थियो। त्यस्तै तत्कालीन इस्ट इन्डिया कम्पनी, बेलायत सरकार र भारत सरकारसँग भएका पत्राचार, नेपालभारत सीमासम्बन्धी नक्सा (सुरुदेखि हालसम्म संयुक्त रूपमा र दुवै पक्षबाट प्रकाशितसमेत) संकलन गर्नुपर्नेछ। सरकारी प्रतिवेदन, आदेश, प्रकाशन, सरकारका योजनालगायत सरकारी दस्तावेज, सरकारी पत्राचार, प्रशासनिक आदेश र अन्य आधिकारिक तथ्य एवं प्रमाण, अदालती फैसला, र जग्गा स्वामित्वको प्रमाणपत्र एवं मालपोत, भूमिकर, तिरोभरो, आदि तिरेका रसिद भरपाई, पत्र वा आदेश, सनद, सवाल आदि छन्। मन्त्रिपरिषद्को ५ जेठको निर्णयअनुसार भूमि व्यवस्था, सहकारी तथा गरिबी निवारण मन्त्रालयले ७ जेठमा लिम्पियाधुरासहितको राजनीतिक तथा प्रशासनिक नक्सा सार्वजनिक गरेको थियो। भारतले २०७६ कात्तिक १६ मा लिम्पियाधुरा, लिपुलेक र कालापानीसहितको नेपाली भूमि मिचेर नक्सा जारी गरेपछि नेपालले कूटनीतिक वार्ताका माध्यमबाट सीमा विवाद समाधान गर्ने प्रयास गरेको थियो। नोभेम्बर र डिसेम्बेरमा सरकारले सम्भावित वार्ताको मिति तोकेर भारतलाई दुईवटा कुटनीतिक नोट पठाएको थियो। भारतले त्यसको बेवास्ता मात्रै गरेन, नेपाली भूमि हुँदै लिपुलेक भएर मानसरोवर जाने सडक गत वैशाख २६ गते उद्घाटनसमेत गर्यो। त्यसपछि पनि नेपालले वार्ता प्रयास गरिरहेको भए पनि भारतबाट कुनै प्रतिक्रिया नआएको परराष्ट्रमन्त्री प्रदीप ज्ञवालीले बताउँदै आएका छन्। नेपालले तीनपटक कुटनीतिक नोट पठाइसक्यो तर भारतबाट एकपटक आएको कूटनीतिक नोटमा अतिक्रमित भूमिलाई दाबी मात्रै गरियो। सीमा विवादमा चीनसँग वार्ता गरिरहेको भारतले नेपालका विषयमा बेवास्ता गर्दै आएको छ।"
निजीमा पीसीआर शुल्क दोब्बर,"काठमाडौं : सरकारले पीसीआर परीक्षण शुल्क दुईपटक घटाएर २ हजार रुपैयाँ कायम गरे पनि निजी अस्पताल र प्रयोगशालाले दोब्बर असुलिरहेका छन्। काठमाडौं उपत्यकाका ११ प्रयोगशालाको अनुगमन गर्दा ८ वटाले ३ हजार ९ सय रुपैयाँ लिइरहेको पाइएको हो। स्वास्थ्य तथा जनसंख्या मन्त्रालयको टोलीले दुई दिन लगाएर हालै अनुगमन गरेको थियो। अनुगमनमा संलग्न एक स्वास्थ्यकर्मीका अनुसार सेन्ट्रल डायग्नोस्टिक ल्याबोरेटरी एन्ड रिसर्च सेन्टर, इन्टरपिड डायग्नोस्टिक सेन्टर, डिकोड जेनोमिक्स एन्ड रिसर्च सेन्टर, सूर्या हेल्थ केयर सेन्टर, बी एन्ड बी अस्पताल, ह्याम्स अस्पताल, नेपाल मेडिसिटी र स्टार अस्पतालमा रहेका प्रयोगशालाले तोकेभन्दा बढी शुल्क लिइरहेका छन्। यस्ता प्रयोगशालाले बढी शुल्क असुलेको उजुरी मन्त्रालयमा परेको थियो। सरकारी मापदण्ड लत्याएको पाइयो। अधिकतम २ हजार शुल्क लिनुपर्नेमा ३ हजार ९ सय रुपैयाँ असुलेको पाइयो, अनुगमनमा संलग्न एक कर्मचारीले भने। अनुगमनका क्रममा बिद ल्याबोरेटरी, काठमाडौं मेडिकल कलेज र नेपालकोरिया जनमैत्री अस्पतालले भने तोकिएकै शुल्क लिइरहेको पाइएको थियो। अन्तर्राष्ट्रिय बजारमा पीसीआरमा प्रयोग हुने रिएजेन्ट, किट, स्वाब संकलन गर्ने भीटीएमदेखि पीपीईलगायत सामग्रीको मूल्य घटेपछि भदौ २८ गते शुल्क घटाइएको हो। तर, निजी प्रयोगशाला सञ्चालकले असोज ५ गतेदेखि ३ हजार ९ सय शुल्क लिइरहेको पाइएको अनुगमनमा संलग्न स्वास्थ्यकर्मीले बताए। सञ्चालकले भने मन्त्रालयमा पहुँच रहेकाले कसैले केही गर्न नसक्ने दाबी गरिरहेका छन्। सरकारले तोकेको रेटमा परीक्षण गर्न सक्दैनौं। आन्तरिक निर्णय गरेरै शुल्क लिएका हौं, एक प्रयोगशाला सञ्चालकले भने। सरकारले अनुगमन गरे पनि मनपरी गर्ने प्रयोगशालालाई कारबाही गर्न तत्परता देखाएको छैन। मन्त्रालयका प्रवक्ता डा जागेश्वर गौतमले तोकेभन्दा बढी शुल्क लिने प्रयोगशालामा नजान आग्रह गरे। सरकारले तोकेभन्दा बढी बढी शुल्क लिएका छन भने वाणिज्य विभागमा उजुरी दिन सकिन्छ, प्रवक्ता डा गौतमले भने। यस्ता प्रयोगशालालाई उपभोक्ता संरक्षण ऐन २०७५ अनुसार कारबाही गर्न सकिने कानुनी व्यवस्था छ। एसोसिएसन अफ प्राइभेट हेल्थ इन्स्टिच्युसन अफ नेपाल (अफिन) महासचिव होमराज दाहालले प्रयोगशालाले लिएको शुल्कमा निजी अस्पताललाई जोडेर हेर्न नमिल्ने बताए। निजी प्रयोगशालालाई पनि घाटा हुनु भएन। सर्वसाधारण पनि ठगिनु भएन, दाहालले भने, सरकारले घोषणा गरेको शुल्कमा हाम्रो विरोध छैन। महँगो वा सस्तो भयो भन्ने पक्षमा छैनौं। स्वास्थ्यमन्त्री भानुभक्त ढकालको उपस्थितिमा भदौ १४ गतेको इसिन्डेन्ट कमान्ड सिस्टमको बैठकले परीक्षणबापत सेवा शुल्कसहित ४ हजार ४ सयभन्दा बढी लिन नपाउने निर्णय गरेको थियो। त्यसअघि प्रयोगशालाले ५ हजार ५ सय लिँदै आएका थिए। महासचिव दाहालले नागरिकको स्वास्थ्यसँग जोडिएको विषय भएकाले शुल्क वैज्ञानिक र व्यावहारिक हुनुपर्ने बताए। रिएजेन्टलगायत केमिकलको कति खर्च, जनशक्तिलगायत सबै खर्च जोडेर शुल्क निर्धारण गर्नुपर्छ, उनले भने, लगानीकर्ताको पनि लगानी उठ्नुपर्छ। जनताले पनि राहत पाउनुपर्छ। राष्ट्रिय जनस्वास्थ्य प्रयोगशालाले मापदण्ड पुगेका सामुदायिक एवं निजी प्रयोगशालालाई पीसीआर परीक्षणको अनुमति दिएको हो। शनिबारसम्म गरिएको आरटी पीसीआर परीक्षणको संख्या ९ लाख ७८ हजार २ सय ४ पुगेको छ। मुलुकभरि सरकारी र निजी गरी ५१ वटा प्रयोगशालाबाट पीसीआर परीक्षण भइरहेको छ। प्रयोगशालाले पीसीआर परीक्षणको दायरा बढाउन जेठ २२ गते निजीलाई प्रस्ताव आह्वान गरेको थियो। प्रयोगशालाबाट तोकिएको मापदण्ड र सूचनाको गोपनीयता तथा नियमित रिपोर्टिङ गर्ने सर्त अनिवार्य पालन गर्ने गरी परीक्षण अनुमति दिइएको थियो। प्रयोगशालाले स्वदेशी तथा विदेशी नागरिकलाई तोकिएको दरमा नभई आफ्नै मापदण्ड लागू गरेका छन्। उपभोक्ता हित संरक्षण मञ्चका उपमहासचिव विष्णुप्रसाद तिमिल्सेनाले प्रतिकार गर्न नसकेका कारण प्रयोगशालाले सेवाग्राहीलाई लुटिरहेको बताए। २ हजार ठगिएको भन्दै लिखित उजुरी गर्न जाने कुरा भएन। पीसीआर परीक्षण गर्ने क्रममा हजारौं नागरिकबाट प्रयोगशालाले लाखौं लुटिरहेका छन्। सरकारले अनुगमन र कारबाही नगर्दा लुट्ने क्रम दिनहुँ भइरहेको छ, अधिवक्तासमेत रहेका तिमिल्सेनाले भने। उनले सरकारी निर्देशन अटेर गर्ने प्रयोगशालालाई कारबाही गर्नुपर्नेमा जोड दिए। भने, जनताको अभिभावक नै सरकार हो। जनतामाथि लुट भइरहेको बेला सरकार टुलुटुलु हेरेर बस्ने होइन। २६ प्रयोगशालामा नि:शुल्क परीक्षणसरकारले २६ वटा प्रयोगशालाबाट नि:शुल्क पीसीआर परीक्षण गर्न पाउने व्यवस्था गरेको छ। स्वास्थ्य मन्त्रालयका प्रवक्ता डा जागेश्वर गौतमले परीक्षणको दायरामा परेका तर पैसा नभएका व्यक्तिलाई सरकारी प्रयोगशालामा नि:शुल्क परीक्षण गर्ने व्यवस्था मिलाइएको बताए। सबैसँग निजी ल्याबमा जाँच गर्ने पैसा नहुन पनि सक्छ, प्रवक्ता डा गौतमले भने, पीसीआर परीक्षणको दायरामा पर्नेहरूले नि:शुल्क परीक्षण गर्न पाउने व्यवस्था छ। उनका अनुसार काठमाडौं उपत्यकाभित्र राष्ट्रिय जनस्वास्थ्य प्रयोगशाला, शुक्रराज ट्रपिकल तथा सरुवा रोग अस्पताल, वीर अस्पताल, पाटन स्वास्थ्य विज्ञान प्रतिष्ठान, त्रिवि शिक्षण अस्पताल महाराजगन्जमा नि:शुल्क परीक्षण गर्न पाइनेछ। प्रवक्ताले काठमाडौं उपत्यका भित्रिएका व्यक्तिलाई जथाभावी पीसीआर परीक्षण नगर्न अनुरोध गरे। संक्रमित व्यक्तिसँग सम्पर्कमा आएको ५ दिनपछि मात्र पीसीआर परीक्षण गर्दा कोरोना संक्रमित भएनभएको थाहा हुन्छ, उनले भने, यात्रा गर्नेबित्तिकै पीसीआर परीक्षण गर्नुको कुनै अर्थ छैन। उनले यात्राका क्रममा सबै स्वास्थ्य मापदण्ड पालना गर्न आग्रह गरे। यात्रा सकेलगत्तै दुई सातासम्म छुट्टै बस्नुपर्ने उनको भनाइ छ। दुई सातासम्ममा पनि कोराना संक्रमणको कुनै लक्षण नदेखिए पीसीआर परीक्षण गर्नु आवश्यक छैन, उनले भने, जनस्वास्थ्यको मापदण्ड अपनाउँदै आआफ्नो कामकाजमा जान सकिन्छ। मन्त्रालयका अनुसार सक्रिय संक्रमितको संख्या १८ हजार ३ सय ४१ पुगेको छ। यीमध्ये ७ हजार ८ सय ३३ जना संस्थागत आइसोलेसनमा छन्। १० हजार ५ सय ८ जना घरमै आइसोलेसन बसेका छन्। शनिबार १० हजार १९ पीसीआर परीक्षण गरिएकामा १ हजार २ सय ७ जना संक्रमित थपिएका छन्। कुल संक्रमितको संख्या ७१ हजार ८ सय २१ पुगेको छ। पछिल्लो २४ घण्टा (शनिबार दिउँसोसम्म)मा १ हजार १ सय ४७ जना डिस्चार्ज भएका छन्। निको हुनेको संख्या ५३ हजार १३ पुगेको छ। कोरोना संक्रमणबाट हालसम्म ४ सय ६७ जनाको ज्यान गएको मन्त्रालयले जनाएको छ।"
"न पानी छ, न साबुन","काठमाडाैं : कोरोना भाइरस संक्रमण त्रास बढ्दै जाँदा चैत पहिलो सातादेखि चोकचोकमा खानेपानीका ट्यांकी राखिए। साबुनपानीको व्यवस्था गरियो। त्यससँगै सूचना टाँसियो, साबुनपानीले हात धोऔं, कोरोना भाइरसको संक्रमणबाट आफू पनि बचौं र अरूलाई पनि बचाऔं। अहिले आएर हात धुन खोज्यो भने न साबुन हुन्छ न त पानी नै। सूचना मात्रै पढ्न पाइन्छ। काठमाडौं उपत्यका खानेपानी लिमिटेड, स्थानीय तह, विभिन्न बैंक र संघसंस्थाले हात धुनलाई ड्रममा पानी र साथमा साबुनको व्यवस्था गरेका थिए। तर, ती भाँडा रित्ता भइसकेका छन्। साबुनपानीको दुरुपयोग भएकाले यो समस्या आएको खानेपानी लिमिटेडका प्रवक्ता प्रकाश राईको भनाइ छ। सुरुमा सबैतिर साबुनपानीको व्यवस्था गरेका हौं, प्रवक्ता राईले भने, तर, त्यसको प्रयोगभन्दा दुरुपयोग बढी भयो। बीचमा हामीले छाडिदिएका थियौं। तर, अहिले सबैको माग भएकाले पुनः पानी भरिरहेका छौं। उनले आवश्यकता हेरेर खाली भएका ठाउँमा पानी भर्ने गरिएको सुनाए। काठमाडौं उपत्यका खानेपानी लिमिटेडले मात्रै महांकालमा १०, नयाँ बानेश्वरमा १०, त्रिपुरेश्वरमा १०, ठिमीमा ५, भक्तपुरमा ३, महाराजगन्जमा १०, जाउलाखेलमा १० कीर्तिपुरमा १ ठाउँमा पानीसहितको ट्यांकी र साबुन राखेको थियो। काठमाडौं महानगरपालिकाका वडा कार्यालयले पनि आफ्नो बजेट खर्च गरेर ठाउँठाउँमा साबुनपानीको व्यवस्था गरेका थिए। कति ठाउँमा राखिएको थियो भनेर महानगरसँग तथ्यांक छैन। काठमाडौं महानगरपालिकाका अधिकारी वडा कार्यालयले राखेको सामानको रेखदेख वडाले गर्नुपर्ने बताउँछन्। वडाले जानकारी गराए आपूले पानी भर्न सक्ने महानगरपालिकाका वातावरण विभाग प्रमुख हरिकुमार श्रेष्ठले बताए। हामीले त्यसरी हात धुनलाई साबुनपानीको व्यवस्था गरेका छैनौं, श्रेष्ठले भने, वडा कार्यालयले गरेको हो। व्यवस्थापन पनि उसले नै गर्ने हो। आवश्यक परे हामी पानी भर्ने कार्य गर्न सक्छौं। तर त्यसका लागि वडाले खबर गर्नुपर्छ। स्थानीय जनप्रतिनिधि वडाले ट्यांकी राखेर टोल सुधार समितिलाई जिम्मा लगाएको बताउँछन्। हामीले विभिन्न टोलमा साबुनपानीको व्यवस्थापन गरेका छौं, वडा नम्बर ७ का अध्यक्ष शुद्धकुमार डंगोलले भने, हामीले त्यसको व्यवस्थापनको जिम्मा भने टोल सुधार समितिलाई दिएका थियौं। उनीहरूले काम गरेनन्। यसका लागि हामी थप पहल गर्नेछौं। बागबजार, सुन्धारालगायत ठाउँमा बैंक र महानगरीय प्रहरीको सहकार्यमा राखिएका ट्यांकी पनि खाली छन्। असन, महाबौद्ध आसपास विभिन्न क्लब र गैरसरकारी संस्थाले राखेका केही ट्यांकी भने चलिरहेकै छन्। गुठी संस्थानका प्राविधिक सल्लाहकार प्रकाश अमात्यले स्थानीय तहले जिम्मेवारी वहन नगरेकाले यस्तो समस्या आएको बताए। संक्रमण फैलिन नदिनका लागि सरकारी गैरसरकारी संस्थाले पानी राखेका छन्, अमात्यले भने, त्यसको व्यवस्थापन त कम्तीमा स्थानीय तहले लिनुपर्यो। सुरुमा सबैले राखे तर व्यवस्थापनमा कसैले ध्यान नदिएको उनको भनाइ छ।"
सञ्चार क्षेत्रको मर्यादा,"विज्ञापन बोर्ड गठन र त्यसको सफल कार्यान्वयनले मात्र सञ्चार क्षेत्रको उपलब्धिको लेखाजोखा गर्न सकिन्छ आम नेपाली जनता र सरोकारवाला पक्षको समर्थन रहेको विज्ञापन (नियमन गर्ने) ऐन २०७६ अझै पूर्ण कार्यान्वयनमा आउन सकेको छैन। ऐन जारी भएकै दिन यस ऐनले अपार समर्थन प्राप्त गरेको थियो। सामाजिक सञ्जालमा यसका पक्षमा धेरैले प्रतिक्रियासमेत व्यक्त गरे। यसको मुख्य कारण थियो नेपालमा डाउनलिंक अनुमति लिएका विदेशी च्यानलबाट प्रसारण हुने विदेशी विज्ञापन रोकिनेमा सबैको समर्थन थियो। बहुराष्ट्रिय कम्पनी र भारतीय कम्पनीका विज्ञापन नेपाली सञ्चारमाध्यममार्फत मात्र गर्न पाउने र विदेशी टेलिभिजनबाट नेपालमा सीधै प्रसारण हुने क्रम रोकिने विषयले सञ्चारमाध्यमसमेत उत्साहित थिए। यस ऐनको कार्यान्वयनले विज्ञापन बजार बढ्ने भएकाले विज्ञापन व्यवसायी उत्साहित भए। नेपाली भाषामा डबिङ गरी विदेशी विज्ञापन प्रसारण गर्न नपाउने व्यवस्थाले कलाकार तथा विज्ञापन कर्ममा लाग्ने व्यक्ति उत्साही थिए। बहुराष्ट्रिय कम्पनीका विज्ञापनले थिचिएका नेपाली उद्योगपति आफ्ना उत्पादनले पनि बजार पाउने आशामा ऐनको समर्थनमा थिए। एउटा ऐनले समग्र क्षेत्रको समर्थन प्राप्त गरे पनि केवल अप्रेटरहरू भने ऐनको विपक्षमा उभिए। उनीहरूकै कारण २०७३ साल कात्तिक ६ गते मन्त्रिपरिषद्ले पास गरेको विज्ञापनरहित नीति कार्यान्वयनमा आउन सकेको थिएन। २०७४ साल साउन १ गतेदेखि सबै डाउनलिंक अनुमति लिएका विदेशी टेलिभिजन विज्ञापनरहित हुनुपर्ने नीतिको व्यवस्था अहिलेसम्म कार्यान्वयन हुन सकेको छैन। नीति कार्यान्वयन गर्ने निकायले कार्यान्वयन नगरेपछि त्यसको उपचार हुन सकेन। अन्ततः विज्ञापन (नियमन गर्ने) ऐन २०७६ आयो। दुवै सदनले पास गरी राष्ट्रपतिबाट स्वीकृत भइसकेको यो ऐनको कार्यान्वयनबाहेक अर्को विकल्प छैन। ऐन कार्यान्वयनको वर्तमान अवस्था विज्ञापन ऐन २०७६ साल कात्तिक ८ गतेबाट लागू भइसकेको छ। सोही मितिबाट नेपालमा डाउनलिंक अनुमति लिँदा विज्ञापनरहित हुनुपर्ने प्रावधान कार्यान्वयनमा आइसकेको छ। विज्ञापनसहित प्रसारण भएका टेलिभिजनलाई एक वर्षभित्र विज्ञापनरहित बनाउन समयसीमा तोकिएको छ। सरकारले कात्तिक २८ गते गोरखापत्रमा सूचना प्रकाशित गरी २०७७ साल कात्तिक ७ गतेभित्र विज्ञापनरहित हुन सूचना दिइसकेको छ। त्यस्तै साउन महिनामा नवीकरण गर्दासमेत कात्तिक ७ गतेभित्र विज्ञापनरहित गराउने सर्तमा मात्र नवीकरण गरिएको छ। यस अवधिमा सरकारले नियमावली बनाई मन्त्रिपरिषद्मा पेस गरेको, विज्ञापन बोर्ड गठनका लागि संगठन संरचना र बजेटको व्यवस्था गरेको, विज्ञापनको अनुगमन गर्न सूचना तथा प्रसारण विभागमा अनुगमन तथा नियमन गर्ने संयन्त्रको जडान गरेको छ। ११ महिनाको अवधिमा जति काम हुनुपर्ने थियो; त्यो हुन नसके पनि केही काम भने अघि बढेका छन्। कमजोर कानुनी व्यवस्था विश्वमै नेपाल यस्तो मुलुक थियो; जहाँ विदेशी विज्ञापन र विदेशी स्थानिय च्यानलले निर्बाध प्रवेश पाउँथे। विदेशी च्यानल डाउनलिंकको कुनै मापदण्डसमेत नभएका कारण तोकिएको शुल्क जुन न्यून छ, त्यो तिरेर नेपालमा निर्बाध टेलिभिजन प्रसारण गर्न सकिन्थ्यो। यस्तो कमजोर कानुनी व्यवस्थाको फाइदा उठाइरहेका विदेशी सेवाप्रदायक र नेपाली डिजिटल केवल टेलिभिजन प्रसारकले सहजै मान्ने अवस्था थियन। उनीहरूले विरोध गरे र नीति कार्यान्वयन हुन दिएनन्। नीतिले यो विकृतिबारेमा सचेतना जगाउने कामबाहेक केही गरेन र ऐन नै निर्माण गर्नुपर्यो। सरकारले समेत यसलाई महत्व दियो र संसद्लाई समेत विश्वासमा लिन खासै गाह्रो भएन। परिणामस्वरूप यो ऐन आयो। राम्रो काम गर्दा सहजै सफलता हासिल गर्न सकिन्छ भन्ने उदाहरणका रूपमा यस ऐनलाई लिन सकिन्छ। सकारात्मक संकेत डाउनलिंक अनुमति लिएर नेपालमा प्रसारण गरिरहेका विदेशी टेलिभिजनलाई विज्ञापनरहित बनाउने कुराको नेपाल केवल टेलिभिजन व्यवसायी महासंघले स्वागत गरेको छ। झन्डै तीन वर्षको अथक् प्रयासपछि महासंघ यो निष्कर्षमा पुग्नुलाई स्वागतयोग्य मान्नुपर्छ। नेपालमा प्रसारण गरिरहेको जी टीभी समूहबाहेक अरू सबै विज्ञापनरहित हुन तयार रहेको सूचना दिएका छन्। कतिपयले त उक्त सिस्टम आफैंले जडान गरिदिने जानकारी गराएबाट नेपालले लिएको यो नीतिलाई अन्तर्राष्ट्रिय जगत्ले समेत समर्थन गरेको पाइन्छ। सम्भवतः कात्तिक ७ गतेसम्म जी टीभीले समेत यसलाई स्वीकार गर्ने छ। अहिलेसम्म ९० प्रतिशत टेलिभिजन विज्ञापनरहित हुने सुनिश्चितता भएको नेपाल केवल टेलिभिजन व्यवसायी महासंघको भनाइ छ। जुन नेपालका लागि सकारात्मक हो। तर महासंघले उठाएका केही सवालको सम्बोधन भने जरुरी देखिएको छ। जसबारेमा सरकार गम्भीर हुनुपर्छ। उनीहरूका जायज माग पूरा गर्नेतर्फ सरोकारवाला सबै पक्ष सहमत हुनैपर्छ। महासंघको माग र सुझाव महासंघले ऐन कार्यान्वयनको ठीक एक महिनाअघि असोज ८ गते प्रधानमन्त्री तथा सञ्चार तथा सूचना प्रविधिमन्त्रीको ध्यानाकर्षण गराउँदै केही माग अघि सारेको छ। महासंघले उठाएका विदेशी डीटीएचले नेपालमा गरिरहेको प्रसारण रोक्नुपर्ने, इन्टरनेटमार्फत भइरहेका विदेशी टेलिभिजनको प्रसारण नियमन गर्नुपर्ने, त्यस्ता प्रसारणसमेत विज्ञापनरहित हुनुपर्ने, उनीहरूसमेत सरकारको डाउनलिंक अनुमतिको परिधिमा रहनुपर्ने जस्ता सवाल उठाएको छ। उनीहरूले उठाएका यस्ता जायज मागलाई नजरअन्दाज गर्न मिल्दैन र गर्नु पनि हुँदैन। विज्ञापन नियमन ऐनको पूर्ण कार्यान्वयनले सञ्चार क्षेत्र, सांस्कृतिक तथा आर्थिक अतिक्रमण र नेपाली उद्योगधन्दालाई समेत उत्थान गर्न सघाउनेछ। महासंघले इन्टरनेट सेवाप्रदायकले डिजिटल केवल प्रदायकले गरेकै काम गर्ने र केवल टेलिभिजनको दरसमेत इन्टरनेटको दरमा गाभेर लिने गर्दा केवलप्रदायक पेसाबाटै विमुख हुने अवस्था आएको गम्भीर सवाल उठाएका छन्। त्यसतर्फ तत्काल सम्बोधन नगर्ने हो भने वर्षौंदेखिको उनीहरूको व्यवसाय बन्द हुने अवस्था छ। त्यसतर्फ गम्भीर हुन जरुरी छ। हामीसँग अझै केही दिन बाँकी रहेकाले यस अवधिमा गर्न सकिने कामजति अहिले गर्ने र बाँकी रहेका काम समयावधि तोकेर गर्दै जाने व्यवस्था मिलाउन आवश्यक छ। यसबाट विज्ञापन ऐन कार्यान्वयनमा देखिएको समस्या हटाउन सकियोस् र परम्परागत व्यवसायको संरक्षण गर्न सकियोस्। समग्र विज्ञापन बजारको नियमन विज्ञापन (नियमन गर्ने ) ऐन २०७६ अर्को महत्वपूर्ण पक्ष समग्र विज्ञापन बजारको नियमन हो। नेपालमा विज्ञापन व्यवसायले आधिकारिक मान्यता पाएको सम्भवतः यही नै पहिलो अवसर हो। यसले सरकारी विज्ञापनका साथसाथै निजी क्षेत्रका विज्ञापनको नियमनसमेत गर्नेछ। ऐन हेर्दा यसले केही महत्वपूर्ण पक्षलाई समेटेको छ। ऐनले विज्ञापन गर्न हुनेनहुने विषयमा स्पष्ट गरेको छ। मनोगत रूपमा हुने वा जथाभावी विज्ञापन बन्ने र विज्ञापनका कारण उत्पन्न हुने विवादको निरूपण गर्न अब सहज हुनेछ। विज्ञापन चक्रमा संलग्न विज्ञापनदाता, विज्ञापन एजेन्सी, विज्ञापन निर्माता, सञ्चारमाध्यम र उपभोक्ताका बीचमा कुनै विवाद भए त्यसको निरूपण गर्ने निकायका रूपमा विज्ञापन बोर्डको स्थापना हुनेछ। बोर्ड विज्ञापनको नियामक निकाय हुनुका साथै विज्ञापनसम्बन्धी नीति निर्माण गर्न सरकारलाई सहयोग गर्ने प्रमुख निकायसमेत बन्ने छ। विश्वमै सरकार प्रमुख विज्ञापनदातामध्ये एक हो। नेपाल त्यसबाट मुक्त छैन। नेपालको कुल विज्ञापन बजारको झन्डै आधाभन्दा बढी भाग सरकारकै हातमा रहेको तथ्य यहाँ स्मरणीय छ। यति धेरै रकम विज्ञापनमा खर्च गरे पनि सरकारले आशातीत उपलबिध हासिल गर्न सकेको छैन। त्यसको मुख्य कारण विज्ञापनको व्यवस्थापन नै हो। अनियन्त्रित रूपमा वितरण भएको विज्ञापनको कुनै लेखाजोखा सरकारले गर्न नसक्दा त्यो उपलब्धि हासिल हुन नसकेको हो। विज्ञापन बोर्डमार्फत सरकारले विज्ञापनमा एकद्वार प्रणाली लागू गर्न खोजेको छ। यसबाट सरकारले प्राप्त गरेको उपलब्धिको लेखाजोखा हुनेछ भने त्यसले जनताको सूचना पाउने हकमा उत्पन्न गर्न सक्ने खतरालाई सतर्कतापूर्वक हेर्नुपर्छ। अपेक्षित उपलब्धि विज्ञापन चक्रमा सहभागीबीच उत्पन्न हुने विवादको निरूपण, सरकारी तथा निजी क्षेत्रमा सञ्चारमाध्यमबाट पर्ने विज्ञापनको दबाबको समाधान, सरकारले सञ्चालन गर्नुपर्ने मिडिया क्याम्पेनको व्यवस्थापन, विज्ञापन व्यवसायभित्र रहेको चुहावटको नियन्त्रण, विज्ञापनदाता, विज्ञापन एजेन्सी र सञ्चार गृहका बीचमा हाल रहेको असमझदारी र असन्तुष्टिको निरूपणको अपेक्षा यस ऐनको कार्यान्वयनबाट गर्न सकिन्छ। यस ऐनको कार्यान्वयनले नेपाली उत्पादनले बजार पाउनेसमेत अपेक्षा गरिएको छ। प्रवद्र्धनमा व्यापक खर्च गर्ने अन्तर्राष्ट्रिय ब्रान्डका कारण नेपाली उत्पादन जतिसुकै गुणस्तर भए पनि उपभोक्तासम्म पुग्न नसकिरहेको अवस्थामा नेपाली च्यानलमा विज्ञापन नगर्ने अन्तर्राष्ट्रिय ब्रान्डका समानको सट्टा नेपाली उत्पादनले बजार पाउन सक्नेछन्। यो नेपाली उद्योगधन्दाका लागि समेत सकारात्मक प्रयास हुनेछ। विज्ञापन बोर्ड यी समग्र पक्षको समन्वय गर्ने निकायका रूपमा रहनेछ। विश्वभर यस्तो समन्वय गर्न विभिन्न खालका निकायको स्थापना गर्ने गरिएको छ। खासगरी विज्ञापन चक्रमा सहभागी सबैको सहभागितामा त्यस्ता संयन्त्र निर्माण गर्ने गरिएको छ। नेपालमा पनि सरकारी, निजी तथा व्यावसायिक व्यक्तिका साथै विज्ञसमेतको सहभागिता रहने विज्ञापन बोर्डको परिकल्पना गरिएको छ। नेपालमा परिकल्पना गरिएको विज्ञापन बोर्ड फिलिपिन्स र दक्षिण अफ्रिकामा छ। अन्य देशले अन्य तरिकाले विज्ञापनको व्यवस्थापन गरेका छन्। विज्ञापन बोर्डको गठन र त्यसको सफल कार्यान्वयनले मात्र उपलब्धिको लेखाजोखा गर्न सकिन्छ। अन्त्यमा व्यावसायिक व्यक्तिको संलग्नतामा तत्काल विज्ञापन बोर्ड गठन गर्ने, प्रदेश स्तरमा गठन हुने अनुगमन तथा नियमन समितिको गठन गर्ने, सरकारी विज्ञापनको व्यवस्थापन गर्ने, निजी क्षेत्रले विज्ञापन व्यवसायबाट भोगेका समस्या समाधान गर्नेतर्फ अघि बढ्नुपर्छ। साथै नेपाल केवल टेलिभिजन व्यवसायी संघले उठाएका जायज मागलाई क्रमशः पूरा गर्दै जानु उत्तिकै आवश्यक छ। यस ऐनको पूर्ण कार्यान्वयनले समग्र सञ्चार क्षेत्रका साथै नेपालमा भएका सांस्कृतिक तथा आर्थिक अतिक्रमण रोक्न; सञ्चार क्षेत्रलाई मर्यादित बनाउन र नेपाली सञ्चार क्षेत्रका साथसाथै नेपाली उद्योगधन्दालाई समेत उत्थान गर्न सघाउन पुग्ने देखिन्छ। हुमागाईं सञ्चारविज्ञ तथा विज्ञापनरहित नीतिका मस्यौदाकार हुन्।"
संकटमै सम्पन्न हुँदै विमानस्थल,"भैरहवा पोखरा : लकडाउन अवधिमा अधिकांश सानाठूला आयोजनाका काम रोकिए। कामदार अभावसँगै कोरोना संक्रमण त्रासले आयोजना प्रभावित भए। तर, भैरहवामा निर्माणाधीन राष्ट्रिय गौरवको आयोजना गौतमबुद्ध अन्तर्राष्ट्रिय विमानस्थलको काम भने रोकिएन। लकडाउनको सुरुआतमा समस्या आए पनि त्यसलाई सल्टाउँदै आयोजना अघि बढेपछि प्रगति देखिएको छ। यो विमानस्थलको काम अन्तिम चरणमा छ। यस आयोजनाको लकडाउन अवधिको भौतिक प्रगति साढे ४ प्रतिशत छ। भौतिक संरचनाका मुख्य काम सकिएका छन्, आयोजना प्रमुख प्रवेश अधिकारीले अन्नपूर्ण पोस्ट्सँग भने, आयोजना सम्पन्न हुन अबको काम उपकरण जडान र केही फिनिसिङ मात्र हो। उनका अनुसार विमानस्थलको काम करिब ९३ प्रतिशत सम्पन्न भएको छ। बाँकी ७ प्रतिशतमध्ये ५ प्रतिशत उपकरण जडानको काम हो भने २ प्रतिशत फिनिसिङ। उपकरण जडान गर्न चीनबाट ३५ जना दक्ष जनशक्ति आउन लागेका छन्। आयोजना प्रमुख अधिकारीका अनुसार यहाँ आउन उनीहरूले चीनस्थित नेपाली दूतावासमा भिसा प्रक्रिया अघि बढाएका छन्। ३५ जनामा तीनवटा एसी जडान, धावनमार्गमा लाइटिङसम्बन्धी र टर्मिनल भवनमा अन्य उपकरण जडान गर्नेहरू छन्। विद्युतीय उपकरण जडानसँगै विमानस्थल सञ्चालनमा आउनेछ। यो अवधि भनेको जम्मा ९० दिन हो। संस्कृति, पर्यटन तथा नागरिक उड्डयनमन्त्री योगेश भट्टराईले केही दिनअघि विमानस्थल निरीक्षण गरेका थिए। त्यस क्रममा मन्त्री भट्टराईले भनेका थिए, कोभिड १९ को महामारीले असर नगरेको भए आयोजना सम्पन्न भएर विमान उडानको प्रक्रिया पनि सञ्चालन भइसक्ने थियो। कोरोना महामारीका कारण हवाई उडान नहुँदा चीनबाट दक्ष जनशक्ति आउन नसकि आयोजना सम्पन्न गर्न ढिलाइ हुन पुगेको हो। दक्ष जनशक्ति आउन नसके पनि विमानस्थलमा अन्य काम भने तीव्र रूपमा भइरहेको छ। आयोजनाका अनुसार विमानस्थलको ३ हजार मिटर लामो धावनमार्ग तयार छ। प्रशासनिक भवन, कन्ट्रोल टावर, ट्याक्सी वे, विमान पार्किङस्थल, अन्तर्राष्ट्रिय टर्मिनल भवन, अग्निनिवारण भवन तयार छन्। धावनमार्ग, ट्याक्सी वे, विमान पार्किङ स्थलमा लाईटिङ, टर्मिनल भवन र कन्ट्रोल टावरमा विद्युतीय उपकरण जडान र अग्निनिवारण भवनमा केही ढोका लगाउन मात्र बाँकी छ। टायल्स, मार्बल्स र रंगरोगनमा सजिएर विमानस्थलको टर्मिनल, प्रशासनिक भवन, धावनमार्गलगायत आकर्षक देखिएका छन्। विमानस्थलको भौतिक संरचनाले अन्तर्राष्ट्रिय विमानस्थलको स्वरुप देखिएको छ। यहाँ दुईवटा ठेक्कामार्फत काम भइरहेको छ, आईसीबी वान र आईसीबी टु। आईसीबी वानअन्तर्गत भौतिक संरचनाका काम हुन्। आईसीबी टुअन्तर्गत सञ्चार र मौसम पूर्वानुमानसम्बन्धी उपकरण जडानका काम पर्छन्। आईसीबी वानका काम अन्तिम चरणमा छन्। आईसीबी टुका लगभग ९८ प्रतिशत उपकरण आयोजनास्थलमा आइसकेका छन्। जडान गर्न मात्र बाँकी छ। वानअन्तर्गतका केही उपकरण सीमा बन्दका कारण आउन नसके पनि हाल उपकरण समुद्री र सडक मार्गबाट आउने क्रममा रहेको आयोजना प्रमुख अधिकारीले बताए। यहाँ भौतिक संरचना सबै तयार छन्। उपकरण जडान गर्नु मुख्य काम हो, उनले भने, जनशक्ति आएको ९० दिनभित्र सबै काम सकिन्छ। विमानस्थलको निर्माण र सञ्चालनका लागि समानान्तर रूपमा काम भइरहेका छन्। विमानस्थल निर्माणसँगै सञ्चालनका लागि जनशक्ति व्यवस्थापन प्रक्रियासमेत अगाडि बढाइएको छ। प्रहरीतर्फ विमानस्थल प्रमुखमा एसएसपीको दरबन्दी कायम गरिएको छ। अग्निनियन्त्रणका लागि चारवटा वरुण यन्त्र (दमकल) ल्याइएको छ। यता निर्माणका काम भइरहेका छन् भने उता (माथिल्लो निकायमा) विमानस्थल सञ्चालनका लागि आवश्यक काम पनि भइरहेका छन्, आयोजना प्रमुख अधिकारीले भने। आयोजनाको लागत ७ अर्ब ३२ करोड रुपैयाँ छ। अधिकारीका अनुसार काठमाडौंमा सुरक्षित रूपमा उडानअवतरण भर्न नसक्ने विमान भैरहवामा सुरक्षित तवरले उडानअवतरण गर्न सक्छन्। काठमाडौंपछि दोस्रो अन्तर्राष्ट्रिय विमानस्थलका रूपमा निर्माण भइरहेको यस विमानस्थललाई देशको मेरुदण्डका रूपमा लिइएको छ। विमानस्थल सञ्चालनमा आएसँगै विश्वको कुनाकुनासम्म लुम्बिनीको सिधा सम्पर्क स्थापित हुने अपेक्षा सरोकारवालाको छ। पोखरा क्षेत्रीय अन्तर्राष्ट्रिय विमानस्थल धमाधमकोरोना महामारी भए पनि पोखरा महानगरपालिका१४ मा पोखरा क्षेत्रीय अन्तर्राष्ट्रिय विमानस्थल निर्माण चालू छ। चीनसँगको रसुवागढी नाका खुल्दा आयोजनाको कामलाई थप गति दिन सहज हुने देखिएको छ। विमानस्थल निर्माणका लागि आवश्यक सामान उक्त नाकाबाट ल्याइँदै छ। कन्टेनरको लाइन त लामै होला, पालो पक्कै आउँला, विमानस्थल आयोजना प्रमुख विनश मुनकर्मीले भने। भारतको कोलकाताबाट पनि त्यसरी नै सामानको प्रतीक्षा गरिरहेको उनको भनाइ छ। दुई तिरबाट सामान आउन ढिलाइ हुनुमा कोभिड१९, लकडाउनलगायत कारण छन्। तर, कोभिड महामारीका बीच पनि अन्तर्राष्ट्रिय विमानस्थल निर्माणको काम भने धमाधम छ। मुनकर्मीका अनुसार आयोजनाको काम ६४ प्रतिशत सम्पन्न भएको छ। अरू निर्माण क्षेत्र कोभिडकै कारण ठप्पजस्तै हुँदा यहाँको काम भने चालू नै रही प्रगति मात्रा बढिरहेको छ। कोभिड१९ महामारी फैलिएपछि आयोजना र ठेकेदार कम्पनीले चिनियाँ कामदारलाई निर्माणस्थलभित्रै क्वारेन्टाइनमा राखेर काम गराएका थिए। इन्जिनियर कृष्णप्रसाद पौडेलले भौतिक संरचना निर्माणका सबैजसो काम पूरा भएको बताए। टर्मिनल भवन वरिपरि बाटाघाटा बनाउने र इन्टेरियरका काम भइरहेका छन्, पौडेलले भने, अब खास बाँकी काम भनेको उपकरण जडान हो। २५ प्रतिशत काम त त्यहीं हुन्छ। चिनियाँ ठेकेदार कम्पनी सीएएमसीईका जनसम्पर्क अधिकृत कृष्ण चापागाईंले केही कामदार चीनबाट फर्किन नपाएको बताए। उनीहरू फर्किन पाए कामको गति अझै बढ्ने चापागाईंको भनाइ छ। अन्तर्राष्ट्रिय हवाई सेवासमेत मुलुकमा चालू भइसकेको हुँदा उनीहरू फर्किने आशा आयोजनाको छ। अंग्रेजी नयाँ वर्षपछि चिनियाँहरूको पर्व थियो। त्यसकै लागि घर गएका चिनियाँ मजदुरलगायत फर्किएका छैनन्। यतै रहेका २ सय ४४ चिनियाँ र सयभन्दा बढी नेपाली विमानस्थलको काममा दिनहुँ खटिन्छन्। कोलकाताबाट आउने सामान फिट गर्न पनि चिनियाँ कामदार चाहिन्छ। घर गएकाहरू फर्किए उक्त काम पूरा हुने आयोजनाले जनाएको छ। ट्याक्सी पार्क, हेंगर, विमानस्थल प्रवेशमार्गदेखि ट्रमिनल भवन, सडक निर्माणलगायत काम सकिएको इन्जिनियर पौडेलले बताए। एयर ट्राफिक टावर, टर्मिनल भवनको संरचना निर्माणलगायत काम सम्पन भएर फिनिसिङ भइरहेको छ। उनले खानेपानी, ढल निकासको काम केही सम्पन्न भएको र केही सम्पन्न हुने अवस्थामा रहेको सुनाए। २ हजार ५ सय मिटर लम्बाइ र ४५ मिटर चौडाइ रहेको धावनमार्ग ढलान सकिएको छ। आयोजना प्रमुख मुनकर्मीले निर्माण सामग्री आउन ढिला नभए ६ महिनाभित्र थप २५ प्रतिशत काम सकिने जानकारी दिए। यो वर्ष २० प्रतिशत काम भयो। उनका अनुसार सामान्य अवस्था भए थप १० देखि १३ प्रतिशत काम बढी भई ७५ प्रतिशत सकिएको हुन्थ्यो। यस वर्ष कामको लक्ष्य पनि धेरै लिएको उनले बताए। गत वर्ष पनि लक्ष्यभन्दा बढी काम भएको थियो। गत वर्ष २७ प्रतिशत काम भएको थियो। अघिल्लो वर्ष २० प्रतिशत र त्योभन्दा अघिल्लो वर्ष १५ प्रतिशत काम सकिएको थियो। सन् २०२१ जुलाई १० मा सक्नुपर्ने सम्झौता भए पनि ६ महिनाअघि नै सम्पन्न गर्ने लक्ष्यका साथ काम भइरहेको थियो। पोखरा महानगरपालिका१४ मा चिनियाँ सरकारी स्वामित्वको ठेकेदार कम्पनी सीएएमसीईले २०७३ साउन १८ गते विमानस्थल निर्माणको काम थालेको थियो। सरकारले सन् २०१४ मे १२ मा सीएएमसीईलाई ठेक्का दिएको थियो। निर्माण कम्पनीले १० जुलाई २०२१ मा विमानस्थल निर्माण सम्पन्न गरी नेपाल सरकारलाई हस्तान्तरण गर्नुपर्ने हुन्छ। निर्माणाधीन पोखरा क्षेत्रीय अन्तर्राष्ट्रिय विमानस्थल। तस्बिर : कृष्णमणि बराल निर्माण कम्पनीले काम गरेका आधारमा १२ अर्ब रुपैयाँ भुक्तानी पाइसकेको छ। आयोजनाको लागत भने २१ अर्ब रुपैयाँभन्दा बढी छ। यो विमानस्थल अन्तर्राष्ट्रिय उड्डयन संस्था (आईकाओ)को मापदण्डअनुसार फोरडी मोडलमा पर्छ। विमानस्थल सञ्चालन हुँदा बोइङ ७५७ र एयरबस ३२० वा सोसरहका जहाज उडानअवतरण गर्न सक्छन्। २ हजार ५ सय मिटर लामो धावनमार्ग हुनेछ। ती विमानको यात्रु क्षमता १ सय ९२ हाराहारीमा हुनेछ।"
गाउँका सिंहदरबार सदरमुकाममै,"ललितबहादुर बुढासुर्खेत, राजेन्द्र कार्कीजाजरकोट, टेकबहादुर शाहीडोल्पा : स्थानीय तहको निर्वाचन हुँदै गर्दा कर्णालीमा नारा लाग्यो, संघीयता भनेकै कर्णालीका लागि हो, अब आफ्नो शासन आफैं गर्छौं। काठमाडौंसँग सहज पहुँच नभएका कर्णालीवासीले पनि अपेक्षा गरे,अब सिंहदरबारमा केन्द्रित अधिकार आँगनमा आउने भयो, दैलोमै सबै सेवा पाउने भयौं। स्थानीय सरकार गठन भएको साढे तीन वर्ष बित्यो। यो अवधिमा न दुर्गमका नागरिकले सिंहदरबारको अनुभूति गरे न त नागरिकका अपेक्षालाई स्थानीय तहले पूरा गर्न सके। कर्णालीका अधिकांश स्थानीय तहले अहिले पनि जिल्ला सदरमुकामबाटै सेवा प्रवाह गरिरहेका छन्। गाउँमा स्थानीय तहका साइनबोर्ड मात्र टाँगिएका छन्। संघीयताको मर्मविपरित जनप्रतिनिधि र कर्मचारी सदरमुकामबाटै स्थानीय सरकार सञ्चालन गरिरहेका छन्। कर्णालीका हुम्ला, डोल्पा, मुगु र जाजरकोटका केही स्थानीय तहको काम सदरमुकामबाट हुन्छ। गाउँका खाली कार्यालयमा कार्यालय सहयोगी मात्रै छन्। स्थानीयले वडा कार्यालयको सेवा लिन र सामान्य सामान्य सिफारिस बनाउन जनप्रतिनिधि र कर्मचारी खोज्दै सदरमुकाम धाउनुपर्ने बाध्यता छ। सदरमुकाम पुग्न हप्तौं पैदल हिड्नुपर्छ। डोल्पाका शेफोक्सुण्डो, डोल्पोबुद्ध र काइके गाउँपालिकाको सबै काम सदरमुकाम दुनैबाट हुन्छ। यी स्थानीय तहका नागरिकले गाउँको सिंहदरबार खोक्रो नारा मात्रै भएको छ। जनप्रतिनिधि र कर्मचारी गाउँसभाको बेलामा मात्र गाउँ पुग्छन्। अरुबेला गाउँपालिका कार्यालय सुनसान हुन्छन्। गाउँपालिकाको केन्द्रमा कर्मचारी जान नसक्ने भएकाले दुनैमा कार्यालय खोलिएको शेफोक्सुण्डो गाउँपालिकाका अध्यक्ष टसीतुन्डुप गुरुङले बताए। हुम्लाका नाम्खा, अदानचुली र सर्केगाड गाउँपालिकाका कार्यालय सुनसान हुन्छन्। स्थानीयवासी जनप्रतिनिधि र कर्मचारी खोज्दै सदरमुकाम सिमकोट पुग्छन्। जनप्रतिनिधि र कर्मचारी गाउँसभामा मात्र गाउँ पुग्छन्। दुर्गमका कर्मचारी मात्र होइन, वडाध्यक्ष पनि सदरमुकाममै सम्पर्क कार्यालय खोलेर बसेका छन्। जाजरकोटको जुनीचाँदे गाउँपालिकले पनि सदरमुकाम खलंगामा सम्पर्क खोलेको छ। साढे तीन वर्षसम्म पनि गाउँपालिकाको सेवा सदरमुकाम केन्द्रित भएपछि स्थानीय निराश छन्। केन्द्र विवादले गाउँपालिकाको कार्यालय सदरमुकाममा अड्किएको छ। स्थानीय सर्पराज रावतले भने, गाउँपालिकाको सबै काम सदरमुकामबाटै हुन्छ, योजनाको सम्झौता र भुक्तानीका लागि दुईदिन हिँडेर सदरमुकाम धाउनुपर्ने बाध्यता छ। हामीले गाउँपालिकाबाटै सेवा कहिले पाउने, हाम्रा लागि त दुःख उस्तै छन्। यस्तै गुनासो छ डोल्पाका स्थानीय सोनामा क्याजेन गुरुङको। उनी भन्छन्, देशमा शासन व्यवस्था बदलियो, तर हाम्रा लागि केही सुविधा मिलेन। पहिले पनि पैदलै जान्थ्यौं, अहिले पनि हप्तौसम्म हिँडेर सेवा लिन दुनै जानुपर्छ। डोल्पाकै छार्काताङसोङ गाउँपालिकाका बमबहादुर बुढाले गाउँमा जनप्रतिनिधि र कर्मचारी नभेटिने गरेको बताए। माथिल्लो डोल्पामा रहेका स्थानीय तहका अधिकांश जनप्रतिनिधि सदरमुकाम दुनै र काठमाडौं बस्ने स्थानीयको भनाइ छ।कर्मचारी नहुँदा समस्या स्थानीय तहमा कर्मचारीको अभाव कायमै छ। दुर्गममा कर्मचारी बस्न नमान्दा कर्णालीका अधिकांश वडा सचिवविहीन छन्। एक जना सचिवले एक दर्जन वडाको काम गर्नुपर्ने बाध्यता छ।धेरै वडाको काम एक्लैले गर्नुपर्ने भएकाले वडा सचिवले सदरमुकाममा सम्पर्क कार्यालय खोल्ने गर्छन्। एक्लैले वडामा गएर सबैलाई सेवा दिन नसक्ने भएपछि स्थानीयलाई दुनै बोलाउने गरिएको डोल्पामा कार्यरत एक वडासचिवले बताए। स्थानीय तहमा वडासचिव नहुँदा पनि समस्या भयो, शेफोक्सुण्डो गाउँपालिकाका अध्यक्ष टसीटुण्डुप गुरुङले भने, वडा तहमा सेवा दिन सम्भव नै छैन, हामीले वडाबाटै सेवा दिने प्रयत्न गरेका छौं। कर्मचारी नभएर समस्या परेको हो। ११ वटै वडामा वर्षौदेखि एकजना सचिवले मात्र काम गरिरहेका त्रिपुरासुन्दरी नगरपालिकाले जनाएको छ। त्यस्तै काइके गाउँपालिकामा पनि एकजना सचिवले सात वटा वडाको काम गर्छन्। डोल्पाका ६५ वटा वडाको काम २९ जना वडासचिवले धानेका छन्। जाजरकोटमा पनि एक वडासचिवले धेरै वडाको काम गर्दै आएका छन्। दुर्गममा कर्मचारी बस्न नमान्दा वडाको सेवा प्रभावकारी हुन सकेको छैन। जनप्रतिनिधिले खोसे रोजगारीस्थानीय सरकार गठन भएपछि गाउँमा सडक निर्माण थालियो। सडक तथा अन्य आयोजनामा डोजर प्रयोग हुँदा स्थानीयले रोजगारी गुमाएका छन्। सुर्खेतको चौकुने गाउँपालिकाका धनबहादुर पुलामीले गाउँमा धेरैले रोजगारी पाउने अपेक्षा गरेका थिए। तर, कालापहाड (भारत)मा मजदुरी गरेर घर खर्च चलाउँदै आएका उनको त्यो अपेक्षा अधुरै छ। स्थानीयले सडकमा आफूहरूले काम गर्न पाउनुपर्ने माग गरेका थिए। तर, जनप्रतिनिधिले डोजर प्रयोग गरेपछि मजदुरीका लागि भारत छिर्ने घटेका छैनन्। अहिले गाउँमा निर्माण हुने सबै सडकमा डोजर प्रयोग गरिन्छ, मुगुको छायाँनाथ रारा नगरपालिकाका राजबहादुर नेपालीले भने, परिवार पाल्नकै लागि बाध्य भएर कालापहाड छिर्नुपर्छ। जनप्रतिनिधिले गाउँको रोजगारी खोसेका उनीजस्तै अन्य युवाको आरोप छ।"
बालुवाटारमा मन्त्रिपरिषद्को बैठक जारी : के होला निर्णय ?,"काठमाडौं : मन्त्रिपरिषद्को बैठक जारी रहेको छ। प्रधानमन्त्रीको निवास बालुवाटारमा केहीबेर अघि मन्त्रिपरिषद्को बैठक सुरु भएको प्रधानमन्त्रीका प्रेस सल्लाहकार सूर्य थापाले जानकारी दिए। आकस्मिक बैठकबाहेक मन्त्रिपरिषद्को नियमित बैठक सामान्यतया सोमबार र बिहीबार बस्ने गरेको छ। यस अगाडि बिहीबार बसेको मन्त्रिपरिषद्को बैठकले एसिड आक्रमणका दोषीलाई कारबाही गर्न र पीडितको सम्पूर्ण उपचार, शिक्षा र जीविकाको प्रबन्ध गर्ने गरी कानुनी व्यवस्था गर्न अध्यादेश ल्याउने निर्णय गरेको थियो। बैठकले सोसम्बन्धी मस्यौदालाई पारित गर्दै स्वीकृतिका लागि राष्ट्रपतिकहाँ पठाउने निर्णय गरेको हो। कानुन मन्त्रालयले सम्बन्धित सरोकारवालासँगको परामर्शका आधारमा कानुनको मस्यौदा तयार पारेर मन्त्रिपरिषद्को बैठकमा लगेको थियो। गत भदौ २५ मा प्रधानमन्त्री केपी शर्मा ओलीले १५ दिनभित्र कानुनको मस्यौदा तयार पारी ल्याउन कानुन मन्त्रालयलाई निर्देशन दिएका थिए। बिहीबारको मन्त्रिपरिषद बैठकमा प्रधानमन्त्री ओलीले केही मन्त्रीहरुको लागि यो बैठक अन्तिम हुन सक्ने भएकाले अन्यथा नलिन आग्रह गरेका थिए। नेपाल कम्युनिस्ट पार्टी (नेकपा) सचिवालय बैठकले मन्त्रिपरिषद् पुनर्गठनका विषयमा नीतिगत छलफल गरेसँगै आकस्मिक रुपमा बोलाइएको बैठकलाई चासोको रुपमा हेरिएको छ। तर नेताहरुबीच कसलाई राख्ने र कसलाई हटाउने भन्नेमा अझै सहमति जुटिसकेको छैन। ओली र प्रचण्डबीचको छलफल नेपाल कम्युनिस्ट पार्टी(नेकपा) का अध्यक्षद्वय केपी शर्मा ओली र पुष्पकमल दाहाल 'प्रचण्ड'बीचको छलफल सकिएको छ। मन्त्रिपरिषद् बैठक अगाडि अध्यक्षद्वयबीच बिहान करिब दुई घण्टा लामो भेटवार्ता भएको थियो। दुई नेताबीच संवैधानिक नियुक्ति, मन्त्रिपरिषद् पुनर्गठन र समसामयिक विषयमा छलफल भएको बताइएको छ।"
नेपालचीन सीमा : हुम्लामा मागियो विज्ञ टोली,सिमकोट : विभिन्न राजनीतिक दलले नेपाल र चीनबीचको सिमाना यकिन गर्न प्राविधिकसहितको विज्ञ टोली हुम्ला पठाउन सरकारसँग माग गरेका छन्। सीमा विवादका विषयमा बाहिर आएका कुरालाई वैज्ञानिक ढंगले टुंगो लगाउनुपर्ने नेकपा केन्द्रीय सदस्य विजय भण्डारीले बताए। चीनले नौवटा नयाँ भवन बनाएको क्षेत्र नाम्खा गाउँपालिका६ लाप्चामा पर्ने विषयमा समाचार आएपछि सिमकोटमा सर्वदलीय बैठक बसेको थियो। नेपालीले लामो समयदेखि भोगचलन गरेको क्षेत्रमा चीनले भवन बनाएको भन्दै बैठकले स्थलगत अध्ययन गरी समस्या समाधान गर्नुपर्ने निष्कर्ष निकालेको हो। बैठकले ग्याक्पु दोसायता ललुङजोङमा भवन बनाएको स्थान सीमास्तम्भ १२ नम्बरनजिक रहेकाले सो कुरा स्पष्ट गर्न सीमा हेर्ने विज्ञ टोली पठाएर विवादको दीर्घकालीन समाधान गर्न आग्रह गरेको छ। कांग्रेस केन्द्रीय सदस्य तथा कर्णाली प्रदेशसभामा प्रतिपक्षी नेता जीवनबहादुर शाहीले सीमा क्षेत्रको अध्ययन गर्न गएको प्रमुख जिल्ला अधिकारी नेतृत्वको टोलीले यकिन खबर नल्याएको बताए। त्यसकारण सिमानाको वास्तविक अवस्था पत्ता लगाउन विज्ञ टोली पठाउन आग्रह गरिएको उनको भनाइ छ। उक्त बैठक संघीय सांसद छक्कबहादुर लामा र शाहीको उपस्थितिमा बसेको थियो। सांसद लामाले प्रक्रियागत रूपमा सीमा हेर्ने विज्ञ टोली जिल्लामा ल्याउन पहल गर्ने बताए। नेपालतिर चीनका भवन नेपालतिर चीनले भवन बनाएपछि अनुगमन गर्न सुरक्षा निकायको टोली लिमी लाग्यो सरकारलाई कांग्रेसको प्रश्न : नेपाल चीन सिमाबारे स्थलगत रिपोर्ट नआउँदै हतारमा किन प्रतिक्रिया ? नेपालचीन सीमा : सहायक प्रजिअसँग स्पष्टीकरण नेपालचीन सीमा विवाद : हतारमा परराष्ट्रमन्त्रीको अपरिपक्क प्रतिक्रिया
नयाँ नक्सा प्रमाण संकलन : गुज्रियो विज्ञ समूहको अवधि,"काठमाडौं : लिम्पियाधुरा, लिपुलेक, कालापानी र सुस्तामा भारतसँग भएको सीमा विवादका सम्बन्धमा प्रमाण संकलन गर्न सरकारले विज्ञ समूह गठन गरेको तीन महिना बितेको छ। म्याद गुज्रिए पनि विज्ञ समूह के गरिरहेको छ भन्ने जानकारी कहीँ कतैबाट आएको छैन। आफ्नो गतिविधिबारे न समूहका पदाधिकारी बोलेका छन् नत सरकार नै। उनीहरूले पहिलो बैठकमा कुनै सदस्यले सूचना बाहिर नल्याउने निर्णय गरी काम थालेका थिए। यता प्रारम्भिक प्रतिवेदन तयार पार्ने काम भइरहेको स्रोतले बताएको छ। यद्यपि कतिपय सदस्यले अझै आफ्नो भागको काम टुंग्याएका छैनन्। उनीहरूले भारतद्वारा अतिक्रमित क्षेत्रको स्थलगत अवलोकन पनि गरेका छैनन्। कोरोना कहरका कारण स्थलगत निरीक्षणको सम्भावना नरहेको एक सदस्यले बताए। लिम्पियाधुरा, लिपुलेक र कालापानीलाई नोडिफाइड एरिया भन्दै भारतीय सुरक्षाकर्मीले त्यहाँ जानै दिएका छैनन्। सुस्तासम्म जाने तयारी गरे पनि कुरा बाझिएपछि रोकिएको स्रोतले जनाएको छ। संयोजक डा विष्णुराज उप्रेतीले यस विषयमा आचारसंहिता भएकाले बोल्न नमिल्ने प्रतिक्रिया दिए। हामीले आचारसंहिता बनाएका छौं। हामीलाई बोल्ने अधिकार छैन, डा उप्रेतीले भने, परराष्ट्रमन्त्रीले मात्रै यो विषय बोल्न सक्नुहुन्छ। नीति अनुसन्धान प्रतिष्ठानका कार्यकारी अध्यक्ष डा उप्रेतीको नेतृत्वमा गत जेठ २२ गते विज्ञ समूह गठन गरिएको थियो। त्यसमा अन्तर्राष्ट्रिय कानुनविद् डा सूर्यप्रसाद सुवेदी, इतिहासविद् डा रमेश ढुंगेल, संविधानविद् डा विपिन अधिकारी, जलस्रोतविद् जगतकुमार भुसाल, नापी विभागका पूर्वमहानिर्देशक एवं सीमाविद् तोयानाथ बराल, नेपाली सेनाका पूर्व अधिकारी हिमालय थापा, सामुदायिक वन उपभोक्ता महासंघकी पूर्वअध्यक्ष अप्सरा चापागाई सदस्य छन्। परराष्ट्र मन्त्रालयका सहसचिव रामप्रसाद सुवेदीलाई सदस्य सचिव छन्। समितिलाई नेपाल र भारत बीचका सन्धि, सम्झौता र समझदारीपत्रलगायत सात प्रकारका कागजात, प्रमाण खोज्ने कार्यादेश तोकिएको थियो। सार्वजनिक निकायलगायत विभिन्न संघंसस्था, व्यक्ति र स्वदेश तथा विदेशी पुस्तकालय, अभिलेखालय एवं संग्रहालयबाट नेपालभारत सीमा सम्बन्धमा सुस्ता क्षेत्र, उत्तरपश्चिम क्षेत्र लिम्पियाधुरा, कुटी, नाबी, गुञ्जी, कालापानी र लिपुलेक क्षेत्रमा नेपालको स्वामित्व स्थापित हुने कागजातको सक्कल वा प्रमाणित प्रतिलिपि, सो नपाए प्रतिलिपि प्राप्त गर्ने कार्यादेश पाएको थियो। त्यस्तै तत्कालीन इस्ट इन्डिया कम्पनी, बेलायत सरकार र भारत सरकारसँग भएका पत्राचार, नेपालभारत सीमासम्बन्धी नक्सा (सुरुदेखि हालसम्म संयुक्त रूपमा र दुवै पक्षबाट प्रकाशितसमेत) संकलन गर्नुपर्नेछ। सरकारी प्रतिवेदन, आदेश, प्रकाशन, सरकारका योजनालगायत सरकारी दस्तावेज, सरकारी पत्राचार, प्रशासनिक आदेश र अन्य आधिकारिक तथ्य एवं प्रमाण, अदालती फैसला, र जग्गा स्वामित्वको प्रमाणपत्र एवं मालपोत, भूमिकर, तिरोभरो, आदि तिरेका रसिद भरपाई, पत्र वा आदेश, सनद, सवाल आदि छन्। मन्त्रिपरिषद्को ५ जेठको निर्णयअनुसार भूमि व्यवस्था, सहकारी तथा गरिबी निवारण मन्त्रालयले ७ जेठमा लिम्पियाधुरासहितको राजनीतिक तथा प्रशासनिक नक्सा सार्वजनिक गरेको थियो। भारतले २०७६ कात्तिक १६ मा लिम्पियाधुरा, लिपुलेक र कालापानीसहितको नेपाली भूमि मिचेर नक्सा जारी गरेपछि नेपालले कूटनीतिक वार्ताका माध्यमबाट सीमा विवाद समाधान गर्ने प्रयास गरेको थियो। नोभेम्बर र डिसेम्बेरमा सरकारले सम्भावित वार्ताको मिति तोकेर भारतलाई दुईवटा कुटनीतिक नोट पठाएको थियो। भारतले त्यसको बेवास्ता मात्रै गरेन, नेपाली भूमि हुँदै लिपुलेक भएर मानसरोवर जाने सडक गत वैशाख २६ गते उद्घाटनसमेत गर्यो। त्यसपछि पनि नेपालले वार्ता प्रयास गरिरहेको भए पनि भारतबाट कुनै प्रतिक्रिया नआएको परराष्ट्रमन्त्री प्रदीप ज्ञवालीले बताउँदै आएका छन्। नेपालले तीनपटक कुटनीतिक नोट पठाइसक्यो तर भारतबाट एकपटक आएको कूटनीतिक नोटमा अतिक्रमित भूमिलाई दाबी मात्रै गरियो। सीमा विवादमा चीनसँग वार्ता गरिरहेको भारतले नेपालका विषयमा बेवास्ता गर्दै आएको छ। लिम्पियाधुरा, लिपुलेक र कालापानी सम्बन्धि प्रमाण संकलन गर्न विज्ञ समूह गठन नयाँ नक्सा : प्रमाण संकलनको जिम्मा विज्ञ समूहलाई"
मुलुकको आर्थिक समृद्धिको महत्वपूर्ण आधार पर्यटन : मन्त्री भट्टराई,"काठमाडौं : संस्कृति, पर्यटन तथा नागरिक उड्डयन मन्त्री योगेश भट्टराईले पर्यटनका नवीनतम र दिगो गन्तव्यहरूको पहिचान, पूर्वाधार विकासका काम गरिरहेको बताएका छन्। उनले स्थापित गन्तव्यहरूको संरक्षण र प्रवर्द्धनका कार्यक्रमहरू सञ्चालन गरिरहेको र आगामी दिनमा जनता एवं सरोकार समुदायका सुझाव एवं विज्ञहरूको अध्ययन तथा सिफारिसका आधारमा नवप्रवर्द्धन र विकाससम्बन्धी योजना र कार्यक्रमहरूलाई उच्च महत्वका साथ कार्यान्वयन गरिने विश्वास व्यक्त गरेका छन्। ४१ औं विश्व पर्यटन दिवसको अवसरमा मन्त्री भट्टराईले विश्वभरिका पर्यटक, पर्यटन व्यवसायी, सरोकारवाला तथा आम जनसमुदायमा शुभकामना व्यक्त गरेका छन्। उनले मुलुकको आर्थिक समृद्धिको महत्वपूर्ण आधार भनेकै पर्यटन भएको बताएका छन्। उनले संसारको छानाका रूपमा विश्वमा आफ्नो पहिचान स्थापित गर्न सफल नेपाललाई अन्तराष्ट्रिय जगतमा प्रवद्धन गर्न विश्व पर्यटन दिवसको महत्वपूर्ण भूमिका रहेको उल्लेख गरे। नेपालमा अवस्थित सर्वोच्च शिखर सगरमाथा सहितका हिमश्रृङखला, छोटो भौगोलिक दूरीभित्र रहेका विविधतापूर्ण भूगोल, कला र संस्कृतिको विशिष्टता र विविधताका साथै विश्वशान्तिको उद्गमस्थल अर्थात् गौतम बुद्धको जन्मस्थान लुम्बिनीजस्ता अनुपम सम्पदाहरूका कारण नेपाल विश्वमाझ पर्यटनको आकर्षक गन्तव्य रहेको छ। भट्टराईद्वारा जारी शुभकामना सन्देशमा भनिएको छ,सरकारले यस क्षेत्रलाई प्राथमिकताका साथ आर्थिकसामाजिक विकासमा योगदान पुयाउने क्षेत्रका रूपमा लिएको छ। मन्त्रालयले संघीयताको मर्म र सहकार्यबाट हुने फाइदालाई आत्मसात गर्दै तीनै तहका सरकार र अन्तर मन्त्रालय सहकार्यमा नेपालको पर्यटनको विकास र प्रवद्धन गर्ने ढाँचा अवलम्बन गरी निजी क्षेत्रसँगको निकट सम्बन्धमा कार्यक्रमहरु सञ्चालन गर्दै आएको उनको भनाई छ। सन् २०२० को सुरुवातसँगै विश्वव्यापी रूपमा फैलिएको कोभिड१९ को महामारीबाट नेपालसमेत गम्भीर रूपमा प्रभावित भएको छ। व्यक्तिगत एवं सामूहिक गतिशीलतामा पर्यटन निर्भर हुने भएको र देशमा २०७६ चैत ११ गतेदेखि समय समयको बन्दाबन्दी र घुमफिरमा भएको नियन्त्रणले गर्दा यस क्षेत्रका व्यवसाय तथा सेवाहरूमा उच्च क्षति पुगेको छ।पर्यटन मन्त्री भट्टराईले शुभकामना सन्देशमार्फत भनेका छन्, हरेक कालो बादलको क्षितिजमा चाँदीको घेरा हुन्छ भनेझैँ निकट भविष्यमा नै यो महाव्याधि नियन्त्रणमा आउनेछ, नेपालको पर्यटन क्षेत्रले गुणात्मक फड्को मार्नेछ र हामा तत्कालीन एवं दीर्घकालीन लक्ष्यहरू हासिल हुनेछन् भन्ने विश्वासका साथ हामीले आन्तरिक तयारीलाई तीव्रता दिनुपर्ने हुन्छ। उनले नेपालको पर्यटन क्षेत्रमा अनुसन्धान एवं तथ्यपरक ढंगले योजना कार्यान्वयन गर्ने, गुणस्तर अभिवृद्धि गर्ने र स्थानीय समुदायसम्मले लाभ लिने गरी रोजगारी र वैदेशिक मुद्रा आम्दानीको दिगो स्रोतका रूपमा पर्यटन गतिविधिहरूको विस्तार गर्न उपयुक्त हुने धारणा राखेका छन्। शुभकामना सन्देशमा भनिएको छ, कोभिड १९ को महाव्याधिमाथि विजय हासिल भई पर्यटनसँगै सबै आर्थिक सामाजिक क्रियाकलापहरू सहज र थप गुणात्मक ढंगले सञ्चालन गर्ने सामर्थ्य हासिल हुनेछ र आगामी समय पर्यटन क्षेत्रका लागि अनुकूल बन्नेछ भन्ने विश्वासका साथ सबैमा हार्दिक शुभकामना व्यक्त गर्दछु। सन् १९७० सेप्टेम्बर २७ मा संयुक्त राष्ट्रसंघीय विश्व पर्यटन संगठनको स्थापना भएपछि सोही दिनको संस्मरणमा सन् १९८० देखि प्रत्येक वर्ष विश्व पर्यटन दिवस मनाउन थालिएको हो।"
कांग्रेस विवाद: देउवालाई बुझाउने पौडेल समूहको विरोधपत्र किन रोकियो ?,"काठमाडौँ : नेपाली कांग्रेसका वरिष्ठ नेता रामचन्द्र पौडेल नेतृत्वको समूहले सभापति शेरबहादुर देउवाले गरेका पछिल्ला निर्णय सच्याउन माग गर्दै आइतबार दर्ता गर्ने भनिएको विरोधपत्र दर्ता गर्न सकेनन् । केही दिन अघिदेखि नै तयारी भएको उक्त विरोधपत्र अन्तिम चरणमा आएर दर्ताको काम स्थगित भएको हो । पौडेल समूहका नेता नविन्द्रराज जोशीका अनुसार उक्त विरोधपत्र अब सोमबार मात्रै बुझाइनेछ । नेता जोशीले थप छलफल र आन्तरिक गृहकार्य आवस्यक भएकाले सोमबार दिउँसो १ बजेपछि विरोध पत्र दर्ता गरिने जानकारी दिए । पौडेल समूहका अर्का एक नेताले भने हस्ताक्षर संकलन पर्याप्त नभएकाले आइतबार उक्त विरोध पत्र दर्ता गर्न सम्भव नभएको बताएका थिए । सभापति देउवाले क्रियाशील सदस्यता वितरण, विभाग गठन र विस्तारका काम विधान मिचेरै आफूखुसी गरेको भन्दै पछिल्लो समयमा गरिएका निर्णय सच्याउनुपर्ने माग पौडेल समूहको थियो । सोही अनुरुप पछिल्ला निर्णय सच्याउनुपर्ने भन्दै आइतबार विरोधपत्र दर्ता गर्ने तयारी भएको हो । शनिबार काठमाडौँको बसुन्धरामा सम्पन्न पौडेल समूहको भेलाले सभापति देउवलाई पछिल्ला निर्णय सच्याउन दबाब दिनुपर्ने भन्दै हस्ताक्षर समेत संकलन गरेको थियो । तर उक्त भेलाले शनिबार दबावका लागि आवस्यक हस्ताक्षर संकलन गर्न नसकेको पनि पौडेल निकट स्रोतले जनाएको छ ।"
प्रधानमन्त्रीले १२ बजे बोलाए मन्त्रिपरिषद्को बैठक,"काठमाडौं : मध्याह्न १२ बजे मन्त्रिपरिषद्को बैठक बोलाइएको छ। प्रधानमन्त्री केपी शर्मा ओलीले सरकारी निवास बालुवाटारमा मन्त्रिपरिषद्को बैठक बोलाएको बालुवाटार स्रोतले जनाएको छ। आकस्मिक बैठकबाहेक मन्त्रिपरिषद्को नियमित बैठक सामान्यतया सोमबार र बिहीबार बस्ने गरेको छ। यस अगाडि बिहीबार बसेको मन्त्रिपरिषद्को बैठकले एसिड आक्रमणका दोषीलाई कारबाही गर्न र पीडितको सम्पूर्ण उपचार, शिक्षा र जीविकाको प्रबन्ध गर्ने गरी कानुनी व्यवस्था गर्न अध्यादेश ल्याउने निर्णय गरेको थियो। बैठकले सोसम्बन्धी मस्यौदालाई पारित गर्दै स्वीकृतिका लागि राष्ट्रपतिकहाँ पठाउने निर्णय गरेको हो। कानुन मन्त्रालयले सम्बन्धित सरोकारवालासँगको परामर्शका आधारमा कानुनको मस्यौदा तयार पारेर मन्त्रिपरिषद्को बैठकमा लगेको थियो। गत भदौ २५ मा प्रधानमन्त्री केपी शर्मा ओलीले १५ दिनभित्र कानुनको मस्यौदा तयार पारी ल्याउन कानुन मन्त्रालयलाई निर्देशन दिएका थिए। नेपाल कम्युनिस्ट पार्टी (नेकपा) सचिवालय बैठकले मन्त्रिपरिषद् पुनर्गठनका विषयमा नीतिगत छलफल गरेसँगै आकस्मिक रुपमा बोलाइएको बैठकलाई चासोको रुपमा हेरिएको छ। तर नेताहरुबीच कसलाई राख्ने र कसलाई हटाउने भन्नेमा अझै सहमति जुटिसकेको छैन। प्रधानमन्त्री ओलीले सचिवालय बैठकमा तीन विकल्प अगाडि सारेका थिए। पहिलो विकल्प अहिलेका सबै मन्त्रीलाई हटाएर नयाँ व्यक्ति लैजाने। दोस्रो, दुई वर्ष पूरा भएका मन्त्रीलाई बिदाइ गर्ने, नयाँ ल्याउने। तेस्रो अहिले रिक्त रहेका मन्त्रालयमा नयाँलाई लैजाने र केहीकेहीलाई अहिले रहेकालाई झिकेर नयाँ राखेर जाने। पुष्पकमल दाहालले बैठकमा सबै मन्त्रीहरू हटाउन नहुने तर्क गरेका थिए। उनले भनेका थिए, सबै मन्त्रीहरू हटाएर जाऔं त म भन्दिनँ। राम्रा काम गरिरहेकाहरू पनि हुनुहुन्छ। उहाँहरूका हकमा बोल्न पनि हुन्न। पहिलाका सिनियर राम्रा काम गरेकाहरूलाई राखेरै जानुपर्छ। बाहिर पनि वरिष्ठ नेताहरू हुनुहुन्छ। उहाँहरूलाई पनि जिम्मेवारी दिएर प्रभावकारी सरकार सञ्चालन गर्ने गरी जानु राम्रो हुन्छ। नयाँ राख्दा वरिष्ठ, योग्य, क्षमतावान्, समावेशी बनाएर राख्नुपर्छ। वरिष्ठ नेताद्वय माधवकुमार नेपाल र झलनाथ खनालले भने सरकारको सेट नै परिवर्तन गर्नुपर्ने बताएका थिए। प्रधानमन्त्रीबाहेक अन्य सबै मन्त्रीलाई अहिले राजीनामा दिएर फिर्ता बोलाउने, नयाँ र योग्यलाई अवसर दिनुपर्ने नेपालको भनाइ थियो।"
सीमाबारे हामीसँग कुनै अधिकार छैन,"दार्चुलाको व्यास गाउँपालिकामा पर्ने कालापानी, लिपुलेक र लिम्पियाधुरा नेपालको नक्सामा समेटिए पनि भारतले फिर्ता गरेको छैन। वर्षौंदेखि भारतको कब्जामा रहेका यी क्षेत्रमा नेपालको पहुँच स्थापित हुन सकेको छैन। भारतीय सुरक्षकर्मीले नेपालीलाई कालापानीमा प्रवेश गर्नै दिएका छैनन्। उल्टै वार्ता पनि टार्दै आएको छ। यस्तो अवस्थामा स्थानीय सरकार के गरिरहेको छ ? अतिक्रमित भूमि फिर्ता गर्न के पहल भइरहेको छ ? ती ठाउँमा नेपालको पहुँच कसरी पुर्याउने ? यिनै विषयमा व्यास गाउँपालिका अध्यक्ष दिलीपसिंह बुढाथोकीसँग अन्नपूर्ण पोस्ट्का दार्चुला सहकर्मी सुन्दरसिंह धामीले गरेको कुराकानी : सरकारले कालापानी, लिपुलेक र लिम्पियाधुरा समेटेर देशको नयाँ नक्सा जारी गरेपछि व्यास गाउँपालिकामा कस्तो प्रभाव परेको छ ? देशै उत्साहमा रहेका बेला व्यास गाउँपालिकाका बासिन्दा उत्साहित नहुने कुरै भएन। तर, सीमा क्षेत्रका बासिन्दामा केही अन्योल देखिएको छ। भारतले अतिक्रमण गरेका तीन गाउँ नाभी, गुन्जी र कुटी नेपालमा आएका छन्। यी तीन गाउँ कालापानी अतिक्रमणअघि नेपालकै थिए। पछि स्थानीयले भारतीय नागरिकता लिए। भारतले उनीहरूलाई खाद्यान्न, ग्यास र दैनिक उपभोग्य सामानमा अनुदान दिएको छ। त्यहाँ २ देखि ४ रुपैयाँ किलो चामल पाउँछ। त्यही चामल नेपालमा किलोको २ सय ५० रुपैयाँ पर्छ। भारतले एक सिलिन्डर ग्यास ४ सय भारु (६ सय ४० रुपैयाँ) मा उपलब्ध गराइरहेको छ। त्यसैले सरकारले भूगोल त समेट्यो अरू कुरा के हुने हो भन्ने प्रतिक्रिया आएका छन्। सरकारले अब के गर्नुपर्छ ? सरकारले आफ्नो गुमेको भूमि नक्सामै भए पनि सार्वजनिक गर्यो। अब कूटनीतिक रूपमा त्यो भूगोल भारतको कब्जाबाट फिर्ता लिन पहल गरिनुपर्छ। त्यहाँका जनताको आधारभूत आवश्यकताका कुरामा सरकारले अनुदानको व्यवस्था गर्नुपर्छ। महाकाली करिडोर कछुवा गतिमा छ। त्यसमा बजेट हालेर छिटो चीनसँग जोड्नुपर्छ। त्यहाँका जनताका लागि रोजगारी योजना ल्याउनुपर्छ। तीनवटा गाउँका जनताले भारतबाट पाइरहेको सुविधाजस्तै नेपाल सरकारले पनि पुर्याउनुपर्छ। मैले संघीय सरकारलाई यस्तै सुझाव पनि दिएको छु। भारतीय सेनाले के अझै कालापानी क्षेत्र छाडेका छैनन् ? म लकडाउनका कारण भारत जान सकेको छैन। त्यसैले प्रत्यक्ष कुराकानी र भेटघाट छैन। तापनि, उनीहरूले सीमा नाकामा पहिलाभन्दा कडाइ गरेका छन्। कालापानी क्षेत्र हाम्रो हो भनेर उनीहरूले कसैलाई पनि प्रवेश गर्न दिएका छैनन्। नेपालको सुरक्षाकर्मीका अनुसार धेरैलाई उनीहरूले फर्काएका छन्। नक्सा जारी भएपछि उनीहरू नेपालीप्रति अलिक कडा देखिएका छन्। अतिक्रमित भूमि कहिलेसम्म फिर्ता होला ? सरकारले जारी गरेको नक्सामा समेटिएको भूभाग फिर्ता ल्याउन कूटनीतिक पहल गरिनुपर्छ। नेपालले भारतसँग उच्चस्तरीय छलफल चलाउनुपर्छ। मैले भन्नेबित्तिकै भूमि आउने पनि होइन। स्थानीय सरकारसँग सिमानाको कुनै अधिकार छैन। भारतसँगको संवादहीनता जति सक्यो छिटो तोडिनुपर्छ। संघीय सरकारका प्रतिनिधिहरूसँग के तपाईंको कुराकानी भएको छ ? यो विषयमा खासै कुरा भएको छैन। मन्त्री, सेना र प्रहरीका प्रमुखहरू आएका बेला मात्रै भेटघाट भएको हो। अरू खासै कुरा भएको छैन। तर, मेरो अनुरोध के हो भने संघीय सरकारले व्यास क्षेत्रमा ठूलो लगानी गर्नुपर्छ। त्यहाँ तीन गाउँ जो अहिले भारततिर छन्, त्यहाँका जनताका लागि भारतले दिएजस्तै अनुदान प्याकेज घोषणा हुनुपर्छ। उनीहरूलाई म नेपाली हुँ भन्ने गर्व महसुस गराउने कार्यक्रम आउनुपर्छ। रक्षामन्त्री, गृहमन्त्री, प्रधानसेनापतिदेखि सशस्त्र प्रहरी प्रमुखसम्म दार्चुला आए। त्यसले स्थानीयमा कस्तो प्रभाव पारेको छ ? दार्चुलामा यसरी सरकारका मान्छे खासै आउँदैनथे। चुच्चे नक्सा जारी भएपछि तारन्तार मन्त्रीहरू, सुरक्षा अधिकारीहरू आउन थाले। त्यसबाट दार्चुलाका बासिन्दामा सुरक्षाको नौलो अनुभूति भने भएको छ। दार्चुला त्रिदेशीय सीमा क्षेत्र भएकाले दार्चुलामा सशस्त्रको गण स्थापना भएपछि अझ सुरक्षाको अनुभव भएको छ। अझै दार्चुलाका सीमा नाकामा पूर्णरूपमा सुरक्षा पुगेको छैन, सरकारले बढाउनुपर्छ। गाउँपालिकाले अतिक्रमित भूमि फिर्ता गर्न केके पहल गरेको छ ? स्थानीय तहहरूलाई अन्तर्राष्ट्रिय सीमाबारे कुनै अधिकार छैन। हामी भनेको जनताको प्रतिनिधि हो। हामीले यस क्षेत्रका जनताको आवश्यकताका लागि प्रदेश र संघीय सरकारलाई ताकेता गर्ने हो। गुमेको भूभाग फिर्ता ल्याउन संघीय सरकारले बनाएको जुनसुकै योजनामा पनि हामी सहभागी हुन तम्तयार छौं। अर्को कुरा भूभाग फिर्ता गर्नुभन्दा पनि हाम्रो भूमि चिनाउन व्यास गाउँपालिकाले एउटा कालापानी मन्दिर स्थापना गरी समिति बनाउँदा भारतीय पक्षले बाधा पुर्याएको छ। भारतीय पक्षले त्यो मन्दिर बनाउन नदिँदा काम स्थगित छ। व्यास गाउँपालिकाले सो क्षेत्र चिनाउन मन्दिरबाट सुरु गरेको थियो तर त्यो काम पनि सम्भव नभएकाले काम स्थगित गर्नु परेको छ। अतिक्रमित भूमिमा विकास पुर्याउन के छन् योजना ? संघीय सरकारको योजना त खासै आएको छैन। संघले चीनसँगको नाका खोलेर महाकाली करिडोर ताक्लाकोटसम्म पुगाउने मात्रै काम गरे पनि दार्चुलाको विकासले फड्को मार्नेछ। कैलाश मानसरोवरका लागि दार्चुलाको नाका खुला भयो र हाम्रो सडक तिंकर भन्ज्याङ हुँदै ताक्लाकोट जोडियो भने त्यसपछि दार्चुलाले मात्रै होइन, पश्चिम नेपालको कायापलट हुने देखिन्छ। प्रदेश सरकारले भने यसपालिको बजेटमा ५ करोड रकम विनियोजन गरेको छ। चुच्चे नक्साको चुच्चो भाग समेटिएको व्यास१ का लागि मात्रै उसले ५ करोड विनियोजन गरेको हो। यद्यपि त्यसको कुनै योजना बनेको छैन। त्यसमा व्यास१ का जनताको जनजीविका जोडिने कार्यक्रम बनोस्। भारतीय पक्षबाट कस्तो कुरा आइरहेको छ ? उनीहरू त कालापानी क्षेत्र सबै आफ्नो हो भनिरहेका छन् नि। सानो मुलुक भएकाले हेपेका, चेपेका र धम्काएका कुराहरू पनि सुनिन्छन्। सरकारले पहिलो पटक कालापानी आसपास सशस्त्र प्रहरी तैनाथ गरेको छ। यसले कस्तो प्रभाव परेको छ ? यो कार्यले सकारात्मक प्रभाव पारेको छ। जनतामा सुरक्षाको अनुभूति भएको छ। हिजोका दिनमा भारतीय पक्षले जे गरे पनि कसलाई भन्ने भनेर निराशा थियो। अहिले आफ्नै सुरक्षा फौज भएकाले सुरक्षा अनुभूति भएको छ। तर, सशस्त्र प्रहरी गागा भन्ने स्थानभन्दा पनि कौवामा बस्दा अझ राम्रो हुन्छ। कालापानी क्षेत्र आसपासमै सशस्त्र प्रहरी बस्नुपर्छ। गागाबाट कालापानीसम्म पुग्न झन्डै १२ किलोमिटरको दूरी छ। १२ किलोमिटर यता नै बीओपी स्थापना भएको छ। नत्र सरकारले कौवाका लागि अर्को बीओपी राख्दा अझ राम्रो हुन्छ। नाकाहरू खुलेपछि नेपालीमाथि हुने व्यवहारमा केही फरक पर्ला ? त्यो त अहिले भन्न सकिन्न। तर, त्यस्तो हुनु हुँदैन। नेपाल र भारतको सदियौं पुरानो सम्बन्ध छ। हामीले पनि नाका खुलेपछि त्यस्तो अवस्था आउन दिँदैनौं। व्यास गाउँपालिकाको विकास निर्माणको अवस्था कस्तो छ ? दार्चुला विकट जिल्ला हो। त्यसमाथि व्यास गाउँपालिका विकट स्थानीय तह हो। राज्यले पनि विकासका लागि ध्यान दिएन। यो स्थानीय तह लामो समय विकट रहेको थियो। मुलुक संघीयता गएपछि गाउँपालिकाको बजेटले हुने विकासका कार्य सुरुआत गरेका छौं। हामीले सडक, सञ्चार, विद्युत्, शिक्षा र स्वास्थ्यलाई बढी जोड दिएका छौं। विगतमा एउटा वडा मात्रै विद्युतीकरण भएको थियो, अहिले चार वडामा विद्युत् पुगेको छ। थप दुई वडामा विद्युतीकरण भइरहेको छ। तपाईं निर्वाचित भएको ३ वर्षभन्दा बढी भयो। यो अवधिमा के के काम गर्नुभयो ? म गाउँपालिका अध्यक्ष निर्वाचित भएपछि जनताकै काममा लागेको छु। व्यास गाउँपालिका पहिला सडकसँग जोडिएको थिएन। मैले सडकलाई पहिलो प्राथमिकतामा राखें। अहिले गाउँपालिका सडक सञ्जालमा जोडिएको छ। व्यासका बासिन्दा तुइनको जोखिमपूर्ण यात्रा गरेर भारतबाट सदरमुकाम आउने गर्थे। अहिले त्यो समस्याबाट मुक्त भएका छन्। सञ्चारको क्षेत्रमा पनि व्यास पछाडि थियो। अहिले टेलिफोनका टावर थपिएका छन्। धेरै स्थानमा फोन, इन्टरनेटको सुविधा पुगेको छ। हामीले गाउँपालिकालाई धुवाँमुक्त बनाउन हरेक घरमा ग्यास सिलिन्डर वितरण कार्यक्रम ल्याएका छौं। दुई वडामा हामीले वितरण पनि गरेका छौं। चुलो आफैं किन्ने र सिलिन्डर हामीले दिने नीति छ। घरहरू खरका थिए, खरमुक्त गाउँ बनाएका छौं। शिक्षा र स्वास्थ्यमा लगानी गरेर बालबालिका लक्षित कार्यक्रम अघि बढाएका छौं। यो गाउँपालिका अबको दुई वर्षपछि कस्तो बन्छ ? निर्वाचित भएका तीन वर्ष तयारीका वर्षझैं भए। धेरै अभाव थिए। केही हदसम्म कम पार्ने प्रयास गरियो। गाउँपालिकाको बजेटले ती सबै समस्या समाधान हुँदैनन्। त्यसैले प्रदेश सरकार र संघीय सरकारको ठूलो सहयोग चाहिन्छ। प्रचुर मात्रामा सम्भावना रहेका ठाउँहरू छन्। त्यसमा ठूलो लगानी चाहिन्छ। जस्तैः कैलाश मानसरोवर जाने बाटो ओझेलमा परेको छ। दार्चुला तिङकर सडकलाई चीनसित जोडेर नाका खोल्न पाइयो भने व्यास क्षेत्रको मात्रै होइन समग्र सुदूरपश्चिमको विकास निमार्णमा टेवा पुग्छ। तर त्यसका लागि संघीय र प्रदेश सरकारको सहयोग र लगानी चाहिन्छ। संघीय सरकारले मानसरोवरसम्मको सडक र चीनसँगको नाकाका लागि पहल गर्नुपर्छ। मेरो आगामी यात्रा त्यसैमा केन्द्रित हुनेछ। गाउँपालिकाले सीमित स्रोत र साधनका बाबजुत पनि काम गरिरहेको छ। तीनै तहका सरकार मिलेर हातेमालो गर्दै अगाडि बढ्नुपर्छ। व्यास गाउँपालिकाका तर्फबाट यी कुरा पहिलो पटक मिडियामा राख्न पाउँदा खुसी भएको छु।"
मन्त्रिपरिषद् बैठक : नार्कको कार्यकारी निर्देशकमा डा दीपक भण्डारी नियुक्त,काठमाडौं : आइतबार बालुवाटारमा बसेको मन्त्रिपरिषद् बैठकले कृषि अनुसन्धान परिषद् (नार्क)को कार्यकारी निर्देशकमा डा दीपक भण्डारीलाई नियुक्त गरेको छ। कृषि मन्त्रालयको सिफारिसमा डा भण्डारी नार्कको कार्यकारी निर्देशक नियुक्त भएको एक मन्त्रीले जानकारी दिए । डा भण्डारी यसअघि नार्कको उपनिर्देशक थिए। तीन वर्षदेखि रिक्त रहेको उक्त पदमा भण्डारी नियुक्त भएका हुन्। सँगै मन्त्रिपरिषद् बैठकले सातै वटा प्रदेशमा इजरायली प्रविधियुक्त बागवानी केन्द्र स्थापनाका लागि एमओयू गर्ने निर्णय गरेको छ। वागवानी केन्द्र स्थापनाका लागि एमओयू गर्ने अधिकार इजरायलका लागि नेपाली राजदूत डा अञ्जान शाक्यलाई दिइएको छ । इजरायलले नेपालको कृषि क्षेत्रमा सहयोग गर्ने आश्वासन लामो समयदेखि दिँदै आएको थियो । यसअघि मन्त्रिपरिषद्को नियमित बैठक सोमबार बस्दै आएको थियो । प्रधानमन्त्री केपी ओलीले आइतबार नै बैठक बोलाए पनि यो नियमित एजेन्डामै केन्द्रित भएको ति मन्त्रीको भनाइ छ। मन्त्रालयका आन्तरिक प्रस्ताव सम्बन्धी थप केही छलफल पनि अरु उल्लेख्य निर्णय बैठकले नगरेको ति मन्त्रीको भनाइ छ ।
"शेखर भन्छन्, 'हामीले प्रश्न गर्ने कि भागबन्डा खोज्ने ?'","काठमाडौं : नेपाली कांग्रेसका नेता शेखर कोइरालाले संवैधानिक नियुक्तिको पारदर्शिता र स्वच्छताका लागि दबाब दिने र प्रश्न गर्नेतिर भन्दा पनि भागबन्डा खोज्नेतिर पार्टी नेतृत्व अल्झिएको भन्दै असन्तुष्टी व्यक्त गरेका छन्। कोइरालाले आइतबार ट्वीट गर्दै यस्तो असन्तुष्टी व्यक्त गरेका हुन्। उनले संवैधानिक परिषद्को पूर्णता र संवैधानिक नियुक्तिको स्वच्छताका लागि दबाब दिनुको सट्टा पार्टी नेतृत्व भागबन्डातिर अल्झिएको बताएका छन्। उनले ट्वीटमा लेखेका छन्, 'नेपाली कांग्रेसले बिभिन्न संवैधानिक आयोगहरुमा भागबण्डा खोज्नुभन्दा संवैधानिक परिषदको (उपसभामुखको निर्वाचन) पुर्णतामा दवाव दिनुपर्ने होइन र? परिषद सदस्य समेत रहेको उपसभामुखको पद यति लामो समयसम्म रिक्त रहॅदा प्रतिपक्ष, बुद्धिजीवीहरू र कानुन व्यवसायी किन मौन?' अख्तियार दुरुपयोग अनुसन्धान आयोग, निर्वाचन आयोगलगायतका विभन्न संवैधानिक निकाय र आयोगमा गरी तीन दर्जनभन्दा बढी पद रिक्त छन्। त्यसका प्रमुख प्रतिपक्ष नेपाली कांग्रेससँगसमेत भागबन्डा मिलाउनुपर्ने भएकोले ढिलाइ भएको बाहिर आएपछि भागबन्डामा अल्झिएर प्रमुख प्रतिपक्षको भूमिका कमजोर नबनाउन पार्टीभित्रैबाट पार्टी नेतृत्वलाई दबाब दिइएको छ। संवैधानिक परिषद्मा सदस्य रहने उपसभामुख पद लामोसमय देखि रिक्त छ। उपसभामुख विपक्षी दलबाट हुनुपर्ने संवैधानिक व्यवस्था छ। विपक्षीलाई दिनुपर्ने भएपछि सरकार उपसभामुखको निर्वाचनका लागि उदासिन देखिएको आरोप विपक्षीले लगाउँदै आएको छ। प्रधानमन्त्री अध्यक्ष रहने संवैधानिक परिषदमा प्रधानन्यायाधीश, सभामुख, प्रमुख प्रतिपक्षी नेता, राष्ट्रियसभा अध्यक्ष, उपसभामुख सदस्य रहने व्यवस्था छ। उपसभामुख पनि विपक्षीबाट हुँदा संवैधानिक परिषद्मा आफू अनुकुल निर्णय लिन सरकारलाई सहज नहुने भएपछि उपसभामुख रिक्त राखिएको छ।"
"बदमास ठेकेदारले बाटो बनाउँदैन्, दोषचाहिँ प्रधानमन्त्रीको टाउकोमा ?","पाँचथर : भौतिक पूर्वाधार तथा यातायातमन्त्री वसन्तकुमार नेम्वाङले विभिन्न निकायबाट हुने कमजोरीमा समेत सरकारलाई दोषी देखाउने कार्य भइरहेको बताएका छन्। सरकार प्रत्यक्षरूपमा नजोडिएका क्षेत्रमा समेत सरकारलाई नै जिम्मेवार देखाई बद्नाम गर्न खोज्ने काम भइरहेको मन्त्री नेम्वाङको भनाइ छ। जिल्ला समन्वय समिति पाँचथरले शनिबार फिदिममा आयोजना गरेको कार्यक्रममा उनले भने, 'एउटा बद्मास ठेकेदारले बाटो बनाउँदैन तर दोषचाहिँ प्रधानमन्त्रीको टाउकोमा लगाउने ?' कयौँ विकास आयोजनामा ठेकेदारले समयमा काम नगर्दा सरकार आलोचित हुनुपरेको भन्दै मन्त्री नेम्वाङले अब सरकारले कसैलाई पनि छुट दिन नसक्ने बताए। 'प्रधानमन्त्रीज्यूले शिलान्यास गर्नुभएको राँकेरविभेडेटार सडकको अहिलेसम्म ३२ प्रतिशत भौतिक प्रगति हुनुपर्नेमा जम्मा सात प्रतिशत मात्रै छ', नेम्वाङले भने, 'ठेकेदारले काम नगर्दा रकम जुटाउने, शिलान्यास गर्ने र जनतालाई सुविधा पुर्याउन खोज्ने प्रधानमन्त्रीज्यूले गाली खानुपर्ने अवस्था अब अन्त्य हुन्छ।' समयमा काम सम्पन्न नगर्ने निर्माण व्यवसायीमाथि कारवाही हुन थालेको बताउँदै मन्त्री नेम्वाङले अब पनि छुट पाइन्छ भन्ने कल्पना पनि नगर्न आग्रह गरे। यस्तै जिम्मेवारी पूरा नगर्ने तालुकदार निकायसमेत कारवाहीको भागीदार बन्नुपर्ने उल्लेख गर्दै मन्त्री नेम्वाङले कोभिड१९ को महामारीका बीच पनि निरन्तर कार्यक्षेत्रमा सक्रिय सरकारी तथा गैरसरकारी निकायलाई धन्यवाद ज्ञापन गरे। प्रधानमन्त्री र सरकारको सोचअनुसार पूर्वपश्चिम रेल सञ्चालन गरेरै छोड्ने मन्त्री नेम्वाङको दृढता छ। यसका लागि रेलमार्ग डिपिआर (विस्तृत आयोजना प्रतिवेदन) को काम भइरहेको उनले जानकारी दिए। पछिल्लोपटक खरिद गरिएका दुई वटा रेलका विषयमा उठ्ने गरेका प्रश्नहरुको ठट्यौली पारामा जवाफ दिँदै उनले कागजको टुक्रा नभई मुलुक साँच्चिकैको रेल सञ्चालन गर्ने चरणमा पुगेको बताए। 'साँच्चै रेल ल्यायो, एक दुई दिन त चुप लाग्छन्, फेरि ९३ वर्षअघिको रेल हो नि भन्न थाल्छन्', मन्त्री नेम्वाङले भने, 'यो त कम्प्युटरबाट चल्ने रेल हो भनेर देखायो, यो त २० करोड रुपैयाँमा आइहाल्थ्यो नि भनेर आफैँ दाम राख्छन्।' सरकार एक्सन ओरियन्टेड भएको बताउँदै मन्त्री नेम्वाङले जनतालाई सेवा र सुविधा पुर्याउनकै लागि पूर्वाधार निर्माणमा विशेष जोड दिइएको बताए। रासस"
नेपाली सेनाद्वारा विद्यालय भवन निर्माण,"गोरखा : नेपाली सेनाको गोरखास्थित रणसिंह दल गणले नेपाल राष्ट्रिय भुपू सैनिक संघले सञ्चालन गरेको एक आवसीय विद्यालयका लागि चार कोठे भवन निर्माण गरेर हस्तान्तरण गरेको छ। गोरखा नगरपालिका८ स्थित भूपू सैनिक आवासीय विद्यालयका लागि २५ लाख रुपैयाँ खर्च गरेर भवन निर्माण गरेको हो। नवनिमित सो भवन आइतबार एक कार्यक्रमबीच श्री नम्बर ३ बाहिनीपति सागरबहादुर थापाले उद्घाटन गरेका थिए। सैनिक र नागरिक बीचको सम्बन्धलाई प्रगाढ बनाउने उद्देश्यले नेपाली सेनाले यहाँ भवन निर्माण गरेको हो, उद्घाटनका समारोहमा बाहिनीपति थापाले भने। भूपूसैनिक संघसँगको सहकार्य निरन्तर रुपमा अघि बढिरहने उनले बताए। नेपाल राष्ट्रिय भुपु सैनिक संघ गोरखाद्वारा २०६७ सालदेखि उक्त विद्यालय गोरखामा संचालित छ। शिशु स्याहार केन्द्रबाट सुरु भएको विद्यालय अहिले कक्षा ६ सम्म संचालनमा रहेको र दुई सय भन्दाबढी विद्यार्थी त्यहाँ पढ्ने भुपु सैनिक संघ गोरखाका सभापति हितमानसिंह बस्न्यातले जानकारी दिए। गत पुस १३ गते एलिना भट्ट निर्माण सेवाले जिम्मा लिएर सुरु गरेको उक्त भवन समय भित्रै निर्माण सम्पन्न भएको नेपाली सेना रणसिंह दल गण गोरखाका गणपति उज्वल केसीले बताए। भौतिक संरचनाको अभावका कारण भूपू सैनिक आवासीय विद्यालय यसअघि साँघुरो गरी संचालित थियो। पूर्वाधार निर्माणसंगै अझै थप कक्षा संचालन गर्ने योजना रहेको संघले जनाएको छ। भुपू सैनिक संघका गोरखाका सभापति हितमानसिंह बस्न्यातको अध्यक्षतामा भएको भवन उद्घाटन कार्यक्रममा निर्माण सम्पन्न गर्न सहयोग गरेको भन्दै रणसिंह दल गण गोरखाका गणपति उज्वल केसी, लेखा उपसेनानी राजेन्द्र विष्टलाई संघले मायाको चिनो प्रदान गरेको थियो।"
बसले स्कुटरलाई ठक्कर दिँदा एउटै परिवारका तीन जनाको मृत्यु,"बारा : बारामा बसले स्कुटरलाई ठक्कर दिँदा तीन जनाको मृत्यु भएको छ। पूर्वपश्चिम राजमार्ग अन्तर्गत बाराको जितपुर सिमरा१ स्थित दुधौरामा बसले स्कुटीलाई ठक्कर दिँदा तीन जनाको मृत्यु भएको हो। इलाका प्रहरी कार्यलय सिमराका प्रहरी नायब उपरीक्षक दीपक श्रेष्ठ अनुसार सिन्धुलीबाट नेपालगन्जतर्फ जाँदै गरेको ना ४ ख ७२४२ नम्बरको बसले विपरित दिशाबाट जाँदै गरेको प्रदेश २०३००४ प ४४४२ नम्बरको स्कुटीलाई ठक्कर दिँदा एउटै परिवारका तीन जनाको मृत्यु भएको हो। दुर्घटनामा श्रीमान, श्रीमती र एक वर्षीय छोराको मृत्यु भएको श्रेष्ठले जानकारी दिए। उनका अनुसार दुर्घटनामा निजगढ नगरपालिका१० बस्ने वर्ष नखुलेका तीर्थमान स्याङ्तान, उनकी पत्नी ज्योती र १ वर्षीय छोरा अहानको मृत्यु भएको हो। स्कुटरलाई ठक्कर दिएका बस चालक फरार छन्। उनको खोजी भइरहेको श्रेष्ठले बताए। शव शल्यपरीक्षणका लागि वीरगन्ज पठाइएको छ ।"
पोखरामा ११ वटा चित्रकूट नामका चरा मृत भेटिए,"पोखरा : पोखरा ५ पस्याङ्मा एकै ठाउँमा ११ वटा चित्रकूट नाम गरेका चरा मृत अवस्थामा भेटिएका छन्। आइतबार ११ बजेस्थानीय कञ्चन थापा कोइरालाको घरको बरण्डामा चार वटा चित्रकूट नामका चरा आकाशबाट घाइते अवस्थामा खसेका थिए। पानी खुवाएपछि एउटा भुर्र उडेर गयो, उनले भनिन, तीनवटा पानी खुवाउँदै गर्दा हातमै मरे। घर अगाडीको भुइँमा पनि आकाशबाट एक्कासी ९ वटा यही प्रजातीका चरा खसेको र पानी खुवाएपछि एउटा उडेको र अरु ८ वटालाई बचाउन नसकिएको उनले सुनाइन्। एकै पटक यति धेरै संख्यामा चरा पहिलो पटक आफ्नै आँखा अगाडि मरेको देख्दा निकै दुःख लागेको थापाले बताइन्। यसरी चरा मरेपछि उनले फोटोसहित सामाजिकल संञ्जालमा चरा मरेको बारेमा लेखेकी थिइन्। चरा ठोक्किएर घाइते हुने अवस्था पनि यहाँ छैन, उनले भनिन, अहिले पोखराको तापक्रम आकाशबाट चरा उड्दा उड्दै खस्ने अवस्थाको पनि छैन। कसरी चरा एक्कासी आकाशबाट खसे आश्र्यलागेको छ। पोखरा पंछी समाजका अध्यक्ष मनशान्त घिमिरेले यो प्रजातीका चरा अहिले माथिल्लो क्षेत्रबाट कम उचाइको क्षेत्र ३ सय ५० मिटरसम्म चुरेभावरतर्फ जाने समय भएकोले उड्ने क्रममा ठोकिएर घाइते हुन सक्ने सुनाए। तस्बिरमा देखिएका चरा अल्प वयस्क भएकोले पनि यी चराहरुले बाटो पहिल्याउन नसक्दा ठोक्किएर घाइते भएको हुन सक्ने उनले बताए। यो प्रजातिका चरा ३ सय ५० देखि १४ सय ५० मिटर उचाईसम्म पाइन्छ। यो प्रजातीको चरा घर आगनको गाँडेनमा पाइने चरा नभएर वनमा पाइने जंगली प्रजातिको चरा हो। पोखरा १८ मेथलामा पनि यो प्रजातीका चरा पाइने र यहाँ गुड पनि लगाउँने गरेको पाइएको समाजका अध्यक्ष घिमिरेले जानकारी दिए। चित्रकूट नामको चरा के कसरी मरेका हुन भन्ने एकिन गर्न मरेका चरा ल्याएर ल्याबमा स्याम्पल पठाइएको डिभिजन वन कार्यालय कास्कीका प्रमुख केदार बरालले बताए। रिपोर्ट आएपछि के कसरी चरा मरेको हो भन्ने एकीन हुने पनि उनले सुनाए। पोखरा ५ पस्याङ्मा आकाशबाट एक्कासी खसेर मरेका चित्रकूट नामका चरा। पोखरा ५ पस्याङ्मा आकाशबाट एक्कासी खसेर पानी खुवाउँदा खुवाउँदै मरेका चित्रकूट नामका चरा के कति कारणले मरेको हुन अनुसन्धान गर्न लग्दै डिभिजन वन कार्यालय कास्कीका सूचना अधिकारी तथा सहायक वन अधिकृत शालिकराम पराजुली।"
भान्छेमा कोरोना पुष्टि भएपछि सेनापति थापा सेल्फक्वारेन्टाइनमा,काठमाडौं : नेपाली सेनाका प्रधानसेनापतिको निवासमा कार्यरत एक भान्छेमा कोरोना भाइरस (कोभिड१९) संक्रमण पुष्टि भएको छ। प्रधानसेनापति पूर्णचन्द्र थापाको निवासको मान्छामा कार्यरत एक कर्मचारीमा शनिबार कोरोना पुष्टि भएको हो। कर्मचारीमा कोरोना पुष्टि भएपछि प्रधानसेनापति थापा आइतबारदेखि सेल्फक्वारेन्टाइनमा बसेका हुन्। थापा स्वास्थ्य तथा जनसंख्या मन्त्रालयको निर्देशिका र मापदण्ड अनुसार नै स्वास्थ्य सजगता अपनाएर सेल्फक्वारेन्टाइनमा बसेको जंगी अड्डाले विज्ञप्तिमार्फत् जानकारी दिएको छ।
कोरोनाबाट ज्यान गुमाएकाको शव निष्फिक्री अन्त्येष्टि गर्दै युवा,"विराटनगर : विराटनगर महानगरपालिका११ की ४० वर्षीया कोरोना संक्रमित महिलाको मोरङको टंकीसिनवारीस्थित विराट शिक्षण अस्पतालमा भदौ ९ गते मृत्यु भयो । उपचारका क्रममा संक्रमित महिलाको मृत्युपछि अस्पतालभित्र भागाभाग भयो । नेपाली सेनाको 'बडी' व्यवस्थापन टोली आइनपुग्दा तत्काल शव उठ्ने अवस्था भएन । त्यो जानकारी पाएर विराटनगरका युवाहरु पीपीइ लगाएर पुगे । युवाहरुले आफ्नै सक्रियता र पहलमा शवलाई सुरक्षित हिसाबमा प्लाष्टिककमा प्याक गरे । सेनीटाइज गरेर अस्पताललाई 'डिसइन्फेक्ट' गरिदिए । शव बहानमा राखेर सेनाले पुर्याइदिएपछि चितामा प्लास्टिककमा बेरिएको शव राखेर भोलिपल्ट सिंघीया घाटमा अन्त्येष्टि गरियो। खाल्डोमा पुर्नेभन्दा पनि शव जलाउन पाउनुपर्ने माग परिवारले राखेपछि प्रशासनले पनि नियम अनुसार अनुमति दिएको थियो । त्यसको १० दिन पूरा नहुँदै मृतककी दिदी कोरोना संक्रमित ४३ वर्षीय अर्की महिलाको पनि भदौ १९ गते बीपी कोइराला स्वास्थ्य विज्ञान प्रतिष्ठानमा मृत्यु भयो । परिवारको आग्रहमा उनको पनि त्यसरीनै पीपीइ लगाएका युवाले स्वास्थ्य सुरक्षा मापदण्डको अधिनमा रहेर शवको अन्त्येष्टि गरिदिए । शव जलाउनका लागि दाउराको चिता उनीहरु आफै तयार गर्छन् । कोरोनाका कारण मृत्यु भएकाको शव सेनाले गाडेर व्यवस्थापन गर्दै आएको छ । तर परिवारले धार्मिक संस्कार र हिन्दू परम्पराअनुसार अन्त्येष्टिको इच्छा राखेपछि प्रशासनले अनुमति दिएसँगै युवाहरुले संक्रमणपछि मृत्यु भएका एउटै परिवारका दुवै दिदीबहिनीको शव जलाउन सहयोग गरेका हुन् । संक्रमितको शव नगाडिकन पहिलो पटक धार्मिक संस्कार अनुसार चिता बनाएर जलाइएको हो । शव जलिसकेपछि सेनीटाइज गर्दै घाटमा औषधि छर्किएर दाहसंस्कारमा उपस्थित भएकाहरु फर्कन्छन् । पीपीई पनि खोलेर जलाउँछन् । युवाहरुको एउटा समूह शव जलाइरहँदा अलिपर त्यही समूहका केही युवाहरु खाजा लिएर बसेका हुन्छन् । शव जलाएर आउनेलाई खुवाउँछन् । अनि सबैजना शरीरमा सेनीटाइज गरेर तोकिएको समयसम्म क्वारेन्टाइनमा बस्न जान्छन् । बेलाबेला पीसीआर परीक्षण पनि गराउँछन् । यसरी सामाजिक भाव देखाएर सहयोगमा होमिएका कसैलाई पनि अहिलेसम्म संक्रमण देखिएको छैन । संक्रमितको शव व्यवस्थापनमा खटिँदै आएका युवाहरु स्वःस्फूर्त रुपमा संक्रमितका परिवारलाई सहयोग गर्न तथा शव जलाउन विराटनगरका १२ जना युवाहरु गोलबन्ध भएर सामाजिक सेवामा समर्पित छन् । विराटनगर३ का २६ वर्षीय राम नेपाल, २१ वर्षीय सुयोग चापागाईं, १९ वर्षीय सन्योग चापागाईं, विराटनगर५ का २४ वर्षीय रविन कार्की, २१ वर्षीय अनुराग भण्डारी, विराटनगर१ का २० वर्षीय संजोग गौतम, आर्यन न्यौपाने, सुभम मित्र, रोनक तिम्सिना, १८ वर्षीय आर्यन वास्तोला, २४ वर्षीय विधान अधिकारी, र विराटनगर७ का दृष्यमान शाक्यसमेतका युवा संक्रमितका परिवारको सहयोगमा जुटेका हुन् । 'शव जलाउन सहयोग गर्न मृतकका परिवारले आग्रह गरे, 'युवाहरुमध्येका नेपालले भने, 'हुँदैन भन्न नसकेर हामीले घाटमा चिता बनाउँदै निष्फिक्री जलाएर शवको व्यवस्थापन गरिदिएका हौं ।' त्यसअघि युवाहरु संक्रमितका घरघरमा पुगेर सेनीटाइज गर्दै घरलाई 'डिसइन्फेक्ट' गर्थे । संक्रमितको घरमा सेनीटाइन गरिरहेको र पछिल्लो समय सुरक्षा मापदण्ड अनुसार शव जलाउन पनि सहयोग गर्न थालेको नेपालको भनाइ छ । उनले शव उठाउन अस्पतालनै पुग्ने गरेको सुनाए । यस काममा सबै पक्षले सकारात्मक सहयोग गरिरहेको जानकारी नेपालले दिए । 'हामी घाटसम्म शव लैजान सेनासँगै खट्छौं,' उनले भने, 'सुरक्षा, सावधानी अपनाउँदै जलाउँछौं ।' उच्च अदालत विराटनगरले संक्रमित मृतकको शवको दाहसंस्कारमा परिवारका सदस्यलाई सहभागी गराउन भदौ ८ गते आदेश दिएपछि सामाजिक अभियन्ता युवा स्वयंसेवकका रुपमा खटिएर सहयोग गरिरहेका छन् । संक्रमितमाथि समाजमा हेला र हिंसा बढिरहँदा आफूहरु चुप लागेर बस्न नसकेको नेपालले बताए । मृतकका संक्रमण नभएका परिवारका सदस्य अन्त्येष्टिमा उपस्थित हुन चाहे लैजाने पनि गरिएको उनको भनाइ छ । 'यसरी सहयोग गरे वापत हामी केही लिँदैनौं,' उनले भने, 'निस्वार्थ भावले सेवामा लागेका छौं ।' संक्रमितको सहयोगमा खटिएकामध्ये सुयोग र सन्योग एउटै परिवारका दाजुभाइ हुन् । रविन प्रदेशसभा सदस्य एवं प्रदेश १ की सांसद विन्दिया कार्कीका छोरा हुन् । अरु सामाजिक काममा आग्रसर रहेर समाजलाई सकारात्मक सन्देश दिँदै अघि बढिरहेका युवाहरु हुन् । साथीहरुसँग मिलेर संक्रमितका परिवारलाई सहयोग गर्ने इच्छा छोराले देखाएका कारण आफूले पनि साथ दिएको र रोक्न नसकेको सांसद कार्कीले बताइन् । संक्रमितमाथि दुरव्यवहारका घटना बढिरहँदा युवाहरुको सक्रियताले समाजलाई सकारात्मक सन्देश दिएको उनको भनाइ छ । ुसंक्रमितलाई सहयोग गर्दै हौशला दिनु पर्छ,' कार्कीले भनिन्, 'त्यही भएर युवालाई संक्रमितको सहयोगमा अग्रसर हुन मैले पनि सहयोग गरें ।' कांग्रेस नेता दीपक चापागाईं संक्रमितको सेवामा लागेका युवालाई प्रोत्साहन गर्नुपर्ने बताउँछन् । उनकै पहलमा युवाहरु एकतावद्ध भएर यो सामाजिक अभियानमा होमिएका हुन् । 'युवाहरु संक्रमितको घर सेनीटाइज गर्ने काममा लाग्छन्,' चापागाईंले भने, 'कतै मृत्यु भएर परिवारले धार्मिक संस्कार अनुसार अन्त्येष्टि गर्न चाहेमा दाहसंस्कारका लागि सहयोग गर्छन् ।' उनले यसरी खटिने युवाहरुलाई सबैको सहयोग आवश्यक रहेको सुनाए । 'संक्रमितको घर पस्न र उनीहरुसँग नजिकिन सबै डराउँछन्,' चापागाईंले भने, 'झन् शव व्यवस्थापनकै कुरा त मुस्किलको विषय हो ।' यस्तो अवस्थामा शव जलाउन सहयोग गर्ने युवाहरुको हिम्मत तारिफयोग्य रहेको उनको भनाइ छ । आफू जोखिममा परेर शव व्यवस्थापनमा सहयोग गर्दा संक्रमितका परिवारलाई मृत्युमा थोरै भए पनि राहत मिल्ने रविनले बताए । 'परिवारमा मृत्युको पीडा हुन्छ नै,' उनले भने, 'अझ चाहेअनुसार शवको अन्त्येष्टि गर्न नपाउनु झन् ठूलो तनाव हुने भएकाले सहयोग गरेका हौं ।' सबै साथीसँग सल्लाह गरेरनै संक्रमितको शव उठाउने र व्यवस्थापन गर्ने काम थालेको कार्कीले बताए । कोरोना त्रासले मानवीयता र सामाजिक भाव गुम्ने खतरा बढेसँगै संक्रमितमाथि भइरहेका गलत व्यवहारको अन्त्य गर्न र सकारात्मक सन्देश दिन युवालेहरुले देखाएको सामाजिक भाव उदाहरणीय रहेको अधिकारकर्मी उमेश विश्वकर्माले बताए । 'युवाहरुले ठूलै जोखिम वहन गरेका छन्,' उनले भने, 'यस्ता अनुकरणीय कार्यमा सबैको साथ र सहयोग आवश्यक छ ।' विराटनगरमा हालसम्म २२ जना संक्रमितको मृत्यु भइसकेको छ ।"
कोरोना कहरबीच दाङका विद्यालय धमाधम संचालन,"दाङ : कोरोना कहरबीच दाङका विद्यालय खुल्न थालेका छन्। जिल्लामा २०० जना कोरोना संक्रमित उपचारत छन्। तर पनि विद्यालय धमाधम सञ्चालनमा आउन थालेका छन् । विद्लाय संचालनमा आएसँगै कोरोना कहरका कारण ६ महिनादेखि ठप्प भएको शैक्षिक गतिविधि जुरमुराउन थालेको हो । जिल्लामा रहेका १० स्थानीय तहले आआफनो तरिकारले सामुदायिक तथा संस्थागत विद्यालय सञ्चालन गरिरहेका छन् । जिल्लामा रहेका दशवटा स्थानीय तहमध्ये ४ वटा स्थानीय तहले आफू अन्तरगत विद्यालयमा पठनपाठन सुरु गरिसकेका छन् भने ६ वटा स्थानीय तह विद्यालय सञ्चालनको अन्तिम तयारीमा जुटेका छन् । सरकारले विद्यार्थी सिकाइ निर्देशिका २०७७ जारी गरेपछि विद्यालय सञ्चालनमा सहज भएको हो । सिकाइ निर्देशिकामा उल्लेख गरिएका मापदण्डमा रहेर पठनपाठन सञ्चालनको निर्देशन दिएसँगै विद्यालय सञ्चालन र यसको तयारीमा जुटेको पालिकाका शिक्षा प्रमुखहरुको भनाइ छ । पठनपाठन सञ्चालन गरिएका विद्यालयमा अनुगमन, सुझाव संकलनलगायतका गतिविधि समेत भइरहेका छन् । विद्यालय सञ्चालनको तयारीमा रहेका विद्यालयहरुले विद्यार्थी अभिलेखीकरण, भौतिक संरचना व्यवस्थापन, आवश्यक मापदण्ड निर्माण, कार्ययोजना पेश लगायतका पुर्व तयारीहरु गरिरहेका छन् । तुलसीपुर उपमहानगरपालिका, घोराही उपमहानगरपालिका, दंगिशरण गाउँपालिका र बंगलाचुली गाउँपालिकाका विद्यालय सञ्चालनमा छन । कति विद्यालयहरु सिकाइ केन्द्रको रुपमा समेत सञ्चालन भइरहेका छन । अन्य पालिका विद्यालय सञ्चालनको तयारीमा जुटेका हुन । विद्यालयमा आवश्यक मापदण्ड निर्धारण गरी नियमित कक्षा सञ्चालन गरिएको तुलसीपुर उपमहानगरपालिकाका शिक्षा शाखाका अधिकृत चक्रबहादुर भण्डारीले बताए । सरकारको सिकाई निर्देशिका, स्थानीयपालिका अन्र्तगतका स्वास्थ्य सुरक्षाका मापदण्डमा रहेर सामुदायिक र संस्थागत विद्यालयहरुमा पठनपाठन सञ्चालन गरिएको छ । एउटा कक्षामा २० जना भन्दा बढि विद्यार्थीहरु भएमा सिफ्टका आधारमा पठनपाठन गर्नुपर्ने मापदण्ड बनाएर विद्यालय सञ्चालन गरिएको उनले जानकारी दिए । उनका अनुसार विद्यालयमा ५० देखि १ सयजना विद्यार्थीहरु उपस्थित भएमा एक सिफ्ट, १ सय भन्दा बढी सँख्या भएमा दुई सिफ्ट र सो भन्दा बढी भएमा ३ सिफ्ट गरी पढाइ हुनेछ । यस्तै विद्यालय सञ्चालन भएसँगै मापदण्ड लागू गरिएको छ कि छैन, अवस्था कस्तो छ ? भनेर अनुगमन समेत गर्दै आएको उनले बताए । घोराही उपमहानगरपालिका क्षेत्रभित्रका विद्यालयहरुमा पनि पठनपाठन सुरु भइसकेको छ । सरकारको निर्देशिका र विश्व स्वास्थय संगठनको मापदण्डभित्र रहेर विद्यालयहरु सञ्चालनमा ल्याइको घोराही उपमहानगरका शिक्षा शाखा प्रमुख विनोद गौतमले जानकारी दिए । विद्यार्थीहरुको सिकाई सहजीकरणका लागि समयतालिका अनुसार विद्यालय सञ्चालन गरिएको दंगिशरण गाउँपालिकाका शिक्षा शाखा प्रमुख विनोद अधिकारी बताउछन । सामाजिक दुरी कायम गर्दै पठनपाठन सुरु गरेको उनको भनाइ छ । एक चरणमा ५० जना मात्र विद्यार्थीहरु राखेर पठनपाठन गराउनुपर्ने मापदण्ड अनुसार विद्यालय सञ्चालन भएका छन् । बंगलाचुली गाउँपालिकामा असोज २ गतेदेखि पठनपाठन सुरु भइसकेको छ । लामो समयम्म विद्यालय बन्द हुँदा विद्यार्थी मारमा परेको भन्दै सबै विद्यालयहरुमा पठनपाठन सुरु गरिएको गाउँपालिकाका शिक्षा प्रमुख ओमप्रकाश केसीले जानकारी दिए । क्वारेन्टाइन सञ्चालन भएका कतिपय विद्यालयमा बढी समस्या रहेको भन्दै यसका लागि प्राविधिक टोली व्यवस्थापन र वडा शिक्षा समिति समेत निर्माण गरिसकेको बताए । जिल्लामा ४ सय २० सामुदायिक विद्यालय रहेका छन ।"
सिन्धुलीमा स्काभेटर दुर्घटना,"सिन्धुली : सडक स्तरोन्नतीको काम गर्ने क्रममा सिन्धुलीमा स्काभेटर पल्टिएको छ । सिन्धुलीको गोलञ्जोर गाउँपालिका ३, ग्वाल्टारमा सडक खन्नेक्रममा स्काभेटर पल्टिएको प्रहरीले जनायो । स्काभेटर पल्टिँदा स्थानीय लालबहादुर भुजेलको गोठमा क्षति पुगेको इलाका प्रहरी कार्यालय खुर्कोटकी प्रमुख शान्ता वाइवाले जानकारी दिइन् । स्काभेटरले गोठ थिचेपछि भुजेलको गोठ पूर्णरूपमा क्षति हुनुका साथै एउटा बाच्छो र बाख्रा समेत च्यापिएको उनले बताइन्। ग्रामिण खडक फराकिलो बनाउने क्रममा स्काभेटर दुर्घटना भएको थियो । दुर्घटनामा स्काभेटरमा समेत क्षति पुगेपनि एकिन विवरण आएको छैन् ।"
सुनकोसीमा मरे ५० बाख्रा,"सिन्धुपाल्चोक : सुनकोसी गाउँपालिका७ मा धमाधम किसानका बाख्रा मर्न थालेका छन्। बाख्रा मरेर खोर नै रित्तिन थालेपछि पात्ले, कापिङ र आसपासका किसान चिन्तित बनेका छन्। पछिल्लो दुई साताका बीच ५० भन्दा बढी बाख्रा मरिसकेको र मर्ने क्रम नरोकिएको स्थानीयवासी सानु तिमल्सिनाले बताए। 'कतिपयको त खोर नै रित्तिएको छ, धमाधम बाख्रा मरिरहेको छ', तिमल्सिनाले भने, 'गाउँपालिकालाई यसबारे सुनाउँदा कुनै चासो नै दिएन।' पिपिआर रोगको सुई माग गर्दा गाउँपालिकाले पठाउन नसकेको उनले गुनासो गरे। गाउँपालिकाले सबै वडामा गरी नौ गाउँ प्रहरी राखे पनि किसानका बाख्रा धमाधम मरिरहँदा औषधोपचारमा दक्ष चिकित्सक खटाउन सकेको छैन। गाउँपालिकाको पशु सेवा शाखामा एक मात्र कर्मचारी छन्। पछिल्लो दुई सातामा कापिङमा स्थानीयवासी सीताराम तिमल्सिना, हरि तिमल्सिना, अर्जुन तिमल्सिना, अनिता तिमल्सिना र अन्यका गरी ४० बढी बाख्रा मरेको छ। 'मेरो आफ्नै खोरका नौ वटा बाख्रा मरिसकेको छ', सानुले भने। स्थानीयवासीले पशु चिकित्सक पठाइदिन पटक पटक आग्रह गरेपछि गाउँपालिकाले बनेपाबाट दुई चिकित्सक झिकाएर रोग परीक्षणका लागि पात्ले र कापिङ क्षेत्रमा पठाएको उनले बताए। परीक्षण गर्दा रोग पहिचान नभएको र पिपिआरसँग मिल्दो लक्षण देखिएको गाउँपालिका पशु सेवा शाखाका रामचन्द्र जिसीले बताए।"
गाउँका सिंहदरबार सदरमुकाममै,"ललितबहादुर बुढासुर्खेत, राजेन्द्र कार्कीजाजरकोट, टेकबहादुर शाहीडोल्पा : स्थानीय तहको निर्वाचन हुँदै गर्दा कर्णालीमा नारा लाग्यो, संघीयता भनेकै कर्णालीका लागि हो, अब आफ्नो शासन आफैं गर्छौं। काठमाडौंसँग सहज पहुँच नभएका कर्णालीवासीले पनि अपेक्षा गरे,अब सिंहदरबारमा केन्द्रित अधिकार आँगनमा आउने भयो, दैलोमै सबै सेवा पाउने भयौं। स्थानीय सरकार गठन भएको साढे तीन वर्ष बित्यो। यो अवधिमा न दुर्गमका नागरिकले सिंहदरबारको अनुभूति गरे न त नागरिकका अपेक्षालाई स्थानीय तहले पूरा गर्न सके। कर्णालीका अधिकांश स्थानीय तहले अहिले पनि जिल्ला सदरमुकामबाटै सेवा प्रवाह गरिरहेका छन्। गाउँमा स्थानीय तहका साइनबोर्ड मात्र टाँगिएका छन्। संघीयताको मर्मविपरित जनप्रतिनिधि र कर्मचारी सदरमुकामबाटै स्थानीय सरकार सञ्चालन गरिरहेका छन्। कर्णालीका हुम्ला, डोल्पा, मुगु र जाजरकोटका केही स्थानीय तहको काम सदरमुकामबाट हुन्छ। गाउँका खाली कार्यालयमा कार्यालय सहयोगी मात्रै छन्। स्थानीयले वडा कार्यालयको सेवा लिन र सामान्य सामान्य सिफारिस बनाउन जनप्रतिनिधि र कर्मचारी खोज्दै सदरमुकाम धाउनुपर्ने बाध्यता छ। सदरमुकाम पुग्न हप्तौं पैदल हिड्नुपर्छ। डोल्पाका शेफोक्सुण्डो, डोल्पोबुद्ध र काइके गाउँपालिकाको सबै काम सदरमुकाम दुनैबाट हुन्छ। यी स्थानीय तहका नागरिकले गाउँको सिंहदरबार खोक्रो नारा मात्रै भएको छ। जनप्रतिनिधि र कर्मचारी गाउँसभाको बेलामा मात्र गाउँ पुग्छन्। अरुबेला गाउँपालिका कार्यालय सुनसान हुन्छन्। गाउँपालिकाको केन्द्रमा कर्मचारी जान नसक्ने भएकाले दुनैमा कार्यालय खोलिएको शेफोक्सुण्डो गाउँपालिकाका अध्यक्ष टसीतुन्डुप गुरुङले बताए। हुम्लाका नाम्खा, अदानचुली र सर्केगाड गाउँपालिकाका कार्यालय सुनसान हुन्छन्। स्थानीयवासी जनप्रतिनिधि र कर्मचारी खोज्दै सदरमुकाम सिमकोट पुग्छन्। जनप्रतिनिधि र कर्मचारी गाउँसभामा मात्र गाउँ पुग्छन्। दुर्गमका कर्मचारी मात्र होइन, वडाध्यक्ष पनि सदरमुकाममै सम्पर्क कार्यालय खोलेर बसेका छन्। जाजरकोटको जुनीचाँदे गाउँपालिकले पनि सदरमुकाम खलंगामा सम्पर्क खोलेको छ। साढे तीन वर्षसम्म पनि गाउँपालिकाको सेवा सदरमुकाम केन्द्रित भएपछि स्थानीय निराश छन्। केन्द्र विवादले गाउँपालिकाको कार्यालय सदरमुकाममा अड्किएको छ। स्थानीय सर्पराज रावतले भने, गाउँपालिकाको सबै काम सदरमुकामबाटै हुन्छ, योजनाको सम्झौता र भुक्तानीका लागि दुईदिन हिँडेर सदरमुकाम धाउनुपर्ने बाध्यता छ। हामीले गाउँपालिकाबाटै सेवा कहिले पाउने, हाम्रा लागि त दुःख उस्तै छन्। यस्तै गुनासो छ डोल्पाका स्थानीय सोनामा क्याजेन गुरुङको। उनी भन्छन्, देशमा शासन व्यवस्था बदलियो, तर हाम्रा लागि केही सुविधा मिलेन। पहिले पनि पैदलै जान्थ्यौं, अहिले पनि हप्तौसम्म हिँडेर सेवा लिन दुनै जानुपर्छ। डोल्पाकै छार्काताङसोङ गाउँपालिकाका बमबहादुर बुढाले गाउँमा जनप्रतिनिधि र कर्मचारी नभेटिने गरेको बताए। माथिल्लो डोल्पामा रहेका स्थानीय तहका अधिकांश जनप्रतिनिधि सदरमुकाम दुनै र काठमाडौं बस्ने स्थानीयको भनाइ छ। कर्मचारी नहुँदा समस्या स्थानीय तहमा कर्मचारीको अभाव कायमै छ। दुर्गममा कर्मचारी बस्न नमान्दा कर्णालीका अधिकांश वडा सचिवविहीन छन्। एक जना सचिवले एक दर्जन वडाको काम गर्नुपर्ने बाध्यता छ। धेरै वडाको काम एक्लैले गर्नुपर्ने भएकाले वडा सचिवले सदरमुकाममा सम्पर्क कार्यालय खोल्ने गर्छन्। एक्लैले वडामा गएर सबैलाई सेवा दिन नसक्ने भएपछि स्थानीयलाई दुनै बोलाउने गरिएको डोल्पामा कार्यरत एक वडासचिवले बताए। स्थानीय तहमा वडासचिव नहुँदा पनि समस्या भयो, शेफोक्सुण्डो गाउँपालिकाका अध्यक्ष टसीटुण्डुप गुरुङले भने, वडा तहमा सेवा दिन सम्भव नै छैन, हामीले वडाबाटै सेवा दिने प्रयत्न गरेका छौं। कर्मचारी नभएर समस्या परेको हो। ११ वटै वडामा वर्षौदेखि एकजना सचिवले मात्र काम गरिरहेका त्रिपुरासुन्दरी नगरपालिकाले जनाएको छ। त्यस्तै काइके गाउँपालिकामा पनि एकजना सचिवले सात वटा वडाको काम गर्छन्। डोल्पाका ६५ वटा वडाको काम २९ जना वडासचिवले धानेका छन्। जाजरकोटमा पनि एक वडासचिवले धेरै वडाको काम गर्दै आएका छन्। दुर्गममा कर्मचारी बस्न नमान्दा वडाको सेवा प्रभावकारी हुन सकेको छैन। जनप्रतिनिधिले खोसे रोजगारी स्थानीय सरकार गठन भएपछि गाउँमा सडक निर्माण थालियो। सडक तथा अन्य आयोजनामा डोजर प्रयोग हुँदा स्थानीयले रोजगारी गुमाएका छन्। सुर्खेतको चौकुने गाउँपालिकाका धनबहादुर पुलामीले गाउँमा धेरैले रोजगारी पाउने अपेक्षा गरेका थिए। तर, कालापहाड (भारत)मा मजदुरी गरेर घर खर्च चलाउँदै आएका उनको त्यो अपेक्षा अधुरै छ। स्थानीयले सडकमा आफूहरूले काम गर्न पाउनुपर्ने माग गरेका थिए। तर, जनप्रतिनिधिले डोजर प्रयोग गरेपछि मजदुरीका लागि भारत छिर्ने घटेका छैनन्। अहिले गाउँमा निर्माण हुने सबै सडकमा डोजर प्रयोग गरिन्छ, मुगुको छायाँनाथ रारा नगरपालिकाका राजबहादुर नेपालीले भने, परिवार पाल्नकै लागि बाध्य भएर कालापहाड छिर्नुपर्छ। जनप्रतिनिधिले गाउँको रोजगारी खोसेका उनीजस्तै अन्य युवाको आरोप छ।"
"उपत्यकामा एकैदिन कोरोनाबाट ५ को मृत्यु, ८०९ जनामा संक्रमण","काठमाडौं : पछिल्लो २४ घण्टामा काठमाडौं उपत्यकामा कोरोना भाइरस (कोभिड१९ ) बाट ५ जनाको मृत्यु भएको छ भने ८०९ जनामा संक्रमण देखिएको छ। काठमाडौंमा एक महिलासहित ३ जना र ललितपुरमा २ पुरुष गरी जम्मा ५ जनाको मृत्यु भएको स्वास्थ्य तथा जनसंख्या मन्त्रालयले जनाएको छ। काठमाडौंका ६३३ , भक्तपुरका ७२ र ललितपुरका १०४ जनामा कोरोना भाइरस संक्रमण पुष्टि भएको हो। पछिल्लो २४ घण्टामा १५ सय ७३ जनामा संक्रमण देखिएको छ। यो सहित संक्रमितको संख्या ७३ हजार ३९४ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। १९ हजार १९ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ८ हजार ३२१ जना रहेका छन् भने होम आइसोलेसनमा १० हजार ६९८ जना छन्। यस्तै क्वारेन्टाइनमा ६ हजार २८१ जना रहेका छन्। मन्त्रालयका अनुसार नेपालमा २४ घन्टामा १० हजार १२३ पीसीआर परीक्षण गरिएको छ। पछिल्लो २४ घण्टामा ८८५ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ५३ हजार ८२८ पुगेको छ। यस्तै मन्त्रालयका अनुसार २२५ जनाको आइसीयूमा र ३३ जनाको भेन्टिलेटरमा उपचार भइरहेको छ। नेपालमा कोरोनाबाट हालसम्म ४७७ जनाको मृत्यु भएको छ। आइतबार मात्रै १० जनाको मृत्यु भएको मन्त्रालयले पुष्टि गरेको छ।"
"विराटनगरमा टेलिकमको तार चोर्ने समूह सक्रिय, दुई सातादेखि सेवा अवरुद्ध","विराटनगर : प्रदेश १ को राजधानी विराटनगरमा पछिल्लो समय नेपाल टेलिकमको तार चोरी गर्ने समूह सक्रिय भएको छ। तार चोरी हुन थालेपछि ठाउँठाउँमा टेलिफोन र इन्टरनेट सेवा अवरुद्ध बनेको छ। विराटनगर महानगरपालिका४ जामुनगाछी दुई सातादेखि ल्याण्डलाइन टेलिफोन र एडीएसएल इन्टरनेट सेवा बिहीन बनेको छ। तार चोरी भएपछि टेलिकमले पनि नयाँ तार जडान गरेर सेवा सञ्चालनमा ल्याउन चासो नदिएको स्थानीयको गुनासो छ। टेलिफोनको तार चोरी भएकाले सेवा अवरुद्ध बन्यो भन्ने जानकारी टेलिकमले दिएको छ, स्थानीय रेतबहादुर खड्काले भने, तर नयाँ जडान गरेर तत्काल सेवा सञ्चालनमा ल्याउन चासो दिइएको छैन। उनका अनुसार टेलिकमले तत्काल सेवा सञ्चालन गर्ने प्रतिवद्धता जनाए पनि दुई सातासम्म विराटनगरको बरगाछीबाट पश्चिमको क्षेत्रमा टेलिफोन सेवा अवरुद्ध छ। स्थानीय बासिन्दाले पटकपकट तार चोरी हुँदा पनि त्यसलाई सुरक्षित गर्नेतर्फ टेलिकमले चासो नदिने गरेको बताए। राजधानीकै बासिन्दाले लामो समयसम्म ल्याण्डलाइन टेलिफोन र एडीएसएल इन्टरटेन सेवाबाट वञ्चित हुनु परेको उनीहरुको गुनासो छ। स्थानीय राकेश गौतमले तार चोरी भए पनि नयाँ जडान गरेर सेवा सुचारु गर्न चासो नदिनु टेलिकमको गम्भीर लापरबाही भएको बताए। सेवा सञ्चालन नभए पनि टेलिफोनको न्यूनतम शुल्क तिर्नै पर्छ, उनले भने, तर तार चोरी भएको बहानामा उपभोक्ताले भने प्रभावकारी सेवा पाइरहेका छैनन्। टेलिफोनको मासिक शुल्क लिइरहँदा र एडीएसएलको पैसा काटिरहँदा तत्काल सेवा सञ्चालन गर्ने विषयमा टेलिकम उदासिन देखिएकाले सर्वसाधारण मार्कामा परेको उनको भनाइ छ। गौतमका अनुसार जामुनगाछीका अधिकांशको घरमा टेलिकमको ल्याण्डलाइन र एडीएसएल इन्टरनेट जोडिएको छ। तर टेलिफोन जाने बित्तिकै इन्टरनेटलेसमेत काम गर्दैन। यसअघि पनि तार चोरी हुँदा सेवा दुई साता बढी अवरुद्ध बनेको थियो। स्थानीयको दबाबपछि मात्रै टेलिकमले नयाँ जोडेर सेवा सुचारु गरेको गौतमको भनाइ छ। टेलिकमले विद्युतको पोलबाट तार टाँग्दै घरघरमा टेलिफोन र एडीएसएल इन्टरनेट सेवा विस्तार गर्ने गरेको छ। चोरीमा संलग्नले पोलमै चढेर काट्दै तार चोरी गरेर लैजाने गरेको पाइएको प्रहरीले जनाएको छ। प्रहरीले लामो समयदेखि तार चोरी गर्दै आएको समूहका चार जनालाई पक्राउ गरेको छ। पक्राउ पर्नेमा विराटनगर६ का २१ वर्षीय विजय सहनी, रविन, १८ वर्षीय राज र १९ वर्षीय सुमित सहनी रहेका छन्। मोरङ प्रहरी प्रमुख एसपी सन्तोष खड्काले विराटनगर क्षेत्रमा समूह बनाएरै टेलिकमको तार चोरी गर्ने धन्दामा लामो समयदेखि उनीहरुको संलग्नता देखिएको बताए। पक्राउ परेकाहरुको साथबाट दुई सय ५० मिटर तार पनि प्रहरीले बरामद गरेको छ। तार चोरीमा प्रयोग हुँदै आएको को ९ प ४१५८ नम्बरको मोटरसाइकलसमेत प्रहरीले नियन्त्रणमा लिएको छ। प्रहरीले तारभित्रको धातु महँगो मूल्यमा बिक्री हुने गरेका कारण टेलिकमको तार चोरी हुने गरेको पाइएको जनाएको छ। एसपी खड्काले पक्राउ परेकाहरुविरुद्ध चोरी मुद्दा चलाउन म्याद थप गरेर अनुसन्धान गर्ने काम भइरहेको जानकारी दिए।"
कोरोना संक्रमण शून्य पछि अजयमेरी गाउँपालिकाका विद्यालय खुले,"डडेल्धुरा : डडेल्धुराको एक स्थानीय तहका विद्यालय खुल्न थालेका छन्। जिल्लाको अजयमेरु गाउँपालिकामा रहेका सबै सामुदायिक विद्यालय खुलेका छन् । आइतबारदेखि समाजिक दुरी कायम गरी विद्यालयमा निरन्तर पढाइको सुरुवात गरिएको छ । जिल्लामा कोरोनाको महामारीका कारण बन्द रहेका विद्यालय पहिलो चोटि खुलेका हुन् । अजयमेरुले गाउँपालिका स्तरीय निर्णय गरी विद्यालय खोल्ने सहमति गरेको हो । सोही सहमति र निर्णयका आधारमा आजदेखि पढाइ सुचारु गरिएको हो । ३२ वटा सामुदायिक विद्यालय रहेको उक्त गाउँपालिकाका सबै विद्यालयमा अभिभावक, शिक्षक र शिक्षा शाखा अजयमेरुसँगको छलफल पछि विद्यालय खोलिएका हुन् ।अजयमेरु गाउँपालिकाले स्थानीय तहमा रहेका विद्यालय संचालनका लागि यसअघि प्रधानाध्यापक, अभिभावक, विद्यालय कर्मचारी र अन्य सरोकारवालासँग राय सुझाव संकलन गरी विद्यालय संचालन गर्ने निर्णय गरेको हो । कोरोनाको जोखिमलाई मद्यनजर गर्दै नियमित विद्यालय खोल्ने निर्णय गरेको अजयमेरु गाउँपालिकाले जनाएको छ । साथै विधार्थीलाई कोरोनाबाट जोगिन स्वास्थ्य सामाग्री तथा सम्पूर्ण सुरक्षाका सामग्री अपनाएर विद्यालयमा नियमित पठनपाठन गर्न थालिएको छ । विगतदिनमा कोरेन्टाइन बनाइएका विद्यालय भवनका कक्षाकोठा पूर्णरुपमा सेनेटाइज गरी पठनकार्य सुचारु गरिएको शिक्षक बताउँछन् ।हालका लागि विद्यालयको चौरमा समाजिक दुरी कायम गरी पठनकार्य गराइरहेको अमयमेरु १ मा रहेको वालकल्याण माविका शिक्षकले बताए। कृषिधारको प्राविधिक शिक्षाको समेत पढाइ हुने बालकल्याणमा बाहिर जिल्लाबाट पनि विधार्थी पढ्न आउँछन् । अन्य विधालयभन्दा सो विद्यालयमा जोखिम बढी भए पनि सुरक्षाका सम्पूर्ण मापदण्ड पूरा गरेर मात्रै विद्यालय खोलिएको प्रधानाध्यापक जगदिशसिंह भण्डारीले बताए । बाहिरबाट आउने विद्यार्थीका लागि होस्टेलको व्यवस्थापन गरिएको जनाए । त्यसैगरी कोरोना संक्रमणदर न्युन रहेका कारण विधार्थीहरुलाई समाजिक दुरीमा बसाली सेनेटाइजर र मास्कको प्रयोग गरी पढाइमा जुटेको शिक्षक भवानी महरले बताए । जिल्लाका अरु स्थानीय तहमा पनि विद्यालय खोल्नका लागि छलफल भइरहेको छ। स्थानीयस्तरमा कोरोना महामारीको संक्रमणताको जोखिमलाई हेरी नियमित विद्यालय संचालन गर्नका लागि छलफल अगाडि बढाइएको जनाइएको छ । कोरोना संक्रमण दर शून्य रहेको अजयमेरु गाउँपालिकामा बालबालिकालाई पढाइतिर उन्मुख गर्नका लागि अभिभावकको राय लिई नियमित विद्यालय सुचारु गरिएको अजयमेरु शिक्षा शाखाले जनाएको छ । अभिभावकसँगको छलफल र गाउँपालिकाको निर्णय अनुसार आइताबारबाट नियमित पढाइ सुरु गरिएको हो । गाँउपालिकाकै निर्णय अनुसार सबै विद्यालयले अभिभावकलाई असोज ७ गते फरकफरक समुहमा बोलाई विद्यालय संचालन सम्बन्धमा छलफल समेत गरेको थियो ।"
एकै मञ्चमा गुञ्जिए ५० देशका राष्ट्र गान,"बागलुङ : राष्ट्रिय गानसहित विश्वयात्राको अभियानमा रहेका बागलुङका गायक रामजी नेपालीले एकै मञ्चमा ५० देशका राष्ट्रिय गान प्रस्तुत गरेका छन् । स्वास्थ्य सुरक्षासहित सिमित अतिथी, पत्रकारको उपस्थिति तथा भर्चुअल (जुम, युट्युव र फेसबुक) मार्फत प्रत्यक्ष लाइभ गरिएको कार्यक्रममा गायक नेपाली करिब दुई घण्टा ५० देशका राष्ट्रिय गान गाएका हुन् । कोरोनाबाट टुटेको विश्वलाई जोड्न विश्वबन्धुत्व, साँस्कृतिक पर्यटन र सद्भावनाको सन्देश प्रवाहका लागि विश्व पर्यटन दिवसको अवसर पारेर विभिन्न देशका राष्ट्रिय गान प्रस्तुत गरेको नेपालीले बताए । कार्यक्रममा नेपालसहित भारत, चीन, अमेरिका, अष्ट्रेलिया, पाकिस्तान, रसिया, बेल्जियम, रसिया, स्वीजरल्याण्ड, फ्रान्स, इटाली, जापान, कोरिया, नेदरल्याण्ड, स्पेन, ब्राजिल, पोर्चुगल, कतार बहराइन, सिंगापूर, श्रीलंका, बंगलादेश, माल्दिब्स, जर्मनी, थाइल्याण्ड, डेनमार्क, मलेसिया लगायतको देशका राष्ट्रिय गीत प्रस्तुत गरेका थिए । विश्वका २ सय ३२ देशमा पुग्ने नेपालीको महत्वकांक्षी लक्ष्य छ । १ सय ९४ देशको राष्ट्रिय गान गाएर विश्वका ७ अरब ७६ करोड मानिसलाई नेपालबारे जानकारी दिने अभियान र यात्रामा रहेका उनी कोरोना संकटका कारण अहिले गृह जिल्लामा छन् । कोरोना संकटअघि गायक नेपालीले विश्वयात्राको अभियानका क्रममा विभिन्न देशको राष्ट्रिय गान गाउँदै फ्रान्स, बेल्जियम, स्पेन, नेदरल्याण्ड र भारतको भ्रमण गरिसकेका थिए । बंगलादेश जाने क्रममा कोरोना भाइरसको भयावहपछि यात्रा रोकिएको छ । 'नेपालको राष्ट्रिय झण्डा बोकेर राष्ट्रगान गाउँदै विश्वका माझमा नेपाललाई चिनाउने बृहत अभियानको यात्रामा छु, ' नेपालीले भने, 'यो महत्वकांक्षी योजनाजस्तो लागेपनि मलाई देश प्रतिको दायित्वबोधले सम्भव बनाउन सक्छु भन्ने आत्मविश्वास छ ।' यसलाई विश्वको राष्ट्रगानको भावनाले जोड्ने भएकाले सबैबाट सहयोग र सद्भाव प्राप्त हुने विश्वास समेत व्यक्त गरे । अब कोरोना सहजता पछि अरु देशको यात्रामा जाने उनले बताए । सन् २०१५ सालदेखि देशका पहिचानका लागि पृथक भूमिका र योगदान दिने सोचले विभिन्न देशको राष्ट्रिय गानसहितको विश्वयात्राको अभियानमा लागेको उनको भनाई छ । विभिन्न भाषा र भाकामा रहेको दर्जनौं देशका राष्ट्रिय गान गाउन सक्नु पृथक क्षमता भएको नेपालीका सांगीतिक गुरु जीवन आचार्यले बताए । 'गायक नेपाली ०४७ साल सेरोफेरोबाटै सामाजिक जागरण, सचेतनाका गीत गायनमा सक्रिय हुनुहुन्थ्यो,' आचार्यले भने, 'देश चिनाउने अभियानमा यस्तो अद्भुत प्रतिभाको भावनालाई हामी सबैले कदर, सम्मान र सहयोग गर्नुपर्दछ । यो समग्र जिल्ला र देशकै लागि गौरवको विषय हो ।' कोरोना कहरले समस्या र सकसमा परेका विश्व समुदायलाई भर्चुअल माध्यमबाट सकरात्मक सन्देश सञ्चारका लागि कार्यक्रम आयोजना गरिएको पत्रकार महासंघ बागलुङका सचिव राम थापा अविरलले बताए । जिल्लाका प्रतिभाशाली गायकले देश प्रतिको अगाध प्रेम प्रकट गर्ने गरी थालेको अभियानलाई कोरोना कहर पछि फेरी सुरु गर्ने संकेत र सन्देश पनि कार्यक्रम मार्फत दिएको सचिव थापाले बताए । राष्ट्रिय गान र विश्वयात्रामा सक्रिय नेपाली व्यवसायिक रुपमै गायनमा सक्रिय कलाकार हुन् । ०५२ सालमा 'घुम्न जाउँला कान्छी बागलुङ बजार' बोलको गीत गाएर सांगीतिक यात्रा सुरु गरेका नेपालीको ०५९ सालमा युवाहरुलाई लक्षित गर्दै सार्वजनिक गरिएको सपनीमा तानेको गाँजा, अहिले मलाई लाइराछ नमजा' गीतले सर्वाधिक चर्चा बटुलेको थियो ।"
सामरीले बगाउँदा दम्पतीको मृत्यु,मकवानपुर : मकवानपुर जिल्लामा खोलाले बगाउँदा आइतबार एक दम्पतीको मृत्यु भएको छ। मकवानपुरगढी गाउँपालिकामा सामरी खोलाले बगाउँदा पतिपत्नीको मृत्यु भएको हो। मकवानपुरगढी६ बाट वडा नं ३ तर्फ जाने क्रममा खोला तर्दा सोही ठाउँका ज्ञानबहादुर परियार र उनकी पत्नी तुलसाको बगेर मृत्यु भएको इलाका प्रहरी कार्यालय मकवानपुर गढीका प्रहरी नायब उपरीक्षक कृष्ण केसीले जानकारी दिए। उनीहरुलाई खोलाले बगाएर ६० फिट तलसम्म पुर्याएको थियो। यसअघि मकवानपुरका विभिन्न स्थानमा खोलामा शनिबार डुबेर तीन जनाको मृत्यु भएको थियो। केही दिनयता परेको अविरल वर्षाले मकवानपुरका विभिन्न खोलामा पानीको वहाब तीव्र छ।
सिन्धुलीमा एकै परिवारका छजनामा कोरोना संक्रमण,"सिन्धुली : आइतबार सिन्धुलीमा एकैदिन ९ जनामा कोरोना भाइरस (कोभिड १९)को संक्रमण पुष्टि भएको छ । कमलामाई नगरपालिका ६ का एकै परिवारका ६ जना सहित ९ जनामा कोरोना संक्रमण पुष्टि भएको स्वास्थ्य कार्यालय सिन्धुलीले जनाएको छ। संक्रमित व्यक्तिको कन्ट्रयाक ट्रेसिङमा परेका व्यक्तिहरुको स्वाब परीक्षणका क्रममा एकै परिवारका ६ जनामा संक्रमण देखिएको स्वास्थ्य कार्यालय सिन्धुलीका प्रमुख जितेन्द्र कुमार शाहको भनाइ छ । 'अन्य तीनजना भने सिन्धुली सदरमुकाममा रहेको क्वारेन्टाइनमा बसेका हुन्, 'शाहले भने । संक्रमितहरु २० देखि ६० वर्ष उमेरका छन् । उनीहरुमध्ये २ जना महिला र ७ पुरुष छन् । उनीहरुलाई सिन्धुली अस्पताल ल्याउने तयारी भइरहेको छ । संक्रमितसहित २८ जनाको स्वाव संकलन गरी परीक्षणका लागि असोज ६ गते हेटौडामा पठाइएको थियो । यो सँगै सिन्धुलीमा संक्रमितको संख्या ७७ पुगेको छ । ती मध्ये ६१ जना उपचारपछि निकोभइ घर फर्किसकेका छन् भने अन्यको उपचार सिन्धुली अस्पताल र एपोलो अस्पतालमा भइरहेको छ । जनस्वास्थ्य कार्यालयका अनुसार जिल्लामा सक्रिय संक्रमितको संख्या १७ रहेको छ । जिल्लामा दैनिकजसो कोरोना संक्रमितको संख्या बढ्दैगए पनि लकडाउन खुलेपछि बजार, यातायातका साधन, होटलहरु निर्वाध संचालनमा आएका छन् ।"
"२४ घन्टामा १५ सय ७३ जनामा कोरोना संक्रमण, १० को मृत्यु",काठमाडौं : पछिल्लो २४ घण्टामा १५ सय ७३ जनामा कोरोना भाइरस (कोभिड १९) संक्रमण देखिएको छ। यो सहित संक्रमितको संख्या ७३ हजार ३९४ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। १९ हजार १९ कोरोनाका सक्रिय संक्रमित छन्। मन्त्रालयका अनुसार संस्थागत आइसोलेसनमा ८ हजार ३२१ जना रहेका छन् भने होम आइसोलेसनमा १० हजार ६९८ जना छन्। यस्तै क्वारेन्टाइनमा ६ हजार २८१ जना रहेका छन्। मन्त्रालयका अनुसार नेपालमा २४ घन्टामा १० हजार १२३ पीसीआर नमूनाको परीक्षण भएको छ। पछिल्लो २४ घण्टामा ८८५ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ५३ हजार ८२८ पुगेको छ। नेपालमा कोरोनाबाट हालसम्म ४७७ जनाको मृत्यु भएको छ। आइतबार मात्रै १० जनाको मृत्यु भएको छ।
गर्भवतीको उद्धार,"ओखलढुंगाः अत्याधिक रक्तश्राव भएर ओखलढुंगामा उपचार संभव नभएपछि २९ हप्ताकी गर्भवतीको हेलिकोप्टरमार्फत उद्धार गरिएको छ । राष्ट्रपति महिला उत्थान कार्यक्रमअन्तर्गत सिद्धचरण नगरपालिका ५ की सुमिना शेर्पाका उद्धार गरिएको हो । ओखलढुंगा सामुदायिक अस्पतालमा उपचाररत शेर्पाको अत्याधिक रक्तश्राव हुने, हातगोडा सुन्निने भएपछि अस्पतालले काठमाडौं रेफर गरेको थियो । एम्बुलेन्समार्फत पठाउने अवस्था नरहेकाले थप उपचारका लागि हेलिकोप्टरमार्फत उद्धार गरिएको सहायक प्रमुख जिल्ला अधिकारी तुलसी भट्टराईले जानकारी दिए । शनिबार नै अस्पतालले रेफर गरे पनि हेलिकोप्टर उपलब्ध गराउन आवश्यक प्रक्रिया पुर्याउन समय लागेकाले आइतबार बिहान उद्धार गरिएको थियो । ती गर्भवतीको उद्धारका लागि सिद्धिचरण नगरपालिकाका र जिल्ला प्रशासन कार्यालयले पहल गरेका थिए । हेलिकोप्टरबाट बिरामीसँग एकजना कुरुवा पठाइएको स्थानीय गोपाल गिरीले बताए । यसरी राष्ट्रपति महिला उत्थान कार्यक्रमअन्र्तग गर्भवती उद्धार गरिएको यो दोस्रो पटक हो । यसअघि चम्पादेवीको फेदिगुठबाट एक सुत्केरीको उद्धार गरिएको थियो ।"
विश्व पर्यटन दिवसमा सिन्धुलीमा साइकल यात्रा (फोटोफिचर),"सिन्धुली : विश्व पर्यटन दिवसका अवसरमा आइतबार सिन्धुली सदरमुकाम माढीबजारमा साइकल यात्रा गरिएको छ । रोट्याक्ट क्लबको आयोजना तथा जिल्लाका युवाहरको सहभागितामा साइकल यात्राको आयोजना गरिएको हो । कमलामाई नगरपालिका ६ लोकतान्त्रीक चोकमा नगरप्रमुख खड्गबहादुर खत्रीले साइकल चढेर साइकल यात्राको सुभारम्भ गरेका थिए । साइकल यात्राको शुभारम्भ गर्ने क्रममा मेयर खत्रीले कमलामाई नगरपालिका भित्र छिट्टै साइकल लेन बनाउने स्पष्ट पारे । 'कमलामाई नगरपालिका जिल्ला सदरमुकाम पनि भएको नगर हो । यहाँ पर्यटन प्रबद्र्धनका साथै शारीरिक कसरतका लागि समेत छिट्टै साइकल लेन बनाइने छ, 'उनले भने । बीपी राजमार्ग र मध्यपहाडि लोकमार्ग समेत जिल्ला सदरमुकामबाट निर्माण भएपनि पैदल यात्री र साइकल यात्रीका लागि भने कुनै व्यवस्था हुन नसकेको भन्दै नगरका प्रायः वडा अध्यक्षहरुले समेत साइकल लेनको आवश्यकता रहेको उल्लेख गरेका थिए । आन्तरिक पर्यटनलाई प्रवद्र्धन गर्ने उद्देश्यका साथ रोट्याक्ट क्लबले आयोजना गरेको साइकल यात्रा सिन्धुलीमाढीका विभिन्न ठाउँमा साइकल यात्रा गरेर समापन गरिएको छ । साइकल यात्रामा सहभागीले झण्डै दुई घण्टामा ११ दशमलब ९ किलोमिटर साइकल यात्रा गरिएको साइकल यात्री दिपेश थापाले बताए ।"
म्याग्दीको कोप्चेपानीका २३ परिवारलाई भालेबासमा सारियो,"बेनी : पहिरोको उच्च जोखिममा रहेका म्याग्दीको अन्नपूर्ण गाउँपालिका४ कोप्चेपानीका २३ घरपरिवारलाई स्थानान्तरण गरिएको छ। कालीगण्डकी नदीको किनारमा रहेको बस्तीमाथि रहेको भिरबाट पहिरो खस्न थालेपछि स्थानीयलाई सारिएको हो। पहिरोको उच्च जोखिममा रहेका कोप्चेपानीका २३ घरलाई नजिकैको भालेबास भन्ने ठाउँमा शनिबार सारिएको गाउँपालिकाका अध्यक्ष डमबहादुर पुनले जानकारी दिए। बस्ती माथिको भिरमा जमिन चिरा परेर पहिरो खसेको हो, उनले भने बस्तीनै पुरिने खतरा भएकाले स्थानीयलाई सुरक्षित ठाउँमा सारिएको हो। असार महिनादेखिनै सुरु भएको पहिरो पछिल्लो हप्ताको निरन्तर बर्षापछि थप सक्रिय भएको छ। स्थानीयको व्यक्तिगत जग्गामा टहरा बनाएर अस्थाई बसोबासको व्यवस्था मिलाइएको छ। सबै परिवारलाई एकएक वटा त्रिपालले छाएको टहरा बनाएर राखिएको छ। जिल्ला प्रशासन कार्यालयले १५ थान त्रिपाल र एक रोल म्याट्रेस उपलब्ध गराएको छ। आठ वटा त्रिपाल उपलब्ध गराएको गाउँपालिकाले प्रति परिवार एकएक वटा कम्बल सहयोग गर्ने र सार्वजनिक शौचालय बनाइदिने भएको छ। घरका महत्वपूर्ण कागजात, अन्नपात, लत्ताकपडासहित महत्वपूर्ण सामान टहरामा सारेका छन्। स्थलगत निरीक्षणका क्रममा जुनसुकै बेला पहिरो खस्न सक्ने देखिएपछि बस्तीनै स्थानान्तरणको योजना बनाइएको वडा अध्यक्ष चन्द्रप्रकाश फगामीले बताए। यसअघि २०७५ साउनमा कालीगण्डकीमा आएको बाढीले कोप्चेपानीस्थित धवलागिरी आधारभूत विद्यालयको भवन, खेलमैदान र स्थानीयको खेतियोग्य जमिन बगाएको थियो। कालीगण्डकीको कटान र भिरबाट खस्ने पहिरोका कारण त्रसित भएको स्थानीय सुकबहादुर रोकाले बताए। अन्नपूर्ण गाउँपालिकाले पहिरोको उच्च जोखिममा रहेको वडा नम्बर ३ फगामका १३ घरधुरीलाई पनि अस्थाई टहरा बनाएर अन्यत्र सारेको छ। कालीगण्डकीको तिरदेखि गाउँको शिरसम्मको जमिन चिरा चिरा परेर पहिरो बग्न थालेपछि करिब ४० घरको बसोबास भएको फगाम उच्च जोखिममा परेको छ। २०७२ जेठमा बैसरीको पहिरो खस्दा सतकर्ता अपनाएर पहिल्यै मानिसलाई सारिएकाले मानवीय क्षति हुन पाएको थिएन्। राम्चेको डाँडाबाट खसेको पहिरोले कालीगण्डकी नदी १७ घण्टा थुनिएको थियो भने बैसरीका २९ घर पुरिएका थिए। मानिसलाई घर छाड्न लगाएका कारण डेढ सय जनाको ज्यान बचेको थियो।"
"न पानी छ, न साबुन","काठमाडाैं : कोरोना भाइरस संक्रमण त्रास बढ्दै जाँदा चैत पहिलो सातादेखि चोकचोकमा खानेपानीका ट्यांकी राखिए। साबुनपानीको व्यवस्था गरियो। त्यससँगै सूचना टाँसियो, साबुनपानीले हात धोऔं, कोरोना भाइरसको संक्रमणबाट आफू पनि बचौं र अरूलाई पनि बचाऔं। अहिले आएर हात धुन खोज्यो भने न साबुन हुन्छ न त पानी नै। सूचना मात्रै पढ्न पाइन्छ। काठमाडौं उपत्यका खानेपानी लिमिटेड, स्थानीय तह, विभिन्न बैंक र संघसंस्थाले हात धुनलाई ड्रममा पानी र साथमा साबुनको व्यवस्था गरेका थिए। तर, ती भाँडा रित्ता भइसकेका छन्। साबुनपानीको दुरुपयोग भएकाले यो समस्या आएको खानेपानी लिमिटेडका प्रवक्ता प्रकाश राईको भनाइ छ। सुरुमा सबैतिर साबुनपानीको व्यवस्था गरेका हौं, प्रवक्ता राईले भने, तर, त्यसको प्रयोगभन्दा दुरुपयोग बढी भयो। बीचमा हामीले छाडिदिएका थियौं। तर, अहिले सबैको माग भएकाले पुनः पानी भरिरहेका छौं। उनले आवश्यकता हेरेर खाली भएका ठाउँमा पानी भर्ने गरिएको सुनाए। काठमाडौं उपत्यका खानेपानी लिमिटेडले मात्रै महांकालमा १०, नयाँ बानेश्वरमा १०, त्रिपुरेश्वरमा १०, ठिमीमा ५, भक्तपुरमा ३, महाराजगन्जमा १०, जाउलाखेलमा १० कीर्तिपुरमा १ ठाउँमा पानीसहितको ट्यांकी र साबुन राखेको थियो। काठमाडौं महानगरपालिकाका वडा कार्यालयले पनि आफ्नो बजेट खर्च गरेर ठाउँठाउँमा साबुनपानीको व्यवस्था गरेका थिए। कति ठाउँमा राखिएको थियो भनेर महानगरसँग तथ्यांक छैन। काठमाडौं महानगरपालिकाका अधिकारी वडा कार्यालयले राखेको सामानको रेखदेख वडाले गर्नुपर्ने बताउँछन्। वडाले जानकारी गराए आपूले पानी भर्न सक्ने महानगरपालिकाका वातावरण विभाग प्रमुख हरिकुमार श्रेष्ठले बताए। हामीले त्यसरी हात धुनलाई साबुनपानीको व्यवस्था गरेका छैनौं, श्रेष्ठले भने, वडा कार्यालयले गरेको हो। व्यवस्थापन पनि उसले नै गर्ने हो। आवश्यक परे हामी पानी भर्ने कार्य गर्न सक्छौं। तर त्यसका लागि वडाले खबर गर्नुपर्छ। स्थानीय जनप्रतिनिधि वडाले ट्यांकी राखेर टोल सुधार समितिलाई जिम्मा लगाएको बताउँछन्। हामीले विभिन्न टोलमा साबुनपानीको व्यवस्थापन गरेका छौं, वडा नम्बर ७ का अध्यक्ष शुद्धकुमार डंगोलले भने, हामीले त्यसको व्यवस्थापनको जिम्मा भने टोल सुधार समितिलाई दिएका थियौं। उनीहरूले काम गरेनन्। यसका लागि हामी थप पहल गर्नेछौं। बागबजार, सुन्धारालगायत ठाउँमा बैंक र महानगरीय प्रहरीको सहकार्यमा राखिएका ट्यांकी पनि खाली छन्। असन, महाबौद्ध आसपास विभिन्न क्लब र गैरसरकारी संस्थाले राखेका केही ट्यांकी भने चलिरहेकै छन्। गुठी संस्थानका प्राविधिक सल्लाहकार प्रकाश अमात्यले स्थानीय तहले जिम्मेवारी वहन नगरेकाले यस्तो समस्या आएको बताए। संक्रमण फैलिन नदिनका लागि सरकारी गैरसरकारी संस्थाले पानी राखेका छन्, अमात्यले भने, त्यसको व्यवस्थापन त कम्तीमा स्थानीय तहले लिनुपर्यो। सुरुमा सबैले राखे तर व्यवस्थापनमा कसैले ध्यान नदिएको उनको भनाइ छ।"
विराटनगरमा झापाका कोरोना संक्रमितको मृत्यु,"विराटनगर : विराटनगरको कोशी अस्पताल कोभिड१९ उपचार केन्द्रमा शनिबार राति कोरोना भाइरस संक्रमित एक पुरुषको मृत्यु भएको छ। झापाको कनकाई९ का ४७ वर्षीय पुरुषको शनिबार राति १०:४५ बजेतिर मृत्यु भएको चिकित्सकलाई उद्दृत गर्दै अस्पतालका व्यवस्थापक ज्ञानबहादुर बस्नेतले जानकारी दिए। शरीर कमजोर हुने, ज्वरो आउने लगायत कोरोनासँग मिल्ने लक्षण देखिएपछि स्वाबको पीसीआर परीक्षण गराउँदा पुरुषको रिपोर्ट पोजिटिभ आएको थियो। उनका अनुसार भदौ ८ गते कोरोना पुष्टि भएपछि पुरुषलाई झापाकै मेची अस्पतालमा उपचारका लागि भर्ना गरिएको थियो। स्वास्थ्य अवस्था खराब भएर गएपछि उनलाई थप उपचारका लागि शनिबार राति विराटनगर ल्याइएको बस्नेतले बताए। उनका अनुसार ल्याइपुर्याउन साथ मृत्यु भएको हो। आइसोलेसनमा लैजानलाई बोकेर आएको एम्बुलेन्सबाट झार्दाझार्दै संक्रमितको मृत्यु भएको हो। स्वास्थ्य अवस्था नाजुक भएर उपचारका लागि विराटनगर ल्याइएको रहेछ, चिकित्सकलाई उद्दृत गर्दै बस्नेतले भने, तत्काल कोभिड अस्पतालको आइसोलेसनमा भर्ना गरेर उपचार थाल्नलाई एम्बुलेन्सबाट झार्दै गर्दा मृत्यु भयो। थप उपचारका लागि ल्याउन ढिला भएका कारण संक्रमित पुरुषलाई आइसोलेसनमा भर्ना गरेर बचाउन नसकिएको अस्पतालले जनाएको छ। बस्नेतले पुरुषमा कुनै दीर्घ रोग भएनभएको बारेमा केही जानकारी प्राप्त भइ नसकेको बताए। उनका अनुसार शवको व्यवस्थापन नियम अनुसार हुनेछ।"
पहिरोले तीन दिनदेखि तानसेन बुटवल सडकखण्ड अवरुद्ध,"तानसेन : सिद्धार्थ राजमार्गको तानसेन बुटवल सडक तीनदिन अवरुद्ध भएको छ । अविरल वर्षासँगै तानसेन बुटवल सडकको दर्जनौं स्थानमा खसेको पहिरोले राजमार्ग शुक्रबारदेखि अवरुद्ध भएको हो । राजमार्गको डुम्रे, कालीमाटी चर्चरे, हिउदेखोला, झुम्सा, सिसुवा, दोभान तथा सिद्धबाबा क्षेत्रमा ठूला ठूला ढुङ्गासहित खसेको पहिरो डोजरले समेत हटाउन नसक्दा तानसेन बुटवल सडक ठप्प भएको छ । सडक कतै भाँसिएको छ भने कतै, कतै माटो ढुङ्गाले भरिएको छ । शनिबार दिनभर पहिरो पन्छाउने काम भएपनि अधिकांश स्थानमा ठूलाठूला ढुङ्गासहित पहिरो खसेकाले आइतबार बिहानैदेखि पहिरो पन्छाउने काम सुरु गरिएको जिल्ला प्रहरी कार्यालय पाल्पाका सूचना अधिकारी प्रहरी नायव उपरिक्षक मदन गिरीले बताए । डिभिजन सडक कार्यालयसँग समन्वय गरी पहिरो पन्छाउने काम भएपनि डिभिजनसँग प्रयाप्त ब्रेकर नभएको कारण ढुङ्गा फुटाल्न समस्या भएको पाल्पा प्रहरीले जनाएको छ । पहिरोले राजमार्ग नै अवरुद्ध भएपछि पाल्पा, गुल्मी, अर्घाखाँची, स्याङ्जा, कास्की, पोखरा, पर्वत वाग्लुङ आउने जाने सवारी साधन बीच बाटोमै रोकिएका छन् । बुटवल हिँडेका गुल्मी अर्घाखाचीका सवारी साधन पाल्पा प्रहरीले तानसेनमा रोकेको छ । कास्की स्याङ्जाका सवारी साधन राम्दी, बुरतुङ्ग क्षेत्रमा रोकिएका छन् । तीनदेखि बीच बाटोमा सवारी साधन रोकिएपछि चालक तथा सहचालक खाना खाजाको लागि समस्या भएको छ । तानसेन बुटवलबीचका प्रयाप्त होटल रेष्टुराहरु नखुलेको कारण यातायातकर्मीलाई खाना खाजाका लागि समस्या भएको हो ।"
ट्याक्टरबाट खसेर मृत्यु,ताप्लेजुङ : गुडिरहेको ट्याक्टरबाट खसेर फुङलिङ नगरपालिका७ का दिपेन्द्र ओख्राबुको मृत्यु भएको छ । २७ वर्षीय ओख्राबुको आइतबार बिहान घटनास्थलमै मृत्यु भएको हो । मेची राजमार्गको बहानन्देमा दुर्घटना भएको जिल्ला प्रहरी कार्यालय ताप्लेजुङले जनाएको छ । उनी काबेलीबाट सदरमुकाम फुङलिङतर्फ बालुवा बोकेर आउँदै गरेको ना ६ त ३००० नम्बरको ट्याक्टरमा बहानन्दे छेउबाट ट्याक्टरमा झुण्डिएका थिए । झुण्डिने क्रममा खसेपछि ट्क्टरले किचेको जिल्ला प्रहरी कार्यालय ताप्लेजुङका प्रमुख महेन्द्र श्रेष्ठले बताए । ट्याक्टर नियन्त्रणमा लिइ थप अनुसन्धान भइरहेको श्रेष्ठले बताए ।
अन्तर्राष्ट्रिय गोदावरी खेलकुद भवन निर्माण अघि बढ्दै,"ललितपुर : गोदावरीमा धमाधम अन्तर्राष्ट्रिय गोदावरी खेलकुद भवन निर्माणको काम अघि बढेको छ। गोदावरीमा राष्ट्रिय तथा अन्तर्राष्ट्रियस्तरको खेलकुद विकासका लागि उक्त काम अघि बढाइएको हो। ललितपुर क्षेत्र नं १ प्रतिनिधिसभाका सदस्य नवराज सिलवालले गत आर्थिक वर्ष २०७५७६ मा २० लाख रुपैयाँ सहयोग गरेर भवन निर्माण अघि बढाइएको उपभोक्ता समितिका अध्यक्ष इञ्जीनियर राजेश पौडेलले बताए। उनले भने, 'गत आव २०७६७७ मा सामाजिक विकास मन्त्रालयअन्तर्गत छुट्टै एक करोड रुपैयाँ सहयोग भएको थियो।' हालसम्म खेलकुद भवन निर्माणका लागि एक करोड ३० लाख खर्च भएको र भवनको काम पनि ५० प्रतिशत सम्पन्न भइसकेको इञ्जीनियर पौडेलले जानकारी दिए। गोदावरीमा एक व्यक्तिले अर्को चिन्ने वातावरण नरहँदा खेलकूदको माध्यमबाट वडा नं १ गोदामचौर, नं २ विशङ्खु, नं ३ साविकको गोदावरी, बडिखेल, नं १३ झरुवारासी र नं १४ ठैवका मानिसले एकअर्कामा सम्पर्क बढाई भित्री खेलहरु ब्याडमिन्टन, कराँते, तेक्वान्दो, टेबल टेनिस, बास्केटबल र भलिबल आदि खेल्ने व्यवस्था मिलाउन लागिएको समितिका उपाध्यक्ष सुरेन्द्र रावतले बताए। उनले भने, 'चालु आर्थिक वर्ष २०७७७८ मा प्रदेश सरकारले २० लाख रुपैयाँ विनियोजन गरेको छ। खेलकुद भवनसँगै रहेको लगभग छदेखि सात रोपनी जमिनमा भवन व्यवस्थापन कार्यालय, सहायताकक्ष, वरिपरि पर्खाल, उद्यान, गाडी बिसाउने ठाउँ र बिहान व्यायाम गर्दै हिँड्ने मार्ग निर्माण गर्ने योजना पनि बनाइरहेका छौँ।' समितिका सदस्यले यी सबै योजना पूर्ण गर्न करिब रु पाँच करोड लाग्ने अनुमान गरेका रावतले जानकारी गराए। भवन निर्माण सम्पन्न भएपश्चात राष्ट्रिय तथा अन्तर्राष्ट्रिय खेलकुद प्रतियोगिता आयोजना हुनेछ। यसमा दुई ब्याडमिन्टन र चार टेबल टेनिस कोर्ट, भवनभित्र झण्डै ४०० मानिस अट्ने स्थान पनि बनाइने समितिका सचिव सन्तोष कुँवरले बताए। उनले भने, 'खेलकुद भवनमा विभिन्न राष्ट्रको झण्डा राख्ने अवधारणा बनाइराखेका छौं।' सो भवन निर्माणको काम यही असार अन्त्यसम्म समाप्त गर्नुपर्ने थियो तर विश्वव्यापीरूपमा फैलिरहेको कोरोना महामारीका कारण काममा बाधा परेर ढिलो भइरहेकामा कुँवरले दुःख व्यक्त गरे। 'निमार्णाधीन खेलकुद भवन टौखेलबाट बडिखेल आउने मुख्य सडकमुनि गहिरो स्थानमा रहेको हुँदा यसलाई राम्रोभन्दा राम्रो बनाउन फ्रेन्ड्स अफ गोदावरीमा रहेका ५० सदस्यका साथै अन्य दाताहरुले ५० हजारदेखि एक लाख सङ्कलन गरेर करिब ३५ लाख रुपैयाँ भवनलाई सहयोग गर्नुभयो', पौडेलले भने, 'गोदावरी भिलेज रिसोर्टले खेलकुद भवन कोषलाई १० लाख रुपैयाँ दिने घोषणासमेत गरिसकेको छ।' यसैगरी साविकको गोदावरीमा गोदावरीकुण्ड नजिकै धर्मशाला, नं २ मा प्राविधिक शिक्षालय, नं १० बहुउद्देश्यीय रङ्गशाला र यसै वडामा भाँगावनलाई पर्यटकीय क्षेत्रका रूपमा विकास गरेर हनुमानको मूर्ति प्रतिस्थापन, उद्यान तथा वनभोजस्थल निर्माण गर्न टाहाखेलदेखि सिँढी निर्माण र नं ११ चपागाउँमा वाग्मती प्रदेश सरकारको सहयोगमा बुलुमा उद्यान निर्माणको काम धमाधम भइरहेको छ।"
आजको मौसम : केही स्थानमा भारी वर्षाको सम्भावना,"काठमाडौं : देशका एक दुई स्थानमा भारी वर्षाको सम्भावना रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाले आइतबार बिहान जारी गरेको मौसम बुलेटिनमा भारतको बिहारमा न्युन चापीय क्षेत्र कमजोर हुने क्रममा रहेको उल्लेख छ। अहिले प्रदेश नं १ मा पूर्णतया बदली बाँकी प्रदेशमा सामान्य बदली रहेको छ। आइतबार दिउँसो प्रदेश नं १, प्रदेश नं २, बागमती प्रदेश र गण्डकी प्रदेशमा सामान्य बदली रही थोरै स्थानहरू तथा प्रदेश नं ५, कर्णाली प्रदेश र सुदुरपश्चिम प्रदेशमा आंशिक बदली रही एक दुई स्थानमा मेघ गर्जन चट्याङ्गसहित मध्यम वर्षाको सम्भावना रहेको छ। प्रदेश नं १ का एक दुई स्थानमा भारी वर्षाको समेत सम्भावना रहेको महाशाखाले जनाएको छ। राती प्रदेश नं १, बागमती प्रदेश, गण्डकी प्रदेशमा सामान्य बदली रही थोरै स्थानहरू तथा बाँकी प्रदेशहरुमा आंशिक बदली रही एक दुई स्थानहरुमा हल्का वर्षाको सम्भावना रहेको बुलेटिनमा उल्लेख छ। सोमबार प्रदेश नं १, बागमती प्रदेश, गण्डकी प्रदेशमा सामान्य बदली रही थोरै स्थानहरूमा हल्का वर्षा तथा बाँकी प्रदेशहरुमा आंशिक बदलीको सम्भावना रहेको छ। राती प्रदेश नं १ का एक दुई स्थानमा भारी वर्षाको समेत सम्भावना रहेको छ। मंगलबार दिउँसो प्रदेश नं १, बागमती प्रदेश, गण्डकी प्रदेशमा सामान्य बदली रही थोरै स्थानहरूमा हल्का वर्षा तथा बाँकी प्रदेशहरुमा आंशिक बदलीको सम्भावना रहेको छ।"
कपिलवस्तु दरवारमा महाअभिनिष्कर्मण उत्सव,"कपिलवस्तु : शाक्यमुनि बुद्धले ज्ञानको खोजीका लागि २६१५ औं वर्ष अघि दरबार त्याग गरी निस्केको स्मरण गर्दै शनिबार राती कपिलवस्तु दरवारमा महाअभिनिष्कर्मण उत्सव मनाइएको छ । मध्य रात्री १२ बजेको समयमा मनाइएको महाअभिनिष्कर्मण उत्सवमा राजकुमार सिद्धार्थलाई मनपर्ने कन्थक घोडाको स्मरण गर्दै सेतो घोडामा राजकुमार सिद्धार्थको भेषमा कपिलवस्तु नगरपालिका १ का स्थानीय युवा सिद्धार्थ शाक्यले राजकुमार सिद्धार्थको अभिनयमा दरवार त्याग गरेका थिए । बुद्धको जीवनका ४ महत्वपूर्ण घटनाहरु जस्तै दरबार त्यागले उनको जीवनमा महत्वपूर्ण स्थान ओगटेको छ । यो घटना नै बुद्धत्व प्राप्तिको पहिलो खुड्किलो र सत्यको खोजीको शुरुवात थियो । यो उत्सव अषाढ पूर्णिमामा मनाउने गरिएको भएपनि लकडाउनका कारण संभव नभएपछि विश्व पर्यटन दिवसको अवसरमा शनिबार मध्य रातमा मनाइएको हो । कार्यक्रमले बुद्धको जीवनमा महान त्यागको महत्वलाई उजागर गर्नु, बौद्ध सर्किटको नयाँ गन्तव्यको रुपमा प्रचारप्रसार गर्नु, विश्व पर्यटन दिवस मनाउनु र प्राचीन कपिलवस्तु क्षेत्रको महत्व दर्शाउनु नै कार्यक्रमको उद्देश्य रहेको लुम्बिनी विकास कोष तौलिहवा सम्पर्क कार्यालयका प्रमुख माधव आचार्यले बताए । यो कार्यक्रममले कपिलवस्तु क्षेत्रलाई नयाँ पर्यटकीय गन्तव्यको रुपमा प्रचारप्रसार गर्न सघाउ पुग्ने लुम्बिनी विकास कोषका कार्यकारी सदस्य राजेश ज्ञवालीले बताए । लुम्विनी विकास कोषको वार्षिक कार्यक्रममा समेत महाअभिनिष्कर्मणको दिनलाई एउटा उत्सवको रुपमा राखी यस दिनको महत्वलाई उजागर गरिने कोषका सदस्य ज्ञवालीले बताए । यस्ता कार्यक्रमहरुले प्राचीक कपिलवस्तु दरवारलाई पनि एउटा उत्कृष्ट पर्यटकीय गन्तव्यको रुपमा विकास गर्न सघाउ पुग्ने अपेक्षा गरिएको छ ।"
