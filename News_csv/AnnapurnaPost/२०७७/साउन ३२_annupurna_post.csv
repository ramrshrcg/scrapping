शीर्षक,विवरण
भक्तपुर नगर प्रवेश गर्नेको विवरण लिइने,"भक्तपुर : कोरोना भाइरस संक्रमितहरु बढ्न थालेपछि भक्तपुर नगरपालिकाले नगर क्षेत्र प्रवेशमा कडाइ गर्ने भएको छ। उसले भक्तपुर नगर छिर्ने मुख्य नाकाहरुमा कर्मचारी खटाएर भाद्र १ गतेदेखि कडाइ गर्ने भएको हो। नगर प्रमुख सुनिल प्रजापतिले भक्तपुर नगर प्रवेश गर्ने मुख्य नाकाहरूमा कर्मचारी खटाएर भदौ १ गतेदेखि नगर प्रवेश गर्नेहरूको विवरण संकलन गरिने जानकारी दिएका हुन्। भक्तपुर नगरमा कोरोना भाइरस संक्रमितहरुको सम्भावित प्रवेशलाई नियन्त्रित गर्ने उद्देश्यले उक्त व्यवस्था गर्न लागिएको उनले स्पष्ट पारे। नगर प्रवेश गर्नेको विवरण संकलनले कसैलाई कोरोना भाइरस संक्रमण पुष्टि भए तत्काल पहिचान गर्न सघाउ पुग्ने विश्वास लिएका छौं, नगर प्रमुख प्रजापतिले भने, त्यसैले नगर प्रवेश गर्ने नाकाहरूमा विशेष सावधानीका साथ नगर प्रवेश गर्नेहरूको विवरण संकलन र आवश्यक निगरानी गर्नेछौं। उनका अनुसार भक्तपुर नगर प्रवेश गर्ने प्रमुख नाकामध्ये पूर्वतर्फ च्याम्हासिंहताथलीनाला सडक र पश्चिम सल्लाघारीव्यासीनगरकोट सडक र दूधपाटीमा कर्मचारी खटिनेछन्। त्यस्तै जिल्लाकै चाँगुनारायण नपा भएर भक्तपुर नगर प्रवेश गर्ने नाकाहरुमध्ये खसाङखुसुङ खेला पुल, वन्ती, खरिपाटी, यातु महादेव स्थान, शारदा क्याम्पस, गोसँ पुल, थुसाचा र हनुमानघाट नाकामा पनि नगर प्रवेश गर्नेहरुको विवरण संकलन गरिनेछ। त्यस्तै सूर्यविनायक नगरपालिका भई भक्तपुर नगर प्रवेश गर्ने नाकाहरुमध्ये भेलुखेल, राममन्दिर, बाराही र सल्लाघारीमा पनि कडाइ गरिने नगर प्रमुख प्रजापतिले बताए। उनका अनुसार ती नाकाहरुमा पर्यटन सेवा केन्द्रअन्तर्गतका कर्मचारीहरु खटिनेछन्। कोरोना भाइरस महामारीले अहिले पर्यटन क्षेत्र ठप्प छ। बाह्य पर्यटकहरुको आवागमन रोकिएका छन्। नपाले भक्तपुर नगर प्रवेश गर्ने विदेशी पर्यटकसँग सेवा शुल्क संकलन गर्न नगर प्रवेश गर्ने प्रमुख १४ स्थानमा पर्यटन सेवा केन्द्र स्थापना गरेको छ। सोही केन्द्रमा परिचालन हुँदै आएका कर्मचारीहरुलाई नपाले निर्धारण गरेका नाकाहरुमा खटिने नपाले जनाएको छ।"
सोमबारदेखि त्रिभुवन विश्वविद्यालय बन्द,काठमाडौं : विश्वव्यापी महामारीको रुपमा फैलिएको ( कोभिड१९) को संक्रमण बढेको भन्दै त्रिभुवन विश्वविद्यालयले भदौ १ गतेदेखि सबै कार्यालय बन्द गर्ने निर्णय गरेको छ। सबै कर्मचारी कार्यालय प्रमुखको सम्पर्कमा बस्ने र अनलाइनबाट काम गर्न मिल्ने भए सोही अनुसार गर्ने विश्वविद्यालयले आइतबार गरेको निर्णयमा उल्लेख छ। निर्णय अनुसार भदौ १५ सम्म कार्यालय बन्द रहनेछ। सूचना अधिकारी सूर्य अधिकारीले जारी गरेको विज्ञप्तिका अनुसार अस्पताल तथा अति आवश्यक सेवा सम्बन्धी काम भने सुचारु हुनेछ। सरकारले भने अनुसार विश्वविद्यालयले शुक्रबारबाट पचास प्रतिशत मात्रै कर्मचारी बोलाएर काम गरिरहेको थियोे।
बर्दियामा निषेधाज्ञा थपियो,"गुलरियाः बर्दियामा कोरोना भाइरस (कोभिड१९) संक्रमितको संख्या बढेसँगै स्थानीय प्रशासनले निषेधाज्ञाको समयावधि लम्ब्याएको छ। जिल्ला कोभिड१९ संकट व्यवस्थापन समितिको बैठकको निर्णयबाट बर्दियामा तेस्रो पटक निषेधाज्ञा थपिएको हो। बर्दियामा कोरोना भाइरस फैलिने क्रम बढेपछि यसको सम्भावित संक्रमण रोकथाम तथा नियन्त्रणका लागि संक्रामक रोग ऐन, २०२० को दफा २ एवम् स्थानीय प्रशासन ऐन, २०२८ को दफा ६ (३) वमोजिम साउन २५ गतेको दोस्रो निषेधाज्ञा साउन ३२ गते सकिएकाले भाद्र ५ गते सम्मका लागि पुनः तेस्रो पटक निषेधाज्ञा थप गरिएको प्रमुख जिल्ला अधिकारी लिलाधर अधिकारीले जानकारी दिए। बर्दियामा कोरोना संक्रमितको संख्या २९६ पुगेको छ। निषेधाज्ञा अवधिभर खाद्यान्न, औषधि, दूध, फलफूल लगायतका अत्यावश्यक सेवा बाहेकका पसल बन्द रहने छन्।"
अख्तियार र सीआइबीको नाममा ठगी गर्ने पत्रकार पक्राउ,"काठमाडौं : अख्तियारको नाम लिएर ठगी गरेको आरोपमा एक पत्रकार पक्राउ परेका छन्। नेपाल प्रहरीको केन्द्रीय अनुसन्धान ब्यूरो (सीआइबी)ले आइतबार पक्राउ गरेको हो। धादिङ निलकण्ठ नगरपालिका१४ घर भएर काठमाडौं तारकेश्वर नगरपालिका ११ नेपालटार बस्ने शकंर अधिकारीलाई ठगीको आरोपमा पक्राउ गरेको सीआइबीका प्रवक्ता बेलबहादुर पाण्डेले जानकारी दिए। उनले आफूलाई आलोचना साप्ताहिकको संवाददाता भएको बताएको सीआइबीले जनाएको छ। काठमाडौंका एक व्यवसायीलाई अख्तियारमा मुद्दा परेको छ, उक्त मुद्दा सरद भइ पक्राउको लागि सीआइबीमा पत्रचार भएको छ, मुद्दा हेर्ने सीआइबीका इन्सपेक्टरले ५ लाख दिएमा मुद्दा ढुस बनाउने नत्र कुनै पनि समयमा तपाईंलाई प्रहरी पक्राउ गर्छ भनी डर त्रास देखाएका थिए। उनले धम्क्याएर सीआइबीको नाममा रकम ठगी गर्न खोजेको भन्दै उनलाई निन्त्रणमा लिएको हो। बसुन्धाराबाट पक्राउ परेका अधिकारीलाई आवश्यक कारवाहीको लागि ममहानगरिय प्रहरी वृत, महाराजगन्ज पठाइएको प्रहरी उपरीक्षक पाण्डेले जनाकारी दिए। ठगीमा अन्य व्यक्तिको संलग्नता हुने सक्ने भन्दै अनुसन्धान भइरहेको छ।"
कोरोना कहर : भक्तपुरमा डराइहाल्नुपर्ने अवस्था छैन,"भक्तपुर : भक्तपुरमा आइतबार आठजना कोरोना भाइरस संक्रमित बढेका छन्। यससँगै भक्तपुरमा संक्रमितको संख्या एकसय ३७ जना पुगेका छन्। ५५ जनाले कोरोनालाई जितेका छन्। एकजनाले ज्यान गुमाएका छन्। बाँकी उपत्यकाका विभिन्न अस्पतालमा उपचाररत छन्। पछिल्लो समय काठमाडौं उपत्यकामै संक्रमितको संख्या दिनानुदिन बढिरहेको छ। यहाँ समुदायस्तरमै कोरोना भाइरसका संक्रमितहरु देखिन थालेका छन्। त्यसैले यहाँका स्थानीय तहहरुले आआफ्नो क्षेत्रमा अघोषित लकडाउन गर्न थालेका छन्। अत्यावश्यकीय वस्तुका पसल व्यवसायबाहेक अन्य पसल व्यवसाय पूर्णतः बन्द गर्न नपाहरुले सूचित गरेका छन्। संक्रमितको संख्या बढेसँगै सहरबजारमा सर्वसाधारणको चहलपहल पनि पातलिँदै आएको छ। यसले सर्वसाधारणमा कोरोना भाइरस संक्रमणको डरत्रास बढेको सहजै अनुमान लगाउन सकिन्छ। सर्वसाधारण आत्तिन थालेका छन्। उनीहरुमा भक्तपुरमा कोरोना भाइरस संक्रमण महामारीको रुप लिने त्रास देखिन्छ। सर्वसाधारणमा संक्रमण भइहालेमा उपचार पाउनसमेत मुस्किल हुने आशंका छ। चिकित्सकले भने भक्तपुरमा अहिल्यै कोरोना भाइरस संक्रमणको महामारी हुने र उपचार नै नपाइने अवस्था नभएको बताएका छन्। भक्तपुरमा कोरोना भाइरस संक्रमणको उपचार गर्ने अस्पताल, जनशक्ति र उपकरण उपलब्धताले अहिल्यै डराइहाल्नुपर्ने अवस्था नभएको उनीहरुको जोड थियो। अहिल्यै कोरोना भाइरस संक्रमण देखी डराइहाल्नुपर्ने अवस्था छैन, भक्तपुरको लागि कोरोनाको हब अस्पताल भक्तपुर अस्पतालकी मेडिकल सुपरिटेन्डेन्ट डा सुमित्रा गौतमले भनिन्, अहिलेको अवस्थालाई हामी व्यवस्थापन गर्न सक्छौं। तर यसो भन्दैमा सर्वसाधारणले हेलचेक्र्याई गर्न नहुने उनको जोड थियो। कोरोना भाइरस संक्रमण नियन्त्रण र व्यवस्थापन गर्न भक्तपुर सक्षम छ भनेर सर्वसाधारणले हेलचेक्र्याई गरेर हुन्न, उनी थप्छिन्, लकडाउनको सबैले पालना गर्नुपर्छ। सर्वसाधारण आफै सचेत हुनुपर्छ। उनका अनुसार कोरोना भाइरस संक्रमणको सम्भावित अवस्थालाई मूल्यांकन गरेर भक्तपुरका सरकारी तथा निजी अस्पतालबीच सहकार्य र समन्वय भइरहेको छ। कोरोना भाइरस संक्रमणलाई लिएर कुनै पनि चिकित्सकले काम नगरे उनलाई कारबाही गर्नेसम्मको विषयमा यहाँका अस्पतालबीच सहमति भएको मेडिकल सुपरिटेन्डेन्ट डा गौतमले बताइन्। उनले हाल भक्तपुर अस्पतालको आइसोलेसनमा दुईजनामात्रै संक्रमितको उपचार भइरहेको जानकारी दिइन्। स्वास्थ्य कार्यालय भक्तपुरका प्रमुख कृष्ण मिजारले कोरोना भाइरस संक्रमण भक्तपुरको नियन्त्रणभन्दा बाहिर नभएको सुनाए। उनले संक्रमितहरु बढ्ने सम्भावनालाई ध्यानमा राखी भक्तपुरका सरकारी तथा निजी अस्पतालहरुको क्षमता वृद्धि तथा व्यवस्थापन बलियो बनाउन आफूहरु तयारी अवस्थामा रहेको स्पष्ट पारे। भक्तपुरमा २६ वटा भेन्टिलेटर, १६५ आइसोलेसन बेड कार्यालयका अनुसार भक्तपुरमा रहेका नौवटा सरकारी तथा निजी अस्पतालमा २६ वटा भेन्टिलेटर उपलब्ध छ। जसअनुसार भक्तपुर र नेपाल कोरिया मैत्री अस्पतालमा ५५ वटा तथा सहिद धर्मभक्त राष्ट्रिय प्रत्यारोपण केन्द्रमा ४ वटा भेन्टिलेटर रहेका छन्। त्यस्तै काठमाडौं मेडिकल कलेज शिक्षण अस्पताल (केएमसी), इवामुरा, मध्यपुर, नागरिक र भक्तपुर क्यान्सर अस्पतालमा २२ वटा भेन्टिलेटर रहेका छन्। सिद्धि स्मृति अस्पतालमा बालबालिकाको लागि २ वटा भेन्टिलेटर रहेको स्वास्थ्य कार्यालयले जनाएको छ। भक्तपुरमा दुई सय ६५ को हाराहारीमा आइसोलेसन बेड उपलब्ध रहेको प्रमुख मिजार बताउँछन्। उनका अनुसार खरिपाटी क्वारेन्टाइनमा १६०, केएमसीमा ९० र भक्तपुर अस्पतालमा १५ शय्याको आइसोलेसन रहेका छन्। बाँकी अस्पतालमा पनि आवश्यकताअनुसार आइसोलेसन वार्ड व्यवस्थापन गर्न सकिने प्रमुख मिजारको भनाइ रहेको छ। संक्रमण महामारीकै रुमा फैलिए मध्यपुर थिमि नपा ९ बोडेस्थित कृषि विकास बैंकको तालिम केन्द्र र चाँगुनारायण नपा ६ नगरकोटस्थित सरसफाइको तालिम केन्द्रका क्वारेन्टाइनलाई पनि आइसोलेसन वार्डमा परिणत गर्ने तयारीमा छौं, उनले थपे। भक्तपुरमा उपलब्ध स्वास्थ्यकर्मी र उपकरणले नथेग्ने अवस्था आए प्रदेश र केन्द्र सरकारसँग सहयोग मागिने भक्तपुर अस्पतालकी मेसु डा गौतमले स्पष्ट पारिन्। उनले प्रदेश र केन्द्र सरकारसम्म पुग्नुअघि भक्तपुरका चारवटै नपासँग सहयोग मागिने र अहिले पनि कोरोना भाइरस संक्रमण समुदायमा फैलिन नदिन आवश्यक कदम चाल्न आग्रह गरिएको स्पष्ट पारिन्।"
गोरखामा एकसातासम्म निषेधाज्ञा,"गोरखा : जिल्ला प्रशासन कार्यालय गोरखाले एकसाताका लागि निषेधाज्ञा आह्वान गरेको छ। कोरोना संक्रमण रोकथाम, न्यूनिकरण तथा नियन्त्रण गर्ने उद्देश्यका साथ निषेधाज्ञा आह्वान गरिएको जिल्ला प्रशासन कार्यालयद्वारा जारी सूचनामा उल्लेख छ। कोभिड १९ को संक्रमण बढ्दै गइरहेको सन्दर्भमा जनस्वास्थ्यमा गम्भीर असर पर्न सक्ने अवस्थालाई मध्यनजर गर्दै यो रोग रोकथाम तथा नियन्त्रणका लागि तत्काल थप सतर्कता अपनाई नेपाल सरकारले जारी गरेको स्वास्थ्य सुरक्षाको मापदण्डलाई कडाइका साथ पालना गर्न भदौ १ गते बिहान ६ बजेदेखि सात गर्ते राति १२ बजेसम्मका लागि जिल्लाभर लागु हुने गरी निषेधाज्ञा लागु गरिएको छ, सूचनामा भनिएको छ। निषेधाज्ञा आदेशको अवज्ञा गरेको पाइएमा प्रचलित कानुन बमोजिम कारबाही हुने व्यहोरा पनि सूचनामा उल्लेख छ। निषेधाज्ञा अवधिभर निजी तथा सार्वजनिक सवारी साधन चलाउन नपाउने उल्लेख छ। त्यस्तै बैंक तथा वित्तीय संस्था, सामाजिक संघसंस्था पनि सञ्चालन गर्न नपाउने निषेधाज्ञा आदेशमा उल्लेख छ। त्यस्तै होटल, रेष्टुरेण्ट, ब्यूटिपार्लर, सैलुन, जीपखाना, कपडा पसल, हार्डवायर पसल, सुनचाँदी, टेलरिङ, फुटपाथ पसल पनि सञ्चालनमा निषेध गरिएको छ। त्यस्तै अत्यावश्यक कामबाहेक घरबाट बाहिर ननिस्कन पनि निषेधाज्ञामा उल्लेख गरिएको छ। अत्यावश्यक काम परेर निस्कनै परेमा मास्क लगाउनु पर्ने, व्यक्तिगत दूरी कायम गर्नुपर्ने, खेलमैदान, सडक, चोक, धार्मिक, सांस्कृतिक स्थलहरुमा भेला हुन नपाउने पनि सूचनामा उल्लेख छ। कफ्र्यू अवधिमा पनि केही अत्यावश्यक सेवालाई भने खुला गरिएको सूचनामा उल्लेख छ। एम्बुलेन्स, शव बाहन, औषधि बोक्ने बाहन, खाद्यान्न, तरकारी तथा फलफूल बोकेको सवारी साधन, पानी, दूध, पेट्रोल ट्याङ्कर, चल्ला तथा माछाका भुरा तथा तिनका लागि दाना बोक्ने सवारी साधन, सरकारी प्लेटको सवारी साधन, झण्डाबाहक, कूटनीतिक नियोगका सवारी साधन, सञ्चारकर्मी र जिल्ला प्रशासन कार्यालयबाट अनुमति लिएका सवारी साधन चल्न पाउने व्यवस्था छ। त्यस्तै स्वास्थ्य सेवा, सुरक्षा सेवा, विद्युत सेवा, सञ्चार सेवा, खानेपानी सेवालाई पनि निर्वाध सञ्चालन हुन दिने निषेधाज्ञाको सूचनामा उल्लेख छ। औषधी तथा औषधीजन्य पसल, खाद्यान्न, तरकारी, फलफूल पसल, दूध, डेरी पसल, पेट्रोल तथा ग्याँस डिपो बिहान छ देखि १० बजेसम्म र साँझ चार बजेदेखि सात बजेसम्म खुल्न दिने सूचनामा उल्लेख छ।"
पोखरीया नगरपालिकाका मेयरसहित ३३ मा कोरोना पुष्टि,"वीरगन्ज : पर्साको पोखरीया नगरपालिका मेयरसहित ३३ जनामा संक्रमण पुष्टि भएको छ । काठमाडौंस्थित राष्ट्रिय जनस्वास्थ्य प्रयोगशालामा गरिएको परीक्षणमा पोखरीयाकाका नगर प्रमुख दिप नारायण रौनीयार मन्टु, उनका परिवारका सदस्य, स्वकीय सचिव, सवारी चालक सहित ३३ जनामा संक्रमण पुष्टि भएको नगरपालिकाकी उपप्रमुख सलमा खातुनले जानकारी दिइन् । उनका अनुसार साउन २६ गते पोखरीया नगरपालिकामा नगर प्रमुख रौनियारसहित ३४ जनाको स्वाब संकलन गरेर पीसीआर परीक्षणको लागि नारायणी अस्पतालले काठमाडौंस्थित राष्ट्रिय जनस्वास्थ्य प्रयोगशालामा पठाएको थियो । आइतबार साँझ ३४ मध्ये ३३ जनाको पीसीआर रिपोर्ट पोजिटिभ आएको खातुनले बताइन् । संक्रमण पुष्टि हुनेमा पोखरीया नगरपालिका४ का वडाध्यक्ष लक्ष्मण साह कानु, पोखरीया अस्पतालका मेडिकल सुपरिटेन्डेन्ट डाक्टर अनिल यादवसहित ३ चिकित्सक, दुई नर्समा पनि रहेका छन् । यस्तै पोखरीयास्थित आकाश एफएममा कार्यरत एक पत्रकारमा कोरोना संक्रमण पुष्टि भएको छ ।"
हुम्लामा पहिरोले तीन सय परिवार विस्थापित,"मुगु : लगतारको वर्षाका कारण हुम्लाको जिल्लाको ताजाँकोट गाउँपालिकामा बाढीले झण्डै तीन सय परिवार विस्थापित भएका छन् । केही दिनदेखिको अविरल वर्षाले ताजाँकोट गाउँपालिका२, ३ र ४ नम्बर वडाका सयौँ घर भत्किनुका साथै तीन सय विस्थापित भएका हुन् । ताजाँकोट गाउँपालिकाको छप्रेला बजारको घर, होटेल पसल गरी १८ परिवार र ताजाँकोट गाउँपालिका कार्यालय समेत उच्च जोखिम रहेको ताजाँकोट गाउँपालिका उपाध्यक्ष मञ्जु बुढाले जानकारी दिइन् । उपाध्यक्ष बुढाका अनुसार अहिले सबै विस्तापित परिवार गाउँ नजिका विद्यालयमा बसेका छन् । सर्वसाधारणले खेतबारीम रोपेको धाँन, कोदो, चिनो, लगायत बालिनाली समेत बाढीले बगाएको छ । पहिरो दिउँसो आएका कारण मानवीय क्षति भएको छैन । ताजाँकोट गाउँपालिका अध्यक्ष बाग्दल मल्ल, उपाध्यक्ष मञ्जु बुढा र प्राविधिकको कार्यकक्ष समेत बाढीले भत्काइदिएको छ । गाउँपालिका कार्यालय समेत उच्च जोखिम रहेको बताइएको छ । छप्रेला बजारका होटेल पसल र घरहरु भत्किएपछि त्यहाँका बासिन्दा समेत विस्थापित भएका छन् । बाढीले उतिसेनी, छप्रेला, बजार भदालदिपु, गल्लावाडा, खर्रा, देउलागैरा, चौतारीवाडा, भियालवाडा काउलामगडा लगायत घरहरु भत्किएको उपाध्यक्ष बुढाले बताइन् । जिल्ला प्रहरी कार्यलय हुम्लाका प्रहरी नायव उपरीक्षक सूर्यप्रकाश सुवेदीका अनुसार सबै भन्दा बढी पहिरोले ताजाँकोट गाउँपालिकामा क्षति पुर्याएको छ । बाढीबाट विस्थातिप भएपछि उतिसेनी, खर्रो, देउला गैरामा रहेका कम्तिमा २२ दलित परिवार गाउँपालिकाले उपलब्ध गराएको त्रिपालमुनि बस्न बाध्य भएका छन् ।"
श्रमिकमजदुरलाई रोट्याक्टको स्वास्थ्य सुरक्षा सहयोग,"दाङ : स्वास्थ्य पहुँचबाट टाढा रहेका दाङका श्रमिक र मजदुरहरुलाई कोरोना संक्रमणबाट जोगाउन स्वास्थ्य सुरक्षा सामग्री प्रदान गरिएको छ । दाङको तुलसीपुरमा विभिन्न क्षेत्रमा श्रमिकको रुपमा काम गर्दै २ सय ५० जनालाई के एन नाइटी फाइभ मास्क, सेनिटाइजर र वर्किङ ग्लोब्स प्रदान गरिएको हो । युवाहरुको सामाजिक सस्था रोट्याक्ट क्लब तुलसीपुरको अगुवाई तथा रोटेटरी क्लबको सहभागितामा २ सय ५० श्रमिकलाई स्वास्थ्य सुरक्षा सामग्री प्रदान गरिएको रोट्याक्ट तुलसीपुरका अध्यक्ष प्रमिश लामिछानेले जानकारी दिए । श्रमिकहरु सुरक्षित भएमा समुदाय र अन्य व्यक्तिहरु कोरोनाबाट सहजै सुरक्षित हुनसक्ने भएका कारण विभिन्न क्षेत्रमा जमदुरी गर्ने न्युन ज्यालाका श्रमिकहरुलाई स्वास्थ्य र सुरक्षा सामग्री सहयोग गरिएको अध्यक्ष लामिछानेले बताए । क्लवले रिक्सा मजदुर, ट्रान्सपोर्ट मजदुर, ज्यालादरी गर्ने मजदुर, पूर्वाधारमा काम गर्ने मजदुर र गाडीमा काम गर्ने मजदुरलाई कार्यस्थलमै पुगेर सहयोग गरेको हो । 'सामाजिक उत्तरदायित्व अन्तरगत हामीले यो काम गरेका छौँ,' अध्यक्ष लामिछानेले भने । सहयोगसँगै कोरोना सचेतना र जानकारी समेत गराइरहेको उनले बताए । सबै नागरिकले स्वास्थ्य सुरक्षामा ध्यान दिएमा मात्रै कोरोनाको जोखिमबाट बच्न सकिने हुँदा, स्वास्थ्य सुरक्षाको पहुँचमा पुग्न नसकेका मजदुरलाई यो सहयोग गरेको उनले बताए ।"
१५ सशस्त्र प्रहरीमा कोरोना,"नेपालगन्ज : बाँकेमा १५ जना शसस्त्र प्रहरीमा कोरोना संक्रमण पुष्टि भएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार शसस्त्र प्रहरी गुल्म ४२ नं गुल्मका २ महिला र १३ पुरुषमा कोरोना संक्रमण पुष्टि भएको हो। त्यसैगरी ग्लोबल बैंकका ३ जना कर्मचारी र इलाका प्रहरी कार्यालय कोहलपुरका एक चालक, खजुरा६ मा ६ वर्षीया बालिकालाई पनि कोरोना संक्रमण भएको छ। योसँगै बाँके जिल्लामा कोरोना संक्रमितको संख्या सात सय २६ पुगेको छ। कोरोना निको भएर डिस्चार्ज भएका चार सय ४४ र कोरोनाबाट बाँकेमा ३ जनाको मृत्यु भएको छ।"
मृगौला लगायत समस्यासहित अस्पताल आएका बिरामीमा कोरोना संक्रमण,ललितपुर : ललितपुर महानगरपाालिकाको धापाखेल २३ स्थित सुमेरु अस्पतालका केही बिरामीमा कोरोना संक्रमण देखिएको छ । मृगौला लगायत विभिन्न खाले समस्याका कारण उपचार गराइरहेका बिरामीमा कोरोना संक्रमण देखिएको हो। वडाअध्यक्ष भुयुकाजी महर्जनका अनुसार डायलसिस तथा सर्जरी गर्नका लागि करिब दुई सातादेखि अस्पताल बसेका तीन जना बिरामीको पीसीआर परीक्षण गरिएको थियो । शनिबार उनीहरुको रीपोर्ट आएपछि उपचारमा खटीएका नर्स तथा ओपीडीका सम्पुर्ण कर्मचारीलाई सातदोबाटोमा रहेको एसीयन कलेजमा क्वारेन्टाइनमा राखिएको हो । तर उनीहरुको पीसीआर रीपोर्ट आइसकेको छैन । संक्रमितहरुलाई सुमेरुले फरक वार्डमा राखेर उपचार गराइएको बताइएको छ । स्वास्थ कार्यालय ललितपुरले सुमेरुका एक चिकित्सकलाई पनि कोरोना लागेको बताएको छ। उनको रीपोर्ट शनिबार आएको थियो। ललितपुरमा आइतबारसम्म तीन सय दुई जना संक्रमित देखिएका छन् । सरकारको निर्देशन अनुसार अस्पतालले २० प्रतिशत शैय्या कोरोनाको उपचार गर्न छुट्याउनु पर्ने नियम बनाइएको छ।
अमेरिकामा कसले जित्दा आप्रवासीलाई फाइदा ?,"वासिङटन : डेमोक्रेटिक पार्टीका तर्फबाट अमेरिकी राष्ट्रपतिका उम्मेदवार जोए बाइडेनले एचवान बी भिसा प्रक्रियामा सुधार ल्याउने बताएका छन् । चुनावअघि इन्डियनअमेरिकन समुदायलाई लक्षित गर्दै उनले यस्तो प्रतिवद्धता व्यक्त गरेका हुन् । साथै उनले ग्रीन कार्डका लागि आरक्षण हटाउने पनि बताएका छन् । आगामी नोभेम्बरमा हुने राष्ट्रपतीय चुनावका लागि अभियान जारी रहँदा नेता बाइडेनले यस्तो बताएका हुन् । एचवान बी भिसा एक गैर आवासीय भिसा हो । जसले अमेरिकी कम्पनीहरुलाई प्राविधिक तथा सैद्धान्तिक विशेषज्ञताका आधारमा कामदारलाई रोजगार दिने अनुमति दिन्छ । बाइडेनको अभियानले परिवार आधारित अध्यागमन व्यवस्थालाई जोड दिएको छ । साथै धार्मिक कार्यकर्ता भिसालाई व्यवस्थित गर्नेतर्फ उनको अभियानले चासो देखाएको छ । बाइडेनको यस्तो अभियान र नीतिले भारतीय मूलका अमेरिकीहरुलाई प्रत्यक्ष प्रभाव पार्ने बताइन्छ । भारतको ७४ औँ स्वतन्त्रता दिवसको सन्दर्भ पारेर बाइडेनले उक्त समुदायलाई लक्षित गर्दै विज्ञप्ति जारी समेत गरे । वर्तमान राष्ट्रपति डोनल्ड ट्रम्पको प्रशासनले आप्रवासीलाई रोक्न कट्टरपन्थी नीति लिइरहेका बेला बाइडेन भने लचिलो रुपमा प्रस्तुत भएका छन् । उनले जारी गरेको विज्ञप्ति अनुसार उनी भारतीय अमेरिकीहरुप्रति लचिलो हुनेछन् । भाषिक अवरोध हटाउनुका साथै इन्डियनअमेरिकनको विविधतालाई सम्मान गर्ने बाइडेनको विज्ञप्तिमा उल्लेख छ । भारतीय अमेरिकी समुदायलाई लक्षित गर्दै डेमोक्रेटिक राष्ट्रपति उम्मेदवारले विज्ञप्ति जारी गरेको यो पहिलो घटना हो । अमेरिकाका ८ वटा राज्यमा १० लाख ३० हजार भारतीयअमेरिकी मतदाता छन् । यही वस्तुस्थितिलाई मध्यनजर गर्दै बाइडेनले उनीहरुका लागि भिडियो सन्देश समेत दिने कार्यक्रम छ । अमेरिकी चुनाव नजिकिँदै गर्दा रिपब्लिकन उम्मेदवार ट्रम्प र डेमोक्रेटिक उम्मेदवार बाइडेनले आआफ्ना सम्भावित मतदातासँग प्रतिवद्धता व्यक्त गर्न थालेका छन् । ट्रम्प आप्रवासीविरोधी तथा अमेरिकन फस्र्टको नीतिमा अडिग छन् भने बाइडेन आप्रवासीप्रति लचिलो रुपमा प्रस्तुत भएका छन् । त्यसो त, बाइडेनसँगै उपराष्ट्रपति उम्मेदवार छिन्, कमला देवी ह्यारिस । जो भारतीय र अफ्रिकन मूलका जोडीबाट जन्मिएकी सन्तान हुन् । यसको ठीक विपरीत, ट्रम्प भने आप्रवासी, अस्वेत र महिला तीनै चिजप्रति असहिष्णु छन् । अर्थात्, उनी अमेरिकी सुद्धताको सिद्धान्तमा उभिएका छन् । तर अमेरिकामा ठूलो संख्यामा रहेको आप्रवासी, अस्वेत र अल्पसंख्यकको विश्वास जित्ने आशमा छन् डेमोक्रेटिक उम्मेदवार । एजेन्सीको सहयोगमा"
कोरोनाले रौतहटका एक युवकको मृत्यु,"वीरगन्ज : वीरगन्जको नारायणी अस्पतालमा उपचारका क्रममा मृत्यु भएका एक युवकमा कोरोना संक्रमण पुष्टि भएको छ। नारायणी अस्पतालमा उपचारका क्रममा रौतहटको गौर नगरपालिका१ का ३५ वर्षीय युवकको शनिबार राति ८ बजे मृत्यु भएको थियो। मृत्युपछि उनको स्वाब संकलन गरेर पीसीआर परीक्षणका लागि नारायणीकै प्रयोगशालामा पठाइएको थियो। प्रयोशगशालाबाट आइतबार अपराह्न ४ बजे प्राप्त रिपोर्टमा ती युवकको पीसीआर रिपोर्ट पोजिटिभ देखिएको अस्पतालका चिकित्सक डाक्टर उदय नारायण सिंहले जानकारी दिए। दमको समस्या भएपछि युवकलाई आफन्तले गौरबाट शनिबार अपरान्ह ४ बजे नारायणी अस्पतालमा ल्याएर भर्ना गराएका थिए। उपचारका क्रममा उनको शनिबार राति ८ बजे उनको मृत्यु भएको थियो। योसँगै वीरगन्जमा कोरोनाका कारण मृत्यु हुनेको संख्या २८ पुगेको छ। साउनमा मात्रै २४ जनाको मृत्यु भएको हो। वीरगन्जमा अहिलेसम्म कोरोनाका कारण मृत्यु भएका २८ मध्ये पर्साका २०, बाराका ५ र रौतहटका २ हुन्। जेठ ३१ गते वीरगन्जको घण्टाघरमा मृत भेटिएका एक संक्रमित युवकको भने हालसम्म पहिचान खुल्न सकेको छैन।"
"४९७ जना संक्रमित होम आइसोलेसनमा, कुन प्रदेशमा कति ?","काठमाडौं : कोरोना भाइरस (कोभिड१९)बाट संक्रमित ४९७ जना घरकै आइसोलेसनमा बसेका छन्।स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले ४९७ जना घरकै आइसोलेसनमा उपचार गरिरहेको जानकारी दिए। जसमध्ये प्रदेश १ मा ९३ जना , प्रदेश २ मा ९८ जना, बागमती प्रदेशमा १०५ जना र प्रदेश ५ मा १८१ जना, कर्णाली प्रदेशमा ८ जना र सुदूरपश्चिम प्रदेशमा १२ गरी कुल ४९७ जना घरको आइसोलेसनमा रहेको मन्त्रालयले जनाएको छ।मन्त्रालयका अनुसार गण्डकी प्रदेशमा भने होम आइसोलेसनमा संक्रमित छैनन्। यस्तै संस्थागत आइसोलेसनमा ८ हजार ७ सय २४ जनाको उपचार भइरहेको छ। मन्त्रालयका अनुसार होम आइसोलेसन र संस्थागत आइसोलेसन गरी कुल ९ हजार २ सय २१ जना संक्रमितको उपचार भइरहेको छ। पछिल्लो २४ घण्टामा २१८ महिला र ४२३ पुरुष गरी ६४१ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता प्राडा गौतमका अनुसार योसँगै कुल संक्रमिको संख्या २६ हजार ६६० पुगेको छ। मन्त्रालयका अनुसार नेपालमा सक्रिय संक्रमित ९ हजार २६१ रहेका छन्। क्वारेन्टाइनमा १५ हजार २४३ जना रहेका छन्। पछिल्लो २४ घण्टामा १३४ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १७ हजार ३ सय ३५ रहेको छ। संक्रमितमध्ये आइसीयूमा १०० जनाको उपचार भइराखेको छ भने ६ जना भेन्टिलेटरमा रहेका छन्। मन्त्रालयका अनुसार पाँच सय बढी संक्रमित भएका जिल्लामा मोरङ, पर्सा, रौतहट, महोत्तरी र काठमाडौं हुन्। संक्रमण शून्यमा झरेका पाँच जिल्ला छन्। प्रवक्ता गौतमका अनुसार संखुवासभा, मनाङ, मुस्ताङ, डोल्पा र हुम्लामा संक्रमण शून्यमा झरेको हो। नेपालमा कोरोनाले मृत्यु हुनेको संख्या १०४ पुगेको छ।"
विदेशमा कोरोनाले १ सय ९१ नेपालीको मृत्यु,"काठमाडौं : विश्वभर महामारीका रुपमा फैसिएको कोरोना भाइरस (कोभिड १९) संक्रमणका कारण विदेशमा १ सय ९१ जना नेपालीको मृत्यु भएको छ। गैरआवासीय नेपाली संघका अनुसार भारतमा यो साता थप २ जना नेपालीको कोरोनाका कारणले मृत्यु भएको हो। विश्वमा ३८ देशमा रहेका नेपाली कोरोना भाइरसबाट संक्रमित भएको संघले जनाएको छ। तीमध्ये १६ देशका नेपालीको कोरोनाका कारणले मृत्यु भएको छ। कोरोना भाइरसका कारण बेलायत, युएइ, साउदी अरब, बहराइन, कुवेत, कतार, आयरल्याण्ड, जापान, टर्की, नेदरल्याण्ड र स्वीडेन, भारत, नेपाल, साउथअफ्रिका लगायतका देशमा रहेका नेपालीको ज्यान गएको थियो। गैरआवासीय नेपाली संघ अन्तर्गतको स्वास्थ्य समितिका संयोजक डा संजीव सापकोटाका अनुसार यो साता प्राप्त तथ्यांक अनुसार यो साता भारत, अष्ट्रेलिया, बेल्जियम, पोल्याण्ड, फ्रान्स, कतार, साउदी अरेवियामा रहेका नेपालीमा थप नयाँ संक्रमण देखिएको छ। संघका अनुसार गत हप्ताको तुलनामा मध्यपूर्वका देशहरु कतार, युएई, साउदी अरब लगायतका देशमा कोरोना संक्रमणको दरमा कमी आएको छ। यो साता अष्ट्रेलिया रहेका १ सय ४६ जना नेपालीमा नयाँ संक्रमण थपिएको समितिले जनाएको छ। समितिका अनुसार गत साता लग्जेम्वर्गमा रहेका नेपालीमा सामूहिक रुपमा देखिएको कोरोना संक्रमित क्रमश संक्रमणमुक्त हुँदै गएको गैरआवासीय नेपाली संघको कोभिड १९ उच्चस्तरीय समितिका प्रेस संयोजक चिरण शर्माले जानकारी दिए। संघका अनुसार लग्जेम्वर्गमा करिब दुई दर्जन नेपालीमा कोरोना संक्रमण रहेको छ। ती सबै आइसोलेसनमा रहेका छन्। लग्जेम्वर्गमा थप संक्रमण देखिएको छैन। हालसम्म नेपालसहित ५५ हजार ९ सय २५ जनामा कोरोना संक्रमण देखिएको छ। तीमध्ये ४७ हजार ४ सय ३७ जना कोरोना संक्रमणबाट मुक्त भएका छन्। संघका अनुसार शनिबार साँझसम्म ५८ हजार नेपाली स्वदेश फर्किएका छन्।"
"देवलका सात घर पहिरोले तान्यो, ११ घर उच्च जोखिममा","गोरखा : निरन्तरको वर्षापछिको पहिरोले चुमनुब्री गाउँपालिका ३ देवलका सात घरपरिवार विस्थापित भएका छन्। गाउँभन्दा तलको पहिरोले घर तान्न थालेपछि उनीहरु मनिचेत भन्ने ठाउँमा त्रिपाल टाँगेर बसेका गाउँपालिकाकी उपप्रमुख कुमारी गुरुङले जानकारी दिइन्। पहिरोले कान्छा गुरुङको दुईजनाको परिवार, रिमा गुरुङको चार जनाको परिवार, दलबहादुर गुरुङको चार जनाको परिवार, कुस्मान गुरुङको तीन जनाको परिवार, हर्क गुरुङको एक जनाको परिवार, रामकुमार गुरुङको चार जनाको परिवार र पलमान गुरुङको एक जनाको परिवार विस्थापित भएका उपप्रमुख गुरुङले बताइन्। विस्थापित भएका उनीहरुलाई आइतबार गाउँपालिकाले त्रिपाल दिएको गुरुङले जानकारी दिइन्। व्लाक्सिकङको पहिरो माथिमाथि सर्दै गाउँसम्म पुगेको र धमाधम घर चर्कन थालेको सो वडाका अध्यक्ष रामकुमार गुरुङले बताए। यो पहिरोले अहिलेसम्म व्लक्सिकङ, नासिवाला र लोक्पा गाउँका २१ वटा घर र फिलिम प्रावि स्कुल बगाइसकेको छ। उनीहरुलाई मनिचेतमा पुनर्वास गराइसकिएको छ, वडाअध्यक्ष गुरुङले भने, अब यसपालि पनि सात घर परिवार विस्थापित भए। ११ घर पनि उच्च जोखिममै छन्। उनीहरुलाई पनि मनिचेत भन्ने ठाउँमै जग्गा व्यवस्था गर्ने उनले बताए। बूढीगण्डकीको बाढीले तानेर नाग्चेत गाउँलाई पनि जोखिम बनाएको वडाअध्यक्ष गुरुङ बताउँछन्। नाग्चेतमा २५ घर जोखिममा छन्। तीमध्ये छ घर उच्च जोखिममा छन्, अध्यक्ष गुरुङ भन्छन्, घरमुनि बूढीगण्डकीले तानेको पहिरो छ। घरमाथि पहिरोले ठूलो ढुंगो अड्काएर राखेको छ। घट्टेखोला पनि पूरै गाउँ जोखिममा रहेको उनले बताए।"
"बारामा थप ६५ जनामा कोरोना संक्रमण, जिल्लामा निषेधाज्ञा","बारा : बारामा आइतबार थप ६५ जना कोरोना संक्रमित थपिएका छन्। जिल्लाको विभिन्न स्थानीय तह भित्रका ४९ पुरुष र १६ महिलामा कोरोना संक्रमण देखिएको हो। बाराका प्रमुख जिल्ला अधिकारी रुद्रप्रसाद पण्डितका अनुसार जीतपुरसिमरा उपमहानगरपालिकामा ३६, महागढीमाई नगरपालिकामा १७, करैयामाई गाउँपालिकामा १० र कलैया उपमहानगरपालिकामा दुई जना कोरोना संक्रमित थपिएका छन्। योसँगै बारामा संक्रमितको संख्या चार सय २५ पुगेको छ। संक्रमितमध्ये १९२ जना निको भएर घर फर्किएका छ्न्। बारामा कोरोना संक्रमणका कारण सात जनाको मृत्यु भइसकेको छ। संक्रमितको संख्या बढेसँगै जिल्ला प्रशासन कार्यलय बाराले जिल्लाभरि निषेधाज्ञा जारी गरेको छ। प्रमुख जिल्ला अधिकारी पण्डितले अतिआवश्यक कामबाहेक घरबाहिर ननिस्कन र सुरक्षित भएर बस्न आग्रह गर्दै जिल्लाभरि लागू हुने गरी निषेधाज्ञा जारी गरेका हुन्।"
अमेरिकी र दक्षिण कोरियाली सेनाबीच दुई दिनपछि युद्धअभ्यास,काठमाडौँ : दक्षिण कोरिया र अमेरिकी सेनाबीच यही अगस्ट १८ देखि युद्धअभ्यास हुँदैछ । दक्षिण कोरियाली सैनिकमा कोरोनाभाइरसको संक्रमण देखिएपछि दुई देशबीचको युद्धअभ्यास रोकिएको थियो । यही आइतबार हुने भनिएको वार्षिक युद्धअभ्यास कोरोना संक्रमणको असरका कारण दुई दिन ढिलो हुने भएको हो । स्थानीय मिडियाका अनुसार उक्त युद्धअभ्यासमा सहभागी हुने भनिएका सैनिकलाई नै कोरोना लागेपछि अभ्यास रोकिएको हो । गत वर्ष भने उत्तर कोरियामा जारी आणविक हतियार परीक्षण कार्यक्रममा रोक लगाउन भनी युद्धअभ्यास रोकिएको थियो । तर उत्तर कोरियाले अमेरिकासँग वार्ताको आवस्यकता नरहेको भन्दै आफ्नो कार्यक्रम जारी राखेको छ । साथै दक्षिणसँगको युद्धअभ्यासलाई उत्तरले युद्धको तयारीको रुपमा व्याख्या गर्ने गरेको छ । तर यस वर्ष कोरोना महामारीका कारण अघिल्ला वर्षमा झैँ भव्य रुपमा युद्धअभ्यास नहुने स्थानीय मिडियाले जनाएका छन् ।
६ दिनपछि खुल्यो अदालत,"विराटनगर : न्यायाधीशमा कोरोना संक्रमण देखिएपछि ६ दिनदेखि बन्द रहेको जिल्ला अदालत मोरङको काम कारवाही आइतबारबाट सञ्चालनमा आएको छ। कोरोनाका कारण गत सोमबारबाट अदालत बन्द गरिएको थियो। कर्मचारीको कोरोना रिपोर्ट प्राप्त नहुँदा बिहीबारबाटै खुल्ने भनिए पनि अदालत बन्द नै रह्यो। न्यायाधीशसहित ५३ जना कर्मचारीको स्वाब संकलन गरेर पीसीआर परीक्षण गरिएकोमा थप एक जनाको रिपोर्ट पोजिटिभ आएको अदालतका सूचना अधिकारी युवराज पौडेलले बताए। न्यायाधीश र एक कर्मचारी गरेर दुई जनाको रिपोर्ट पोजिटिभ आएपछि अदालत सेनिटाइज गरेर डिसइन्फेक्ट गर्दै काम कारवाही आइतबारबाट सञ्चालनमा ल्याइएको उनको भनाइ छ। एक जना प्रहरी अधिकृतमा कोरोना देखिएपछि उनको सम्पर्कमा रहेका न्यायाधीशले कोरोना परीक्षण गराएका थिए। कोरोना महामारीका समयमा अदालतले अति आवश्यकीय सेवासहित, पक्राउ पूर्जी जारी, थुनुवाको म्याद थप, मुद्दाको थुनछेक गर्ने लगायतका काम कारवाही गर्दै आएको छ।"
विराटनगरका ८३ सहित प्रदेश १ मा १०३ जनामा कोरोना संक्रमण पुष्टि,"विराटनगर : विराटनगर महानगरपालिकामा आइतबार अहिलेसम्मकै धेरै संख्यामा कोरोना भाइरसका संक्रमित थपिएका छन् । महानगरमा पहिलो पटक एकै दिन ८६ जनामा संक्रमण पुष्टि भएको छ । कोरोना संक्रमण तीव्ररुपमा फैलिइरहेको महानगरमा यो संख्या एकै दिन भेटिएको अहिलेसम्मकै उच्च हो । विराटनगरमा ८६ जनासँगै प्रदेश १ मा आइतबार एक सय तीन जना नयाँ संक्रमित भेटिएका छन् । थपिएकमा ६९ पुरुष र ३४ महिला छन् । प्रदेश १ को सामाजिक विकास मन्त्रालयका जनस्वास्थ्य महाशाखा प्रमुख डा सुरेश मेहताकाअनुसार मोरङमा ९२, खोटाङमा छ, सुनसरीमा दुई, इलाममा एक र प्रदेश १ बाहिरका दुई जना कोरोनाका नयाँ संक्रमित थपिएका हुन् । मोरङको विराटनगर महानगरमा भेटिएका नयाँ ८६ संक्रमितमध्ये ५४ पुरुष र ३२ महिला छन् । विराटनगरमा मात्रै हालसम्म संक्रमित संख्या पाँच सय ६६ पुगेको छ । त्यस बाहेक मोरङको बूढीगंगामा तीन, धनपालथानमा दुई र कटहरीमा एक पुरुषको रिपोर्ट पोजिटिभ आएको छ । खोटाङको दिक्तेल रुपाकोट मझुवागढीमा छ पुरुष, सुनसरीको इटहरीमा एक पुरुष, दुहवीमा एक महिला, इलामको देउमाइमा एक पुरुष, बाराका एक पुरुष र सिरहाकी एक महिलामा संक्रमण देखिएको सामाजिक विकास मन्त्रालयले जनाएको छ । प्रदेश १ मा कोरोना संक्रमितको संख्या हालसम्म दुई हजार १० पुगेको छ ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या २६ हजार १९ पुगेको छ। १०२ जनाले कोरोनाकै कारण ज्यान गुमाइसकेका छन्। लाइभ
कपिलवस्तुमा निषेधाज्ञा थप १ हप्ता बढाइयो,"कपिलवस्तु : जिल्लामा दिनप्रतिदिन कोरोना संक्रमितको संख्या बढ्न थालेपछि स्थानीय प्रशासनले कपिलवस्तुमा १ हप्ताका लागि निषेधाज्ञा थप गर्ने निर्णय गरेको छ । आज जिल्ला प्रशासन कार्यालयमा प्रमुख जिल्ला अधिकारी दीर्घ नारायण पौडेलको अध्यक्षतामा जिल्ला कोरोना विपद् व्यवस्थापन समितिको बैठकबाट यस्तो निर्णय गरेको हो । स्थानीय प्रशासन ऐन २०२८ को दफा ६ (३) र संक्रामक रोग ऐन २०२० को दफा २ अनुसार भाद्र ७ गते राती १२ बजे सम्मका लागि जिल्लामा निषेधाज्ञा जारी गरिएको प्रमुख जिल्ला अधिकारी दिर्घ नारायण पौडेलले बताए । जिल्लामा कोरोना संक्रमणकै कारण २ जनाको मृत्यु भइसकेको र दैनिकजसो संक्रमितको संख्या बढ्दो क्रममा रहेका कारण संक्रमण फैलन नदिन बाध्यभइ निषेधाज्ञा जारी गर्नु परेको प्रजिअ पौडेलले बताए । निषेधाज्ञा जारी अवधिभर अतिआवश्यक सेवाका पसल तथा सवारी साधनबाहेक सबै बन्द हुने जनाइएको छ । मेडिकल, पानी, दूधजस्ता अतिवाश्यक वस्तुबाहेक सबै पसल व्यवसाय बन्द गर्ने निर्णय गरिएको छ । उद्योग तथा कलकारखानाको भने स्वास्थ्य मन्त्रालयले जारी गरेको स्वास्थ्य निर्देशिकाअनुसार सुरक्षा सर्तकता अपनाएर संचालन गर्न सकिने जिल्ला प्रशासन कार्यालयले जनाएको छ । दमकल, एम्बुलेन्स, शवबाहन, दूध, खानेपानीका गाडीबाहेक अन्य सबै निजी तथा भाडाका सवारी साधान संचालनमा पूर्ण रोक लगाइएको छ । राजमार्ग भएर गुड्ने गाडि जिल्लामा नरोकिने गरी भने चल्न पाउने छन् । तरकारी र खाद्यान्न खरिदका लागि हरेक दिन बिहान ८ बजेदेखि १० बजेसम्मको समय तोकिएको जिल्ला प्रशासन कार्यालयले जनाएको छ ।"
५१ हजार ४ सय ४१ नेपाली स्वदेश फर्किए,"काठमाडौं : वैदेशिक रोजगारीमा अलपत्र परेका ५१ हजार भन्दा नेपाली स्वदेश फर्किएका छन् । विदेशमा अलपत्रमध्ये हालसम्म ५१ हजार ४ सय ४१ ज्ना स्वदेश फर्किएको गैरआवासीय नेपाली संघले जनाएको छ । सरकारले नेपाली राजदूतावास, कूटनीतिक नियोग र संघसँग सहकार्य गरी अलपत्र परेका कामदारलाई चार्टर्ड उडानमार्फत स्वदेश फर्काइरहेको छ । विश्वव्यापी महामारी कोरोना भाइरसका कारण लकडाउन जारी भएपछि विदेशमा अलपत्र नेपालीलाई कामदारकै पैसामा फर्काइरहेको छ । सरकारले विदेशमा अति समस्यामा परेका कामदारलाई सरकारी कोषबाट फिर्ता ल्याउने निर्देशिका समेत तयारी गरिसकेको छ । परराष्ट्र मन्त्रालयका अनुसार दुई हजार पाँचलाई निःशुल्क फिर्ता गराउन निवेदन दिएका छन् । अलपत्र नेपालीलाई विभिन्न ३० मुलुकमा भएको ३२७ उडानमार्फत उनीहरुलाई उद्धार गरिएको हो । सरकारले दैनिक ५ सयलाई मात्रै स्वदेश फर्काइरहेको छ । सुरुमा १ हजार ५ सयजनालाई स्वदेश फर्काउँदै आएको थियो । दैनिक ५ सय जनालाई मात्रै ल्याउने सरकारी नीतिले फर्कन चाहेका कामदार आउन पाएका छैनन । विदेशमा अलपत्र र समस्यामा परेका नेपाली कामदार लगायत अन्य विविध प्रयोजनले विदेश गएका तर उतै रोकिएका नेपालीको उद्धारमा थप ढिलाई हुने गैरआवासीय नेपालीले जनाएको छ । संघ अन्तर्गतको वैदेशिक रोजगार समितिका संयोजक एवम् उपाध्यक्ष डा बद्री केसीलृ मध्यपूर्वमा हजारौंको संख्यामा रहेका अलपत्र नेपाली, भिसा अवधि सकिएका तथा महामारीका कारण अन्य विभिन्न समस्यामा परेका नेपाली फर्कन नपाएपछि निराश बनेको बताए । मध्यपूर्वमा अलपत्र नेपाली यस निर्णयबाट बढी प्रभावित हुने केसीको भनाइ छ । नेपालीको जनघनत्व मलेसिया र खाडी मुलुकमा छ तर सरकारले ती देशबाट कामदार फर्काउन चाहेको देखिदैँन । विदेशमा रहेका नेपालीको जतिसक्दो छिटो स्वदेश फर्काउनुपर्नेमा वेवास्ता गरेकोमा खाडी मुलुकमा कार्यरत कामदार चिन्तित भएको केसीले बताए । सरकारले विदेशस्थित कूटनीतिक नियोगको सिफारिसमा ३ सय र वैदेशिक रोजागर कल्याणकारी कोषबाट खर्च व्यहोर्ने गरि २ सय जना गरेर जम्मा ५ सय जनालाई मात्रै उद्धार गर्ने जनाएको छ । तर अहिलेसम्म कामदार आफ्नै पैसामा फर्किएका छन् । कोरोनाको जोखिम घट्टदै विदेशमा रहेका नेपाली विश्वव्यापी महामारी कोरोना भाइरस (कोभिड १९) संक्रमणबाट मुक्त हुँदै गएका छन् । गैरआवासीय नेपाली संघका अनुसार विदेशमा रहेका नेपालीमा परेको प्रभाव केही मत्थर भएको छ । गैरआवासीय नेपाली संघ (एनआरएनए) का अनुसार यो साता संक्रमणका कारण ज्यान गुमाउने गैरआवासीय नेपालीको संख्या शून्य छ । विदेशमा कोरोनाबाट १ सय ९१ जनाले ज्यान गुमाएका छन् । संघ अन्तर्गतको स्वास्थ्य समितिका अनुसार शनिवार साँझसम्म भारत, स्पेन, बेल्जियम, कतार, साउदी अरब लगायतका देशमा कोरोना संक्रमण सामान्य भन्दा केही बढेको छ । अन्य देशमा भने कोरोना संक्रमणको दर न्यून हुँदै गएको संघको कोभिड १९ उच्चस्तरीय समितिका प्रेस संयोजक चिरन शर्माले जानकारी दिए । विश्वका ३८ देशमा रहेका नेपाली कोरोना भाइरसबाट संक्रमित भएका छन् । कोरोना भाइरसका कारण बेलायत, युएई, साउदी अरब, बहराइन, कुवेत, कतार, आयरल्याण्ड, जापान, टर्की नेदरल्याण्ड, स्वीडेन, भारत, साउथअफ्रिका लगायतका देशमा रहेका नेपालीको ज्यान गएको हो । हालसम्म नेपाल सहित ५९ हजार ४ सय ११ जनामा कोरोना संक्रमण भएका छन् । सक्रमित मध्ये ४८ हजार ५ सय ४ जना कोरोना संक्रमणबाट मुक्त भएको स्वास्थ्य समितिका संयोजक डा संजीव सापकोटाले बताए । २४६ शव नेपाल ल्याइयो पछिल्लो समयमा विदेशमा मृत्यु भएका ४९४ जनाको निधन भएको छ। तीमध्ये अझै ७६ जनाको शव नेपाल ल्याउन सकिएको छैन । विश्वव्यापी कोरोना भाइरस (कोभिड १९) को समयमा विदेशमा विविध कारण मृत्यु भएका २४६ जनाको शव स्वदेश ल्याइएको छ । १७२ जनाको शव गन्तव्य मुलुकमै अत्येष्टी गरिएको छ ।"
उपत्यकाका १७२ जनामा कोरोना संक्रमण पुष्टि,"काठमाडौं : पछिल्लो २४ घण्टामा काठमाडौं उपत्यकामा थप १७२ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप १७२ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले जानकारी दिए।काठमाडौंका १२६ जना, भक्तपुरका ८ जना र ललितपुरका ३८ गरी कुल १७२ जनामा कोरोना पुष्टि भएको स्वास्थ्य मन्त्रालयका प्रवक्ता डा गौतमले जानकारी बताए। यस्तै आइतबार २१८ महिला र ४२३ पुरुषसहित थप ६४१ जनामा कोरोना भाइरस (कोभिड१९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार नयाँसहित कूल संक्रमितको संख्या २६ हजार ६ सय ६० पुगेको हो । मन्त्रालयका अनुसार सक्रिय संक्रमितको संख्या ९ हजार २ सय २१ पुगेको छ। मन्त्रालयका अनुसार पछिल्लो २४ घन्टामा १३४ जनाले कोरोना जितेका छन्। यो सहित डिस्चार्ज हुनेको संख्या १७ ३ सय ३५ पुगेको छ। क्वारेन्टाइनमा रहनेको संख्या १५ हजार २ सय ४३ जना पुगेको छ भने आइसोलेसनमा ८ हजार ७ सय २४ जनाको उपचार भइराखेको छ।कोरोनाबाट मृत्यु हुनेको संख्या १०४ पुगेको मन्त्रालयले जनाएको छ।"
काभ्रेमा थप ५ जनामा संक्रमण,काभ्रे : काभ्रेमा थप ५ जनामा कोरोना संक्रमण देखिएको छ। आइतबार धुलिखेल अस्पतालमा कार्यरत ४ कर्मचारी र एक जना बनेपा नगरपालिका १३ साँगा बस्ने व्यक्तिलाई कोरोना लागेको हो। धुलिखेल अस्पतालका तीन महिला र एक पुरुष कर्मचारी र बनेपा नगरपालिका १३ साँगा बस्ने एक पुरुषमा कोरोना देखिएको जिल्ला कमान्ड पोस्ट सचिव डा नरेन्द्र झाले जानकारी दिए। योसँगै जिल्लामा संक्रमितको संख्या ७६ पुगेको छ।
इन्धनको मूल्य फेरि बढ्यो : पेट्रोल १०५ पुग्यो,"काठमाडौं : नेपाल आयल निगमले पेट्रोलियम पदार्थको मूल्य फेरि बढाएको छ। निगमका प्रवक्ता विनितमणि उपाध्यायका अनुसारआइतबार राति १२ बजेबाट लागू हुने गरी डिजेल, पेट्रोल र मटीतेलको मूल्य प्रतिलिटर एक रुपैयाँ बढेको हो। भारतीय आयल कर्पोरेसनले अगस्ट १६ मा भारतीय आयल कर्पोरेसनमा पठाएको मूल्य सूचीका आधारमा इन्धनको मूल्य बढेको प्रवक्ता उपाध्यायले जानकारी दिए। अब पेट्रोल १०५, डिजेल र मट्टीतेल ९१ रुपैयाँ प्रतिलिटर पुगेको छ। हवाई इन्धन र खाना पकाउने ग्यासको मूल्य भने यथावत नै रहेको प्रवक्ता उपाध्यायले बताए।"
एक साताका लागि व्यास नगरपालिकामा लकडाउन,"दमौली : व्यास नगरपालिकामा एक साताका लागि लकडाउन घोषणा गरिएको छ। समुदायमा संक्रमण देखिएपछि अझै फैलन सक्ने त्रासका कारण नगरपालिकाले भाद्र १ गतेबाट एक साताका लागि अत्यावश्यक र सरसफाइबाहेक आगमन र व्यवसाय बन्द गर्ने निर्णय गरिएको हो। व्यास १ भआदा गाउँमा एक वृद्धामा देखिएको संक्रमण परिवारमा फैलिएपछि नगरपालिकाले यस्तो निर्णय गरेको हो। व्यापारी र सरोकार वालासँगको छलफलपछि यस्तो निर्णय गरिएको नगरपालिकाले जनाएको छ। छलफलमा सहभागी तनहुँ उद्योग वाणिज्य संघका प्रथम उपाध्यक्ष वैकुण्ठ नाथ मिश्रले संक्रमितको सम्पर्कमा आएका व्यक्तिका कारण जोखिम फैलने त्रासका कारण तत्काल बजार बन्द गर्ने सुझाव दिइएको बताए। २७ प्रहरीसहित सय बढीको स्वाब नतिजा आउन बाँकी सुरुमा समुदाय संक्रमण देखिएकी वृद्धाका परिवारका कुल ५ सदस्यमा संक्रमण देखिएको छ। उनको परिवारका छोरा बुहारी र नाति नातिनी संक्रमित भेटिएका थिए। संक्रमित दम्पतीमध्ये पति लमजुङ्ग र पत्नी जिल्ला प्रहरी कार्यालय तनहुँमा कार्यरत रहेको खुलेको छ। हाल २७ प्रहरीसहित अस्पताल कर्मचारी र भानुका संक्रमित गएको अदालत, सरकारी वकिलको कार्यालयसहित क्वारेन्टाइनका सहित एक सयभन्दा बढीको स्वाब संकलन गरेर परीक्षणका लागि पठाइएको छ।"
२४ घण्टामा ६४१ जनामा कोरोना संक्रमण : १३४ डिस्चार्ज,"काठमाडौं : पछिल्लो २४ घण्टामा ६४१ जनामा कोरोना भाइरस (कोभिड१९) संक्रमण पुष्टि भएको छ। आइतबार संक्रमण पुष्टि भएका २१८ महिला र ४२३ पुरुष हुन्। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार योसँगै कुल संक्रमिको संख्या २६ हजार ६६० पुगेको छ। मन्त्रालयका अनुसार पछिल्लो १२ घण्टामा १२ हजार दुई सय जनाको स्वाबको नमुना परीक्षण गरिएको छ। अहिले नेपालमा संक्रिय संक्रमित ९ हजार २६१ रहेका छन्। क्वारेन्टाइनमा १५ हजार २४३ जना रहेका छन्। पछिल्लो २४ घण्टामा १३४ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १७ हजार ३३५ रहेको छ। संक्रमितमध्ये आइसीयूमा १०० जनाको उपचार भइराखेको छ भने ६ जना भेन्टिलेटरमा रहेका छन्। मन्त्रालयका अनुसार पाँच सय बढी संक्रमित भएका जिल्लामा मोरङ, पर्सा, रौतहट, महोत्तरी र काठमाडौं हुन्। संक्रमण शून्यमा झरेका पाँच जिल्ला छन्। प्रवक्ता गौतमका अनुसार संखुवासभा, मनाङ, मुस्ताङ, डोल्पा र हुम्लामा संक्रमण शून्यमा झरेको हो। नेपालमा कोरोनाले मृत्यु हुनेको संख्या १०४ पुगेको छ।"
भारतबाट आएका २८ जनालाई देखियो कोरोना संक्रमण,प्यूठान : भारतबाट आएर स्थानीय तहले बनाएका क्वारेन्टाइनमा बसेका २८ जनालाई कोरोना भाइरस पोजिटिभ देखिएको छ । आइतबार आएको रिपोर्ट अनुसार सरुमारानी गाउँपालिकामा १७ जना र स्वर्गद्धारी नगरपालिकामा ११ जनालाई कोरोना देखिएको हो । पोजिटिभ देखिएकामध्ये २१ जना पुरुष र सातजना महिला रहेको स्वास्थ्य कार्यालय प्यूठानका कोरोना फोकल पर्सन पुष्कल श्रेष्ठले जानकारी दिए । प्रादेशिक स्वास्थ्य प्रयोगशाला भैरहवामा उनीहरुको स्वाब परीक्षण गरिएको श्रेष्ठले बताए ।हालसम्म प्यूठानमा ४ सय ५ जना कोरोना पोजिटिभ देखिएका छन् । ती मध्ये ३ सय ३७ जना निको भएर घर फर्किएका छन् । बाँकी रहेका ६८ जना जिल्लाका विभिन्न स्थानीय तहमा रहेका क्वारेन्टाइनमा बसेका छन् । पछिल्लो समय कोरोना संक्रमित हुनेकोहरुको संख्या फेरी बढ्दै जान थालेपछि नागरिकमा त्रास बढ्दै गएको छ ।
खोलाले बगाउँदा एकै परिवारका चारजनाको मृत्यु,"कालिकोट : जिल्लाको नरहरीनाथ गाउँपालिका ७ उच्छवको दुदुली खोलाले बगाउँदा एकै परिवारका चारजनाको मृत्यु भएको छ । शनिबार बेलुका ६ बजेतिर दिदीको घरमा भेटघाटमा जान लागेका एकै परिवारका चारजनालाई दुदुली खोला तर्ने क्रममा बगेर मृत्यु भएको हो । जिल्ला प्रहरी कार्यलय कालिकोटका सूचना अधिकारी यक्षराज जोसीका अनुसार अछामबाट माल्कोट माइती आएकी ३३ वर्षीया देवा बोहोरा, उनकी १४ वर्षीया छोरी बिपना बोहोरा, ७ वर्षीय छोरा हेमन्त बोहोरा र १ वर्षीय छोरी आकृति बोहोराको दुदुली खोलाले बगाउँदा मृत्यु भएको हो । प्रहरी इन्स्पेक्टर जोसीका अनुसार माल्कोटको उच्छवबाट दिदीलाई भेट्न जान लागेका उनीहरुलाई दुदुली खोलाले बगाएको थियो।उनीहरु सबैको शव फेला परिसकेको छ । भारी वर्षासँगै खोलामा पानीको बहाव बढेकाले जगार तर्दा उनीहरु बगेका हुन् ।"
बेपत्ता पौडेलको खोजीको माग गर्दै प्रहरी कार्यालय घेराउ,"स्याङजा : एक सातादेखि हराइरहेका वालिङ्का १८ वर्षीय राजन पौडेलको यथाशिघ्र खोजी गर्न दवाव दिंदै प्रहरी कार्यालयमा धर्ना दिएका छन्। वालिङ १० पाइनियाजरोड बस्ने पौडेल २६ गतेदेखि बेखबर छन्। बेखबर भनिएका पौडेलको आइतबार साँझसम्म पनि प्रहरीले कुनै जानकारी नगराएको भन्दै वडा प्रहरी कार्यालय वालिङ घेराउ गरी दवाव दिएका हुन्। बेखबर रहेका पौडेलको खोजी गरिदिन उनकी आमा कमला पौडेलले प्रहरीमा निवेदन दिएकी थिइन्। 'कि सास देउ कि लास देऊ, पीडितलाई न्याय देऊ' भन्दै पौडेलका आफन्तले प्रहरी कार्यालयबाहिर आइतबार दिनभरजसो नाराबाजी गरेका छन्। साउन २६ गते भीरकोट नगरपालिका ४ आँधीखोलास्थित ओडारे रहमा पौडी खेल्ने क्रममा बेपत्ता भएको हुनसक्ने प्रहरीको प्रारम्भिक अनुसन्धानमा खुलेको बताइएको छ। पोखराबाट शसस्त्र प्रहरीसहित गोताखोर ल्याएर आइतबार दिनभर खोजीकार्य गरेको प्रहरी नायव उपरीक्षक राजेन्द्र अधिकारीले जानकारी दिए। गोताखोरले खोजी गरे पनि रहमा डुबेको भनी आशंका गरिएका पौडेल फेला नपरेको प्रहरीको भनाइ छ। पौडेलसँगै पौडी खेल्न गएका साथीहरुले ३ दिनपछि (२९) गते मात्रै पौडी खेल्न जाँदा आँधीखोलाले बगाएको बयान दिएपछि उनीहरुलाई नियन्त्रणमा लिएर अनुसन्धान भइरहेको प्रहरीले जनाएको छ। पौडेलका साथीहरुले समयमा खबर नगरेको आरोप लगाउँदै उनीहरुलाई कारवाहिको माग गर्दै स्थानीयले घट्नाको सत्यतथ्य छिटो जानकारी गराउन माग गरेका छन्। सयौं स्यानीय नागरिकले वडा प्रहरी कार्यालय घेराउसहित नाराबाजी गरेका हुन्।"
सुनसरीमा भदौ ७ गतेसम्म निषेधाज्ञा,"धरान : सुनसरीमा कोरोना संक्रमितको संख्या दिनप्रतिदिन वृद्धि हुँदै गएपछि भिदौ ७ गतेसम्म जिल्ला भर निषेधाज्ञा घोषणा गरिएको छ। आइतबार जिल्ला प्रशासन कार्यालय सुनसरीमा बसेको जिल्ला कोभिड १९ क्राइसिस म्यानेजमेन सेन्टरको बैठकले भदौ ७ गतेसम्म सुनसरीका १२ वटै स्थानीय निकायलाई निषेधित क्षेत्र घोषणा गरिएको सुनसरीका प्रमुख जिल्ला अधिकारी फडिन्द्रमणि पोखरेलले जानकारी दिए। सुनसरीका धरान, इटहरी, दुहबी, इनरुवा लगायतका स्थानमा कोरोना संक्रमितको संख्या वृद्धि भएको भन्दै भदौ ७ गतेसम्म अत्यावश्यकबाहेक सर्वसाधारणलाई हिंडडुल गर्न, यातायातका साधन संचालन गर्न, हाटबजार तथा पसल खोल्न प्रतिबन्ध गरिएको छ। त्यस्तै बैंक तथा वित्तीय संस्था र सरकारी कार्यालयले विद्युतीय सेवा मात्र संचालन गर्ने र अन्य सेवा दिनु परेका खण्डमा कार्यालय प्रमुखले कम कर्मचारी खटाएर सेवा प्रवाह गर्ने निर्णय गरिएको प्रमुख जिल्ला अधिकरी पोखरेलले बताए। डिस्ट्रिक कोभिड १९ क्रााइसिस म्यानेजमेन्ट सेन्टरले तोकेको सर्त उल्घंन गरिए संक्रमण ऐन २०२० अनुसार कडा कारवाही गर्ने पनि प्रमुख जिल्ला अधिकारी पोखरेलले चेतावनी दिएका छन्। सुनसरीमा आइतबारसम्म संक्रमितको संख्या ३ सय पुगेको छ। जसमध्ये एकसय ४० जना निको भएर घर फर्किसकेका छन्।"
सहकारीको ५० प्रतिशत पुँजी उत्पादनमा लगाउन मन्त्री अर्यालको निर्देशन,"काठमाडौं : भूमि व्यवस्था, सहकारी तथा गरिबी निवारण मन्त्री पद्माकुमारी अर्यालले सहकारीले ५० प्रतिशतभन्दा बढी उत्पादनशील क्षेत्रमा लगानी गर्नुपर्ने बताएकी छन्। नेपाल बचत तथा ऋण केन्द्रीय सहकारी संघ (नेफ्सकून)को ३३ औं स्थापना दिवसको अवसरमा आइतबार काठमाडौंमा आयोजित कार्यक्रममा बोल्दै मन्त्री अर्यालले सहकारीले ५० प्रतिशतभन्दा बढी उत्पादनशील क्षेत्रमा लगानी गर्न सहकारीलाई निर्देशन दिएकी हुन्। सहकारी ब्यवसायिकतामा जान र रोजगार सिर्जना गर्न नसकिरहेको अवस्थामा मन्त्री अर्यालले उत्पादनमा लगानी गर्न बाध्यकारी व्यवस्था गरिने बताइन्। संस्थागत सवलीकरणमा विशेष जोड दिँदै उनले सहकारीले आफ्ना सदस्यको हित पहिलो शर्त बनाउनुपर्ने बताइन्। विपन्न वर्गलाई सहकारीमा आवद्ध गराइ स्वरोजगारका अवसर दिनुपर्ने उनको भनाइ छ। सदस्यको जिविकोपार्जनका आधार तयार गर्नुपर्ने भन्दै उनले सहकारितामा व्यवसायिकता अपनाउनका निम्ति अनिवार्य व्यवस्था गर्न लागिएको बताइन्। सहकारीमा सबैभन्दा कम ब्याज हुनुपर्ने भए पनि सबैभन्दा बढी भएको गुनासो आएको भन्दै छिट्टै सम्बोधन हुने बताइन्। उनले भनिन्,सहकारीमा सबैभन्दा कम ब्याज हुनुपर्ने हो। तर सबैभन्दा बढी ब्याज छ। जसले गर्दा गरिब र सीमान्तकृत, आधारभूत समुदायले कर्जा लिएर आफ्नो जीवनस्तर उकास्न सहज देखिंदैन। सहकारी प्रविधिको प्रयोग र दक्ष जनशक्तिको आकर्षण सोचेअनुरुप पर्याप्त हुन नसकेको भन्दै मन्त्री अर्यालले सहकारी झोलामा हिंड्न, बाकसमा राखेर चल्न रुचाउने प्रवृत्तिलाई निरुत्साहित गरिने बताइन्। अबको सहकारी क्षेत्र अनुदान वितरणबाट नभएर उत्पादन र रोजगारीमार्फत स्थापित हुने दिशातर्फ लाग्नुपर्ने उनको भनाइ थियो। सहकारीको मूल उद्देश्य भनेको नाफा कमाउनु नभएर सदस्यको आर्थिक तथा सामाजिक स्तर उकास्नु रहेको भन्दै मन्त्री अर्यालले मुलुकको अर्थतन्त्र निर्माणमा सहकारीको योगदान बढाउन सहकारी अभियान थप क्रियाशील हुनुपर्ने बताइन्। अबको सहकारी प्रविधि, प्रणाली र पद्धतिमा आधारित हुने बताइन्।"
आन्तरिक राजश्व कार्यालय सिल,"बागलुङ : कोरोना संक्रमणको जोखिम तीव्र भएपछि साविक धौलागिरी अञ्चलका चार जिल्ला हेर्ने गरी बागलुङमा स्थापित आन्तरिक राजश्व कार्यालय सिल गरिएको छ। राजश्व कार्यालयमा कार्यरत कर्मचारी संक्रमण भएकी महिलाको सम्पर्कमा आएको खुलेपछि कार्यालय नै सिल गरिएको हो। शनिबार मात्र धौलागिरी अस्पताल अगाडि होटल व्यवसाय गर्दै आएका एक ३६ वर्षीया महिलामा कोरोना संक्रमण पुष्टि भएको थियो। राजश्व कार्यालयमा कार्यरत ६ जना कर्मचारीले सोही होटलमा दैनिक खाना खाने गरेका थिए। खाना खुवाउने महिलालाई नै कोरोना संक्रमण देखिएपछि अनलाइन बाहेकका सबै सेवा बन्द गरिएको आन्तरिक राजश्व कार्यालय बागलुङका प्रमुख हेमराज सुवेदीले बताए।कार्यालयकै महत्वपूर्ण शाखामा काम गर्ने सबै साथीहरु संक्रमितको सम्पर्कमा भएकाले एक साताका लागि कार्यालय सिल गरिएको हो, कार्यालय प्रमुख सुवेदीले भने, सबैलाई होम क्वारेन्टाइनमा बस्न भनिएको छ, पाँच दिन पुगेपछि स्वाब लिएर पीसीआर परीक्षण गरिनेछ। कार्यालयका ठुलो संख्याका कर्मचारी संक्रमितको सम्पर्कमा भएको पाइएपछि जिल्ला कमाण्ड पोस्ट र विभागको निर्देशनमा कार्यालय सिल गरिएको उनले बताए। होटलकी महिला पनि धौलागिरी अस्पतालका स्वास्थ्यकर्मीलाई कोरोना संक्रमण पुष्टि भएपछि कन्टयाक्ट ट्रेसिङमा परेकी थिइन्। सम्पर्कमा आएका आधारमा उनीसहित श्रीमान र दुई छोराछोरीको परीक्षण गरिएकोमा अन्यको रिपोर्ट भने नेगेटिभ आएको थियो। शनिबार मात्रै जिल्ला समन्वय समितिका प्रमुख र बडिगाड गाउँपालिका वडा नम्बर ६ का अध्यक्षलाई समेत कोरोना संक्रमण पुष्टि भएको थियो। नेपालकै पाँचौ र छैठौ संक्रमित पुष्टिसँगै कोरोनाको ठुलो सकस बेहोरेको बागलुङमा फेरि संक्रमणको जोखिम बढेको छ। कोरोना संक्रमित संख्या कम हुँदै गएको र निको हुने बढ्दो संख्याले ठुलो राहत महशुस गरेको बागलुङ जिल्लामा पछिल्ला दिनमा स्वास्थ्यकर्मी, जनप्रतिनिधि हुँदै समुदाय स्तरमा समेत कोरोना संक्रमण देखिन थालेको छ। अहिलेसम्म जिल्लामा ४ हजार ९ सय ३८ जनाको पीसीआर परीक्षण गरिएकोमा २ सय ६६ जनामा कोरोना संक्रमण पुष्टि भएको छ। जसमध्ये २ सय ४५ निको भइसकेका छन् । २० जना आइसोलेसनमा छन्। एक युवकको मृत्यु भएको छ। अझै १ सय ४४ जना अझै क्वारेन्टाइनमा छन्।"
"छोरा आइसोलेसनमा, कोरोना संक्रमण नभएकी वृद्धाको शव उठाउन कोही आएनन्","विराटनगर : विराटनगर महानगरपालिका३ मा शनिबार राती ९ बजे मृत्यु भएकी वृद्धाको घरमा छरछिमेकी पस्न नमान्दा शवको दाहसंस्कार हुन सकेको छैन । कोरोना संक्रमण पुष्टि भएपछि ८७ वर्षीया वृद्धाका ५६ वर्षीय छोरा गत मंगलबारबाट आइसोलेसनमा छन् । ५० वर्षीय बुहारी र २८ वर्षीय नातिको रिपोर्ट पनि पोजिटिभ आएको छ । वृद्धाको भने रिपोर्ट नेगेटिभ आएको छ । कोरोना भएर छोरा आइसोलेसन र घरमा भएका बुहारी तथा नाति पनि संक्रमित भएसँगै छिमेकी घरमा पस्न नमान्दा वृद्धाको शव उठेको छैन । स्याहारसुसार गर्ने बुहारी र त्यही घरमा बस्ने नातिको रिपोर्ट पोजिटिभ आएको छ। वृद्धाको रिपोर्ट भने नेगेटिभ आएपनि छरछिमेकी घरमा पसेर अन्त्येष्टि गर्न लैजान शव उठाउनलाई डराइरहेको स्थानीय कुमार धमलाले बताए । मृत्यु भएकी वृद्धामा पनि ज्वरो आउनेलगायत कोरोनासँग मिल्दोजुल्दो लक्षण देखिएको थियो । छोरालाई कोरोना देखिएपछि उपचार गर्न आइसोलेसनमा लगेर पारिवारिक नाता सम्बन्धका सदस्यको परीक्षणका लागि बुधबार स्वाब संकलन गरिएको थियो । तर शनिबार राती वृद्धाको मृत्यु हुँदासम्म रिपोर्ट आइसकेको थिएन । प्रदेश १ को प्रदेश जनस्वास्थ्य प्रयोगशालामा गरिएको परीक्षणबाट बुहारी र नातिमा आइतबार बिहान संक्रमण पुष्टि भएको हो । वृद्धाको भने दुई पटकसम्म परीक्षण गराउँदा पनि रिपोर्ट नेगेटिभ आएको महानगरले जनाएको छ । वृद्धाको नियमित स्याहारसुधार गर्नेसँगै मृत्यु भएपछि रातभर रुँघेर बुहारी र नाति बसेका थिए । वृद्धाको रिपोर्ट नेगेटिभ आएपछि विराटनगर महानगरपालिकाले शवको दाहसंस्कार गर्न परिवारलाई अनुमति दिएको छ । कोरोना संक्रमित भएर आइसोलेसनमा लगिएका पुरुष वृद्धाका कान्छा छोरा हुन् । कान्छालाई कोरोना देखिएपछि जेठा छोरा र उनका परिवारका सदस्य पीसीआर परीक्षणका लागि बुधबार विराटनगरमा स्वाब दिएर काठमाडौं गएको खुलेको छ । उनीहरुको रिपोर्टका बारेमा यकिन भएको छैन । तर आमाको मृत्यु भएकाले दाहसंस्कारका लागि आउन छिमेकीले आग्रह गरिरहे पनि जेठा छोरा काठमाडौंबाट आउन नमानिरहेको स्थानीयले बताए । विराटनगरको पुष्पलाल चौक घर भएका जेठा छोराका छोरी, ज्वाईको पनि पीसीआर परीक्षण गरिएको थियो । उनीहरुको रिपोर्टका बारेमा केही खुलाइएको छैन । छोरा, बुहारी र नातिलाई नै संक्रमण देखिएका कारण संक्रमण सर्ने डर तथा त्रासका कारण घरमा छिमेकी र आफन्त प्रवेश नगरेको स्थानीय धमलाको भनाइ छ । उठाएर दाहसंस्कारका लागि लैजाने मान्छे नभएपछि वृद्धाको शव घरभित्रको पलङमै लडिरहेको छ ।' गर्मीका कारण सडेर शव गन्हाउन सक्छ,' धमलाले भने, 'महानगरले शव घाटसम्म लगिदियो भने हामी अन्त्येष्टी गर्छौं भनेर बसिरहेका छौं ।' घरभित्र नपसे पनि केही स्थानीय भने भेलाजम्मा भएर घर बाहिर बसेका छन् । बुहारी र नातिले शव रुँघेर बसेका छन् । वडा अध्यक्ष विनोद बस्नेतले परिवारका अन्य सदस्य संक्रमित भएका कारण छिमेकीहरु घरमा पसेर शव उठाउन डराएको बताए । 'संक्रमण फैलने भन्दै छिमेकीहरु डराइरहेका छन्,' उनले भने, 'के गर्ने भनेर हामी सल्लाह गर्दैछौं ।' कोरोना पोजिटिभ देखिएका मृतकको शव नेपाली सेनाले व्यवस्थापन गर्दै आएको छ । नेगेटिभ देखिए शव आफन्तलाई जिम्मा लगाइँदै आएको छ । तर मृतकका छोरा, बुहारी र नातिको रिपोर्ट पोजेटिभ आएपछि शव व्यवस्थापनमा समस्या भइरहेको बस्नेतको भनाइ छ । वृद्धाका कान्छा छोरा प्रदेश १ को पशुपंक्षी तथा मत्स्य विकास निर्देशनालयका अधिकृत हुन् । ती अधिकृत चालक र कार्यालयका अरु दुई जना अधिकृतसहित गत साउन १८ गते कृषि र भेटेरिनरीको अनुगमन निरीक्षणका लागि पहाडि जिल्ला ओखलढुंगा र सोलुखुम्बु गएका थिए । कार्यालयको काम सकेर साउन २० गते विराटनगर फर्किएका चार जनामध्ये उनीसहित तीन जनालाई पहाडमै हुँदा ज्वरो आएको थियो । त्यसपछि कोरोनाको आशंकामा विराटनगर आएर ज्वरो आउनेहरुले गत सोमबार परीक्षणका लागि स्वाब दिएका थिए । रिपोर्ट भोलिपल्ट मंगलबार पोजिटिभ आएपछि उपचारका लागि ती अधिृकतलाई भने आइसोलेनसमा भर्ना गरियो । उनीसँगै पहाडी जिल्लाको अनुगमनमा गएका चालकमा पनि कोरोना पुष्टि भइसकेको छ । परीक्षण गराएकामध्ये अर्का एक अधिकृतको रिपोर्ट भने नेगेटिभ आएको छ । एकजना अधिकृतले भने आफूलाई लक्षण नदेखिएको भन्दै पीसीआर परीक्षण नै नगराएको कार्यालयले जनाएको छ ।"
सिन्धुपाल्चोक पहिरो : उद्धार र खोजीमा सक्रिय नेपाली सेना,"काठमाडौँ : सिन्धुपाल्चोकको जुगल गाउँपालिका २ मा गएको पहिरोमा परी हराइरहेकाहरुको नेपाली सेनाले खोजी तथा उद्धार गरिरहेको छ । गत साउन ३० गते सिन्धुपाल्चोकको जुगल गाउँपालिकामा पहिरो जाँदा १९ जनाको मृत्यु भएको छ। पहिरोमा परी २० जना हराएका थिए । नेपाली सेनाको श्री गोरखबक्स गणको खोज तथा उद्धार टोलीले सशस्त्र प्रहरी बल नेपाल, नेपाल प्रहरी, स्थानीय वासिन्दालगायत अन्य निकायहरुको सहयोगमा हालसम्म चार महिला, तीन पुरुष, पाँच बालिका र सात बालकको शव फेला पारिसकेको हो । उक्त पहिरोमा नेपाली सेनाको एमआई १७ हेलिकप्टरले खाद्यान्न, लत्ता कपडा, पाल लगायत अत्यावश्यक राहत सामग्री ढुवानी गरी उक्त स्थानमा पुर्याएको छ । स्थानीय प्रशासन, सशस्त्र प्रहरी बल, नेपाल प्रहरी, स्थानीय वासिन्दालगायत अन्य निकायहरुसँग समन्वय र सहकार्य गरी नेपाली सेनाका ४७ जना खोज तथा उद्धार कार्यमा खट्टिइरहेको नेपाली सेनाको मुख्यालयले जनाएको छ ।"
चिकित्सकमा कोरोना संक्रमण देखिएपछि विराटनगरमा स्वाब संकलन रोकियो,"विराटनगर : विराटनगर महानगरपालिकामा कोरोना भइरस शंकास्पदको परीक्षण गराउन स्वाब संकलनमा खटिँदै आएका एक चिकित्सकमा कोराना संक्रमण पुष्टि भएको छ । चिकित्सकमा आइतबार कोरोना पुष्टि भएपछि तीव्र रुपमा संक्रमण फैलिइरहेको महानगरमा स्वाब संकलन कार्य रोकिएको छ । स्वाब संकलनमा खटिने चिकित्सकमा नै कोरोना देखिएपछि तत्कालका लागि स्वाब संकलन कार्य अघि बढ्न नसकेको महानगरका जनस्वास्थ्य महाशाखा प्रमुख रमेश कार्कीले बताए । उनकाअनुसार संक्रमित चिकित्सकमा ज्वरो आउने लगायत कोरोनासँग मिल्दोजुल्दो लक्षण देखिएपछि स्वाब संकलन गरेर परीक्षण गराइएको थियो । चिकित्सकमा कोरोना पोजिटिभ देखिएपछि महाशाखाका कर्मचारी क्वारेन्टाइनमा बसेका छन् । अन्य स्वास्थ्यकर्मीको कोरोना परीक्षण गराएर रिपोर्ट आएपछि स्वाब संकलनको काम पुनः सुरु गरिने कार्कीले बताए । 'काममा सँगै खटिएका चिकित्सकमा कोरोना पुष्टि भएपछि हामी पनि जोखिममा रहेछौं भन्ने पुष्टि भयो,' उनले भने, 'उहाँसँग सम्पर्कमा रहेका सबैको पीसीआर परीक्षण गराएर मात्रै स्वाब संकलन थाल्ने तयारी छ ।' कार्कीले महानगरका सबै स्वास्थ्यकर्मीको स्वाब संकलन गर्ने तयारी भइरहेको बताए । हालसम्म विराटनगर महानगरपालिकामा पाँच सय २३ जनामा कोरोना संक्रमण पुष्टि भइसकेको छ । आइतबार विराटनगर२ तीनपैनीकी महिलाको उपचारका क्रममा बीपी कोइराला स्वास्थ्य विज्ञान प्रतिष्ठान धरानमा मृत्यु भएसँगै कोरोनाका कारण मृत्यु हुनेको संख्या विराटनरमा सात पुगेको छ ।"
परासी कोरोना संक्रमणको उच्च जोखिममा,"परासी : पश्चिम नवलपरासीको सदरमुकाम परासी बजार कोरोना संक्रमणको उच्च जोखिममा रहेको छ । समुदायस्तरमा गरिएको पीसीआर परीक्षणमा संक्रमितको संख्या बढ्दै गएपछि रामग्राम नगरपालिका क्षेत्रको सदरमुकाम परासी बजार उच्च जोखिममा रहेको हो । संक्रमितमध्ये नगर क्षेत्रका ५ जनामध्ये ३ जनामा लक्षणसहितको कोरोना संक्रमण देखिएको छ । लक्षण देखिएका तीनै जना राजनीतिक दलका नेताहरु हुन् । लक्षणदेखिएकामा पूर्वमन्त्री समेत छन् । उनीहरुमध्ये एकजनाको बुटवल र दुईजनाको काठमाडौं र ललितपुरका अस्पतालमा उपचार भइरहेको छ । राजनीतिक दलका नेताहरुमा लक्षणसहितको कोरोना पुष्टि भएपछि धेरैजना उनीहरुको सम्पर्कमा आएका कारण पनि परासी बजार क्षेत्र उच्च जोखिममा रहेको हो । नेताहरुको सम्पर्कमा आएकामध्ये केही होम क्वारेन्टाइनमै छन् । तर अधिकांश भने निर्वाध रुपमा हिँडडुल गर्ने गरेको पाइएको छ । जिल्लामा हालसम्म १ सय ३९ जना मा पोजिटिभि देखिएको छ । जसमा समुदायस्तरको परीक्षणमा १४ जनामा कोरोना पोजिटिभ देखिएको स्वास्थ्य कार्यालयका प्रमुख गौरव ढकालले जानकारी दिए । समुदायस्तरमा कोरोना संक्रमण फैलिएपछि परीक्षण कार्यलाई बढाइएको ढकालले बताए । समुदायस्तरको परीक्षणका क्रममा रामग्राम नगरपालिकाका दुई कर्मचारी, एक जनप्रतिनिधि र सर्वसाधारणमा कोरोना पोजिटिभ देखिएको छ । त्यसैगरी सुस्ता गाउँपालिकाको नर्सही स्वास्थ्य चौकीमा कार्यरत एक अनमिमा समेत कोरोना पोजिटिभ देखिएको छ । कर्मचारीमा कोरोना संक्रमण देखिएपछि नगरपालिका र स्वास्थ्य चौकी शिल गरिएको छ । त्यसैगरी समुदायस्तरमा कोरोना संक्रमण बढेपछि जिल्ला प्रशासन कार्यालयले आज (साउन ३२ ) देखि बिहानदेखि भदौ ६ गतेसम्म जिल्लाभर निषेधाज्ञा जारी गरेको छ । निषेधाज्ञामा सरकारी कार्यालय, बैंक तथा वित्तिय संस्थाका सेवा बन्द गरिएको छ । सबै पालिकाहरुले पनि सूचना निकालेर भदौ ६ गतेसम्मका लागि पसल, व्यवसाय र अत्यावश्यक सवारी साधन र सर्वसाधारणको आवतजावतमा रोक लगाएका छन् । जिल्ला प्रशासन र पालिकाहरुको सूचनाका कारण सर्वसाधारणको आवतजावतदेखि सबै क्षेत्र बन्द छन् ।"
नेकपा सचिवालय बैठक सोमबार बिहान,"काठमाडौं : सत्तारूढ नेपाल कम्युनिस्ट पार्टी (नेकपा) सचिवालय बैठक सोमबार बिहानका लागि बोलाइएको छ। खुमलटार पुगेर नेकपा अध्यक्ष पुष्पकमल दाहाल प्रचण्डलाई भेटेर शीर्ष तीन नेताले सचिवालय बैठक बोलाउन माग गरेका थिए। शनिबार बिहान प्रचण्ड निवास पुगेर वरिष्ठ नेताद्वय झलनाथ खनाल र माधव नेपालसँगै प्रवक्ता नारायणकाजी श्रेष्ठले सचिवालय बैठकको माग गरेका थिए। शुक्रबार महासचिव विष्णु पौडेलको संयोजकत्वमा ६ सदस्यीय कार्यदल गठन भएको हो। बालुवाटारमा प्रधानमन्त्री तथा पार्टी अध्यक्ष केपी शर्मा ओली र अर्का अध्यक्ष प्रचण्डबीच भएको छलफलपश्चात कार्यदल गठन भएको थियो। कार्यदलका सदस्यमा भीमबहादुर रावल, शङ्कर पोखरेल, जनार्दन शर्मा, पम्फा भुसाल र सुरेन्द्रप्रसाद पाण्डे छन्। अध्यक्ष ओली र प्रचण्डले पार्टी कमिटीको बैठक नराखी कार्यदल बनाएको भन्दै विरोध भएपछि यसलाई औपचारिकता दिन नेकपाले सचिवालय बैठक बोलाएको हो। प्रवक्ता श्रेष्ठका अनुसार सोमबार बिहान साढे ९ बजेका लागि सचिवालय बैठक बस्नेछ। प्रधानमन्त्रीले ओलीले एपीवान एचडी टेलिभिजनमा बुधबार प्रशारित द बाभ्रो डेल्टा सो कार्यक्रममा अबको ५ दिनभित्रै नेकपाको संकट समाधान हुने बताएका थिए। ओलीले अबको ५ दिनभित्रै पार्टीभित्र नयाँ सिनारियो देखिने उल्लेख गरेको भोलीपल्टबाट छलफल अगाडि बढेको थियो। उनले सार्वजनिक गरेको त्यही प्रतिज्ञाअनुसार संकट समाधानका लागि निर्णायक पहल सुरु भएको हो। ओलीले पार्टीभित्रको विवाद ठूलो समस्या नभएको र आफूले एकता बचाउन चुप बसेर कोसिस गरिरहेको स्पष्ट पारेका थिए।"
कोरोना अस्पतालमा एम्बुलेन्स चालकबाट स्वाब संकलन,"दैलेख : प्रयोगशालामा गरिने कोरोना भाइरस (कोभिड१९) पीसीआर परीक्षणका लागि दैलेखमा एम्बुलेन्स चालकले नै स्वाब संकलन गरेका छन्। स्वास्थ्य सेवा कार्यालय दैलेखको प्रत्यक्ष निगरानीमा सञ्चालन हुने गरी दैलेख सदरमुकामस्थित झुप्रेसाल नजिकै भगवती मन्दिरको डाँडामा निर्माण गरिएको कोरोना अस्पतालमा रहेका संक्रमितको एम्बुलेन्स चालकले स्वाब संकलन गरेका हुन्। आइतबार बिहान आइसोलेसनमा उपचाररत तथा कोरोना संक्रमण भइ होम आइसोलेसनमा बसेका ४ जना संक्रमितको स्वाब एम्बुलेन्स चालकले संकलन गरेका हुन्। कोरोना संक्रमितको दोस्रो पटकको पीसीआर परीक्षण गर्न स्वाब संकलन गरिएको थियो। स्वास्थ्य सेवा कार्यालय दैलेखद्वारा सञ्चालित एम्बुलेन्स चालक अर्जुन शाहीले कोरोना संक्रमितको स्वाब संकलन गरेका त्यहाँ उपचाररत एक संक्रमितले बताए। तालिम प्राप्त स्वास्थ्यकर्मीबाट स्वाब संकलन गरिनुपर्ने हो, आइसोलेसनमा रहेका एक संक्रमितले भने, एम्बुलेन्स चालकबाट स्वाब संकलन गरेर चरम लापरवाही भयो। स्वास्थ्य सेवा कार्यालय दैलेखका कोभिड१९ फोकल पर्सन थीरप्रसाद रेग्मीले एम्बुलेन्स चालकले आफूहरुलाई जानकारी नै नदिएर स्वाब संकलन गरेको बताए। त्यहाँ रहनुभएका स्वास्थ्यकर्मीले स्वाब संकलन गर्नुपर्ने हो, त्यो सम्भव नभए हामी स्वास्थ्य कार्यालयबाट स्वास्थ्यकर्मी पठाउँथ्यौ, रेग्मीले भने, आगामी दिनमा यस्तो लापरवाही हुँदैन। उक्त आइसोलेसनमा अहिले डा प्रसन्न नेपालको नेतृत्वमा २ जना नर्स, एक जना कार्यालय सहयोगी खटाइएको रेग्मीले बताए।"
"डोटीमा कोरोना संक्रमितको संख्या ७४४ पुग्यो, आइसोलेसनमा १३ मात्रै","डोटी : जिल्लामा कोरोना भाइरस (कोभिड१९) संक्रमितको संख्या सात सय ४४ पुगेको छ। सुदूरपश्चिम प्रदेशको कैलालीपछि सबैभन्दा बढी संक्रमित भएको जिल्ला डोटी नै हो । सात सय ४४ जनामध्ये १३ जना मात्रै पालिकाले बनाएका आइसोलेसनमा बसेका छन् भने बाँकी सबै डिस्चार्ज भएर आआफ्नो घरमा छन् । संक्रमित सबै भारतबाट आएका भएपनि तीनजना भने भारतबाट आएका पुरुषका श्रीमति रहेको जिल्ला स्वास्थ्य कार्यालयका प्रमुख रमेश मलासीले बताए । संक्रमितको संख्या बढी देखिए पनि डोटीमा समुदायस्तरमा भने अझै कोरोना फैलिएको छैन । स्वास्थ्य मन्त्रालयको मापदण्डअनुसार नै कोरोना पोजिटिभ देखिएका व्यक्तिहरुलाई स्वाब लिइएको दिनदेखि १४ दिनसम्म क्वारेन्टाइनमा राखेर घर पठाइएको मलासीले बताए । भारतबाट आएकाबाहेक समुदायका अन्य आठ सय जनाको परीक्षण गरिएको र त्यसमध्ये पाँच सय ७० जनाको रिपोर्ट नेगेटिभ आएको स्वास्थ्य कार्यालयले जनाएको छ । आइसोलेसनमा रहेका १३ जनामा समेत कुनै किसिमको लक्षण नदेखिएको बताइएको छ । डोटीमा सयौंको संख्यामा कोरोना पोजिटिभ देखिएको भएपनि लक्षण भने कुनैमा पनि नदेखिएको स्वास्थ्य कार्यालयका कोरोना फोकल पर्सन दिपेन्द्र मिश्रले बताए । भारतबाट ठूलो संख्यामा घर फर्केका कारण ठूलै संख्यामा कोरोना संक्रमण देखिएको स्वास्थ्य प्रमुख मलासीले बताए । लकडाउनपछि डोटीमा हालसम्म १७ हजार ४ सय ७९ जना भारतबाट भित्रिएका छन् । ती मध्ये ७ सय २२ जना अझै क्वारेन्टाइनमा रहेका छन् । भित्रिने क्रम अझै पनि रोकिएको छैन । अहिलेसम्म डोटीमा सामान्य अवस्था देखिएको भएपनि समुदायस्तरमा भने त्रास फैलिएको छ। दुर्गा नेपाली शिखर नगरपालिका ५ मा रहेको राधाकृष्ण माविको क्वारेन्टाइनमा बसेकी थिइन् । उनको स्वाब संकलन गरेको केही दिनमा रिपोर्ट आयो र रिपोर्ट आएको भोलिपल्टै उनको सुत्केरी हुने मिति थियो । उनलाई सोही दिन जिल्ला अस्पताल लगेको थियो । अस्पतालमा राखेको केही दिनपछि उनले छोरालाई जन्म दिइन् । सुत्केरी भएको पाचौं दिनमा उनको र बच्चाको फेरी स्वाब लिइयो र दोस्रो पटक पनि उनमा कोरोना पोजिटिभ देखिए पनि बच्चामा भने नेगेटिभ देखियो । तर फेरी पनि पोजिटिभ देखिए पनि उनलाई तेस्रो दिनमै घर पठाइयो । अहिले उनी घरमै छन् ।पोजिटिभ भएर घरमा बस्दा घरपरिवार तथा समाजका व्यक्तिले हेर्ने दृष्टिकोण नै फरक रहेको र सोहीअनुसार व्यवहार खेप्नुपर्ने दुर्गाले बताइन्। केश साउद पनि संक्रमित मध्यकै व्यक्ति भएपनि अहिले उनी गाउँका अन्यसँगै काममा जाने गर्छिन् । 'अहिले पूर्वतिर समुदायमा फैलिरहेको भन्ने खबर सुनिरहेको छ,' स्थानीय जितेन्द्र सिंहले भने, 'संक्रमित सबै गाउँगाउँमा रहेका छन्, सँगै काम गर्नुपर्ने बाध्यता छ, त्यसैले अन्यमा पनि फैलिन्छ कि भन्ने त्रास छ ।' प्रदेश सरकारको लापरवाहीका कारण अझ गाउँगाउँमा भाइरस फैलिने डर रहेको स्थानीय हेमराज रोस्याराले बताए । सिमानाकामा चेकजाँच नगरिकनै पठाउँदा र जिल्लामा आइसके पनि स्थानीय तहको लापरवाहीका कारण भयावह अवस्था आउन सक्ने रोस्याराले बताए । उनले भने, 'लक्षण नदेखिएको र १४ दिन पुगेको भन्दैमा संक्रमितलाई घर पठाइरहेका छन्, यसले मौसम परिवर्तनसँगै समस्या निम्त्याउन सक्छ ।' डोटीमा सबैभन्दा बढी शिखर नगरपालिकामा एक सय ९३ संक्रमित रहेका छन् भने सबैभन्दा कम केआईसिंह गाउँपालिका र बडीकेदार गाउँपालिकामा समान १३ संक्रमित रहेका छन् । अझै पीसीआर मेसिन जडान भएन जिल्लामा भित्रिएको १९ दिन बितिसक्दा समेत अझै पीसीआर मेसिन जडान हुन सकेको छैन । प्रदेश सरकारमार्फत आएको पीसीआर मेसिन जिल्ला अस्पतालमा राखिएको छ । मेसिन साउन १३ गते ल्याइएको थियो ।अबको केही दिनमै पीसीआर मेसिन जडान गरिने जिल्ला अस्पताल संचालन समितिका अध्यक्ष यज्ञराज जोशीले बताए । 'मेसिन जडान गर्ने प्राविधिक नआएका कारण ढिलो हुन गएको हो, 'अध्यक्ष जोशीले भने, '२३ दिनमा प्राविधिक पुग्छन् अनि काम सुरु हुन्छ।"
"कालिकोटमा ठाउँठाँउमा पहिरो, कर्णाली राजमार्ग र करिडोर अवरुद्ध","कालिकोट : कालिकोटमा साउनको पहिलो सातादेखिको नियमित वर्षासँगै ठाउँठाउँमा पहिरो खस्दा कर्णाली राजमार्ग र कर्णाली करिडोर अवरुद्ध भएका छन् । साउन महिनाको सुरुवातदेखि नै निरन्तर वर्षासँगै शुभकालिका गाउँपालिकाको १ स्थित गगने खोला, काले खोला, जिते, शेरिघाट, मान्म, गल्ली, सिम्लेगाडलगायतका दर्जनौ ठाउँमा पहिरो खस्दा कर्णाली राजमार्ग तीन दिनदेखि ठप्प छ । जिल्ला प्रहरी कार्यालय कालिकोटका प्रमुख डिएसपी श्यामबाबु ओलीयाले पहिरोका कारण तीन दिनदेखि कर्णाली राजमार्ग बन्द रहेको जानकारी दिए । उनले कालिकोट र दैलेखको सिमाना दहीखोलादेखि नाग्मसम्म दर्जनौं ठाउँमा पहिरो खसेका कारण राजमार्ग अवरुद्ध हुँदा यातायात सेवा ठप्प भएको बताए । उनका अनुसार कर्णाली राजमार्गको दैहिखोला र एसमोडको बीचमा पर्ने गगने खोलामा ठूलो पहिरो खसेको छ । अन्य विभिन्न ठाउँमा ससाना पहिरो खसेका छन् । डिभिजन सडक कार्यालय जुम्लाको डोजर माथिबाट पहिरो पन्छाउँदै जिल्ला सदरमुकाम मान्मदेखि दैलेखतिरको सडकमा पहिरो पन्छाउँदै गएको छ । एक दुई दिनमा थप पहिरो नखसे राजमार्ग खुल्छ । उनले भने, 'गगने खोलामा निकै ठूलो चट्टानबाट पहिरो खसिरहेको छ । छिनमा रोकिन्छ पहिरो सडक विभागको डोजरले पंछाएर सडक खुल्छ, छिनमै वर्षा हुँदा पुन पहिरो खस्द सडक अवरुद्ध हुन्छ ।' उनले दैनिक रुपमा गगने खोलामा पहिरो खस्दा यातायात सेवा अवरुद्ध हुने गरेको बताए । गगने खोलाको पहिरोका कारण कर्णाली राजमार्गमा संचालन हुने यात्रुबाहक तथा मालबाहक सवारी साधन र यात्रुहरुले निकै सास्ती खेप्नु परेको छ । २१ दिनदेखि कर्णाली करिडोर पनि अवरुद्ध यस्तै जिल्ला प्रहरी कार्यालयका अनुसार कालिकोटको खुलालुदेखि हिल्सा जोड्न कर्णाली करिडोर सडक पनि २१ दिनदेखि अवरुद्ध छ । यही साउन १२ गते आएको पहिरोका कारण ठाउँठाउँमा सडक बगाएको र फुगाडमा नेपाली सेनाले बनाएको बेलीबृज समेत बगाएकाले करिडोर पूर्णरुपमा ठप्प छ । करिडोरमा संचालित जीप जहाँको तही थन्किएका छन् । सडकमा यात्रुहरुलाई पदैल यात्रा गर्नुपर्ने बाध्यता छ । ठाउँ ठाउँमा पहिरोले मानिस हिँड्ने बाटो समेत नभएकाले ज्यानै जोखिममा राखेर आवतजावत गर्ने परेको सान्नीत्रिवेणी गाउँपालिकाका स्थानीय बसन्त बुढाले बताए । उनका अनुसार निरन्तर वर्षाका कारण कतै पहिरो खसेको त कतै हिलाम्मे सडक भएका कारण कर्णाली करिडोर पनि अवरुद्ध छ । करिडोर अवरुद्ध भएपछि स्थानीय रारा मानसरोबर यातायात प्रालीद्वारा संचालित जीप ठाउँ ठाउँमा रोकिएका छन् । नेपाली सेनाको कर्णाली करिडोर निर्माण कार्यदलका अनुसार करिडोरको रेगिल, कोट, आम्तडा, सान्नीघाट र फुगाडमा ठूलो पहिरो खसेको छ । फुगाडमा बनाइएका बेलिबृज पनि बगेको छ । कतिपय ठाउँमा ठूला ठूला चट्टानहरु फुटेर पहिरो खसेकाले विष्फोट गरेर पुन सडक निर्माण गर्नुपर्ने अवस्था छ ।"
यात्रा गर्दै हुनुहुन्छ ? यस्तो छ तीन दिनको मौसम,"काठमाडौं : मनसुनी न्युन चापीय रेखा हाल दक्षिणतर्फ अवस्थित छ। बंगालको खाडीमा बनेको न्युन चापीय क्षेत्रको प्रभावका कारण जलवाष्पयुक्त हावा देशभर भित्रिएको जल तथा मौसम विज्ञान विभागले जनाएको छ। आइतबार दिउँसो देशभर केहि स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। राति देशभर सामान्यतया बदली रही केहि स्थानहरुमा मेघगर्जनचट्याङ्ग सहित हल्का देखि मध्यम वर्षाको सम्भावना रहेको मौसम पूर्वानुमान बुलेटिनमा उल्लेख छ। मौसम पूर्वानुमान महाशाखाका अनुसार आज काठमाडौँ उपत्यकाको न्यूनतम तापक्रम २० दशमलव पाँच र अधिकतम तापक्रम २९ दशमलव पाँच डिग्री सेल्सियस रहेको छ। त्यस्तै आज सबैभन्दा कम जुम्लाको न्यूनतम तापक्रम १६ दशमलव सात डिग्री र सबैभन्दा धेरै नेपालगञ्जको अधिकतम तापक्रम ३५ दशमलव तीन डिग्री सेल्सियस रहेको छ। सोमबार दिउँसो देशभर सामान्यतया बदली रही केही स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। राती धेरै स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश ३ ,गण्डकी प्रदेश, सुदूरपश्चिम प्रदेश, प्रदेश नं ५ र कर्णाली प्रदेशका थोरै स्थानहरुमा भारी वर्षाको समेत सम्भावना रहेको महाशाखाले जनाएको छ। मंगलबार दिउँसो देशभर सामान्यतया बदली रही केही स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। राती देशभर सामान्यतया बदली रही धेरै स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। गण्डकी प्रदेश, सुदूरपश्चिम प्रदेश, प्रदेश नं ५ र कर्णाली प्रदेशका १ २ स्थानहरुमा भारी वर्षाको समेत सम्भावना रहेको छ।"
अमेरिकी उपराष्ट्रपति उम्मेदवारको 'इन्डिया कनेक्सन',"वासिङटन : डेमोक्रेटिकको तर्फबाट उपराष्ट्रपति पदको उम्मेदवार कमला ह्यारिसले भारतीय विरासतप्रति गर्व महसुश गर्ने प्रतिक्रिया दिएकी छन् । भारतीयअमेरिकीहरुको समुदायलाई सम्बोधन गर्दै उनले आफ्नी आमाको भारतीय समुदायसँगको सम्झना सम्झिएकी थिइन् । उनले आफ्नी आमाले सधैँ इन्डियन फुड रुचाउने बताएकी थिइन् । ५५ वर्षीया कमला ह्यारिस भारतीय मूलकी श्यामलाकी छोरी हुन् । ब्रेस्ट क्यान्सर विशेषज्ञ श्यामला अमेरिकी नागरिक बनेपछि नै ह्यारिसलाई जन्म दिएकी थिइन् । तामिलनाडुकी श्यामला गोपालनले छोरीको नाम कमला देवी ह्यारिस राखेकी थिइन् । उनै कमला अमेरिकामा आगामी नोभेम्बरमा हुन लागेको चुनावमा डेमोक्रेटिकको तर्फबाट उपराष्ट्रपति पदमा उम्मेदवार बनेकी छन् । उनी पहिलो भारतीय मूलकी र दोस्रो अफ्रिकनअमेरिकन उपराष्ट्रपति उम्मेदवार हुन् । उनका बावु भने जमैकन नागरिक थिएन । ७७ वर्षीय जोए बाइडेनसँगै कमलाको उपराष्ट्रपति पदको उम्मेदवारीलाई अमेरिका र बाहिर पनि निकै महत्वका साथ हेरिएको छ । आप्रवासी, अस्वेत र महिलाप्रति असहिष्णु राष्ट्रपति डोनल्ड ट्रम्पविरुद्ध यी तीनै पहिचान बोकेकी कमला पछिल्लो समय खरो रुपमा उत्रिँदैआएकी छन् । नागरिक अधिकार स्थापनाका लागि उनको अभियान अमेरिकामा ऐतिहासिक मानिन्छ ।"
"पहिरोको जोखिममा रुञ्चेत गाउँ, ४० घर विस्थापित","गोरखा : शनिबारको पहिरोले गोरखाको धार्चे गाउँपालिका २ रुञ्चेत गाउँ जोखिममा परेको छ। गाउँमाथिबाट झरेको पहिरोले ४० घरधुरीका बासिन्दा विस्थापित भएका स्थानीय राम गुरुङले जानकारी दिए। दुईसय ८० घरधुरी रहेको रुञ्चेत गाउँभन्दा माथि ठूलो ढुंगा अड्केर बसेको गुरुङले बताए। हिजो साँझतिर गाउँमाथिबाट झरेको ठूलो पहिरो घरभन्दा २० मिटर नजिक आइसकेको छ। एउटा ठूलो ढुंगा पहिरोमा अड्केर बसेको छ, उनले भने, रातभरि पनि पानी पर्यो। फेरि पहिरो आयो भने पहिरोले पुर्छ भनेर गाउँलेहरु राती तल्लो टोलमा सरेर सुतेका छौं। पहिरो नियन्त्रणका लागि उनले स्थानीय सरकारको ध्यानाकर्षण गराएका छन्। समयमै पहिरो नियन्त्रण गर्न सकिएन भने सिन्धुपाल्चोकमा जस्तो दुर्घटना हुनेछ, उनले भने, त्यसैले स्थानीय सरकारले यसमा ध्यान पुर्याउनु पर्छ। गाउँपालिकाका अध्यक्ष सन्तोष गुरुङका अनुसार शनिबारकै पहिरोले वडा नं ७, भीरकुनाको पाँच घर पनि जोखिममा पारेको छ। वडा नं ४ को नाङपुहाङको दुईवटा जलविद्युत आयोजना पूर्ण क्षति गराएको उनले बताए। २५ किलोवाटका दुईवटा जलद्यिुत आयोजना क्षतिग्रस्त बनाएको छ, उनले भने।"
प्रहरीका दुई उच्च अधिकृतलाई कोरोना संक्रमण,काठमाडौँ : महाराजगञ्जस्थित विरेन्द्र प्रहरी अस्पतालमा कार्रत दुई प्रहरी डिआईजीमा संक्रमण पुष्टि भएको बुझिएको छ । प्रहरी स्रोतका अनुसार प्रहरी अस्पतालमा अहिलेसम्म ३६ जनामा संक्रमण पुष्टि भइसकेको छ । साथै विभिन्न स्थानमा खटिएका नेपाल प्रहरीका जम्मा १ सय ५५ जनामा सक्रिय संक्रमण रहेको बताइएको छ । आइतबार पुष्टि भएका डिआईजीको कोरोना संक्रमणबारे विस्तृतमा सार्वजनिक गरिएको छैन । पछिल्लो समय काठमाडौँमा कोरोना संक्रमण तीव्र रुपमा फैलिन थालेपछि सरकारले सार्वजनिक सवारीमा रोक लगाउनुका साथै बजार बन्द गरेको छ ।
परदेशीको पीडा : ६ महिनादेखि स्वदेश फर्किने प्रयासमा भीमबहादुर,"भीमबहादुर खत्री दुई वर्ष पहिला रोजगारीका लागि कुवेत पुगेका थिए । अल्सरको समस्या बढेका कारण ६ महिनादेखि नेपाल आउने उनको प्रयासमा कोरोना संकटले थप अवरोध गरेको छ । अघिल्लो महिलासम्म आधा तलब पाएका उनले यो महिनादेखि पैसा पाएका छैनन् । उनको भिसाको म्याद मे महिनामा सकिएको छ । पासपोर्ट कम्पनीले फिर्ता दिएको छैन। एयरपोर्टमा कार्गो पोर्टरको रुपमा काम गर्न पुगेका उनले मासिक ९० कुबेती दिनार (करिब ३० हजार नेपाली रुपैयाँ) कमाउथे । ८० हजार रुपैयाँ तिरेर जब्स ग्लोबल नेपाल नामक म्यानपावरले उनलाई त्यहाँ पठाएको हो । हिँडदा खुट्टा काम्छ, शरीरमा तागत छैन। छिटो घर फर्कन चाहेको छु, उनले अनलाइन कुराकानीमा भने, दूतावासले नियमित उडानमा जानलाई समय लाग्ने भएकाले चार्टर फ्लाइटमा आउनलाई पैसा जुटाउनु भनेको छ। दूतावासले घर जाने नाम निस्किएको छ भने पनि पालो कहिल्यै नआएको गुनासो गरे । उनले भने, पासपोर्ट आफूसँग छैन । पासपोर्ट माग्दा कम्पनीले प्रोसेस भइरहेको छ भन्दै टारेको छ, टीकट देखाएपछि मात्र पासपोर्ट दिन्छ। अहिले उनीसँग टिकट लिने पैसा समेत छैन । चार्टरमा आउनलाई दोब्बर महँगो तिर्नुपर्ने हुन्छ । साथीबाट ऋण लिएर पैसाको जोहो गरेको उनले बताए । सामान्य उडानमा कम्तिमा २४ हजार रुपैयाँमा आउन सकिने भए पनि चार्टरमा लगभग (१२६ कुवेती दिनार) ४८ हजार रुपैयाँ लाग्ने बताए । औषधि खाएर सुत्दै विदेशमा बस्नु भन्दा घरै फर्किन चाहन्छु, पैसा पनि यताउता मिलाउथेँ, उनले भने । दूतावासले उनलाई १०१५ दिनपछि चार्टर उडान मिल्न सक्ने जानकारी गराएको सुनाए । घरमा ५ र ९ वर्षका बच्चा छन् । आमा बिरामी हुनुहुन्छ । घरमा नेट नचलेर केही दिनदेखि कुरा भएको छैन । दूतावासले पनि हामी जस्ताको कुरो सुन्दैन, उनले प्रश्न गर्दै भने, कति पटक गुनासो गर्ने ?"
रानीमाई पोखरीमा डुबेर किशोर बेपत्ता,विराटनगर : विराटनगर महानगरपालिका१४ मा रहेको रानीमाई पोखरीमा डुबेर आइतबार बिहान एक किशोर बेपत्ता भएका छन्। पोखरीमा डुबेर विराटनगर१५ रानीका १६ वर्षीय विशाल चौधरी बिहान ९ बजेतिर बेपत्ता भएको इलाका प्रहरी कार्यालय रानीका प्रहरी निरीक्षक दीपक थापाले बताए। उनकाअनुसार विशाल बिहान दुई जना साथीहरुसँग नुहाउन भनेर पोखरीमा गएको खुलेको छ। नुहाउने क्रममा पौडी खेल्न थालेका चौधरी डुबेर बेपत्ता भएको थापाले बताए। प्रहरी र स्थानीय बासिन्दाले खोजी गरिरहे पनि उनलाई फेला पार्न सकेका छैनन्। प्रहरीले पोखरी ठूलो र गहिरो रहेका कारण खोजीमा समस्या भएको जनाएको छ। नुहाउन भनेर सँगै गएका दुवै जना साथीहरुले भने पोखरीको बीचमा पौडी खेल्ने क्रममा डुबेर चौधरी बेपत्ता भएको प्रहरीलाई बताएका छन्।
दुई युवाले लकडाउनमा सुरु गरेको हाँसपालन फस्टाउँदै (तस्बिरसहित),"पोखरा : कोभिड१९ (कोरोना भाइरस)को कारण विश्वमै बेरोजगार हुनेको संख्या दैनिक बढ्दो छ। नेपाल पनि बेरोजगार समस्याबाट अछुतो रहने कुरा रहेन। नेपालमै विभिन्न रोजगारमा व्यस्त युवाहरु बेरोजगार भइरहेका छन्। विदेशमा रोजगारमा व्यस्त नेपाली युवाहरु पनि कोरोना कहरमा रोजगार गुमाएर घर फर्कने क्रम बढेसँगै बेरोजगारी समस्या चुलिदो छ। यस्तो अवस्थामा पोखरेली दुई युवा भने आफैँ व्यवसायी बनेर अरुलाई पनि रोजगार दिएका छन्। पोखरा बेगनास तालका ३८ वर्षिय विष्णुहरि न्यौपाने र पोखरा शिवालय चोकका ३८ वर्षिय गुरुप्रसाद पौडेलले लकडाउनकै समयमा व्यवसायिक हाँस पालन गरेर अरुलाई पनि रोजगारी दिएका हुन्। पोखरा २४ लौरुकस्थित हर्पन खोलाको किनारमा उनीहरुले लकडाउनमै संचालन गरेको बिजी एग्रो एण्ड ब्रिडिङ फार्म प्रालिमा अहिले २५ सय हाँस छन्। फार्ममा ६ जनाले रोजगारी पनि पाएका छन्। लकडाउनको बेलामा फेवा सिरान लौरुकतर्फ साइकलमा घुम्ने क्रममा हर्पन खोला किरनारमा कुखुरा पाल्न छाडेको खोर विष्णुहरिले देखे। खोलाको किनारमा प्रयोगविहीन अवस्थाको कुखुराको खोर देखेपछि उनले त्यही हाँस पाल्न सकिन्छ भन्ने उनलाई लाग्यो। त्यसपछि सुरु भयो जमिनको मालिक खोजी। पहिले जग्गा भाडामा लिएर कुखुरा पालन गरेका व्यवसायीले व्यवसाय छाडेको ठाउँलाई हाँस पाल्ने प्रस्ताव लिएर जग्गा धनीकोमा गएका युवाले २० रोपनी जमिन १२ वर्षका लागि भाडामा पाए। त्यही जग्गामा लकडाउनकै बीच पुरानो खोर मर्मत, नयाँ खोर निर्माण र कम्पाउण्ड गरेर वैशाखदेखि व्यवसायिक रुपमा हाँस पालन सुरु गरेको न्यौपानेले सुनाए। केही वर्ष अघि आफ्नै घरमा एक डेढ सय हाँस पालेको अनुभव भएकोले पनि ठूलो स्केलमा हाँस पाल्न हौशला मिलेको न्यौपानले बताए। अर्का युवा पौडेल पोल्टी व्यवसायी हुन्। दश हजार हाँस पाल्ने लक्ष्यका साथ अहिले दुई युवाहरु हाँस पालन व्यवसायमा होमिएका छन्। मासु र अण्डाका लागि हाँस पालन सुरु गरेका उनीहरुले चल्ला आफै उत्पादन गरेर बिक्री गर्ने योजना अनुसार दुई वटा हैचरी मेसिन पनि अडर गरिसकेका छन्। दाना बनाउने मेसिन ल्याइसकेका छन्। अहिलेसम्म १ करोड ३० लाख रुपौयाँ लगानी भइसकेको न्यौपानेले सुनाए। आधुनिक प्रविधि अनुसार व्यवसायलाई थप विस्तार गर्दै लग्ने योजना भएकोले लगानी बढ्दै जाने उनले बताए। खोलामा छाडेर पालिएको हाँस भएकोले पनि आफ्नो फार्मका हाँस स्वास्थ्यकालागि अझै राम्रो भएको उनी सुनाउँछन्। लकडाउनमा सुरु गरेको हाँस पालन व्यवसायले आम्दानी पनि दिन सुरु गरिसकेको न्यौपानेले बताए। अहिलेसम्म ९ सय हाँस बिक्री भइसकेको उनले सुनाए। हाँस प्रति ग्राहकको आकर्षण बढेकोले फार्ममै पनि हाँस लिन आउने गरेको उनले सुनाए। अर्डर अनुसार बजारमा पनि हाँस पुर्याउँदै आएको न्यौपानेको भनाई छ। पर्यटन उद्योग ठप्प भएको बेलामा पनि पोखरेली ग्राहकको हाँसको मासुप्रतिको आकर्षणले गर्दा बजारको समस्या भने नरहेको उनले सुनाए। हाँस किन्न फार्ममा पुगेका शिशिर मिश्रले खोलामा छाडेर व्यवसायिक हाँस पालेको थाहा पाएर फार्म हेर्न र हाँस पनि लग्ने गरी आएको सुनाए। हाँसको मासु स्वास्थ्यका लागि निकै फाइदा जनक र मुटुको लागि हाँसको मासु धेरै उपयुक्त भएकोले पनि आफू हाँसको मासु खाने गरेको उनले बताए। मस्कोभी, पेकीङ, खागी केमल (लोकल) हाँस गरी तीन प्रजातीका हाँस आफ्नो फार्ममा रहेको न्यौपानेले सुनाए। मस्कोभी जातको हाँसको भाले २५ सय , पोथी १५ सय, पेकीङ जानको भाले २ हजार र लोकल हाँस १२ सय रुपौयाँमा बिक्री गरिँदै आएको उनले बताए।"
होम क्वारेन्टाइनमा कोरोना जोखिम बढयो,"बैतडी : पछिल्लो समय भारत तथा अन्य ठाउँमा जिल्ला भित्रिएकाले होम क्वारेन्टाइनमा बस्ने भन्दै सिधै घर जान थालेपछि समुदायमा कोरोना संक्रमणको जोखिम बढ्दै गएको छ । भारतका विभिन्न ठाउँबाट जिल्ला पुगेकाहरु सिधै घर जान थालेकाले कोरोना जोखिम बढ्दै गएको स्वास्थ्यकर्मीले बताएका छन् । जिल्लाको सुर्नया गाउँपालिका १६ नागरिक गएको हप्ता भारतबाट घर फर्किए । तर उनीहरु होम क्वारेन्टाइनमा बस्ने भन्दै सिधै घर गए । 'अहिले सरकारले होम क्वारेन्टाइनमा बस्न सक्ने भनेपछि भारतबाट फर्केका सिधै घर जान थालेका छन् । यसले कोरोना संक्रमणको जोखिम बढ्दै गएको छ ।'सुर्नया गाउँपालिका स्वास्थ्य शाखा प्रमुख रामसिह महराले भने, 'स्थानीय तहले विद्यालयमा बनाएका क्वारेन्टाइनमा पनि खाली गरिएका छन् । अहिले भारतबाट फर्केकाहरु सिधै घर गइरहेका छन् ।' जिल्लामा अहिलेसम्म भारतबाट फर्केका नागरिकमा मात्रै कोरोना देखिएकाले होम क्वारेन्टाइनका नाममा भारतबाट फर्केकालाई सिधै घर पठाउँमा कोरोनाको जोखिम बढ्दै गएको स्वास्थ्य कार्यालयका कोभीड १९ सम्पर्क व्यक्ति भुवनप्रसाद जोशीले बताए । उनले भने, 'होम क्वारेन्टाइनका नाममा भारतबाट फर्केकालाई सिधै घर जान दिइयो भने यसले कोरोनाको महामारी निम्त्याउन सक्छ ।' सरकारले जारी गरेको होम क्वारेन्टाइनको निर्देशिकामा ट्वाइलेट बाथरुमसहितको कोठा, झ्याल भएको , घर परिवारका अन्य सदस्यहरुसंग घुलमिल हुन नसक्ने र स्वास्थ्यकर्मीको निगरानी समेत उल्लेख गरिएकाले बैतडीको हकमा होम क्वारेन्टाइन प्रभावकारी नहुने उनले बताए । उनले भने, 'निर्देशिकामा भने अनुसारको होम क्वारेन्टाइनको व्यवस्था भएका हाम्रा घरहरु नै छैनन् । त्यसैले भारतबाट आएका नागरिकलाई क्वारेन्टाइनमा नबसाएर घर पठाउनु भनेको कोरोना निम्त्याउनु हो ।' जिल्लामा अहिलेसम्म भारत तथा अन्य मुलुकबाट फर्केकालाई क्वाररेन्टाइनमा बसाएकै कारण समुदायमा कोरोना नफैलिएको जोशीले बताए । पछिल्लो समयमा भारतबाट फर्केकाहरु सिधै घर गईरहेकाले यसले कोरोना महामारी निम्त्याउने तर्फ ध्यान दिनुपर्नेमा उनले जोड दिए । क्वारेन्टाइनको व्यवस्थापन गर्न आग्रह पछिल्लो समयमा भारत तथा अन्य मुलुकबाट जिल्ला भित्रिएका सिधै घर जान थालेपछि जिल्लास्तरीय कोभिड १९ संकट व्यवस्थापन केन्द्रले स्थानीय तहहरुलाई क्वारेन्टाइनको व्यवस्थापन गर्न आग्रह गरेको छ । होम क्वारेन्टाइनको अवधारणा बैतडीको हकमा प्रभावकारी नहुने भएकाले संस्थागत क्वारेन्टाइन निर्माण गरी बाहिरबाट फर्केकालाई क्वारेन्टाइनमा राख्न आग्रह गरिएको प्रमुख जिल्ला अधिकारी मोहनराज जोशीले बताए । उनले भने, 'हामीले केन्द्रको बैठक बसेर स्थानीय तहहरुलाई क्वारेन्टाइन निर्माण गरेर बाहिरबाट जिल्लामा फर्केकालाई अनिवार्य क्वारेन्टाइनमा बस्न आग्रह गरेका छौं ।' जिल्लाका १० वटै स्थानीय तहलाई क्वारेन्टाइन निर्माण गरी बाहिरबाट गाउँ फर्केकालाई अनिवार्य क्वारेन्टाइनमा बसाउन आग्रह गरिएको प्रमुख जिल्ला अधिकारी जोशीले बताए । उनले भने, 'पछिल्लो समयमा संक्रमणको जोखिम बढ्दैछ ।यसको जोखिम न्यूनीकरणका लागि हामीले सबैलाई आग्रह गरेका छौं ।' गौरा मनाउन रोक कोरोना भाईरस संक्रमणको जोखिम बढ्दै गएपछि यो वर्ष सामूहिकरुपमा गौरा नमाउन जिल्ला प्रशासनले आग्रह गरेको छ । नेपाल सरकारले चाडपर्व मनाउँदा सामूहिक रुपमा नमाउन आग्रह गरेकाले सोही बमोजीम जिल्लामा पनि गौराको समयमा भीडभाड नगर्न र सामूहिक रुपमा भेला नहुन आग्रह गरिएको प्रमुख जिल्ला अधिकारी मोहनराज जोशीले बताए । उनले भने, 'गौराको समयमा भेला भएर गौरा मनाउने चलन छ । यो वर्ष कोरोना भाइरसको महामारी भएकाले हामीले पारिवारिक रुपमै परिवारमै चाडपर्व मनाउन भनेका छौं । सामूहिक रुपमा जमघट हुन दिइने छैन् ।' बैतडी सहित सुदूरका पहाडि जिल्लामा गौराको समयमा घर बाहिर रहेका पनि घर फर्केने चलन रहीआएको छ । तर यो वर्ष कोरोनाका कारण गौराका खासै चहलपहल नभएको दशरथचन्द नगरपालिका १ का पुष्कर भट्टले बताए । उनले भने, 'कोरोना भाइरसबाट बच्नका लागि भीडभाड गर्नुहुँदैन भन्नेछ । गौरा भीडभाड हुने चाडपर्व भएकाले यो वर्ष घरमै मनाउने सोचाइ बनाएका छौं ।' गौराको समयमा हुन सक्ने भीडभाडलाई नियन्त्रणका लागि घरपरिवारभित्र मात्रै चाडपर्व मनाउन भनेर सबै स्थानीय तह मार्फत जानकारी दिइसकेको प्रमुख जिल्ला अधिकारी जोशीले बताए । उनले भने, 'हामीले स्वास्थ्य सुरक्षा सतर्कता अपनाउन भनिसकेका छौं । भीडभाड जमघट हुने खालका सबै कार्यक्रम स्थगित गर्न भनिसकेका छौं ।'"
एकै परिवारका ५ जनामा कोरोना संक्रमण,"दमौली : व्यास १ भादगाउँ रतौली टोलमा एकै परिवारका प्रहरी दम्पत्तिसहित ५ जनामा कोरोना पोजिटिभ देखिएको छ । केही दिनअघि वृद्धा आमाको उपचारका क्रममा पोखरामा गरिएको परीक्षणमा कोभिड पोजिटिभ देखिएपछि परिवारका सदस्यको परीक्षणका क्रममा थप पाँचजनामा कोरोना संक्रमण देखिएको हो । संक्रमित पति प्रहरी कार्यालय लमजुङमा कार्यरत रहेको र केही दिनअघि घर आएका थिए । उनकी पत्नी भने जिल्ला प्रहरी कार्यालय तनहुँमा कार्यरत थिइन् । आमामा संक्रमण देखिएपछि घरका चार र आफन्त तथा सवारी चालकसहित आठ जनाले पोखरा गएर स्वाब नमूना दिएका थिए । 'स्वाब दिएर आएर उहाँहरु घरमै हुनुहुन्थ्यो, 'वडाध्यक्ष खरसिं दरैले भने, 'एकै घरमा बस्ने चारजनामा पोजिटिभ देखियो ।' चालक र बिरामी वृद्धाका अरु छोरा बुहारी र आफन्तको भने रिपोर्ट नेगेटिभ आएको आफन्तले बताए । उनीहरुमा संक्रमण कार्यालयबाटै फैलियो कि भन्ने विषयमा भने अनुसन्धान भइरहेको स्वास्थ्य अधिकारीको भनाइ छ । महिला कार्यरत प्रहरी कार्यालय तनहुँका २७ जना प्रहरीको सम्पर्क पहिचान गरी स्वाब नमूना संकलन गरिएको छ । 'संक्रमित पारिवारिक सदस्यको सम्पर्कमा आएकी महिला प्रहरीमा संक्रमण हुन सक्ने अनुमानका आधारमै हामीले ती प्रहरीलाई बेग्लै राखेर स्वाब संकलन गरेका हौं,' प्रहरी उपरीक्षक अरुण पौडेलले भने, 'अब आउने नतिजाका आधारमा आवश्यक थप कदम चाल्नेछौं ।' टोलमा सिल गरिने भादगाउँ रतौली टोलका संक्रमितका पारिवारिक सदस्य घरमै बेग्लै बसेका छन् । अब थप संक्रमण फैलन नदिनका लागि आफूहरुले टोल सिल गर्ने तयारी गरेको वडाध्यक्ष खरसिं दरैले बताए । 'थप जोखिम नहोस् भनेर टोलले अन्त नजाने र अन्तबाट आउन नदिने गरी सिल गरिंदैछ,' उनले भने, 'यसले थप जोखिम नबढोस् भन्ने हाम्रो चाहना हो ।' यसअघि नै वृद्धामा संक्रमण देखिएयता वडा कार्यालयले सेवा स्थगित गरेको थियो ।"
बितेका भाइलाई सम्झेर भावुक ट्रम्प : हामी फेरि भेट्नेछौँ,"वासिङटन : अमेरिकी राष्ट्रपति डोनल्ड ट्रम्पले आफ्ना भाइ रोबर्टलाई न्युयोर्कको अस्पतालमा भेटेको भोलिपल्टै शनिबार रोबर्टको निधन भयो । मेरो गह्रुँगो मनले भन्न चाहन्छु, मेरो प्यारो भाइ रोबर्ट शान्तसँग बिदा भयो । उ मेरो भाइ मात्रै थिएन, उ मेरो सबैभन्दा मिल्ने साथी पनि थियो । उ धेरै मिस हुनेछ, तर हामी फेरि भेट्नेछौँ । उसको सम्झना मेरो मनभित्र सधैँ रहनेछ । रोबर्ट, म तिमीलाई माया गर्छु । आत्माले शान्ति पाओस्, ट्रम्पले भनेका छन् । ७२ वर्षको उमेरमा रोबर्टको निधन भएको हो । जो राष्ट्रपति ट्रम्प भन्दा दुई वर्ष कान्छा थिए । रियल इस्टेट डेभलपर पेशामा सक्रिय रहेका रोबर्ट बिरामी परेपछि न्युयोर्कको माउन्ट सिनाइ हस्पिटलमा भर्ना भएका थिए ।"
हत्या गरी फालिएको अवस्थामा युवकको शव भेटियो,रौतहट : रौतहटमा धारिलो हतियार प्रयोग गरी एक युवकको हत्या भएको छ । स्थानीयले उनको शव आइतबार बिहान देखेपछि प्रहरीलाई खबर गरेका थिए । जिल्लाको गरुडा नपा ८ स्थित जिगडियाटोलका १७ वर्षीय निरन्जन राम चमारको हत्या भएको स्थानीयले बताएका छन् । प्रहरी बिहानै घटनास्थल पुगेर अनुसन्धान गरिरहेको छ । तालिम प्राप्त कुकुर ल्याएर समेत अनुसन्धान गरिने प्रहरीले भनाइ छ। शव धानखेत नजिकै रहेको पानी जमेको जलकुम्भि झारमा फेला परेको प्रहरीले जनाएको छ। ती युवकको गाउँदेखि करीब तीनसय मिटर टाढा शव भेटिएको इलाका प्रहरी कार्यालय गरुडाका डीएसपी ज्ञानकुमार महत्तोले जानकारी दिए।
उत्तरी गोरखामा बाटैभरि धरापै धराप,"गोरखा : गोरखामा बिगतका वर्षमा भन्दा यस वर्षको वर्षायाममा धेरै पहिरो झर्यो । विशेषगरी उत्तरी गोरखाको धार्चे र चुमनुब्री गाउँपालिकामा धेरै पहिरो गयो । पहिरोले दुई गाउँपालिकाका बासिन्दा हिड्ने मुख्य पदमार्ग जोखिम भएको स्थानीयबासी गुनासो गर्छन् । उत्तरी गोरखा जाने पदमार्गको दोभानखण्डको पहिरो । माथिबाट बाटोमा खस्ने पहिरो र बाटै बगेर बूढीगण्डकीमा खस्ने समस्याले दुई गाउँपालिकाका बासिन्दा समस्यामा छन् । हावाडाँडाबाट माथि लागेपछि धेरै जोखिम छ, धार्चे गाउँपालिका५ माछाखोलाका धनकुमार गुरुङ भन्छन्, कतै जानु पर्यो भने, मानि आएका देवदेवता, पितृदेवता सम्झेर हिड्नुपर्छ । भाग्यले पहिरो कटियो भने पनि फेरि त्यही बाटो कसरी फर्कने भन्ने पिरले निद्रै लाग्दैन। कतिपय ठाउँमा हातखुट्टाले टेकेर हिड्नुपर्ने अवस्था रहेको उनले बताए । सो पदमार्ग प्रसिद्ध मनास्लु क्षेत्र प्रवेश गर्ने पर्यटकीय पदमार्ग पनि हो । खाद्यान्न लगायत दैनिक उपभोग्य सामग्री बोक्ने एकमात्र साधन खच्चड पनि पहिरोमा परेर धेरै मरेको धनकुमारले जानकारी दिए। उत्तरी गोरखा जाने पदमार्गको चिसापानीखण्डको पहिरो । विशेषगरी धार्चे २ दोभानस्थित पदमार्ग पहिरिएपछि आवतजावत गर्न कठिन भएको अर्का स्थानीय सोमकाजी गुरुङको भनाइ छ । पहिरो पनि सानो छ र ? करिब करिब पाँचसय मिटर फराकिलो छ। दौडेर पहिरो कट्छु भन्न पनि नसकिने, उनी भन्छन्, एकजनाले छेउमा बसेर पहिरो हेर्ने, अर्को कुद्ने गर्दै हिड्नुपर्छ । केहीदिनअघि माथिबाट खसेको पहिरोमा पुरिएर हिडिरहेका व्यक्तिको मृत्यु भएको उनले सुनाए । सिर्दिबासको फिलिम चिसापानीनेरको पहिरोले हिड्न सक्ने बाटै छैन, उनी भन्छन्, पानी नपर्दा पनि हिडिरहेका बेलामा गुटुटु पहिरो खसिरहन्छ, साह्रै जोखिम छ । उत्तरी गोरखा जाने पदमार्गको चौरीखर्क पहिरोमा हिड्दै यात्रु । घोबाट फिलिम पुग्ने बेलाको चौँरीखर्कको बाटो झन खराब रहेको चुमनुब्री गाउँपालिका७ छेकम्पारका वडाअध्यक्ष पासाङफुञ्जो लामा बताउछन् । तीन चार वर्ष भयो यो बाटो जोखिम भएको । कुनबेला पहिरो खस्छ केही थाहै हुन्न । हिडिरहेका बेला पहिरो खस्दा यसअघि धेरैजना घाइते समेत भए, उनले भने। घाँसदाउरा, मेलापात गर्न नडराइकन हिड्न सक्ने सजिलो गोरेटो, घोडेटो बाटो मात्रै भएपनि आफूहरुलाई निकै सजिलो हुने लामाको भनाइ छ। आठ वर्षअघि हेलिकोप्टरले बोकेर ल्याएको डोजर थन्किएर बसेको उनले बताए। चुम्चेतको सर्दीभीरमा ठाउँठाउँमा पहिरो जाँदा स्थानीयबासीलाई आवतजावत गर्न निकै कठिन भएको छ । एउटा गाउँबाट अर्को गाउँ जाँदा पनि फर्किने हो कि होइन भन्ने अवस्था रहेको वडाअध्यक्ष लोप्साङ लामाले बताए। सरकारले सर्दीभीरको बाटो सजिलो बनाइदिए स्थानीयबासीलाई धेरै राहत हुने अपेक्षा उनले गरे । गोरखा सदरमुकामबाट उत्तरी गोरखाको चुमनुब्री गाउँपालिका जाने पदमार्गको जगत सल्लेरीखण्ड ।"
कांग्रेसमा निष्पक्ष महाधिवेशन हुनेमै शंका,"बीपीको करिश्मा, सुवर्ण समशेरको स्रोत र गणेशमान सिहंको अडान बाट लोकतन्त्रसँगै नेपाली जनताका पक्षमा सतीसाल बनेर उभिएको कांग्रेस पार्टी कृष्णप्रसाद भट्टराईको निष्ठा सँगै गिरिजाप्रसादको परिवर्तनकारी अठोटका कारण आजसम्म जीवन्त रहन सफल भएको हो। सुशील कोइरालाको तहसम्म पुग्दा गणतन्त्रात्मक संविधान जारी गरेर कांग्रेसले ठूला राजनीतिक परिवर्तनको अगुवाइ आफैंले गरेको पुष्टि गरिदिएको छ। तर, इतिहास जस्तो रहे पनि राजनेता गिरिजाप्रसादको निधनपश्चात् भने मुलुकमा सर्वस्वीकार्य नेताको रिक्तता प्रस्टै देखियो। सरल नेता सुशील कोइरालाको निधनपश्चात् कांग्रेसका ट्रोइका नेता शेरबहादुर देउवा, रामचन्द्र पौडेल र कृष्णप्रसाद सिटौलाको सुझबुझपूर्ण निर्णय र मध्यम तहका नेताको साथबाट कांग्रेस पार्टी चल्ने र नेपालमा वामपन्थीको वेगसमेत रोकिने अपेक्षा कांग्रेसजनसँगै लोकतन्त्रवादीमा थियो। तर, राणा, शाह र ठकुरी आदिले आफ्ना प्रिय पात्रका रूपमा देउवासँग सामीप्य बढाउने, पार्टीलाई बेथितिको हेडक्वार्टर देउवाले बनाउँदा पनि देउवालाई भन्दा सिटौलालाई दुस्मन शक्ति पौडेलले देख्ने र देउवापौडेल दुवैको बेथिति चिरेर पार्टीलाई वैचारिक ऊर्जा प्रदान गरेर अगाडि बढ्न सिटौलासँग समूह नै सानो भएका कारण आज सिंगै कांग्रेस दिग्भ्रमित हँुदै चौबाटोमा ठिङ्ङ उभिन बाध्य छ। जसका कारण पार्टी निर्माणको करिब ७५ वर्षको इतिहासमा कांग्रेस आज संकटपूर्ण अवस्थामा छ। राजनीतिक दृढता, शालीनतासँगै निष्ठाका पर्याय बनेका बीपी, सुवर्णसमशेर, गणेशमान, किसुनजी हँुदै सुशील कोइरालासम्म देखेका पुस्ता आजको कांग्रेस पार्टीमा नेतृत्वको डरलाग्दो रिक्तता महसुस गर्दै छ। निष्पक्षतामा संशय : विधानतः राष्ट्रिय महाधिवेशन सम्पन्न भएको ६ महिनाभित्र पार्टीका सबै संरचना गठन गरिसक्नुपर्ने हुन्छ। तर, २०७२ फागुनमा महाधिवेशन सम्पन्न गरेको कांग्रेसको चारबर्से कार्यकाल गत फागुनमै सम्पन्न भएर पार्टीका सबै तह तदर्थ मा परिणत भएपश्चात् पार्टीका विभागहरू धमाधम भरिँदै छन् ! त्यतिले मात्र नपुगेर महाधिवेशनको कार्यतालिका सार्वजनिक भएपश्चात् अन्य पार्टीबाट प्रवेश गराइएका नेताकार्यकर्तालाई महाधिवेशन आफैंलाई सहयोग गर्ने वाचा कसम खुवाएर पार्टीको उपल्लो तहमा भटाभट मनोनयन गरिँदै छ। पार्टीका तल्ला तहको समायोजनका निम्ति बनेको समिति स्वयंले पार्टीका विधि, पद्धति र निर्देशिकाअनुसार स्वतन्त्रपूर्वक काम गर्न सकेको छैन। पार्टीको विधान स्वयंको अपव्याख्या गरी कार्यकर्ता भर्ती गरेर चुनावी परिणाम आफ्नो पक्षमा पार्न दर्जनौं विभाग मनोमानी ढंगले थपिँदै छ। यसले देखाउँछ वर्तमान नेतृत्वको चित्र र चरित्र। पञ्चायतकालको विषम परिस्थितिसँगै तेह्रौं महाधिवेशनसम्म पुग्दा कुनै पनि सभापतिको कार्यकालमा महाधिवेशनको निष्पक्षतामा प्रश्न उठेको थिएन। एघारौंमा स्वयं देउवाले प्रजातान्त्रिक कांग्रेस निर्माण गरी बाह्रौंसम्म उनले पार्टी टिकाउनै नसकी प्रजातान्त्रिक कांग्रेस स्वयं नेपाली कांग्रेसमा मर्ज भएको थियो। तर, चौधौं महाधिवेशनको तयारीको पूर्वसन्ध्यामा भएगरेका घटनाक्रमबाट देउवाइतर समूह मात्र नभई आम लोकतन्त्रवादीले देउवा समूहको निर्णयमाथि औंला ठड्याएका छन्। महाधिवेशन पूर्वतयारी र त्यसका नाममा समायोजन, सदस्यता वितरण, विभाग गठनसँगै केन्द्रीय समितिसम्ममा भएगरेका मनोनयन यही रफ्तारमा बढ्दै जाने हो भने महाधिवेशनकै सेरोफेरोमा कांग्रेस पार्टीनै ब्रेक हुने त होइन भन्ने आशंका जन्मिएको छ। निर्वाचनको समीक्षा : कुनै पनि राजनीतिक दलको लोकप्रियताको मापन निर्वाचनमा प्राप्त मतसँग जोडेर हेर्ने गरिन्छ। कांग्रेस आफैंले सम्पन्न गरेको निर्वाचनमा जनताका बीचमा जाँदा प्रस्तुत गर्नुपर्ने एजेन्डादेखि टिकट वितरणसम्ममा देखाएको तमासाका कारण परिणाम पूर्व अनुमान लगाएअनुसार नै निराशाजनक देखा पर्यो। संविधान जारीसम्मको महत्वपूर्ण एजेन्डासमेत जनताका बीचमा स्थापित कांग्रेस नेतृत्वले गर्नै सकेन। कांग्रेसको चुनावी नारा भनेकै ज्योतिषीको सहारा बन्न पुग्यो। निर्वाचनपश्चात् टिकट वितरणकै बेलादेखि भएगरेका कमीकमजोरीको समीक्षासँगै भागीदार पनि ६०४० हिसाबले देउवा र पौडेलले लिनुपर्ने थियो। तर, हारको जिम्मेवारीसमेत आजका मितिसम्म अलपत्र छ। पार्टीलाई सच्याउने हो भने वैचारिक बहससहित मुलुक र पार्टी निर्माणको खाकासहितको कांग्रेस नेतृत्व चयन गर्न जरुरी छ, जसले परिवारभन्दा पार्टीलाई र पार्टीलाई भन्दा मुलुकलाई सर्वोपरि ठानोस्। हिजो बीपीले आफूलाई थाहै नभएको विषयको समेत पार्टी नेताको हैसियतले जिम्मेवारी लिने बताएर उच्च नैतिकता प्रस्तुत गर्ने गरेका थिए। तर आज आमनिर्वाचन जस्तो विषयको परिणामको जोडघटाउ तथा समीक्षासमेत अलपत्र राख्ने पार्टीले भोलिका दिनमा कसरी र के एजेन्डा लिएर जनताका बीचमा जाला भन्ने प्रश्नको जवाफसमेत अनुत्तरित नै छ। समानुपातिकका हकमा टिकट बिक्रीसमेत भएको आवाज पार्टीमा उठिसकेको छ। देशैभरका कार्यकर्ताको रगत र पसिनाद्वारा सिञ्चित पार्टीको टिकट वितरण बिक्रीमा र पार्टी सञ्चालन विनोद चौधरी, उमेश श्रेष्ठ र रुगंटाका हातमा पुगेपछि पार्टीकै भविष्यकाबारे संशय पैदा हुनुलाई अन्यथा भनिहाल्न मिल्दैन। समयक्रमसँगै पार्टीभित्र विभिन्न घटनाक्रमको समीक्षा तथा विचारको बहस प्रारम्भ नगरी आजका मितिको झैं बेथितिमै पार्टीलाई तदर्थवादमै सञ्चालन गरिने हो भने पार्टीको भविष्यमाथि नै प्रश्नचिन्ह खडा हुन समय लाग्ने छैन। कांग्रेसको भोलिको तस्बिर: राजनीतिक दललाई जीवन्त राख्ने भनेकै विचार ले हो। सत्ताले वा सत्ता प्राप्तिको खेलले कुनै पनि दल जीवन्त रहने भए न त हिजोको राप्रपा खुम्चिन्थ्यो, न त आजको नेकपाको यो हाल नै हुन्थ्यो। कांग्रेसले अब दक्षिणपन्थी, रुढिवादी एवं सभ्रान्तसँगको साइनो छाडेर विचारको राजनीतिको सन्देश दिँदै यो बीचमा भएगरेका बेथितिबारे कार्यकर्ता र आम लोकतन्त्रवादीसामु आफू सच्चिएको सन्देश दिन जरुरी छ। आफू सच्चिएको सन्देशसँगै आगामी ५०६० वर्षको मार्गचित्र प्रस्तुत गर्न सक्दा मात्र कांग्रेसको भोलिको तस्बिर उज्ज्वल हुने हो। नेकपाको सत्ता प्राप्तिको म्युजिकल चियर खेलको दर्शकदीर्घामा रहेर ताली पड्काउने चरित्र बोकेको कांग्रेसले अबको युग हाँक्नै सक्दैन। विदेशबाट फर्किएका तथा देशमै रहेर केही गर्ने अठोट बोकेका नवजवान लाई राष्ट्रनिर्माणको फराकिलो मार्गमा डोर्याउन नसक्ने हो भने ती युवामध्ये अधिकांशलाई विद्रोहीले क्यास गर्न सक्ने सम्भावनालाई नकार्न सकिँदैन। अर्कातिर राष्ट्रिय झन्डा बोकेर सड्कमा उत्रिएका हजारौं युवा आकर्षित कार्यक्रम यदि कांग्रेससँग छैन भने कांग्रेस स्वयं पनि १०८ जना ढाका टोपी लगाउनेहरूको पार्टीमा रूपान्तरण हुन समय लाग्ने छैन। कांग्रेस पार्टीकै उपल्लो तहमा पुग्ने सपना देख्ने राजकुमार पुस्ता (निधि, सिंह र कोइराला) देखि हिजो गणतन्त्रका पक्षमा गगनभेदी नारा बोकेर सडकमा उत्रिएका युवा नेतासम्मले कम्तीमा आजका मितिमा कस्तो कांग्रेस, कसको कांग्रेस भन्ने एउटा कमन दस्ताबेज तयार गरेर तल्लो तहसम्म लैजान सक्दा मात्र कांग्रेस पार्टी जीवन्त रहन सम्भव छ। अन्यथा कांग्रेसको भोलिको तस्बिर आफैं वा अन्य कसैको बलमा उज्ज्वल रहन सम्भव छैन। सत्ताप्रतिको भ्रम : कांग्रेस नेतृत्वमा आज एकातिर सत्तारुढ दलको फुटमा आफ्नो उदय देख्ने टिठलाग्दो अवस्था विद्यमान छ भने अर्कातिर एकदुइटा आयोग वा समितिमा आफ्ना दुईचार थान कार्यकर्ता सेट गर्न पाए हुन्थ्यो भन्ने खुद्रे मनस्थिति हावी छ। सत्ताको अाँगनमा देउसी खेलेर प्राप्त गरिने भिक्षा ले प्रतिपक्षको दायित्व पूरा हुनै सक्दैन। प्रतीपक्षको दायित्व पूरा गर्न पूर्वसर्त भनेकै प्रतीपक्षमा जनताप्रतिको इमानदारी हुनु हो। वाइड बडीदेखि यतीसम्मको घोटाला प्रकरणमा भाग खोज्ने प्रवृत्तिले प्रतिपक्षलाई इमानमा राख्न मद्दत पुर्याउँदैन। जब ठूलाठूला घोटाला प्रकरणमा प्रतिपक्षको नाम जोडिन्छ, तब बुझ्नुपर्ने हुन्छ कांग्रेस नेतृत्व इमानमा रहन सकेको छैन। गिरिजाप्रसाद कोइरालाले ०४८०५१ मा सत्ता चलाउँदाताकाका प्रतिपक्षी मदन भण्डारीको झैं आवाज आजको कांग्रेसबाट खोजेका छन् लोकतन्त्रवादीले। तर, यतिबेलाको कांग्रेस सत्तारुढ कि प्रतिपक्ष भन्ने स्थितिमा छ। कांग्रेसलाई यो अवस्थाबाट बाहिर निकालेर जुझारु एवं परिवर्तनशील कांग्रेस बनाउने सुनौलो अवसर भनेकै महाधिवेशन हो। नेताले आफ्नो मूल्यांकन गरेनन् भनेर नथाक्ने कार्यकर्ताले कम्तीमा अब आफ्नो मूल्यांकन गर्न सक्ने नेतृत्व चयन गर्ने अवसरका रूपमा लिन सकिन्छ महाधिवेशनलाई। नेतृत्व छनोटको समय हवाई सपनामा रमाउने अनि जनताको बीचबाट हारेपछि नेतृत्वलाई धारे हात लगाउने प्रवृत्तिबाट कम्तीमा कार्यकर्ता पनि मुक्त हुन जरुरी छ। अबको नेतृत्व : कोभिडदेखि करप्सनसम्मले थलिएको अर्थतन्त्र तत्कालै उकासीन मुस्किल छ। विदेशबाट फर्किएका देखि देशभित्रै रहेका दशौं लाख युवा बेरोजगार छन्। शैक्षिक क्षेत्र एक आर्थिक वर्ष रोकिन पुग्दा विद्यार्थीमा गहिरो मनोवैज्ञानिक त्रासको छाप पर्न पुगेको छ। सत्तारुढ नेकपाको सत्ताको घिनलाग्दो खेलका कारण बहुमत भए पनि केही नहुने रहेछ भन्ने पर्दा आम मानिसमा राजनीतिका प्रति नै वितृष्णा पैदा भएको छ। छिमेकी दुई मुलुकमध्ये उत्तरतिर आवश्यकताभन्दा ज्यादा झुकाव र दक्षिणतिर नचाहिँदो ढंगले सत्ताले बढाएको दूरीका कारण छिमेकी मुलुकसँग पञ्चशीलमा आधारित कूटनीतिक सम्बन्ध नै डगमगाउन पुगेको छ। न्यायपालिका, कार्यपालिकादेखि व्यवस्थापिकासम्मलाई सत्ताको छायामा राख्ने खेल प्रारम्भ भएको छ। भ्रष्टाचार स्केलको मापनका लागि मेलम्ची आयोजनाको हविगत हेरे पुग्छ। आजका मितिमा सत्ताद्वारा सिर्जित यी र यस्ता दर्जनौं बेथिति यहाँ उल्लेख गर्न सकिन्छ। तसर्थ समग्र यो प्रवृत्ति रोक्न कांग्रेस पार्टीले आगामी महाधिवेशनबाट कस्तो नेतृत्व छान्छ वा नेतृत्वमा को भन्ने कुराले धेरै कुरा निर्धारण गर्छ। यथास्थितिमै कांग्रेसजन रमाउन पुगे भने मुलुकमा न गणतन्त्रको स्थायित्व हुन्छ, न त सुशासन नै। प्रतिपक्षमा रहेर पनि भाग खोज्न साइरन बजाउँदै बालुवाटार पुग्ने नेतृत्वको विस्थापनमै कांग्रेसको हित छ। कांग्रेसजनले बीपीको विचार हेर्न जरुरी छ, बिबीको आर्थिक प्रलोभन मात्र हेरेर २१ औं शताब्दीको कांग्रेस निर्माण सम्भवै छैन। अर्थोपार्जनका निम्ति त भक्तपुरमा भाडा पसल वा ट्यौंडामा मम पसल पनि खोल्न सकिन्छ, राजनीति गर्नै पर्दैन। पार्टीलाई सच्याउने हो भने वैचारिक बहससहित मुलुक र पार्टी निर्माणको खाकासहितको कांग्रेस नेतृत्व चयन गर्न जरुरी छ, जसले परिवारभन्दा पार्टीलाई र पार्टीलाई भन्दा मुलुकलाई सर्वोपरि ठान्छ। अन्यथा विगतको गल्ती दोहोरिने हो भने न रामचन्द्र पौडेलले भने झैं समाजवाद प्राप्ति सम्भव छ, न त कृष्णप्रसाद सिटौलाले भने झैं पार्टीलाई वैचारिक धारमा लैजानै सम्भव छ। समाजवादी बाटोका माध्यमबाट कांग्रेस र कांग्रेसका माध्यमबाट मुलुक निर्माणका लागि पनि कांग्रेसमा नेतृत्व परिवर्तन अनिवार्य सर्त हो। त्यसका लागि एकपटक देशैभरका कांग्रेसजनले कांग्रेस सच्याउन र त्यसअघि आफू पनि सच्चिन जरुरी छ।"
सडकका नाममा पहाड र चुरे भत्काउँदा बाढी र पहिरोको प्रकोप,"सिन्धुली : सडकका नाममा पहाड र चुरे भत्काउन बुलडोजर प्रयोग गर्दा बाढी र पहिरोको प्रकोप बढ्दै गएको छ । २०७२ सालको भूकम्पले क्षतविक्षद् बनाएको ठाउँमा समेत प्राविधिक अध्ययनबिनानै खनिएका सयौं सडकले पहाडि क्षेत्रमा जनधनको क्षति पुर्याउन थालेको हो । नेताका आफन्त, कार्यकर्ता र स्थानीय तहका जनप्रतिनिधिले आफ्नै डोजर प्रयोग गरेर खनिएका करोडौं लागतका सडक प्रकोपमा परिणत हुँदै जाँदा यस्तो अवस्था आएको हो । भौगोलिक हिसाबमा सिन्धुली महाभारत र भित्री मधेस तथा चुरे पर्वत श्रृंखलाले बनेको छ । पर्वतीय भूसतह ज्यादै कमजोर भएको ठाउँमा अवैज्ञानिक ढंगले सडकका नाममा बुल डोजर लगाएर पहाड फोर्दा बारम्बार बाढी र पहिरोको प्रकोप आइरहेको जिल्ला दैविक प्रकोप व्यवस्थापन समितिको निश्कर्ष छ । समितिले हालै मात्र बनाएको जिल्ला विपद् प्रतिकार्य योजना २०७७ मा समेत विकासका नाममा निर्माण गरिएका सडक, ठूला भवन तथा सिंचाइका कुलोहरु वातावरणीय प्रभाव मूल्यांकनबिना नै निर्माण गर्दा पहाड र चुरेमा पहिरोको जोखिम बढेको उल्लेख छ । पहाड र चुरेका वन फडानी गर्दै भीरपहरामा बुल डोजर लगाएर सडक खन्दा त्यसको भ्राइबेसनले पहाडनै चिराचिरा भएर फाटेका छन् । वर्षातमा ती सडक प्रकोपको रुपमा विकसित हुने गरेको पाइएको प्रमुख जिल्ला अधिकारी योगेन्द्र प्रसाद पाण्डेको भनाइ छ । 'यस्ता सडकले माथिका बस्ती बगाउने र तलका बस्ती पुर्ने खतरा बढेको छ,' उनले भने । विकास प्रक्रियामा विपद् जोखिम न्यूनिकरणको अवधारणालाई मुल प्रवाहिकरण गर्न नसक्दा हरेक वर्ष विपदका कारण ठूलो जनधनको क्षति हुने गरेको छ । पछिल्लो एक सातायता देशैभर परेको अविरल वर्षासँगै आएको बाढी र पहिरोका कारण जनजीवन अस्तव्यस्त बनेको छ । प्रजिअ पाण्डेका अनुसार सिन्धुलीको नौं स्थानीय तहमध्ये छ वटा स्थानीय तह पहिरोको उच्च जोखिममा छन् । सुनकोसी, गोलन्जोर, हरिहरपु्रगढी, फिक्कल, तिनपाटन र घ्याङलेख गाउँपालिकाका दर्जनौं बस्ती पहिरोको जोखिममा छन् । चुरेलगायतका क्षेत्रमा हुने वन विनास र अबैध ढुङ्गा, गिट्टि र बालुवा उत्खनन्ले कमलाखोच र मरिण क्षेत्रमा बाढी र डुवान हुने गरेको हो । यस्ता जोखिमयुक्त स्थानमा बसोबास गर्नेहरुलाई सुरक्षित स्थानमा सर्न भनिएको छ । तीनै तहका सरकारले सडकलाई उच्च प्राथमिकतामा राखेर बजेट विनियोजन गर्ने गरेपनि सम्भावित जोखिमको अध्ययन हुन सकेको छैन् । यहाँका स्थानीय तहले यस्ता सडकमा बर्षेनि ३० देखि ४० करोड रुपैयाँ खर्चने गरेका छन् ।चालु आर्थिक वर्षमा निर्वाचन क्षेत्र विकास कोषबाटमात्र जिल्लामा ५२ वटा सडकमा लगानी गरिएको छ । दुई संघीय संसदको १२ करोड र चारजना प्रदेश संसदको १२ करोड गरी कुल २४ करोड रुपैयाँमध्ये ६० प्रतिशतबढी सडकमा लगानी छ । चुरे विनास गरेर खनिएको सडकले कमलामाई, मरिण र कमलाखोंच क्षेत्रमा बाढी र डुवान हुने गरेको नेपाल रेडक्रस सिन्धुलीका सभापति अशोक श्रेष्ठको भनाइ छ । चुरे विनासले तराईको सिंगो खेतियोग्य जमिन पुर्ने खतरा छ । २०७२ सालको भूकम्पपछि विज्ञसहितको तत्कालीन संसदीय टोलीले गरेको स्थलगत अनुगमनमा जिल्लाको साविक मझुवा, नेत्रकाली, हरिहरपुरगढी, पिक्कल तथा चुरे क्षेत्रका अधिकांश क्षेत्र चिरा परेको र वर्षातसँगै बग्न सक्ने भन्दै त्यस्ता स्थानका बस्ती नै अनेत्र सार्नुपर्ने प्रतिवेदनसहितको सुझाव दिएका थिए । 'तर, त्यसको बेवास्था गर्दै जिल्लामा ठूलाठूला मेसिन प्रयोग गर्नु गम्भीर कमजोरी हो । यसले ठुलो विपत्ति निम्त्याउँदै छ,' श्रेष्ठले भने ।"
"रुसले सुरु गर्यो कोरोना खोपको उत्पादन, अगस्ट अन्तिमतिर उपलब्ध हुने","मस्को : रुसले कोरोना भाइरस (कोभिड१९) विरुद्धको खोप उत्पादन सुरु गरेको छ। अन्तर्राष्ट्रिय सञ्चार माध्यमका अनुसार रुसले पहिलो चरणको उत्पादन सुरुवात गरेको हो। खोप अगस्ट महिनाको अन्त्यसम्ममा उपलब्ध हुने स्वास्थ्य मन्त्रालयले जनाएको छ। गमलेया रिसर्च इस्न्टिच्यूटले नोवल कोरोना भाइरस खोपको पहिलो ब्याच उत्पादन गरेको छ, स्वास्थ्य मन्त्रालयको विज्ञप्तिमा भनिएको छ। राष्ट्रपति भ्लादिमिर पुटिनले गत साता खोप उत्पादनका लागि प्रमाणिकरण गरिएको बताएका थिए। प्रमाणिकरण भएसँगै यसको उत्पादन सुरु भएको हो। तर विश्वभरका धेरै वैज्ञानिकहरूले भने खोपको सुरक्षा जाँच अझै गर्नुपर्ने बताइरहेका छन्। मानिसमा एक महिना लामो परीक्षण गरिए पनि यसको अन्तिम तथा महत्वपूर्ण तेस्रो चरणको परीक्षण भने हुन बाँकी रहेको घोषणाका क्रममा बताइएको थियो। त्यसको केही समयपछि अधिकारीहरूले तेस्रो चरणको परीक्षणमा २ हजार रुसी तथा थुप्रै ल्याटिन अमेरिकी सहभागी भइरहेको बताएका थिए। खोपको अन्तिम चरणको परीक्षणमा हजारौँ मानिस सहभागी हुन्छन्। जसबाट खोप शतप्रतिशत सुरक्षित तथा काम गर्ने नगर्ने थाहा हुने विज्ञहरूले बताएका छन्। राष्ट्रपति पुटिनले भने खोप शतप्रतिशत सुरक्षित भएको दाबी गरेका छन्। त्यसैले आफ्नो छोरीलाई पनि खोप दिएको बताएका छन्।"
धोनी र रैनाले लिए अन्तर्राष्ट्रिय क्रिकेटबाट सन्न्यास,"नयाँ दिल्ली : भारतीय क्रिकेट टोलीका पूर्व कप्तान महेन्द्रसिंह धोनीले अन्तर्राष्ट्रिय क्रिकेटबाट सन्न्यासको घोषणा गरेका छन्। टेस्ट क्रिकेटबाट पहिले नै सन्न्यास लिइसकेका धोनीले एकदिवसीय र टीट्वेन्टी क्रिकेटबाट सन्न्यासको घोषणा गरेका हुन्। धोनीले शनिबार साँझ सामाजिक सञ्जाल इन्स्टाग्राममा पोस्ट गर्दै अन्तर्राष्ट्रिय क्रिकेटबाट सन्न्यास लिएको घोषणा गरेका हुन्। 'तपाईहरू सबैको माया र समर्थनका लागि धेरै धेरै धन्यवाद। शनिबार साँझदेखि मलाई रिटायर्ड खेलाडी सम्झनु होला', धोनीले इन्स्टाग्राममा पोस्ट गरेको सन्देशमा भनेका छन्। ३९ वर्षीय धोनीले क्रिकेटको तीनै फर्म्याटको कप्तानी सम्हालिसकेका छन्। धोनीले सन् २००४ मा बंगलादेशविरुद्धको खेलबाट अन्तर्राष्ट्रिय क्रिकेटमा डेब्यु गरेका थिए। उनले ९० टेस्ट, ३५० एकदिवसीय र ९८ टीट्वेन्टी खेलमा भारतीय टोलीको नेतृत्व सम्हालेका छन्। उनले टेस्टमा ६ शतक र एकदिवसीयमा १० शतक बनाएका छन्। विकेटकिपर ब्याट्सम्यान धोनीको कप्तानीमा भारतले सन् २००७ मा टीट्वेन्टी विश्वकप र सन् २०११ मा एकदिवसीय विश्वकपको उपाधि जितेको थियो। यसैगरी अर्का भारतीय क्रिकेटर सुरेश रैनाले पनि अन्तर्राष्ट्रिय क्रिकेटबाट सन्न्यासको घोषणा गरेका छन्। उनले पनि सामाजिक सञ्जालमा ट्विट गर्दै सन्न्यासको घोषणा गरेका हुन्। ३३ वर्षीय रैनाले सन् २००५ मा भारतीय टोलीबाट अन्तर्राष्ट्रिय क्रिकेटमा डेब्यु गरेका थिए। उनले भारतका लागि १९ टेस्ट, २२६ एकदिवसीय र ७८ टीट्वेन्टी खेलेका छन्।"
विपन्नलाई अक्सिजन बैंक,"काठमाडौं : घरमै बसेर कोभिड१९ को उपचार गराइरहनुभएको छ ? अक्सिजन भेटिएन ? चिन्ता गर्नुपर्दैन। एक फोनमै सहजै अक्सिजन पाइन्छ। त्यो पनि सित्तैमा। कोभिड१९ को बढ्दो संक्रमणका कारण अस्पतालमा चाप बढेको छ। बेड पाउन मुस्किल छ। यस्तोमा घरबाटै उपचार गराउनु बिस्तारै बाध्यता बन्न सक्छ। त्यस्ता बिरामीलाई यो सुविधा उपयोगी हुन सक्छ। त्यसका लागि लायन्स क्लब अफ काठमाडौं समर्पणले शनिबार राजधानीमा अक्सिजन बैंक शुभारम्भ गरेको छ। उक्त बैंकको सेवा घरमै उपचार गराउने बिरामीमा केन्द्रित छ। यसले बिरामीलाई आवश्यक परेको समयमा निःशुल्क अक्सिजन उपलब्ध गराउनेछ। क्लबका अनुसार विपन्न वर्गका बिरामीलाई बिनाधरौटी अक्सिजन दिइनेछ। आफू विपन्न भएको प्रमाण नभएका व्यक्तिको हकमा १० हजार रुपैयाँ धरौटी भने राख्नुपर्नेछ। विपन्नताको दुरुपयोग नहोस् भनेर फारम भर्ने व्यवस्था गरिएको क्लबले जनाएको छ। कोरोना महामारी फैलिँदै जाँदा घरमै श्वासप्रश्वाससम्बन्धी उपचार गराइरहेका बिरामीलाई कसरी सहयोग गर्नेे ? सोच्दै जाँदा यो उपाय फुरेको हो, क्लबका अध्यक्ष दीपक बंशलले भने, अस्पतालमा बिरामीको चाप अत्यधिक बढेको छ। घरमै बसेर चिकित्सकको निगरानीमा उपचार गराउनु बाध्यता बन्दै गएको छ। त्यस्ता बिरामीलाई अक्सिजन निःशुल्क उपलब्ध गराउनेछौं। क्लबले आफ्नो आउटलेट कलंकी र सानेपामा राखेको छ। बिरामीले कार्यालयमा सम्पर्क राखेर अक्सिजन लैजान सक्नेछन्। बिरामी वा आफन्तले ९८१३१८६४८४ मा फोन वा एसएमएस गरे अक्सिजन उपलब्ध हुनेछ। माग बढे आउटलेट थप्दै जाने उनको भनाइ छ। यसमा लायन्सले अक्सिजन प्लान्ट उद्योगहरूसँग सहकार्य गरेको छ। यस प्रयोजनका लागि २ सय सिलिन्डर अक्सिजन तयारी अवस्थामा राखिएको लायन्स क्लब्स इन्टरनेसनलका डिस्ट्रिक्ट गभर्नर मानबहादुर रोकाले बताए। आवश्यकताअनुसार बढाउँदै जानेछौं, उनले भने। एकपटक प्रयोगमा आइसकेको सिलिन्डर फिर्ता गरी रिफिलिङ गर्ने उनले बताए। वंशलका अनुसार एउटा सानो सिलिन्डरले चारदेखि पाँच घण्टासम्म अक्सिजन प्रदान गर्न सक्छ।"
संक्रमितलाई छैन भेन्टिलेटर,"जनकपुरधाम : प्रदेश २ मा कोरोना संक्रमण भयावह भएको छ। संक्रमणले हालसम्म ४२ जनाको ज्यान लिइसकेको छ। ६ हजार ६ सय २६ जनाको रिपोर्ट पोजेटिभ देखिएको छ। गम्भीर प्रकृतिका बिरामीलाई भेन्टिलेटर उपलब्ध छैन। हालसम्म अधिकांश बिरामीले उपचार अभावमै ज्यान गुमाएका छन्। प्रदेशका सरकारी अस्पतालमा ९ वटा मात्र भेन्टिलेटर छन्। त्यसमध्ये ४ वटा मात्रै कोभिड संक्रमितको उपचारमा प्रयोग गरिएको छ। निजी अस्पतालमा भेन्टिलेटर भए पनि कोभिडका बिरामीलाई भर्ना लिइँदैन। जनकपुर प्रादेशिक अस्पतालमा ५ वटा भेन्टिलेटर भए पनि कोभिड अस्पतालको आइसोलेसनमा एउटा मात्रै उपलब्ध छ। राजविराजको गजेन्द्रनारायण सिंह अस्पतालको एउटा भेन्टिलेटर जडान नभई थन्किएको छ। भौतिक संरचनाको कमी र जनशत्तिाको अभावले भेन्टिलेटर जडान नगरिएको सो अस्पतालका मेडिकल सुपरिटेन्डेन्ट डा रञ्जितकुमार झा बताउँछन्। भेन्टिलेटर सञ्चालन गर्नका लागि छुट्टै विभाग नै बनाउनुपर्छ र हामी त्यसका लागि सक्षम छैनौं, उनी भन्छन् तर, कोभिडका गम्भीर प्रकृतिका बिरामीका लागि निजी अस्पतालसँग समन्वय गरेर भेन्टिलेटर उपलब्ध गराउने व्यवस्था मिलाउदैछौं। कोरोना संक्रमणको सुरुवातमा मुख्यमन्त्री लालबाबु राउतले प्रदेशमा ५० वटा भेन्टिलेटर खरिद गर्ने यो महामारीबाट जुध्न कुनै कसर बाँकी नराख्ने प्रतिबद्धता जनाएका थिए। तर, कोरोनाविरुद्धको संघर्षमा प्रदेश २ सरकारले गत आर्थिक वर्षमा २ अर्बभन्दा बढी रकम खर्च गरे पनि भेन्टिलेटर खरिद गरेन। सामाजिक विकास मन्त्रालयअन्तर्गतको प्रदेश स्वास्थ्य आपूर्ति व्यवस्थापन केन्द्रले ३० थान भेन्टिलेटर र आईसीयूको अत्यावश्यक स्वास्थ्य सामग्री खरिद गर्नका लागि मन्त्रालयसँग पटकपटक बजेट माग गर्यो। तर, हालसम्म बजेट उपलब्ध नगराईएको केन्द्रका निर्देशक डा प्रमोदकुमार यादवले बताए। तीनवटा प्याकेजमा स्वास्थ्य सामग्री खरिद गर्न टेन्डर आह्वानसहितका करिब ५० प्रतिशत काम पूरा भईसकेको छ, उनले भने केन्द्रबाट असार २१ गते हामीले मन्त्रालयलाई पत्राचार गरेर बजेट माग पनि गरेका हौँ। भेन्टिलेटरसहितका उपकरण खरिद गर्न प्रदेश मन्त्रिपरिषद्को बैठकले सामाजिक विकास मन्त्रालयमार्फत प्रक्रिया अघि बढाउन वैशाख ७ गते निर्णय गरेको थियो। उपकरण खरिद गर्न मन्त्रालयले ६६ करोड ६८ लाख ८८ हजार २५० रुपैयाँको स्रोत सुनिश्चित गरिएको पत्र आपूर्ति केन्द्रलाई पठाएको थियो। केन्द्रले खरिद प्रक्रियाको काम अघि बढाए पनि असार २५ गते मन्त्रालयका तत्कालीन सचिव रामप्रसाद घिमिरेको सरुवा भएपछि केन्द्रको खातामा रकम गएन। मन्त्रालयमा हाल सचिव भूपाल बरालले पद भार सम्हालेका छन्। भेन्टिलेटर र स्वास्थ्य उपकरण खरिदका लागि स्रोतको सुनिश्चितता मन्त्रालयले नै बताउँदै उनले भने, यसमा केही जटिलता छन् भने त्यसको शीघ्र व्यवस्थापन गरिने छ।"
ट्रम्पका भाइ रोबर्टको निधन,"वासिङटन डीसी : अमेरिकी राष्ट्रपति डोनाल्ड ट्रम्पका भाइ रोबर्ट ट्रम्पको निधन भएको छ। सीएनएनका अनुसार ७१ वर्षीय रोबर्टको शनिबार न्यूयोर्क अस्पतालमा निधन भएको हो। आज राती मेरो भाइको निधन भएको कुरा भारी हृदयका साथ बताउन विवश छु आज राती, राष्ट्रपति ट्रम्पले एक भनाइ जारी गर्दै भनेका छन्, ऊ मेरो भाइ मात्र थिएन, सबभन्दा राम्रो साथी थियो। उसलाई असाध्यै मिस गर्नेछु, तर हामी फेरि भेट्नेछौँ। रोबर्ट केही महिनाअघिदेखि बिरामी परेका थिए। तर उनको रोगका बारे भने अहिलेसम्म केही खुलाइएको छैन। शुक्रबार ट्रम्पले भाइको अवस्थाबारे भने ह्वाइट हाउसको ब्रिफिङका क्रममा खुलाएका थिए। मेरो अद्भूत भाइ छ, उनले भनेका थिए, जन्मेदेखि हाम्रो विशाल सम्बन्ध छ। तर अहिले ऊ अस्पतालमा छ।"
"बागलुङमा कोरोना जोखिमः बडिगाड सिल, यातायातमा जोरबिजोर","बागलुङ : नेपालकै पाँचौ र छैठौ संक्रमित पुष्टिसँगै कोरोना संकटको ठूलो सकस बेहोरेको बागलुङमा फेरी संक्रमणको जोखिम बढेको छ । कोरोना संक्रमित संख्या कम हुँदै गएको र निको हुने बढ्दो संख्याले ठूलो राहत महशुस गरेको बागलुङ जिल्लामा पछिल्ला दिनमा स्वास्थ्यकर्मी, जनप्रतिनिधिहुँदै समुदायस्तरमा समेत कोरोना संक्रमण देखिन थालेको छ । जिल्लाका क्वारेन्टिन रित्ता हुन थाले पनि स्वास्थ्यकर्मी, जनप्रतिनिधि, समुदायस्तरका सर्वसाधारणमा पनि कोरोना संक्रमण देखिएको स्वास्थ्य कार्यालय बागलुङका प्रमुख सुरज गुरौले बताए । धौलागिरी अस्पतालका चारजना स्वास्थ्यकर्मीमा कोरोना संक्रमण पुष्टि भएपछि धौलागिरी अस्पतालको आइसोलेसनमा उपचारत छन् भने शनिबार मात्रै जिल्ला समन्वय समिति बागलुङका प्रमुख र बडिगाड गाउँपालिका वडा नम्बर ६ का अध्यक्षलाई समेत कोरोना पुष्टि भएको छ । अस्पतालकै स्वास्थ्यकर्मीलाई चिया, खाजा पुर्याउने गरेका एक महिलामा पनि शनिबार कोरोना संक्रमण पुष्टि भएपछि समुदाय स्तरमा पनि संक्रमण फैलिएको आंशका बढेको कार्यालय प्रमुख गुरौले बताए । अहिलेसम्म जिल्लामा ४ हजार ९ सय ३८ जनाको पीसीआर परीक्षण गरिएकोमा २ सय ६६ जनामा कोरोना संक्रमण पुष्टि भएको छ । जसमध्ये २ सय ४५ निको भइसकेका छन् । २० जना आइसोलेसनमा छन् । एक युवकको मृत्यु भएको छ । अझै १ सय ४४ जना अझै क्वारेन्टिनमा छन् । 'लकडाउन हटे पछि अलि बढी लापरवाही गरिएको देखियो, जसका कारणले जिल्लामा नियन्त्रण उन्मुख रहेको कोरोना संक्रमणको जोखिम फेरी बढेको छ,' उनले भने, 'एकजना नागरिकको लापरवाहीले सिंगो टोल, छिमेक र समाज कोरोनाले भयावह बन्ने अवस्था आउने जोखिम भएकाले अब हरेक नागरिक स्वयम् पनि सचेत र सुरक्षित बन्न जरुरी छ।' जिल्लामा कोरोना संक्रमणको जोखिम बढ्दै गए पछि जिल्ला प्रशासन कार्यालय, जिल्ला कमाण्ड पोस्टले फेरी जिल्लाभर कडाइ गर्न थालेको छ । कमाण्ड पोस्टको बैठकले जिल्लामा समुदायस्तरमा पनि कोरोना संक्रमणको भयावह हुने सम्भावना बढेको निष्कर्ष सहित शनिबार राति १२ बजेदेखि लागु हुने गरी आवश्यक सतर्कता अपनाउन र अरु स्वास्थ्य सुरक्षा मापदण्ड पालनामा कडाइसहितको सूचना जारी गरेको छ । बैठकले सबै प्रकारका सभा गोष्ठी, तालिम, सेमिनार, सिनेमा हल, पार्टी प्यालेस, सैलुन, ब्युटिपार्लर, स्वीमिङ पुल, जिमखाना, समूहमा खेलिने खेलकुद, कभर्ड हल, फुटसल, पुस्तकालय, संग्रालय सञ्चालनमा रोक लगाएको छ । फुटपाथ, खुल्ला ठाउँ र ठेलागाडा, साइकलमा सञ्चालन हुने बिभिन्न व्यवसाय, कवाडी संकलन नगर्ने नगराउने, प्याकिङ खाना खाजा बाहेक होटल रेष्टुरेन्ट सञ्चालन नगर्ने नगराउने, सार्वजनिक निजी तथा वित्तीय संस्था सिमित कर्मचारीबाट स्वास्थ्य सुरक्षा मापदण्ड पालना गर्ने गराउने गरी सञ्चालन नगर्न विज्ञप्तीमार्फत आग्रह गरिएको छ । यसैगरी, खुल्ला स्थानमा मानिस भेला नहुने, भिडभाड गर्ने, मन्दिरमा दैनिक हुने नित्य पूजा बाहेकका सम्पूर्ण धार्मिक गतिविधि सञ्चालन नगर्ने, चाडपर्व लगायतका साँस्कृति कार्य, जात्रा महोत्सव नगर्ने, उद्योग व्यापार व्यवसाय अन्र्तगत स्वास्थ्य मापदण्ड विपरितका क्रियाकलाप नगर्न पनि प्रशासनले अनुरोध गरेको छ । बडिगाड गाउँपालिका सिल जिल्लाको बडिगाड गाउँपालिकाले शनिबार रातिदेखि अनिश्चितकालका लागि सिल गरिएको छ ।बडिगाड गाउँपालिका वडा नम्बर ६ का अध्यक्ष मौसम काजी क्षेत्रीमा कोरोना संक्रमण पुष्टि भएपछि गाउँपालिका शिल गर्ने निर्णयमा पुगेको स्वास्थ्य शाखा प्रमुख चुडामणि कँडेलले बताए।अर्को सूचना जारी नगर्दा सम्मका लागि सिल भएको कँडेलको भनाइ छ । वडा अध्यक्ष क्षत्री वडा तथा गाउँपालिकाको सेवा प्रवाह, बैठक तथा सार्वजनिक कार्यक्रम गर्दा धेरै जनासँग सम्पर्क भएको र कोरोना समुदायमा फैलिन सक्ने सम्भावना देखिएकाले संक्रामक रोग ऐन २०२० को दफा २ बमोजिम गाउँपालिकाभित्र सञ्चालन हुने अत्यावश्यक सेवाखाद्यान्न, तरकारी, दूध, औषधि, दाना ढुवानी तथा एम्बुलेन्स सेवा, विपद व्यवस्थापन सेवा तथा मध्यपहाडी लोकमार्गमा चल्ने यातायात सेवाबीचमा चढ्न र झर्न नपाउने गरी) बाहेक अन्य सार्वजनिक यातायात, बजार क्षेत्र समेत बन्द गर्ने, गाउँपालिकाका र अन्य संघ संस्था तथा वित्तीय संस्थाका सेवा सबै हाललाई स्थगित गर्ने निर्णय गरिएको जिल्ला प्रशासन कार्यालयका सूचना अधिकारी प्रशासकीय अधिकृत धिरेन्द्रराज पन्तले जानकारी दिए । यातायातमा फेरी जोर बिजोर प्रणाली कोरोना जोखिम बढ्दै गएपछि जिल्ला प्रशासन कार्यालयले जिल्लाभित्र सञ्चालन हुने सवारी साधनमा पनि जोर बिजोर प्रणाली लागु गरेको छ । शनिबार सूचना जारी गर्दै प्रशासनले अर्को सूचना नभएसम्मका लागि अत्यावश्यक बाहेकका निजी तथा भाडाका सवारी साधन (दुई पांग्रे समेत) सबै सवारी साधन जोर बिजोर प्रणालीमा सञ्चालन गगर्न आग्रह गरेको छ । जोर बिजोर प्रणालीमा जोर गते जोर नम्बर प्लेट भएका र बिजोर गते बिजोर नम्बर प्लेट भएका सवारी साधन सञ्चालन गर्ने निर्णय गरिएको प्रमुख जिल्ला अधिकारी सुरेश न्यौपानेले जानकारी दिनुभयो । वडा अध्यक्षमा कोरोना संक्रमण भेटिए पछि जिल्लाको बडिगाड गाउँपालिका भने शिल गरिएको छ । यहाँ सार्वजनिक सवारी, बजार सबै बन्द गरिएको छ । बडिगाड भएर जाने आउने लोकमार्गको रुटमा भने बीचमा यात्रु राख्न र झार्न नपाइने गरी सिधा सञ्चालन गर्न सकिने छ ।"
समाजवादउन्मुख लोकतन्त्रका कुलिन शासकहरू,"जोन स्टुअर्ट मिलले सन् १८६१ मा लोकतन्त्रबारेमा लेखेका छन् सामाजिक अवस्थाका सम्पूर्ण पक्षलाई पूर्णरूपमा सन्तुष्ट गराउने एउटै मात्र सरकार त्यस्तो हुनुपर्छ, जसमा जनता सहभागी हुन सकून्, हर प्रकारको सहभागिता सुनिश्चत होस्। हो, यस्तै पद्धतिका खातिरका लागि नेपाली जनताले पटकपटक बलिदान गरे। त्यो बलिदान केवल लहडबाजीमा गरिएको प्रदर्शन नभई समाज रूपान्तरण र सामाजिक न्यायका लागि गरिएको थियो। आजको हाम्रो लोकतन्त्रले ३० वर्ष पार गर्न लागिरहेको र गणतन्त्रको थालनी भएको पनि १५ वर्ष पुगिसकेको अवस्थामा के जोत स्टुअर्ट मिलले भनेजस्तै सामाजिक अवस्थामा सबैको सहभागिता र सन्तुष्टि प्राप्त हुन सक्यो त ? के सामाजिक न्याय र रूपान्तरणमा छलांग मार्न पाइयो त ? अब गम्भीर किसिमले समीक्षा गर्नुपर्ने बेला आएको छ। हाम्रो वर्तमान संविधानको प्रस्तावनामा हामीले समाजवादप्रति प्रतिबद्ध रही समृद्ध राष्ट्र निर्माण गर्ने प्रतिबद्धता गर्यौं भने धारा ४(१) मा नेपाल स्वतन्त्र, अभिभाज्य सार्वभौमसत्ता सम्पन्न, धर्मनिरपेक्ष, समावेशी, लोकतन्त्रात्मक, समाजवादउन्मुख, संघीय लोकतान्त्रिक गणतन्त्रात्मक राज्य भनेर लेख्यौं। जनतलाई एउटा मीठो संविधान बनाएर हातमा त दियौ तर पेटमा राख्ने के ? त्यही संविधानको नारामा लोकतान्त्रिक फल कुनचाहिँ दियौं जनतालाई ? अब पनि यस्ता सवालमा जवाफ फर्काउन नसक्ने कुलिन शासकहरू केका लागि सत्तामा बस्ने ? समयले अब निर्मम समीक्षा गर्ने छ। आन्दोलनको जग पटकपटक जनआन्दोलन र दसबर्से जनयुद्धको फ्युजनका कारण देशमा गणतन्त्र स्थापना भएको हो यद्यपि संवैधानिक राजतन्त्रसहितको संसदीय प्रजातन्त्रको व्यवस्था थियो नै। राजाले जनहितमा केही गर्न सकेनन् र निरंकुशतातर्फ अग्रसर रहेका कारण सात राजनीतिक दल र माओवादीबीचको कार्यगत एकताबाट जनआन्दोलन गर्ने सहमति भयो र त्यही कारण गणतन्त्र सम्भव भएको हो। यद्यपि जनयुद्धले करिब १७ हजार नागरिकका जीउज्यान लिनुका साथै अन्य क्षतिको लेखाजोखा नै छैन। त्यो क्षति नेपाली जनताका लागि कहिल्यै बिर्सन नसकिने घटना थियो। मुलुक विस्तृत शान्तिसम्झौतामार्पत जनयुद्ध अन्त्य गरी नयाँ व्यवस्थाका साथ अगाडि त बढ्यो तर अहिलेसम्म पनि जनयुद्धका विकृतिको मूल्यांकन र लेखाजोखा अन्तर्राष्ट्रिय समुदायमा अगाडि पारदर्शी र न्यायोजितरूपले देखाउन सकिएको पनि छैन र त्यो एउटा अनिश्चयको गाँठो बनेर बसिरहेको छ, जसले नेपालको शान्ति प्रक्रियालाई कुनै पनि समय गम्भीर मोडमा नपुर्याउला भन्न सकिँदैन। राजाको मनपरीतन्त्र राजनीतिक दलहरूलाई आन्दोलनको जग भएजस्तै माओवादीलाई भने नयाँ सोचको नयाँ व्यवस्था नै जनयुद्धको जग थियो। तर पनि रूपमा एउटा र सारमा अर्को ध्येय थियो भनेर धेरै जानिफकार बताउने गर्छन् र अहिलेको यसको फुट, विग्रह र विलयले पनि त्यही कुरालाई उसैको क्रियाकलापले पुस्ट्याइँ गरिरहेको देखिन्छ। कांग्रेसको इतिहासलाई जो जसले क्रान्तिकारी देखे र भोगे, अहिलेको उसको न हाँसको चाल न बकुल्लाको चाललाई उनीहरू कसरी मूल्यांकन गरिरहेका होलान् ? दयनीय अवस्था, विचारशून्य अभियान र कुलिनहरूको एउटा गठबन्धनमा परिणत भएको देखेपछि कसरी पश्चात्ताप मानिरहेका होलान् ती हिजोका सहिदहरू। जे होस्, अहिले पार्टी शुद्धीकरणको खोक्रो अभियानबाट पनि जनतामा कुनै आशा जगेर्ना गर्न त सकेन नै, आफ्नै पार्टीभित्र विपक्षीजस्तो बनेको गुटलाई समेत सम्हाल्न मुस्किल परिरहेको छ। यत्रो कोभिड १९ मा महामारीमा भएगरेका भ्रष्टाचारलाई पार्टीको एजेन्डा बनाउन नसक्नु, सरकारका गैरजिम्मेवारपूर्ण कार्य र निर्णयहरूलाई सशक्त प्रतिकार गर्न नसक्नुमा उसप्रति पनि सरकारसँगको मिलेमतोको आशंका बढेर आउँछ। केवल जय नेपाल ठोकेर मात्र जनप्रिय हुन सकिँदैन भन्ने कुरा सम्झाइरहनु नपर्ला। मधेसवादी दलहरू विभिन्न स्वार्थहरूको कृत्रिम मिलनमा देखिए पनि कतिबेला सत्ताको ललीपप आउँछ अनि त्यतै दौडिन बेर लगाउँदैनन् जुन उनीहरूको इतिहासबाट सबैले देखेको र भोगेकै अवस्था हो। देशमा कम्युन व्यवस्थाले मात्र समाजवाद आउँछ भनी जबर्जस्ती संविधानलाई समाजवादी कित्ताका लागि अड्डी कस्नेहरू पद, स्वार्थ र सत्ताको चास्नीमा यसरी डुबेका छन् कि अब उनीहरूलाई स्वयं माओले पनि कम्युनिस्ट भन्न हिच्किचाउने छन्। दुईतिहाइको सरकारले अहंकारी बनेका सत्तासीन शासकहरू जनजीविकसँग खेलबाड गर्दै भ्रष्टाचारमा लत्पतिएको समाचार दिनहँु आइरहन्छ तर उनीहरूमा कुनै हीनताबोध नै छैन, केवल सत्ता, पैसा र पद त्यसैमा ध्यान केन्द्रित भएको देखिन्छ। यी पार्टी वर्तमान संविधानका लागि जग बसाउने कारक थिए तर त्यो संविधानले के दियो जनताका लागि ? यो प्रश्न निरन्तर आउनेछ र त्यसको उत्तर दिने सामथ्र्य यी दलहरूसँग हुनुपर्छ। संवैधानिक व्यवस्था र भुईंमान्छे संवैधानिक व्यवस्थाले मूलतः सर्वसाधारण नागरिकको अवस्थालाई प्रत्यक्षरूपमा रूपान्तरण गर्नुपर्ने हो। संविधानप्रति जनआस्था बढ्दै जानुपर्नेमा दिनप्रतिदिन नागरिक राज्य प्रणालीप्रति असन्तुष्ट बन्दैछन्। किन ? किन शासकहरू यति धेरै जनताका नजरमा टाढिएका छन् ? किन भुईंमान्छेहरू अर्थात् सर्वसाधारण नागरिकलाई जीविकापार्जन गर्न धौधौ भइरहेको छ। हत्या, हिंसा, बलात्कार, लुटपाटका घटना किन दिनदिनै बढिरहेका छन् किन ? यी सबै प्रश्नको उत्तर यो व्यवस्था र यसका कुलिन बन्दै गएका शासकसँग छ र अझ प्रस्टरूपमा भन्ने हो भने यो दुर्दशाको कारकतत्व नै उनीहरू हुन्। हिजो जनतासँगको सामीप्यमा हुँदा उनीहरूसँग सर्वसाधारणकै जस्तै रहनसहन र हैसियत थियो, जनताकै जस्तै जुत्ताचप्पलमै निर्भर अवस्था थियो र जनताकै जस्तै झुपडीमा बस्थे तर आज उनीहरूमा धेरै परिवर्तन आएको छ। लोकतन्त्र जनताको हो तर अब पनि नेपालमा नेतृत्वको सोच र व्यवहारमा परिवर्तन आएन भने जनताका बीचबाट राजनीतिक निकास खुल्नेछ। राजनीति गर्नेहरूको आर्थिक अवस्था र हैसियतमा ठूलो रूपान्तरण आयो। तर उनीहरूलाई विश्वास गरी सत्तामा पुर्याउने नागरिकहरू भने पुनः प्रजा र रैती नै बनिरहनुपर्ने अवस्था छ। यी सब विकृतिको दोष प्रणाली हो कि राज्य सञ्चालन गर्ने शासकहरू हुन् ? अब सवाल उठ्दैछन् किनकि हिजो जसले समाज रूपान्तरणको नारा घन्काए तर सत्ता प्राप्तिपछि आपू मात्र रूपान्तरण भए। अहिलेको राजनीतिक दल तथा तिनका नेतृत्वहरूको जनतासँगको सम्बन्ध चुनावमा मात्र लक्ष्यित अझ भन्ने हो भने पैसामा मत किन्न जुक्ति निकाल्ने रणनीति र अभियानप्रति लक्ष्यित र केन्द्रित रहेको धेरै बुद्धिजीवी विश्लेषण गर्दैछन्। संविधानमा लेखियो निःशुल्क शिक्षा र स्वास्थ्यको व्यवस्था तर आजको अवस्था कस्तो छ ? कसैले बताइरहनु पर्दैन। कुनै रोग लागेमा सम्पूर्ण सम्पत्ति बेचबिखन गरेर पनि उपचार नपाइने अवस्था बन्दै गएको छ। जनता यति कमजोर र निरिह भएका छन् कि सशक्तरूपमा प्रतिकार गर्ने होइन, स्वीकार मात्र गर्दैछन्। यो कस्तो लोकतन्त्र ल्यायौं हामीले जहाँ जनताको चुलो बल्न छाड्यो तर नेताहरूको आर्थिक अवस्थाले आकाश चुम्दै छ। यो देशको लोकतन्त्र, शिक्षा, स्वास्थ्य, ठेकेदारको हातमा छ, जनता बेरोजगार हुँदै युवाका हातमा पासपोर्ट थमाइन्छ र रेमिट्यान्सले मुलुक धान्नुपर्ने अवस्था छ। कस्तो लोकतन्त्र जहाँका सत्तासीन शासक र कर्मचारीतन्त्र प्राडो र पजेरोमा सवार जनताका घरमा भोकमरी। के अब यस्तै नियति भोग्नुपर्ने हो नेपाली जनताले ? सहिदहरूको बलिदानी केका लागि थियो ? यी यस्ता परिदृश्यले के देखाउँछ भने वर्तमान राजनीतिक नेतृत्वहरूले समग्र प्रणालीलाई धराशायी बनाउँदै छन्। अन्ततोगत्वा यसले समग्र प्रणालीको भविष्यमाथि संकट सृजना गरेको छ र गरिनै रहने छ। ख्याल रहोस्, लोकतन्त्र जनताको माग हो तर नेताहरू जनताको छनोटमा नपर्न पनि सक्छन्। जनताले चाहे जस्तोसुकै व्यवस्थाको पनि विकल्प खोज्न सक्छन् र परिवर्तन गरेरै देखाएका छन्। नेताहरूको नियत र जनताको नियति सिद्धान्त एकातिर, व्यवहार अर्कातिर, भाषण एकातिर, शासन अर्कातिर, कानुन एउटा न्याय अर्कातिर यी र यस्तै भोगाइले के पाठ पढाउँछ भने राज्यका संवैधानिक अंगहरू कमजोर बनाएर सीमित वर्गको स्वार्थकेन्द्रित राजनीतिक व्यवसायको बजार खुबै उर्लंदो छ। सीमित ठेकेदारहरूको हातमा सत्ता, सत्ताको नजर पैसा र पैसाको प्रभावमा चुनाव, यो नियत समग्र नेपालको वर्तमानकालीन राजनीतिक परिदृश्यको घटना वर्णन हो। नेताहरूले प्रायः आफ्ना छोराछोरी विदेशको महँगो स्कुल, कलेजमा पढाउने, महँगो गाडी चढ्ने, महँगो महल बनाउने अनि जनताको भागमा के ? त्यही गरिबी र विवशता ? धन्य नेपालका राजनीतिक दल र तिनका नेतृत्वलाई जनताले अझैसम्म स्वीकार गर्न परिरहेको अवस्था छ। तर ख्याल रहोस् जनताको धैर्यको बाँध टुटिसकेको छ। अब नेतृत्वको नियत सही दिशामा लक्ष्यित भएन भने कथाले अर्कै मोड नलिइरहला भन्न सकिँदैन। कार्ल माक्र्सले भने झैं जनतासँग गुमाउनु सामाजिक बन्धन मात्र त हो तर जित्नका लागि सिंगो संसार छ। अबको बाटो के ? बिरालो कालो र सेतो रङ जुनसुकै भए पनि उसको अर्थ मुसा मार्नुमा रहेको छ। अर्थात् जुन बिरालोले मुसा मार्छ त्यही बिरालोको माग हुन्छ। त्यसैले भनिरहनु नपर्ला कि लोकतन्त्रले भोकतन्त्र हटाउन सकेन भने के हुन्छ भन्ने कुरा विश्व राजनीतिक परिवेशले धेरै देशमा बताइरहेको छ। तसर्थ लोकतन्त्र जनताको हो तर अब पनि नेपालमा नेतृत्वको सोच र व्यवहारमा परिवर्तन आएन भने जनताका बीचबाट राजनीतिक निकास खुल्नेछ। त्यो कस्तो प्रकारको हुनेछ भन्ने कुरा कसैले निक्र्योल निकाल्न सक्ने विषय पनि भएन।"
विदेशमा १ सय ९१ जना नेपालीको मृत्यु,"काठमाडौं : विश्वभर महामारीका रुपमा फैसिएको कोरोना भाइरस (कोभिड १९) संक्रमणका कारण विदेशमा १ सय ९१ जना नेपालीको मृत्यु भएको छ। गैरआवासीय नेपाली संघका अनुसार भारतमा यो साता थप २ जनाको कोरोनाका कारणले निधन भएको हो। विश्वमा ३८ देशमा रहेका नेपाली कोरोना भाइरसबाट संक्रमित भएको संघले जनाएको छ। ती मध्ये १६ देशमा रहेका नेपालीको कोरोनाका कारणले मृत्यु भएको हो। कोरोना भाइरसका कारण बेलायत, युएई, साउदी अरब, बहराइन, कुवेत, कतार, आयरल्याण्ड, जापान, टर्की, नेदरल्याण्ड र स्वीडेन, भारत, नेपाल, साउथअफ्रीका लगायतका देशमा रहेका नेपालीहरुको ज्यान गएको थियो। गैरआवासीय नेपाली संघ अन्तर्गतको स्वास्थ्य समितिका संयोजक डा संजीव सापकोटाका अनुसार यो साता प्राप्त तथ्यांक अनुसार यो साता भारत, अष्ट्रेलिया, बेल्जियम, पोल्याण्ड, फ्रान्स, कतार, साउदी अरेवियामा रहेका नेपालीमा थप नयाँ संक्रमण देखिएको छ। संघका अनुसार गत हप्ताको तुलनामा मध्यपूर्वका देशहरु कतार, युएई, साउदी अरब लगायतका देशमा कोरोना संक्रमणको दरमा कमि आएको छ। यो साता अष्ट्रेलिया रहेका १४६ जना नेपालीमा नयाँ संक्रमण थपिएको समितिले जनाएको छ। समितिका अनुसार गत साता लग्जेम्वर्गमा रहेका नेपालीमा सामूहिक रुपमा देखिएको कोरोना संक्रमित क्रमश संक्रमणमुक्त हुँदै गएको गैरआवासीय नेपाली संघको कोभिड १९ उच्चस्तरीय समितिका प्रेस संयोजक चिरण शर्माले जानकारी दिए। संघका अनुसार लग्जेम्वर्गमा करिब दुई दर्जन नेपालीमा कोरोना संक्रमण रहेको छ। ती सबै आइसोलेसनमा रहेका छन्। लग्जेम्वर्गमा थप संक्रमण देखिएको छैन्। हालसम्म नेपालसहित ५५ हजार ९ सय २५ जनामा कोरोना संक्रमण देखिएको छ। तीमध्ये ४७ हजार ४ सय ३७ जना कोरोना संक्रमणबाट मुक्त भएका छन्। संघका अनुसार शनिबार साँझसम्म ५८ हजार नेपाली स्वदेश फर्किएका छन्।"
"लियोन च्याम्पियन्स लिगको सेमिफाइनलमा, म्यानचेस्टर सिटी स्तब्ध",पोर्चुगल : इंग्लिस क्लब म्यानचेस्टर सिटीलाई पराजित गर्दै फ्रान्सेली क्लब लियोन च्याम्पियन्स लिगको सेमिफाइनलमा पुगेको छ। आइतबार बिहान भएको खेलमा सिटीलाई ३१ ले स्तब्ध पार्दै लियोनले सेमिफाइलनको यात्रा तय गरेको हो। पोर्चुलको लिस्बोनमा भएका खेलमा लियोनको जितका लागि मोउसा डेम्बेलेले दुई तथा म्याक्सवेल कोर्नेटले एक गोल गरे। सिटीका लागि केविन डी ब्रुयनले एक गोल गरे। २४ औँ मिनेटमा कोर्नेटले गोल गरी लियोनलाई अग्रता दिलाएका थिए। ६९ औँ मिनेटमा केविनले सिटीका लागि बराबरी गोल गरे। डेम्बेलेले लगातार ७९औं र ८७ औँ मिनेटमा गोल गरेपछि सिटी स्तब्ध हुन पुग्यो। लियोनले फाइनल प्रवेशका लागि बार्यन म्युनिख प्रतिस्पर्धी पाएको छ। गर्नेछ। बार्यनले हिजोको खेलमा बार्सिलोनालाई ८२ ले हराउँदै सेमिफाइनलको पुगेको थियो। अर्काेतर्फ फ्रान्सेली क्लब पीएसजी र जर्मन क्लब लाइप्जिग फाइलनका लागि प्रतिस्पर्धा गर्दैछन्।
धरानमा विराटनगरकी कोरोना संक्रमित महिलाको मृत्यु,धरान : बीपी कोइराला स्वास्थ विज्ञान प्रतिष्ठान धरानमा उपचारका क्रममा विराटनगर घर भएककी कोरोना संक्रमित महिलाको मृत्यु भएको छ । विराटनगरको न्यूरो हस्पिटलबाट रेफर भएर प्रतिष्ठान आएकी ५० वर्षीषा महिलाको उपचारका क्रममा शनिबार राति १२ बजे निधन भएको बीपी प्रतिष्ठानका प्रवक्ता डा निदेश सापकोटाले जानकारी दिए । मृतक महिला शनिबार राति ११ बजे प्रतिष्ठानको कोभिड अस्पताल भर्ना भएकी थिइन् । भर्ना भएको एकघण्टा पश्चात उनको निधन भएको प्रवक्ता सापकोटाले बताए । चारपाँच दिनदेखि अत्याधिक ज्वरो र खोकी लाग्नका साथै श्वास प्रस्वासमा समेत गंभीर समस्या भएपछि न्युरो हस्पिटलले प्रतिष्ठान रेफर गरेको बताइएको छ । मृतक महिला लामो समयदेखि मुटु र फोक्सोमा समस्या रहेको अस्पतालले जानकारी दिएको छ । नेपालका विभिन्न अस्पतालमा उपचार सम्भव नभएपछि भारतको दिल्लीमा समेत गएर उपचार गराउँदै आएको समेत बताइएको छ । मृतकको शव व्यवस्थापनका लागि आवश्यक पहल भइरहेको प्रवक्ता सापकोटाले बताए ।
सिन्धुपाल्चोक लिदी पहिरो : १८ जनाको शव भेटियो,"सिन्धुपाल्चोक : जुगल गाउँपालिका२ लिदीमा शुक्रबार बिहान खसेको पहिरोमा परी हराइरहेका थप दुई जनाको शव भेटिएको छ। यससँगै उक्त पहिरोमा परी ज्यान गुमाउनेको सङ्ख्या १८ पुगेको छ। शुक्रबार बिहान ११ जनाको शव भेटिएको थियो। यस्तै शनिबार दिउँसो पाँच र साँझ थप दुई जनाको शव फेला परेको जिल्ला प्रहरी कार्यालयका प्रवक्ता माधवप्रसाद काफ्लेले जानकारी दिए। प्रहरी कार्यालयका अनुसार शनिबार स्थानीय ३७ वर्षीय मेकमाइ दोङ, ३० वर्षीय मानबहादुर दोङ, १६ वर्षीय माइलापराङ दोङ, ११ वर्षीया लक्ष्मी दोङ, ११ वर्षीया च्यामा दोङ, ११ वर्षीया विमला दोङ र सात महिने कबिर दोङको शव पहिरोमा पुरिएको अवस्थामा फेला परेको हो। लिदीमा शुक्रबार बिहान खसेको पहिरोले ३५ घर पुरिएका थिए। घरसँगै ३९ जना बेपत्ता भएका थिए। पहिरोमा बेपत्ता भएकाको खोजी जारी रहेको प्रहरीले जनाएको छ। ज्यान गुमाएकाका परिवारले १ लाख पाउने विपद् व्यवस्थापन समितिको बैठकले ज्यान गुमाएकाको परिवारलाई १ लाख रुपैयाँको दरले राहत रकम र काजकिरियाका लागि परिवारलाई तत्काल २५ हजार रुपैयाँ उपलब्ध गराउने निर्णय भएको गाउँपालिकाका अध्यक्ष होमनारायण श्रेष्ठले जानकारी दिए। यस्तै दुवै अभिभावक गुमाएका बालबालिकाको हकमा कक्षा १२ सम्म निःशुल्क आवासीय शिक्षाको व्यवस्थापन गरिदिने निर्णय भएको छ।"
विराटनगरमा थप ४३ जनामा कोरोना पुष्टि,"विराटनगर : विराटनगर महानगरपालिकामा आइतबार बिहानसम्ममा थप ४३ जनामा कोरोना भाइरसको संक्रमण पुष्टि भएको छ। विराटनगर प्रदेश १ को सबैभन्दा बढी कोरोना संक्रमण फैलिएको स्थानीय तह हो। साउन २७ र २८ गते स्वाब संकलन गरेर परीक्षण गराइएकामध्ये संक्रमण पुष्टि भएकाहरुमा ५ देखि ६३ वर्षसम्मका छन्। ४३ जना थपिएसँगै विराटनगरमा संक्रमित संख्या ५२३ पुगेको महमनगरको जनस्वास्थ्य महाशाखा प्रमुख रमेश कार्कीले बताए। नयाँ थपिएका संक्रमितमा १९ जना महिला छन्। विराटनगर२ मा चार, ३ मा छ, ४ मा तीन, ५ मा चार, ६ मा सात, ८ मा एक, ९, ११ र १५ नम्बर वडामा छछ जना नयाँ संक्रमित भेटिएका हुन्। शनिबार दिउँसो विराटनगरमा ३८ जना नयाँ संक्रमित थपिएका थिए।"
कोरोना परीक्षणबाट बञ्चित गराइएकी वृद्धाको मृत्यु,विराटनगर : कोरोना भाइरसका कारण पारिवारिक नाता सम्बन्धका व्यक्तिको मृत्युसँगै परिवारका अन्य सदस्यमा संक्रमण फैलिँदा पनि परीक्षणबाट बञ्चित भएकी विराटगरकी एक वृद्धाको मृत्यु भएको छ । विराटनगर महानगरपालिका९ की ६२ वर्षीया वृद्धाको शनिबार राती मृत्यु भएपछि विराटनगर महानगरपालिकाको टोलीले परीक्षणका लागि आइतबार बिहान स्वाब संकलन गरेर प्रयोगशालामा पठाएको छ । कोरोनाकै कारण मृत्यु भएको हुनसक्ने भन्दै महानगरले उनको हिस्ट्री पनि खोजी गरेको छ । वृद्धाको मृत्यु कोरोना भाइरस संक्रमणका कारण भएको हो कि हैन भन्ने पुष्टि परीक्षण रिपोर्ट आएपछि मात्रै थाहा हुने महानगरका जनस्वास्थ्य निरीक्षक हैदर अलीले बताए । ती वृद्धाको पारिवारिक नाता सम्बन्धका एक सदस्य ४५ वर्षीय पुरुषको यसअघि नै कोरोना भाइरसको संक्रमणका कारण मृत्यु भइसकेको छ । वृद्धा यसअघि संक्रमणका कारण मृत्यु हुने पुरुषकी सानीआमा हुन् । वडाअध्यक्ष विश्वनाथ भगतले वृद्धा संक्रमणका कारण मृत्यु भएका पुरुषको आमाकी बहिनी भएको बताए । कोरोनाका कारण पुरुषको मृत्यु भएपछि महानगरले 'कन्ट्याक्ट ट्रेसिङ' गरेर परिवारका अरु सदस्यलाई परीक्षणको दायरा ल्याउँदै स्वाब संकलन गरेको थियो । भगतकाअनुसार पारिवारिक नाता सम्बन्धका सबै सदस्यलाई परीक्षणको दायरामा ल्याएर कतिपयलाई संक्रमण पुष्टि भइसक्दा पनि ती वृद्धालाई भने परिवारकै सदस्यले लुकाएर स्वाब संकलन गर्नबाट बञ्चित गराएको पाइएको छ । परिवारका सदस्यले लुकाएपछि परीक्षणबाट छुटेको घटना वृद्धाको मृत्यु भइसकेपछि बाहिर आएको हो ।वडा अध्यक्ष भगतका अनुसार हाल वृद्धाको पारिवारिक नाता सम्बन्धका छ जनामा संक्रमण देखिएको छ । संक्रमित सबैको मोरङको सुन्दरहरैंचा नगरपालिकाको गोठगाउँस्थित पूर्वाञ्चल विश्वविद्यालय कोभिड१९ अस्पतालको आइसोलेसनमा उपचार भइरहेको उनको भनाइ छ । भगतकाअनुसार वृद्धामा मधुमेह र मृगौलाको समस्या रहेको पाइएको छ । मृतकका दुई छोरा र एक छोरी छन् । स्वाब परीक्षण गराउँदा दुवै छोराको रिपोर्ट पोजिटिभ आएको छ । ती मध्ये एक जना संक्रमित छोरा सम्पर्कबिहीन रहेको महानगरपालिकाले जनाएको छ । छोरीको भने बिहे भइसकेको र परिवारबाट अलग्गै रहेको पाइएको छ ।विराटनगर९ को गुद्री बजारमा सब्जीदेखि किराना पसलसम्म अत्याधिक भीडभाड हुने गरेको र मानिस तथा सवारी साधनको आवतजावत हुने गरेका कारण संक्रमितको संख्या बढेको भगतको भनाइ छ ।
पर्सामा पत्रकारसहित थप ४५ जनामा कोरोना,"वीरगन्ज : पर्सामा एक पत्रकारसहित थप ४५ जनामा संक्रमण पुष्टि भएको छ । नारायणी अस्पतालको प्रयोगशालामा शनिबार राति आएको पीसीआर रिपोर्टमा पर्साका ४५ जनामा संक्रमण पुष्टि भएको अस्पतालका मेसु डाक्टर मदन उपाध्यायले जानकारी दिए । संक्रमित हुनेमा ८ वर्षका बालकदेखि ७० वर्ष उमेरका का ३५ जना पुरूष र १० जना महिला रहेका छन् । एभिन्युज टेलिभिजनका पर्सा जिल्ला संवाददाता राजन रौनियारमा पनि संक्रमण भेटिएको हो । यस्तै नारायणी अस्पतालमा कार्यरत ७ जना कर्मचारी, प्राइम फर्मा उद्योगका ६ जना पुरुष कर्मचारी, बयोधा अस्पतालका ३ जना कर्मचारी, नारायणी अस्पतालको आइसियूमा अपचाररत २२ वर्षका १ जना पुरुष र ४२ वर्षका १ जना मृगौला रोगीमा पनि संक्रमण पुष्टि भएको नारायणी अस्पतालका डाक्टर डाक्टर नीरज सिंहले जानकारी दिए । वीरगन्ज महानगरपालिकाको विभिन्न वडाका १३ जना सर्वसाधरण र पर्सा जिल्लाको पोखरिया नगरपालिकाको विभिन्न वडाका १२ जना, पर्सा जिल्लाकै बहुदरमाइ नगरपालिका वडा नम्बर ९ भौराटारका २३ वर्षका १ जना पुरुषमा पनि शनिबार राति संक्रमण पुष्टि भएको छ ।"
"कोरोना संक्रमित छोरा आइसोलेसनमा, घरमा आमाको मृत्यु","विराटनगर : कोरोना संक्रमण देखिएपछि उपचारका लागि आइसोलेसनमा भर्ना गरिएका विराटनगरका एक पुरुषकी आमाको भने घरमै मृत्यु भएको छ। कोरोना शंकास्पद विराटनगर महानगरपालिका३ की ८७ वर्षीया वृद्धाको शनिबार राति ९ बजेतिर आफ्नै घरमा भएको हो। कोरोना पुष्टि भएपछि उनका ५६ वर्षीय छोरालाई भने गत मंगलबार नै उपचारका लागि विराटनगरस्थित मारवाडी सेवा सदनको आइसोलेनसमा भर्ना गरिएको छ। छोरालाई आइसोलेसनमा भर्ना गरेर वृद्धाको भने पीसीआर परीक्षणका लागि बुधबार स्वाब संकलन गरेर कोशी अस्पतालको प्रयोगशालामा पठाइएको थियो। ज्वरो आउने लगायत कोरोनासँग मिल्ने लक्षण देखिएकी वृद्धाको मृत्यु भएपनि अहिलेसम्म रिपोर्ट आइसकेको छैन। कोरोना पुष्टि भएर छोरा आइसोलेसनमा पुगेपछि ती वृद्धाको स्याहारमा बुहारी खटेकी थिइन्। ढिलो रिपोर्ट प्राप्त हुँदा उनको शव व्यवस्थापन अन्योलमा परेको छ। वृद्धाका छोरा प्रदेश १ को पशुपंक्षी तथा मत्स्य विकास निर्देशनालयका अधिकृत हुन्। ती अधिकृत चालक र कार्यालयका अरु दुई जना अधिकृतसहित गत साउन १८ गते कृषि र भेटेरिनरीको अनुगमन निरीक्षणका लागि पहाडी जिल्ला ओखलढुंगा र सोलुखुम्बु गएका थिए। कार्यालयको काम सकेर साउन २० गते विराटनगर फर्किएका चार जनामध्ये उनीसहित तीन जनालाई पहाडमै हुँदा ज्वरो आएको थियो। त्यसपछि कोरोनाको आशंकामा विराटनगर आएर ज्वरो आउनेहरुले गत सोमबार परीक्षणका लागि स्वाब दिएका थिए। रिपोर्ट भोलिपल्ट मंगलबार पोजेटिभ आएपछि उपचारका लागि ती अधिृकतलाई भने आइसोलेनसमा भर्ना गरियो। उनीसँगै पहाडी जिल्लाको अनुगमनमा गएका चालकमा पनि कोरोना पुष्टि भइसकेको छ। परीक्षण गराएकामध्ये अर्का एक अधिकृतको रिपोर्ट भने नेगेटिभ आएको छ। एक जना अधिकृतले भने आफूलाई लक्षण नदेखिएको भन्दै पीसीआर परीक्षण नै नगराएको कार्यालयले जनाएको छ। आइसोलेसनमा भर्ना गरेर ती अधिकृतको परिवारलाई पनि कन्ट्याकक्ट ट्रेसिङगर्दै परीक्षणको दायरामा ल्याइएको थियो। बुधबार उनकी वृद्धा आमा, श्रीमती, दाजु, भाउजू, छोरा तथा दाजुका छोरी र ज्वाईको पीसीआर परीक्षणका लागि स्वाब संकलन गरिएको थियो। तर पीसीआर परीक्षणका लागि दिइएका आमासहित उनका पारिवारिक नाता सम्बन्धका ६ जनाकै रिपोर्ट चार दिनसम्म पनि प्राप्त भइनसकेको स्थानीय कुमार धमालले बताए। परीक्षणका लागि दिएकामध्ये वृद्धासहित केहीमा ज्वरो आउने लगायत कोरोनाको लक्षण देखिएको थियो। स्वाब दिएको लामो समयसम्म रिपोर्ट आएन। पीसीआर परीक्षणका लागि पठाइएकी वृद्धाको घरमै मृत्यु भइसक्यो, धमलाले भने, चाँडो गरेर रिपोर्ट आएको भए वृद्धामा कोरोना संक्रमण भएनभएको पुष्टि हुने थियो। उनले समयमा रिपोर्ट नआउँदा यदि मृत्यु भएकी वृद्धामा कोरोना पुष्टि भएमा उपचार गराउन लैजान पाउने अवस्था पनि टरेको बताए। कोरोना शंकास्पद सर्वसाधारणले घरमै ज्यान गुमाउने अवस्था आउनु र मृत्यु भइसक्दा पनि रिपोर्ट प्राप्त नहुनु दुःखद् भएको धमलाको गुनासो छ। रिपोर्टमा यसरीनै ढिलाई गर्दै जाने हो भने कोरोनाको आशंका गरिएका अरु धेरैको शव वृद्धाको जस्तै घरघरमा भेटिने अवस्था आउन सक्ने उनको भनाइ छ। कोरोना शंकास्पद वृद्धाको मृत्यु भएपछि चाँडो गरेर रिपोर्ट उपलब्ध गराउन विराटनगर महानगरपालिकाले दबाब दिइरहेको छ। रिपोर्ट पोजेटिभ आएमा परिवारका अन्य सदस्यलाई उपचारको दायरामा ल्याउँदै वृद्धाको शव सेनाले व्यवस्थापन गर्ने महानगरको भनाइ छ। नेगेटिभ आएमा भने अन्त्येष्टिका लागि परिवारलाई नै छाडिने भएको छ।"
७४ वर्षपछि बार्सिलोनाको पोस्टमा ८ गोल,"लिस्बन : स्पेनिस पावर हाउस बार्सिलोनाले च्याम्पियन्स लिग फुटबलमा लज्जास्पद हार बेहोरेको छ। च्याम्पियन्स लिग फुटबलअन्तर्गत शुक्रबार राति भएको क्वार्टरफाइनलमा बार्सिलोनाले जर्मन क्लब बायर्न म्युनिखसँग ८२ को नमीठो हार बेहोरेको हो। बायर्न म्युनिखको जितमा थोमस मुलर र फिलिप कोटिन्होले दुईदुई गोल गरे। यसैगरी इभान पेरिसिक, सर्ज गनाब्री, जोसुवा किमिच र रोबर्ट लिवान्डोस्कीले एकएक गोल गरे। लिस्बनमा भएको खेलमा जर्मन बुन्डेस लिगा च्याम्पियन बायर्न म्युनिखले सुरुदेखि नै उत्कृष्ट प्रदर्शन गरेको थियो। खेल सुरु भएदेखि नै बार्सिलोनालाई दबाबमा राखेको बायर्नले चौथो मिनेटमा नै अग्रता बनाएको थियो। रोबर्ट लिवान्डोस्कीले उपलब्ध गराएको सुन्दर पासमा थोमस मुलरले गोल गर्दै बायर्नको हौसला बढाएका थिए। त्यसको तीन मिनेटपछि डेविड अलाबाको आत्मघाती गोलसँगै बार्सिलोना खेलमा फर्किएको थियो। बार्सिलोनाका जोर्दी अल्बाले प्रहार गरेको बल अलाबाले बचाउन खोज्दा गोलमा परिणत भएको थियो। खेलको २२औं मिनेटमा इभान पेरिसिकले गोल गर्दै बायर्नलाई २१ ले अघि बढाएका थिए। सर्ज गनाब्रीले २८औं मिनेटमा गोल गर्दै बायर्नको अग्रता बढाएका थिए। लियोन गोरेट्काले उपलब्ध गराइदिएको बलमा गनाब्रीले गोल गरेका थिए। थोमस मुलरले ३१औं मिनेटमा व्यक्तिगत दोस्रो गोल गर्दै पहिलो हाफमा बायर्नलाई ४१ को अग्रता दिलाएका थिए। गनाब्रीले उपलब्ध गराएको पासमा मुलरले गोल गरेका थिए। खेलको ५७औं मिनेटमा बार्सिलोनाका फरवार्ड लुइस स्वारेजले गोल गर्दै अन्तर घटाएका थिए। उनले जर्दी अल्बाले उपलब्ध गराएको पासमा गोल गर्दै बार्सिलोनाको उत्साह जगाएका थिए। तर, त्यो उत्साह लामो समयसम्म टिक्न सकेन। दोस्रो गोल खाएपछि बायर्न म्युनिखले थप आक्रामक खेल खेलेको थियो। आक्रामक खेल खेल्दै बायर्नले लगातार चार गोल गर्दै बार्सिलोनालाई नमीठो हार चखायो। जोसुआ किमिचले ६३औं मिनेटमा गोल गर्दै बायर्न म्युनिखलाई ५२ को अग्रता दिलाए। अल्फन्सो डेभिसले उपलब्ध गराइदिएको पासमा जोसुआले गोल गरेका थिए। त्यसपछि ८२औं मिनेटमा रोबर्ट लेवान्डोस्कीले गोल गर्दै बायर्नको खातामा आधा दर्जन गोल पुर्याएका थिए। स्पेनिस महारथी बार्सिलोनाको पोस्ट्मा आधा दर्जन गोल गरेपछि पनि बायर्न म्युनिखले आक्रामक खेललाई जारी नै राख्यो। वैकल्पिक खेलाडीका रूपमा मैदान छिरेका बार्सिलोनाका पूर्वखेलाडी फिलिप कौटिन्होले लगातार दुई गोल गर्दै बार्सिलोनाका समर्थकलाई निराश बनाए। ८५औं मिनेटमा पहिलो गोल गरेका कौटिन्होले खेल सकिन एक मिनेट बाँकी रहँदा अर्को गोल थप्दै बायर्न म्युनिखलाई ८२ को सानदार जित दिलाए। बार्सिलोना बायर्न म्युनिखसँग च्याम्पियन्स लिग फुटबलमा पराजित भएको छैटौंपटक हो। बायर्नको जितमा उत्कृष्ट प्रदर्शन गरेका थोमस मुलर म्यान अफ दी म्याच चुनिए। सन् १९५१ पछि बार्सिलोना ६ भन्दा बढी गोल अन्तरमा पराजित भएको यो पहिलो पटक हो। सन् १९५१ मा बार्सिलोनालाई स्पानियोलले ६० गोलले हराएको थियो। बार्सिलोनाको पोस्ट्मा ७४ वर्षपछि आठ गोल सम्भव भएको छ। सन् १९४६ मा सेभिलले बार्सिलोनालाई ८० गोलले पराजित गरेको थियो। बार्सिलोना पछिल्लो पाँच सिजनमा चौथो पटक च्याम्पियन्स लिगको क्वार्टरफाइनलबाटै बाहिरिएको छ। यस सिजनको बुन्डेस लिगा च्याम्पियन बायर्न म्युनिखले अब फाइनल प्रवेशका लागि म्यानचेस्टर सिटी र लियोनबीचको विजेतासँग प्रतिस्पर्धा गर्नेछ। बायर्न म्युनिख च्याम्पियन्स लिगको सेमिफाइनलमा पुगेको १२औं पटक हो। बायर्नभन्दा अघि स्पेनिस क्लब रियल म्याड्रिड १३ पटक च्याम्पियन्स लिग फुटबलको सेमिफाइनलमा पुगेको छ। बायर्न म्युनिखका रोबर्ड लिवान्डोस्की च्याम्पियन्स लिगमा सर्वाधिक गोल गर्ने खेलाडी बनेका छन्। उनले च्याम्पियन्स लिगमा आठ खेल खेल्दै १४ गोल गरेका छन्। च्याम्पियन्स लिगमा सर्वाधिक गोलकर्ताको दोस्रो स्थानमा ११ गोल गरेका क्रिस्टियानो रोनाल्डो दोस्रो स्थानमा छन्।"
आवागमन नरोकिँदा संक्रमण भित्रियो,"पर्सामा दैनिकरूपमा संक्रमितको संख्या बढी रहेको छ। दुई महिनाको शिशुदेखि ८६ वर्षसम्मका वृद्धवद्धामा कोरोना संक्रमण देखिएकाले समुदायस्तरमै संक्रमण फैलिएको हो कि भनेर स्थानीय चिन्तित बनेका छन्। वीरगन्जस्थित नारायणी अस्पतालका प्रमुख मेडिकल सुपरिटेन्डेन्ट डा मदनकुमार उपाध्यायसँग अन्नपूर्णकर्मी क्रान्ति साहले गरेको कुराकानी : पर्सामा कोरोना संक्रमण समुदायस्तरमै फैलिएको हो ? पर्सामा दैनिकरूपमा संक्रमितको संख्या बढी देखिँदैमा समुदायस्तरमै संक्रमण फैलिसकेको अहिल्यै भन्न गाह्रो छ। हामीले गरेको परीक्षण कन्ट्याक्ट ट्रेसिङकै वरिपरि छ। त्यसले समुदायस्तरमा भन्दा पनि क्लस्टरमा संक्रमण फैलिएको भन्न सकिन्छ। समुदायमा मासट्रेसिङ गरे परीक्षणपछि मात्रै भन्न सकिन्छ। संक्रमण समूहसमूहमा पुगेको छ। एउटा उद्योगधन्दामा परीक्षण गर्दा त्यहाँका काम गर्ने कर्मचारीमा पोजिटिभ आयो। अस्पतालमा गर्दा त्यहाँ काम गर्ने स्वास्थ्यकर्मीमा पोजिटिभ आयो। कुनै एउटा वडामा कन्ट्याक्ट ट्रेसिङ गरेर परीक्षण गर्दा संक्रमितको घरपरिवार र छरछिमेकका व्यक्तिमा पोजिटिभ आयो। यसले संक्रमण समूहगत रूपमा फैलिएको छ। समुदायस्तरमा अझै पुगिनसकेको भन्न सकिन्छ। हाल पर्सामा कोरोना संक्रमितको संख्या कति छ ? साउन ३१ गते बिहानसम्म कोरोना संक्रमितको संख्या १२ सय नाघिसकेको छ। उपचाररत संक्रमितको संख्या कति छ ? वीरगन्जमा नारायणी अस्पतालको मातहत दुईवटा अस्थायी कोभिड अस्पताल सञ्चालनमा छन्। गण्डक अस्थायी कोभिड अस्पतालमा ६९ जना उपचाररत छन्। तीमध्ये १० जना आईसीयूमा छन्। वीरगन्ज हेल्थ केयर अस्थायी कोभिड अस्पतालमा १०३ जना संक्रमित भर्ना भएका छन्। तीमध्ये २६ जना आईसीयूमा छन्। नारायणी अस्पतालको आइसोलेसनमा पाँचजनाको उपचार भइरहेको छ। यसबाहेक वीरगन्जका होटल, धर्मशाला, विद्यालय, निजी अस्पताललगायतमा सञ्चालित सेमीआइसोलेसनमा दुई सय ३९ जनाको उपचार भइरहेको छ। ३७४ जना संक्रमित भने होम आइसोलेसनमा छन्। संक्रमितमध्ये ८० प्रतिशत लक्षणसहितका बिरामी छन्। ३६ जना आईसीयूमा छन्। आईसीयूमा राखिएका बिरामीको त्यति धेरै जटिल अवस्था छैन। तर उनीहरूको स्वास्थ्य अवस्था सुधारोन्मुख छ। उपचारका लागि बेड, भेन्टिलेटर, स्वास्थ्यकर्मीलगायतका पूर्वाधारको अवस्था कस्तो छ ? संक्रमणको दर हेर्दा अवस्था जटिल छ। हामीसँग सञ्चालनमा रहेका एक सय ५० बेडको दुईवटा कोभिड अस्पतालका आइसोलेसन भरिभराउ छन्। दुवै कोभिड अस्पतालमा भएका ३६ वटा र नारायणी अस्पतालका पाँचवटा गरी ४१ आईसीयू बेड पनि खाली छैन। भएका १६ वटा भेन्टिलेटरमा पनि बिरामी छन्। त्यसैले अहिले हामीसँग अस्पतालमा संक्रमितलाई राख्ने बेड खाली छैन। आईसीयू र भेन्टिलेटर पनि भरिभराउ छन्। थप आईसीयू सञ्चालन गर्ने स्रोतसाधन हामीसँग छैन। बिरामीको उपचार गर्ने दक्ष जनशक्तिको पनि अभाव छ। पर्साका सरकारी र निजी अस्पतालका गरी एक सय ५० भन्दा बढी स्वास्थ्यकर्मी संक्रमित भई आइसोलेसनमा छन्। प्रयोगशालामा पनि त्यस्तै चाप छ। महानगरले जनस्तरबाट रकम उठाएर पीसीआर मेसिन दिएपछि नारायणी अस्पतालको प्रयोगशालामा दैनिक पाँच सय हाराहारीमा नमुना परीक्षण हुन सक्छ। तर ल्याबमा आठजना मात्र कर्मचारी छन्। अतिन्यून जनशक्तिमा काम गरिरहेका छौं। जुन आवश्यकता र मागभन्दा एकदमै कम हो। कोरोना संक्रमणका कारण मृत्यु हुनेको संख्या बढ्नुको कारण के होला ? कतिपय कारण हामीले पनि पत्ता लगाउन सकेका छैनौं। यो अनुसन्धान र अध्ययनको पाटो छ। एउटा कारण संक्रमणको लक्षण चाँडै बिग्रिएर जटिल अवस्थामा पुग्छ। सघन उपचार कक्षमा लग्नुपर्छ। सुरुमा यसको सामान्य लक्षण देखिन्छ तर बिरामीको अवस्था यति छिटै बिग्रन्छ कि आईसीयूमा लगेर राख्न नपाउँदै ज्यान गएको घटना पनि छन्। सुरुवाती दिनमा लक्षण नभएका बिरामी मात्र थिए। तर ८० प्रतिशतभन्दा बढीमा लक्षण देखिने गरेको छ। त्यसकारण पछिल्लो समय यो भाइरसले आफ्नो स्वरूप परिवर्तन गरेको हो कि अथवा अलि कडा खालको भाइरस आएको हो कि भन्ने आंशंका छ। मृत्युको कारण कोरोना नभई अन्य दीर्घरोगले पनि भएको छ। मृत्युको कारणबारेमा अनुसन्धान र अध्ययन आवश्यक छ। कुन उमेर, समूह र कस्तो अवस्थाका संक्रमितको बढी मृत्यु भइरहेको छ ? पर्सामा कोरोनाको संक्रमण दुई महिनाको शिशुदेखि ८६ वर्षसम्मका वृद्धवद्धामा देखिएको छ। मृत्यु भएकाहरूको उमेरको कुरा गर्ने हो भने त्यो पनि फरकफरक छ। सबै उमेर समूहको मृत्यु भएको छ। बालबालिका र वृद्धवृद्धाभन्दा बढी युवा उमेर समूहका मृत्यु भएको देखिन्छ। मृत्यु भएका २६ जनामा ६० प्रतिशत पुरुष छन् भने महिला ४० प्रतिशत छन्। दीर्घ रोग भएका जस्तै मुटु, मधुमेह, उच्च रक्तचाप, थाइराइड, मिर्गौलाजस्ता बिरामीको बढी मृत्यु भएको छ। मृत्युपछि मात्र संक्रमण पुष्टि हुने अवस्था किन आइरहेको छ ? मृत्युपछि स्वाब परीक्षण गर्छौं र रिपोर्ट पोजेटिभ आउँछ। मृत्यु हुने कारण कोरोना मात्र नभई अन्य थुप्रै कारण हुन सक्छन्। तर ती कारणको हामीले अध्ययन र अनुसन्धान गर्न सकेका छैनौं। जब कुनै कोरोना शंकास्पद बिरामीको मृत्यु हुन्छ अनि हामीले स्वाब संकलन गरी जाँच गर्छौं। रिपोर्ट पोजिटिभ आएपछि कोरोनाले मरेको भन्छौं तर उसको मृत्यु कोरोनाले मात्र नभई अरू कुनै रोगका कारण पनि भएको हुन सक्छ। तर अरू रोगको जाँच न मृत्युअगाडि हुन्छ न मृत्युपछाडि नै हुन्छ। संक्रमण न्यूनीकरणका लागि कस्तो कदम चाल्नुपर्ने देखिन्छ ? संक्रमण न्यूनीकरणका लागि तीनचारवटा काम गरिहाल्नुपर्छ। पहिलो काम भारतसँग जोडिएको सीमा पूर्णरूपमा सिल गरेर मानिसको आवागमन ठप्पै पार्नुपर्छ। दोस्रो जनता स्वयं पनि सचेत बन्नुपर्छ अब। किनकि अझै पनि जनतामा केरोनाको डर देखिएको छैन। चैतदेखि असारसम्मको पहिलो फेजमा लक्षण नभएका बिरामी मात्रै देखिए। कसैको मृत्यु पनि भएन। जनताले कोरोनालाई हल्का रूपमा लिए। मास्क लगाउन छाडे। भौतिक दूरी पालना गरेनन्। सरसफाइमा पनि ध्यान दिएनन् र आज यो अवस्था आयो। त्यसैले जनता स्वंय पनि सचेत बन्नैपर्छ। अर्को चार महिनाको लकडाउनलाई तीन तहको सरकारले सदुपयोग गर्न सकेनन्। लकडाउनको अवधिमा पूर्वतयारी गरिएन। आइसोलेसन, क्वारेन्टाइनको व्यवस्थापन हुन सकेन। परीक्षणको दायरा बढाउन सकिएन। त्यसैले अब ढिला भइसकेको भए पनि यी काम गरिहाल्नुपर्छ अनि मात्र संक्रमण न्यूनीकरण हुन सक्छ नत्र अवस्था झन् भयावह हुने निश्चित छ। अबका चुनौती केके हुन् ? संक्रमितको संख्या दिनहँु बढ्ने क्रममा छ तर अस्पतालमा संक्रमितलाई राख्ने ठाउँ छैन। थुप्रै संक्रमित घरकै होम आइसोलेसनमा छन्। आईसीयू र भेन्टिलेटरको अभाव छ। यो ठूलो चुनौती हो। स्वास्थ्यकर्मी पनि धमाधम संक्रमित भइरहेका छन्। बिरामीको उपचार गर्ने स्वास्थ्यकर्मीको अभाव छ। अस्पतालमा आवश्यक स्रोतसाधन पर्याप्त छैन। अब यसको व्यवस्थापन र पूर्ति कसले गर्ने ? संघीय सरकारबाट कस्तो सहयोग र सहकार्य भइरहेको छ ? नारायणी अस्पताल संंघीय सरकारमातहतकै हो। यहाँ काम गर्ने स्वास्थ्यकर्मी र कर्मचारी संघीय सरकारकै हुन्। चैतदेखि कोरोना महामारी सुरु भएपछि संघीय सरकारकै निर्देशन र सहयोगमा काम भइरहेको छ। संघीय सरकारबाट कामै नभएको पनि होइन तर जुन स्प्रिटले हुनुपर्ने हो त्यसअनुरुपको भइरहेको छैन। थप जनशक्ति माग गरिएको छ तर पठाइएको छैन। आवश्यक स्रोतसाधनका लागि पटकपटक अनुरोध गरेका छौं। त्यो पनि आएको छैन। संघीय सरकारबाट कामै नभएको होइन तर जुन आवश्यकता र रफ्तारमा सहयोग हुनुपर्ने हो, त्यो भएको छैन। सुरुका दिनमा सीमित संख्यामा संक्रमित देखिँदा किन नियन्त्रणमा ल्याउन सकिएन ? यसमा कोबाट कस्तो त्रुटि भयो ? भारतसंँग जोडिएको सीमा सिल छ भनेर भनियो तर नाकाबाट आवागमन भइ नै रह्यो। संक्रमण ल्याउने र लैजाने काम भयो। चार महिनाको लकडाउनलाई तीनै तहको सरकारले सदुपयोग गर्न सकेनन्। लकडाउनको अवधिमा पूर्वतयारी गरिएन। आइसोलेसन, क्वारेन्टाइनको व्यवस्थापनमा कसैको ध्यान जान सकेन। तीन तहका सरकारले एकले अर्कालाई आरोप र औंला देखाएर चार महिनाको लकडाउन खेर फाले। नागरिकले पनि कोरोनालाई हल्का रूपमा लिए सचेतता अपनाएनन्। त्यहीकारण सुरुमै संक्रमण नियन्त्रणमा आउन नसकेको हो। कोरोना संक्रमित अस्पताल आएपछि भर्ना नलिएको भन्ने गुनासो सुनिन्छ नि ? यो गुनासो केही हदसम्म जायज नै हो। वीरगन्जमा दुईवटा अस्थायी कोभिड अस्पताल छन्। ती दुवै अस्पताल संक्रमितले भरिभराउ छन्। अस्पतालको आइसोलेसन वार्डमा राख्ने ठाउँ नभएर प्यासेज र बरन्डामा बेड राखेर बिरामीको उपचार गर्नुपर्ने बाध्यता छ। संक्रमितहरू दिनहँु थपिँदै गएका छन्। यस्तो अवस्थामा चाहेर पनि संक्रमितलाई राख्न सकिएको छैन। होम आइसोलेसनमा बस्न भनिएको छ। तीन दिनयता वीरगन्जका धर्मशाला, होटल, विद्यालयहरूमा सेमीआइसोलेसन स्थापना गरिएको छ। ती सेमीआइसोलेसन पनि भरिन थालेका छन्। दुईबाहेक अन्य निजी अस्पतालले कोभिड अस्पताल सञ्चालन गर्न मानेका छैनन्। कोरोनाको बहानामा अन्य रोगका बिरामीले उपचार नपाएको भन्ने गुनासो सुनिन्छ त ? कोरोनाको बहानामा अन्य रोगका बिरामीले पनि उपचार नपाएको गुनासो समाचार र सामाजिक सञ्जालमा आइरहेको छ। दुईवटा निजी अस्पतालमा अस्थायी कोभिड अस्पताल सञ्चालन गरिएको छ। त्यहाँ कोभिड संक्रमितबाहेक अरू रोगका बिरामीको उपचार गर्ने कुरै भएन। नारायणी अस्पताललाई पनि सरकारले कोभिड अस्पताल बनाइदिएको छ। तैपनि अहिले हामीले इमरजेन्सी सेवा जारी नै राखेका छौं। नारायणी अस्पतालका मात्रै ५१ जना स्वास्थ्यकर्मी आफैं पनि संक्रमित भएर आइसोलेसनमा छन्। जनशक्ति नै छैन। यस्तो अवस्थामा निजी अस्पतालले कोरोनाका बहानामा अन्य रोगका बिरामी पनि भर्ना नलिएको गुनासो आइरहेको छ। यो समस्या सामधानका लागि सरकारले नै ध्यान दिनुपर्छ। संक्रमितको कन्ट्याक्ट ट्रेसिङ कत्तिको सहज छ ? कन्ट्याक्ट ट्रेसिङको काम नारायणी अस्पतालको जिम्मेवारीभित्र पर्दैन। कन्ट्याक्ट ट्रेसिङको काम जिल्ला स्वास्थ्य कार्यालयको समन्वय र सहयोगमा महानगरपालिकाले नै गर्ने हो। नारायणी अस्पतालले त संकलन गरी ल्याइएका स्वाब प्रयोगशालामा परीक्षण गरिदिने हो। भारतसँग सिमाना जोडिएका कारण आवतजावतले समस्या बढाएको हो कि ? एक हदसम्म हो। हामीले बोर्डर पूर्णरूपमा सिल गर्न सकेनौं। आवागमन रोक्न सकेनौं। आवागमन नरोकिँदा संक्रमण भित्रिएकै हो।"
भारतमा कोरोनाका ३ खोप परीक्षण हुँदै,"नयाँ दिल्ली : भारतीय प्रधानमन्त्री नरेन्द्र मोदीले कोरोना भाइरस महामारी नियन्त्रण गर्न भारतमा तीनवटा खोप परीक्षण भइरहेको बताएका छन् । भारतको ७४औं स्वतन्त्रता दिवसको अवसरमा शनिबार आयोजित कार्यक्रमलाई सम्बोधन गर्ने क्रममा मोदीले आफ्नै देशका वैज्ञानिकले ती खोप तयार पारेका जानकारी दिए । उनका अनुसार तीनवटै खोपको परीक्षण फरकफरक चरणमा छन् । उनले खोपको परीक्षण छिट्टै सफल हुने विश्वास पनि व्यक्त गरे । लगत्तै ती खोप सर्वसाधारणका लागि उपलब्ध हुने उनको भनाइ थियो । तीनवटा खोपको परीक्षण अहिले फरकफरक चरणमा भइरहेको छ । हाम्रा वैज्ञानिकले परीक्षण सफल भएको जानकारी दिएलगत्तै उक्त खोप सर्वसाधारको पहुँचमा पुर्याउन सरकारले ठोस कार्ययोजनासमेत तयार पारिसकेको छ, उनले भने । कोरोना महामारी बढ्दै गएपछि विश्वका थुप्रै राष्ट्र यसको उपचार पत्ता लगाउन सक्रिय छन् । भारतले पनि देशका विभिन्न स्थानमा रहेको आफ्ना स्वास्थ्य अनुसन्धान केन्द्रमार्फत खोप परीक्षण गर्दै आएको छ । भारतमा बायोटेक इन्टरनेसल, जाइडस क्याडिला र सिरम इन्स्टिच्युट अफ इन्डियाले विभिन्न चरणमा खोप परीक्षण गरिरहेका छन् । कोरोनाबाट सबैभन्दा बढी प्रभावित राष्ट्रमध्ये भारत एक हो । भारतमा २५ लाख ८७ हजारभन्दा बढी व्यक्तिमा कोरोना संक्रमण भइसकेको छ । कोरोनाका कारण मृत्यु हुनेको संख्या ५० हजार नाघेको छ। यसअघि रुसका राष्ट्रपति भ्लादिमिर पुटिनले पनि आफ्नो राष्ट्रमा कोरोना भाइरसविरुद्घको खोपको सफल परीक्षण भइसकेको बताएका थिए । उनले गत मंगलबार विश्वमा पहिलो पटक कोभिड१९ को खोप आफ्नो देशमा दर्ता भएको घोषणा गरेका थिए । उनले उक्त खोप पूर्णरूपमा सुरक्षित रहेको दाबी पनि गरेका थिए ।"
रूसको खोपले काम गर्नेछ : ट्रम्प,"वासिङटन : कोरोनाविरुद्ध रुसले बनाएको खोपले काम गर्ने विश्वास अमेरिकाले व्यक्त गरेको छ । अमेरिकी राष्ट्रपति डोनाल्ड ट्रम्पले रुसी खोप प्रभावकारी र उपयोगी हुने विश्वास शुक्रबार व्यक्त गरेका हुन् । मलाई रुसले बनाएको भनिएको खोपबारे धेरै थाहा छैन । तर, त्यो प्रभावकारी, उपयोगी हुन्छ र त्यसले काम गर्छ भन्ने मलाई विश्वास छ, उनले भने । अमेरिकी राष्ट्रपतिको कार्यालय ह्वाइट हाउसमा भएको पत्रकार सम्मेलनमा उनले रुसी खोपबारे सकारात्मक प्रतिक्रिया जनाएका हुन् । कोरोना भाइरसविरुद्धको खोप तयार पार्न रुस विश्वको पहिलो राष्ट्र हुने पनि उनको भनाइ थियो । मलाई जानकारी भएसम्म कोरोना भाइरसविरुद्धको खोप तयार पार्नेमा रुस विश्वकै पहिलो मुलुक भएको छ । यो दर्ता भइसकेको पनि मैले थाहा पाएको छु, उनले भने । उनले चाँडै ठूलो मात्रामा सो खोपको उत्पादन र प्रयोग हुन थाल्ने विश्वास पनि व्यक्त गरे । आधारभूत प्रक्रिया पूरा गर्ने र परीक्षण सबै सफल भएपछि आधिकारिक निकायले त्यसको प्रयोगका लागि स्वीकृति दिने उनको भनाइ थियो । उनले अमेरिकामा पनि केही वैज्ञानिकले तीनवटा खोप परीक्षण गरिरहेको र त्यो अहिले तेस्रो चरणमा पुगेको जानकारी दिए । (राससएएनआई)"
आत्मसम्मानमा खेलबाड,"छुवाछूतरूपी विषवृक्षको जरा काट्न दलितभित्रको बाहुनवाद फ्याँक्न सक्नुपर्छ आफ्ना लागि आफैं बोल्नुपर्छ र संघर्ष आफैं गर्नुपर्छ। कसैले बोलिदेलान् गरिदेलान् वा मैले बोल्दा ख्वामित रिसाउलान् भन्ने मानसिकताबाट मुक्त हुनुपर्छ। सामाजिक फोहोर सबैले सफा गर्नुपर्छ। तर आफ्ना लागि उठ्नुपर्ने, बोल्नुपर्ने, लड्नुपर्ने आफैंले हो। गैरदलितलाई निषेध गर्ने र गैरदलितलाई नै अगुवा बनाएर मात्र जातीय विभेद अन्त्य हुन्छ भन्ने अतिवादी सोच त्याग्नु जति जरुरी छ त्यति नै अपरिहार्य छ आन्तरिक एकता, सद्भाव र विश्वास। दलितदलितको अनेकताले फाइदा अरूलाई नै हुन्छ। यो सत्य हाम्रा अगुवाले नबुझेका पक्कै छैनन्। अनेकताले हामीलाई छिन्नभिन्न र शक्तिहीन बनाएको कटु सत्य स्वीकार गर्नुपर्छ। हामीसँग राजनीतिक आबद्धताका कारण राजनीतिमा सिद्धान्तको असहमति होला, आफ्ना लगाव र झुकाव हुन्छन् पनि बहुदलीयतामा, यसलाई अस्वीकार गर्न सकिन्न। तर राजनीतिभन्दा पहिले आफ्नो स्वतन्त्र मानव अस्तित्व र पहिचानको लडाइँलाई मुख्य ठान्नु र मूल मुद्दा बनाउन लागिपर्नुपर्ने हो। किनकि दलित समुदाय दोहोरो मारमा छन्। एकातिर अमानवीय छुवाछूतको विभेद छ भने अर्कातिर अधिकांश दलित गरिबीको जाँतोमा पिसिएका छन्। त्यसैले दलित समुदाय विशेष सहानुभूतिको पात्र र विगतको अभाव र विभेदको क्षतिपूर्ति पाउने वर्ग समुदाय हो। दलितहरू स्वाधीन, स्वतन्त्र, स्वाभिमान, मर्यादा समानता र समान अवसरपछि मात्र आआफ्नो राजनीतिक अभीष्टमा लाग्नुपर्छ। आजको राष्ट्रिय आवश्यकता दलितदलितबीचको एकता, उत्पीडित सीमान्तकृत वर्ग र समुदायको सहृदयता, ऐक्यबद्धता हातेमालो र सहकार्य हो। दलित आन्दोलन पछि पर्नुको कारण र यसको अन्तर्य खोतलेर निष्कर्षमा पुग्नैपर्छ। कमजोरी र सीमाबारे सिंहावलोकन गर्न जति ढिला गर्यो पीडा उति नै थपिनेछ। हाम्रो उद्देश्य र प्रारूप अब अर्को पुस्ताले हाम्रोजस्तो पीडा र मर्यादाहीन भएर बाँच्न नपरोस् भनेर हो। हामी मानव चोला लिएर पनि गैरमानव झैं हुनुपरेको पीडाको खिल झिक्नुपर्छ। समाजमा एकाध मान्छेले अवसर लिनु र अवसर पाउने भर्याङभन्दा समग्र दलितको उत्थान, जागरण र समान अवसर र मौका, आधारभूत तहका मान्छेको जीवनस्तरमा परिवर्तन, राष्ट्रको शैली पद्धति र विधिमा रूपान्तरण मुख्य एजेन्डा हो। केही सीमित मान्छेको उदाहरण देखाएर भुलाउन खोज्ने, सीमित आरक्षण र थोरै सहानुभूतिमा रमाउने प्रपञ्च र गोटी बन्नबाट बँच्न र दलित आन्दोलनलाई बचाउन सकियो भने गन्तव्य टाढा छैन। भुल्ने र भुलाउने खेल हुन सक्छ, हुँदै आएको छ। रुकुम सोतीको नरसंहारमा नै धेरै षड्यन्त्र र जालझेल भएको र हुन खोजेको विषयबाट हामी सतर्क र सजग रहनुपर्छ। रुकुम घटनाले दिएको सन्देश र हाम्रो वास्तवकिता पनि यहाँ उजागर भएको छ। रुकुम घटना जातीय भेदभावका कारण घटित घटना भए पनि अन्यायमा परेर मारिएका गैरदलित भाइ पनि छन्। यसको अर्थ हो हामी दलित र गैरदलितको सम्बन्ध अन्योन्या िश्रत छ। तसर्थ सरोकार सबाल र सहकार्य दलित र गैरदलित सबै समूहको हो, देशको हो। जातीयताको बनिबनाउ लेन्सबाट मुक्त भएर मानवीय दृष्टिगोचर गर्न सकियो भने हामीले विभेद र असमानताबाट छिटो मुक्ति पाउँछौं। राज्यको उपल्लो निकायमा एक दलित प्रतिनिधिको उपस्थिति नै पर्याप्त होइन। समानुपातिक अवसर, समान प्रतिनिधित्व, सामाजिक मर्यादा अनि आर्थिक, सामाजिक, सांस्कृतिक, शैक्षिक र धार्मिक पद्धतिमा एकरूपताको तथ्यले मात्र समाजमा परिवर्तनको सूत्रपात गर्न सक्छ। समाज परिवर्तनको आफ्नै नियम र गति छ। यसो भन्दैमा समाज परिवर्तनको धिमा गतिलाई स्वीकार गरेर बस्नेभन्दा यसको गति बढाउने कार्यकर्म संघर्ष, रचनात्मक सामाजिक चेतका लागि काम गर्नुपर्छ। गैरदलित समुदायको चेत सबै कुराको उपचार र जागरण सामाजिक परिवर्तन र समाजीकरणका मुख्य र सहायक तत्व हुन्छन्। हाम्रोजस्तो अन्धविश्वासी समाजको मनोविज्ञान आजको आजै र अहिल्यै तुरुन्त परिवर्तन गर्न सकिन्न। उमेर, समूह र चेतना, शिक्षा, सेवा र सुविधाको अवस्था र माध्यममा पनि परिवर्तनको गति निर्भर रहन्छ। मुढाग्रह र पूर्वाग्रहभन्दा विवेक न्याय र निष्पक्ष भएर आन्दोलन अघि बढाउनेतर्फ हाम्रो ध्यान गएन भने आन्दोलन शिथिल र एकांकी हुन जान्छ। दूरगामी प्रभाव र असर बोक्ने आन्दोलन त्यसको प्रभाव क्षेत्र र सामाजिकताको गहन अध्ययन विश्लेषण र तथ्यपरक संश्लेषणविना परिवर्तन कठिन र दुरुह छ। आवेग होइन विवेक र सामयिक सांस्कृतिक क्रान्तिको सुरुवात गर्नुपर्छ। अबको आन्दोलन विशुद्ध एकीकृत, सामाजिक र बृहत् हितका लागि अपरिहार्य छ। संकुचन हैन फैलावटबाट आन्दोलन धारिलो र फराकिलो बनाउन सकिन्छ। नेपालको जनसंख्याको १३१४ प्रतिशतले ८६८७ प्रतिशतसँग पौंठेजोरी खेल्नुपर्ने स्थिति सामान्य बन्दैन तर यो असम्भव र दुरुह छ भनेर हार खाने स्थिति पनि होइन। आत्मसम्मानको लडाइँ त मान्छे एक्लै भए पनि लड्छ। हामी ६० लाखको हाराहारीमा छौं। यो संख्या सानो र न्यून आकलन होइन। समाजको सामाजिक, आर्थिक, राजनीतिक, सांस्कृतिक र शैक्षिक रूपान्तरणमा धेरैको सहभागिता र जागरुकता आवश्यक छ। मानवाधिकार र न्याय समानताको युगमा अल्पसंख्यकको पनि आफ्नो स्थान, मर्यादा, स्वतन्त्रता छ। पहिचान र चिनारी छ। तसर्थ मेजोरिटीसँग डराउनुपर्ने, हच्किनुपर्ने स्थिति रहन्न। शासन सत्ता मेजोरिटीकै रहने भएकाले तिनलाई कन्भिन्स गर्दै मानवीय मूल्य र मर्यादा कायम राख्न सँगै हिँडाउने सहयात्री बनाउने र उत्प्रेरित गर्ने, खबरदारी गर्ने, नीति निर्माण र कार्यान्वयन गर्न अभिप्रेरित गराउनेलगायत सबै नीति अख्तियार गरी समयको मागसँग हिँड्ने क्षमता राख्नु हो। आज दलित प्रेम गरेको निहुँमा मात्र मारिएका मात्र छैनन्, धारा छोएको र चुलोमा गएको निहुँमा पनि मृत्युदण्ड पाएका छन्। नवराजहरूले अब मर्नु पर्दैन जति मर्नु मरिसके तर जीवित नवराजहरू, लक्ष्मी परियारहरू, मना सार्कीहरूले बारम्बार मारिनुपर्छ। आंगिरा पासीहरू पटकपटक ठाउँठाउँमा बलात्कृत भएर मारिने नियति उस्तै छ। काठमाडौंमा कोठा खोज्न जाँदा जिउँदै मरेतुल्य बन्नुपर्छ। दूरदराज गाउँको हालत के होला ? आफ्नो अधिकार नपाएर अधिकार नजानेर पीडा र सास्ती पाएर मान्छे दलित सामुदाय हुनुको कारण गाउँगाउँ, ठाउँठाउँमा मारिने क्रम रोकिएको छैन। विभेद कहीं दृश्यमा छ भने कहीं अदृश्यमा। हाम्रो मानसिकता र मनोविज्ञान अमेरिकामा पनि नेपाली अदृश्य रूपमा छुवाछूत गरिरहेका छन्। पढेलेखेका संसार देखेजानेकाले पनि कतै न कतै घुमाउरो तवरले भेदभावको रेखा कोरेकै छन्। त्यो उनीहरू हुर्केबढेको संस्कारको कारण भएको हो। तसर्थ यो आज र तुरुन्तै मेट्न सकिन्न। यसका लागि समय लाग्छ। अमेरिकामा पनि काला र गोराको भेद, मालिक र दास भन्ने भेद अझैसम्म यदाकदा देखिन्छ। तर अमेरिकी एकको पीडामा अर्को चुप बस्दैनन्। काला अश्वेत जर्ज फ्लोयडको निर्मम हत्या हुँदा गोरा समुदायका ८० प्रतिशत मान्छे विरोध र प्रतिकारमा उत्रिए। अमेरिकाको ४० भन्दा बढी सहरमा कफ्र्यु लगाएर विरोध साम्य पार्नुपर्यो। राष्ट्रपति ट्रम्पले फ्लोयडको परिवारसँग राज्यको तर्फबाट फोन गरेर माफी मागे। यो चेतनाको विकास गर्ने नैतिक साहस देखाउन नेपाली गैरदलित, सत्तासीन नेता राजनीतिक पार्टीहरूले गर्न ढिला गर्नु हुन्न। हामी कर्मले असल र खराब बन्न सक्छौं। जन्म संयोग पेसा, व्यवसाय र जन्मथलोको कारण उचनीच बन्दैनौं। १९६७ देखि संसारभर २१ मार्चलाई अन्तर्राष्ट्रिय भेदभाव उन्मूलन दिवसका रूपमा मनाउन थालिएको ५५ वर्ष भयो भने नेपालको कानुनमा भेदभाव दण्डनीय मानिएको ५७ वर्ष र अत्याधुनिक अधिकार प्राप्त नयाँ संविधान बनेको १० वर्ष नपुग्दै जातीय हिंसा र विभेदको कारण २२ जना दलितको ज्यान गइसकेको छ। कति पेक्ष कारण र असरले मरिएका छन्, आत्महत्या गर्न बाध्य छन्। अपमान, ताडना र कष्टका बादलमुनि रहन र पीडा खप्न अभिशप्त छन्। भेदभावविनाको समाज निर्माण गर्न राष्ट्रसंघको मानवअधिकारको विश्वव्यापी घोषणापत्र १९४८ लाई आत्मसात राज्यले गर्यो। सबै प्रकारका जातीय विभेद उन्मूलनको महासन्धि १९६९ का पक्षराष्ट्र पनि बन्यौं तर मनुस्मृतिकालीन विभेद र छुवाछूत कायमै छ। नियमकानुन लेख्दैमा वा अधिकार प्राप्त हुँदैन। त्यसका लागि राज्य सांस्कृतिक रूपान्तरण र राज्यको प्रभावकारी हस्तक्षेप र चेतना जागरणको कार्यक्रमदेखि अन्धविश्वास र कुसंस्कार हटाउने मनोसामाजिक परामर्शसम्मका कार्यकर्म हुनुपर्छ। त्यसका लागि राज्यलाई बाध्य पार्न घच्घच्याउन नेपाली दलितले अहोरात्र खटेर संघर्ष गर्नु जरुरी छ। अन्यथा कागतको कानुन आफंै व्यवहारमा आउँदैन। आउने भए छुवाछूत दण्डनीय बनेको ६० वर्ष पुग्दा पनि नेपाली दलितको स्थितिमा गुणात्मक परिवर्तन छैन। जातका कारण अपमान, ज्यादती र मृत्युदण्ड कायमै छ। साझा मुद्दा र मानवताको सवालमा एक नभएको दलित अब कहिले हुने ? कुन साइत र मौका पर्खने र एक हुने ? देशमा भएको त्यत्रो विकराल घटनामा नेपाली दलितहरू एकै ठाउँमा बस्न नसकेको र सत्तापक्षीय दलित एक महिनापछि त्यो पनि एक्लै सडकमा आएको देखेर दुःख लागेको छ। मानवता दुख्ने र नदुख्ने सत्ता र प्रतिपक्ष हुनुको नाताले पक्कै होइन। चोट लागेपछि एकैपटक दुख्नुपर्छ। विपक्षीले निषेध गरे कि सत्तापक्ष हुनुको नैतिकताले दिएन ? किन संयुक्त आन्दोलन हुन सकेन ? ज्यादती जसले गरे पनि त्यो क्षमायोग्य हुन्न मानवीय र वर्गीय भावभन्दा ठूलो पार्टी हुँदैन। किन राजनीतिक पार्टीको काँडे बार नाघेर आउन सक्तैनन् विभिन्न पार्टीसम्बद्ध दलित नेता र कार्यकर्ता ? अझै दास मानसिकता नै बोकेर बस्ने हो भने दलित मुक्ति र संघर्ष सम्भव होला र ? छुवाछूतरूपी विषवृक्षको जरा काट्न सबैभन्दा पहिले आफूमा शुद्धता र प्रस्टता खाँचो छ। दलितभित्रको बाहुनवाद फ्याँक्न सक्नुपर्छ। आन्तरिक भेद र छुवाछूत मेट्न सक्नुपर्छ अन्यथा अरूले भन्नेछन् आफूभित्रको भेद पहिले निकालेर फाल अनि कुरा गर। यसो भन्ने मौका किन दिने ? त्यसैले आफ्नो र आफ्नो समुदायको आन्तरिक विभेद अन्त्य गरेर र राजनीतिक विभेद थाँती राखेर संघर्ष गरौं। राज्यले कान खोलेर सुन्ने छ, आँखा खोलेर हेर्ने छ, विवेक निकालेर न्याय र समानताका लागि एकाकार हुन बाध्य हुने छ। सामाजिक र सांस्कृतिक आन्दोलनको दायरा फराकिलो बनाउन दलित सामुदायको मात्र हैन, गैरदलित समुदाय, महिला, मधेसी सबैलाई एकमुस्ट रूपमा लिएर जान सक्ने वातावरण बनाउनुपर्छ। समस्या गैरदलित महिलाको आन्तरिक शोषणदेखि मर्यादाविहीन बन्नुको पनि छ। नछुनी बारेर बस्नुदेखि छाउ गोठमा सर्पको टोकाइका कारण मर्नु र असुरक्षित बसाइका कारण छाउगोठमा बलात्कारमा पर्नुपरेको, दाइजोका कारण तराईमधेसमा महिला हिंसा र हत्याको घटना विकराल छ। मान्छेको रङ कालो हुनुका आधारमा भेदभाव झेल्नुपरेको र अपमान सहनुपरेको छ बोक्सी भनेर दिनदिनै महिला कुटिने र गाउँनिकाला गरिनेदेखि मारिनेसम्मको दर्दनाक समस्या नै समस्या छ। यी यावत् मुद्दा र विषय बोकेर एकीकृत रूपमै देशभर आन्दोलन गर्न सकिन्छ। आन्दोलनको दायरादेखि सहभागिताको घनत्वसम्म बढाउने कार्ययोजना तय गरेर जानुपर्छ। अबको आन्दोलन विशुद्ध एकीकृत, सामाजिक र बृहत् हितका लागि अपरिहार्य छ। संकुचन हैन, फैलावटबाट आन्दोलन धारिलो र फराकिलो बनाउन सकिन्छ। तसर्थ म सम्पूर्ण दलित अगुवा, दलित जनप्रतिंनिधिलगायत समस्त न्याय समता, मर्यादा र आत्मसम्मानको पक्षधरलाई एकीकृत आन्दोलन र दबाबको कार्यकर्म बनाएर सँगै लडौं। विभेदविरुद्ध लडौं। असमानताविरुद्ध लडौं। अचेतना मार्न लडौं। बेथितिविरुद्ध बोलौं। लैंगिक हिंसाविरुद्ध बोलौं। घरेलु हिंसा र बालबालिका हिंसाबारे बोलौं। प्रतिकार गरौं। एकै धर्ती, एकै मानवता, एकै माया किन नहुनु साझा सास लिएर बाँच्ने हामी मानवबीच ?"
२३५ बस्ती जोखिममै,"काठमाडौं : सिन्धुपाल्चोकको जुगल गाउँपालिका२ गोल्चे लिदीमा शुक्रबार ठूलो पहिरो खस्यो। राष्ट्रिय पुनर्निर्माण प्राधिकरणले भूकम्पपछि गरेको भौगर्भिक अध्ययनमा उक्त गाउँ संरक्षण गर्नुपर्ने सूचीमा थियो। अति जोखिममा रहेर सार्नुपर्ने सूचीमा भने २ सय ९० बस्ती थिए। तीमध्ये जम्मा ५५ वटा मात्र सारिएका छन्। २ सय ३५ बस्ती अझै जोखिममै छन्। प्राधिकरणका अनुसार कतिपय बस्तीका बासिन्दा आफैं अन्यत्र गएका छन्। कतिपयमा अति थोरै परिवार संख्यामा रहेका छन्। प्राधिकरणको पछिल्लो तथ्यांकले ५ सय १३ परिवार जोखिमपूर्ण स्थानमै बसिरहेको देखाउँछ। ४ सय ७८ परिवारले जोखिमपूर्ण बस्तीमा घर बनाएका छन्। भूकम्पपछि प्राधिकरणले १ हजार १ सय ३ बस्तीको भौगर्भिक अध्ययन गरेको थियो। तीमध्ये आंशिक जोखिमयुक्त (संरक्षण गर्नुपर्ने)मा ३ सय २७ थियो। सिन्धुपाल्चोकको लिदी त्यही वर्गमा पथ्र्यो। ४ सय ८६ बस्ती सुरक्षित स्थानमा पाइएको थियो। अति जोखिममा रहेका २ सय ९० बस्तीका ४ हजार ६ सय ८९ परिवारलाई सार्नुपर्ने प्रतिवेदनले देखाएको थियो। जग्गा खरिद गरी ४ हजार १ सय ७६ परिवारलाई सुरक्षित स्थानमा व्यवस्थापन गरिएको प्राधिकरणले जनाएको छ। जसमा २ हजार ४ सय ६९ परिवारलाई जग्गा खरिद गर्न २ लाखका दरले अनुदान दिइएको छ। ६ सय २९ परिवारलाई जग्गा उपलब्ध गराइएको छ। उदाहरण लाप्राक भूकम्पबाट सबैभन्दा क्षतिग्रस्त गोरखाको लाप्राकका बासिन्दा अझै जोखिममै छन्। गैरआवासीय नेपाली संघ (एनआरएनए)ले गुन्सीपाखामा ५ सय ७३ घर बनाइदिएको छ। संघले चिटिक्क परेका घर बनाइदिए पनि शौचालय, गाईवस्तु राख्ने गोठ नबनाइदिएका कारण उनीहरू थातथलो छोड्न मानिरहेका छैनन्। स्थानीयसँग छलफल नगरी एनआरएनएले घर बनाएकामा त्यहाँ असमझदारी देखिएको छ। धेरैजसो परिवार पहिरोमुन्तिर नै बसिरहेका छन्। रसुवाको तिरुगाउँलाई खाल्टेमा सार्ने भनिएको एकीकृत बस्ती राजनीतिक खिचातानीका कारण जोखिममै छ। भर्खरै जग्गा अधिग्रहणको काम सुरु भएको छ। त्यहाँका बासिन्दा पनि जोखिममै छन्। भूकम्पले थिलथिलो भएका बस्ती पहिरोको चपेटामा परिरहेका छन्। भूकम्पपीडितलाई स्थानान्तरण गर्न ५५ नयाँ एकीकृत बस्ती बनाइएको प्राधिकरणका प्रवक्ता गोपालप्रसाद अर्यालले बताए। बाँकी बस्ती अझै जोखिमपूर्ण अवस्थामै छन्। भौगर्भिक अध्ययन प्रतिवेदनमा सुरक्षा अवलम्बन गर्ने भनिएका हालै पहिरोबाट क्षतिग्रस्त भएका लिदीलगायत ३ सय २७ बस्तीको सुरक्षा एवं व्यवस्थापन प्राधिकरणको कार्य क्षेत्रमा नपरेको उनले बताए। लिदीलगायत संरक्षण गर्ने बस्ती स्थानीय तह, गैरसरकारी संस्थामार्फत संरक्षण गर्नुपर्ने हुन्छ। स्थानान्तरण गर्नुपर्ने २ सय ९० बस्तीको व्यवस्थापन भने प्राधिकरणले गर्ने उनले बताए। भौगर्भिक अध्ययन हामीले नै गयौं। तर, लिदीजस्ता संरक्षण गर्नुपर्ने बस्ती लाइन एजेन्सीले गर्ने र जोखिमयुक्त बस्ती प्राधिकरणले गर्ने भन्ने भयो, उनले भने, लिदीजस्ता बस्ती हाम्रो प्राथमिकतामा नै परेनन्। अर्थ मन्त्रालयले लाइन ऐजेन्सीले गर्ने भनेर हामीलाई बजेट छुट्याएन। प्राधिकरणका निर्देशक समिति सदस्य ध्रुव शर्माले २ हजार ४ परिवारलाई सुरक्षित स्थानमा सारिएको जानकारी दिए। प्राधिकरणको समयवधि सकिन लागेकाले सार्नपर्ने बाँकी परिवारको सम्बन्धमा भूसंरक्षण विभाग, जलउत्पन्न प्रकोप तथा नियन्त्रण विभागमा लेखेर पठाइएको उनको भनाइ छ। उनले पछिल्लो समय भूकम्पकै कारण अन्य धेरै बस्ती पनि असुरिक्षत भएको भन्दै अध्ययन गरी सुरिक्षत स्थानमा सार्न माग आइरहेको बताए। अहिले पनि अध्ययन गर्न माग आइरहेको छ। तर, प्राधिकरणको अवधि नै सकिन लाग्यो। हामीले अध्ययन गर्न सक्ने अवस्था छैन, उनले भने। थप काम गर्न विपद् व्यवस्थापन प्राधिकरणलाई जानकारी गराएको उनले सुनाए। प्राधिकरणको कार्यकाल अबको तीन महिनामा सकिँदै छ। जोखिमपूर्ण बस्तीका अन्य स्थानमा घरजग्गा नभएका लाभग्राहीलाई सरकारले जग्गा किन्न थप २ लाख उपलब्ध गराउने गरेको छ। सरकारले भूकम्पपीडितलाई घर बनाउन ३ लाख उपलब्ध गराउँछ। १० वा त्यसभन्दा बढी परिवारले एकीकृत बस्तीका लागि जग्गा माग गरे सरकारले उपलब्ध गराउने गरेको छ। मागअनुसार ५५ एकीकृत बस्ती सरकारले बनाएको हो। कतिपय बनाएर सकेको छ भने कतिपय सकिन लागेका छन्। भूकम्प र डोजर मुख्य कारण डा नरेन्द्रराज खनाल भूगर्भविद्, त्रिवि भूगोल विभागका पूर्वप्रमुख भूकम्पले पहाड थिलथिलो भएको छ । त्यसमाथि जताततै डोजर चलाइएका छन् । त्यसले पहाडी भागमा पहिरो र विपत्ति बढेको हो । यस वर्ष पहिरो जानुमा डोजरको जथाभावी प्रयोग मुख्य कारण देखिन्छ । सिन्धुपाल्चोकको लिदीमा तल ठूलो पहिरो गए पनि माथिको भौगोलिक अवस्था हेर्दा अलिक फरक देखिन्छ । भूकम्पका बेला चर्केका ठाउँमा पानी पसेर पहिरो गएको हुन सक्छ । पहाडी भूभागका अधिकांश बस्ती जोखिममा छन् । पहिरो गइरहन्छ । कुन अति जोखिम, कुनलाई कम भन्नै गाह्रो हुन्छ । अधिकांश पहाडी क्षेत्र नै पहिरोको जाखिममा छन् । सबै सारेर पनि साध्य हुँदैन । सुरक्षित ठाउँ भनिएकामा पनि पहिरो जाँदैन भन्न गाह्रो छ । त्यसकारण वर्षाको समयमा यस्ता बस्तीलाई अल्पकालीन रूपमा केही समय सार्ने व्यवस्था गर्नुपर्छ । वर्षामा जहाँजहाँ जोखिम छ, त्यसको एउटा अध्ययन गर्ने संयन्त्र बनाएर राख्नुपर्छ । यस्ता ठाउँबाट सूचना आउनेबित्तिकै अनुगमन गरेर पहिरो रोकथाममा लाग्नुपर्छ । कि त यस्ता गाउँका जनतालाई अल्पकालीन रूपमा सार्नुपर्छ ।"
फिफाको महिला वरियतामा नेपाल ९९ औँ स्थानमा,"काठमाडौं : विश्व फुटबल महासङ्घ (फिफा)ले सार्वजनिक गरेको महिलातर्फको वरियतामा नेपाल ९९ औँ स्थानमा यथावत रहेको छ। पछिल्लोपटक कोरोना भाइरसका कारण कुनै पनि अन्तर्राष्ट्रिय खेल नहुँदा त्यसको प्रभाव फिफा वरियतामा पनि परेको हो। यही कारण वरियतामा कुनै फेरबदल नभएको हो। पछिल्लो पाँच महिनादेखि फिफाको वरियता एकनास रहेको पाइएको छ। एशियाली देशतर्फ नेपाल २१ औँ स्थानमा छ। दक्षिण एशियाली देशको वरियतामा नेपालको स्थान दोस्रो छ। यस्तै फिफा वरियतामा दक्षिण एशियाली देश भारत ५५ औँ, बङ्गलादेश १३४ औँ, श्रीलङ्का १४०औँ, माल्दिभ्स १४२ औँ तथा भुटान १५४ औँ स्थानमा रहेका छन्। विश्व वरियतामा अमेरिका पहिलो, जर्मनी दोस्रो, फ्रान्स तेस्रो, नेदरल्यान्ड्स चौथो, स्विडेन पाँचौँ, इङ्ग्ल्याण्ड छैटौँ, अष्ट्रेलिया सातौँ, ब्राजिल आठौँ, क्यानडा नवौँ र उत्तर कोरिया १०औँ स्थानमा रहेका छन्।"
द्विपक्षीय मुद्दामा छलफल हुने,काठमाडौं : नेपाल र भारतका प्रधानमन्त्रीबीच चार महिनामा संवाद भएको छ। कोभिड१९ नियन्त्रणमा सहकार्य गर्नेबारे अप्रिलमा दुई देशका प्रधानमन्त्रीबीच संवादपछि शनिबार टेलिफोन कुराकानी भएको हो। भारतको स्वतन्त्रता दिवसका अवसरमा प्रधानमन्त्री केपी शर्मा ओलीले भारतीय समकक्षी नरेन्द्र मोदीलाई टेलिफोनमार्फत शुभकामना दिएका हुन्। भारतले नेपाली भूमि समेटेर नक्सा जारी गरेपछि चिसिएको दुई देशको सम्बन्ध नेपालले पनि नक्सा सार्वजनिक गरेपछि संवादहीनतामा पुगेको थियो। दुई देशबीच राजनीतिक तहमा लामो समयदेखिको संवादहीनता तोड्दै प्रधानमन्त्री ओलीले शनिबार भारतीय समकक्षी मोदीलाई टेलिफोन गरेका हुन्। दुई नेताबीचको टेलिफोन कुराकानीमा प्रधानमन्त्री ओलीले नेपालभारत अर्थपूर्ण द्धिपक्षीय सहयोगमा जोड दिएको परराष्ट्र मन्त्रालयले जारी गरेको प्रेस विज्ञप्तिमा उल्लेख छ। प्रधानमन्त्री ओलीले स्वतन्त्रता दिवसका अवसरमा छिमेकी मुलुकसँगको सम्बन्धमा जोड दिने मोदीको सम्बोधनको प्रशंसा गरेको विज्ञप्तिमा उल्लेख छ। दुवै प्रधानमन्त्री द्धिपक्षीय मुद्दाका विषयमा छलफललाई निरन्तरता दिन सहमत भएका छन्। नेपालले भारत संयुक्त राष्ट्रसंघको सुरक्षा परिषद्को अस्थायी सदस्यमा निर्वाचित भएकामा बधाई दिएको छ। नेपालले सुरक्षा परिषद्मा भारतलाई सहयोग गरेको थियो। भारतीय विदेश मन्त्रालयले पनि विज्ञप्ति जारी गर्दै दुई देशका प्रधानमन्त्रीबीच कोभिड१९ नियन्त्रणका लागि मिलेर काम गर्ने सहमति भएको जनाएको छ। साथै भारतीय प्रधानमन्त्री मोदीले कोरोना महामारीमा भारत सरकारले नेपाललाई निरन्तर सहयोग गर्ने प्रतिबद्धता जनाएको विज्ञप्तिमा उल्लेख छ।
जोखिम बस्ती तत्काल सारौं,"कोरोनाको महाविपत्तिसँग जुधिरहेका नागरिक यतिबेला बाढी र पहिरोबाट सिर्जित पीडा सामना गर्न विवश छन्। पछिल्लोपटक सिन्धुपाल्चोकको लिदीमा पहिरोले बस्ती पुरेको छ। कालिकोट महाँवेका वासिन्दाले पनि यस्तै विपत्तिको सामना गरिरहेका छन्। पहाडतिर बाढी, पहिरो र तराईका वासिन्दाका लागि डुबान हरेक वर्ष काल बनिरहेको छ। यस्ता समस्या वर्षैपिच्छे दोहोरिइरहे पनि स्थायी समाधानको पहल भएको छैन। भरपर्दो निकास पहिल्याउन नसक्दा बर्सेनि सयौं नागरिकले अकालमा ज्यान गुमाइरहेका छन्। करोडौं रुपैयाँ बराबरको भौतिक सम्पत्ति माटोमा बिलाएको छ। दर्जनौं नागरिक अभिभावकविहीन भएका छन्। घरवारहीन छन्। सरकारी हेलिकप्टर चढेर घटनास्थल हेर्न लस्कर लाग्ने मन्त्री तथा सरकारी अधिकारीको समवेदनाको शब्द तथा तत्कालको उद्धार र सामान्य राहत वितरणबाहेक उनीहरूका पक्षमा खासै प्रभावकारी काम भएको पाइँदैन, जुन दुःखद् हो। मुलुकले बेहोरेको २०७२ सालको विनाशकारी भूकम्पको कम्पनले मुख्यतः पहाडी क्षेत्रका बस्ती थिलथिलो हुने गरी थर्किएको छ। यसको परिणाम हरेक बर्खामा देखिँदै आएको छ। त्यतिखेर पनि सयौं ठाउँमा बस्तीलाई निरन्तरता दिन कठिन हुने तथा तत्काल स्थानान्तरण गर्नुपर्ने आवाज उठेको थियो। यस्तै ठाउँमध्येको एक थियो सिन्धुपाल्चोकको लिदी पनि। केही दिनअघि मात्रै त्यो गाउँका वासिन्दाले आफूहरू पहिरोको जोखिममा रहेकाले तत्काल सुरक्षा उपाय अवलम्बन गर्न प्रमुख जिल्ला अधिकारीलाई अनुरोध गरेर फर्केका थिए। तर निमुखा ती नागरिकका बिलौनालाई प्रजिअले गम्भीर रूपमा लिएनन्। जसका कारण दर्जनौं नागरिकले गाँस, बास, कपास र सहारासमेत गुमाए। एकैपटक सडकमा वास बस्नुपर्ने अवस्थामा पुगे। लिदीजस्तै कैयन् ठाउँका वासिन्दा अझै पनि जोखिमपूर्ण अवस्थामा बसिरहेका छन्। तत्काल यस्ता ठाउँको पहिचान गरी त्यहाँका वासिन्दालाई सुरक्षित ठाउँमा बसाल्नुपर्छ। राज्यले कुन ठाउँमा कति नागरिकले ज्यान गुमाए र कति भौतिक संरचनाको क्षति भयो भन्ने विषयमा तथ्यांक संकलन गरेर मात्र हुँदैन। घरवारविहीन बनेकालाई तत्काल अस्थायी बसोवासको प्रबन्ध गर्नुपर्छ। घाइतेको उद्धार गरेर प्रभावकारी उपचारको व्यवस्था गर्नुपर्छ र अझै जोखिममा रहेका बस्तीलाई सुरक्षित स्थानमा सारेर दीर्घकालीन र अल्पकालीन सुरक्षा उपाय अपनाउनुपर्छ। प्राकृतिक विपद् रोकथामका लागि प्रधानमन्त्रीको अध्यक्षतामा जोखिम न्यूनीकरण तथा व्यवस्थापन राष्ट्रिय परिषद् र सम्बन्धित मन्त्रीको अध्यक्षतामा कार्यकारी समिति छ। प्रदेशमा पनि मुख्यमन्त्रीको अध्यक्षतामा प्रदेश विपद् व्यवस्थापन परिषद् र प्रदेश विपद् कार्यकारी समिति कानुनमन्त्रीको अध्यक्षतामा रहेको छ। प्रजिअको अध्यक्षतामा प्रत्येक जिल्लामा जिल्ला विपद् व्यवस्थापन समिति छ। यसलाई तत्काल सक्रिय बनाउनुपर्छ। भैपरी योजना बनाउनमै सीमित राख्नु हुँदैन। सबै संयन्त्रलाई नतिजा आउने गरी काममा खटाउनुपर्छ। कुन समितिले कति काम गयो भन्ने मूल्यांकन गर्ने परिपाटी विकास गर्नुपर्छ। एकपटक उद्धार र राहत बाँडेर मात्रै हुन्न, अर्को वर्ष पनि यस्ता समस्या आउन सक्छ है भन्ने उनीहरूले ख्याल राख्नुपर्छ। बर्खा सुरु नहुँदै आफ्ना जिल्लाअन्तर्गत कुनकुन स्थानमा बाढीपहिरोको जोखिम बढी छ भन्ने विषयमा यी समितिले अध्ययन गर्नुपर्छ। कुनकुन बस्ती जोखिममा छन् र यस्ता जोखिमबाट हुने नोक्सानीलाई कसरी रोक्न सकिन्छ भन्ने विषयमा उनीहरूले ठोस पहल गर्नुपर्छ। बस्ती नै जोखिममा देखिन्छ भने त्यहाँका वासिन्दालाई सम्भव भए स्थायी रूपमा अन्यत्र सार्नुपर्छ। यसो गर्न नसकिएमा तत्कालका लागि अस्थायी रूपमै भए पनि अन्यत्र लैजानुपर्छ। भौगोलिक बनावटका कारण नेपालका भूभागमा बाढी र पहिरो नियमित आकस्मिकताजस्तै भइसकेको छ। मुसलधारे वर्षा हुनु, खोला तथा नदी बढ्नु र पहिरो जानु मनसुनका सामान्य नियम हुन्। यो प्रकृतिको प्रक्रिया पनि हो। प्रकृतिलाई रोक्नेभन्दा पनि प्रकृतिको लयअनुसार नागरिकले हिँड्न सक्नुपर्छ। बाढी र पहिरोबाट क्षति निम्तिनुको मुख्य कारण जित्न नसकिने प्रकृतिसँगको युद्धमा होमिनु हो। भौगोलिक अध्ययनविना नै सडक खन्ने नाममा मनपरी डोजर चलाउन रोक्नुपर्छ। वन फडानी गरेर बस्ती बसाल्ने पद्धति रोक्नुपर्छ। बस्ती बसाल्दा खोला नै छेक्ने वा साँघुरो बनाउने काम तत्काल रोक्नुपर्छ। जोखिममा रहेका बस्तीबारे अध्ययन गरेर एकीकृत बस्ती निर्माण गर्ने अभियान चलाउनुपर्छ। पर्यावरणीय खतरा नआउने गरी बस्ती विकासका काम सुरु गर्नुपर्छ। हरेक स्थानीय तहले आफूअन्तर्गत रहेको जोखिम बस्तीको पहिचान गर्नुपर्छ। आफ्नो बुताले नभ्याएमा प्रदेश र केन्द्र सरकारसँग गुहार मागेर भए पनि ती क्षेत्रका वासिन्दाको बसाइ सुरक्षित बनाउन पहल गर्नुपर्छ।"
निर्माणाधीन प्रसारण लाइनमा क्षति,"बेनी : नदी कटान र पहिरोका कारण म्याग्दीको अन्नपूर्ण३ दानादेखि पर्वतको खुर्कोट जोड्ने निर्माणाधीन विद्युत् प्रसारण लाइनको टावरमा क्षति पुगेको छ। कालीगण्डकी कोरिडोरअन्तर्गत नेपाल विद्युत् प्राधिकरणद्धारा सञ्चालित २२० केभी क्षमताको दानाखुर्कोट प्रसारण लाइनको एउटा टावर ढलेको छ भने चार वटा जोखिममा परेका छन्। धाइरिङको डिलबाट ठूला ढुंगासहित खसेको पहिरोले कुनातर्फका दुई वटा खुट्टामा लागेर मिलनचोकस्थित १४ नम्बरको टावर ढलेको हो। नजिकका अन्य दुई टावरमा पनि असर पुगेको छ। टावर ढल्दा तीन करोड ५० लाख रुपैयाँ बराबरको क्षति भएको ठेकेदार कम्पनी टाटाचिन्ट जेभीका प्रतिनिधि केदार रेग्मीले बताए। थप चारवटा टावर पहिरो र कटानका कारण जोखिममा छन्। जलजला गाउँपालिका२ टमिलाखर्कको टावर जोखिममा परेको छ। महभिर, धिरच्याङ र दाना सबस्टेसन नजिकै कालीगण्डकीले कटान गरेर जोखिममा परेका टावर संरक्षणको काम भइरहेको छ, आयोजनाका उपनिर्देशक लक्ष्मण फुयालले भने, सबस्टेसनमा थप कटान हुन नदिन संरक्षणको योजनाका लागि टेन्डर आह्वान भइसकेको छ। नेपाल विद्युत् प्राधिकरणले एसियाली विकास बैंकको सहयोगमा चार वर्षअघि सुरु गरेको ३९६ किलोटिर दुरिको दानाखुर्कोट प्रसारण लाइन निर्माण अन्तिम चरणमा पुगेको छ। ११४ वटा मध्य पोखरेबगरका दुई वटाबाहेक सबै ठाउँमा टावर ठडाएर तारसमेत तानिएको छ। दुई अर्ब ९० करोड रुपैयाँमा ठेक्का सम्झौता भएको आयोजनाअन्तर्गत दाना र खुर्कोटको सबस्टेसनसमेत अन्तिम चरणमा पुगेको छ। कालीगण्डकी र आसपासका नदीमा निर्माण हुने जलविद्युत् आयोजनाबाट उत्पादित विद्युत् केन्द्रीय प्रसारण लाइनमा जोड्न प्रसारण लाइन र सबस्टेसन बनाउन लागिएको आयोजना प्रमुख चन्दनकुमार घोषले बताए। दोस्रो चरणमा खुर्कोटदेखि नवलपरासी जोड्ने प्रसारण लाइन र सबस्टेसनसमेत निर्माण सुरु भएको छ।"
जोखिमको बेवास्ताले ठूलो क्षति,"सिन्धुपाल्चोक : जुगल गाउँपालिका२ गोल्चे लिदीको बस्ती पहिरोको चपेटामा पर्न सक्ने जोखिम स्थानीयले त औंल्याएकै थिए, त्यसप्रति सरकारी निकाय पनि बेखबर थिएन। स्थानीयले बस्ती असुरक्षित भएको भन्दै अन्यत्र स्थानान्तरण गरिदिन पटकपटक ध्यानाकर्षण गराए। तर, न सरकारले बस्ती सार्यो न त स्थानीय आफैं सरे। शुक्रबार बिहान बस्ती माथिबाट आएको पहिरोले ३७ घर पुरिंदा मृत्यु हुनेको संख्या १६ पुगेको छ। २२ जना अझै बेपत्ता छन्। हामीले पटकपटक जिल्ला प्रशासन कार्यालयमार्फत सरकारलाई बस्ती स्थानान्तरणका लागि आग्रह गर्यौं तर सुनुवाइ भएन, वडाध्यक्ष प्रताप लामाले भने, पछिल्लो पटक साउन २३ गते मात्रै सीडीओमार्फत हामीले सरकारलाई आग्रह गरेका थियौं। तर, सुनुवाइ नहुँदा यति धेरै सर्वसाधारणले ज्यान गुमाउनुपर्यो। स्थानीय निमाछिरिङ दोङले झन्डै एक वर्षअघि गाउँमाथिको जमिनमा धाँजा फाटेको उल्लेख गरे। त्यसपछि गाउँ बगाउन सक्छ भन्ने सोचेर सरकारसँग बस्ती जोगाउन वा अन्यत्र सार्न माग गर्दा सुनुवाइ नभएकाले स्थानीयले सर्वस्व गुमाउनुपरेको दोङको गुनासो छ। धाँजा फाटेको जमिन मुन्तिर बलेफी ए जलविद्युत् आयोजनाको सुरुङ खनेकाले पनि पहिरो गएको हुन सक्ने अनुमान उनले गरे। गाउँपालिका अध्यक्ष होमनारायण श्रेष्ठले बस्तीहरू जोखिममा परेका विषयमा विभिन्न निकायमा पत्राचार गरिएको बताए। अस्थायी व्यवस्थापन गर्न सामग्रीसमेत उपलब्ध गराइएको उनको भनाइ छ। वर्षात्का बेला तत्काल बस्ती स्थानान्तरण गर्न सम्भव हुँदैन। हामीले अस्थायी र सामूहिक रूपमा बस्न आग्रह गरेको भए पनि अटेर गर्दा थप क्षति भयो, उनले भने, सरकारले केही गरेन भन्न मिल्दैन। प्रयास गर्दागर्दै क्षति हुन पुग्यो। जिल्ला विपद् व्यवस्थापन समितिले अस्थायी वासस्थानका लागि केही सामग्री पठाएको जिल्ला प्रशासन कार्यालयले जनाएको छ। बस्ती असुरक्षित भएको जानकारी आएपछि प्रदेश विपद् व्यवस्थापन समिति, राष्ट्रिय पुनर्निर्माण प्राधिकरण, भूसंरक्षण कार्यालयलगायत निकायमा अध्ययन र व्यवस्थापन गर्न पत्राचार गरिएको प्रमुख जिल्ला अधिकारी उमेशकुमार ढकालले बताए। बस्ती नै स्थानान्तरण गर्ने विषय तत्काल सम्भव नहुने भएकाले अस्थायी वासस्थानका लागि आवश्यक सामग्री स्थानीय तहमार्फत उपलब्ध गराइएको थियो, ढकालले भने, ती सामानसमेत उपयोग नभएकाले गम्भीर दुर्घटना भयो। लिदीको पहिरो पछिल्लो घटना हो। यसै वर्षात्मा बाह्रबिसे नगरपालिका र भोटेकोसी गाउँपालिकामा भएका जनधनको क्षति पनि समयमा जोखिमयुक्त स्थान पहिचान गर्न नसक्दा व्यहोर्नुपरेको स्थानीयको बुझाइ छ। भूकम्पका बेला जोखिमयुक्त भनिएका क्षेत्रबाट बस्ती सुरक्षित ठाउँमा सार्ने पहल सरकार र जनस्तर दुवैबाट नभएकाले लगातार क्षति व्यहोर्नुपरेको सांसद शेरबहादुर तामाङको भनाइ छ। भूकम्प र त्यसपछि जोखिम भनिएका बस्तीमा घर बनाउँदा पनि सरकारले नियमन नगरी उल्टै राहत उपलब्ध गराएकाले पहिरोको समस्याबाट लगातार गुज्रनुपरेको मानवअधिकारकर्मी नातिबाबु धितालको बुझाइ छ। सरकारले सुरक्षित ठाउँमा बस्ती बसाल्नुपर्नेमा सर्वसाधारण आफैंले आफ्नो बस्ती जोखिममा रहेको सूचना दिँदा पनि कुनै सुनुवाइ नहुँदा धनजनको क्षति व्यहोर्नुपरेको उनले बताए। बागमती प्रदेश सरकारले जोखिमयुक्त लिदी बस्ती तत्काल स्थानान्तरण गरिने जनाएको छ। पहिरोप्रभावित क्षेत्रमा राहत सामग्रीसहित शनिबार पुगेका मुख्यमन्त्री डोरमणि पौडेलले उपयुक्त जमिन खोजी गरी सकेसम्म छिटो स्थानान्तरण गरिने बताएका हुन्। जीविकोपार्जन गर्न रोजगारी हुने गरी स्थानान्तरण गर्नुपर्छ, मुख्यमन्त्री पौडेलले भने, त्यसका लागि हामीले काम सुरु गरिसकेका छौं। स्थलगत निरीक्षणपछि खानेपानीको पाइप, अस्थायी शौचालयका सामग्री, दैनिक उपभोग्य खाद्य सामग्रीको व्यवस्था गरिएको छ। मुख्यमन्त्री पौडेलसहित उद्योग, पर्यटन, वन तथा वातावरणमन्त्री अरुण नेपाल, सामाजिक विकासमन्त्री युवराज दुलाल, पूर्वमन्त्री शेरबहादुर तामाङ पहिरो प्रभावित लिदी पुगेका थिए। १६ जनाको सनाखत, २२ अझै बेपत्ता पहिरोमा पुरिएर ज्यान गुमाएका १६ जनाको शनिबार सनाखत भएको छ। २२ जना अझै बेपत्ता छन्। लिदीका ३६ वर्षीया टीकामाया दोङ, १४ वर्षीय छिरिङ दोङ, ८० वर्षीय जिते झाँक्री, ८ वर्षीय मिलन दोङ, ५ वर्षीया सानु दोङको मृत्यु भएको जिल्ला प्रहरी कार्यालयका डीएसपी माधव काफ्लेले बताए। उनका अनुसार वर्ष ७० का जयबहादुर दोङ, ३० वर्षीया सानोकान्छी भनिने दावालामु दोङ, ३४ वर्षकी धनमाया दोङ, ४ महिनाका शिशु रमेश दोङ, १६ वर्षीय माइला पराङ दोङ र ३७ वर्षीया मकमाई दोङको पनि मृत्यु भएको छ। यस्तै, ११ वर्षीया च्यामा दोङ, ७ वर्षीया विमला दोङ, ७ महिने बालक कविर दोङ, ५ वर्षीया प्रीति दोङ र ५ महिने शिशु तारा लाम्हु दोङको मृत्यु भएको जिल्ला प्रहरी कार्यालयले जनाएको छ। ११ जनाको शव शुक्रबार उद्धार टोलीले फेला पारेको थियो। ५ जनाको शव शनिबार भेटिएको हो। पहिरोमा बेपत्ता भएकामध्ये २२ जना अझै फेला पार्न नसकिएको प्रहरीले जनाएको छ। घाइते ६ मध्ये १ जनाको काठमाडौंस्थित सिभिल अस्पताल र बाँकी ५ जनाको जिल्ला अस्पताल चौतारामा उपचार भइरहेको छ। बेपत्ताको खोजीका लागि मेसिनरी उपकरण लैजान सकेको छैन। मान्छेले मात्र खोज्दा समय लागेको हो, डीएसपी काफ्लेले भने।"
प्रचण्डसँग तीन नेताको असन्तुष्टि,"काठमाडौं : नेकपाका दुई अध्यक्षले पार्टीभित्र देखापरेको विवाद सल्टाउन गठन गरेको कार्यदलको वैधानिक हैसियतलाई लिएर तीन सचिवालय सदस्यले प्रश्न गरेका छन्। वरिष्ठ नेता माधवकुमार नेपाल, झलनाथ खनाल र प्रवक्ता नारायणकाजी श्रेष्ठले कार्यदल गठनमा असहमति नरहे पनि यसको गठन प्रक्रियामा भने वैधानिकता खोजी गरेका हुन्। उनीहरूले शनिबार बिहान अध्यक्ष पुष्पकमल दाहाललाई खुमलटारमा भेटे। दुई अध्यक्षको सहमतिमा मात्र कार्यदल गठन गरेर काम गर्नु वैधानिक नहुने र भोलि कार्यदलले बुझाएको रिपोर्टमा कुनै नेताले नमान्ने अवस्था आए त्यसले मान्यता पाउनेनपाउने विषय संवेदनशील रहेको उनीहरूको भनाइ छ। त्यसैले पार्टी कमिटीको बैठक राखेर यस विषयमा निर्णय लिनुपर्नेमा त्यसो नगरिएकाले प्रक्रियागत रुपमा त्रुटि रहेको नेताहरूले बताएका छन्। उनीहरूले तत्काल सचिवालय बैठक बोलाएर कार्यदल गठनको औपचारिक निर्णय लिन पनि दाहाललाई सुझाएका छन्। कार्यदल गठन दुई अध्यक्षको मात्र सहमतिमा गरिनु आफैंले उठाउँदै आएको विधि पद्धतिलाई खण्डित गर्ने काम भएको नेपाल, खनाल र श्रेष्ठको भनाइ छ। उनीहरूले सचिवालय बैठकबाट कार्यदल गठन गरेको भए प्रक्रियागत रुपमा मिल्ने धारणा दाहालसँग राखेका थिए। सचिवालयमा छलफल गरेर निश्चित कार्यादेश दिएर कार्यदल गठन गरेको भए हुन्थ्यो। त्यो प्रक्रियागत रुपमा मिलेन, दाहालसँग नेताहरूले भनेका थिए। वरिष्ठ नेता खनालका अनुसार कार्यदल कमिटीले बनाउनुपर्नेमा दुई अध्यक्षको मात्र सहमतिमा बनाएकाले प्रक्रियागत रुपमा नमिलेकाले नेताहरूले वैधानिकतामा प्रश्न उठाएका हुन्। कुनै पनि कार्यदल पार्टीका कमिटीले बनाउने हो। त्यो पनि कार्यदललाई दिने कार्यादेशसहित बनाएर गठन गर्नुपर्ने हुन्छ। तर, कार्यदल बनाउँदा त्यसो गरिएको पाइएन। यस विषयमा पार्टीबाट निर्णय लिन पार्टी सचिवालय बैठक बोलाउन हामीले अध्यक्ष प्रचण्डलाई आग्रह गरेका छौं, वरिष्ठ नेता खनालले भने। नेकपाभित्र झन्डै ४६ दिन लामो विवादका बीच शुक्रबार दुई अध्यक्षले विवाद सल्टाउन महासचिव विष्णु पौडेलको संयोजकत्वमा ६ सदस्यीय कार्यदल गठन गर्ने निर्णय लिएका थिए। कार्यदलमा शंकर पोखरेल, पम्फा भुसाल, जनार्दन शर्मा, भीम रावल र सुरेन्द्र पाण्डे सदस्य छन्। पार्टी कमिटीको बैठक चलिरहेका बेला कार्यदलको आवश्यकता किन पर्यो ? कार्यदल नै बनाउने हो भने ठूलो दायरामा छलफल गरेर बनाउन सकिन्थ्यो। कार्यदल नै बनाउँदा पनि दुई अध्यक्षले मात्र सहमतिमा बनाउनुभन्दा सचिवालय बैठक राखेर प्रस्ट कार्यादेशसहित बनाएको भए राम्रो हुन्थ्यो। तर, त्यसो किन हुन सकेन ? यसले हामी आफंैले उठाएको विधि र संस्थागत निर्णयको कुरालाई खण्डित गर्ने काम गर्यो, तीन नेताले सामूहिक रूपमा दाहालसँग राखेको भनाइ उद्धृत गर्दै एक नेताले अन्नपूर्णसँग भने। दाहालले भने नेताहरूले उठाएको कुरा सही नै भए पनि कार्यदल गठन गर्दा त्यसतर्फ ध्यान पुग्न नसकेको जवाफ दिएका थिए। अहिले कुनै सहमति जुटिसकेको छैन। कार्यदलले प्रस्ताव बनाएर ल्याएपछि थप छलफल गर्ने र सहमति खोज्ने भन्ने मात्र भएको हो। कार्यदल सचिवालय बैठक राखेर बनाएको भए राम्रो हुन्थ्यो। त्यसतर्फ ख्याल गरिएन, त्यसमा कमजोरी भएकै छ। तपाईंहरुका सुझाव ठीक हुन्, ध्यान पुग्न सकेन, दाहालको भनाइ उद्धृत गदै छलफलमा सहभागी ती नेताले भने, कार्यदल बनाउने कुरा तपाईंहरूसँग सल्लाह गरेकै थिएँ, विधि र पद्धतिअनुसार नै जानुपर्छ। तपाईहरुको कुराअनुसार नै म सचिवालय बोलाउन पहल गर्छु।त्यसो त नेपाल, खनाल र श्रेष्ठले ओली र दाहालबीच कुनै भित्री सहमति बनिसकेको र त्यसपछि मात्र औपचारिकताका लागि कार्यदल गठन गरेको हुन सक्ने आशंका पनि गरेका छन्। सीधै दाहालसँगको छलफलमा नेताहरूले त्यसरी आशंकाको प्रश्न नउठाए पनि कार्यदलले ल्याउने प्रस्तावसम्म पर्ख र हेरको नीति अवलम्बन गर्ने रणनीति बनाएका देखिन्छन्। कार्यदलमा ओली, दाहाल र नेपाल पक्षका दुईदुई जना नेता सम्मिलित छन्। दाहालले बिहीबार नै ओलीसँगको छलफलपछि कार्यदल बनाएर प्रस्ताव तयार पार्ने गरी आफूले ओलीसँग सहमति जनाएर आएको जानकारी भने दिएका थिए। शुक्रबार भने दाहालले नेपालसँग ओलीसँग छलफलमा जानु अगाडि कार्यदलमा राख्ने नेताहरूको नाम दिन आग्रह गरेका थिए। ९ दिनसम्म दुई अध्यक्ष संवादहीनतामा बस्ने, त्यही बीचमा दुवै नेताका निकट नेताहरुको ओहोरदोहोर बाक्लिेन, प्रधानमन्त्रीले अघिल्लो दिन टेलिभिजनमा ५ दिनभित्र सिनारियो फेरिन्छ भन्नु, भोलिपल्टै दुई अध्यक्षका बीचमा संवाद हुनु, त्यही बैठकमै कार्यदल बनाउने गरी सहमति दुई अध्यक्षका बीचमा हुनु र अघिल्लो बैठकमा झलनाथ खनाललाई पनि बोकेर संवादमा गएका दाहालले पछिल्ला संवादमा एक्लै वार्तामा जानुले सन्देहपूर्ण आशंका जन्माएको छ, नेपालनिकट एक स्थायी समिति सदस्यले अन्नपूर्णसँग भने, तर, पनि कार्यदलको रिपोर्टसम्म पर्खेर हेरौं भन्ने छ।कार्यदललाई दुई अध्यक्षको सहमतिमा गठन भए पनि त्यसलाई पार्टी कमिटी बैठकमा अनुमोदन गरिनुपर्ने नेपालनिकट अर्का स्थायी समिति सदस्य युवराज ज्ञवालीले बताए। कार्यदलले अध्यक्ष र प्रधानमन्त्रीका विषयमा केही ल्याउँदैन होला। त्यसबाहेकका तमाम विषयमा छलफल गरेर धारणा ल्याउन सक्नुहुन्छ। सचिवालयले कार्यदल गठन प्रक्रियालाई वैधानिकता दिन केही निर्णय गर्नुपर्ला। त्यो मिलेको देखिएको छैन, स्थायी समिति सदस्य ज्ञवालीले अन्नपूर्णसँग भने, यो विषय पहिले नमिले पनि पछि मिलाउन सकिन्छ। औपचारिक अनुमोदन गराउनुपर्छ। कार्यदलमा छलफल सुरु कार्यदलले भने शनिबार काम सुरु गरेको छ। पहिलो बैठक शनिबार महासचिव पौडेलकै भैसेपाटीस्थित निवासमा बस्यो। बैठकले कार्यदलले काम नसक्दासम्म सञ्चारमाध्यमलाई कुनै प्रतिक्रिया नदिने गरी आचारसंहिता बनाएको छ। पार्टीको आन्तरिक जीवनमा पैदा भएका समस्या तत्काल र दीर्घकालसम्म कसरी समाधान गर्ने, महाधिवेशनसम्म कसरी जाने, सरकार र पार्टीको कामलाई कसरी व्यवस्थित गर्ने, एकताको काम कसरी सक्ने भन्नेलगायतमा छलफल गरेर प्रस्ताव तयार पार्ने जिम्मेवारी कार्यदललाई दिइएको छ। त्यसका अतिरिक्त जारी स्थायी समिति बैठकको एजेन्डामा साझा सहमतिका धारणा के बनाउने, १५२ जना केन्द्रीय सदस्यले माग गरेको केन्द्रीय समिति बैठकबारे के गर्नेजस्ता विषयमा पनि सहमतिको प्रस्ताव ल्याउने गरी दुई अध्यक्षले काम दिएका छन्। बढीमा एक साताभित्र काम सक्ने गरी शनिवार कार्यदलले काम सुरु गरेको हो। शनिबार आचारसंहिता बनाउनेदेखि आन्तरिक पार्टी जीवनका समस्यामा केन्द्रित रहेर विषय प्रवेश गरिएको एक सदस्यले बताए।"
