शीर्षक,विवरण
कोरानाले रोकिएको कर्मचारीको भर्ना खुल्यो,"काठमाडौं : सरकारले रोकिएको लोकसेवा आयोगद्वारा सञ्चालित सम्पूर्ण पदपूर्ति प्रक्रिया फुकुवा गर्ने निर्णय गरेको छ । बिहीबारको मन्त्रिपरिषद् बैठकले लोक सेवाबाट भएको विज्ञापन अनुसार परीक्षा सञ्चालन हुन बाँकी रहेका, पदपूर्तिका लागि विज्ञापन आह्वान गर्न बाँकी रहेका र नियमित विज्ञापनको सम्पूर्ण पदपूर्ति सम्बन्धी व्यवस्था फुकुवा गर्ने निर्णय गरेको हो । संघीय मामिला तथा सामान्य प्रशासन मन्त्रालयको सिफारिस कर्मचारी भर्ना कार्या सुचारु गर्ने निर्णय गरेको सरकारका प्रवक्ता प्रदीप ज्ञावालीले जानकारी दिए । वैशाख १४ गतेको मन्त्रिपरिषद् बैठकले कोभिड१९ को कारण कर्मचारीको नयाँ पदपूर्तिको प्रक्रिया अर्को व्यवस्था नभएसम्मका लागि स्थगित गर्न लोकसेवा आयोगलाई अनुरोध गर्ने निर्णय गरेको थियो । लोकसेवा आयोगले रोकिएका परीक्षाको कार्यतालिका निकाल्न सुरु गरिसकेको छ ।"
कोरोना संक्रमित ६ वर्षीय बालकको मृत्यु,"विराटनगर : मोरङको बूढीगंगा गाउँपालिका२ टंकीसिनवारीमा रहेको विराट शिक्षण अस्पतालको आइसोलेशनमा उपचाररत कोरोना भाइरस संक्रमित ६ वर्षीय नाबालकको मृत्यु भएको छ। प्रदेश १ मा उपचाररत संक्रमितमध्ये नाबालकको मृत्यु भएको यो नै पहिलो घटना हो। धनुषाको जनकपुर उपमहानगरपालिका२ घर भएका पासवान थरका नाबालकको उपचारका क्रममा बिहीबार दिउँसो ४ बजे मृत्यु भएको अस्पतालका आइसोलेश न इन्चार्ज सुनिल देवले जानकारी दिए। उनका अनुसार नाबालकमा संक्रमण पुष्टि हुनुअघि मेनेन्जाइटिसको समस्या थियो। लामखुट्टेको टोकाइबाट हुने मेनेन्जाइटिसका कारण बेहोस भएका उनलाई असोज ६ गते विराटनगरको विराट नर्सिङ होम एवं विराटनगर अस्पतालमा भर्ना गरिएको उनले बताए। ज्वरो आउने, बेहोस हुने र शरीर काप्ने समस्यासँगै अस्पताल भर्ना गरिएका उनको स्वाब संकलन गरेर पीसीआर परीक्षण गराउँदा ८ गते रिपोर्ट पोजेटिभ आएको देवले जानकारी दिए। कोरोना पुष्टि भएपछि भोलिपल्ट ९ गते नाबालकलाई टंकीसिनवारीको विराट शिक्षण अस्पतालको आइसोलेशनमा भर्ना गरिएको थियो। आइसोलेशनमा पुर्याउँदासम्म अत्याधिक ज्वरो र शरीर काप्ने समस्यासँगै नाबालक बेहोस अवस्थामै रहेको उनको भनाइ छ। मेनेन्जाइटिससँगै कलिलो उमेरमा कोरोनाको संक्रमण पनि थपियो, देवले भने, आइसोलेसनमा भर्ना गरेर उपचार थाल्दै बचाउन धेरै प्रयास गरिए पनि सम्भव भएन। उनका अनुसार कलिलो उमेरमा रोग प्रतिरोधात्मक क्षमता कमजोर हुने भएकाले एकै पटक दुईवटा जटिल रोगको संक्रमण भएका कारण ज्यान गएको हुन सक्छ। उनले लगभग १० दिनअघि बेहोस बनेका नाबालकको बेहोस अवस्थामै ज्यान गएको बताए। मृतक नाबालको अभिभावकको आर्थिक अवस्था कमजोर रहेको अस्पतालले जनाएको छ। उनको उपचारमा आइसोलेशनकोबाहेक तीन लाख रुपैयाँ खर्च भएको थियो। आर्थिक अवस्था कमजोर भएका कारण उपचारमा लागेको सबै खर्च छुट गर्दै शव व्यवस्थापनका लागि पठाइएको अस्पतालका प्रशासन प्रमुख सुधीरसिंह राठौरले जानकारी दिए। नाबालकको मृत्युसँगै पछिल्लो २४ घण्टामा प्रदेश १ मा थप पाँच जना कोरोना भाइरसका संक्रमितको मृत्यु भएको छ। मृत्यु हुनेमा नाबालकबाहेक सुनसरीका दुई पुरुष, मोरङकी एक महिला र सप्तरीका एक पुरुष छन्। कोरोना संक्रमण पुष्टि भएपछि प्रदेश १ का विभिन्न कोभिड अस्पतालमा उपचाररतमध्ये मृत्यु हुनेको संख्या हालसम्म ७६ पुगेको छ।"
पाकिस्तानी सेनाको गोली प्रहारबाट तीन भारतीय सैनिक मारिए,कश्मीर : जम्मुकश्मीरको सीमा क्षेत्रबाट पाकिस्तानी सेनाले गोली प्रहार गर्दा तीन भारतीय सैनिक मारिएको स्थानीय मिडियाले जनाएका छन् । पाकिस्तानी सेनाको गोली प्रहारबाट भिन्दाभिन्दै स्थानमा यस्तो घटना भएको हो । जहाँ पाँचजना घाइते भएका छन् । यस्तो गोली प्रहारबाट कश्मीरको कुपवान्डास्थित नौगाममा दुईजनाको मृत्यु भयो भने पुन्छ सेक्टरमा एकजना मारिएका थिए । यस्तै कुवान्डामा चार र पुन्छमा एक जना घाइते भए । भारतीय सेनाले भने अहिले जवाफी कारवाही गर्न थालेको बताइएको छ । स्थानीय मिडियाका अनुसार पाकिस्तानतर्फ पनि केहीको हताहत भएको छ । तर कतिको मृत्यु भयो यकिन छैन । पछिल्लो वर्ष पाकिस्तान र भारतका दुबै देशका सेनाले बारम्बार युद्धविराध उल्लंघन गरेका छन् ।
चिनीले राजस्व बढ्यो,"नेपालगन्ज : चालु आर्थिक वर्षको दुई महिनामा मात्र चिनी आयातबाट झन्डै एक अर्ब राजस्व संकलन भएको छ। अघिल्लो आर्थिक वर्षको यस अवधिमा चिनी आयात र राजस्व संकलन अवस्था विश्लेषण गर्दा भन्सार नतिरेर नै चिनी आयात हुने गरेको सहजै आँकलन गर्न सकिन्छ। सीमावर्ती बजारबाट चिनी आयात कति हुन्छ भन्ने कुरा चालु आर्थिक वर्षको राजस्व संकलनबाट पनि देखिएको छ। कोरोना भाइरसका कारण सीमा नाका बन्द हुँदा चिनी राजस्व तिरेर आयात भइरहेको छ। नेपालगन्ज भन्सार कार्यालयबाट गत वर्ष साउन र भदौमा ३४ हजार ७० किलो मात्र चिनी राजस्व तिरेर नेपाल आयात भएको थियो। यो वर्ष साउन र भदौमा मात्र तीन करोड ३४ लाख ८७ हजार ३ सय २ किलो चिनी आयात गर्दा ९५ करोड १५ लाख ५१ हजार एक सय ४३ रुपैयाँ राजस्व असुली भएको छ। विगतमा राजस्व छलेर चिनी आउने गरेको थियो। सीमा नाका बन्द भएपछि चिनी भन्सार तिरेर आयात गरिएकाले राजस्व वृद्धि भएको हो, निमित्त भन्सार अधिकृत रमेशकुमार खतिवडा भन्छन्, सीमामा कडाइ भइरहेको छ। भौतिक परीक्षण र जाँच पास पनि व्यवस्थित भएको छ। जसका कारण चिनीमा पनि राजस्व वृद्धि भएको हो। लकडाउनअघि ५ किलोसम्म चिनी ल्याउँदा सर्वसाधारणले राजस्व तिर्नु पर्दैनथ्यो। साना व्यवसायीले त पटकपटक यसरी नै भन्सार नतिरेर पनि चिनी बेच्ने गरेका थिए। कोरोनाका कारण अहिले सीमावर्ती बजारमा चिनी किन्न जाने उपभोक्ता रोकिएका छन्। भाटभटेनीले मात्र नेपालगन्ज भन्सार कार्यालयमा राजस्व तिरेर तीन सय ५० टन चिनी खरिद गरेको नेपालगन्ज सुपरस्टोरका प्रबन्धक पुष्कल राईले जानकारी दिए। उनले भने, हामीले नेपालगन्जबाट ४० टन बेचेका छौं। विराटनगरबाहेक देशका अन्य १७ वटा स्टोरमा पनि यहीबाट चिनी पठाएका छौं। नेपाली चिनी ६९ रुपैयाँमा बिक्री गरिरहेको भाटभटेनीले साउनदेखि भारतबाट चिनी आयात गर्न थालेपछि भने ७५ रुपैयाँ प्रतिकिलो बिक्री गरिरहेको छ। स्थानीय बजारमा भने ९० रुपैयाँसम्म चिनी बिक्री हुने गरेको छ। नेपालगन्ज भन्सार कार्यालयले गत वर्षको साउन र भदौमा मात्र झन्डै सवा एक अर्ब राजस्व असुली गरेको छ। गत वर्ष साउनमा ८६ करोड २९ लाख चार हजार र भदौमा एक अर्ब ८८ लाख १५ हजार रुपैयाँ गरी एक अर्ब ८७ करोड १७ लाख १९ हजार रुपैयाँ राजस्व संकलन भएको थियो। जबकी चालु आर्थिक वर्षको साउनमा मात्र एक अर्ब ६२ करोड ९९ लाख ४५ हजार रुपैयाँ र भदौमा एक अर्ब ४१ करोड ९१ लाख ७८ हजार रुपैयाँ गरी ३ अर्ब ४ करोड ९१ लाख २३ हजार रुपैयाँ राजस्व संकलन भएको छ। खतिवडाले भने, यो वर्षको साउन महिनामा लक्ष्यभन्दा १७२०२ प्रतिशत र भदौमा १३२९६ प्रतिशत प्रगति भएको छ। जबकी गत वर्ष साउनमा ६९६५ प्रतिशत र भदौ महिनामा ६५१६ प्रतिशत प्रगति भएको थियो। असोज महिनामा १ अर्ब ४८ करोड २३ लाख ८३ हजार रुपैयाँ राजस्व संकलन गर्ने लक्ष्य रहेकोमा ११ असोजसम्म मात्र ५३ करोड ६४ लाख ९१ हजार रुपैयाँ अर्थात लक्ष्यको ३६१९ प्रतिशत राजस्व संकलन भइरहेको छ। खतिवडाले प्रस्ट पारे, विगतमा भन्सार छलेर आउने सामान अहिले राजस्व तिरेर आउँदा पनि लक्ष्यभन्दा धेरै राजस्व संकलन गर्न सफल भएका हौं।"
नेप्सेमा दोहोरो अङ्कको वृद्धि,"काठमाडौं : धितोपत्र बजारमा शेयर कारोवार मापक नेप्से परिसूचक आज दोहोरो अङ्कले उकालो लागेको छ। नेपाल स्टक एक्स्चेञ्जका अनुसार साताको अन्तिम दिन आज नेप्से २०६१ बिन्दुले बढेर एक हजार ५७१०४ मा पुगेको छ। यस्तै सेन्सेटिभ परिसूचक २९८ बिन्दुले बढेर ३१०१५ मा पुगेको छ। कूल १९२ कम्पनीको ९९ लाख ३० हजार ८३० कित्ता शेयर रु दुई अर्ब ८० करोड ७७ लाख आठ हजार १३७ मूल्यमा खरिद बिक्री भए। कारोवार भएका कूल १२ उपसमूहमध्ये आज दुई उपसमूहको शेयर ओरालो लाग्दा १० उपसमूहको शेयर भने उकालो लागेको छ। जलविद्युत् २४७६ र सामूहिक लगानी कोष ००१ बिन्दुले घटेको छ। यस्तै बैंकिङ १८८६, व्यापार १९५३, होटल ८०८, विकास बैंक ६५४८, वित्त ५७९, निर्जीवन बीमा ३३२४१, उत्पादन ४९७९, अन्य २९७, लघुवित्त २०८१ र जीवन बीमा १५७३३ बिन्दुले उकालो लाग्यो। कारोवारका आधारमा बैंक अफ काठमाडौँ शीर्ष स्थानमा रहेको छ। सो बैंकको रु १४ करोड ७६ लाख ५६ हजार ३९ बराबरको कारोबार भयो। यस्तै शिखर इन्स्योरेन्स रु १३ करोड ४७ लाख १२ हजार ७२७, अरुण भ्याली हाइड्रो पावर रु १२ करोड ३० लाख ८१ हजार ६१२, नेपाल पुनःबीमा कम्पनी रु आठ करोड ४१ लाख ७३ हजार ७४७, नेको इन्स्योरेन्स रु सात करोड ७९ लाख ९१ हजार ८९२, कुमारी बैंक रु छ करोड ७५ लाख ८४ हजार ८४७ र कामना सेवा विकास बैंक रु छ करोड ७२ लाख ८० हजार ७४२ बराबरको कारोवार भई शीर्ष स्थानमा रहे। कारोवारका आधारमा आज सप्तकोशी डेभलपमेन्ट बैंक १०, कामना सेवा विकास बैंक ९६३, मल्टीपर्पोज फिनान्स कम्पनी ९६०, कर्पोरेट डेभलपमेन्ट बैंक ९५८, दिव्यश्वरी हाइड्रोपावर ९५२, बैंक अफ काठमाडौँ ९३० र ग्रीन डेभलपमेन्ट बैंकका लगानीकर्ताले ७१९ प्रतिशतले कमाए। यस्तै माउण्टेन हाइड्रो ९८०, पञ्चकन्या माई हाइड्रो ६६७, हिमालयन ऊर्जा विकास कम्पनी ६३७, युनिभर्सल पावर कम्पनी ५९७, रैराङ हाइड्रोपावर ५३३ र युनाइटेड मोदीका लगानीकर्ताले ५१६ प्रतिशतले गुमाए। रासस"
"अग्रिम महसुल तिर्नुस, छुट लिनुस् : विद्युत् प्राधिकरण","काठमाडौं : नेपाल विद्युत् प्राधिकरणले आफै मिटर रिडिङ गरी अग्रिम रुपमा महसुल भुक्तानी गरेको खण्डमा २५ प्रतिशतसम्म छुट दिने भएको छ। प्राधिकरणले बिहीबार एक सार्वजनिक सूचनामार्फत जरिवानाबाट बच्न तथा समय समेत बचाउन उक्त व्यवस्था गरिएको जनाएको छ। केही दिन पहिले प्राधिकरण सञ्चालक समितिका अध्यक्ष समेत रहेका ऊर्जा, जलस्रोत तथा सिँचाइ मन्त्री वर्षमान पुनले ग्राहकलाई जरिवाना नलिन निर्देशन दिएका थिए। सोही निर्देशन अनुसार नै प्राधिकरणले सूचनामार्फत अग्रिम भुक्तानी गर्न र २५ प्रतिशतसम्म छुट लिन आग्रह गरेको हो। प्राधिकरणले जारी गरेको सूचनाअनुसार मिटर रिडर मिटर पढन नआएमा वा विल प्राप्त नभएमा ग्राहकले सम्बन्धित कार्यालयमा सम्पर्क गरी विल लिनु ग्राहकको कर्तव्य भएको जनाएको छ। नियमानुसार ग्राहकले मिटर रिडिङ हुने दिन समेत गरि ७ दिनभित्र विल भुक्तानी गर्दा विल रकममा २५ प्रतिशत छुट पाइँदै आएको स्मरण गरेको छ। यस्तै ८ औं दिनदेखि १५ औं दिनसम्म बुझाएमा विल रकम मात्र बुझाए हुने व्यवस्था छ। निमायनुसार १६ औं दिनदेखि ३०औं दिनसम्म बुझाएमा पाँच प्रतिशत थप शुल्क लाग्दछ। ३१ औं दिनदेखि ४० औं दिनसम्म बुझाएमा १० प्रतिशत र ४१औं दिनपछि भने २५ प्रतिशत थप दस्तुर लाग्छ। ६०औं दिन भित्र पनि महशुल भुक्तानी नभएका जुनसुकै समयमा विद्युत् लाइन काट्न सकिने व्यवस्था रहेको छ। प्राधिकरणले सूचनामा भनिएको छ 'विगतका महिनाको औषत विल अनुमान गरी कति महिनासम्मको विल भुक्तानी गर्न सकिन्छ सो वरावरको रकम अनुमान गरी अग्रिम वुझाएमा पछि विद्युत् महशुल अनुसारको विल हिसाव मिलान गर्दा २५ प्रतिशत छुट पाइने छ।' विद्युत् महशुल भुक्तानी गर्न ढीला हुँदा लाग्ने जरीवानाबाट समेत वच्न सकिने, प्रत्येक महिना काउन्टरमा गई रहन नपर्ने, समय बचत हुने र यातायात खर्च समेत बच्ने प्राधिकरणको भनाइ छ। यस्तै ग्राहक स्वयंले मिटर पढन जान्नु उत्तम रहेको भन्दै आफै मिटर रिडिङ्ग हुने दिनमा कति अंक मिटरमा पुगेको छ त्यो टिप्नु राम्रो हुने प्राधिकरणले जनाएको छ। रासस"
"भारतमा कोरोना संक्रमित ६३ लाख पुगे, ९८ हजार बढीको मृत्यु",भारतमा पछिल्लो २४ घण्टामा ८६ हजार ८२१ जना कोरोना भाइरस संक्रमित व्यक्ति थपिनुका साथै एक हजार १८१ जना थप व्यक्तिको मृत्यु भएको छ । केन्द्रीय स्वास्थ्य तथा परिवार कल्याण मन्त्रालयका अनुसार भारतमा बिहीबारसम्ममा कूल संक्रमितको संख्या ६३ लाख नाघेको छ । यस्तै कोरोना संक्रमितमध्ये मृत्यु भएका व्यक्तिको संख्या ९८ हजार ६७८ हजार पुगेको छ । भारतमा ५२ लाख ७३ हजार व्यक्ति निको भए पनि अझै ९ लाख ४० हजार मानिस सक्रिय संक्रमित अवस्थामा छन् । सर्वाधिक प्रभावित महाराष्ट्रमा २ लाख ५९ हजार व्यक्ति सक्रिय संक्रमित रहेका छन् भने ३६ हजार ६६२ जनाको ज्यान गएको छ । यस्तै कर्नाटकमा एक लाख ७ हजारभन्दा बढी व्यक्ति सक्रिय संक्रमित अवस्थामा रहेका र ८ हजार ८६४ जनाको मृत्यु भएको छ । भारतीय स्वास्थ्य अनुसन्धान परिषदले हालसम्म ७ करोड ५६ लाख नमूना परीक्षण गरेको जनाएको छ ।
भारतीय कांग्रेस नेता राहुल र प्रियंका गान्धी पीडित परिवारलाई भेट्न जाँदा पक्राउ,"नयाँदिल्ली : भारतीय कंग्रेसका नेता राहुल गान्धी र नेत्री प्रियंका गान्धीलाई उत्तर प्रदेशको प्रहरीले पक्राउ गरेको छ । उनीहरु उत्तर प्रदेशस्थित हाथरसमा भएको सामूहिक बलात्कारपछि हत्याका पीडित परिवारलाई भेट्न जाँदै गर्दा पक्राउ परेका हुन् । गान्धीलाई प्रहरीले पक्राउ गर्ने क्रममा केही धकेलाधकेल हुँदा गान्धी लडेको समेत बताइएको छ । भारतीय मिडियाका अनुसार उनीहरु आफ्नो कारबाट ओर्लेर केही बेर पैदल हिँड्ने क्रममा नोएडा इकोटोक १ प्रहरीले पक्राउ गरेको थियो । राहुलको हातमा चोट लागेको पनि बताइएको छ । साथै उनले आफूलाई पक्राउ गर्नुको कारण प्रहरी समक्ष सोधेका थिए । तर प्रहरीले महामारी कानुन अन्तर्गत उनलाई पक्राउ गरेको जानकारी दिएको छ । प्रहरीले आफूलाई लाठीचार्ज गरेको र धकेलेर भुइँमा पछारेको भन्दै आपत्ति जनाएका थिए । गान्धीले सोधेका थिए, 'के मोदीजी मात्र यस देशमा हिँड्न सक्छन् ? सर्वसाधारण व्यक्तिले हिँड्न पाउँदैनन् ? म सामूहिक बलात्कार पीडितहरुको परिवारलाई भेट्न चाहान्छु । उनीहरुले मलाई रोक्न सक्दैनन् । राहुलले धारा १८८ को उल्लंघन गरेको आरोप प्रहरीले लगाएको छ । १८९७ को महामारी कानुन अन्तर्गत धारामा उल्लेख भएअनुसार यदी कसैले त्यो कानुनको उल्लंघन गरेमा उसलाई गिरफ्तार गर्न सकिने प्रहरीको दावी छ । गत सेप्टेम्बरको १४ तारिखमा हाथरस जिल्लाको चन्दपा क्षेत्रस्थित १९ वर्षीया युवतीमाथि ४ जनाले सामूहिक बलात्कार गरेको घटना बाहिरिएसँगै यसले अहिले ठूलो रुप लिएको छ । युवतीमाथि बलात्कारसहित उनको जिब्रो काटिदिएको समेत बुझिएको छ । साथै शारीरिक यातना दिइएको अनुसन्धानमा खुलेको छ । उपचारको क्रममा ती पीडित युवतीको मृत्यु भएको थियो । तर पीडित युवतीको शव आफन्तले जलाउन नमान्दा प्रहरीले जबर्जस्ती जलाइदिएको छ । त्यसैले पनि अहिले घटनास्थलमा तनाब सिर्जना भएको छ । सोही घटनाबारे बुझ्न गान्धी र कांग्रेसका अन्य नेताहरु त्यहाँ पुगेका थिए ।"
कोटेश्वरका व्यापारी हत्या आरोपित बटालाको मुद्दा सर्वोच्चले उल्टायो,"काठमाडौं : सर्वोच्च अदालतले कोटेश्वरका व्यापारी रामहरि श्रेष्ठको हत्याका आरोपित गोविन्दबहादुर बटालासम्बन्धी मुद्दामा पुनः सुनुवाइ गर्ने भएको छ। न्यायाधीश दीपककुमार कार्की, ईश्वरप्रसाद खतिवडा र डा मनोजकुमार शर्माको पूर्ण इजलासले बिहीबार उक्त मुद्दामा पुनरवलोकन गर्न अनुमति दिएपछि फेरि सुनुवाइ हुने भएको हो। यसअघि अदालतले व्यापारी श्रेष्ठको हत्यामा आरोपित बटालालाई सफाइ दिएपछि महान्यायाधिवक्ताको कार्यालयले गत भदौ २६ गते पुनरावेदन निवेदन दिएको थियो। सोही निवेदनमा अदालतले पुनरावेदनको अनुमति दिएको हो। न्यायाधीश तेजबहादुर केसी र टङ्कबहादुर मोक्तानको इजलाशले हत्यामा बटालाको प्रत्यक्ष संलग्न भएको आधार र कारण नदेखिएको उल्लेख गर्दै २०७६ फागुन १८ गते उनलाई सफाइ दिने आदेश जारी गरेको थियो।रासस"
९२ वर्षमाथिका ज्येष्ठ नागरिक सम्मानित,"सन्धिखर्क : सन्धिखर्क नगरपालिकाले ९२ वर्षमाथीका ज्येष्ठ नागरिकहरुलाई सम्मान गरेको छ। ज्येष्ठ नागरिकहरुलाई नगरपालिकाले दोसल्ला ओढाएर ब्लांकेट प्रदान गरी सम्मान गरेको हो। वडा नम्वर १ र २ का ८ जनालाइ सन्धिखर्क नगरपालिकामा र ६ र ७ का ५ जनालाई फुद्वांग बजारमा सम्मान गरेको हो। कार्यक्रममा बोल्दै सन्धिखर्क नगरपालिकाका नगर प्रमुख कमल प्रसाद भुसालले ज्येष्ठ नागरिकहरु नगरपालिकाको गहना भएको बताए। उनीहरुसँग त्याग, तपस्या र धेरै विषयमा जानकार भएको बताए। सन्धिखर्क नगरपालिकाका नगर उपप्रमुख ठाकुर कुमार विकले ज्येष्ठ नागरिकहरुको हक र हितमा सन्धिखर्क नगरपालिका रहेको बताए। उनीहरुलाई दिनुपर्ने सेवा सुविधा दिन आफुहरु सधैभर अग्रसर भएको जानकारी दिए।"
कपिलवस्तुबाट आधा किलो सुन बरामद : दाजुबहिनी पक्राउ,कपिलवस्तु : प्रहरीले कपिलवस्तुको मायादेवी गाउँपालिका५ बनकछियाबाट आधा किलो सुन बरामद गरेको छ । विशेष सूचनाका आधारमा प्रहरीले कपिलवस्तुबाट भारततर्फ लादै गरेको आधा किलो सुन बरामद गरेको हो । सुनसँगै प्रहरीले ३४ वर्षीय पवनकुमार गुप्ता र उनकी बहिनी १५ वर्षीया महिमा गुप्तालाई पक्राउ गरेको छ । कपिलवस्तुबाट लु ५६ प ६३१० नम्बरको मोटरसाइकलमा भारततर्फ जाँदै गरेका दाजु बहिनीको साथबाट आधा किलो सुन बराबद भएको हो । बरामद सुन र पक्राउ परेका दाजुबहिनीलाई थप अनुसन्धानका लागि जिल्ला प्रहरी कार्यालय तौलिहवा ल्याइएको छ । घटनाको सबै विवरण शुक्रबार पत्रकार सम्मेलन गरेर सार्वजनिक गर्ने कपिलवस्तुका प्रहरी उपरीक्षक नवराज अधिकारीले जानकारी दिए ।
बोक्सी आरोपमा महिलामाथि निर्घात कुटपिट,"विराटनगर : मोरङको सुन्दरहरैँचा नगरपालिका३ आइतबारेमा बोक्सीको आरोप लगाउँदै एक महिलामाथि निर्घात कुटपिट गरिएको छ। केही दिनदेखि धामीझाँक्रीको काम गर्दै आएकी स्थानीय २९ वर्षीया धनहीरा राईले छिमेकी ३८ वर्षीया महिलामाथि कुटपिट गरेको प्रहरीले जनाएको छ। कुटपिट गरिएको भिडियोसहित पीडित पक्ष बिहीबार बिहान प्रहरी कार्यालय पुगेपछि घटना बाहिर आएको हो। पीडित पक्षले किटानी जाहेरी दिएसँगै कुटपिटमा संलग्न धनहीरालाई प्रहरीले नियन्त्रणमा लिएको छ। उनले चिन्ता बस्दा प्रयोग गरेको त्रिसूलले प्रहार गर्दा र घोच्दा महिलाको शरीरभरी चोट रहेको इलाका प्रहरी कार्यालय बेलबारीका प्रहरी निरीक्षक ऋषिराज ढकालले जानकारी दिए। आफ्नो शरीरमा धामी उत्रिएकोभन्दै धनहीरा थाल ठटाएर मंगलबारसाँझबाट आफ्नै घरको बरण्डामा चिन्ता बसेकी थिइन्। त्यही चिन्ता हेर्न आएकी छिमेकी महिलालाई धनहीराले बुधबार बिहान ४ः३० बजेतिर बोक्सीको आरोप लगाउँदै कुटपिट गरेको प्रहरीले जनाएको छ। प्रहरीका अनुसार धामी (चिन्ता) बस्दा प्रयोग गरेको त्रिसूलले प्रहार गरिएकी महिलाको पेट, हात, काँध, पाखुरा लगायत शरीरका विभिन्न भागमा चोट लागेको छ। चोट लागेको ठाउँबाट धेरै रगत पनि बगेको प्रहरीले जनाएको छ। कुटपिटबाट घाइते भएर उठ्न नसक्ने बनेकी पीडित बुधबार दिनभर ओछ्यानमै थला परेकी थिइन्। चिन्ता बसेको ठाउँमा आएर जथाभावी गरेको र बोक्सीको तन्त्रमन्त्र गर्दैै धामीविद्यामा असर पुर्याएको भनेर आफूलाई धनहीराले कुटपिट गरेको पीडितले बताएकी छन्। पीडित महिलाका श्रीमान अर्को बिहे गरेर तीन वर्षदेखि झापाको सुरुङ्गामा बस्दै आएको खुलेको छ। घरमा देवरका ८ वर्षीय छोरासहित पीडितमात्रै बस्थिन्। घटना थाहा पाएपछि श्रीमान आएर उनलाई उपचारका लागि लगेका थिए। प्रहरी निरीक्षक ढकालले कुटपिटमा संलग्न महिलाविरुद्ध बोक्सी आरोपको कसुरमा कारबाही अघि बढाउन अनुसन्धान थालिएको जानकारी दिए। प्रहरीले पीडित महिलाको उर्लाबारीस्थित मंगलबारे अस्पतालमा उपचार भइरहेको जनाएको छ।"
१८ दिनदेखि अवरुद्ध बेनीजोमसोम सडक खुल्यो,"बेनी : १८ दिनदेखि अवरुद्ध मुस्ताङ जोड्ने एक बेनीजोमसोम सडकमा बिहीबार साँझदेखि सिधा यातायात सञ्चालन भएको छ। म्याग्दीको अन्नपूर्ण३ दानाको रुप्से, काभ्रे तथा मुस्ताङको सिमाना घोप्टेभिरमा खसेको पहिरोले सडक बगाएपछि भदौ २९ गतेदेखि ७६ किलोमिटर दुरीको बेनीजोमसोम सडकमा सिधा आवतजावत बन्द भएको थियो। बेनीजोमसोमकोरला सडक आयोजनाका प्रमुख असोक तिवारीले निर्माण कम्पनीका डोजर परिचालन गरेर पहिरो पन्छाउने, नयाँ ट्याक खोल्ने र डाइभर्सन बनाएर यातायात सञ्चालन गरिएको जानकारी दिए। घाँसा नजिकैको थाप्ल्याङमा खोलामा आएको बाढी पन्छाउन डोजर पठाएका छौं, उनले भने भिरमा चट्टान फुटाउनका लागि नेपाली सेनाको सहयोगमा बिस्फोटक पदार्थका समेत प्रयोग भएको छ। सडक अवरुद्ध हुँदा मुस्ताङमा आवत जावतका साथै खाद्यान्न, निर्माण सामग्री ढुवानी र स्याउ बजार पठाउन रोकिएको थियो। सडक खुलेपछि सवारी साधनहरु गन्तब्यतर्फ लागेका आयोजनाका स्थानीय सुपरभाइजर इन्द्रसिंह शेरचनले बताए। बिच बिचमा गाडी परिवर्तन गर्नुपर्ने समस्या हटेको उनले बताए। यसअघि असार २६ गतेदेखि अवरुद्ध सडक भदौ ९ गते ४५ दिनपछि सञ्चालन भएको थियो। मुस्ताङबासीको जनजिवनलाई सहज बनाउन, विकास निर्माणका कामलाई गति दिन र करोडौ मूल्यका स्याउ समयमै बजार पुर्याउनका लागि बेनीजोमसोम सडकमा नियमित सवारी सञ्चालन गराउन पहल गरिएको प्रतिनिधिसभा सदस्य प्रेमप्रसाद तुलाचनले बताए। आयोजना, निर्माण कम्पनी, स्थानीय प्रशासन, सुरक्षा निकाय, पालिकाहरुसँग समन्वय गरेर सडक खुलाउन पहल गरिएको उनको भनाई छ।"
इवामुरा अस्पतालको लापरबाही ! मृत घोषणा गरिएका व्यक्तिको उपचार नर्भिकमा,"भक्तपुर : भक्तपुरको सल्लाघारीस्थित डा इवामुरा मेमोरियल अस्पतालले उपचारमा लापरवाही गर्दा एक पुरुषको ज्यान जोखिममा परेको छ। इवामुराले मृत घोषणा गरेका बिरामीको उपचार नर्भिक अस्पतालको भेन्टिलेटरमा भइरहेको छ। रगतको प्रवाह रोकिएका कारण मस्तिष्कमा क्षति पुगेकाले बिरामी कोमाको अवस्थमा पुगेको बताइएको छ। भक्तपुर नगरपालिका ७ चोर्चा निवासी ४७ वर्षीय लक्ष्मीकुमार लाखाजूको ज्यान जोखिममा परेको हो। उनी गत शुक्रबार घरैबाट हिंडेर इन्डोस्कोपी गर्न अस्पताल पुगेका थिए। घाँटी दुःखेर इन्डोस्कोपी गर्न गएका उनको मृत्यु भएको भन्दै इवामुरा अस्पतालले घोषणा गरेको उनको परिवारले जनाएको छ। बिरामी लक्ष्मीकुमारका भाइ बिजेशले इवामुरा अस्पतालको मृत्यु घोषणा गरेपछि विश्वास नलागेर पुनः काठमाडौंको थापाथलीस्थित नर्भिक अस्पताल लगिएको जानकारी दिए। नर्भिक अस्पतालका चिकित्सकहरुले दाजुको मृत्यु भइनसकेका बताएपछि भेन्टिलेटरमा राखेर उपचार भइरहेको बिजेशले सुनाए। उनका अनुसार इवामुराले बुधबार दाजुको मृत्यु भएको घोषणा गरेका थिए। लगत्तै बुधबार नै नर्भिक लगिएको थियो। नर्भिक अस्पतालले रगतको प्रवाह रोकिएका कारण मस्तिष्कमा क्षति पुगेकाले बिरामी बाँच्ने नबाँच्ने अहिल्यै भन्न नसकिएको जनाएको छ, भाइ बिजेशले भने। यसैबीच अस्पतालमा गएका व्यक्तिको उपचारमा लापरबाही गरिएको भन्दै बिहीबार इवामुरा अस्पतालमा पीडित बिरामीका आफन्तले घेराउ गरेका छन्। पीडित बिरामीको उपचारको सम्पूर्ण खर्च व्यहोर्न र क्षतिपूर्ति दिन माग गर्दै विरोध प्रदर्शन गरेका थिए। इवामुरा अस्पतालले भने घटनाबारे कुनै जानकारी दिएको छैन। उपचारमा लापरबाही भएको हो होइन वा अरु के भएको भन्नेबारे जानकारी लिन अस्पतालका प्रवन्धक रञ्जित मारिखूसँग पटकपटक सम्पर्क गर्दा पनि उनी सम्पर्कमा आएनन्। बिरामीको उपचार खर्च अस्पतालले व्यहोर्ने पीडित व्यक्तिका घरपरिवार, आफन्त र स्थानीयले अस्पताल घेराउ गर्दै विरोध प्रदर्शनपछि बिहीबार नै दुईपक्षीय सहमति भएको छ। महानगरीय प्रहरी परिसर भक्तपुरकी प्रमुख प्रहरी उपरीक्षक तारादेवी थापाले पनि पीडित परिवार र अस्पतलाबीच सहमति भएको पुष्टि गरे। सहमतिअनुसार बिरामी लक्ष्मीकुमारको उपचारमा लाग्ने सम्पूर्ण खर्च इवामुरा अस्पतालले व्यहोर्ने भएको बिजेशले जानकारी दिए। उनका अनुसार दाजु लक्ष्मीकुमारको इवामुरा र नर्भिक अस्पतालमा उपचार गर्दा लाग्ने सम्पूर्ण खर्च इवामुरा अस्पतालले व्यहोर्ने सहमति भएको हो। सहमतिसँगै अस्पतालमा बिरामीका घरपरिवार, आफन्त तथा सर्वसाधारणले गरेको विरोध प्रदर्शन स्थगित भएको छ। लक्ष्मीकुमार पेसाले सिकर्मी हुन्। भक्तपुर नपा ९ च्याम्हासिंहमा उनले सञ्चालन गर्ने फर्निचरले उनको घरपरिवारको जिविका चल्दै आएको छ।"
कोरोनाले कर्णाली प्रदेश अस्पतालमा कार्यरत चिकित्सकको मृत्यु,"सुर्खेत : कोरोना संक्रमणका कारण नेपालमा पहिलो पटक वरिष्ठ चिकित्सकको मृत्यु भएको छ। कर्णाली प्रदेश अस्पताल सुर्खेतमा कार्यरत वरिष्ठ चिकित्सक हरि सापकोटाको मृत्यु भएको हो। हाडजोर्नी तथा नशा रोग विषेशज्ञ डा सापकोटाको उपचारका क्रममा बिहीबार दिउँसो मृत्यु भएको प्रदेश अस्पतालले जनाएको छ। कोरोना संक्रमण भएपछि उनको भेरी अस्पताल नेपालगंजमा उपचार भइरहेको थियो। मधुमेह र उच्च रक्तचापको बिरामीसमेत रहेका डा सापकोटालाई आईसीयूमा राखिएको थियो। वरिष्ठ अर्थोपेडिक सर्जन डा सापकोटालाई कोरोना पुष्टि भएपछि उपचारका लागि दुई साता अघि नेपालगंज रिफर गरिएको थियो। डा सापकोटा १४ वर्षदेखि कर्णाली प्रदेश अस्पतालमा कार्यरत थिए। प्रदेश अस्पतालका निर्देशक डा डम्बर खड्काले सापकोटको निधनले प्रदेश अस्पताललाई क्षति पुगेको बताए। डा खड्काले भने,उहाँमा ज्वरो र रुघाखोकीको लक्षण देखिएको थियो, यहाँ उपचार सम्भव नभएपछि हामीले नेपालगंज रिफर गरेका थियौं। मृतक सापकोटाले यसअघि मध्यपश्चिमाञ्चल क्षेत्रीय अस्पताल हुँदा तीन पटकसम्म निमित्त मेडिकल सुपरिटेण्डेण्ट भएर पनि काम गरेका थिए। मृतक ५९ बर्षिय डा सापकोटा कर्णालीमा हाडजोर्नी रोगको उपचारका लागि परिचित थिए। यस्तै सुर्खेतमा मृत भेटिएकी एक महिलामा कोरोना पुष्टि भएको छ। वीरेन्द्रनगरस्थित पीपीरामा कोठा भाडामा बस्दै आएकी ३५ वर्षीय महिला मंगलबार मृत भेटिएकी थिइन्। कोठामै मृत भेटिएकी उनको बुधबार स्वाब परीक्षण गर्दा पोजेटिभ देखिएको हो। जनस्वास्थ्य सेवा कार्यालय सुर्खेतका अनुसार उनको स्थायी घर सुर्खेतको भेरीगंगा नगरपालिका वडा नम्बर १ मा हो। उनी वीरेन्द्रनगर११ पीपीरामा कोठा भाडामा बस्दै आएकी थिइन्। प्रहरीका अनुसार केहीदिन अघिमात्र उनका पतिको पनि मृत्यु भएको थियो। ति महिलाको मृत्युबारे अनुसन्धान भइरहेको जिल्ला प्रहरी कार्यालयले जनाएको छ। कोठामै मृत भेटिएपछि उनको शवलाई पोष्टमार्टमका लागि प्रदेश अस्पताल लगिएको थियो। पोष्टमार्टम गर्नुअघि कोरोना परीक्षण गर्दा रिपोर्ट पोजेटिभ आएको जनस्वास्थ्य कार्यालयले जनाएको छ।स्वाव परीक्षणपछि बुधबार पोजटिभ रिपोर्ट आएको हो। मृतक महिलाको बिहीबार दाहसंस्कार गरिएको छ। नेपाली सेनाको टोलीले उनको शव व्यवस्थापन गरेको जनस्वास्थ्य कार्यालयका प्रमुख चेतननिधि वाग्लेले बताए। योसँगै सुर्खेतमा कोरोना पोजिटिभ देखिएका मृतकको संख्या तीन पुगेको छ। सामाजिक विकास मन्त्रालयका अनुसार कर्णालीमा मृत्युअघि र मृत्युपछि कोरोना पुष्टि भई ज्यान गुमाउनेको संख्या सात पुगेको छ। जसमा सुर्खेत र दैलेखमा तीनतीन जना र डोल्पाका एक जना छन्।"
डिजेल र मट्टीतेलको मूल्य घट्यो,"काठमाडौं : नेपाल आयल निगमले डिजेल र मट्टीतेलको मूल्य घटाएको छ । इन्डियन आयल कार्पोरेशन (आईओसी)बाट अक्टोबर १ तारिखमा आएको मूल्य सूची अनुसार डिजेलको मूल्य प्रतिलिटर एक रुपैयाँ घटेको हो । बिहीबार राति १२ बजेबाट लागू हुनेगरी डिजेल र मट्टीतेलको मूल्य घटेसँगै यसको खुद्रा विक्री मूल्य ८९ रुपैयाँ भएको छ । निगमका अनुसार यस पटक आईओसीले डिजेलको मूल्य घटाए पनि पेट्रोल, हवाई इन्धन र एलपी ग्यासको खरिद मूल्य बढाएर पठाएको छ । भारतबाट बढेर आए पनि निगमले पेट्रोल, हवाई इन्धन र एलपी ग्यासको मूल्य भने यथावत राखेको निगमको विज्ञप्तिमा उल्लेख गरेको छ ।"
आयल निगमका कार्यकारी निर्देशकलाई कोरोना संक्रमण,"काठमाडौं : नेपाल आयल निगमका कार्यकारी निर्देशक सुरेन्द्रकुमार पौडेललाई कोरोना भाइरस सङ्क्रमण पुष्टि भएको छ । स्वास्थ्यमा सामान्य समस्या आएपछि परीक्षण गराउँदा बिहीबार पोजेटिभ रिपोर्ट आएको उनले बताए । स्वास्थ्यमा समस्या देखिएपछि स्वाब दिएर तीन दिनदेखि होम आइसोलेसनमा बसेको छु, उनले भने, रिपोर्ट पोजिटिभ आएछ । सामान्य ज्वरोबाहेक अन्य समस्या अहिलेसम्म देखिएको छैन । निगमले बिहीबार प्रेस विज्ञप्ति प्रकाशित गरी कार्यकारी निर्देशक पौडेलसँग एक हप्तामा सम्पर्कमा आएकालाई संयम अपनाउन आग्रह गरेको छ । रासस"
पीसीआर परीक्षण निःशुल्क गर्न सरकारको नाममा परमादेश,"काठमाडौं : सर्वोच्च अदालतले कोरोना भाइरसको महामारीबाट नागरिकलाई बचाउनका लागि निःशुल्क पीसीआर परीक्षण गर्न स्वास्थ्य तथा जनसङ्ख्या मन्त्रालयका नाममा परमादेश जारी गरेको छ। न्यायाधीशद्वय डा आनन्दमोहन भट्टराई र टङ्कबहादुर मोक्तानको संयुक्त इजलासले बिहीबार सोसम्बन्धी परमादेश जारी गरेको हो। अदालतबाट फैसलाको पाठ आउन बाँकी छ। आधारभूत स्वास्थ्य सेवा नागरिकको मौलिक हकभित्र पर्ने जनाउँदै पीसीआर परीक्षण निःशुल्क गर्न परमादेशको माग गरी अधिवक्ता केशरजङ्ग केसी र लोकेन्द्र ओलीले भदौ २८ गते रिट निवेदन दायर गरेका थिए। नेपालको संविधानले स्वास्थ्यलाई मौलिक हकभित्र राखेको हुनाले नागरिकलाई निःशुल्क पीसीआर परीक्षण हुनुपर्ने माग निवेदनमा गरिएको थियो। राष्ट्रपति, प्रधानमन्त्री, मन्त्री र सांसदलाई निःशुल्क परीक्षण हुने तर सर्वसाधारणका लागि दुई हजार तोकिनु गैरकानूनी भएको जिकिर पनि निवेदनमा गरिएको थियो। अधिवक्ता ओलीका अनुसार यो परमादेशसँगै मौलिक हकमा रुपमा ग्यारेन्टी रहेको सरुवा रोगको निःशुल्क उपचार प्राप्त गर्ने नागरिकको हक सर्वोच्च अदालतबाट स्थापित भएको छ । यो आदेशसँगै सरकारले अब पीसीआर परीक्षण निःशुल्क गर्नुपर्नेछ । आदेशअघि वरिष्ठ अधिवक्ताद्वय डाक्टर सुरेन्द्र भण्डारी र चन्द्रकान्त ज्ञवाली, अधिवक्ता पंकजकुमार कर्ण, रामप्रसाद पोखरेल, कीर्तिनाथ शर्मा, पौडेल, डाक्टर शिव यादव, वीरभद्र जोशी, सन्तोष भण्डारी, जनक साउदले बहस गरेका थिए ।"
इन्जिनियरको कमाई साढे ५ करोड,"काठमाडौं : जलस्रोत तथा सिंचाई विभागका सीडीई सुरेशकुमार शर्माले २५ वर्षको जागिरे जीवनमा साढे ५ करोड कमाएका छन् । उनले सार्वजनिक सेवामा रहँदा कमाएको ३ करोड ६ लाख अवैध देखिएको छ । शर्माले सार्वजनिक सेवाको पदमा रहेर आफ्नो पदको दुरुपयोग गरी भ्रष्टाचारजन्य कार्य गरी गैरकानुनी रुपमा आर्जन गरेको स्रोत नखुल्ने सम्पत्ति श्रीमती बबिता फुयाल शर्माको नाममा राखेको खुलेको छ । सीडीई शर्माले विभिन्न कार्यालय तथा आयोजनामा कार्यरत रहँदा अत्याधिक भ्रष्टाचार तथा अनियमतिता गरेको भन्दै उजूरी परेपछि अख्तियार दुरुपयोग अनुसन्धान आयोगले अनुसन्धान गरेको थियो । शर्मा २०५२ माघ १८ गते देखि राप तृतीय श्रेणी इन्जिनियर (इन्जिनियर सेवा सिभिल समूह, इरिगेशन उपसमूह) पदमा अस्थायी नियुक्ति भएका थिए । २०५३ साउन ४ गते इन्जिनियर राप तृत्तिय पदमा स्थायी नियुक्त प्राप्त गरी निजामती सेवामा प्रवेश गरी हाल जलस्रोत तथा सिंचाई विभाग ललितपुरमा सीडीई पदमा कार्यरत रहेको देखिन आएको अख्तियारको आरोप पत्रमा उल्लेख छ । शर्माले सार्वजनिक सेवाको पदमा प्रवेश गरेदेखि आर्थिक २०७६०७७ सम्मको जाँच अवधिमा सिर्जित सम्पत्ति एवं खर्च तथा लगानीमा गरिएको कुल खर्च र सोही अवधिको आयव्ययको प्रवाह विवरण अनुसार जाँच अवधिमा स्रोत खुल्न आएको आर्जित वैधआय २ करोड ३५ लाख ३१ हजार मात्रै देखिएको छ । सोही अवधिमा निजले सिर्जना गरेका सम्पत्ति एवं खर्च तथा लगानीमा ५ करोड ४१ लाख ८६ हजार खर्च गरेको देखिएका छ। आयभन्दा बढी गरेको खर्च लगानी ३ करोड ६ लाख ५४ हजार बराबरको भागलाई वैध आयस्रोत पाइएन, आरोप पत्रमा उल्लेख छ । गैरकानुनी आर्जन गरेका सम्पत्ति अमिल्दो र अस्वाभाविक रुपमा, आफ्नो हैसियतभन्दा बढी रकमले आफू र श्रीमतीको नाममा जग्गा खरिद, घर निर्माण, विभिन्न बैंक तथा वित्तीय संस्थाहरु तथा कम्पनिका संस्थापक एवं साधारण शेयरहरु खरिद लगानी गरी खर्च गरेको देखिएको छ। सीडीई शर्माविरुद्ध भ्रष्टाचार निवारण ऐन बमोजिम बिगो र सोबाट बढेबढाएको सम्पत्तिसमेत जफतअसुल उपर गरी पाउन समेत मागदाबी लिइ विशेष अदालतमा मुद्दा दायर गरिएका छ । सीडीईकी पत्नी बबिताविरुद्ध जफत गर्ने प्रयोजनार्थ मात्र प्रतिवादी कायम गरी सम्पत्ति जफत गरिपाउन समेतको मागदाबी लिई विशेष अदालत काठमाडौंमा आरोपपत्र दायर गरिएको छ ।"
डा केसीलाई अनशन तोड्न सरकारको आग्रह,"काठमाडौं : सरकारले १८ दिनदेखि अनशनमा रहेका डा गोविन्द केसीलाई अनशन तोड्न आग्रह गरेको छ। चिकित्सा शिक्षा सुधारको माग राखेर सत्याग्रहमा रहेका केसीलाई सरकारले पहिलो पटक यस्तो आग्रह गरेको हो। बिहीबारको मन्त्रिपरिषद् बैठकका निर्णय सार्वजनिक गर्दै सरकारका प्रवक्ता एवम् परराष्ट्रमन्त्री प्रदीप ज्ञवालीले अहिले अनशन फिर्ता लिएर कोरोना महामारीबाट जनतालाई जोगाउन र जोगिन तर्फलाग्नुपर्ने बताएका हुन्। उनले यो समय अनशनका लागि सुहाउँदो नभएको बताए। एकातिर चिकित्सक, स्वास्थ्यकर्मी, सुरक्षाकर्मी कोभिडबाट जनतालाई कसरी जोगाउन सकिन्छ भनेर लागिरहनुभएको छ, मन्त्री ज्ञवालीले भने, यस्तो असामान्य बेला अनशन, सत्याग्रह, धर्ना, हड्ताल सुहाउँदो विषय होइन। पत्रकारसँग कुरा गर्दै मन्त्री ज्ञवालीले डा केसीका धेरै माग पूरा भइसकेको थप विषयमा छलफल गर्न सकिने भन्दै केसीलाई अनशन तोड्न आग्रह गरे। मन्त्री ज्ञवालीले अहिले अनशन फिर्ता लिएर कोरोनाविरुद्धको लडाईंमा सहभागी हुनसमेत केसीलाई आग्रह गरेका छन्। मेरो नेपाल सरकारको तर्फबाट उहाँ र उहाँका साथीहरुलाई आग्रह छ। अहिले अनशन फिर्ता लिएर हामी सबै कोभिडविरुद्धको लडाईंमा जोडियौं, मन्त्री ज्ञवालीले भने, जनतालाई महामारीबाट जोगाऔं, बाँकी विषयमा छलफल गर्दै जान सक्छौं।"
अफगानिस्तानमा सैनिक ब्यारेक लक्षित गर्दै भएको आक्रमणमा ९ जना मारिए,काबुल : अफगानिस्तानको दक्षिणी क्षेत्रस्थित सैनिक ब्यारेकलाई लक्षित गर्दै भएको आत्मघाती कार बम विस्फोटमा ९ जना मारिएका छन् । सरकारी अधिकारीका अनुसार घटनामा तीन सुरक्षाकर्मीसहित ९ जनाको मृत्यु भएको हो । एक बालक र दुई महिलाको पनि मृत्यु भएको बताइएको छ । अफगानिस्तानको हेलमण्द प्रान्तस्थित नाहरी सारा जिल्लामा बुधबार राति यस्तो घटना भएको हो । विस्फोटको क्रममा नजिकै यात्रा गरिरहेका सर्वसाधारण पनि परे । विस्फोटको जिम्मेवारी भने अहिलेसम्म कसैले लिएको छैन । यद्यपि पछिल्लो समय तालिबानी आक्रमण हुने क्रम नरोकिएको सरकारी अधिकारीले बताएका छन् । साथै हेलमन्द प्रान्त तालिबानी विद्रोहीको बाहुल्य रहेको क्षेत्र मानिन्छ । गत महिना मात्रै तालिबानी विद्रोही र सरकारबीच दुबइमा वार्ता भए पनि दुबै तर्फबाट सम्झौता पालना भएको छैन ।
नक्कली इन्स्पेक्टर अजय : जसले लोकसेवाको फर्जी परीक्षा लिएर २१ जनालाई ठगे,"वीरगन्ज : प्रहरी र निजामति सेवामा जागिर लगाइदिने प्रलोभन देखाएर वीरगन्जमा लोकसेवा आयोगको किर्ते परीक्षा सञ्चालन गर्ने मुख्य योजनाकार सहित ६ जनालाई प्रहरीले पक्राउ गरेको छ। सरकारी पदमा जागिर लगाइदिने भन्दै पर्सा, बारा र सर्लाहीका २१ जनालाई परीक्षा हलमा राखेर नक्कली लोकसेवाको परीक्षा लिँदै गरेको अवस्थामा मुख्य योजनाकारसहित ६ जनालाई पक्राउ प्रहरीले पक्राउ गरेको हो। वीरगन्ज १६ नगवास्थित देव पार्टी प्यालेसमा बुधबार २१ जनालाई राखेर नक्कली लोकसेवा आयोगको परीक्षा लिँदै गरेको अवस्थामा उनीहरु पक्राउ परेका हुन्। पक्राउ पर्नेहरुमा बाराको जीतपुर सिमरा उपमहानगरपालिका७ चौधरी टोलका २९ वर्षीय अजय कुमार रायसहित ६ जना रहेका छन्। राय नक्कली लोकसेवा आयोगको परीक्षा लिने मुख्य योजनाकार रहेको प्रहरीले जनाएको छ। पार्टी प्यालेसमा लोकसेवा आयोगको नक्कली परीक्षा लिइरहेको अवस्थामा प्रहरीले नक्कली प्रहरी निरीक्षक बनेका रायसहित ६ जनालाई नियन्त्रणमा लिएको हो। परीक्षा हलबाट नक्कली प्रहरी सहायक निरीक्षकको प्रवेश पत्र २ थान, राष्ट्रिय अनुसन्धान विभागको सहायक सूचक पदको प्रवेश पत्र २१ थान, त्यसकै प्रश्नपत्र २६ थान र खरिदारको प्रवेशपत्र १ थान बरामद गरिएको प्रहरीले जनाएको छ। मुख्य योजनाकार रायले परीक्षार्थीहरुसँग नेपाल प्रहरी सहायक निरीक्षक, राष्ट्रिय अनुसन्धान विभागको सहायक सूचक र निजामति खरिदार समेतमा जागिर लगाई दिन्छु भनेर ठगी गरेको प्रहरीको प्रारम्भिक अनुसन्धानबाट खुलेको पर्साका प्रहरी नायव उपरीक्षक मनोजित कुवँरले बताए। विगत ९ महिनादेखि प्रहरी चौकी परवानीपुर र ईलाका प्रहरी कार्यालय नगवामा आफूलाई प्रहरी निरीक्षक हुँ भनेर परिचय समेत दिँदै हिँडेको राय जिल्ला प्रहरी कार्यालय बाराबाट २०७२ सालमा सरकारी छाप दस्तखत किर्ते मुद्दामा १ सय १० दिन बीरगञ्ज कारागारमा कैद सजाय भुक्तान गरिसकेका व्याक्ति हुन्। बुधबार परीक्षा हलबाटै पक्राउ पर्नेहरुमा नक्कली प्रहरी निरीक्षक बनेका रायसहित बाराको जितपुर सिमरा उपमहानगरपालिका५ बस्ने वर्ष ५७ का हिरालाल महतो, सोही स्थानका वर्ष २८ का वसन्त चौधरी, वीरगन्ज महानगरपालिका१६ बस्ने वर्ष २१ का रवी कुमार चौरसिया, पर्साको पकाहामैनपुर गाउँपालिका५ सबैठवा बस्ने वर्ष ४७ का शिव नारायण चौरसिया, वीरगन्ज २७ रानीघाट बस्ने वर्ष २५ का रामजी चौरसिया र परीक्षा गार्ड बस्न आएका दुई जना महिला पनि छन्। उनीहरुलाई नियन्त्रणमा लिएर थप अनुसन्धान भइरहेको प्रहरी नायव उपरीक्षक कुवँरले बताए। पक्राउ परेका रायले आफु नै मुख्य योजनाकार रहेको र अरुको संलग्नता नरहेको बयान प्रहरीलाई दिएका छन्। पक्राउ गरिएका ६ जना मध्ये राय बाहेक अन्यको संलग्नता रहे नरहेको विषयमा प्रहरीले अनुसन्धान गरेपछि मात्रै जानकारी हुने प्रहरी नायव उपरिक्षक कुवँरले बताए। बुधबार परीक्षा हलबाट नियन्त्रणमा लिइएका २१ जना परीक्षार्थीलाई भने सोधपुछ गरेर आवश्यक परेका बेला प्रहरीमा हाजिर हुने गरि बुधबार नै छोडिएको प्रहरी नायव उपरीक्षक कुवँरले बताए। अनुसन्धानका क्रममा रायले परीक्षार्थीहरुसँग ३ लाख ६१ हजार रुपैयाँ लिएको प्रहरीले जनाएको छ। १३ जनासँग ३ लाख ६१ हजार रुपैयाँ लिएको प्रहरीको प्रारम्भिक अुनसन्धानबाट खुलेको छ। १२ जनासँग १ हजारदेखि ३५ हजारसम्म रकम लिएको र १ जनासँग परीक्षामा उतिर्ण भएपछि १ लाख ५० हजार रुपैयाँ लिने तय भएको प्रहरीले जनाएको छ।"
दार्चुलामा थप १५ जनामा कोरोना पुष्टि,"दार्चुला : दार्चुलामा थप तीन जना महिला सहित १५ जनामा कोरोना संक्रमण पुष्टि भएको छ। जिल्ला अस्पताल बैतडीको प्रयोगशालामा गरिएको परीक्षणमा दार्चुलाका दुई स्थानीय तहका तीन जना महिला सहित १५ जनामा कोरोना सक्रमण पुष्टि भएको जिल्ला स्वास्थ्य कार्यालय दार्चुलाका सुचना अधिकारी खगेन्द्र कार्कीले बताए । उनका अनुसार जिल्लाको महाकाली नगरपालिकाका तीन महिला तथा ११ पुरुषहरुमा कोरोना सक्रमण पुष्टि भएको छ भने जिल्लाको लेकम गाउँपालिकाका एक पुरुष गरी बिहीबार जिल्लाका दुई स्थानीय तहका तीन महिला सहित १५ जनामा कोरोना सक्रमण पुष्टि भएको हो । जिल्लाको महाकाली नगरपालिकाका ३७ वर्षीय, ७ वर्षीय र २७ वर्षीय महिलामा कोरोना सक्रमण पुष्टि भएको छ । यस्तै महाकाली नगरपालिकाका वर्ष २०, ३८, ४०, २१, २५, १६, ५० र ४० वर्षका पुरुषमा कोरोना सक्रमण पुष्टि भएको स्वास्थ्य कार्यालय दार्चुलाले जनाएको छ । यस्तै जिल्लाको लेकम गाउँपालिका २० वर्षीय पुरुषमा कोरोना सक्रमण पुष्टि भएको छ । यससँगै दार्चुला जिल्लामा कोरोना सक्रमितको संख्या ९९ पुगेको जिल्ला स्वास्थ्य कार्यालय दार्चुलाले जनायो ।"
सट्टेबाजी खेलाउने तीन जना पक्राउ,"विराटनगर : विराटनगरबाट ठुलो रकमको जुवा वा सट्टेबाजी खेलाउनमा संलग्न तीन जनालाई प्रहरीले पक्राउ गरेको छ। यूएईमा जारी इण्डियन प्रिमियर लिग (आईपीएल) क्रिकेटमा ठुलो रकम राखी सट्टेबाजी खेल खेलाएको आरोपमा विराटनगर १५ का ३८ वर्षीय मुन्ना भन्ने सत्यजित साह, ३८ वर्षीय बैजनाथ साह र विराटनगर १७ का ४२ वर्षीय जगदिश साहलाई प्रहरीले पक्राउ गरेको हो। आईपीएल क्रिकेटमा सट्टेबाजीको कारोबार गर्ने गरेको विशेष सूचनाका आधारमा उनीहरुलाई पक्राउ गरेको १ नम्बर प्रदेश प्रहरी कार्यालय विराटनगरका सूचना समन्वय अधिकृत तथा प्रहरी प्रवक्ता कबिन्द्र कुमार कार्कीले जानकारी दिए। मंगलबार राती पक्राउ परेका उनीहरुको साथबाट नगद ६० हजार रुपैयाँ, १ थान ल्याप्टप, ३ थान मोबाईल र १ थान मोटरसाईकल समेत बरामद गरिएको जिल्ला प्रहरी कार्यालय मोरङले जनाएको छ। उनीहरुले अनलाइनबाट कुन टिमको हारजित हुन्छ भनि बाजी मार्नका लागी रकम कबोल गराई सट्टेबाजी खेल खेलाउने गरेको अनुसन्धानबाट खुलेको प्रहरी प्रवक्ता कबिन्द्र कुमार कार्कीले बताए।"
इजरायली श्रम बजार नेपालीका लागि खुला,"काठमाडौं : इजरायलको विशिष्ट श्रम बजारमा नेपाली कामदारको अस्थायी रोजगारीसम्बन्धी सम्झौतामा हस्ताक्षर भएसँगै इजरायली श्रम बजार नेपाली युवाका लागि खुला भएको छ। नेपाल र इजरायलबीच इजरायली परराष्ट्र मन्त्रालयमा बुधबार रोजगारीसम्बन्धी सम्झौतामा हस्तक्षर भएको छ। सम्झौतामा नेपालको तर्फबाट इजरायलका लागि नेपाली राजदूत डा अञ्जान शाक्य र इजरायलको तर्फबाट त्यहाँका परराष्ट्रमन्त्री गाबी आस्खेनाजीले हस्ताक्षर गर्नुभएको छ। यसले केयर गिभर, कृषि, होटल र रेष्टुरेष्ट, निर्माणलगायतका क्षेत्रमा नेपालीलाई रोजगारीको अवसर दिलाउनेछ। यद्यपि, प्रत्येक क्षेत्रका लागि इम्प्लिमेन्टेसन प्रोटोकलमा हस्ताक्षर गरेपछि मात्रै श्रमिक भर्नाको प्रक्रिया शुरु हुने तेलअविवस्थित नेपाली दूतावासले जनाएको छ। यसअघि विभिन्न चरणमा छलफल भई सहमतिसमेत भइसकेकाले पहिलो क्षेत्रका रुपमा इजरायलको नर्सिङ क्षेत्र (अस्पताल, नर्सिङ होम, दिवा स्याहार केन्द्रलगायत) मा नेपालबाट केयरगिभर ल्याउनेसम्बन्धी इम्प्लिमेन्टेसन प्रोटोकल मा छिट्टै सम्झौता हुने दूतावासको भनाइ छ। त्यसका लागि नेपालका लागि इजरायली राजदूत र सम्बन्धित नेपाली अधिकारीबीच सो प्रोटोकलमा काठमाडौँमा हस्ताक्षर हुनेछ र तत्पश्चात् केही महिनाभित्रै पहिलो चरणमा ५०० नेपाली रोजगारीका लागि इजरायल जानेछन्। यसैगरी इजरायली अन्तरराष्ट्रिय विकास साझेदार संस्थाको तत्वावधानमा नेपालमा इजरायली कृषि प्रविधि भित्र्याउन एग्रिकल्चर सेन्टर अफ एक्सिलेन्स स्थापना गर्नेसम्बन्धी समझदारीपत्रमा पनि हस्ताक्षर भएको छ। समझदारीपत्रमा हस्ताक्षर भएसँगै नेपालमा कृषि पूर्वाधार निर्माणले तीव्रता पाउनेछ भने पूर्वाधार निर्माणका सिलसिलामा कृषि क्षेत्रमा उल्लेख्य रोजगारीका अवसर सिर्जना भई नेपाली युवाको विदेशिने क्रममा समेत कमी आउने विश्वास गरिएको छ। यसले कृषिप्रधान मुलुक नेपालको कृषि क्षेत्रको विकासमा ठोस योगदान दिने अपेक्षा गरिएको छ। केही दिनअघि नेपाल सरकारले इजरायलसँग रोजगारी र कृषिसम्बन्धी सम्झौता गर्नका लागि इजरायलका लागि नेपाली राजदूत शाक्यलाई अख्तियारी दिएको थियो। सम्झौतामा हस्ताक्षर हुनुअघि राजदूत शाक्य र इजरायलका परराष्ट्रमन्त्री आस्खेनाजीबीच द्विपक्षीय भेटवार्ता भएको थियो। भेटमा दुई देशबीच आपसी सहकार्यका विभिन्न सम्भावित क्षेत्रका बारेमा विचारविमर्श भएको दूतावासले जनाएको छ। राजदूत शाक्यले दक्ष तथा अर्धदक्ष नेपाली श्रमिकका लागि इजरायलको कृषि, सेवा, निर्माणलगायत रोजगारीका क्षेत्र पनि खुला गर्न आग्रह गर्नुभएको थियो। प्रतिउत्तरमा इजरायली परराष्ट्रमन्त्री आस्खेनाजीले नेपालसँग सहकार्य गर्न अत्यन्तै इच्छुक रहेको बताएको नेपाली दूतावासाले जनाएको छ। रासस"
सिरिया विरुद्ध अमेरिकी थप प्रतिबन्धहरु घोषणा,"वासिङ्टन : संयुक्तराज्य अमेरिकाले एक दर्जनभन्दा बढी सिरियाली नागरिक र संस्था विरुद्ध बुधबार नयाँ प्रतिबन्धहरु घोषणा गरेको छ । सिरिया सरकार विरुद्ध थप दबाब सिर्जना गर्न नयाँ प्रतिबन्धहरु घोषणा गर्नु परेको अमेरिकी अर्थ मन्त्रालयले जनाएको छ । प्रतिबन्ध घोषणा गरिएकाहरुमा सिरियाली गुप्तचर निकायका प्रमुख, सिरियाली केन्द्रीय बैंकका गभर्नर र एउटा व्यावसायिक संजाल रहेका छन् । अमेरिकी विदेश मन्त्रालयले पनि सिरियाली द्वन्द्वमा भूमिका रहेको भन्दै अरु तीन सिरियाली नागरिकलाई कालोसूचीमा राखेको छ । मन्त्रालयद्वारा जारी विज्ञप्तिका अनुसार कालोसूचीमा राखिएका व्यक्तिको सम्पूर्ण सम्पत्ति रोक्का गरिएको र ती व्यक्तिसँग कुनै पनि प्रकारको कारोबार नगर्न अमेरिकी नागरिकलाई पनि प्रतिबन्ध लगाइएको छ ।"
ठूला सहरमा बढ्दै संक्रमण : काठमाडौं जिल्लामा मात्र ८१७ संक्रमित थपिए,"काठमाडौं : पछिल्लो २४ घण्टामा काठमाडौं जिल्लामा मात्र २२७ महिला र ५४५ पुरुष गरेर ८१७ जनामा संक्रमण पुष्टि भएको छ। यो काठमाडौंको अहिलेसम्मकै उच्च संक्रमण हो। त्यसैगरी ललितपुरमा ३० महिला र ३८ पुरुष गरेर ६८ र भक्तपुरमा २६ महिला र ३२ पुरुष गरेर ५८ जनामा संक्रमण पुष्टि भएको छ। काठमाडौं, भक्तपुर र ललितपुर गरेर उपत्यकामा २४ घण्टामा ९४३ जनामा संक्रमण पुष्टि भएको छ। यो अहिलेसम्मकै उच्च हो। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार उपत्यकामा ९४३ सहित देशभर १९ सय ११ जनामा संक्रमण पुष्टि भएको छ। प्रवक्ता गौतमका अनुसार योसँगै नेपालमा कोरोना संक्रमितको कुल संख्या ७९ हजार ७२८ पुगेको छ। २४ घण्टामा ९६१ जना डिस्चार्ज भएका छन्। योसँगै डिस्चार्ज हुनेको कुल संख्या ५७ हजार ३८९ पुगेको छ। यो कुल संक्रमितको ७१ दशमलव ९ प्रतिशत हो। काठमाडौं उपत्यकामा मात्र ९४३ जनामा संक्रमण पुष्टि भएको छ। अहिले नेपालमा २२० जना संक्रमितको आईसीयूमा उपचार भइराखेको छ। नेपालमा कोरोना संक्रमणबाट मृत्यु हुनेको संख्या पाँच ५०९ पुगेको छ। मन्त्रालयका प्रवक्ता गौतमका अनुसार पछिल्लो २४ घण्टामा ११ जनाको मृत्यु भएसँगै कोरोनाले मृत्यु हुनेको संख्या ५०९ पुगेको हो। मन्त्रालयका अनुसार पछिल्लो २४ घण्टामा एक महिलासहित १० पुरुषको मृत्यु भएको हो। मृत्यु हुनेमा सुनसरीका तीनजना ५६, ५० र २७ वर्षीय पुरुष रहेका छन्। त्यसैगरी काठमाडौं उपत्यकामा चार जनाको मृत्यु भएको छ। मन्त्रालयका अनुसार काठमाडौंका दुई ७८ र ६८ वर्षीय पुरुष, भक्तपुरका ६८ र ललितपुरका ४८ वर्षीय पुरुषको मृत्यु भएको हो। त्यसैगरी रुपन्देहीका तीन जनाको मृत्यु भएको छ। रुपन्देहीमा मृत्यु हुनेमा ८०, ५५ र ४२ वर्षीय पुरुष रहेका छन्। बाँकेकी ३४ वर्षीया महिलाको समेत मृत्यु भएको छ। बिहीबार १२ हजार ४४४ जनाको पीसीआर भएको छ। योसँगै नेपालमा पीसीआरको संख्या १० लाख ३३ हजार ९४७ पुगेको छ। अहिले देशभर सक्रिय संक्रमितको संख्या २१ हजार ८३० पुगेको छ। पीसीआर परीक्षण शुल्क घटाउन चेतावनी संक्रमण दर भारतभन्दा दोब्बर बाँकेमा कोरोनाबाट एकैदिन दुईजनाको मृत्यु कोरोनाबाट हाडजोर्नी रोग विशेषज्ञ डाक्टरको मृत्यु कोरोना अपडेट : स्वास्थ्य मन्त्रालयको पत्रकार सम्मेलन (लाइभ) दार्चुलामा थप १५ जनामा कोरोना पुष्टि २४ घण्टामा अहिलेसम्मकै उच्च १९ सय ११ जनामा कोरोना पुष्टि : ९६१ डिस्चार्ज कोरोनाले मृत्यु हुनेको संख्या ५०९ पुग्यो : ५७ हजार ३८९ डिस्चार्ज होम आइसोलेसनमा ११ हजार ६९ जना रहेका छन् भने १० हजार ७६१ जना संस्थागत आइसोलेशनमा छन्। मन्त्रालयका अनुसार अहिले पाँच हजार ७७ जना क्वारेन्टाइनमा रहेका छन्। मन्त्रालयका अनुसार मोरङ, सिरहा, काठमाडौं, भक्तपुर, ललितपुर, चितवन र रुपन्देहीमा अहिले पाँच सयमाथि सक्रिय संक्रमित रहेका छन् भने मनाङ, मुस्ताङ, डोल्पा र मुगुमा संक्रमितको संख्या शून्य छ।"
"सुदूरपश्चिम, कर्णाली र प्रदेश ५ बाट मनसुन बाहिरियो","काठमाडौं : नेपालमा मनसुन पश्चिमी भेग हुँदै बाहिरिने क्रम शुरु भएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाले पश्चिमी भेगबाट मनसुनको बहिर्गमन शुरु भएको जानकारी दिएको हो। गत जुन १० अर्थात् जेठ ३० गतेदेखि शुरु भएको मनसुन अक्टोबर १ अर्थात् असोज १५ गतेदेखि बाहिरिन थालेको महाशाखाले बताएको छ। नेपालको सुदूरपश्चिम प्रदेश, कर्णाली प्रदेश र प्रदेश ५ का केही भूभागबाट मनसुन पूर्णतया बाहिरी सकेको मौसमविद् विभूती पोखरेलले बताए। अहिले बङ्गालको खाडीमा रहेको न्यूनचापीय क्षेत्र अझै सक्रिय रहेका कारण नेपालको बाँकी भूभागबाट मनसुन बाहिरिन केही दिन लाग्ने उनले जानकारी दिए। वाग्मती प्रदेश, प्रदेश १, २ र गण्डकी प्रदेशमा पनि वर्षा निकै कम भएकाले छिट्टै यी क्षेत्रबाट पनि मनसुन बाहिरिने सङ्केत देखिएको महाशाखाले जनाएको छ। पश्चिमी वायु सक्रिय भएसँगै मनसुनले विदा हुने लिने गर्छ। महाशाखाले जनाएअनुसार आगामी तीन दिन प्रदेश, १, २, वाग्मती, गण्डकी प्रदेश र पश्चिमका थोरै स्थानमा हल्का वर्षा हुनेछ। मनसुन शुरु भएयता जेठ ३० गतेदेखि हालसम्म बाढी, पहिरो, चट्याङलगायतका विपद्मा ठूलो जनधनको क्षति भएको राष्ट्रिय विपद् न्यूनीकरण तथा व्यवस्थापन प्राधिकरणले जनाएको छ। प्राधिकरणका अनुसार मनसुन शुरु भएदेखि हालसम्म बाढी, पहिरोसहितका विपद्मा परी ३६७ जनाको मृत्यु भएको छ। एकसय जना बेपत्ता छन्। साथै विपद्का कारण ३१७ जना घाइते भएका छन्। पहिरोमा पुरिएर मात्र २९३ जनाको ज्यान गएको छ। अझै बेपत्ता ६४ जनाको खोजी भइरहेको छ। अन्य २२२ जना घाइते भएका थिए। त्यस्तै बाढीबाट ३९ जनाको मृत्यु भएको छ। बाढीमा परी ३६ जना बेपत्ता र नौ जना घाइते भएका थिए। त्यसैगरी चट्याङ लागेर ३५ जनाको मृत्यु र ८६ जना घाइते भएको प्राधिकरणले जनाएको छ। विपद्मा भएका जनधनसहितको भौतिक क्षतिको पूर्ण विवरणको विश्लेषण प्राधिकरणले गरिरहेको छ। अन्य भौतिक क्षतिको विवरण मनसुन पूर्णरूपमा बाहिरिइसकेपछि सार्वजनिक गरिने प्राधिकरणले जनाएको छ। रासस"
विराटनगरमा कोरोना संक्रमित वृद्धको मृत्यु,"विराटनगर : विराटनगरको नोबेल शिक्षण अस्पतालमा उपचाररत कोरोना भाइरस (कोभिड१९) संक्रमित एक पुरुषको मृत्यु भएको छ । सप्तरीको विसनपुर५ घर भएका ६७ वर्षीय पुरुषको बिहीबार दिउँसो १:५० बजे मृत्यु भएको अस्पतालका जनसम्पर्क अधिकृत नारायण दाहालले जानकारी दिए । वृद्ध यसअघि विराटनगरकै म्याक्स अस्पतालमा उपचाररत थिए । ज्वरो, खोकी र श्वासप्रश्वासमा समस्या भएपछि उनलाई बुधबार थप उपचारका लागि म्याक्सले नोबेल रेफर गरेको थियो । दाहालका अनुसार आकस्मिक कक्षको आइसीयूमा राखेर उपचार थाल्दै पीसीआर परीक्षणका लागि बुधबारसाँझ स्वाब संकलन गरिएको थियो । नोेबेलकै प्रयोगशालाबाट रिपोर्ट बिहीबार दिउँसो १:४५ बजे पोजेटिभ आएको र त्यसको पाँच मिनेट पनि बित्न नपाउँदै संक्रमितको मृत्यु भएको उनको भनाइ छ । दाहालका अनुसार कोरोना पुष्टि भएको केही बेरमै मृत्यु भएकाले वृद्धलाई अस्पतालको आइसोलेसनमा भर्ना गरेर उपचार गराउन पाइएन । चिकित्सकलाई उद्धृत गर्दै उनले दिएको जानकारी अनुसार वृद्धमा मधुमेह, उच्च रक्तचाप र मिर्गौलाको पुरानो समस्या थियो ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। मन्त्रालयका अनुसार नेपालमा ७७ हजार ८१७ जनामा संक्रमण पुष्टि भएको छ । जसमध्ये ५६ हजार ४२१ जनाले कोरोना जितेका छन् । अहिलेसम्म ४९८ जनाले भने कोरोनाकै कारण ज्यान गुमाएका छन् । नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
नेपालभारत सम्बन्ध सुमधुर बनाउनु नै गान्धीप्रतिको सम्मान हो : नेता सिंह,"काठमाडौं : नेपाली कांग्रेसका नेता प्रकाशमान सिंहले नेपाल र भारतको सम्बन्धलाई सुमधुर बनाउनु नै महात्मा गान्धीप्रति सच्चा सम्मान हुने बताएका छन्। नीति अनुसन्धान प्रतिष्ठानले बिहीबार गान्धीको १५१ औं जन्मजयन्तीको पूर्वसन्ध्यामा आयोजना गरेको कार्यक्रममा बोल्दै नेता सिंहले यस्तो बताएका हुन्। नेपाल र भारतको सम्बन्धलाई अत्यन्तै समझदारी र सुझबुझका साथ विस्तार गरेर अघि लग्यो भने महात्मा गान्धीलाई सच्चा सम्मान गरेको ठहर्नेछ, नेता सिंहले भने। उनले अहिंसाको माध्यमबाट जनताले अधिकार प्राप्त गर्न सक्छन् भनेर बाटो देखाउने व्यक्तिका रुपमा विश्वले गान्धीको स्मरण गर्ने पनि बताए। अत्यन्त चमत्कारिक, असल र ठूलो नेताका रुपमा विश्वले गान्धीलाई चिन्ने गरेको भन्दै उनले गान्धीका विभिन्न आयामका बारेमा चर्चा गरेका थिए। कार्यक्रममा नेता सिंहले २०४२ सालमा सत्याग्रहमा सरिक भएर जेल गएको व्यक्तिको नाताले एउटा सत्याग्रहीका रुपमा गान्धीका बारेमा बोल्न पाउनुलाई अवसरका रुपमा लिएको बताए। चरित्र र नैतिकताले ठूलो शक्तिलाई पनि परास्त गर्न सकिन्छ भन्ने उदाहरण गान्धी भएको भन्दै उनले तुलसी मेयर श्रेष्ठकै माध्यमबाट नेपालीका बारेमा गान्धीले जानकारी लिएको बताए। कांग्रेसका संस्थापक नेता गणेशमान सिंह र कृष्णप्रसाद भट्टराईले १९४७ मा कलकत्ताको बीरला धर्मशालामा गान्धीलाई भेटेको स्मरण नेता सिंहले गरे। बीपी कोइराला जेलमा रहेको र क्यान्सरका कारण जीवन धरापमा परेकाले सो क्रममा किसुनजी र गणेशमानजीले गान्धीलाई भेटेर बीपीको उपचारका लागि रिहा गर्न पद्म शमशेरलाई चिठी लेखाउनका लागि गान्धीसँग भेट गरेका थिए। डा राममनोहर लोहियाको सिफारिसमा गान्धीले समय दिएर भेट गरेको र पत्र त लेख्दिउँला कसले लैजान्छ नेपाल ? भनेर गान्धीले सोधेको र किसुनजीले म लैजान्छु भनेको सन्दर्भ आफ्नो पिता गणेशमानबाट सुनेको उनले बताए। यो विषय गणेशमानले आफ्नो पुस्तकमा समेत विस्तृतमा लेखेको पनि उनले बताए। गान्धीले आफ्नो पत्र लिएर नेपाल कोही आउनेबारे नेपालमा तार पठाएलगत्तै बीपी कोइराला रिहा भएकाले गान्धीले पत्र पठाउनु नपरेको उनले बताए।"
प्रदेश १ मा कोरोना संक्रमितको संख्या सात हजार नजिक,"विराटनगर : प्रदेश १ मा पछिल्लो २४ घण्टामा कोरोना भाइरसका एक सय ८२ जना नयाँ संक्रमित थपिएका छन्। नौ सय ७८ जनाको पीसीआर परीक्षण हुँदा बिहीबार ६० महिला र एक सय २२ पुरुषको रिपोर्ट पोजिटिभ आएपछि संक्रमित संख्या सात हजार नजिक पुगेको छ। हालसम्म एक लाख २४ हजार सात सय २३ जनाको पीसीआर परीक्षण भएको छ। जसमा छ हजार नौ सय ८० जनाको रिपोर्ट पोजिटिभ आएको हो। एक लाख १७ हजार सात सय ४३ जनाको रिपोर्ट नेगेटिभ आएको छ। प्रदेशमा थपिएका नयाँ संक्रमितमा मोरङका ९८, सुनसरीका ६८, झापाका सात, ताप्लेजुङ र भोजपुरका एकएक र प्रदेश १ बाहिरका सात जना रहेको सामाजिक विकास मन्त्रालयले जनाएको छ। मन्त्रालयका अनुसार विराटनगरमा ६८ जनामा संक्रमण देखिएको छ। संक्रमण देखिएकामा २६ महिला र ४२ पुरुष छन्। मोरङको जहदामा छ महिला, ११ पुरुष, धनपालथानमा चार पुरुष, ग्रामथानमा एक महिला, दुई पुरुष, कटहरीमा एक महिला, एक पुरुष, बूढीगंगामा दुई पुरुष, केराबारीमा एक महिला, र स्थानीय तह नखुलेका एक पुरुषमा संक्रमण देखिएको छ। सुनसरीको धरानमा ११ महिला , ३३ पुरुष, इटहरीमा छ महिला, १३ पुरुष, रामधुनीमा एक महिला, दुई पुरुष, दुहवीमा एक महिला, स्थानीय तह नखुलेका एक पुरुषको रिपोर्ट पोजिटिभ आएको छ। झापाको बिर्तामोडमा दुई महिला, दुई पुरुष, अर्जुनधारामा दुई पुरुष, गौरादहका एक महिला, ताप्लेजुङ र भोजपुरको अरुण गाउँपालिकामा एकएक पुरुष र प्रदेश १ बाहिरका एक महिला, छ पुरुषमा संक्रमण पुष्टि भएको मन्त्रालयले जनाएको छ। पछिल्लो २४ घण्टामा प्रदेश १ मा थप चार जना कोरोना भाइरसका संक्रमितको मृत्यु भएको छ। सुनसरीका दुई पुरुष, मोरङकी एक महिला र सप्तरीका एक पुरुषको मृत्यु भएको हो। कोरोना संक्रमण पुष्टि भएपछि प्रदेश १ का कोभिड अस्पतालमा उपचाररतमध्ये मृत्यु हुनेको संख्या ७५ पुगेको छ। प्रदेश १ मा बिहीबार एक सय ७४ जना डिस्चार्ज भएका छन्। होम आइसोलेसनबाट एक सय ३९, कोभिड १९ आइसोलेसन अस्पताल गोठगाउँबाट २३, कोशी अस्पताल कोभिड १९ उपचार केन्द्र विराटनगरबाट सात, मेची अस्पताल झापाबाट पाँच जना डिस्चार्ज भएका छन्। हालसम्म डिस्चार्ज हुनेको संख्या तीन हजार दुई सय ७२ पुगेको छ।"
दसैंमा टीकाको साइत बिहान १०:१९ बजे,"काठमाडौं : नेपाल पञ्चाङ्ग निर्णायक समितिले विसं २०७७ को विजयादशमीलगायत दसैंका विभिन्न साइत सार्वजनिक गरेको छ। विसं २०७७ कात्तिक १ गते शनिबारदेखि नेपालीको महान् चाड बडादसैं शुरु हुँदैछ। दुर्गा पक्षसमेत भनिने दसैंको पहिलो दिन वैदिक सनातन धर्मावलम्बीले घरघरमा दियो, कलश र गणेश स्थापना गरी विशेष पूजासहित घटस्थापना गर्छन्। घटस्थापनाको साइत कात्तिक १ गते शनिबार बिहान ११:४६ बजे शुभ रहेको समितिका अध्यक्ष प्रा डा रामचन्द्र गौतमले जानकारी दिए। यस वर्ष घटस्थापनाका दिन चित्रा नक्षत्र परेकाले दोष नाश गर्ने अभिजित् मुहूर्त दिनुपर्दा ११:४६ बजेको साइत निस्किएको समितिले जनाएको छ। नवरात्र शुरु हुने घटस्थापनाको साइतका लागि लग्न र बेला पनि उपयुक्त दिइएको जनाइएको छ। घटस्थापना गरिएको कलशको मुखमा नवदुर्गालाई आह्वान गरी नौ रात १० दिनसम्म विधिपूर्वक पूजा आराधना एवं दुर्गा सप्तशती चण्डी, देवीभागवत्, देवी स्तोत्रलगायत देवीको महिमागान गाइएका श्लोक वाचन एवं पाठ गरिन्छ। देशभरका शक्तिपीठमा घटस्थापनाकै दिनदेखि विशेषरूपमा भक्तजनको भीड लाग्ने भए पनि यस वर्ष कोरोना भाइरसको सङ्क्रमण बढ्दै गएकाले भौतिक दूरी कायम गरी दर्शन गर्नुपर्ने अवस्था छ। हाल गुह्येश्वरीलगायत राजधानीका मुख्य शक्तिपीठमा भक्तजनलाई दर्शन गर्न दिइएको छैन। कात्तिक २ गते आइतबार बिहान १०:५३ बजे पश्चिम फर्केर झण्डा फेर्ने साइत दिइएको छ। विशेषगरी नेपाली सेनाले झण्डा फेर्ने गरेको जनाइएको छ। कात्तिक ५ गते बुधबार पचली भैरव यात्राको साइत जुरेको छ। कात्तिक ७ गते शुक्रबार फूलपाती छ। फूलपाती भित्र्याउन साइत आवश्यक पर्दैन। विशेषगरी बेलुकी नवदुर्गा स्थापना गरी घटस्थापना गरिएको पूजा कोठा अथवा दसैं घरमा फूलपाती भित्र्याइन्छ। कात्तिक ७ गते शुक्रबार फूलपातीकै दिन बिहान ८:५६ बजे तुलजा भवानीको यात्रा चलाउने साइत छ। यात्रा सकेर बिहान १०:१४ बजे तुलजा भवानीलाई स्थिर आसनमा राख्ने साइत निस्किएको समितिले जनाएको छ। कात्तिक ८ गते शनिबार महाअष्टमी पर्व मनाइन्छ। यस दिन बलि दिनेले बलिसहित देवीको पूजा आराधना गर्छन्। बेलुकी कालरात्रि मनाइन्छ। कात्तिक ९ गते आइतबार महानवमी पर्व पनि शक्तिपीठमा पूजा आराधना गरी मनाइन्छ। यस दिन वसन्तपुरको कोतमा राज्यका तर्फबाट बलिसहित पूजा आराधना हुन्छ। दसैंको मुख्य दिन कात्तिक १० गते सोमबार विजयादशमी पर्व परेको छ। यस दिन बिहान नौ रात १० दिन पूजा गरिएको स्थलमा देवी विसर्जनका लागि बिहान १०:११ बजेको साइत शुभ रहेको समितिका अध्यक्ष गौतमले सुनाए। विजयादशमीमा साइत नै खोजेर टीका लगाउनेका लागि भने बिहान १०:१९ बजेको साइत उत्तम छ। 'आर्यावर्त क्षेत्रका राज्य सञ्चालकले अनिवार्यरूपमा शुभ साइतमा देवीको प्रसाद लगाउनुपर्ने शास्त्रीय वचन छ, आर्यावर्त क्षेत्रमा नेपाल, भारत, पाकिस्तान, बङ्गलादेश, श्रीलङ्का, भूटान, बर्मालगायत देश पर्छन्, यी देशका शासकले देवीको आशीर्वाद लिएर राज्य सञ्चालन गरे शान्ति र सुशासन दिनसक्ने शास्त्रीय मान्यता छ' उनले भने। विजयादशमीका दिन घटस्थापना गरिएको घडाको जलले अभिषेक गरी मान्यजनबाट जमरासहित देवीको प्रसाद लगाइन्छ। सामान्य मानिसले भने विजयादशमीका दिन दिनभर टीका ग्रहण गर्न कुनै बाधा नरहेको समितिको निर्णय छ। देशका धेरै स्थानमा विजयादशमीदेखि कोजाग्रत पूर्णिमाका दिनसम्म मान्यजनबाट टीकासहित आशीर्वाद लिइने परम्परा छ। टीकाकै दिन बिहान ८:४७ बजे तुलजा भवानीको यात्रा गराउने साइत जुरेको छ। तुलजा भवानीलाई स्थिर आसनमा राख्ने साइत भने बिहान ९:४९ बजेको छ। खड्गयात्रासमेत यसैदिन गरिन्छ। कात्तिक १४ गते शुक्रबार विधिपूर्वक गरिने सबै बलि पूर्तिको कर्म गर्नुपर्छ। कोजाग्रत पूर्णिमा पनि कात्तिक १४ गते शुक्रबारकै दिन परेको छ। त्यस दिन रातभर जाग्राम बसी धनधान्यकी देवी महालक्ष्मीको विशेष पूजा आराधना गरिन्छ। महालक्ष्मीको विशेष आराधना गर्ने भक्तजनले कोजाग्रत पूर्णिमाको व्रत बस्ने गर्छन्। चान्द्रमासअनुसार प्रत्येक वर्ष आश्विन शुक्ल प्रतिपदादेखि पूर्णिमासम्म १५ दिन मनाइने दुर्गा पक्ष अर्थात् बडादसैं पर्व यस वर्ष अधिकमास अर्थात् मलमासका कारण कात्तिक १ गतेदेखि शुरु हुँदैछ। मलमासका कारण यस वर्षका अब आउने सबै चाडपर्व केही ढिला हुन्छ। रासस"
मागका आधारमा तरकारीको बीउ वितरण,"सन्धिखर्क : सन्धिखर्क नगरपालिकाले कृषकलाई उन्नत जातका तरकारीको वीउ वितरण गर्न सुरु गरेको छ । कृषकहरुको मागको आधारमा ५० प्रतिशत अनुदानमा बन्दा, फूल काउली, ब्रो काउली, प्याज र केराउको वीउ वितरण गर्न सुरु गरिएको कृषि शाखा प्रमुख राजेन्द्र भट्टराईले जानकारी दिए । कृषकलाई वीउ हस्तान्तरण गर्दै सन्धिखर्क नगरपालिकाका नगर प्रमुख कमल प्रसाद भुसालले कृषिको विकासबिना आर्थिक समृद्धि नहुने भएकाले तरकारीको वीउ वितरण गरेको बताए । उनले उत्पादन गर्ने कृषकलाई नगरपालिकाले सहयोग गर्न कुनै कसुर बाँकी नराख्ने बताए । सन्धिखर्क नगरपालिकाका नगर उपप्रमुख ठाकुर कुमार विकले कषि पेशालाई निर्वाहमुखीबाट व्यवसायिक बनाउन सबैलाई आग्रह गरे । कार्यक्रम कृषि शाखा प्रमुख राजेन्द्र भट्टराईको सञ्चालनमा सम्पन्न भएको हो ।"
"सिटी एक्सप्रेसको जब सिटी एक्सप्रेस छ साथमा, हरेक दिन १० हजार हातमा योजना सार्वजनिक","काठमाडौं : सिटी एक्सप्रेस मनी ट्रान्सफरले दशैँ, तिहार र छठ्लाई लक्षित गर्दै ६० दिनसम्म चल्ने योजना ल्याएको छ । जब सिटी एक्सप्रेस छ साथमा, हरेक दिन रु १०,००० हातमा उपहार योजनाको घोषणा सिटी एक्सप्रेसले गरेको हो । सिटी एक्स्प्रेसको यो उपहार योजना अन्तर्गत लक्की ड्र मार्फत ६० दिन लगातार हरेक दिन १ जना विजेताले १० हजार पाउने छन् । कम्पनीकाअनुसार यस 'जब सिटी एक्सप्रेस छ साथमा, हरेक दिन रु १०,००० हातमा' अफर असोज १५ गते देखि मंसिर १५ गते सम्म लागू हुनेछ । यो अवधिभरी सिटी एक्सप्रेस मार्फत देश विदेशबाट पैसा पठाउने सम्पूर्ण सेवाग्राही यो उपहार योजनामा सहभागी हुनेछन्। यस उपहारको विजेता छनौट गर्दा विद्युतीय प्रणालीद्वारा गरिनेछ र यो योजना सिटी एक्सप्रेसमा कार्यरत कुनै पनि व्यक्तिलाई लागु हुने छैन । सिटी एक्सप्रेसले रेमिटान्स क्षेत्रमा आफ्नो छुट्टै पहिचान बनाउदै बिगत १४ वर्ष देखि कोरिया, जापान, साउदी, कतार, कुवेत, मलेशिया , अष्ट्रेलिया, लगायत संसार भरबाट विप्रेषण सेवा प्रदान गर्दै आइरहेको छ ।"
२४ घण्टामा अहिलेसम्मकै उच्च १९ सय ११ जनामा कोरोना पुष्टि : ९६१ डिस्चार्ज,"काठमाडौं : पछिल्लो २४ घण्टामा नेपालमा आजसम्मकै सबैभन्दा बढी १९ सय ११ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार योसँगै नेपालमा कोरोना संक्रमितको कुल संख्या ७९ हजार ७२८ पुगेको छ। २४ घण्टामा ९६१ जना डिस्चार्ज भएका छन्। योसँगै डिस्चार्ज हुनेको कुल संख्या ५७ हजार ३८९ पुगेको छ। यो कुल संक्रमितको ७१ दशमलव ९ प्रतिशत हो। काठमाडौं उपत्यकामा मात्र ९४३ जनामा संक्रमण पुष्टि भएको छ। अहिले नेपालमा २२० जना संक्रमितको आईसीयूमा उपचार भइराखेको छ। मन्त्रालयका अनुसार बिहीबार १२ हजार ४४४ जनाको पीसीआर भएको छ । योसँगै नेपालमा पीसीआरको संख्या १० लाख ३३ हजार ९४७ पुगेको छ । अहिले देशभर सक्रिय संक्रमितको संख्या २१ हजार ८३० पुगेको छ । होम आइसोलेशनमा ११ हजार ६९ जना रहेका छन् । मन्त्रालयका अनुसार अहिले १० हजार ७६१ जना संस्थागत आइसोलेशनमा रहेका छन् । मन्त्रालयका अनुसार अहिले पाँच हजार ७७ जना क्वारेन्टाइनमा रहेका छन् । मन्त्रालयका अनुसार बिहीबार थप ११ जनाको कोरोनाकै कारण मृत्यु भएको छ । योसँगै नेपालमा कोरोनाले मृत्यु हुनेको संख्या ५०९ पुगेको छ । मोरङ, सिरहा, काठमाडौं, भक्तपुर, ललितपुर, चितवन र रुपन्देहीमा अहिले पाँच सयमाथि सक्रिय संक्रमित रहेका छन् भने मनाङ, मुस्ताङ, डोल्पा र मुगुमा संक्रमितको संख्या शून्य छ।"
कोरोनाबाट हाडजोर्नी रोग विशेषज्ञ डाक्टरको मृत्यु,नेपालगन्ज : कोरोना भाइरस (कोभिड१९) बाट बाँकेमा हाड जोर्नी रोग विशेषज्ञ डाक्टरको मृत्यु भएको छ । जिल्ला कोभिड१९ संकट व्यवस्थापन केन्द्रका संयोजक बाँकेका प्रमुख जिल्ला अधिकारी रामबहादुर लिम्बूका अनुसार भेरी अस्पताल नेपालगन्जमा दरबन्दी भए पनि क्षेत्रीय अस्पताल सुर्खेतमा काजमा रहेका डाक्टर हरि सापकोटाको बिहीबार दिउँसो कोरोनाबाट निधन भएको हो । भेरी अस्पतालको भेन्टिलेटरमा राखेर उपचार गरिरहेको बेला दिउँसो पौने तीन बजेतिर उनको निधन भएको हो । योसँगै एकैदिन बिहीबार कोरोनाबाट बाँकेमा मृत्यु हुनेको संख्या तीन पुगेको छ ।
कोरोनाले मृत्यु हुनेको संख्या ५०९ पुग्यो : ५७ हजार ३८९ डिस्चार्ज,"काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या पाँच सय ९ पुगेको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार पछिल्लो २४ घण्टामा ११ जनाको मृत्यु भएसँगै कोरोनाले मृत्यु हुनेको संख्या ५०९ पुगेको हो। पछिल्लो २४ घण्टामा एक महिलासहित १० पुरुषको मृत्यु भएको हो। मृत्यु हुनेमा सुनसरीका तीनजना ५६, ५० र २७ वर्षीय पुरुष रहेका छन्। त्यसैगरी काठमाडौं उपत्यकामा चार जनाको मृत्यु भएको छ। मन्त्रालयका अनुसार काठमाडौंका दुई ७८ र ६८ वर्षीय पुरुष, भक्तपुरका ६८ र ललितपुरका ४८ वर्षीय पुरुषको मृत्यु भएको हो। त्यसैगरी रुपन्देहीका तीन जनाको मृत्यु भएको छ। रुपन्देहीमा मृत्यु हुनेमा ८०, ५५ र ४२ वर्षीय पुरुष रहेका छन्। बाँकेकी ३४ वर्षीया महिलाको समेत मृत्यु भएको छ। मन्त्रालयका अनुसार बिहीबार १२ हजार ४४४ जनाको पीसीआर भएको छ। योसँगै नेपालमा पीसीआरको संख्या १० लाख ३३ हजार ९४७ पुगेको छ। अहिले देशभर सक्रिय संक्रमितको संख्या २१ हजार ८३० पुगेको छ। होम आइसोलेसनमा ११ हजार ६९ जना रहेका छन् भने १० हजार ७६१ जना संस्थागत आइसोलेशनमा छन्। मन्त्रालयका अनुसार अहिले पाँच हजार ७७ जना क्वारेन्टाइनमा रहेका छन्। पछिल्लो २४ घण्टामा नेपालमा आजसम्मकै सबैभन्दा बढी १९ सय ११ जनामा कोरोना संक्रमण पुष्टि भएको छ। प्रवक्ता गौतमका अनुसार योसँगै नेपालमा कोरोना संक्रमितको कुल संख्या ७९ हजार ७२८ पुगेको छ। मोरङका १०२ सहित प्रदेश १ मा १५७ जनामा कोरोना संक्रमण पीसीआर परीक्षण शुल्क घटाउन चेतावनी बाँकेमा कोरोनाबाट एकैदिन दुईजनाको मृत्यु कोरोना अपडेट : स्वास्थ्य मन्त्रालयको पत्रकार सम्मेलन (लाइभ) दार्चुलामा थप १५ जनामा कोरोना पुष्टि २४ घण्टामा अहिलेसम्मकै उच्च १९ सय ११ जनामा कोरोना पुष्टि : ९६१ डिस्चार्ज २४ घण्टामा ९६१ जना डिस्चार्ज भएका छन्। योसँगै डिस्चार्ज हुनेको कुल संख्या ५७ हजार ३८९ पुगेको छ। यो कुल संक्रमितको ७१ दशमलव ९ प्रतिशत हो। काठमाडौं उपत्यकामा मात्र ९४३ जनामा संक्रमण पुष्टि भएको छ। अहिले नेपालमा २२० जना संक्रमितको आईसीयूमा उपचार भइराखेको छ। मोरङ, सिरहा, काठमाडौं, भक्तपुर, ललितपुर, चितवन र रुपन्देहीमा अहिले पाँच सयमाथि सक्रिय संक्रमित रहेका छन् भने मनाङ, मुस्ताङ, डोल्पा र मुगुमा संक्रमितको संख्या शून्य छ।"
कोठामा मृत भेटिएकी महिलामा कोरोना पुष्टि,सुर्खेतः सुर्खेतमा मृत भेटिएकी एक महिलामा कोरोना पुष्टि भएको छ । वीरेन्द्रनगरस्थित पीपीरामा कोठा भाडामा बस्दै आएकी ३५ वर्षीया महिला मंगलवार मृत भेटिएकी थिइन् । कोठामै मृत भेटिएकी उनको बुधबार स्वाव परीक्षण गर्दा रिपोर्ट पोजिटिभ देखिएको हो । जनस्वास्थ्य सेवा कार्यालयका सुर्खेतका अनुसार उनको स्थायी घर सुर्खेतको भेरीगंगा नगरपालिका वडा नम्बर १ हो । उनी वीरेन्द्रनगर११ पीपीरामा कोठा भाडामा बस्दै आएकी थिइन् । कोठामै मृत भेटिएपछि उनको शवलाई पोष्टमार्टमका लागि प्रदेश अस्पताल लगिएको थियो । पोष्टमार्टम गर्नुअघि कोरोना परीक्षण गर्दा रिपोर्ट पोजेटिभ आएको जनस्वास्थ्य कार्यालयले जनाएको छ । स्वाब परीक्षणपछि बुधबार पोजिटिभ रिपोर्ट आएको हो। मृतक महिलाको बिहीबार दाहसंस्कार गरिएको छ । नेपाली सेनाको टोलीले उनको शव व्यवस्थापन गरेको जनस्वास्थ्य कार्यालयका प्रमुख चेतननिधि वाग्लेले जानकारी दिए । योसँगै सुर्खेतमा कोरोना पोजिटिभ देखिएका मृतकको संख्या तीन पुगेको छ । सामाजिक विकास मन्त्रालयका अनुसार कर्णालीमा मृत्युअघि र मृत्युपछि कोरोना पुष्टि भएर ज्यान गुमाउनेको संख्या सात पुगेको छ । जसमा सुर्खेत र दैलेखमा तीनतीन जना र डोल्पाका एक जना छन् ।
जनप्रतिनिधि र कर्मचारीमा कोरोना पुष्टि भएपछि गाउँपालिका सिल,"दैलेख : जनप्रतिनिधि र कर्मचारीमा कोरोना संक्रमण पुष्टि भएपछि दैलेखको गुराँस गाउँपालिका सिल गरिएको छ । गाउँपालिकाका जनप्रतिनिधि, कर्मचारी र विभिन्न विद्यालयका शिक्षकमा समेत कोरोना संक्रमण पुष्टि भएपछि गाउँपालिका सिल गरिएको हो । गाउँपालिकाका प्रमुख प्रशासकीय अधिकृत नन्दराम चौलागाईका अनुसार आगामी असोज २२ गतेसम्म (एक हप्ताका लागि) गाउँपालिकाबाट प्रवाह हुने सबै प्रकारका सेवाहरु बन्द गरिएको हो । स्वास्थ्य सेवा कार्यालय दैलेखका अनुसार जिल्ला घर कोरोना भाइरस (कोभिड१९) पुष्टि हुनेको संख्या एक हजार एक सय १० जना पुगेको छ । ती मध्ये एक हजार एक सय ४ जना निको भइ डिस्चार्ज भएको स्वास्थ्य सेवा कार्यालय दैलेखले जनाएको छ । दैलेखमा कोरोना संक्रमणका कारण ३ जनाको मृत्यु भएको थियो । हालसम्म जिल्लाभर ८ हजार ८ सय ६२ जनाको पीसीआर परीक्षण गरिएको स्वास्थ्य सेवा कार्यालय दैलेखले जनाएको छ । यस्तै १३ हजार २ सय ४२ जनाको आरडीटी परीक्षण गरिएको थियो ।"
साझा पार्टीले गठन गर्यो ज्येष्ठ नागरिक संगठन,"साझा पार्टीले बिहीबार अन्तर्राष्ट्रिय ज्येष्ठ नागरिक दिवसको अवसरमा साझा ज्येष्ठ नागरिक संगठन गठन गरेको छ। नेपालका ज्येष्ठ नागरिकहरूको हक, हित, स्वास्थ्य र सामाजिक सुरक्षालाई सुनिश्चित गर्ने पार्टीको लक्ष्यलाई मद्दत पुर्याउने उद्देश्यका १५ सदस्यीय केन्द्रीय तदर्थ समिति गठन भएको पार्टीका सहप्रवक्ता शरदराज पाठकले जानकारी दिए । पाठकका अनुसार महेन श्रेष्ठको संयोजकत्वमा १५ सदस्यीय केन्द्रीय तदर्थ समिति गठन भएको हो । संगठनको महासचिव चक्र न्यौपाने बनेका छन् । संयुक्त राष्ट्र संघले सन् १९९० मा अक्टोबर एक तारिखलाई ज्येष्ठ नागरिक दिवस घोषणा गरेको थियो। कल्याणकारी लोकतन्त्रमा विश्वास गर्ने साझा पार्टी ज्येष्ठ नागरिकहरूको लोकतान्त्रिक अधिकारमात्र होइन सामाजिक सुरक्षा तथा सार्वजनिक स्वास्थ्य सेवामा सबैको निशुल्क पहुँच राज्यको दायित्व हुनुपर्ने बताउँदै आएको छ । नेपालमा ज्येष्ठ नागरिकहरूको संख्या २० लाखभन्दा बढी रहेको अनुमान गरिन्छ। सो संख्या हरेक वर्ष बढेर जाने विज्ञहरू बताउँछन्। तर नेपालमा ज्येष्ठ नागरिकहरूले ७० वर्षको उमेरपछि उपचार खर्चसहित मासिक तीन हजारको भत्ताबाहेक राज्यबाट उल्लेख्य सहयोग पाउँदैनन्। साझा ज्येष्ठ नागरिक संगठन केन्द्रीय तदर्थ समितिका सदस्यमा महेन श्रेष्ठ, कृष्णा ताम्राकार, प्रा डा जगन्नाथ श्रेष्ठ, विनय शर्मा, चक्र न्यौपाने, कीर्ति तुलाधार, विकल शेरचन, जगदिश्वर यादव, टिकाप्रसाद विमली, डा बोधप्रसाद पराजुली, घनबहादुर शाह, केवलमान श्रेष्ठ, बलराम सापकोटा, देविदत्त ज्ञवाली र तारा ढुङ्गाना छन् ।"
जैविक विविधता संरक्षणको लागि दिगो लगानी आवश्यक : प्रधानमन्त्री ओली,"काठमाडौं : प्रधानमन्त्री केपी शर्मा ओलीले जैविक विविधता संरक्षणका लागि राजनीतिक इच्छाशक्तिका साथै विचार तथा नवप्रवर्तनको प्रवद्र्धनसहित दृढताकासाथ काम गर्नुपर्ने औँल्याएका छन्। संयुक्त राष्ट्रसङ्घको ७५ औँ महासभाको अवसरमा दिगो विकासका लागि जैविक विविधतासम्बन्धी अविलम्ब गर्नुपर्ने कार्य विषयमा आज न्युयोर्कमा भएको जैविक विविधता शिखर सम्मेलनमा उनले जैविक विविधता संरक्षणको लागि दिगो लगानी सुनिश्चित गर्नु आवश्यक भएको बताए। जलवायुसम्बन्धी प्रतिकार्य अविलम्ब कार्यन्वयन गर्नु सबैको नैतिक दायित्व भएको स्मरण गराउँदै प्रधानमन्त्री ओलीले अन्तर्राष्ट्रियस्तरमा सहमति भएका विकासका खाकाहरू र वातावरणसम्बन्धी बहुपक्षीय सम्झौताहरूअन्तर्गत गरिने प्रयासबीच सामञ्जस्य कायम गर्न जरुरी भएको धारणा राखे। 'जैविक विविधता संरक्षण त्यस्तो कार्य हो जसमा राष्ट्रिय तथा अन्तर्राष्ट्रिय सबै सरोकारवालाहरूको प्रतिबद्धता र कार्यान्वयन आवश्यक हुन्छ। मानिसको स्रोतमाथिको अधिकार तथा प्राकृतिक स्रोतको दिगो संरक्षणबीच समुचित सन्तुलन कायम गर्दै हामीले अझ महत्वकाङ्क्षी लक्ष्यहरू निर्धारण गर्नुपर्छ', उनले भने। प्रकृतिसँग सामञ्जस्य कामय गरेर जीवनयापन गर्नु नेपाली संस्कृतिको अभिन्न अङ्ग भएको यथार्थ सुनाउँदै प्रधानमन्त्री ओलीले जैविक विविधतासम्बन्धी अमूल्य ज्ञान प्राचीन कालदेखि नै हाम्रा ऋषिमुनिहरूले नयाँ पुस्तालाई हस्तान्तरण गरेका तथा त्यसको संरक्षणको महत्वबारे शिक्षा दिएका बताए। जैविक विविधता संरक्षणलाई नेपालले उच्च प्राथमिकतामा राखेको र त्यसमा वाञ्छित प्रगति पनि गरिरहेको जानकारी दिँदै उनले त्यसको संरक्षण समृद्ध नेपाल, सुखी नेपाली निर्माण गर्ने राष्ट्रिय आकाङ्क्षाको महत्वपूर्ण आयामको रुपमा रहेको स्पष्ट पारे। प्रकृतिसँग सामञ्जस्य कामय गरेर जीवनयापन गर्नु नेपाली संस्कृतिको अभिन्न अङ्ग भएको यथार्थ सुनाउँदै प्रधानमन्त्री ओलीले जैविक विविधतासम्बन्धी अमूल्य ज्ञान हाम्रा प्राचीन ऋषिमुनिहरूले पुस्तेनी हस्तान्तरण गरेका तथा त्यसको संरक्षणको महत्वबारे सिकाएको बताए। जैविक विविधताको संरक्षणलाई नेपालले उच्च प्राथमिकतामा राखेको र त्यसमा वाञ्छित प्रगति पनि गरिरहेको जानकारी दिँदै उनले जैविक विविधताको संरक्षण समृद्ध नेपाल, सुखी नेपालीको राष्ट्रिय आकाङ्क्षाको महत्वपूर्ण आयामको रुपमा रहेको बताए। नेपालको २३ प्रतिशत भूभाग संरक्षित क्षेत्रको रुपमा रहेको तथा नेपालले जैविक विविधता संरक्षणको ११ औँ लक्ष्य हासिल गरिसकेको जानकारी दिँदै प्रधानमन्त्री ओलीले सन् २०३० सम्ममा संरक्षित भूभाग ३० प्रतिशत पुर्याउने योजना सुनाए। भूपरिदृश्यस्तरीय संरक्षण र बसाइँ सर्ने प्रजातिसम्बन्धमा सीमावारपार सहयोगका क्षेत्रमा नेपालले हासिल गरेका उपलब्धिलाई सफलताको दृष्टान्त मानिएको तथा सोही सफलता मानव र वन्यजन्तुबीच हुने द्वन्द्व व्यवस्थापनमा सामुदायिक संलग्नतामा पनि देख्न सकिने उनको भनाइ थियो। जलविद्युत्बाट उपलब्ध हुने स्वच्छ उर्जाले जैविक विविधतामा पर्ने दबाबलाई कम गरेको, कानूनको सबल कार्यान्वयन र अन्तर्राष्ट्रियस्तरमा सहयोगको अभिवृद्धिबाट नेपालले झण्डै एकदशक यता गैंडाको शिकारलाई शून्यमा सीमित गरेको जानकारी पनि प्रधानमन्त्रीले दिए। लक्षित वर्ष सन् २०२२ अगावै नेपालमा बाघको सङ्ख्या झण्डै दोब्बरले वृद्धि हुने प्रक्षेपण गर्दै उनले नेपालको पर्वतीय पारिस्थितिक प्रणाली विशिष्ट प्रयोगशाला भएको बताए। उनले भने, 'खोजकर्ता, सोधकर्ता तथा वैज्ञानिकहरूका लागि यो ज्ञानको वास्तविक स्रोत पनि हो, मानवमात्रको हितका लागि पर्वतीय पारिस्थितिक प्रणाली महत्वपूर्ण साझा निधिका रूपमा रहेको छ। यसको लाभ हाम्रो सीमापारिसम्म पुगेकोछ।' मानव अतिक्रमण, वातावरणीय प्रदुषण, जलवायु परिवर्तन तथा वन्यजन्तु विरूद्धका अपराधले जैविक विविधतामा क्षति पुगेको तथा त्यसको संरक्षण चुनौतीपूर्ण बनेको वास्तविकता पनि प्रधानमन्त्री ओलीले प्रस्तुत गरे। उनले जैविक विविधता शिखर सम्मेलन आयोजना गरेकामा महासचिव एण्टोनियो गुटरेसप्रति आभार प्रकट गरे।"
सूर्य नेपालद्वारा तनहुँको शुक्लागण्डकी नगरपालिकालाई एम्बुलेन्स हस्तान्तरण,"काठमाडाै : सूर्य नेपाल प्रालिसेराटार तनहुँले शुक्लागण्डकी नगरपालिका सेराटार तनहुँले शुक्लागण्डकी नगरपालिका तनहुँलाई एम्बुलेन्स हस्तान्तरण गरेको छ । मंगलबार शुक्लागण्डकी नगरपालिकामा आयोजित एक कार्यक्रमकाबीच कम्पनीले उक्त एम्बुलेन्स हस्तान्तरण गरेको हो । कार्यक्रममा नगर प्रमुख किसन गुरुङ्ग उपप्रमुख सबिता रसाईली लगायत सूर्य नेपालका फ्याक्ट्री म्यानेजर बाबुराम कार्की, बाणिज्य प्रमुख गौतम यादव, एचआर म्यानेजर अञ्जन दुवाडी र सुरक्षा विभाग प्रमुख होमनाथ अर्यालको सहभागिता रहेको थियो । कार्यक्रममा नगर प्रमुख किसन गुरुङ्ग उपप्रमुख सबिता रसाईली लगायत सूर्य नेपालका फ्याक्ट्री म्यानेजर बाबुराम कार्कीले समेत मन्तव्य राखेका थिए । सूर्य नेपाल कम्पनीले विगत लामो सयदेखि विभिन्न सामाजिक क्षेत्रहरु जस्तै खेलकुद, शिक्षा, स्वास्थ्य, कृषि तथा भौतिक पूर्वाधार लगायतका क्षेत्रहरुमा सामाजिक उत्तरदायित्व अन्तर्गत निरन्तर सहयोग पुयाउँदै आइरहेको छ ।"
"शंकरदास बैरागी मुख्यसचिव, डा खतिवडा र रेग्मी राजदूत सिफारिस",काठमाडौं : सरकारले परराष्ट्र सचिव शंकरदास बैरागीलाई मुख्यसचिव नियुक्त गरेको छ । मुख्यसचिव लोकदर्शन रेग्मीले कार्यकाल सकिनुअघि दिएको राजीनामा स्वीकृत गर्दै मन्त्रिपरिषदको बिहीबार बिहान बसेको बैठकले बैरागीलाई मुख्यसचिव नियुक्त गरेको एक मन्त्रीले जानकारी दिए। यस्तै मन्त्रिपरिषद् बैठकले पूर्व अर्थमन्त्री डा युवराज खतिवडालाई अमेरिका र लोकदर्शन रेग्मीलाई बेलायतका लागि राजदूत सिफारिस गरेको छ।
डिस होमले ल्यायो आईपीएल क्रीकेट लीग २०२० अभियान,"काठमाडौं : डिस मिडिया नेटवर्क द्वारा संचालित नेपालको डिटिएच सेवा प्रदायक डिस होम क्रीकेटमा भईरहेको महाउत्सवका लागी आफ्नो डिजिटल अभियान अनावरण गरेको छ । यस योजनाको कार्यान्वयन डिस होमद्वारा आईपीएल क्रीकेट लीग २०२० को लागी सुचिकृत गरिएको एजेन्सी मार्स प्रालिले गरेको छ । कोभिड१९ को माहामारीका कारण विगत छ महिना देखी देशले कठिन र तनावपूर्ण स्थिती झेलिरहेको छ । क्वारेन्टिनमा बसिरहेको ग्राहकहरुलाई अहिलेको अवस्थामा क्वारेन्टिन नगरिएको एक मात्र विकल्प भनेकै टिभी अथवा इन्टरनेट हुन गएको छ । आईपीएल २० ट्वाटीको क्रीकेट लीग २०२० उचाइमा पुगीरहेको अवस्थामा, डिस होम देश भित्र रहेका लाखौं क्रीकेट प्रेमी फ्यानहरुसँग डिजिटली जोडिन सकिने र आफ्नो फलोअर्स बेस बढाउन सकिने अवसरको रुपमा अगाडी बढेको कम्पनीले जानकारी दिएको छ । यस अभियानलाई डिस होम २०२० को मज्जा भनेर नामकरण गरिएको छ। यस अभियानको विषयबस्तु अन्तर्गत डिस होमले संपूर्ण दर्शकहरुको डिजिटल सक्रीयताका लागी ३म्ज्द्दण्द्दण् को मज्जा जारी गरेको छ। डिस होमको उदेश्य भनेको यस माहामारीको समयमा आफ्ना दर्शक हरुलाई एचडीको मज्जा प्रदान गर्नु हो । यो एक प्रभावकारी अवधारणा हो र यसमा ब्राण्डले दर्शकहरु माझ लाईभ मैदानमा झै जोश र उत्साह जगाउने प्रयास गरेको बताएको छ । यस अभियानको मुख्य लक्ष्य भनेको बाँकी रहेको २०२० सांच्चिकै उत्साहमय र रमाइलो बनाउने हो । उत्सुक क्रीकेटका फ्यानहरुका लागी फेसबुक र यूट्यूबमा डिजिटल एक्टिभेसन आयोजित गरिएको छ । क्रीकेटसंग सम्वन्धित गतिशिल पोष्टहरु जस्तै विभिन्न भिडियो र म्याच हाइलाईटहरु दिनदिनै आउनेछ्न । प्रत्येक डिजाइन र रंगहरुले दर्शक हरुको खेल प्रतिको उत्साह झल्काउने कम्पनीले जनाएको छ ।"
बालगोपालेश्वर मन्दिरमा विधिवत रुपमा गजुर राखिदै (फोटो फिचर),काठमाडौं : रानीपोखरीमा रहेको बालगोपालेश्वर मन्दिरमा विधिवत रुपमा गजुर राखिदै छ । मल्लकालीन शैलीमा पुनर्निर्माण गरिएको मन्दिरमा बिहीबार गजुर स्थापना गर्न लागिएको हो। ०७२ वैशाखमा आएको भूकम्पले क्षति गरेको रानीपोखरी र बालगोपालेश्वर मन्दिरको पुनर्निर्माणको काम अन्तिम चरणमा पुगेको छ । हालै मात्रै रानीपोखरीमा तीन करोड २२ लाख लिटर पानी राखिएको छ। गजुर राखिएसँगै मन्दिर यो वर्षको तिहारमा खुला हुने भएको छ । विगत पाँच वर्षदेखि बालगोपालेश्वर मन्दिर बन्द थियो। पुनर्निर्मित रानीपोखरीको उदघाटन पनि राष्ट्रपतिबाटै गराउने सरकारको योजना छ । यसअघि पनि राष्ट्रपति विद्यादेवी भण्डारीले रानीपोखरी पुनर्निर्माणको शिलान्यास गरेकी थिइन् । शिलान्यास भएको करिब ५ वर्षपछि अब पुनर्निर्माणको काम सकिँदै छ।
विदेशबाट फर्किएकालाई पुर्नएकीकरण गरिँर्दै,"काठमाडौं : वैदेशिक रोजगारबाट फर्किएका कामदारलाई रोजगारी तथा स्वरोजगारीमा स्थापित गर्न गृहकार्य सुरु भएको छ। आप्रवासी पुर्नएकीकरण कार्यक्रमको कार्यविधि अन्तिम चरणमा पुगेको वैदेशिक रोजगार बोर्ड सचिवालयले जनाएको छ। बोर्डका कार्यकारी निर्देशक राजन श्रेष्ठले विदेशबाट फर्केका सबैलाई रोजगारीमा संलग्न गराउन योजना बनेको बताए। हाम्रो सम्मान परियोजनाको सहकार्यमा वैदेशिक रोजगार पत्रकार समाजले आयोजना गरेको आप्रवासी कामदार पुर्नएकीकरण योजना र कार्यक्रम विषयक भर्चुअल कार्यक्रममा कार्यकारी निर्देशक श्रेष्ठले पुर्नएकीकरण कार्यविधिको तयारी अन्तिम चरणमा पुगेको बताए। कसलाई सहभागी गराउने, उनीहरूलाई बोर्डको तर्फबाट के कस्तो फाइदा दिने, कार्यन्वयनको चरणमा कुनकुन तहसँग समन्वय गरेर जाने भन्ने विषय समेटेर कार्यविधि बनेको श्रेष्ठको भनाइ छ। हाल कोरोनाले गर्दा निकै प्रभावित भएकाले काठमाडौंमा मात्रै नभई स्थानीय तहमानै गएर सञ्चालनमा ल्याउनुपर्ने भएकाले समस्या भइरहेको उनको भनाइ छ। पुर्नएकीकरण कार्यक्रमको लागि नै चालु आर्थिक वर्षको बजेट विजिनयोजन भएको छ, उनले भने, हामी केके मा कसरी जान्छौं भन्ने विषयमा एकीकृत प्याकेजमा छलफल भएको छ। श्रम बजारमा आउने श्रमिकहरू मध्ये बाध्यतावश वैदेशिक रोजगारीमा जाने ट्रेन्डलाई न्यूनिकरण गर्दै जाने उनलै योजना सुनाए। कार्यकारी निर्देशक श्रेष्ठले वैदेशिक रोजगारीबाट समस्यामा परेर फर्किने श्रमिकलाई सबैभन्दा पहिलो पुर्नमिलन, सामाजिक तथा आर्थिक हिसाबले शसक्तिकरण गर्दै अगाडि बढाउने नै योजना रहको जानकारी दिए। स्थानीय तहसँगै समन्वय र सहकार्य गरेर लागत साझेदारीको आधारमा कार्यक्रम लैजानै बोर्डकौ तयारी छ। कृषि, पर्यटन, नीजी तथा सरकारी क्षेत्रलाई समेटेर रोजगारी सिर्जना गरिने उनले बताए। सर्लाही जिल्लाको बागमती नगरपालिकाका उपमेयर लिला कुमारी मोक्तानले वैदेशिक रोजगारीमा गएका श्रमिकको स्थानीय तहमा यकिन तथ्याङ्क नभएकाले पुर्नएर्कीकरण गर्न समस्या भएको बताइन।कुन ठाउँको श्रमिक कुन देशमा श्रम गर्न गएका छन् र आन्तरिक श्रममै कति श्रमिक छन् भन्नेको कुनै तथ्याङ्क छैनउनले भनिन। त्यस्तै बागमती नगरपालिकाले विदेशमा रोजगारी गुमाएर फर्केका श्रमिकलाई स्वदेशमै श्रम गर्नको लागि विभिन्न आयोजनाको योजना बनेको उनले बताइन्। अहिले नगपालिकाले १२१ विघामा ताल अर्थात पोखरी, १२५ विघामा बाग्वानी वृक्षरोपन र ५ विघामा फनपार्क बनाउने योजना भएको छ। यसबाट पनि धेरै श्रमिकले रोजगारी पाउने पाउनेछन्, उनले भनिन्। रोजगारीको सिलसिलामा विभिन्न देशमा पुगेर श्रम गरि सीप सिकेर फर्केका श्रमिकलाई सरकारले ध्यान दिनुपर्ने प्राविधिक तथा व्यवसायीक तालिम विज्ञ खेम लेकाइले बताए। लेकाइले बाध्यताले विदेशिनु परेता पनि फर्केको बेला सीप ल्याएको हुनाले सरकारले त्यहाँबाट ल्याएको सीप कहाँ प्रयोग गर्ने भन्नेमा ध्यान दिनुपर्ने बताए।"
जबरजस्ती करणीको आरोपमा वडा सचिव पक्राउ,"जनकपुरधाम : जबरजस्ती करणीको आरोपमा वडा सचिव पक्राउ परेका छन्। महोत्तरीको महोत्तरीको भंगहा नगरपालिका ९ स्थित मुसहरी टोलकी दलित महिलालाई जबरजस्ती करणी गरेको आरोपमा वडा सचिव पक्राउ परेका हुन्। सोही वडाका एक महिलालाई भंगहा नगरपालिका ९ का वडा सचिव मिथिलेश यादवले बुधबार साँझ जबरजस्ती करणी गरेको महिलाको आरोप छ । घटनापछि बिहीबार ९ बजेतिर आरेपित यादवलाई पक्राउ गरिएको जिल्ला प्रहरी कार्यालय महोत्तरीका प्रहरी उपरीक्षक टिकाबहादुर केसीले जानकारी दिए । बजारबाट घर जाँदै गरेको अवस्थामा बुधबार साँझ राती बलात्कारको प्रयास गरेको प्रहरी प्रमुख उपरिक्षक केसीको भनाइ छ । महिलाले दिएको बयानका आधारमा वडा सचिव यादवलाई पक्राउ गरिएको छ, थप अनुसन्धान मेडिकल परीढण पछि मात्र खुल्छ,' प्रहरी उपरीक्षक केसीले भने । अहिले वडा सचिव यादवलाई प्रहरी हिरासतमा राखिएको छ । स्थानीयका अनुसार वडा सचिव यादव राती अत्याधिक मदिरा सेवन गरेका थिए ।"
मदन भण्डारी राजमार्गमा १२ पुल थपिने,"उदयपुर : राष्ट्रिय गौरवको आयोजना मदन भण्डारी राजमार्गको पूर्वी क्षेत्र वसाहाभिमान खण्डमा थप १२ वटा पक्की पुल निर्माण हुने भएको छ । राजमार्ग निर्माणको प्रारम्भिक सर्वेक्षणमा छुटेका विभिन्न १२ वटा खोलामा विस्तृत विवरण लिइ आयोजनाले पक्की पुल निर्माणका लागि प्रक्रिया अघि बढाएको हो । आयोजनाअन्तर्गत अहिलेसम्म पूर्वी क्षेत्रमा ४३ वटा पक्की पुल निर्माणको अन्तिमचरणमा रहेको इन्जिनियर शिव तिमल्सिनाले बताए । छुटेका १२ वटा पुल पनि निर्माण कम्पनीसँग ठेक्का सम्झौता भइसकेको उनले बताए । अबको ३३ महिना भित्रमा निर्माण सम्पन्न गर्ने गरी भ्याटसहितको एक अर्ब ४२ करोड ७० लाख २७ हजार ५० रुपैयाँको लागतमा तीनवटा कम्पनीसँग सम्झौता भएको उनले बताए । आयोजनालाई समयमा नै सम्पन्न गर्न १२ वटा पुलका लागि तीनवटा छुट्टाछुट्टै प्याकेज बनाइ फरकफरक कम्पनीसँग सम्झौता गरी निर्माणको काम अगाडि बढाएको इन्जिनियर तिमल्सिनाले बताए । उनकाअनुसार पहिलो प्याकेजका पधेरे खोला, सुखानीका, थनाहा, थपर र रातु खोला गरी पाँचवटा पुल निर्माणको लागि कुल ५४ करोड ३७ लाख २० हजार ६ सय रुपैयाँको लागतमा लुम्बिनी समानन्तर जेभि काठाडौंसँग जेठ १६ गते ठेक्का सम्झौता भएको छ । त्यसैगरी दोश्रो प्याकेजअन्तर्गत आमा खोला, मौवासी, असारी र खैराहाझोडा गरी चारवटा खोलाका लागि ५० करोड ४१ लाख ७५ हजार सात सय ५० रुपैयाँको लागतमा शर्मालामा जेभि काठमाडौं सितापाइलासँग जेठ १५ गते सम्झौता भएको छ । तेश्रो प्याकेजअन्र्तगत ज्यामिरे खोला, लामा र सुन्दरी खोलामा ३७ करोड ९१ लाख ३० हजार सात सय रुपैँया लागतमा काम सम्पन्न गर्ने गरी सपना हिमदुङ एण्ड ठोकर निर्माण कम्पनिसँग जेठ १५ गते सम्झौता भएको इन्जिनियर तिमल्सिनाले बताए । सडक निर्माणको काम तीब्र गतिमा अघि बढेकाले पुल निर्माणको काम पनि तोकिएकै मितिमा सम्पन्न हुने गरी अघि बढाइने उनले बताए । तीन खण्डमा काम भइरहेको मदन भण्डारी राजमार्गको पूर्वी खण्डअन्तरगत उदयपुरको बसाहादेखि सिन्धुलीको भिमानसम्म सडक र पुलको काम धमाधम भइरहेको आयोजनाको पूर्वी क्षेत्र प्रमुख वेलबहादुर भुजेलले बताए । उनले राजमार्गको पूर्वी खण्डको एक सय ३४ किलोमिटर सडकमा ४३ वटा पुल कोभेकरसुवातुदी जेभीले २०७३ कार्तिक २४ गते तीन अर्व ८५ करोड ३५ लाख रुपैयाँको लागतमा सम्पन्न गर्ने गरी सम्झौता गरी काम अघि बढाएको बताए । राजमार्गको वसाहाभिमान खण्डमा सडकको कालोपत्रे गर्ने काम अन्तिमचरणमा पुगिसक्दा समेत त्यस क्षेत्रका १२ वटा खोलाका पुल अनिश्चित हुँदा वर्षातको समयमा सर्वसाधरणले सास्ति व्यहोर्नु परेको थिथो । खोलामा पानीको वहाव बढेसँगै यातायातका साधन र सर्वसाधरणको आवागमन अवरुद्ध हुँदै आएको थियो । भित्री मधेसका जिल्लाहरुलाई सहजरुपमा यातायाताको पहुँच पुर्याउने लक्ष्यसहित पूर्व झापाको शान्ति नगरदेखि पश्चिम डडेलधुरासम्म जोड्ने गरी सरकारले यो सडक सुरुवात गरेको हो । पूर्वपश्चिम बैकल्पिक राजमार्गकोरुपमा सरकारले उच्च प्राथमिकतामा राखेर राजमार्गलाई राष्ट्रिय गौरवको आयोजनामा समावेश गरी निर्माणकार्यलाई तिव्रता दिएको छ । निर्माणाधिन मदन भण्डारी राजमार्गको पूर्वी खण्डले उदयपुरको वेलका, चौदण्डीगढी, त्रियुगा र कटारी नगरपालिका तथा उदयपुरगढी र रौतामाई गाउँपालिकालाई छोएको छ । कटारीबाट सिन्धुलीको दुधौली र कमलामाई नगरपालिका हुँदै हेटौडा जोडिने राजमार्गलाई भित्री मधेसको लाइफलाइनका रुपमा हेरिएको छ ।"
एनसेलको पेएजयूगो डेटा अब ४० पैसा प्रतिएमबी सम्ममा पाइने,"काठमाडौं : एनसेलका ग्राहकले बढि शुल्क लाग्ने कुनै डर बिना ढुक्कसँग मेन ब्यालेन्सबाटै अझ सुलभ दरमा डेटा सेवाको फाइदा लिन सक्छन् । एनसेल आजियाटा लिमिटेड (पहिले एनसेल प्राइभेट लिमिटेड) ले आफ्ना ग्राहकलागिआकर्षक साप्ताहिक पेएजयूगो योजना ल्याएको छ । जसअन्तर्गत ग्राहकले कर बाहेक ४० पैसा प्रतिएमबी सम्ममा डेटा सेवाप्रयोग गर्न सक्छन् । यो योजना बुधबार (असोज १४) देखि लागु भएको छ । पेएजयूगो अर्थात मेन ब्यालेन्सबाटै विद्यमान प्रति एमबी कर बाहेक रु २ मा डेटा सेवा प्रयोग गर्ने र सुलभ दरमा डेटा सेवा प्रयोग गर्नका लागि प्याक सुविधा नलिने ग्राहकहरुलाई ध्यानमा राखी सुलभ दरमा सेवा प्रदान गर्न यो योजाना ल्याइएको हो । यस योजनामा ग्राहकले आफ्नो मेन ब्यालेन्सबाट जति धेरै खर्च गर्दछन् त्यसै अनुरुप डेटाको शुल्कअझ सुलभ हुँदै जान्छ। यदी ग्राहकले पेएजयूगो अन्तर्गत एक हप्तामा डेटाका लागि रु २० सम्म खर्च गरेमा विद्यमान पेएजयूगो शुल्क रु २ प्रति एमबी पर्दछ । एक हप्तामा ग्राहकले रु २० देखि रु ५० सम्म डेटा सेवामाखर्च गर्ने बितिकै सेवा प्रयोगका लागि प्रति एमबी शुल्क रु १ मा झर्दछ । त्यसैगरी यदी ग्राहकले एक हप्तामा रु ५० भन्दा बढी खर्च गर्ने बितिकै प्रति एमबीमात्र रु ४० पैसामा मेन ब्यालेन्बाटै डेटा सेवाको फाइदा लिन सक्छन्। साप्ताहिक चक्रमा हरेका हप्ता आइतबार देखि शनिबार सम्ममा ग्राहकले पेएजयूगो डेटा अन्तर्गत गरेको खर्चको आधारमा यो योजना संचालन हुन्छ। जस्तै कुनै ग्राहकले आइतबार देखि बुधबार सम्ममा पेएजयूगो डेटा सेवामा रु २३ खर्च गरेमा ग्राहकको मेन ब्यालेन्सबाट रु २० भन्दा बढि खर्च हुने बित्तिकै पेएजयूगो शूल्क त्यहि हप्ताको शनिबार मध्यरात सम्मका लागि रु १ प्रति एमबीमा झर्नेछ । त्यस्तै सोहि ग्राहकको खर्च उक्त हप्ता रु ५० भन्दा बढि हुने बित्तिकै ग्राहकले त्यस हप्ताको शनिवार मध्यरात सम्मका लागि मात्र ४० पैसा प्रति एमबीमा डेटा सेवाको फाइदा लिन सक्दछ । आफ्ना ग्राहकका लागि मेन ब्यालेन्सबाटै सुलभ दरमा डेटा सेवा सुनिश्चित गर्ने यो आकर्षक सेवा ल्याउन पाएकोमा एनसेल निकै हर्षित रहेकोे कम्पनीले जनाएको छ । सुलभ दरमा डेटा प्रयोग गर्न डेटा प्याकहरु सबै भन्दा राम्रो विकल्प भएपनि, यस योजनाले कुनै डेटा प्याक सुचारु नगरी पेएजयूगोमा डेटा चलाउने ग्राहकलाई ठूलो फाइदा पुर्याउने विश्वास एनसेलले लिएको छ ।"
प्रहरी हिरासतमा महिलाको मृत्यु,रौतहट : गरुडास्थित प्रहरीको महिला तथा बालबालिका सेवाकेन्द्रको हिरासतमा एक महिलाको बुधबार राती मृत्यु भएको छ । अनैतिक सम्बन्धको आरोपमा पक्राउ परेकी ती महिला बिहीबार बिहान मृत अवस्थामा फेला परेकी हुन् । गुजरा नगरपालिका २ कटानीबजारकी राधिका राउतको गरुडास्थित प्रहरीको महिला बालबालिका सेवाकेन्द्रको हिरासतमा मृत्यु भएको हो । उनको मृत्यु भएको जिल्ला प्रहरी कार्यालय रौतहटका डिएसपी डीएसपी भरत श्रेष्ठले पुष्टि गरे। के कारणले मृत्यू भयो भन्ने अनुशन्धान भइरहेको उनले जानकारी दिए । गुजरा नपाको कटानी बजारका २१ वर्षीय सम्राट तामाङ र राधिकालाई उनका श्रीमान सुमन राउतले शौचालयमा अनैतिक सम्बन्ध राख्दै गर्दा देखेको भन्दै बुधबार साँझ वडाअध्यक्ष अशोक कुमार थारुको रोहबरमा प्रहरी चौकीमा बुझाएका थिए । रंगपुर प्रहरी चौकीले इलाका प्रहरी कार्यालय चन्द्रनिगाहपुरलाई जानकारी गराएपछि राती नै दुबैको स्वास्थ्य जाँच गराइएको थियो । चन्द्रनिगाहपुर हिरासतमा महिलालाई राख्न असहज भएपछि गरुडामा रहेको महिला तथा बालबालिका सेवाकेन्द्रमा राख्न लगिएको थियो । मृतक राधिकाले आफू छारे रोगको बिरामी भएको र लामो समयदेखि औषधि सेवन गरिरहेको प्रहरीलाई जानकारी गराएको बताइएको छ । स्वास्थ्य जाँच गर्ने क्रममा पनि आफू छारेरोग बिरामी भएको बताएको प्रहरीले जनाएको छ । गुजरा नपा २ का वडाअध्यक्ष थारुले राधिकाले लामो समयदेखि छारेरोगको उपचार गराइरहेको बताएका छन । हिरासतमा महिलाको मृत्यु भएको घटनाको अनुसन्धान भइरहेको जिल्ला प्रहरी कार्यालय रौतहटले जनाएको छ ।
बिरामी कुरुवालाई निःशुल्क खाना,"विराटनगर : चिकित्सक र स्वास्थ्यकर्मीले विराटनगरको कोशी अस्पतालमा उपचाररत बिरामीका कुरुवालाई निःशुल्क खाना खुवाउन थालेका छन्। चिकित्सक र स्वास्थ्यकर्मी मात्रै सदस्य रहेको लायन्स क्लब अफ विराटनगर हेल्थ प्रोफेसनलमार्फत कुरुवालाई निःशुल्क खानाको व्यवस्था गर्न थालिएको हो। निःशुल्क खानाले कोरोना महामारीका बेला अस्पताल भर्ना भएर विभिन्न रोगको उपचार गराइरहेका बिरामीका कुरुवालाई ठूलो राहत मिलेको छ। क्लबका संस्थापक अध्यक्ष डा बालकृष्ण साहले कुरुवालाई चार दिनदेखि बेलुकाको खाना खुवाउन थालिएको जानकारी दिए। बिरामीलाई अस्पतालले नै खानाको व्यवस्था गरेको हुन्छ। तर कुरुवाले बाहिर गएर होटलमा महंगो पैसा तिरेर खानु पर्ने अवस्था छ, उनले भने, टाढाटाढाबाट उपचारका लागि बिरामी लिएर आउनेले पैसा नहुँदा भोकले छटपटाउनु पर्छ। त्यही भएर भोको पेट बस्न नपरोस् भनेर निःशुल्क खाना वितरण गर्न थालिएको हो। क्लबका द्वितीय उपाध्यक्ष एवं प्रदेश १ को स्वास्थ्य आपूर्ति महाशाखा प्रमुख शम्भु साहको पहल र संयोजकत्व तथा अस्पतालका मेडिकल सुपरिटेन्डेन डा चुमनलाल दासको सहजीकरणमा निःशुल्क खानाको व्यवस्था गर्न थालिएको उनले बताए। सरकारी अस्पतालमा गरिब र आर्थिक अवस्था कमजोर भएका बिरामी उपचारका लागि आउने भएकाले उनीहरुका कुरुवासँग किनेर खाने पैसा पनि नहुने गरेको डा साहको भनाइ छ। उनले कोरोना महामारीका कारण सबै क्षेत्र जर्जर बनेर आर्थिक संकट उत्पन्न हुँदा परिवारका कोही सदस्य बिरामी परेमा उपचार गराउन र बिरामीलाई कुर्न अस्पताल बस्दा पैसा अभावले गर्दा भोकै बस्नु पर्ने कतिपयको पीडादायी अवस्था रहेको सुनाए। चार दिनदेखि अस्पतालमा दिएको खाना खाँदै छु। २० दिनदेखि अस्पतालमा बसेको छु, उपचारका लागि श्रीमानलाई अस्पताल भर्ना गरेकी मोरङको डाइनियाकी एक महिलाले भनिन्, घर टाढा भएकाले खाना ल्याउन सम्भव पनि छैन। नजिकै सहयोग गर्ने कोही आफन्त पनि छैनन्। उनले आइसीयूमा भर्ना गरेर उपचार गरिएका श्रीमानलाई स्वास्थ्यमा सुधार हुँदै गएपछि वार्डमा सारिएको बताइन्। निःशुल्क खानाले धेरै रात भोकै बस्नु परेको पीडा भुलेको उनले सुनाइन्। बच्चा बिरामी भएपछि उपचारका लागि ल्याएका सुनसरीको सीतापुरका एक युवाले बाहिर किनेर खाएको भन्दा अस्पतालमा निःशुल्क आएको खाना धेरै मिठो रहेको बताए। बेडमै निःशुल्क खाना आइपुग्दा बिमारी बच्चालाई एक्लै छोडेर बाहिर जान नपरेको र रेखदेखमा पनि सजिलो भएको उनको भनाइ छ। एक सातादेखि बिरामी बच्चालाई अस्पतालको 'बच्चा वार्ड'मा भर्ना गरेर उपचार गराइरहेको उनले बताए। डा साहले टाढाबाट अस्पताल आएका सबैजसो कुरुवाले निःशुल्क खाना खाने गरेको बताए। उनका अनुसार प्रसुती गराउन ल्याइएका बिरामीका कुरुवाबाट दैनिक वितरण सुरु गरिने खाना एक दिनमा सय जना बढीलाई दिने गरिएको छ। चिकित्सक र स्वास्थ्यकर्मी गरेर २५ जना आवद्ध रहेको क्लब १५ महिना अगाडि स्थापना भएको हो। क्लबले प्रत्येक साता अनलाइन माध्यमबाट कोरोना सचेतना अभियान पनि चलाइरहेको छ।"
ज्येष्ठ नागरिकको सम्मान गरौं,"विगत १० महिनादेखि कोभिड १९ अर्थात् कोरोना भाइरसका कारण विश्व आक्रान्त बन्दै आएको छ। कोरोना भाइरस जसलाई हामी कोभिड १९ भनेर चिन्छौं। विश्वको आर्थिक, राजनीतिक, सामाजिक, सांस्कृतिक, शैक्षिक आदि क्षेत्रमा अपूरणीय क्षति पुर्याउने यस भाइरसले विश्वमा ज्येष्ठ नागरिकलाई त अझ बढी नै प्रभावित पारेको छ। ज्येष्ठ नागरिक यस संक्रामक रोगबाट निकै आक्रान्त बनेका छन्। आर्थिक स्रोत नभएका र पाल्ने सन्तान नहुनेका लागि त अझ यसले मार पारेको छ। लकडाउनसमेतको कारणले आफन्त नजिक आउन नसकी एकातिर सामाजिक दूरी बढ्न गएको छ भने अर्कोतर्फ ज्येष्ठ नागरिकमा आमसञ्चार प्रविधिको ज्ञानको कमीले एक्लिनुपरेको छ। यसर्थ उनीहरूमा मानसिक समस्या देखा पर्न थालेको पाइएको छ। अन्य समयमा भन्दा यसबेला विभिन्न किसिमका घरेलु हिंसा बढ्नुसँंगै ज्येष्ठ नागरिकमाथि हुने हिंसामा पनि वृद्धि भएको पाइएको छ। यस सन्दर्भमा संयुक्त राष्ट्रसंघलगायतले खेलेको भूमिका वर्तमान अवस्थामा सान्दर्भिक र महत्वपूर्ण छ। अल्पविकसित र विकासोन्मुख देशमा मात्र नभई युरोपियन राष्ट्रहरूमा समेत ज्येष्ठ नागरिकमाथि विभेद गरिएको देखिन्छ। विश्वव्यापी महामारीका समयमा उनीहरूलाई प्राथमिकतामा राखिएन, उनीहरूलाई कोभिड १९ को संक्रमण भएनभएको सम्बन्धमा र उनीहरूका अन्य रोग परीक्षण गरिएन। यसकै परिणामस्वरूप ठूलो संख्यामा केयर सेन्टर र केयर होममा रहेका ज्येष्ठ नागरिकको मृत्यु भयो। यसले उनीहरू दुःखी हुनुका साथै अनेक डर, त्रास र सम्भावित भयका कारण मानसिक समस्याबाट पीडित भएका छन्। हरेक राष्ट्रको पहिलो प्राथमिकता आफ्ना नागरिकको सुरक्षा हुनुपर्नेमा त्यसो नगरी ज्येष्ठ नागरिकको समस्याप्रति कुनै चासो नै नलिने र उनीहरूलाई बेवास्ता गर्ने गरेको पाइन्छ। ज्येष्ठ नागरिकका लागि काम गर्ने अन्तर्राष्ट्रिय संस्था हेल्प एज इन्टरनेसनलले कोभिड १९ लाई लक्षित गरेर केके सुविधा दिन सकिन्छ भनेर विभिन्न राष्ट्रलाई आह्वान गर्यो। यसमा अविकसितलगायत धेरै राष्ट्र सहभागी बने। एक सय ४६ राष्ट्रले सम्झौतापत्रमा हस्ताक्षरसमेत गरे। कहाँसम्म भने कति राष्ट्रले त कोभिडलाई केन्द्रविन्दुमा राखेर सेवासुविधा दिने भनेर घोषणा मात्र गर्न पछि परेनन्। नीति एकातिर र व्यवहार अर्कातिर रहेसम्म ज्येष्ठ नागरिकले रोग, भोक, अभाव र भेदभावका पीडाबाट छुटकारा पाउन कठिन हुने छ। ज्येष्ठ नागरिकका सम्बन्धमा काम गर्ने विभिन्न संघसंस्थाले काम गर्न चाहे पनि विभिन्न समस्या र परिस्थितिजन्य जटिलताका कारण वास्तवमा संघसंस्थाले पनि अगाडि बढेर काम गर्ने माहोल भएन। यसरी वातावरण जटिल बन्दै गएपछि राष्ट्रसंघका महासचिवले कोरोना १९ को १ मेमा सम्पन्न पोलिसी ब्रिफिङमा ज्येष्ठ नागरिकका सन्दर्भमा उल्लेख गर्नुभएको विषयमा बधाई दिन ज्येष्ठ नागरिक क्षेत्रमा काम गर्ने हेल्पएज इन्टरनेसनललगायत विश्वभरका सयभन्दा बढी संगठनका प्रतिनिधि भेला भए। ज्येष्ठ नागरिक अहिले पनि असमानता, भेदभाव र वृद्ध भएका कारण उल्लिखित यी अधिकारबाट वञ्चित भइरहेका छन्। राष्ट्रसंघ प्रणालीमा ज्येष्ठ नागरिकको यी अधिकार सुनिश्चित गर्न आवश्यक छ भनेर दबाब दिनसमेत भ्याएका छन्। उनीहरूले ज्येष्ठ नागरिकलाई समावेश गर्ने कार्यलाई सुदृढ पार्न र नागरिक समाजसँग वार्तामा सहभागी हुनसमेत राष्ट्रसंघलाई आह्वान गरेका छन्। राष्ट्रमहासंघका नवौं महासचिव एन्टोनियो गोटरेसले मे १ का दिन राष्ट्रसंघ पोलिसी ब्रिफिङमा कोभिड १९ ले ज्येष्ठ नागरिकमा पारेको प्रभाव सम्बन्धमा उल्लेख गर्नुभएको छ। पोलिसी ब्रिफिङमा जारी नीतिमा आवश्यक स्वास्थ्य सेवा, अधिकार, लामो समयसम्म चाहिने हेरचाह सेवामा परेको प्रभावका विषयमा सिफारिस गरिएको छ। आपत्कालीन अवस्था, हिंसा तथा दुव्र्यवहार र सामाजिक दूरीका कारण एक्लिँदा ज्येष्ठ नागरिकलाई परेको असर र त्यसको निराकरणका लागि चाल्नुपर्ने आवश्यक कदमबारे उल्लेख गरिएको छ। सामाजिक, आर्थिक र मानवीय सहयोगमा विशेषगरी ज्येष्ठ नागरिकलाई ध्यान दिन सिफारिस गरिएको छ। रोजगार र सामाजिक सुरक्षा, स्वास्थ्यमा पहुँच, हेरचाह र कानुनी सुरक्षामा ज्येष्ठ नागरिकका समस्या प्रस्ट्याइएको छ। महामारीजस्तो ठूलो समस्या समाधानमा ज्येष्ठ नागरिकको सहभागिता बढाई उनीहरूसँग रहेको ज्ञान, सीप, अनुभव र तथ्यांक उपयोगमा ल्याउन सकिने राष्ट्रसंघ पोलिसीमा उल्लेख गरिएको छ। अभाव, बेरोजगार, गरिबीजस्ता समस्या अबका दिनमा आउन सक्ने सम्भावनाको पनि भविष्यवाणी गरिएको छ। कोभिड १९ को महामारीले पारेको खाडल पुर्न उनीहरूको भूमिका महत्वपूर्ण हुन सक्छ। उनीहरूको ज्ञान, सीप र अनुभव यतिबेला निकै उपयोगी हुन सक्छन्। यसर्थ सन् २०३० सम्मको दिगो विकासको लक्ष्य हासिल गर्ने कुरा महामारीले उनीहरूलाई सँगै लैजान छुटाउनु हुँदैन। कोभिड १९ ले ज्येष्ठ नागरिकलाई पारेको असरको समाधान गर्ने अर्को विकल्प दिगो विकास लक्ष्यमा उनीहरूलाई समावेश गर्नु पनि हो। एकातिर ज्येष्ठ नागरिक आफ्नै शारीरिक पीडा तथा मानसिक तनावमा बाँचिरहेका छन्। त्यसमा झन् कोभिड १९ को संक्रमणबाट आहत भएका छन्। बूढाबूढीको कमजोर बन्दै गएको शरीरलाई यसले अझ प्रभाव पार्ने हुँदा ज्येष्ठ नागरिकप्रति हामीले बढी नै सजग हुनुपर्ने देखिन्छ। यसरी राष्ट्रसंघले वर्तमान अवस्थामा रोग र उमेरका कारण भोग्नुपरेको दोहोरो मार बुझेर ज्येष्ठ नागरिकप्रति उच्च सम्मान गर्दै उनीहरूले जीवनभर आर्जन गरेको अनुभवजन्य ज्ञान र सीप वर्तमान तथा भावी पुस्ताका लागि उपयोग गर्नुपर्नेमा जोड दिइएको छ। समाजमा ज्येष्ठ नागरिकको अधिकारको संरक्षण, उनीहरूको सुरक्षा एवम् हेरचाहका बारेमा राष्ट्रसंघले गहन तथा जिम्मेवारीपूर्ण ढंगले सोचेको देखिन्छ। नीतिनिर्माणमा मात्र नभएर त्यसलाई व्यवहारमा पनि उतार्न सके विश्व समुदायमा ज्येष्ठ नागरिकले सम्मानपूर्वक जीवन जिउन पाउनेमा कुनै सन्देह हुने छैन। तर नीति एकातिर र व्यवहार अर्कातिर रहेसम्म ज्येष्ठ नागरिकले रोग, भोक, अभाव र भेदभावका पीडाबाट छुटकारा पाउन कठिन हुने छ। प्रधान ज्येष्ठ नागरिक महासंघका महासचिव हुन्।"
पीडाका पहाडमा वृद्धवृद्धा,"६५ वर्षभन्दा बढी उमेरका तर केयरहोममा बसेका अमेरिकीको एकचौथाइ जनसंख्यामा सामाजिक सम्पर्क एकदमै न्यून रहेको अनुसन्धानले देखाएको छ। भनिन्छ सामाजिक सम्पर्कमा रहिरहनु आत्महत्यासम्म रोक्ने उपाय हो। तर भौतिक सुविधासम्पन्न देशमा हुने व्यस्त तालिकाका कारण वृद्धवृद्धा हुँदै गएपछि क्रमशः पारिवारिक एवं सामाजिक सम्बन्धबाट मानिस कसरी टाढिँदो रहेछ भन्ने यो एउटा उदाहरण मात्र हो। बुढेसकालमा पारिवारिक हेरचाह, सम्पर्क र सहयोगको महसुस बढी हुन्छ। मदन पुरस्कार विजेता चन्द्रप्रकाश बानियाँले भनेका छन्, अँध्यारो छाउन नदिनु नै जीवन रहेछ। तर ज्येष्ठ नागरिकका हकमा भने एकल प्रयासबाट उज्यालो सम्भव नहुन सक्छ। अमेरिकी केयरहोमको सन्दर्भ नेपालमा लागू हुनेमा शंका छैन। नेपालको एउटा गाउँमा एउटी वृद्धा एक्लै बस्थिन्। ८८ वर्षीया उनका पति थिएनन्। दुई छोरा थिए। एउटा कामको सिलसिलामा राजधानी काठमाडौंमा र अर्को गाउँमै तर आमासँग छुट्टिएर बसेका। वृद्धा शारीरिक रूपमा थलिएपछि गाउँलेले सहयोग जुटाएर अस्पताल पुर्याए। चिकित्सकका अनुसार उनमा रक्तअल्पता देखियो र पिसाबमा संक्रमण भेटियो। हेमोग्लोबिनको मात्रा १०११ हुनुपर्नेमा तीन मात्र भएकाले ग्यास्ट्रिकलगायत थुप्रै रोग पाइयो। लामो समयदेखि पोषणयुक्त खाना नपाएकै कारण यस्तो हुने रहेछ। पछिल्लो अवस्था थाहा पाएपछि उनका छोराहरू अस्पताल पुगे। गाउँले बाहिरिए। दाजुभाइ आमालाई हेरचाह र खर्च गर्नुपर्नेमा उल्टै एकापसमा झगडा गर्न थाले। वार्डमै चर्काचर्की पर्यो। निहुँ थियो उपचार खर्च कसले व्यहोर्ने ? रोगले थलिएकी आमाको उपचार भएन। भने, हामी अन्यत्रै लगेर आफैं केही गर्छौं। वार्डमा भर्ना भएकी आमालाई निकालेपछि उपचारको अपेक्षा गर्न सकिएला ? कोही मर्न नसकेर जिउँछ। कोही मर्न नचाहेर जिउँछ। कोही मर्न नजानेर जिउँछ त कोही बाँच्न नजानीनजानी पनि जिउँछ। यहाँ मर्न कोही चाहन्न, जीवन विज्ञानविशेषज्ञ एलपी भानु शर्माले भनेका कुरा ती वृद्धाका हकमा लागू भएको छ। मरेपछि स्वर्ग नै जान्छु भन्ने व्यक्ति पनि मर्न भने चाहन्न। जुनसुकै मूल्यमा मान्छे बाँच्न चाहन्छ, चाहे शरीर जति नै गलिसकेको किन नहोस् ! अध्यात्मले भन्छ, जसको सम्बन्ध आमाबुबासँग राम्रो छैनहुँदैन, उसको कसैसँग पनि सम्बन्ध सुमधुर हुँदैन र भए पनि टुट्छछिन्नभिन्न हुन्छ। बुझ्नेले महसुस गरेका होलान् आमाबुबाको न्यानोपन, उहाँहरूसँगको प्रेमिल संसार। उहाँहरूका अनुहारमा झुल्किने हाँसो र खुसी सन्तानका लागि जीवनको ऊर्जा हो। तर यहाँ भइरहेछ ठीक उल्टो। अस्वस्थकर जीवन जीवन होइन, बस्, पीडाको एक स्थिति हो गौतमबुद्धको यो भनाइले बसी खाने ती वृद्धा पीडाको पिङ मच्चाउन विवश छिन्। २०६८ सालको जनगणनाअनुसार नेपालको कूल जनसंख्याको नौ प्रतिशत अर्थात् २५ लाखभन्दा बढी ज्येष्ठ नागरिक छन्। विश्वको सन्दर्भ हेर्ने हो भने कूल ज्येष्ठ नागरिकमध्ये पाँचदेखि १० प्रतिशत दीर्घरोगी छन्। नेपालमा कति दीर्घरोगी छन् भन्ने तथ्यांक छैन तर सहजै अनुमान के गर्न सकिन्छ ८८ बर्से उनीजस्ता लाखौं यस्तै पीडामा बाँच्न विवश छन्। धर्मशास्त्रले भन्छ आमा पृथ्वीभन्दा महान् छिन्। संसारभरिकै तीर्थसमान। बुबा स्वर्गभन्दा पनि उच्च। आमा र पृथ्वी स्वर्गभन्दा पनि सर्वोच्च। विगतको नेपाली समाज आमाबुबा पाल्ने समाज हो। संयुक्त परिवार समाजको पहिचान थियो। २०२५ जना भए पनि सबै मिलेर बस्थे। तर पछिल्ला दशक अझ विशेषगरी सहरमा आमाबुबा फाल्ने घटना बढेको छ। मिलेसम्म वृद्धाश्रम पुर्याएर छाडिदिने, समाजको लाजगालले त्यसो गर्न नसक्नेले घरमै राख्ने तर उपेक्षित व्यवहार गर्ने गरेका छन्। विगतमा गाउँ वृद्धवृद्धाका लागि स्वर्ग थियो। छोराबुहारी र नातिनातिना सँगै बस्थे। अहिले छोरो विदेश। अलिकति कमाएपछि बुहारी सहरमा घर बनाएर बस्ने। त्यसपछि बुहारी आफ्नै चाहनामा स्वतन्त्र हुन चाहन्छिन्, तर सहरको घरमा बसे पनि आमाका भने दुःखका दिन सुरु हुन्छन्। यसमा यस्तै केही बुहारी मात्र दोषी छैनन्, केही आमा पनि दोषी छन्। सासूले आफू हिजो बुहारी थिएँ र बुहारीले भोलि म पनि सासू बन्दैछु र मेरो हालत पनि यस्तै हुनेछ भनेर सोचे मात्र पनि सासूबुहारीमा कटुता मात्र होइन, आमाछोरीको सम्बन्ध रहनेछ। यसले सामाजिक सन्देश पनि सही जानेछ। आफ्नो तागत हुँदा छोरो बिदेसिएपछि आमाले बुहारीलाई सासूको शान देखाउने र हेला गर्ने गर्छन्, जब नसक्ने हुन्छन् अनि बुहारीको पालो आउँछ। राजधानीभित्रकै अर्को सन्दर्भ, दुई छोराले पालैपालो आमा र बुबालाई १५१५ दिन पाल्ने सहमति गरेका छन्। जुन महिना ३१ गते आउँछ, त्यतिबेला आमा र बुबालाई पीडा हुन्छ। त्यो एक दिन के गर्ने ? कहाँ जाने ? मनोविज्ञानभित्रको द्वन्द्वमा दुवै पिल्सिएका कथा नेपाली समाजमा थुप्रै छन्। गाउँलेका बलबुतामा अस्पताल पुर्याइएकी वृद्धा आमालाई उपचारै नगरी फर्काउने छोराहरूलाई के थाहा, आमाको काखको मूल्य ? आदर्श समाजको परिकल्पना नेपालको सन्दर्भमा अलि परै होला। चाणक्यले सन्तुलित मन बराबर कुनै तपस्या छैन। सन्तोष बराबर कुनै खुसी छैन। लोभ बराबार कुनै बिराम छैन। दया बराबर कुनै सदाचार छैन भनेका थिए। सम्पत्ति र पदको घमण्ड र भ्रममा बाँच्नेले मृत्यु सत्य लाई किन बिर्सन्छन् ? गोजीमा कात्रो हुन्न भन्ने किन भुल्छन् ? अहंकार रहुञ्जेल पारिवारिक वा अन्य सम्बन्ध टुक्रिरहन्छ। अहंकारले प्रेमको हत्या गर्छ। तर जब अहंकार मर्छ तब प्रेम जन्मिन्छ। गन्तव्य बरु मानिसको निधनमा चाँडो भेटिन्छ न कि मानिसको अहंकारको मृत्युमा। आफूलाई यो अवस्थामा ल्याउने बुबाआमाको त्याग किन कुल्चिन्छन् ? किन बिर्सन्छ कोही आफ्नो बाल्यकाल ? अनि किन अनुमानसम्म लगाउन सक्दैनन् कोही आफ्नो वृद्धावस्था ? यसै पनि यो उमेरमा उनीहरू शारीरिकसँगै मानसिक रूपमा विक्षिप्त हुन्छन्। कतिपयले जीवनसाथी गुमाएर एकांकीपनको पीडामा पिल्सिनुपरेको हुन्छ भने कतिपय थुप्रै शारीरिक रोगसँग जुधिरहेका हुन्छन्। जीवनशैली परिवर्तनले आउने समस्या र आर्थिक अभावलगायतले वृद्धवृद्धा तनाव लिने, चिन्ता गरिरहने, उत्तेजित हुने र ससाना कुरामा रिसाउने हुन्छन्। सम्मान र हेरचाह खोज्ने बेलामा अपमान र हेलाँमा बाँच्नुपर्दाको अवस्था आखिर कहिलेसम्म ? सरकारले पछिल्लो समय मुलुकी देवानी संहिता, २०७४ को परिच्छेद ४ मा आमा, बाबु तथा छोरा, छोरीको सम्बन्धसम्बन्धी व्यवस्था गरेको छ। दफा १२२ मा आमाबुबालाई आदर, सम्मान र हेरचाह गर्नुपर्ने कानुन बनाएको छ। यसमा (१) प्रत्येक छोराछोरीले आमाबाबुलाई आदर तथा सम्मानका साथ व्यवहार गर्नुपर्नेछ। (२) प्रत्येक छोराछोरीले आमाबाबुलाई एकासगोलमा बसेको वा कानुनबमोजिम भिन्न भइसकेको जेसुकै भए तापनि आफ्नो आर्थिक तथा सामाजिक हैसियतअनुसार आवश्यक हेरचाह, स्याहारसम्भार, औषधोपचार वा रेखदेख गर्नुपर्नेछ। तर चोरलाई साँचोले रोक्दैन। सही मानिसलाई साँचो लगाइराख्नै पर्दैन। हो, ऐनकानुन आवश्यकै छैन, जब हरेक नागरिक सन्तुलित छ, प्रेममा बाँच्छ। हाँसो, खुसी र माया बाँड्ने परिवारका वृद्धवृद्धाका रोग आधा कम हुन्छ। तर घरमै रहेर पनि यी केही भएनन् भने समस्या ज्यूँका त्यूँ हुन्छन्। पहिलेको समाजले बुझेको थियो आमाबुबा भगवान् हुन्, उनीहरूलाई सधैं खुसी राख्न सके सम्पूर्ण कर्म स्वर्ग बन्छन्। नत्र भने ज्येष्ठ नागरिकसँग सम्बन्धित दिवसहरू मात्र मनाइरहने गरी दिनहरू बित्दै जानेछन्। उनीहरूको जीवनमा सहजता आउने छैन। प्रतिदिन पीडाका पहाड अर्थात् रोग र समस्या थपिँदै गइरहेका हुन्छन्, जुन वृद्धवृद्धाका लागि समुद्र तर्नुसरह हुन्छ। पीडा शब्द आफैंमा पीडादायी लाग्छ। पहाड उक्लिनुमै चुनौती थुप्रै छन्। अझ पीडाको पनि पहाड उक्लिनु त चुनौतीको चुचुरो चुम्नुसरह हो। पीडामा पिरोलिएका वृद्धवृद्धालाई सुख र खुसीको सिँढी लगाइदिनुको सट्टा पीडाकै पोखरीमा पौडी खेल्न लगाउनु छोराबुहारीको धर्मभित्र पर्दैन। केही वृद्धवृद्धा आफूलाई समयअनुसार परिवर्तन गर्न सक्दैनन् र चढ्छन् पीडाको पहाड। हठी स्वभाव त्यागेर उनीहरूले पनि समय, सन्दर्भ र पारिवारिक परिवेशअनुसार चलिदिने हो भने जीवन सन्तुलित हुनेमा दुईमत छैन। सन्तुलन शब्द एक काम अनेक। खान, लाउन, बोल्न, प्रेम गर्नमा सन्तुलन भयो भने हरेकको जीवन आदर्श हुन्छ। हरेक नागरिकमा हरेक कुरामा सन्तुलन भयो भने माथिको अवस्था आउँदैन। तर प्रेम हराउनु भनेको मानिस असफल हुनु हो। प्रेम हुने मान्छेले अरूमा गल्ती देख्दैन। अरूको खुसीमा आफू प्रयोग भइदिनु प्रेम हो भन्ने बुझेपछि जोसुकै ज्येष्ठ नागरिक मायाप्रेमको संसारमा लुटपुटिन पाउँछ। भनिन्छ, प्रेमभाव भए ढुंगा पनि भगवान् हुन्छ, प्रेम हराएको ठाउँमा भगवान् पनि ढुंगा बन्छ। अरूको लाख आमाको काख, आहा ! यो उखान पनि यसै बनेको होइन नि। गाउँलेका बलबुतामा अस्पताल पुर्याइएकी वृद्धा आमालाई उपचारै नगरी फर्काउने छोराहरूलाई के थाहा, आमाको काखको मूल्य ? चिसोमा बालबालिका र ज्येष्ठ नागरिकलाई कसरी जोगाउने ? ज्येष्ठ नागरिकलाई घरमै उपचार ज्येष्ठ नागरिकको निगरानीमा ध्यान दिने कि ? ज्येष्ठ नागरिकको सम्मान गरौं"
तीन प्रदेशमा 'युवा संसद विद्यालय' कार्यक्रम,"काठमाडौं : नेपाल युवा संस्था सञ्जाल (आयोन) ले तीन वटा प्रदेशमा भर्चुअल रुपमा युवा संसद विद्यालयकार्यक्रम आयोजना गर्ने भएको छ। आयोनले कर्णाली प्रदेश, सुदूरपश्चिम प्रदेश र प्रदेश २ मा कानुन निर्माण, समाजमा सुशासन कायम गराउन युवाको भूमिकाका बारेमा जानकारी गराउने उद्धेश्यले युवा संसद विद्यालय कार्यक्रम आयोजना गर्न लागेको हो। युवाको सहभागीता मार्फत स्थानीय शासनमा जवाफदेहीता प्रवर्द्धन गर्ने लक्ष्य राखेका छौं, आयोनका अध्यक्ष जगदीश ऐरले भने, युवाहरुलाई कानून निर्माण प्रक्रिया र राष्ट्रिय तथा प्रादेशिक तहमा संसदीय निकायको कार्यसम्बन्धमा विज्ञले प्रशिक्षण दिनुहुनेछ। ६ दिनसम्म चल्ने भर्चुअल प्रशिक्ष कार्यक्रममा तीन वटै प्रदेशका ३०० जना युवा सहभागी हुने आयोनले जनाएको छ। प्रत्येक प्रदेशबाट एक सय जना गरी सहभागी गराइने अध्यक्ष ऐरले जनाए। प्रशिक्षणमा सहभागी युवालाई युवा संसद विद्यालयबाट स्नातक उत्तीर्ण भएको डिजिटल प्रमाणपत्र उपलब्ध गराइने छ। प्रशिक्षण सहभागी हुने युवाको उमेर १८ देखि ३५ वर्षसम्म हुनुपर्ने मापदण्ड तोकिएको छ। संसदीय लोकतन्त्रको आधारभूत जानकारी, संसद र युवा संलग्नतासम्बन्धि मूल कार्यसम्पादन, खुला संसद र युवा सहभागीताबारे नाटक प्रदर्शन, र विचार आदान प्रदानका साथै मूल क्षेत्रमा युवा सहभागिता र कार्यसंलग्नताका विषयमा कलाको मार्फत पैरवी गर्ने सांसदसँग छलफल कार्यक्रम रहेको छ, अध्यक्ष ऐरले भने। कार्यक्रमको अन्तिममा युवा फोरम निर्माण गरिने जनाइएको छ। युएनडीपीको सहयोगमा आयोजना हुने कार्यक्रममा उत्कृष्ट उम्मेदवारलाई उनीहरुको प्रदेशमा नीतिगत वकालत गर्न निश्चित कोषमार्फत सहयोग गर्ने आयोजकले जनाएको छ।"
बाँकेमा कोरोनाबाट एकैदिन दुईजनाको मृत्यु,"नेपालगन्ज : कोरोना भाइरस (कोभिड१९) बाट बिहीबार मात्र बाँकेमा उपचारमा क्रममा दुईजनाको ज्यान गएको छ । जिल्ला कोभिड१९ संकट व्यवस्थापन केन्द्रका संयोजक बाँकेका प्रमुख जिल्ला अधिकारी रामबहादुर कुरुम्वाङका अनुसार नेपालगन्ज मेडिकल कलेज शिक्षण अस्पताल कोहलपुरमा उपचारको क्रममा बाँके र सुर्खेतका एक एक जनाको कोरोनाबाट मृत्यु भएको हो । जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार नेपालगन्ज उपमहानगरपालिका४ का ५२ वर्षका पुरुषको बिहान ५:२० मा मृत्यु भएको हो । १२ असोजमा कोरोना पुष्टि भएका उनलाई फोक्सोमा निमोनिया भएको थियो । त्यसैगरी, सुर्खेतको भेरीगंगा नगरपालिका५ का ७५ वर्षीया महिलाको पनि शिक्षण अस्पताल कोहलपुरमा बिहीबार राति १ बजेतिर मृत्यु भएको हो । दुर्घटनामा परेर ढाड भाँच्चिएको, मृगौला र पित्तथैलीको समस्या रहेको जिल्ला स्वास्थ्य कार्यालय बाँकेले जनाएको छ । बाँके जिल्लामा कोरोनाबाट ज्यान जानेको संख्या १७ पुगेको छ । बाहिरी जिल्लाबाट उपचारका लागि आएर कोरोनाबाट अहिलेसम्म ८ जनाले ज्यान गुमाइसकेका छन् ।"
परीक्षा नियन्त्रक जोशीलाई कोरोना देखिएपछि त्रिवि परीक्षा कार्यालय सिल,काठमाडौं : त्रिभुवन विश्वविद्यालय परीक्षा नियन्त्रण कार्यालय सिल गरिएको छ। परीक्षा नियन्त्रक पुष्पराज जोशीमा कोरोना देखिएपछि कार्यालयले कम्तिमा आइतबारसम्मको लागि सबै काम रोकेको हो। कोरोना पोजिटिभ देखिएपछि जोशी हाल होम आइसोलेसनमा बसेका छन्। उनका अनुसार आइतबारदेखि के गर्ने भन्ने निर्णय भएको छैन। असोज ६ गते विश्वविद्यालयमा परीक्षा संचालनको विषयमा भएको बैठकमा धेरै मानिसको जमघट भएको र सोही समयमा आफूमा कोरोना सरेको हुनसक्ने जोशिले बताए। जोशी नजिकै बैठकमा उपस्थित आइओमको डिन दिब्या सिंहलाई कोरोना पोजिटिभ देखिएपछि जोशीसहित विश्वविद्यालयका अन्य अधिकारिले पीसीआर परीक्षण गराएका थिय। तर अन्यमा भने कोरोना देखिएको छैन।
ज्येष्ठ नागरिक लक्षित कार्यक्रमलाई जीवनोपयोगी बनाउनुपर्छ : राष्ट्रपति,"काठमाडौं : राष्ट्रपति विद्यादेवी भण्डारीले ज्येष्ठ नागरिकको ज्ञान, सीप र अनुभवलाई ग्रहण गर्दै नयाँ पुस्ता मुलुकको समृद्धि हासिल गर्नेतर्फ उन्मुख हुनेमा विश्वस्त रहेको बताएकी छन्। उनले ज्येष्ठ नागरिकलाई राज्यबाट विशेष संरक्षण तथा सामाजिक सुरक्षा प्रदान गर्न नेपालको संविधानले गरेको मौलिक हकको व्यवस्थालाई व्यवहारमा कार्यान्वयन गर्ने दिशातर्फ नेपाल सरकार अग्रसर रहेको उल्लेख गरेकी छन्। ३० औँ अन्तर्राष्ट्रिय ज्येष्ठ नागरिक दिवसको अवसरमा उनले स्वदेश तथा विदेशमा रहेका ज्येष्ठ नागरिकहरूको दीर्घायू, सुस्वास्थ्य, सुख, शान्ति र सम्मानित जीवनको लागि हार्दिक शुभकामना व्यक्त गरेकी छन्। राष्ट्रपति भण्डारीले दिएको शुभकामना सन्देशमा भनिएको छ, हाम्रो सांस्कृतिक परम्परा र पारिवारिक मूल्यको एउटा मुख्य विशेषता मातृदेवो भवः, पितृ देवो भवःको भावना पनि हो। सामाजिक दायित्वप्रति संवेदनशील यस्ता मौलिक मान्यतालाई आत्मसात गर्दै बदलिँदो परिवेशमा ज्येष्ठ नागरिकको सम्मानपूर्ण जीवन सुनिश्चित गर्नु हामी सबैको कर्तव्य हो। यसर्थ, आआफ्नो स्थानबाट ज्येष्ठ नागरिकहरूलाई दिनुपर्ने सम्मान र सहयोग पुर्याउन म सबैमा आव्हान गर्दछु। परिवारको लालनपालनसहित जीवनको अधिकांश समय विभिन्न क्षेत्रमा क्रियाशील रही आफ्नो ज्ञान, सिप र अनुभवलाई प्रयोग गरेर समाज सुधार र राष्ट्रोत्थानमा ज्येष्ठ नागरिकहरूले पुर्याउनु भएको योगदानको उच्च मूल्याङ्कन गरेको जारी शुभकामना सन्देशमा उल्लेख छ। ज्येष्ठ नागरिकको सम्मान र सुरक्षाका लागि विक्रम सम्बत् २०५१ सालदेखि सुरु गरिएको ज्येष्ठ नागरिक भत्ता यस सन्दर्भमा एउटा कोसेढुङ्गाको रूपमा रहेको छ, जसले आजसम्म निरन्तरता पाएको छ। सामाजिक सुरक्षाको दायरालाई क्रमशः फराकिलो बनाउँदै सरकारद्वारा स्वास्थ्य बीमा कार्यक्रम समेत लागु गरिएको छ। राष्ट्रपति भण्डारीले दिएको शुभकामना सन्देशमा भनिएको छ, यी कदमहरूले ज्येष्ठ नागरिकप्रति राज्य, समाज र परिवारको दृष्टिकोणमा सकारात्मक परिवर्तन ल्याउन र उहाँहरूको आत्मसम्मान वृद्धि गर्न योगदान पुगेको छ भन्ने मेरो विश्वास रहेको छ। ज्येष्ठ नागरिक लक्षित कार्यक्रमहरूलाई जीवनोपयोगी बनाई थप विस्तार गर्दै लैजान म सम्बद्ध पक्षको ध्यानाकर्षण गर्दछु। भण्डारीले ज्येष्ठ नागरिकको जीवनलाई सम्मानित, मर्यादित र सुखमय बनाउन सबैलाई आह्वान गरेकी छन्। सन् १९९१ देखि हरेक वर्ष अक्टोबर १ तारिखलाई ज्येष्ठ नागरिकहरूलाई सम्मान र अधिकारमा पहुँच पुर्याउने उद्देश्यका साथ संयुक्त राष्ट्रसंघको आह्वानमा विश्वभर अन्तर्राष्ट्रिय ज्येष्ठ नागरिक दिवस मनाउने गरिन्छ।"
उडान संख्या थपियो,"काठमाडौं : नागरिक उड्डयन प्राधिकरणले आन्तरिक उडानतर्फ अक्टुबर महिनाका लागि नयाँ उडान तालिका सार्वजनिक गरेको छ। दैनिक करिब ८० देखि ८५ वटासम्म उडान हुने गरी तालिका बनाइएको प्राधिकरणका प्रवक्ता राजकुमार क्षेत्रीले जानकारी दिए। हप्तामा करिब ५९३ उडान हुने प्राधिकरणले जानकारी दिएको छ। दसैं नजिकिएसँगै सहजताका लागि उडान संख्या थप गरिएको क्षेत्रीले अन्नपूर्ण पोस्ट्लाई जानकारी दिए। कोरोना महामारीका कारण स्थगित भएको करिब ६ महिनापछि नियमित आन्तरिक उडान सुरु भएको हो। कोरोना अघिको समयमा हुने नियमित उडानको एक चौथाइ मात्र उडान गराउने सर्तमा उडान सञ्चालन गरिएको थियो। उडान सञ्चालनपछि यात्रुको चापअनुसार उडान तालिका थपिएको प्राधिकरण प्रवक्ताले जानकारी दिए। सेप्टेम्बर २१ तरिकदेखि ३० तारिकसम्म दैनिक करिब ४० उडान तय थिए। नयाँ उडान तालिकाअनुसार काठमाडौंबाट विभिन्न गन्तव्यमा बुद्ध एयरको दैनिक करिब ३० उडान, यतिको दैनिक करिब १८, श्री एयरलाइन्सको दैनिक १६, सिम्रिकको २, नेपाल एयरलाइन्सको दैनिक ८, ताराको दैनिक करिब ७, समिटको करिब ७ र सीता एयरको दैनिक करिब ४ वटा उडान हुनेछन्। उडान सञ्चालन गर्दा वायुसेवा कम्पनीले पर्यटन मन्त्रालय तथा प्राधिकरणले सार्वजनिक गरेका स्वास्थ्य सुरक्षा मापदण्डलाई पूर्णरूपमा पालना गरेको बताएका छन्। आगमन कक्षमा यात्रुको ज्वरो नाप्ने, पूर्ण विवरण खुलाउने गरी फारम भर्न लगाउने, यात्रुले अनिवार्य रूपमा मास्क प्रयोग गर्नुपर्नेजस्ता मापदण्डको अक्षरस पालना गरिएको छ। आन्तरिक उडान गर्ने यात्रुको कोराना जाँच (पीसीआर) भने गर्नुपर्ने छैन।"
अब नेपाली कांग्रेस कता ?,"आफ्नो गौरवशाली इतिहासमा नयाँ आयाम थप्न सक्ने नेतृत्व चयन गर्नु कांग्रेसको आवश्यकता हो। लोकतन्त्र, राष्ट्रियता र जनताका हक अधिकारनिम्ति विगत ७० वर्षदेखि निरन्तर संघर्ष गरेर आएको नेपाली कांग्रेस यतिबेला नेताहरूबीचको आरोपप्रत्यारोप, अस्पष्ट र गतिहीनताका कारण उसप्रति शुभेच्छा राख्ने बुद्धिजीवीले मात्र होइन, स्वयं कांग्रेसकै कार्यकर्ताले पनि नेताहरूसँग सोध्नुपर्ने अवस्था आएको छ, अब नेपाली कांग्रेसको गन्तव्य के हो ? अर्को सोध्नुपर्ने प्रश्न हो, जनताको ठूलो बलिदान र त्यागतपस्याबाट ल्याएको लोकतन्त्रलाई कांग्रेसले कता लग्न खोजेको हो ? घटनाक्रम र इतिहासले स्पष्ट गरेको छ कांग्रेस रहेन भने लोकतन्त्र रहँदैन र राष्ट्रियता पनि कमजोर हुन्छ। अनेक आरोहअवरोह व्यहोर्दै आएको कांग्रेस यतिखेर इतिहासकै सबभन्दा कमजोर अवस्थामा पुगेको छ। माउ पार्टीको यो अवस्था छ। प्रजातन्त्रका लागि संघर्ष, त्याग र बलिदानको प्रतीक रहेको नेपाल विद्यार्थी संघ गतिहीन अवस्थामा छ। यही हालत नेपाल तरुण दल र अन्य भ्रातृ र शुभेच्छुक संघहरूको छ। ७० लाख विद्यार्थीको भविष्य नै अन्धकार हुन थालेको छ। यो शैक्षिक सत्र नै समाप्त हुने लक्षण देखिन्छ। तर पनि नेविसंघ मौन छ यही अवस्था ट्रेड युनियन कांग्रेसको छ। कोरोनाका कारणले लाखौं मजदुर कामको खोजीमा रातको समयमा बत्तीमा पुतली पसे झैं कोभिड १९ को ज्वालामा हाम फाल्दै लाखौं नेपाली कामदार यतिबेला भारत फर्किरहेछन्। यो भयावह अवस्थामा न माउ पार्टी कांग्रेस न त उसका भ्रातृ संघ बोल्छन्, भागबन्डालाई लिएर झगडा गरिरहेको कांग्रेसका नेताकार्यकर्ता र भ्रातृ संस्था मौन छन्। उनीहरूका लागि भागबन्डा जय नेपाल भन्दै आफ्नो व्यक्तिगत सुखसुविधाबाहेक कुनैसँग मतलब छैन। आगामी फागुनमा गर्ने भनिएको चौधौं महाधिवेशन नहुने पक्का भएको छ, त्यसपछि के गर्ने भन्नेमा केन्द्रीय नेतादेखि कार्यकर्ता विभाजित छन्। एकथरी भन्छन् विशेष अधिवेशन गरौं। अर्काथरी भनिरहेछन् फागुनको सट्टा एकाध महिना पर सारेर अधिवेशन गरौं। नियत कांग्रेसलाई बलियो बनाउने हो भने जे गरे पनि हुन्छ। कांग्रेसभित्रको यो विवादमा लोकतन्त्रविरोधी शक्ति हाँसिरहेछन्। हामीले जेल हालौं, कांग्रेसका विरुद्ध बन्दुक पड्कायौं र बम हान्यौं त्यति गर्दा पनि नसिद्धिएको कांग्रेस अहिले आफैं सिद्धिरहेछ। योभन्दा खुसीको कुरा के हुन्छ उनीहरूका लागि ? यो पनि सत्य हो यो दुःखद् कुरा कांग्रेस कार्यकर्ता, शुभचिन्तक वा नेपालको राष्ट्रिय अस्तित्व रहिरहोस् भन्नेका लागि अर्को केही हुन सक्दैन। कांग्रेस बलियो भए मात्र लोकतन्त्र र राष्ट्रियता रहन्छ यो इतिहासले स्पष्ट गरेको हो। कांग्रेसको ऐतिहासिक परम्परा हेर्यौं भने प्रजातन्त्र बलियो पार्न विशेष महाधिवेशन भएको छ। ०७ साल फागुन ७ गते राजा त्रिभुवनले घोषण गरे, अब जनताका प्रतिनिधिले बनाएको संविधानद्वारा शासन सञ्चालन गर्ने हाम्रो इच्छा भएकाले वर्तमान सरकार भंग गरी प्रधानमन्त्री मोहनशमशेरको अध्यक्षतामा नेपाली कांग्रेससम्मिलित सरकार गठन गरिबक्सेका छौं। त्रिभुवनको यो घोषणापछि ०७ सालको क्रान्ति बन्द भयो र राणाकांग्रेस सरकार बन्यो, तर कांग्रेसभित्रको विवाद र अन्य बाह्य कारणले संविधानसभाको चुनाव हुन सकेन। राजा त्रिभुवनको निधनपछि राजा भएका महेन्द्रले अनेक खेल खेल्दै पार्टीहरूको बदनाम गर्ने तर चुनाव नगर्ने रणनीति बनाए। यसैबीचमा कांग्रेस आफ्नो संगठन सुदृढीकरणमा लाग्यो। नेपालको इतिहासमा दूरगामी प्रभाव पार्ने गरी ०१२ सालमा कांग्रेसको वीरगन्ज अधिवेशन भयो। यसै अधिवेशनमा युगान्तकारी निर्णय लियो। पार्टी सोसलिस्ट इन्टरनेसनलको सदस्य भयो र कांग्रेसले आफूलाई प्रजातान्त्रिका समाजवादी पार्टी घोषणा गर्यो। त्रिभुवनको घोषणाअनुसार संविधानसभाको चुनाव तुरुन्त होस् भन्ने प्रस्ताव पारित गर्यो। राजा महेन्द्रलाई चुनाव गराउनु थिएन। दलहरूलाई बदनाम गरेर यो मुलुकमा शासन गर्न योग्य आफू मात्र रहेको देखाउनु थियो। पार्टीको सरकार गठन गर्यो चारपाँच महिनापछि त्यसलाई अनेक आरोप लगाएर विघटन गर्ने रणनीति महेन्द्रले लिए। महेन्द्रको यो रणनीति बुझेर ०१४ साल जेठमा विराटनगरमा कांग्रेसले विशेष महाधिवेशन गर्यो र बीपी सभापति हुनुभयो। त्यही अधिवेशनले कात्तिकमा सविनय भद्र अवज्ञा आन्दोलन गर्ने निर्णय गर्यो। यो सत्याग्रहले मुलुक नै ठप्प भएपछि निर्वाचन गर्न राजा बाध्य भए। ०१५ साल फागुन ७ गतेबाट निर्वाचन हुने घोषणा गरे। सत्याग्रह स्थगित भयो, तर केका लागि चुनाव महेन्द्रले स्पष्ट पारेका थिएनन्। अन्तिम समयमा संविधानसभा होइन, संसद्को चुनाव गर्ने घोषणा गरे। संसद्को चुनावमा भाग लिनेनलिने भन्नेमा नेपाली कांग्रेस र कांग्रेसइतरका पार्टीमा पनि विवाद भयो। बीपीले पार्टीको मुखपत्र नेपाल पुकारमा लेख लेख्नुभयो, मेरो लक्ष्य भनेको सगरमाथा चढ्ने हो। कुन बाटो चढ्ने त्यो त्यति महत्वपूर्ण होइन। सगरमाथामा पुग्न मेरो उद्देश्य हो। राजा त्रिभुवनको ०७ सालको घोषणा थियो संविधानसभाको चुनाव तर महेन्द्रले संसद्को चुनाव भने जनताको अभिमत लिएर शासन गर्ने कांग्रेसको नीति भएको हुँदा संसद्को निर्वाचनमा कांग्रेसले भाग लिन्छ। कांग्रेसको यो घोषणापछि नेपाल कम्युनिस्ट पार्टीले पनि चुनावमा भाग लिने घोषणा गर्यो र ०१५ साल फागुन ७ गतेबाट सुरु भएको निर्वाचन दुई महिनासम्म चल्यो। जम्मा १०८ सिट भएको संसद्मा कांग्रेस ७४ सिटमा विजय भएर उसको सरकार बन्यो। कांग्रेस रह्यो भने मात्र नेता हुने हुन्। अहिलेको ठूलो चुनौती भनेकै नेकपाको सर्वसत्तावादी रणनीतिबाट लोकतन्त्र बचाउने र मुलुकमा देखापरेका भ्रष्टाचार, सरकारको अकर्मण्यता र सर्वोपरि मुलुकको भूसंवेदनशीलता जोगाउने हो। उद्देश्य पार्टी मजबुत र लोकतन्त्र बलियो पार्ने र देशको विकास गर्ने हो भने जे गरे पनि कार्यकर्ताले स्वीकार गर्ने रहेछन् तर उद्देश्य आफू सभापति बन्ने र पार्टीलाई भागबन्डामा सीमित गर्ने हो भने जुनसुकै अधिवेशनको पनि काम छैन। अहिलेका सचेत कार्यकर्ता र बुद्धिजीवीका लागि टीका लगाइ अधिवेशन को कुनै काम छैन। कांग्रेस अकर्मण्य रहँदा जनताले ठूलो त्याग र तपस्या गरेर ल्याएको लोकतन्त्रमाथि नै प्रश्न उठ्न थालेको छ। दसैंका बेला जहाँ भए पनि आफ्नै घर फर्कने नेपाली परम्पराविपरीत यतिबेला लाखौं नेपालीले काम र मामका लागि विदेश जानुपरेको छ। विकास निर्माणका काम शून्य छन्। सरकार एकपछि अर्को भ्रष्टाचारका सनसनीपूर्ण काण्डमा मुछिएको छ। दुईतिहाइको अवस्थामा रहेको सरकारका प्रधानमन्त्रीले आफ्नो कार्यकालको ५० प्रतिशत अवधि पूरा गर्दा दशौंपटक मन्त्रिपरिषद् फेरबदल गरिसके र अब एघारौंपटक परिवर्तन गर्ने खेलमा छन्। किन मन्त्रिपरिषद् पुनर्गठन गर्ने ? यसको जवाफ छैन। संसद्मा प्रमुख प्रतिपक्षमा रहेको कांग्रेस प्रश्न गर्दैन। कांग्रेस अकर्मण्य र आपसी कलहमा रहँदा संसद् प्रभावकारी हुन सकेको छैन। संसद् प्रभावकारी हुनु भनेको नै संसदीय समितिहरू प्रभावकारी हुनु हो। पाँचबर्से संसद्को आधा कार्यकाल पूरा हुँदा न भ्रष्टाचार नियन्त्रण गर्न संसद् सक्षम भएको छ न त जनताका पक्षमा गर्नुपर्ने काम सरकारबाट नहुँदा संसदीय समितिहरूले छलफल गरेर सरकारलाई बाध्य पार्न सकेका छन्। के भयो वाइडबडी र न्यारो बडी हवाईजहाज काण्ड ? अनि के भयो यति र ओम्नीको भ्रष्टाचार ? बालुवाटार जग्गा काण्डमा ठूलाठूला नेता मुछिएका समाचार सञ्चारमाध्यममा आए, तर ती सेलाएर गए। भ्रष्टाचारको छानबिन र कारबाही गर्ने संवैधानिक निकायलाई पंगु बनाएर राखिँदा कांग्रेसको बोली फुटेन। अहिलेको अवस्था हेर्दा मौनम् संमति लक्षणम् अर्थात् तैं चुप मै चुप जनता मर्छन् भने मरून्। ०६२०६३ को आन्दोलनमा हामीले जनतालाई भनेका थियौं अहिलेसम्म पटकपटक साथ दिनुभयो, अब फेरि एकपटक हामीलाई साथ दिनुहोस्। यसपछि प्रजातन्त्रका लागि संघर्ष गर्नुनपर्ने व्यवस्था हामी ल्याउँछौं। खै ती वाचा पूरा भएको ? कांग्रेसले जनतालाई जवाफ दिनु पर्दैन ? संसद्लाई यो अवस्थामा पुर्याउने नेकपाको रणनीति नै हो, अन्यथा लोकतान्त्रिक गणतन्त्रको संविधान को शपथ खाएर आएको नेकपा चिनियाँ कम्युनिस्ट पार्टीको एकदलीय सर्वसत्तावादको प्रशिक्षण लिने थिएन। लोकतान्त्रिक व्यवस्थामा विश्वास भएको भए तर कांग्रेसको लोकतान्त्रिक व्यवस्थाभन्दा भिन्न अर्को कुनै व्यवस्थाप्रति आस्था र विश्वास छैन। संसदीय व्यवस्थाका लागि शेरबहादुर देउवा, रामचन्द्र पौडेलसँगै संघर्ष गरेका राम, लक्ष्मण, लीला, ठगी, खगेन्द्र, गोकर्ण, शमशेरबहादुर, कामेश्वर कुशेश्वर र जगतप्रकाश जंग शाहलगायत हजारौं सपूतले गोली खाएका थिए। आज तिनको सपना के भयो ? प्रजातन्त्र समाप्त गर्ने खेलमा कांग्रेस मौन भएर बस्दा तिनको आत्माले के भन्ला ? हरि अनन्त र हरिकथा अनन्त भनेजस्तै कांग्रेसका कथा र व्यथा पनि अनन्त छन्। कांग्रेसलाई फेरि मुलुकको मुख्य राजनीतिक शक्तिका रूपमा स्थापित गर्ने मौका आएको छ चौधौं महाधिवेशनमा। अहिले प्रजातन्त्रमाथि देखा परेका चुनौती यसरी चारैतिर थपिएका छन् कि सात प्रदेशमध्ये ६ प्रदेशमा पूर्ण बहुमत र केन्द्रमा झन्डै दुईतिहाइको बहुमत हुँदा पनि नेकपाले जनताका हितमा काम गर्न सकेन। विगत ६७ महिनादेखि नेकपाका नेता लडिराखेका छन् तर जनता गरिबी, पछौटेपन, अन्याय र अत्याचारमा पिसिइरहेछन्। एकजना कम्युनिस्ट नेताले पनि भ्रष्टाचार भयो, जनता भोकमरीको मारमा परे भन्ने वक्तव्य दिएको छैन। ६ महिनाको उनीहरूबीचको झगडा सत्ताको भागबन्डाका लागि भन्ने स्पष्ट भएको छ। जनताको ठूलो त्यागतपस्यापछि आएको लोकतन्त्र बचाउने अन्तिम मौका आएको छ कांग्रेसका लागि। चौधौं महाधिवेशनको पूर्वसन्ध्यामा पार्टीको भावी नेतृत्वका लागि धेरैले इच्छा देखाएका छन्। लोकतान्त्रिक पार्टीमा अन्यथा मान्नुपर्ने होइन, दाबी गर्नु स्वाभाविक हो। तर यतिबेला मेचीदेखि महाकाली, तराई मधेसदेखि हिमाल पहाडसम्म कांग्रेसले छातीमा हात राखेर सोच्नुपर्ने बेला आएको छ। मुलुकमा देखिएका चुनौतीको सामना गर्ने र आफ्नो गौरवशाली इतिहासमा नयाँ आयाम थप्न सक्ने नेतृत्व चयन गर्नु आजको कांग्रेसको आवश्यकता हो। अबको कांग्रेसको नेतृत्व तरुणहरूले लिनुपर्छ। नेतृत्व लिन सक्षम तरुणमा थुप्रै नेता छन्। नेतृत्व नपाउँदैमा कोही अयोग्य हुँदैन। अबको नेतृत्व विमलेन्द्र निधि, गगन थापा, प्रकाशमान सिंह र डा शेखर कोइराला जोडीका हातमा गयो भने मात्र अहिले देखिएका विकराल समस्या समाधान गर्ने र जीवन्त, जुझारु र लोकतन्त्रको पहरेदार कांग्रेस बन्ने छ। कांग्रेसको सुदीर्घ संघर्षमा धनराज गुरुङ, डा चन्द्र भण्डारी, प्रदीप पौडेल, गुरुराज घिमिरे आदि जल्दाबल्दा तरुण छन्। विगत २०२५ वर्ष तिनले कांग्रेसको राजनीति गरेका छन्, अनेक आरोहअवरोह पार गरेका छन्। कांग्रेसको नेतृत्व लिन ती सबै सक्षम छन्। कांग्रेस रह्यो भने नै ती नेता हुने हुन्। अहिलेको प्रमुख चुनौती भनेकै नेकपाको सर्वसत्तावादी रणनीतिबाट लोकतन्त्र बचाउने र मुलुकमा देखा परेका भ्रष्टाचार, सरकारको अकर्मण्यता र सर्वोपरि मुलुकको भूसंवेदनशीलता जोगाउने हो। कांग्रेस रह्यो भने मात्र मुलुक रहनेछ। प्रजातन्त्र बाँच्नेछ।"
नेटवर्किङ शैलीमा दोलखाका १२ सय कृषक ठगिए,"दोलखा : सरकारले प्रतिबन्ध लगाएको नेटवर्किङ व्यवसायको शैलीमा एक कम्पनीले दोलखाका १२ सयजना कृषकलाई ठगि गरेको खुल्न आएको छ । नेटवर्किङ शैली अपनाएर दोलखाको भीमेश्वर नगरपालिका, गौरीशंकर र विगु गाउँपालिका गरी ३ स्थानीय तहका कृषकलाई आकर्षक सुविधाको लोभ देखाइ निजी कम्पनी फरार भएपछि दोलखाका करिब १२ सयजना कृषक ठगिएका हुन् । ११ सय ६४ कृषकसँग पाँचसयदेखि २ हजारसम्म रकम उठाएर एसोसियसन अफ एग्रीकल्चर नेपाल नामक कम्पनीले करिब ५० लाख उठाएपछि चरिकोटस्थित कार्यालय बन्द गरी सम्पर्कविहीन भएको छ। बिउबिरुवा, चौपाया उपलब्ध गराउने लालच देखाइ कृषकको घरदैलोमै पुगेर पीरामिड शैलीमा कम्पनीले भीमेश्वर नगरपालिकामा ८२९, गौरीशंकर गाउँपालिकामा २८५ र विगु गाउँपालिकामा ५० कृषक ठगिमा परेको पीडितको आरोप छ । कम्पनी रजिष्ट्रारको कार्यालयमा दर्ता गरी २०७५ सालदेखि भीमेश्वर नगरपालिका लगायत अन्य केही स्थानीय तहको स्वीकृतिमा कम्पनीले सामाजिक परिचालक भनी आफूलाई नियुक्ति दिएको भीमेश्वर नगरपालिका३, तार्थलीकी सुन्दरी कार्कीले बताइन् । बिउबिजन, बोटविरुवा निःशुल्क उपलब्ध गराउने, उन्नत जातका पशुहरु खरिद गर्न ५० प्रतिशत रकम किस्तावन्दीमा तिर्ने गरी लगानी गर्ने, सीपका आधारमा ५० प्रतिशत छुट दिने आश्वासन दिएपछि आफूहरुले किसानलाई सदस्य बनाएको उनको भनाइ छ । दुईसय कृषकको पिरामिड बनाएपछि सदस्य बनाउने परिचालकलाई ५० हजार रकम उपलब्ध गराउने आश्वासन कम्पनीले दिएको थियो । ११ जना कर्मचारी नियुक्त गरी सक्रिय सदस्यबापत २ हजार तथा सदस्यलाई ५ सय लिइ सदस्य बनाइने गरेको कर्मचारीहरुले बताए । कर्मचारीहरुले एक वर्षदेखिको तलब नपाएपछि जिल्ला प्रशासनमा उजुरी गरेका छन् भने ठगिएका कृषकले प्रहरीमा उजुरी दर्ता गराएका छन् । एग्रो फरेष्ट्री प्रोजेक्ट भन्दै एउटा अगरउड र दुईवटा कागतीको विरुवा आफूहरुले प्राप्त गरेको भीमेश्वर नगरपालिका३, राउतगाउँका संजिव राउतले बताए । भीमेश्वर नगरपालिका७, साखिनेका पशुपालक कृषक हरिबोल बस्नेत, सुवास बस्नेत, रुद्र बस्नेत तथा सुदर्शन बस्नेतबाट कम्पनीले ८०८० हजार रुपैयाँमा उन्नत जातको गाई ल्याइदिने भनी ४०४० हजार रुपैयाँ लिएको किसान हरिबोल बस्नेतले बताए । 'उन्नत गाई ल्याइदिने भनेपछि ५० प्रतिशत रकम भनी ४०४० हजार बुझायौं तर न त गाई आयो न त पैसा नै पाइयो,' बस्नेतले भने, 'बरु, गाईपालनको लागि खरिद गरेको ५० भारी पराल कुहियो ।' कम्पनीका कर्मचारीहरुले फोटो टाँसेर किसान परिचयपत्र भन्दै गाउँगाउँमा बाँड्न लागेकोले सरकारी परिचयपत्र नैं होला भनेर आफूले पनि दुईहजार तिरेर सदस्यता लिएको विगु गाउँपालिकाका कृषक भीमबहादुर श्रेष्ठले बताए । किसानलाई ढाँटेर लिएको पैसा साँवाब्याजसहित फिर्ता गर्नुपर्ने गौरीशंकर गाउँपालिकाकी कृषक डोल्मा शेर्पाले बताइन् । २०७६ असोज ३ गतेबाट कार्यालय बन्द भएपछि कम्पनीका संचालक गणेशदत्त भट्टसँग सम्पर्क गर्दा केही समयसम्म गाई ल्याइदिने भने पनि पछि मोबाइल अफ गरेर सम्पर्कविहीन बनेको कर्मचारीको भनाइ छ । प्रशासनमा भट्टकाविरुद्ध उजुरी परेको तथा निजलाई प्रहरीमार्फत खोज्ने काम भइरहेको प्रमुख जिल्ला अधिकारी रमेशप्रसाद शिवाकोटीले बताए । बाँके जिल्लाको तत्कालीन कोहलपुर नगरपालिका११, ठेगाना राखी एसोसिएसन अफ एग्रिकल्चर नेपाल प्रालि नामक कम्पनी २०७३ माघ ९ मा कम्पनी राजिष्ट्रारको कार्यालयमा दर्ता भएको रेकर्ड छ । कम्पनी संचालक भट्ट कञ्चनपुर जिल्लाको तत्कालीन झलारी गाविस२ का स्थायी बासिन्दा हुन् । भट्टले कम्पनीको सञ्जाल ६२ जिल्लामा फिँजाएको कर्मचारीको भनाइ छ ।"
मन्त्री फेर्ने चटारो,"लामो समयदेखि चर्चामा रहेको मन्त्रिपरिषद् हेरफेरको विषय निर्णायक मोडमा पुगेपछि नेकपा वृत्तमा मन्त्री को बन्ने र को फालिने भन्ने बहस सुरु भएको छ। पार्टीका दुई अध्यक्षबीच पछिल्ला दिनमा हुने गरेका अधिकांश भेटघाट तथा छलफल यही विषयमा केन्द्रित रहे पनि ठोस निकास निस्केको छैन। मन्त्री हेरफेरको मापदण्डमा सहमति जुटेको छैन। यसको फाइदा उठाउँदै हाल मन्त्री रहेकाहरू फेरि पनि आफूलाई टिकाउने दौडमा लागेका छन्। अर्को समूह नयाँ बन्ने मन्त्रिपरिषद्मा आफूलाई समावेश गराउन नेताको घरदैलो धाइरहेका छन्। समयमै निकास ननिस्कँदा पार्टीपंक्तिमा निराशा छाएको छ। साथै मुख्य प्रशासनिक केन्द्र सिंहदरबारभित्र भने एक प्रकारको शून्यता छाएको छ। पार्टीका कार्यकारी अध्यक्ष रहेका प्रचण्ड अहिले कायम रहेका केहीबाहेक अधिकांश मन्त्री फेरबदल गर्नुपर्ने पक्षमा छन्। प्रधानमन्त्री तथा अर्का अध्यक्ष केपी शर्मा ओली भने हाल रिक्त रहेका र टुक्र्याइने तीन मन्त्रालयमा मात्रै नयाँ मन्त्री नियुक्त गरेर जाने अडानमा छन्। दुई अध्यक्षको आआफ्नै अडानका कारण दिनहुँजसो भेटघाट र छलफल भए पनि परिणाम निस्केको छैन। पार्टी सञ्चालनको जिम्मेवारी प्रचण्डलाई दिएपछि सरकार सञ्चालन र मन्त्री नियुक्तिको अधिकार आफूमा रहनुपर्ने ओली पक्षको अडानका कारण पनि सहमतिको विन्दु पत्ता नलागेको हो। जेजस्तो मापदण्ड बनाएर भए पनि मन्त्रिपरिषद् फेरबदलको निर्णय छिटो गर्नुपर्छ। मन्त्री हेरफेरको बहानामा पार्टीलाई मात्रै होइन, सिंगो मुलुकलाई नै अनिर्णयको बन्दी बनाउनु हुँदैन। परिणाम ननिस्कने भेटघाटको कुनै अर्थ छैन। मन्त्री हेरफेरको हल्लाले मुलुकलाई कति क्षति गर्छ भन्ने विषयमा दुई नेता गम्भीर बन्नुपर्छ। मन्त्रिपरिषद् पुनर्गठनको हल्ला चलेपछि यतिखेर बहालवाला मन्त्रीहरूको ध्यान नयाँ मन्त्रिमण्डलमा आफू परिन्छ कि परिँदैन भन्नेतर्फ केन्द्रित भइरहेको छ। त्यसले नियमित काममा प्रभाव परेको छ। यो स्वाभाविक पनि हो। यसले गर्दा उनीहरूको दैनिक कार्यसम्पादनमा असर परिरहेको हुन्छ। काममा मन नगएपछि मन्त्रालयको कार्य सम्पादन प्रभावित भइरहेको छ। साथै घर जाने बेला भयो भन्दै यही मौकामा मन्त्रीहरूबाट विविध स्वार्थ समूहको हितअनुकूलका निर्णय हुने सम्भावना पनि रहन्छ। साथै कर्मचारीबाट पनि यो समयमा मन्त्रीलाई सोचेजस्तो सहयोग नहुन सक्छ। मन्त्रीको निर्देशनलाई थरीथरीको बहाना बनाएर टार्ने प्रवृत्तिको विकास कर्मचारीमा हुन सक्छ। यस्ता यावत् समस्याले समग्रमा घाटा पुर्याउने भनेको मुलुकलाई नै हो। यो तीतो यथार्थलाई नेपाल कम्युनिस्ट पार्टी र विशेषगरी दुई अध्यक्षले मनन गर्नु जरुरी छ। जतिसक्दो छिटो सरकारलाई पूर्णता दिनुपर्छ। हुन त मन्त्रीको अनुहार फेरिँदैमा सरकारको काम नतिजामुखी भइहाल्छ भन्ने विश्वास गर्न सकिँदैन। अहिलेको आवश्यकता मन्त्रीको अनुहारभन्दा पनि कार्यशैलीमा परिवर्तन गर्नु हो। दुई अध्यक्षले नयाँ मन्त्री नियुक्त गर्दैगर्दा यो पक्ष भुल्नु हुँदैन। परिणाममुखी काम गर्न सक्ने र आफूले हाँकेका मन्त्रालयमा सुशासनको नजिर बसाल्न सक्ने व्यक्ति छान्नुपर्छ। गुटगत व्यवस्थापनमा मात्रै ध्यान दिएर मन्त्री छान्ने मापदण्ड बनाउनु हुँदैन। मन्त्री हेरफेरको विषयलाई तत्कालका लागि पार्टीभित्रको घर झगडा मिलाउने बहानाबाट मात्रै पनि बनाउनु हुँदैन। विगतमा गुमेको सरकारको साख फर्काउन सक्ने गरी मन्त्रिमण्डल पुनर्गठन गर्नुपर्छ।"
ईश्वरको भक्त कस्तो ?,"भगवान् कृष्णले दासीकी सानी पुत्रीलाई बोकेको देखेपछि कुबेरपत्नीलाई सयौं दासदासीको मालिक र भौतिक सम्पत्तिको वैभव र मोह एकाएक घट्न थाल्यो। अघिपछिजस्तो नुहाउने, सफा लुगा लगाउने र पूजा कोठामा घन्टौंसम्म बसेर पूजाआजा गर्ने इच्छामा पनि कमी आयो। दासदासी र समाजप्रति हेर्ने पहिलेको दृष्टिकोण पनि हट्यो। उनले बोध गरिन् यो वैभवमा रमाउञ्जेल म ईश्वरसँग नजिक हुन सक्दिनँ। पूजा कोठामा घण्ट बज्यो। बालिका दौडेर आइन्। पूजाकोठाबाहिर उभिइरहेको देखेर कुबेर पत्नीले बोलाइन्, कृष्णपुत्री, भित्र आऊ। उनी भित्र गइन्। उनलाई टीका लगाइदिइन्। हातभरि नैवेद्य पनि राखिदिइन्। सानीले कृष्णको प्रतिमा पनि हेरिन्। कुबेर पत्नीले उनको आशय बुझिहालिन्। उनले त्यो प्रतिमा पनि दिइन्। भनिन्, तिमीलाई के चाहिन्छ त्यही झिक। कृष्णको प्रतिमा पाएपछि सानी खुसी भइन्। हातमा रहेको नैवेद्य कृष्णलाई अर्पण गरिन्। साक्षात् कृष्णसँग झैं संवाद गर्न थालिन्। कुबेर पत्नीले उनको चर्तिकला हेरिरहिन्। सानीको हावभाव देखेर उनी हाँस्थिन्। बेलाबेलामा गहभरि आँसु पार्थिन्। भन्थिन्, हे कृष्ण, तिम्रो रहस्य बुझ्न नसकेर म चकित परेकी छु। कुबेर पत्नीले बोध गरिन् सानीका हावभाव, क्रियाकलाप र बोलाइमा न गन्ध छ न त राग छ। जतिखेर पनि खेलिरहन्छिन्, रमाइरहन्छिन् र हाँसिरहन्छिन्। यिनको मनभित्र न इच्छा छ। न कामना छ। न आशा छ। न कुण्ठा छ। न पिर छ। म दासीकी छोरी हुँ, यो घर मालिकको हो, मेरी आमा मालिकका घरमा काम गर्छिन् भन्ने उनलाई के थाहा छ र ? यी सारा कुराबाट उनी विल्कुल टाढा छिन्। सानी हाँस्दा स्वयं कृष्ण हाँसेजस्तो। कृष्णकै प्रतिरूपजस्तो। सबै ईश्वरजस्तै लाग्नुपर्ने रहेछ। यिनको मन पनि सफा पानीजस्तै कञ्चन छ। भगवान् कृष्णले मथुरा आउँदा सानीलाई बोकेको त्यसै होइन रहेछ। ईश्वर प्रेमको भोको हुन्छ भन्ने कुरा त्यसै भनेको होइन रहेछ। वैभव, सान, महत्वाकांक्षा, कामना, आशा, कुण्ठा, राग, द्वेष आदि मनका फोहोर रहेछन्। फोहोर भरिएपछि ईश्वर टाढिँदै जाँदा रहेछन्। खुसी र प्रेम जति भरिँदै जान्छ, ईश्वर पनि त्यति नै नजिक हुँदा रहेछन्। ईश्वर नजिक भएको मानिस मात्र हाँस्न सक्दो रहेछ। ईश्वरको भक्त हुन सक्दो रहेछ। ईश्वरको प्यारी हुन त सानीजस्तै हुनुपर्ने रहेछ।"
"निजामती सेवा, दिवस र पुरस्कार","सामान्य अर्थमा निजामती प्रशासनलाई देशभित्र जनताका हित र कल्याणकारी कार्य गर्ने संस्थागत सेवा भनिन्छ। स्थायी सरकारका रूपमा चिनिने निजामती सेवा सरकार र जनताबीचको पुल हो। सरकारको नीति कार्यक्रम कार्यान्वयन गर्ने र लोककल्याणकारी कार्यमा सरकारलाई सहयोग गर्नु निजामती सेवाको प्रमुख दायित्व हो। राजनीतिक उतारचढावसँगै सरकार परिवर्तन भइरहन्छ। तर निजामती सेवा स्थिर हुने भएकाले स्थायी सरकारका रूपमा सदैव आ फ्नो कर्तव्यमा निहित हुन्छ। त्यसैले सरकारका तीन अंगमध्ये कार्यपालिकाअन्तर्गत निजामती सेवाको महत्वपूर्ण स्थान रहँदै आएको छ। निजामती सेवाको सुरुआत चीनबाट भएको पाइन्छ। प्राचीन चीनले ईशापूर्व २०६२२० को समयमा सरकारी कामकाजका लागि प्रतियोगितात्मक परीक्षाको माध्यमबाट कर्मचारी नियुक्त गरेको पाइन्छ। उन्नाइसौं शताब्दीको मध्यसम्म युरोपका अधिकांश देशका सरकारले आफ्ना राजनीतिक दलका अनुयायीलाई निजामती सेवामा प्रवेश गराएको पाइन्छ। बेलायतले सन् १८५५ मा यस प्रथामा परिवर्तन ल्याई सहायक तहका कर्मचारी भर्ना गर्न परीक्षा प्रणालीको सुरुआत गर्यो। त्यसपछि सन् १८७० देखि निजामती सेवाका सम्पूर्ण कर्मचारीको नियुक्तिका लागि परीक्षा प्रणाली अवलम्बन गरेको पाइन्छ। नेपालको संविधन २०७२ को धारा २४३(१) को स्पष्टीकरणमा निजामती सेवाको पद भन्नाले सैनिक वा नेपाल प्रहरी वा सशस्त्र प्रहरी बल, नेपालको कर्मचारीको सेवाको पद तथा निजामती सेवाको पद होइन भनी ऐनबमोजिम तोकिएको अन्य सेवाको पदबाहेक नेपाल सरकारका अरू सबै सेवाको पद सम्झनुपर्छ भनी व्याख्या गरिएको छ। नेपालमा निजामती प्रशासनको सुधारको पहिलो प्रयास २००९ सालमा एनएम बुच आयोगको प्रतिवेदनका आधारमा भएको मान्न सकिन्छ। २०१३ सालमा तत्कालीन प्रधानमन्त्री टंकप्रसाद आचार्यको अध्यक्षतामा गठित आयोगले सर्वप्रथम २०१३ भदौ २२ गते निजामती सेवा ऐन २०१३ र निजामती सेवा नियमावली २०१३ जारी गर्यो। यो ऐन तथा नियमावली नेपालको निजामती प्रशासनको इतिहासमा पहिलो पाइला थियो। पञ्चायती व्यवस्थाको प्रारम्भपछि ऐनमा संशोधन गरियो र २०२१ चैत ९ गते निजामती सेवा नियमावली २०२१ जारी भयो। पञ्चायती व्यवस्थाको अन्त्यपछि तत्कालीन प्रधानमन्त्री गिरिजाप्रसाद कोइरालाका पालामा २०५० जेठ ४ गते निजामती सेवा ऐन २०४९ र २०५० असार २८ गते निजामती सेवा नियमावली २०५० जारी भयो। यसरी बनेका ऐन तथा नियमावली आवश्यकताअनुसार समयसमयमा संशोधन हुँदै आएका छन्। निजामती सेवा ऐन २०४९ मिति २०७२ असार २९ मा चौथोपटक संशोधन गरी निजामती सेवा (चौथो संशोधन) ऐन २०७२ हाल कार्यान्वयनमा रहेको छ। तर २०६२०६३ को दोस्रो जनआन्दोलनपश्चात् संविधानसभाको दास्रो कार्यकालबाट मिति २०७२ असोज ३ गते जारी भएको नेपालको संविधानले नेपाल संघीय लोकतान्त्रिक गणतन्त्र देश हुन गई देशको मूल संरचना संघ, प्रदेश र स्थानीय तहको प्रावधान बन्यो। संविधानको धारा ३०२ को उपधारा २ ले उपधारा १ बमोजिमको व्यवस्था गर्दा यो संविधान प्रारम्भ हुँदाका बखत सरकारी सेवामा कार्यरत राष्ट्रसेवक कर्मचारीलाई नेपाल सरकारले कानुनबमोजिम संघ, प्रदेश र स्थानीय तहमा समायोजन गरी सेवा प्रवाहको व्यवस्था मिलाउने छ भनेको छ। प्रचलित प्रावधानअनुसार केन्द्रमा संघ, सात प्रदेश र ७५३ स्थानीय तहमा कर्मचारी समायोजन हुँदा पनि संविधान को धारा २८५(१), (२) र (३) ले व्यवस्था गरेअनुरूप सरकारी सेवाको गठन सम्बन्धमा संघीय निजामती सेवा ऐन, प्रदेश र स्थानीय स्तरमा कर्मचारी सञ्चालन ऐन तथा नियमावली बन्न सकेका छैनन्। नेपालको निजामती सेवाको इतिहासमा सर्वप्रथम तत्कालीन प्रधानमन्त्री टंकप्रसाद आचार्यले २०१३ साल भदौ २२ गते निजामती सेवा ऐन २०१३ घोषणा गरेको दिनको सम्झनास्वरूप २०६१ सालदेखि प्रत्येक वर्ष भदौ २२ गते निजामती सेवा दिवस मनाउन थालिएको हो। सुरुका वर्षमा उत्साहका साथ मनाउँदै आएको यो दिवस हाल आएर झारा टार्ने र औपचारिकतामा मात्र सीमित भएको देखिन्छ। प्रत्येक वर्ष नयाँनयाँ नाराका साथ मनाइँदै आएको यो दिवसले १७ वर्ष पूरा गरिसकेको छ। निजामती सेवा दिवसको अवसरमा प्रत्येक वर्ष व्यक्त गरिएका नारा कर्मचारीहरूको मूल्यांक्नका आधार बनाउन सकिन्छ। ती प्रतिबद्धता कति कार्यान्वयन भए समीक्षा हुनुपर्ने देखिन्छ। परिवर्तनका हिमायती, पद्धतिका पहरेदार र परिष्कृत सेवाका वाहक निजामती कर्मचारीहरूको सेवाप्रतिको निष्ठाबाट मुलुकमा सुशासन कायम हुने विश्वास लिन सकिन्छ। निजामती सेवा पुरस्कार छनोट सरकारका मुख्य सचिवको संयोजकत्वमा हुने सिफारिस समितिले देशभरिबाट प्राप्त नाममध्ये पुरस्कृत हुने निजामती कर्मचारीको नाम सिफारिस गर्छ। समितिमा कानुन मन्त्रालय, संघीय मामिला तथा सामान्य प्रशासन मन्त्रालय, गृह मन्त्रालयका सचिव र अवकाश प्राप्त पूर्वमुख्यसचिव सदस्य हुन्छन्। विपद, दैवीप्रकोप, महामारी र अन्य संकटमा जीउज्यानको बाजी थापेर दत्तचित्त भई खटिने कर्मचारीलाई पुरस्कारले समेट्न सक्नुपर्छ। हाल सरकारसँग संघमा करिब ५० हजार, प्रदेशमा करिब २२ हजार र स्थानीय तहमा करिब ६७ हजार कर्मचारी रहेको तथ्यांकले देखाउँछ। प्रत्येक वर्ष निजामती सेवा दिवसका अवसरमा सरकारले सर्वोत्कृष्ट १, उत्कृष्ट १० र निजामती सेवा पुरस्कार ३० जना गरी ४१ जनालाई क्रमशः २ लाख, १ लाख र ५० हजार प्रतिव्यक्तिका दरले पुरस्कार दिने व्यवस्था रहेको छ। यस वर्ष पनि उत्कृष्ट १० जना र निजामती सेवा पुरस्कार ३० जनालाई वितरण गरियो भने सर्वोत्कृष्ट पुरस्कार विगत वर्षमा जस्तै कसैलाई पनि वितरण गरिएन। यसरी सर्वोत्कृष्ट पुरस्कार पाउन उपयुक्त कर्मचारी छनोट गर्न नसकेको लगातार चौथो वर्ष हो भने सत्रौं निजामती सेवा दिवस मनाइसक्दा सर्वोत्कृष्ट पुरस्कार पाउने हालसम्म चार जना मात्र छन्। यस वर्षको पुरस्कार वितरण पनि विवादको घेराभन्दा बाहिर आउन सकेन। देशका दुर्गम जिल्ला तथा दुरदराज गाउँमा बसेर इमानदारीका साथ जनसेवा गरेका कति राष्ट्र सेवकले पुरस्कार पाए ? करोना महामारीमा ज्यान जोखिममा राखेर रातदिन खटिने स्वास्थ्य संस्थामा कार्यरत स्वास्थ्यकर्मी, कार्यालय सहयोगी तथा अन्य कर्मचारी कतिजनाले पुरस्कार पाए ? आमचासोको विषय बनेको छ। यसको सही मूल्यांकन हुन जरुरी छ। केही कर्मचारीको सही मूल्यांकन भए पनि धेरै संख्या सिंहदरबार र त्यसवरपर घुम्ने, बस्ने कर्मचारी, आफन्त, उच्च प्रशासकले चिनेका, सोर्सफोर्स र भनसुनका आधारमा पुरस्कार पाउनेको संख्या थपिएको छ। सर्वोत्कृष्ट पुरस्कार तल्लो तहका कर्मचारीले पाउन हुँदैन, माथिल्लो ओहोदा मुख्यसचिव, सचिव, सहसचिवले मात्र पाउनुपर्छ भन्ने उच्च प्रशासकको कुण्ठित मानसिकताले उपयुक्त उमेदवार छनोट हुन नसकेको यथार्थ घामजस्तै छर्लंग छ। वर्तमान अवस्थामा निजामती सेवा ऐन २०४९ र नियमावली २०५० बाट सञ्चालित निजमती सेवाले संघीयताको कार्यान्वयनसँगै संविधानले स्थापित अन्तरतहगत कर्मचारीसम्बन्धी अधिकार व्यवस्थापन गर्न नयाँ संघीय निजामती सेवा ऐनकानुन तत्काल जारी हुनुपर्ने विषयमा छलफल हुन आवश्यक छ। प्रत्येक वर्ष प्रदान गरिने निजामती सेवा पुरस्कार सीमित कोटा र नगदमा दिइने भएकाले पनि आफन्तले पाऊन् भन्ने निर्णयकर्तामा लोभीपापी मन भएको पाइन्छ। यसलाई गुनासोरहित बनाउने प्रयत्न आवश्यक छ। आफन्त, उच्च प्रशासकले चिनेका, सोर्सफोर्स र भनसुनका आधारमा पुरस्कारलाई असर नपार्ने गरी निष्पक्ष र उचित मूल्यांकनका साथ पुरस्कार वितरण हुन आवश्यक छ। मौजुदा कानुन, नियम, कार्यविधि परिमार्जन गरी उच्च हिमाली, पहाडी र तराईका जिल्लामा कार्यरत कर्मचारीलाई पनि पुरस्कारमा समेटिनुपर्छ। यसैगरी विपद, दैवीप्रकोप, महामारीलगायत अन्य संकटका समयमा जीउज्यानको बाजी थापेर दत्तचित्त भई खटिने कर्मचारीलाई पनि पुरस्कारले समेट्न सक्नुपर्छ। यस्तो पुरस्कार नगदमा नभई सबै तह र तप्काका कर्मचारीलाई समानरूपको निजामती सेवा पदक र प्रशंसापत्र दिइनुपर्छ। यसो गर्दा कर्मचारीको मनोबल उच्च भई कार्य सम्पादनमा सकारात्मक नतिजा प्राप्त गर्न सकिन्छ।"
संक्रमण दर भारतभन्दा दोब्बर,"काठमाडौं : भारतले सेप्टेम्बर २८ मा ११ लाख ४२ हजार ८ सय ११ जनाको पीसीआर परीक्षण गरेको थियो। त्यसमा ७० हजार ५ सय ८९ जनामा पोजिटिभ पाइयो। यो ६१७ प्रतिशत हो। त्यही दिन नेपालमा १० हजार ८० जनाको परीक्षण गरिएको थियो। तीमध्ये १ हजार ३ सय ५१ जनाको पोजिटिभ रिपोर्ट आयो। त्यो १३४० प्रतिशत हो। केही यताको सरदर परिणाम दुवै देशको यस्तै छ। बुधबार १२ हजार २ सय ५ जनाको परीक्षण रिपोर्ट सार्वजनिक गरिएकामा १ हजार ५ सय ५९ जनामा पोजिटिभ पाइयो। यो १२७७ प्रतिशत हो। त्यसअघि मंगलबार १४०५ र आइतबार १५५३ प्रतिशतमा संक्रमण पाइएको थियो। स्वास्थ्य मन्त्रालयका विज्ञ डा सुरेश तिवारीका अनुसार १२ प्रतिशतभन्दा माथिमा पोजिटिभ पाइएमा परीक्षण व्यापक विस्तार गरिनुपर्छ। यसको अर्थ समुदायमा निकै फैलिइसकेको भन्ने लाग्छ। नेपाल त्यो चरणमा प्रवेश गरेको छ। अघिल्लो महिनासम्म भारतको संक्रमण दर नेपालको भन्दा झन्डै दोब्बर थियो। अहिले ठीक उल्टो अवस्था आएको छ। नेपालको दर भारतको भन्दा दोब्बर मात्र होइन, अझ बढी भइसकेको छ। नेपालले उछिन्यो भारतलाई दक्षिणी छिमेकी मुलुक भारत धेरै संक्रमित भेटिएको विश्वकै दोस्रो राष्ट्र बनेको छ। अमेरिकापछि धेरै संक्रमित भेटिएको भारतमा हालसम्म ६२ लाख ४५ हजार ४ सय ४ जना संक्रमित भएको केन्द्रीय स्वास्थ्य तथा परिवार कल्याण मन्त्रालयले जनाएको छ। पछिल्लो समय सक्रिय संक्रमण दर पनि भारतको भन्दा नेपालको उच्च छ। भारतमा सक्रिय केस १५ दशमलव ४ प्रतिशत छ। नेपालमा २६ दशमलव ८ प्रतिशत पुगेको छ। भारतमा संक्रमितमध्ये ८३ प्रतिशत निको भएका छन् भने नेपालमा ७२ दशमलव ५ प्रतिशत निको भएका छन्। नेपालमा हरेक दिनजसो १५ सयको हाराहारीमा नयाँ संक्रमित थपिने गरेका छन्। अहिले सक्रिय संक्रमितको संख्या २० हजार ८ सय ९१ पुगेको छ। जसमध्ये होम आइसोलेसनमा १० हजार ८ सय ४ जना छन्। संस्थागत आइसोलेसनमा १० हजार ८७ जना छन्। पछिल्लो चौबीस घण्टामा १ हजार ५ सय ५९ जना नयाँ संक्रमित थपिएका छन्। तरकारी बजार, सपिङ मल, सरकारी कार्यालय, बैंक एवं वित्तीय संस्थाहरूबाट संक्रमण फैलिइरहेको स्वास्थ्य तथा जनसंख्या मन्त्रालयले जनाएको छ। मन्त्रालयले संक्रमणदर बढ्दै गएपछि ६० वर्ष नाघेका वृद्धवृद्धा, मधुमेह, उच्च रक्तचाप, क्यान्सर, डायलासिस गरिरहेका बिरामी र अन्य दीर्घ बिरामीलाई घरबाट ननिस्कन अपिल गरेको छ। मन्त्रालयका प्रवक्ता डा जागेश्वर गौतमले भने, घरबाट निस्कनै परे अनिवार्यरूपले मास्क लगाउन, दुई मिटरको भौतिक दूरी कायम गर्न, बेला बेलामा साबुन पानीले हात धुन वा सेनिटाइजर प्रयोग गर्न अनुरोध गर्दछु। इपिडिमियोलोजी तथा रोग नियन्त्रण महाशाखाका निर्देशक डा वासुदेव पाण्डे नेपालमा कोरोना संक्रमण र मृत्युदर अत्यासलाग्दो भइनसकेको बताउँछन्। उनी भन्छन्, इटालीलगायत कतिपय मुलुकमा मृत्यु हुनेलाई ट्रकमा हालेर लगेको देखिन्थ्यो। नेपालको अवस्था त्यति नराम्रो होइन। जनस्वास्थ्यविद् डा बाबुराम मरासिनी पीसीआर परीक्षणको दायरा बढाउन नसक्दा नेपालमा संक्रमण दर बढिरहेको बताउँछन्। स्वास्थ्य मन्त्रालयका पूर्व प्रमुख विशेषज्ञ डा सुशीलनाथ प्याकुरेल तीनै तहका सरकारले सुशासन कायम गर्न नसक्दा कोरोना संक्रमण दर बढिरहेको ठान्छन्।"
भारतमा असोज २९ गतेदेखि विद्यालय खुल्ने,"नयाँ दिल्ली : भारतमा कोरोना भाइरस महामारीले रोकिएका विद्यालय र कलेज असोज २९ गतेदेखि खुल्ने भएका छन् । लकडाउनको अन्त्य गर्दै भारतले असोज २९ गतेदेखि स्कूल र कलेज पनि खोल्ने निर्णय गरेको भारतीय संचार माध्यमले जनाएका छन् । तर शैक्षिक संस्था खोल्ने विषयमा अन्तिम निर्णय भने राज्य र शैक्षिक संस्थाले नै गर्ने बताइएको छ। भारतीय संचार माध्यमका अनुसार १० वर्ष मुनिका बालबालिका कोरोना संक्रमणको उच्च जोखिममा रहेकाले विद्यालय खोल्ने निर्णय विद्यालयलाई नै दिइएको हो । केन्द्रले अनलाइन कक्षा र दुरी सिकाई (डिस्ट्यान्स लर्निङ) लाई अझै पनि प्राथमिकता दिइएको र प्रोत्साहन गरिएको जनाएको छ । असोज २९ गतेदेखि सिनेमा हल, मल्टीप्लेक्स, प्रदर्शनी कक्ष र मनोरन्जन स्थल खोल्ने अनुमति भारत सरकारले दिएको छ । तर सरकारले आफ्नो आदेशमा केही शर्त पनि राखेको छ। । सिनेमा, थिएटर र मल्टीप्लेक्समा ५० प्रतिशत अर्थात आधा सीट खाली हुनुपर्नेछ । यसका लागि सरकारले छुट्टै निर्देशिका जारी गर्नेछ । यस्तै केही सर्तसहित एक सय जनाभन्दा धेरैलाई जमघटको लागि अनुमति दिने सरकारको तयारी छ । तर पनि कोरोना संक्रमितको संख्या बढिरहेको क्षेत्रमा भने कार्तिक १५ गतेसम्म कडा लकडाउन लागु हुनेछ। वल्र्डोमिटरका अनुसार भारतमा ६३ लाख १० हजार भन्दा बढीमा कोरोना संक्रमण देखिएको छ। जसमा ९८ हजार ७०० भन्दा बढीको मृत्यु भइसकेको छ भने ५२ लाख ७० हजार भन्दामाथि उपचारपश्चात फर्किसकेका छन्।"
कोरोना कहर : सफलताको उदाहरण थाइल्यान्ड,"कोरोना महामारीका कारण जिन्दगी जिउने र जीविका चलाउनेमध्ये एक वा दुवैको कहरले सिंगो मानव जाति रोग, भोक र मानसिक तनावमा गुज्रिरहेको छ। दक्षिणपूर्वी एसियाको एक मध्यम आय भएको देश थाइल्यान्ड भने कोरोनाविरुद्धको लडाइँमा सफलता हासिल गर्नेमा अग्रणी स्थानमा छ। ग्लोबल कोभिड इन्डेक्स (जीसीआई) मा सहभागी १ सय ८४ देशमध्ये थाइल्यान्ड कोभिडसँगको लडाइँमा सबैभन्दा सफल देखिएको छ। यस्तो महाविपद्को घडीमा पनि थाई नागरिक र यो देशमा बसोबास गरिरहेका विदेशीलाई थाइल्यान्डले सुरक्षित महसुस गराएको छ। उसो त थाइल्यान्ड चीनबाहिर कोभिड संक्रमण भएको पहिलो देश हो। चीनको उहानबाट थाइल्यान्ड भ्रमण गरेकी एक चिनियाँ महिलामा जनवरी १३ मा कोभिड संक्रमण भएको पुष्टि भएको थियो। त्यसयता सेप्टेम्बर २८ सम्ममा जम्मा ३ हजार ५ सय ४५ केस रेकर्ड भएका छन्। त्यसमा ३ हजार ३ सय ६९ जना निको भएर घर फर्किएका छन्। १ सय १७ जना अस्पतालमा उपचाररत छन्। यो अवधिमा ५९ जनाले ज्यान गुमाएका छन्। थाइल्यान्डको जनसंख्या करिब ७० मिलियन छ। यो आँकडालाई सरल रूपले हेर्दा थाइल्यान्डले कोरोना नियन्त्रणमा प्राप्त गरेको सफलता बुझ्न गाह्रो छैन। यो तथ्यांकलाई अझ मिहिन हिसाबले केलाउँदा मार्च अन्तिमतिर थाइल्यान्डले प्रतिदिन १ सय ८८ सम्म केस सामना गर्न पुग्यो। त्यही बेलादेखि कोरोनाविरुद्ध आक्रामक रूपमा प्रस्तुत हुने नीति थाइल्यान्डले लिएको देखिन्छ। दुई हप्ताको लकडाउनबाट सुरु गरेको उक्त नीतिका कारण करिब २ महिनामा कोरोना संक्रमण पूर्ण नियन्त्रमा आयो। यति ठूलो महामारीलाई एउटा विकासशील देशले कसरी पछार्न सक्छ भन्ने प्रस्ट सन्देश थाइल्यान्डले संसारलाई दिएको छ। जहाँ ४ महिनादेखि स्थानीय तहमा कोरोना संक्रमण शून्य छ। महामारीलाई पूर्णतः नियन्त्रण गर्न हासिल गरेको सफलतामा अन्तर्राष्ट्रिय समुदायले चासो दिएका छन्। उनीहरूले थाइल्यान्डको कामको सराहना गरेका छन्। उसले आफूलाई धेरै देशलाई एउटा बेस्ट प्राक्टिस सिक्ने केन्द्रका रूपमा उभ्याएको छ। यो सफलता महिनांै लकडाउन गरेर भने आर्जन गरेको हैन। बाहिरी मुलुकबाट आफ्ना नागरिक फर्काउने, पेसा, व्यवसायमा सम्बद्ध विदेशी र विद्यार्थीलाई देशमा स्वागत गर्ने काम पनि जारी छ। सरकारले यो अवधिमा ७० हजार नागरिकलाई विदेशबाट फर्काएको छ। १९ हजारभन्दा बढी विदेशीलाई प्रवेशाज्ञा दिएको छ। त्यसमा १० हजारजति वर्क परमिटवाला छन्। २ हजार ८ सयजना थाईसँग पारिवारिक सम्बन्ध भएकाहरू छन्। २ हजारभन्दा बढी विदेशी विद्यार्थीले पनि उक्त प्रवेश अनुमति प्राप्त गरेका छन्। उक्त क्रममा केही आयातीत केस दैनिक रूपमा देखिए पनि क्वारेन्टाइनको अनिवार्य नीति लागू गरेर भाइरसमुक्त बनाएर मात्र समुदायमा जाने व्यवस्थाका कारण रोगको फैलावट पूर्णतः नियन्त्रणमा छ। वास्तवमा थाइल्यान्ड न एउटा आर्थिक रूपमा उच्च आय भएको देश हो न त पूर्ण विकसित। तापनि कसरी संसारलाई आश्चर्यचकित पार्दै यसले महामारी नियन्त्रण गर्यो होला त भन्ने आमचासो बनेको छ। नेपालजस्ता कम स्रोतसाधन भएका देशका लागि भने यो अनुभव झनै सान्दर्भिक हुन सक्छ। केही विश्लेषकले यो सफलता राष्ट्रिय संकटकाल, रात्रिकालीन कफ्र्यु, लकडाउन, नाका सिल, विद्यालय र विश्वविद्यालय बन्द गरी प्राप्त गरेको भनेर चर्चा गर्ने गरेका छन्। यद्यपि म आफैं यो पूर्ण अवधिभर थाइल्यान्डको राजधानी बैंककमा रहेर हेर्दा भने ती टिप्पणीसँग पूर्ण सहमत हुन सकिनँ। सुन्दा कडाजस्ता देखिएका ती कदम व्यवहारमा दैनिक जनजीवन नै प्रभावित गर्ने प्रकृतिका थिएनन्। अर्थतन्त्रको मूल्य चुकाएर कोरोना नियन्त्रणमा मात्र लाग्नु उपयुक्त नभएको आलोचना थाइल्यान्डले नपाएको भने हैन। यथार्थमा संक्रमण फैलिएर उत्कर्षमा पुग्दा राति केही घण्टा कफ्र्यु लागे पनि दिनमा खुद्रा पसल सामान्य अवस्थामा झैँ चलेका हुन्थे। दूरी कायम गरी बसहरू चलिरहेका हुन्थे। फुड डेलिभरी राम्ररी हुन्थ्यो। मर्निङ वाकमा निस्किएर फ्रेस मार्केटबाट सागसब्जी किन्ने मेरो रुटिन संक्रमणको उत्कर्षमा पनि रोकिएन। मार्चअप्रिलमा एकपटक १४ दिनका लागि बार, मसाज पार्लर, विद्यालय, विश्वविद्यालयजस्ता भीडभाड हुने व्यवसायलाई पूर्ण रूपले बन्द गरिए पनि दैनिक सप्लाईमा सरकारले कतै कमी हुन दिएन। त्यसपछि बिस्तारै सबै व्यवसाय पहिला आंशिक र केही हप्तापछि पूर्णरूपमा खोल्ने व्यवस्था गरियो। त्यो दुई हप्ताको आंशिक लकडाउनलाई सरकार र निजी दुवै पक्षले ती व्यवसाय कसरी सुरक्षित रूपमा सञ्चालन गर्ने भन्ने तयारीमा उपयोग गरे। धेरै देश लकडाउन उपयोग गर्न नसक्दा कोरोनाको हटस्पट बन्न पुगेका छन्। थाइल्यान्डमा अर्को प्रभावकारी नीति सरकारले भीडभाड हुने चाडपर्वलाई निषेध गर्यो, त्यो बिदा रोग नियन्त्रण भएपछि दिने सर्तमा। अप्रिलको दोस्रो सातामा पर्ने अत्यधिक भीडभाड हुने सोंग्क्रानजस्ता चाडपर्वका बिदा ४ महिना पछि सर्यो। कोरोनाले आक्रान्त भएका बेला मार्च अन्तिमतिर थाई प्रधानमन्त्रीले पहिला रोग संक्रमण नियन्त्रणमा लिने र अवस्था सुधार आउन थालेपछि अर्थतन्त्रलाई पुनर्जीवन दिने प्रस्ट नीति अघि सारेका थिए। संक्रमण बढेका बेला सरकारले आफ्नो नीतिमा प्राथमिकता निर्धारण गर्न सफल हुनु नै कोरोना नियन्त्रणको मुख्य कारक हो। सँगै प्रविधि प्रयोग गर्दै सार्वजनिक स्वास्थ्य रणनीति सरकारले अगाडि सार्यो। यसमा छुट्टै एप बनाएर सूचना एकीकृत रूपमा जनतामा पनि पुर्यायो। कन्ट्याक्ट ट्रेसिङसहित संक्रमित र अन्य शंकास्पद व्यक्तिको अनुगमन गर्न थाई चाना भन्ने छुट्टै एप प्रयोग गरियो। यसले ट्र्याकिङ र ट्रेसिङमा सहजै सफलता हासिल गर्यो। प्रभावकारी ट्र्याकिङ र ट्रेसिङ गर्न सके मास टेस्टिङ नगरी पनि कोरोना नियन्त्रण गर्न सकिने सन्देश थाइल्यान्डले दिएको छ। थाइल्यान्डको परीक्षण दर ००३ प्रतिहजार छ। यो भारत र भियतनामजस्ता देशको तुलनामा धेरै कम हो। थाई सरकारले अगाडि सारेका स्वास्थ्यसम्बन्धी रणनीति प्रभाकारी साबित भए। सरकारले काम, व्यापार र व्यवसाय गर्नेका लागि अनिवार्य र स्वैच्छिक दुई प्रकारका रोग प्रतिरोधात्मक सर्त तय गर्यो। भौतिक उपस्थितिको बाटो पनि खुला गर्यो। घरबाटै काम गर्ने विकल्प पनि दिइयो। यसले भीडभाड कम गरायो। प्रविधि प्रयोगमार्फत अनुगमनको व्यवस्था गरेर अति जोखिम भएकाबाहेकका व्यवसयालाई तुरुन्त निरन्तरता दिन प्रोत्साहन पनि गर्यो। जतिखेर स्थानीय तहमा केस सक्रिय नै थिए, विद्यालय र विश्वविद्यालय २ हप्ताभन्दा बढी बन्द भएनन्। केहीले अनलाइन प्रबिधि अपनाए भने केहीले अनिवार्य सर्त पालना गरेर फेस टु फेस कक्षा चलाए। राष्ट्रिय आवतजावतलाई संक्रमित क्षेत्रमा कडा अनुगमन र प्रभाव नभएका र कम भएकामा खुकुलो नीति अबलम्वन गर्यो। एक छाता नीति लिएन थाइल्यान्डले। यसले गर्दा महामारीमा पनि जनताले उति सास्ती भोग्नु परेन। म बैंकक रहे पनि पछिल्लो नौ महिनामा लकडाउन भएर घरबाट निस्कन नपाएको कुनै त्यस्तो दिनको अनुभव गर्नु परेन। तर, यी नीति र रणनीति केन्द्रीय सरकारको एकल प्रयासको मात्र प्रतिफल भने होइन। सरकारले स्थानीय तहमा १ मिलियनभन्दा बढी ग्रामीण स्वास्थ्य स्वयंसेवक खटायो। उनीहरूले गाउँगाउँमा गोलकिपरको भूमिका खेले। जहिले कोरोनाले गाउँगाउँ आतंकित भएका थिए, रोगको बारेमा सही जानकारी थिएन, रोकथामका सही उपायको ज्ञान गाउँमा थिएन; ती ग्रामीण स्वयंसेवकले गाउँमा कोरोना भाइरस के हो र कसरी बच्ने भनेर जनचेतना फैलाए। मोबाइल फिभर क्लिनिक चलाए। शंकास्पद बिरामीलाई अस्पताल लैजान सयोग गरे। गाउँको कोभिड गतिविधिको निरन्तर रिपोर्टिङ केन्द्रमा गरे। एकबाट अर्को प्रान्तमा यात्रा गर्नेहरूको अनुगमनदेखि घरेलु मास्क बनाएर गाउँलेलाई वितरण पनि गरे। क्वारेन्टाइनमा रहेकाहरूको अवस्था र खानपिनमा उत्तिकै चासो दिए। त्यसबाट बिरामीले माया र उत्साह पाए। यसले संक्रमितलाई रोगसँग लड्ने बल पुग्यो। यी ग्रामीण स्वास्थ्य स्वयंसेवकलाई अहिले नचिनिएका हिरोहरू भनेर सम्मान गर्छन् थाई र विदेशीले। यस्ता स्वयंसेवी प्रकृतिका स्थानीय सञ्जालले पनि विपद्मा ठूलो भूमिका खेल्न सक्छ भन्ने कुरा धेरै देशले कम आकलन गरेको देखिन्छ। यो विज्ञ मात्रले योगदान गर्ने समस्या हो भनेर बुझ्ने गल्ती विकसित समाजमा पनि देख्न सकिन्छ। स्थानीय मानव स्रोतसाधनको सदुपयोग गर्ने थाइल्यान्डको नीति अनुसरणीय छ बाँकी विश्वलाई। त्यसो त राज्यले राम्रा कदम लिँदा पनि जनस्तरबाट सहयोग र समर्थन लिन सक्नु चुनौती बन्दै गएको देखिन्छ वर्तमान विश्वमा। थाई सरकारले भने राम्रै सहयोग, समर्थन र विश्वास जनस्तरबाट प्राप्त गर्न सकेको देखिन्छ। त्यो विश्वास लिन सरकारले सीधा र प्रस्ट सञ्चारको नीति लियो। केन्द्रीय रोग नियन्त्रण गर्न बनेको मुख्य संयन्त्रले दैनिक पत्रकार सम्मेलन गर्यो। सरकारका नीति र रोगको अवस्थाको फेहरिस्त जानकारी गरायो आमसञ्चार माध्यममार्फत। स्वास्थ्य मन्त्रालयले विज्ञहरूको संलग्नतामा सम्भावित स्वास्थ्य चुनौतीबारे नियमित रूपमा जानकारी गरायो। उसले जनतालाई स्वास्थ्य सतर्कता अपनाउन उत्प्रेरित गराइरह्यो। प्रधानमन्त्रीले आफ्नै नेतृत्वमा राजनीतिक नेताहरूलाई सम्मिलित गराई कोभिड व्यवस्थापन केन्द्र बनाएर सुरुमै सरकारको सम्पूर्ण ध्यान कोरोना नियन्त्रमा रहेको प्रस्ट सन्देश दिए। सरकारले रोग नियन्त्रणमुखी एकीकृत कार्यक्रममार्फत जनताको मन जित्यो। यसले गर्दा जनस्तरमा ठूलो अत्यास आएन। बिरामी परे राज्यले हेर्छ भन्ने विश्वास जनतामा देखियो। विपत्का बेला जनताको मनोबल उच्च हुनुले सरकारका नीति निर्देशन र नियमावली कार्यान्वयन गराउन ठूलो मद्दत पुग्यो। सरकारले सबैलाई मास्क लगाऊ भन्यो। त्यसलाई सबैले फलो गरे। दूरी कायम गर भन्यो, सबैले पालना गरे। नाक र मुख छोप्नु भन्दा अन्यत्रजस्तो चिउँड़ोमा मास्क लगाएर हिँड्ने थाई कतै देखिएनन्। संक्रमण रोक्न चालिएका कदमविरुद्ध जनता सडकमा पनि आएनन् बरु उल्टै सहयोग गरे। अर्को बलियो पक्ष भनेको थाइल्यान्डले सार्वजनिक स्वास्थ्यमा गरेको विगतको लगानी हो। उसले पछिल्लो ५० वर्षमा १ हजारभन्दा बढी सुविधासम्पन्न अस्पताल र १० हजारभन्दा बढी प्राथमिक स्वास्थ्य केन्द्र बनाएको छ। ती केन्द्रले द्रुत र चुस्त सेवा दिन सके। यसका साथै थाइल्यान्डले सन् २००२ देखि नै युनिभर्सल हेल्थ कवारेज लागू गरेको छ। सरकारले थाई र यहाँ बस्ने विदेशीलाई पनि कोभिडको निःशुल्क उपचार गर्ने नीति अगाडि सार्यो। यसले सरकार र जनताबीचको विश्वास पनि बढ्यो। कोभिडले २ साता बन्द भएर पहिलो दिन विश्वविद्यालय पुग्दा स्टाफले मेरो हातमा कोभिड इन्स्योरेन्स कार्ड थमाएका थिए। यसको मतलब सरकार र सबै अंग जिम्मेवार र एकीकृत भएर लागेको प्रस्ट देख्न सकिन्थ्यो। यी सबै फ्याक्टरले परिणाम निकाल्न सक्नुमा सबैभन्दा प्रमुख भूमिका भने सरकारले समयमै एक्सन लिन सफल भयो। उदाहरणका रूपमा सबभन्दा पहिला कन्ट्याक्ट ट्रेसिङ गरेर चीनबाट बाहिरी संसारमा कोरोना संक्रमण प्रमाणित गर्यो। चाँडै लकडाउन गर्यो तर लम्ब्याएन। सुरुका केही हप्ता बाहिरी देशसँगको आवतजावत नरोकेकाले मात्र अहिलेको संख्यामा संक्रमण भएको हो। त्यति बेला अन्तर्राष्ट्रिय सीमाहरू बन्द गर्ने नगर्ने एउटा अन्योलमा विश्व नै थियो। जब सीमा नाका बन्द गर्ने अभ्यास सुरु भयो, थाइल्यान्डले तुरन्तै निर्णय लियो। जब कोरोना नियन्त्रण गर्ने कि अर्थतन्त्र जोगाउन लाग्ने भन्ने अवस्था आयो, प्राथमिकता समयमै तोक्न सक्यो। सही समयमा सही निर्णय लिन सक्नु थाई सरकारको अर्को सफलताको सकारात्मक पाटो हो। यथार्थमा अहिले पनि थाइल्यान्डमा संकट नै छ तर मानिसहरू देशभित्र निर्धक्क आवतजावत गर्न थालेका छन्। सभा सम्मेलन र व्यापार व्यवसाय सुरु गरेका छन्। मैले पनि गत जुलाईदेखि विश्वविद्यालयमा नियमित फेस टु फेस पढाइरहेको छु। बिस्तारै यहाँ न्यु नर्मलको अनुभूति भएको छ। स्यानिटाइजर, भौतिक दूरी र मास्क न्यु नर्मलका अनिवार्य टुल भएका छन्। तिनै टुलसँग ओल्ड नर्मलका काममा मजस्तै धेरै थाई फर्किरहेका छन्। नियम पालना गर्ने आचरण भएका र सरसफाइ र सुन्दरतालाई महत्व दिने थाईहरूले मास्कलाई नया फेसन आइटम र स्यानिटाइजरलाई बडी लोसनजस्तो मानेका छन्। उनीहरू भौतिक दूरी राख्दै अहिले दैनिक नियमित रुटिनमा व्यस्त छन्। यस्तो लाग्छ, कोरोनाको खतरा थाहा पाए पनि अब योसँग बचेर बस्न सकिन्छ भन्ने मनोविज्ञान थाईहरूले विकास गरेका छन्। कोरोना उन्मूलन भएको छैन तर यसले कसैलाई सताउन पनि पाएको छैन थाइल्यान्डमा। यही होला साँचो अर्थमा कोरोनासँग लिभिङ टुगेदर भनेको पनि। दिनदिनै कोरोना संक्रमण वृद्धि हुँदै जाने र मर्नेको संख्या पनि बढ्दै जाँदा त कसरी कोरोनासँग लिभिङ टुगेदर गर्न सक्ला नेपालले ? कतै थाइल्यान्डको लिभिङ टुगेदर मोडेल पो नेपाललाई अलि काम लाग्थ्यो कि ? (किङ मोङ्कुट युनिभर्सिटी अफ टेक्नोलोजी नर्थ बैंककमा प्राध्यापनरत ढकाल नेपालीहरूको अन्तर्राष्ट्रिय थिंक ट्यांक नेपाल पोलिसी इन्स्टिच्युटका अध्यक्ष हुन्। यो लेखमा व्यक्त विचार भने ढकालका निजी हुन्।)"
आईपीएल : राजस्थानमाथि कोलकाताको शानदार जित,"काठमाडौं : युएईमा जारी इन्डियन प्रिमियर लिग (आईपीएल) टीट्वान्टी क्रिकेटमा कोलकाता नाइट राइडर्सले दोस्रो जित निकालेको छ। बुधबार राति भएको खेलमा राजस्थान रोयल्सलाई ३७ रनले पराजित गर्दै कोलकाता विजयी भएको हो। दुबई अन्तर्राष्ट्रिय क्रिकेट स्टेडियममा कोलकाताले दिएको १ सय ७५ रनको लक्ष्य पछ्याएको राजस्थानले २० ओभरमा ९ विकेट गुमाएर १ सय ३७ रन मात्र बनाउन सक्यो। राजस्थानको यो पहिलो हार हो। राजस्थानका टम करनले ५४ रनको अर्धशतकीय इनिङ्स खेलेपनि टोलीले जित्न सकेन। खेलमा जोस बटलरले २१ रन र राहुल टेवाटियाले १४ रन बनाए। अरु ब्याट्सम्यानहरु दोहोरो अंकको रन जोड्न असफल भएका थिए। कोलकाताका कमलेस नगरकोटी, वरुण चक्रवर्ती र शिवम माभीले २२ विकेट लिए। खेलमा कोलकाताको कसिलो बलिङसामु राजस्थान निरीह देखियो। यसअघि टस हारेर पहिले ब्याटिङ गरेको कोलकाताले २० ओभरमा ६ विकेट गुमाएर १ सय ७४ रन बनाएको थियो। कोलकाताका लागि शुबमन गिलले ४७ रन र आन्द्रे रसेलले २४ रन जोडे। नितेश रानाले २२, सुनिल नारिनले १५ रन बनाए भने इयान मोर्गनले अविजित रहदै ३४ रन बनाएका थिए तर पाट कुमिन्सले १२ रन बनाएर आउट भए। राजस्थानका जोफ्रा आर्चरले २ विकेट, जयदेव उनाकड, अंकित राजपुत, टम करन र राहुल टेवाटियाले एकएक विकेट लिए। जितसँगै कोलकाता लिगको दोस्रो स्थानमा उक्लिएको छ। कोलकाताले चौथो खेल शनिबारनै दिल्ली क्यापिटल्ससँग खेल्ने छ।"
डा केसीसँग वार्ता गर्न संघको माग,"काठमाडौं (अन्नपूर्ण) : नेपाल चिकित्सक संघले डा गोविन्द केसीको जीवन रक्षाका लागि सरकारले कुनै पहल नगरेकोमा आपत्ति जनाएको छ। संघका महासचिव डा बद्री रिजालले डा केसीसँग सार्थक वार्ता गरी समस्याको यथाशीघ्र समाधान निकाल्न प्रेस विज्ञप्तिमार्फत सरकारको ध्यानाकर्षण गराएका छन्। सरकारले यथाशीघ्र वार्ता टोली गठन गरी सौहार्दपूर्ण वातावरणमा समस्या समाधान गर्न अपरिहार्य भएको संघले ठहर गरेको विज्ञप्तिमा उल्लेख छ। उसले डा केसीको जीवन रक्षा गर्न कठोर कदम चाल्नुपर्ने गम्भीर परिस्थिति सिर्जना नगर्न चेतावनी दिएको छ। वार्ताका निम्ति सहजीकरणको भूमिका निर्वाह गर्न संघ तयार रहेको विज्ञप्तिमा उल्लेख छ। १७ दिनदेखि अनशनरत डा केसीलाई जुनसुकै बेला सघन उपचार कक्ष (आईसीयू)मा लैजानुपर्ने अवस्था रहेको उपचारमा संलग्न चिकित्सकले जनाएका छन्। उनी त्रिवि शिक्षण अस्पतालमा अनशनरत छन्। उपचारमा संलग्न डा सुवास आचार्यका अनुसार डा केसीको मुटुको चालमा तीव्रता आएको छ। रिँगटा लाग्ने गरेको, थकान महसुस भइरहेको, ब्लड सुगर न्यून रहेको उपचार टिमका संयोजक डा आचार्यद्वारा जारी मेडिकल बुलेटिनमा उल्लेख छ। उनको शरीरमा सोडियम, पोटासियम, म्याग्नेसिय, क्याल्सियम, फस्फोरसको मात्रा न्यून छ। रगतमा सेता रक्तकोषको मात्रामा कमी आइरहेको छ। शरीरमा इलेक्ट्रोलाइटको कमी आएको छ।"
पीसीआर परीक्षण शुल्क घटाउन चेतावनी,"काठमाडौं : सरकारले पीसीआर परीक्षणको शुल्क तोकिएभन्दा बढी लिने आठ निजी प्रयोगशालालाई २४ घण्टे अल्टिमेटम दिएको छ। शुल्क समायोजन नगरे परीक्षण स्वीकृति खारेज गरिने भएको छ। स्वास्थ्य तथा जनसंख्या मन्त्रालयस्तरीय इन्सिडेन्ट कमान्ड सिस्टमको बैठकले बुधबार कारबाही गर्ने निर्णय गरेको हो। मन्त्रालयका प्रवक्ता डा जागेश्वर गौतमले एकपटक चेतावनी दिने निर्णय गरिएको जानकारी दिए। २४ घण्टामा शुल्क समायोजन नगरे प्रयोगशालाको परीक्षण स्वीकृति खारेज गरी पत्राचार गर्न राष्ट्रिय जनस्वास्थ्य प्रयोगशालालाई निर्देशन दिने निर्णय भएको छ। मन्त्रालयले २ हजारभन्दा बढी शुल्क लिने प्रयोगशालालाई कालोबजारी गरेको आधारमा कारबाही गर्न गृह मन्त्रालय र वाणिज्य विभागलाई पत्राचार गरेको छ। बढी शुल्क लिने प्रयोगशालामा सेन्ट्रल डायग्नोस्टिक ल्याबरोटरी एन्ड रिसर्च सेन्टर, इन्टरपिड डायग्नोस्टिक सेन्टर, डिकोड जेनोमिक्स एन्ड रिसर्च सेन्टर, सूर्या हेल्थ केयर सेन्टर, बीएन्डबी अस्पताल, ह्याम्स अस्पताल, नेपाल मेडिसिटी र स्टार अस्पताल छन्। सरकारले ५५ वटा प्रयोगशालाबाट परीक्षण गर्ने व्यवस्था गरेको छ। ४० प्रयोगशालाबाट नेसनल टेस्टिङ गाइडलाइनअनुसार परीक्षण गर्ने भनिएका व्यक्तिको निःशुल्क परीक्षण हुने व्यवस्था छ। सरकारले भदौ २८ गते पीसीआर परीक्षणको अधिकतम शुल्क २ हजार रुपैयाँ तोकेको थियो। यसमा अतिरिक्त शुल्क जोड्न पाइँदैन। तर, निजी प्रयोगशाला सञ्चालकले दोब्बर शुल्क असुलिरहेका छन्। गुणस्तर मापन तथा नियमन महाशाखाले दिएको प्रतिवेदनअनुसार विभिन्न आठ प्रयोगशालाले बढी शुल्क लिएको पाइएको हो। यस सम्बन्धमा अन्नपूर्ण पोस्ट्ले समाचार प्रकाशन गरेको थियो। सरकारले पीसीआर परीक्षणको दायरा बढाउन निजीलाई समेत अनुमति दिएपछि सर्वसाधारणबाट बढी शुल्क असुल गरिएको हो। काठमाडौं उपत्यकाका ११ वटा प्रयोगशालाको अनुगमन गर्दा ८ वटाले बढी शुल्क असुलेको पाइएको थियो। सरकारको निर्देशन विपरीत पीसीआर टेस्टको शुल्क उठाउँदै निजी ल्याब डेरावाललाई पीसीआर रिपोर्टका लागि बाध्य नपार्न सरकारको आग्रह प्रदेश २ मा पीसीआर खरिदमा भ्रष्टाचार पीसीआर शुल्क बढी लिने आठ प्रयोगशालालाई २४ घण्टे अल्टिमेटम"
आलुजस्ता हिट गायक ?,"काठमाडौं : बजारमा कस्तो सामान बेच्ने भन्ने पसलेलाई थाहा हुन्छ। उसको सामान किन्ने नकिन्ने ग्राहकको मर्जी हो। गायक तथा मोडल दुर्गेश थापाको विचारमा जसरी अन्य चिजवस्तु किनबेच हुन्छ; त्यसरी नै कला, गला र सिर्जना बेच्ने ठाउँ हो गीतसंगीत पनि। दर्शकको ताली र गाली दुवै आफ्नो सम्पत्ति भएको भन्न रुचाउने उनी सांगीतिक बजारमा आफ्नै ब्रान्डको गीत लिएर उपस्थित हुन्छन्। उनका जुनै गीतले पनि चर्चा बटुल्छन्। बागलुङका दुर्गेश थापा पछिल्लो समय युवा पुस्ताले फलो गर्ने गायक हुन्। उनले गायनसँगै मोडलिङ पनि सँगसँगै लगिरहेका छन्। गायनमा संघर्ष गरिरहेकै थिए। कहिले डान्स बारमा काम गर्थे त कहिले म्युजिक भिडियोमा कोरस नाच्थे। कामकै सिलसिलामा सिकेको अभिनयले उनलाई मोडल बनायो। गत वर्षको तीजमा हामी पनि नाच्नुपर्छ, बीचबीचमा बोलको गीत सार्वजनिक भएपछि दुर्गेशको चर्चा चुलियो। एउटै लय र प्याटर्नको गीत बजारमा आइरहेको अवस्थामा उनले लोकलयलाई पप प्याटर्नमा फ्युजन गरेर उक्त तीज गीत बनाएका थिए। यो गीत संगीतप्रेमी सबैको मनमा झुन्डियो। यसपछि उनलाई पछाडि फर्केर हेर्नु परेको छैन। उनले गाएका जति पनि चलेका गीत छन् ती सब विवादित नै छन्। धेरैलाई चोरीको आरोप लागेको छ भने केहीलाई बिगारेको। तर जेसुकै आरोप लागे पनि गीत चाँहि उनकै चलेका छन्। दर्शक श्रोता कमाउन सकेपछि कसैको केही नलाग्ने रहेछ। अरू त अरू आफैंलाई ब्यंग्य गर्दै गाएको आफूजस्तो गीतले पनि उनलाई नै चर्चामा ल्यायो। १६ वर्षे जोबन बोलको गीत सुटिङ गर्दागर्दै हालै बालाजुमा भेटिए दुर्गेश। सुटिङको विश्रामका क्रममा आफूलाई मन परेको काम गर्न हर कोहीलाई छुट रहेको उनले बताए। कसैले आफ्नो गीतको जनरा सोधे भने उनलाई थाहा छैन। भन्छन्, मैले भोगेको जिन्दगी र देखेको समाजका विषयलाई गीत बनाउँछु। मलाई जसरी मन पर्छ, त्यसरी नै लय बनाउँछु। गीतको प्याटर्न छुट्ट्याउने, क्वालिटी चेक गर्ने जिम्मा दर्शकलाई। अभिनय गर्दागर्दै, नाच्दानाच्दै गायनमा आएकाले गीतसंगीत सिक्ने फुर्सद छैन उनलाई। उनी सहजसाथ स्वीकार्छन्, म नजान्ने नै हुँ। नसिकेकै हुँ तर पनि दर्शकले माया गरिरहनुभएको छ। यसैमा खुसी छु। उनी कहिले तीज हामी केटाहरूको पनि हो, हामी पनि नाच्नुपर्छ भन्दै गाउँछन् त कहिले हेप्पी तिहार चिसो बियर भन्दै गितार बजाउँदै गाउँछन्। कहिले आलु जस्तो गायक हुँ भन्दै आफूलाई उपमा दिन्छन् त कहिले एउटा फोटो खिच भन्दै केटाहरूलाई सारी लगाएर भिडियो तयार गर्छन्। यसरी उनलाई जसरी पनि अरूभन्दा फरक गर्नु छ। कोरोना कहरले घरभित्रै बसिरहँदा उनले बेसार, कोरोनाको दबाई के छ र भन्दै व्यंग्यात्मक गीत सार्वजनिक गरे। अहिले उनी ह्याप्पी तिहार गीतको दोस्र्रो शृंखला निकाल्ने तयारीमा छन्। यसपटकको तीजमा उनले पुरुषलाई सारी लगाएर भिडियो बनाएपछि धेरै महिला दर्शकको गाली पनि खाए। महिलाको अपमान गरेको आरोप पनि लाग्यो। चिसो बियर गीतको केही शब्दलाई लिएर उनलाई प्रहरीले आफ्नो दैलो पुर्याएका थिए। म्युजिक भिडियोमा पुरुषले सारी लगाएको प्रसंगबारे उनी भन्छन्, लुगाको पनि कुनै जेन्डर हुन्छ र ? महिलाले पनि टिसर्ट पेन्ट, किन लगाउनुभएको ? त्यो पुरुषको लुगा हैन र ? महिलाले पेन्ट लगाएर नाच्दा सवाल नउठ्ने तर पुरुषले सारी लगाउँदा रोइलो किन नि ? बलिउड, हलिउडमा पनि यस्तो प्राक्टिस चलिरहेकै छ। यसमा रोइलो गर्नुपर्ने कुरै के छ र ? गीत गाउनु उनको सानैदेखिको रहर हो। तर आफूलाई गायकभन्दा अझै पनि स्टेज पर्फमरका रूपमा लिएका छन् दुर्गेशले। दुर्गेशको सुरुआती अभिनय धोका पाएको प्रेमीलगायत ट्र्याजेडी गीतमा बढी देखिन्छ। पछिल्लो समय भने उनले अलि चञ्चले, रोमान्टिक गीतमा अभिनय गरिरहेका छन्।"
मन्त्री फेर्ने चटारो,"लामो समयदेखि चर्चामा रहेको मन्त्रिपरिषद् हेरफेरको विषय निर्णायक मोडमा पुगेपछि नेकपा वृत्तमा मन्त्री को बन्ने र को फालिने भन्ने बहस सुरु भएको छ। पार्टीका दुई अध्यक्षबीच पछिल्ला दिनमा हुने गरेका अधिकांश भेटघाट तथा छलफल यही विषयमा केन्द्रित रहे पनि ठोस निकास निस्केको छैन। मन्त्री हेरफेरको मापदण्डमा सहमति जुटेको छैन। यसको फाइदा उठाउँदै हाल मन्त्री रहेकाहरू फेरि पनि आफूलाई टिकाउने दौडमा लागेका छन्। अर्को समूह नयाँ बन्ने मन्त्रिपरिषद्मा आफूलाई समावेश गराउन नेताको घरदैलो धाइरहेका छन्। समयमै निकास ननिस्कँदा पार्टीपंक्तिमा निराशा छाएको छ। साथै मुख्य प्रशासनिक केन्द्र सिंहदरबारभित्र भने एक प्रकारको शून्यता छाएको छ। पार्टीका कार्यकारी अध्यक्ष रहेका प्रचण्ड अहिले कायम रहेका केहीबाहेक अधिकांश मन्त्री फेरबदल गर्नुपर्ने पक्षमा छन्। प्रधानमन्त्री तथा अर्का अध्यक्ष केपी शर्मा ओली भने हाल रिक्त रहेका र टुक्र्याइने तीन मन्त्रालयमा मात्रै नयाँ मन्त्री नियुक्त गरेर जाने अडानमा छन्। दुई अध्यक्षको आआफ्नै अडानका कारण दिनहुँजसो भेटघाट र छलफल भए पनि परिणाम निस्केको छैन। पार्टी सञ्चालनको जिम्मेवारी प्रचण्डलाई दिएपछि सरकार सञ्चालन र मन्त्री नियुक्तिको अधिकार आफूमा रहनुपर्ने ओली पक्षको अडानका कारण पनि सहमतिको विन्दु पत्ता नलागेको हो। जेजस्तो मापदण्ड बनाएर भए पनि मन्त्रिपरिषद् फेरबदलको निर्णय छिटो गर्नुपर्छ। मन्त्री हेरफेरको बहानामा पार्टीलाई मात्रै होइन, सिंगो मुलुकलाई नै अनिर्णयको बन्दी बनाउनु हुँदैन। परिणाम ननिस्कने भेटघाटको कुनै अर्थ छैन। मन्त्री हेरफेरको हल्लाले मुलुकलाई कति क्षति गर्छ भन्ने विषयमा दुई नेता गम्भीर बन्नुपर्छ। मन्त्रिपरिषद् पुनर्गठनको हल्ला चलेपछि यतिखेर बहालवाला मन्त्रीहरूको ध्यान नयाँ मन्त्रिमण्डलमा आफू परिन्छ कि परिँदैन भन्नेतर्फ केन्द्रित भइरहेको छ। त्यसले नियमित काममा प्रभाव परेको छ। यो स्वाभाविक पनि हो। यसले गर्दा उनीहरूको दैनिक कार्यसम्पादनमा असर परिरहेको हुन्छ। काममा मन नगएपछि मन्त्रालयको कार्य सम्पादन प्रभावित भइरहेको छ। साथै घर जाने बेला भयो भन्दै यही मौकामा मन्त्रीहरूबाट विविध स्वार्थ समूहको हितअनुकूलका निर्णय हुने सम्भावना पनि रहन्छ। साथै कर्मचारीबाट पनि यो समयमा मन्त्रीलाई सोचेजस्तो सहयोग नहुन सक्छ। मन्त्रीको निर्देशनलाई थरीथरीको बहाना बनाएर टार्ने प्रवृत्तिको विकास कर्मचारीमा हुन सक्छ। यस्ता यावत् समस्याले समग्रमा घाटा पुर्याउने भनेको मुलुकलाई नै हो। यो तीतो यथार्थलाई नेपाल कम्युनिस्ट पार्टी र विशेषगरी दुई अध्यक्षले मनन गर्नु जरुरी छ। जतिसक्दो छिटो सरकारलाई पूर्णता दिनुपर्छ। हुन त मन्त्रीको अनुहार फेरिँदैमा सरकारको काम नतिजामुखी भइहाल्छ भन्ने विश्वास गर्न सकिँदैन। अहिलेको आवश्यकता मन्त्रीको अनुहारभन्दा पनि कार्यशैलीमा परिवर्तन गर्नु हो। दुई अध्यक्षले नयाँ मन्त्री नियुक्त गर्दैगर्दा यो पक्ष भुल्नु हुँदैन। परिणाममुखी काम गर्न सक्ने र आफूले हाँकेका मन्त्रालयमा सुशासनको नजिर बसाल्न सक्ने व्यक्ति छान्नुपर्छ। गुटगत व्यवस्थापनमा मात्रै ध्यान दिएर मन्त्री छान्ने मापदण्ड बनाउनु हुँदैन। मन्त्री हेरफेरको विषयलाई तत्कालका लागि पार्टीभित्रको घर झगडा मिलाउने बहानाबाट मात्रै पनि बनाउनु हुँदैन। विगतमा गुमेको सरकारको साख फर्काउन सक्ने गरी मन्त्रिमण्डल पुनर्गठन गर्नुपर्छ।"
इवामुरा अस्पतालको लापरबाही ! मृत घोषणा गरिएका व्यक्तिको उपचार नर्भिकमा,"भक्तपुर : भक्तपुरको सल्लाघारीस्थित डा इवामुरा मेमोरियल अस्पतालले उपचारमा लापरवाही गर्दा एक पुरुषको ज्यान जोखिममा परेको छ। इवामुराले मृत घोषणा गरेका बिरामीको उपचार नर्भिक अस्पतालको भेन्टिलेटरमा भइरहेको छ। रगतको प्रवाह रोकिएका कारण मस्तिष्कमा क्षति पुगेकाले बिरामी कोमाको अवस्थमा पुगेको बताइएको छ। भक्तपुर नगरपालिका ७ चोर्चा निवासी ४७ वर्षीय लक्ष्मीकुमार लाखाजूको ज्यान जोखिममा परेको हो। उनी गत शुक्रबार घरैबाट हिंडेर इन्डोस्कोपी गर्न अस्पताल पुगेका थिए। घाँटी दुःखेर इन्डोस्कोपी गर्न गएका उनको मृत्यु भएको भन्दै इवामुरा अस्पतालले घोषणा गरेको उनको परिवारले जनाएको छ। बिरामी लक्ष्मीकुमारका भाइ बिजेशले इवामुरा अस्पतालको मृत्यु घोषणा गरेपछि विश्वास नलागेर पुनः काठमाडौंको थापाथलीस्थित नर्भिक अस्पताल लगिएको जानकारी दिए। नर्भिक अस्पतालका चिकित्सकहरुले दाजुको मृत्यु भइनसकेका बताएपछि भेन्टिलेटरमा राखेर उपचार भइरहेको बिजेशले सुनाए। उनका अनुसार इवामुराले बुधबार दाजुको मृत्यु भएको घोषणा गरेका थिए। लगत्तै बुधबार नै नर्भिक लगिएको थियो। नर्भिक अस्पतालले रगतको प्रवाह रोकिएका कारण मस्तिष्कमा क्षति पुगेकाले बिरामी बाँच्ने नबाँच्ने अहिल्यै भन्न नसकिएको जनाएको छ, भाइ बिजेशले भने। यसैबीच अस्पतालमा गएका व्यक्तिको उपचारमा लापरबाही गरिएको भन्दै बिहीबार इवामुरा अस्पतालमा पीडित बिरामीका आफन्तले घेराउ गरेका छन्। पीडित बिरामीको उपचारको सम्पूर्ण खर्च व्यहोर्न र क्षतिपूर्ति दिन माग गर्दै विरोध प्रदर्शन गरेका थिए। इवामुरा अस्पतालले भने घटनाबारे कुनै जानकारी दिएको छैन। उपचारमा लापरबाही भएको हो होइन वा अरु के भएको भन्नेबारे जानकारी लिन अस्पतालका प्रवन्धक रञ्जित मारिखूसँग पटकपटक सम्पर्क गर्दा पनि उनी सम्पर्कमा आएनन्। बिरामीको उपचार खर्च अस्पतालले व्यहोर्नेपीडित व्यक्तिका घरपरिवार, आफन्त र स्थानीयले अस्पताल घेराउ गर्दै विरोध प्रदर्शनपछि बिहीबार नै दुईपक्षीय सहमति भएको छ। महानगरीय प्रहरी परिसर भक्तपुरकी प्रमुख प्रहरी उपरीक्षक तारादेवी थापाले पनि पीडित परिवार र अस्पतलाबीच सहमति भएको पुष्टि गरे। सहमतिअनुसार बिरामी लक्ष्मीकुमारको उपचारमा लाग्ने सम्पूर्ण खर्च इवामुरा अस्पतालले व्यहोर्ने भएको बिजेशले जानकारी दिए। उनका अनुसार दाजु लक्ष्मीकुमारको इवामुरा र नर्भिक अस्पतालमा उपचार गर्दा लाग्ने सम्पूर्ण खर्च इवामुरा अस्पतालले व्यहोर्ने सहमति भएको हो। सहमतिसँगै अस्पतालमा बिरामीका घरपरिवार, आफन्त तथा सर्वसाधारणले गरेको विरोध प्रदर्शन स्थगित भएको छ।लक्ष्मीकुमार पेसाले सिकर्मी हुन्। भक्तपुर नपा ९ च्याम्हासिंहमा उनले सञ्चालन गर्ने फर्निचरले उनको घरपरिवारको जिविका चल्दै आएको छ।"
२४ घण्टामा अहिलेसम्मकै उच्च १९ सय ११ जनामा कोरोना पुष्टि : ९६१ डिस्चार्ज,"काठमाडौं : पछिल्लो २४ घण्टामा नेपालमा आजसम्मकै सबैभन्दा बढी १९ सय ११ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार योसँगै नेपालमा कोरोना संक्रमितको कुल संख्या ७९ हजार ७२८ पुगेको छ। २४ घण्टामा ९६१ जना डिस्चार्ज भएका छन्। योसँगै डिस्चार्ज हुनेको कुल संख्या ५७ हजार ३८९ पुगेको छ। यो कुल संक्रमितको ७१ दशमलव ९ प्रतिशत हो। काठमाडौं उपत्यकामा मात्र ९४३ जनामा संक्रमण पुष्टि भएको छ। अहिले नेपालमा २२० जना संक्रमितको आईसीयूमा उपचार भइराखेको छ। मन्त्रालयका अनुसार बिहीबार १२ हजार ४४४ जनाको पीसीआर भएको छ । योसँगै नेपालमा पीसीआरको संख्या १० लाख ३३ हजार ९४७ पुगेको छ । अहिले देशभर सक्रिय संक्रमितको संख्या २१ हजार ८३० पुगेको छ । होम आइसोलेशनमा ११ हजार ६९ जना रहेका छन् । मन्त्रालयका अनुसार अहिले १० हजार ७६१ जना संस्थागत आइसोलेशनमा रहेका छन् । मन्त्रालयका अनुसार अहिले पाँच हजार ७७ जना क्वारेन्टाइनमा रहेका छन् । मन्त्रालयका अनुसार बिहीबार थप ११ जनाको कोरोनाकै कारण मृत्यु भएको छ । योसँगै नेपालमा कोरोनाले मृत्यु हुनेको संख्या ५०९ पुगेको छ । मोरङ, सिरहा, काठमाडौं, भक्तपुर, ललितपुर, चितवन र रुपन्देहीमा अहिले पाँच सयमाथि सक्रिय संक्रमित रहेका छन् भने मनाङ, मुस्ताङ, डोल्पा र मुगुमा संक्रमितको संख्या शून्य छ।"
चिनीले राजस्व बढ्यो,"नेपालगन्ज : चालु आर्थिक वर्षको दुई महिनामा मात्र चिनी आयातबाट झन्डै एक अर्ब राजस्व संकलन भएको छ। अघिल्लो आर्थिक वर्षको यस अवधिमा चिनी आयात र राजस्व संकलन अवस्था विश्लेषण गर्दा भन्सार नतिरेर नै चिनी आयात हुने गरेको सहजै आँकलन गर्न सकिन्छ। सीमावर्ती बजारबाट चिनी आयात कति हुन्छ भन्ने कुरा चालु आर्थिक वर्षको राजस्व संकलनबाट पनि देखिएको छ। कोरोना भाइरसका कारण सीमा नाका बन्द हुँदा चिनी राजस्व तिरेर आयात भइरहेको छ। नेपालगन्ज भन्सार कार्यालयबाट गत वर्ष साउन र भदौमा ३४ हजार ७० किलो मात्र चिनी राजस्व तिरेर नेपाल आयात भएको थियो। यो वर्ष साउन र भदौमा मात्र तीन करोड ३४ लाख ८७ हजार ३ सय २ किलो चिनी आयात गर्दा ९५ करोड १५ लाख ५१ हजार एक सय ४३ रुपैयाँ राजस्व असुली भएको छ। विगतमा राजस्व छलेर चिनी आउने गरेको थियो। सीमा नाका बन्द भएपछि चिनी भन्सार तिरेर आयात गरिएकाले राजस्व वृद्धि भएको हो, निमित्त भन्सार अधिकृत रमेशकुमार खतिवडा भन्छन्, सीमामा कडाइ भइरहेको छ। भौतिक परीक्षण र जाँच पास पनि व्यवस्थित भएको छ। जसका कारण चिनीमा पनि राजस्व वृद्धि भएको हो। लकडाउनअघि ५ किलोसम्म चिनी ल्याउँदा सर्वसाधारणले राजस्व तिर्नु पर्दैनथ्यो। साना व्यवसायीले त पटकपटक यसरी नै भन्सार नतिरेर पनि चिनी बेच्ने गरेका थिए। कोरोनाका कारण अहिले सीमावर्ती बजारमा चिनी किन्न जाने उपभोक्ता रोकिएका छन्। भाटभटेनीले मात्र नेपालगन्ज भन्सार कार्यालयमा राजस्व तिरेर तीन सय ५० टन चिनी खरिद गरेको नेपालगन्ज सुपरस्टोरका प्रबन्धक पुष्कल राईले जानकारी दिए। उनले भने, हामीले नेपालगन्जबाट ४० टन बेचेका छौं। विराटनगरबाहेक देशका अन्य १७ वटा स्टोरमा पनि यहीबाट चिनी पठाएका छौं। नेपाली चिनी ६९ रुपैयाँमा बिक्री गरिरहेको भाटभटेनीले साउनदेखि भारतबाट चिनी आयात गर्न थालेपछि भने ७५ रुपैयाँ प्रतिकिलो बिक्री गरिरहेको छ। स्थानीय बजारमा भने ९० रुपैयाँसम्म चिनी बिक्री हुने गरेको छ। नेपालगन्ज भन्सार कार्यालयले गत वर्षको साउन र भदौमा मात्र झन्डै सवा एक अर्ब राजस्व असुली गरेको छ। गत वर्ष साउनमा ८६ करोड २९ लाख चार हजार र भदौमा एक अर्ब ८८ लाख १५ हजार रुपैयाँ गरी एक अर्ब ८७ करोड १७ लाख १९ हजार रुपैयाँ राजस्व संकलन भएको थियो। जबकी चालु आर्थिक वर्षको साउनमा मात्र एक अर्ब ६२ करोड ९९ लाख ४५ हजार रुपैयाँ र भदौमा एक अर्ब ४१ करोड ९१ लाख ७८ हजार रुपैयाँ गरी ३ अर्ब ४ करोड ९१ लाख २३ हजार रुपैयाँ राजस्व संकलन भएको छ। खतिवडाले भने, यो वर्षको साउन महिनामा लक्ष्यभन्दा १७२०२ प्रतिशत र भदौमा १३२९६ प्रतिशत प्रगति भएको छ। जबकी गत वर्ष साउनमा ६९६५ प्रतिशत र भदौ महिनामा ६५१६ प्रतिशत प्रगति भएको थियो। असोज महिनामा १ अर्ब ४८ करोड २३ लाख ८३ हजार रुपैयाँ राजस्व संकलन गर्ने लक्ष्य रहेकोमा ११ असोजसम्म मात्र ५३ करोड ६४ लाख ९१ हजार रुपैयाँ अर्थात लक्ष्यको ३६१९ प्रतिशत राजस्व संकलन भइरहेको छ। खतिवडाले प्रस्ट पारे, विगतमा भन्सार छलेर आउने सामान अहिले राजस्व तिरेर आउँदा पनि लक्ष्यभन्दा धेरै राजस्व संकलन गर्न सफल भएका हौं।"
मन्त्री फेर्ने चटारो,"लामो समयदेखि चर्चामा रहेको मन्त्रिपरिषद् हेरफेरको विषय निर्णायक मोडमा पुगेपछि नेकपा वृत्तमा मन्त्री को बन्ने र को फालिने भन्ने बहस सुरु भएको छ। पार्टीका दुई अध्यक्षबीच पछिल्ला दिनमा हुने गरेका अधिकांश भेटघाट तथा छलफल यही विषयमा केन्द्रित रहे पनि ठोस निकास निस्केको छैन। मन्त्री हेरफेरको मापदण्डमा सहमति जुटेको छैन। यसको फाइदा उठाउँदै हाल मन्त्री रहेकाहरू फेरि पनि आफूलाई टिकाउने दौडमा लागेका छन्। अर्को समूह नयाँ बन्ने मन्त्रिपरिषद्मा आफूलाई समावेश गराउन नेताको घरदैलो धाइरहेका छन्। समयमै निकास ननिस्कँदा पार्टीपंक्तिमा निराशा छाएको छ। साथै मुख्य प्रशासनिक केन्द्र सिंहदरबारभित्र भने एक प्रकारको शून्यता छाएको छ। पार्टीका कार्यकारी अध्यक्ष रहेका प्रचण्ड अहिले कायम रहेका केहीबाहेक अधिकांश मन्त्री फेरबदल गर्नुपर्ने पक्षमा छन्। प्रधानमन्त्री तथा अर्का अध्यक्ष केपी शर्मा ओली भने हाल रिक्त रहेका र टुक्र्याइने तीन मन्त्रालयमा मात्रै नयाँ मन्त्री नियुक्त गरेर जाने अडानमा छन्। दुई अध्यक्षको आआफ्नै अडानका कारण दिनहुँजसो भेटघाट र छलफल भए पनि परिणाम निस्केको छैन। पार्टी सञ्चालनको जिम्मेवारी प्रचण्डलाई दिएपछि सरकार सञ्चालन र मन्त्री नियुक्तिको अधिकार आफूमा रहनुपर्ने ओली पक्षको अडानका कारण पनि सहमतिको विन्दु पत्ता नलागेको हो। जेजस्तो मापदण्ड बनाएर भए पनि मन्त्रिपरिषद् फेरबदलको निर्णय छिटो गर्नुपर्छ। मन्त्री हेरफेरको बहानामा पार्टीलाई मात्रै होइन, सिंगो मुलुकलाई नै अनिर्णयको बन्दी बनाउनु हुँदैन। परिणाम ननिस्कने भेटघाटको कुनै अर्थ छैन। मन्त्री हेरफेरको हल्लाले मुलुकलाई कति क्षति गर्छ भन्ने विषयमा दुई नेता गम्भीर बन्नुपर्छ। मन्त्रिपरिषद् पुनर्गठनको हल्ला चलेपछि यतिखेर बहालवाला मन्त्रीहरूको ध्यान नयाँ मन्त्रिमण्डलमा आफू परिन्छ कि परिँदैन भन्नेतर्फ केन्द्रित भइरहेको छ। त्यसले नियमित काममा प्रभाव परेको छ। यो स्वाभाविक पनि हो। यसले गर्दा उनीहरूको दैनिक कार्यसम्पादनमा असर परिरहेको हुन्छ। काममा मन नगएपछि मन्त्रालयको कार्य सम्पादन प्रभावित भइरहेको छ। साथै घर जाने बेला भयो भन्दै यही मौकामा मन्त्रीहरूबाट विविध स्वार्थ समूहको हितअनुकूलका निर्णय हुने सम्भावना पनि रहन्छ। साथै कर्मचारीबाट पनि यो समयमा मन्त्रीलाई सोचेजस्तो सहयोग नहुन सक्छ। मन्त्रीको निर्देशनलाई थरीथरीको बहाना बनाएर टार्ने प्रवृत्तिको विकास कर्मचारीमा हुन सक्छ। यस्ता यावत् समस्याले समग्रमा घाटा पुर्याउने भनेको मुलुकलाई नै हो। यो तीतो यथार्थलाई नेपाल कम्युनिस्ट पार्टी र विशेषगरी दुई अध्यक्षले मनन गर्नु जरुरी छ। जतिसक्दो छिटो सरकारलाई पूर्णता दिनुपर्छ। हुन त मन्त्रीको अनुहार फेरिँदैमा सरकारको काम नतिजामुखी भइहाल्छ भन्ने विश्वास गर्न सकिँदैन। अहिलेको आवश्यकता मन्त्रीको अनुहारभन्दा पनि कार्यशैलीमा परिवर्तन गर्नु हो। दुई अध्यक्षले नयाँ मन्त्री नियुक्त गर्दैगर्दा यो पक्ष भुल्नु हुँदैन। परिणाममुखी काम गर्न सक्ने र आफूले हाँकेका मन्त्रालयमा सुशासनको नजिर बसाल्न सक्ने व्यक्ति छान्नुपर्छ। गुटगत व्यवस्थापनमा मात्रै ध्यान दिएर मन्त्री छान्ने मापदण्ड बनाउनु हुँदैन। मन्त्री हेरफेरको विषयलाई तत्कालका लागि पार्टीभित्रको घर झगडा मिलाउने बहानाबाट मात्रै पनि बनाउनु हुँदैन। विगतमा गुमेको सरकारको साख फर्काउन सक्ने गरी मन्त्रिमण्डल पुनर्गठन गर्नुपर्छ।"
उडान संख्या थपियो,"काठमाडौं : नागरिक उड्डयन प्राधिकरणले आन्तरिक उडानतर्फ अक्टुबर महिनाका लागि नयाँ उडान तालिका सार्वजनिक गरेको छ। दैनिक करिब ८० देखि ८५ वटासम्म उडान हुने गरी तालिका बनाइएको प्राधिकरणका प्रवक्ता राजकुमार क्षेत्रीले जानकारी दिए। हप्तामा करिब ५९३ उडान हुने प्राधिकरणले जानकारी दिएको छ। दसैं नजिकिएसँगै सहजताका लागि उडान संख्या थप गरिएको क्षेत्रीले अन्नपूर्ण पोस्ट्लाई जानकारी दिए। कोरोना महामारीका कारण स्थगित भएको करिब ६ महिनापछि नियमित आन्तरिक उडान सुरु भएको हो। कोरोना अघिको समयमा हुने नियमित उडानको एक चौथाइ मात्र उडान गराउने सर्तमा उडान सञ्चालन गरिएको थियो। उडान सञ्चालनपछि यात्रुको चापअनुसार उडान तालिका थपिएको प्राधिकरण प्रवक्ताले जानकारी दिए। सेप्टेम्बर २१ तरिकदेखि ३० तारिकसम्म दैनिक करिब ४० उडान तय थिए। नयाँ उडान तालिकाअनुसार काठमाडौंबाट विभिन्न गन्तव्यमा बुद्ध एयरको दैनिक करिब ३० उडान, यतिको दैनिक करिब १८, श्री एयरलाइन्सको दैनिक १६, सिम्रिकको २, नेपाल एयरलाइन्सको दैनिक ८, ताराको दैनिक करिब ७, समिटको करिब ७ र सीता एयरको दैनिक करिब ४ वटा उडान हुनेछन्। उडान सञ्चालन गर्दा वायुसेवा कम्पनीले पर्यटन मन्त्रालय तथा प्राधिकरणले सार्वजनिक गरेका स्वास्थ्य सुरक्षा मापदण्डलाई पूर्णरूपमा पालना गरेको बताएका छन्। आगमन कक्षमा यात्रुको ज्वरो नाप्ने, पूर्ण विवरण खुलाउने गरी फारम भर्न लगाउने, यात्रुले अनिवार्य रूपमा मास्क प्रयोग गर्नुपर्नेजस्ता मापदण्डको अक्षरस पालना गरिएको छ। आन्तरिक उडान गर्ने यात्रुको कोराना जाँच (पीसीआर) भने गर्नुपर्ने छैन।"
डा केसीसँग वार्ता गर्न संघको माग,"काठमाडौं (अन्नपूर्ण) : नेपाल चिकित्सक संघले डा गोविन्द केसीको जीवन रक्षाका लागि सरकारले कुनै पहल नगरेकोमा आपत्ति जनाएको छ। संघका महासचिव डा बद्री रिजालले डा केसीसँग सार्थक वार्ता गरी समस्याको यथाशीघ्र समाधान निकाल्न प्रेस विज्ञप्तिमार्फत सरकारको ध्यानाकर्षण गराएका छन्। सरकारले यथाशीघ्र वार्ता टोली गठन गरी सौहार्दपूर्ण वातावरणमा समस्या समाधान गर्न अपरिहार्य भएको संघले ठहर गरेको विज्ञप्तिमा उल्लेख छ। उसले डा केसीको जीवन रक्षा गर्न कठोर कदम चाल्नुपर्ने गम्भीर परिस्थिति सिर्जना नगर्न चेतावनी दिएको छ। वार्ताका निम्ति सहजीकरणको भूमिका निर्वाह गर्न संघ तयार रहेको विज्ञप्तिमा उल्लेख छ। १७ दिनदेखि अनशनरत डा केसीलाई जुनसुकै बेला सघन उपचार कक्ष (आईसीयू)मा लैजानुपर्ने अवस्था रहेको उपचारमा संलग्न चिकित्सकले जनाएका छन्। उनी त्रिवि शिक्षण अस्पतालमा अनशनरत छन्। उपचारमा संलग्न डा सुवास आचार्यका अनुसार डा केसीको मुटुको चालमा तीव्रता आएको छ। रिँगटा लाग्ने गरेको, थकान महसुस भइरहेको, ब्लड सुगर न्यून रहेको उपचार टिमका संयोजक डा आचार्यद्वारा जारी मेडिकल बुलेटिनमा उल्लेख छ। उनको शरीरमा सोडियम, पोटासियम, म्याग्नेसिय, क्याल्सियम, फस्फोरसको मात्रा न्यून छ। रगतमा सेता रक्तकोषको मात्रामा कमी आइरहेको छ। शरीरमा इलेक्ट्रोलाइटको कमी आएको छ।"
पीसीआर परीक्षण शुल्क घटाउन चेतावनी,"काठमाडौं : सरकारले पीसीआर परीक्षणको शुल्क तोकिएभन्दा बढी लिने आठ निजी प्रयोगशालालाई २४ घण्टे अल्टिमेटम दिएको छ। शुल्क समायोजन नगरे परीक्षण स्वीकृति खारेज गरिने भएको छ। स्वास्थ्य तथा जनसंख्या मन्त्रालयस्तरीय इन्सिडेन्ट कमान्ड सिस्टमको बैठकले बुधबार कारबाही गर्ने निर्णय गरेको हो। मन्त्रालयका प्रवक्ता डा जागेश्वर गौतमले एकपटक चेतावनी दिने निर्णय गरिएको जानकारी दिए। २४ घण्टामा शुल्क समायोजन नगरे प्रयोगशालाको परीक्षण स्वीकृति खारेज गरी पत्राचार गर्न राष्ट्रिय जनस्वास्थ्य प्रयोगशालालाई निर्देशन दिने निर्णय भएको छ। सरकारले ५५ वटा प्रयोगशालाबाट परीक्षण गर्ने व्यवस्था गरेको छ। ४० प्रयोगशालाबाट नेसनल टेस्टिङ गाइडलाइनअनुसार परीक्षण गर्ने भनिएका व्यक्तिको निःशुल्क परीक्षण हुने व्यवस्था छ। सरकारले भदौ २८ गते पीसीआर परीक्षणको अधिकतम शुल्क २ हजार रुपैयाँ तोकेको थियो। यसमा अतिरिक्त शुल्क जोड्न पाइँदैन। तर, निजी प्रयोगशाला सञ्चालकले दोब्बर शुल्क असुलिरहेका छन्। गुणस्तर मापन तथा नियमन महाशाखाले दिएको प्रतिवेदनअनुसार विभिन्न आठ प्रयोगशालाले बढी शुल्क लिएको पाइएको हो। यस सम्बन्धमा अन्नपूर्ण पोस्ट्ले समाचार प्रकाशन गरेको थियो। सरकारले पीसीआर परीक्षणको दायरा बढाउन निजीलाई समेत अनुमति दिएपछि सर्वसाधारणबाट बढी शुल्क असुल गरिएको हो। काठमाडौं उपत्यकाका ११ वटा प्रयोगशालाको अनुगमन गर्दा ८ वटाले बढी शुल्क असुलेको पाइएको थियो।"
संक्रमण दर भारतभन्दा दोब्बर,"काठमाडौं : भारतले सेप्टेम्बर २८ मा ११ लाख ४२ हजार ८ सय ११ जनाको पीसीआर परीक्षण गरेको थियो। त्यसमा ७० हजार ५ सय ८९ जनामा पोजिटिभ पाइयो। यो ६१७ प्रतिशत हो। केही यताको सरदर परिणाम दुवै देशको यस्तै छ। बुधबार १२ हजार २ सय ५ जनाको परीक्षण रिपोर्ट सार्वजनिक गरिएकामा १ हजार ५ सय ५९ जनामा पोजिटिभ पाइयो। यो १२७७ प्रतिशत हो। त्यसअघि मंगलबार १४०५ र आइतबार १५५३ प्रतिशतमा संक्रमण पाइएको थियो। स्वास्थ्य मन्त्रालयका विज्ञ डा सुरेश तिवारीका अनुसार १२ प्रतिशतभन्दा माथिमा पोजिटिभ पाइएमा परीक्षण व्यापक विस्तार गरिनुपर्छ। यसको अर्थ समुदायमा निकै फैलिइसकेको भन्ने लाग्छ। नेपाल त्यो चरणमा प्रवेश गरेको छ। अघिल्लो महिनासम्म भारतको संक्रमण दर नेपालको भन्दा झन्डै दोब्बर थियो। अहिले ठीक उल्टो अवस्था आएको छ। नेपालको दर भारतको भन्दा दोब्बर मात्र होइन, अझ बढी भइसकेको छ। नेपालले उछिन्यो भारतलाई दक्षिणी छिमेकी मुलुक भारत धेरै संक्रमित भेटिएको विश्वकै दोस्रो राष्ट्र बनेको छ। अमेरिकापछि धेरै संक्रमित भेटिएको भारतमा हालसम्म ६२ लाख ४५ हजार ४ सय ४ जना संक्रमित भएको केन्द्रीय स्वास्थ्य तथा परिवार कल्याण मन्त्रालयले जनाएको छ। पछिल्लो समय सक्रिय संक्रमण दर पनि भारतको भन्दा नेपालको उच्च छ। भारतमा सक्रिय केस १५ दशमलव ४ प्रतिशत छ। नेपालमा २६ दशमलव ८ प्रतिशत पुगेको छ। भारतमा संक्रमितमध्ये ८३ प्रतिशत निको भएका छन् भने नेपालमा ७२ दशमलव ५ प्रतिशत निको भएका छन्। नेपालमा हरेक दिनजसो १५ सयको हाराहारीमा नयाँ संक्रमित थपिने गरेका छन्। अहिले सक्रिय संक्रमितको संख्या २० हजार ८ सय ९१ पुगेको छ। जसमध्ये होम आइसोलेसनमा १० हजार ८ सय ४ जना छन्। संस्थागत आइसोलेसनमा १० हजार ८७ जना छन्। पछिल्लो चौबीस घण्टामा १ हजार ५ सय ५९ जना नयाँ संक्रमित थपिएका छन्। तरकारी बजार, सपिङ मल, सरकारी कार्यालय, बैंक एवं वित्तीय संस्थाहरूबाट संक्रमण फैलिइरहेको स्वास्थ्य तथा जनसंख्या मन्त्रालयले जनाएको छ। मन्त्रालयले संक्रमणदर बढ्दै गएपछि ६० वर्ष नाघेका वृद्धवृद्धा, मधुमेह, उच्च रक्तचाप, क्यान्सर, डायलासिस गरिरहेका बिरामी र अन्य दीर्घ बिरामीलाई घरबाट ननिस्कन अपिल गरेको छ। मन्त्रालयका प्रवक्ता डा जागेश्वर गौतमले भने, घरबाट निस्कनै परे अनिवार्यरूपले मास्क लगाउन, दुई मिटरको भौतिक दूरी कायम गर्न, बेला बेलामा साबुन पानीले हात धुन वा सेनिटाइजर प्रयोग गर्न अनुरोध गर्दछु। इपिडिमियोलोजी तथा रोग नियन्त्रण महाशाखाका निर्देशक डा वासुदेव पाण्डे नेपालमा कोरोना संक्रमण र मृत्युदर अत्यासलाग्दो भइनसकेको बताउँछन्। उनी भन्छन्, इटालीलगायत कतिपय मुलुकमा मृत्यु हुनेलाई ट्रकमा हालेर लगेको देखिन्थ्यो। नेपालको अवस्था त्यति नराम्रो होइन। जनस्वास्थ्यविद् डा बाबुराम मरासिनी पीसीआर परीक्षणको दायरा बढाउन नसक्दा नेपालमा संक्रमण दर बढिरहेको बताउँछन्। स्वास्थ्य मन्त्रालयका पूर्व प्रमुख विशेषज्ञ डा सुशीलनाथ प्याकुरेल तीनै तहका सरकारले सुशासन कायम गर्न नसक्दा कोरोना संक्रमण दर बढिरहेको ठान्छन्।"
नेपालभारत सम्बन्ध सुमधुर बनाउनु नै गान्धीप्रतिको सम्मान हो : नेता सिंह,"काठमाडौं : नेपाली कांग्रेसका नेता प्रकाशमान सिंहले नेपाल र भारतको सम्बन्धलाई सुमधुर बनाउनु नै महात्मा गान्धीप्रति सच्चा सम्मान हुने बताएका छन्। नीति अनुसन्धान प्रतिष्ठानले बिहीबार गान्धीको १५१ औं जन्मजयन्तीको पूर्वसन्ध्यामा आयोजना गरेको कार्यक्रममा बोल्दै नेता सिंहले यस्तो बताएका हुन्। नेपाल र भारतको सम्बन्धलाई अत्यन्तै समझदारी र सुझबुझका साथ विस्तार गरेर अघि लग्यो भने महात्मा गान्धीलाई सच्चा सम्मान गरेको ठहर्नेछ, नेता सिंहले भने। उनले अहिंसाको माध्यमबाट जनताले अधिकार प्राप्त गर्न सक्छन् भनेर बाटो देखाउने व्यक्तिका रुपमा विश्वले गान्धीको स्मरण गर्ने पनि बताए। अत्यन्त चमत्कारिक, असल र ठूलो नेताका रुपमा विश्वले गान्धीलाई चिन्ने गरेको भन्दै उनले गान्धीका विभिन्न आयामका बारेमा चर्चा गरेका थिए। कार्यक्रममा नेता सिंहले २०४२ सालमा सत्याग्रहमा सरिक भएर जेल गएको व्यक्तिको नाताले एउटा सत्याग्रहीका रुपमा गान्धीका बारेमा बोल्न पाउनुलाई अवसरका रुपमा लिएको बताए। चरित्र र नैतिकताले ठूलो शक्तिलाई पनि परास्त गर्न सकिन्छ भन्ने उदाहरण गान्धी भएको भन्दै उनले तुलसी मेयर श्रेष्ठकै माध्यमबाट नेपालीका बारेमा गान्धीले जानकारी लिएको बताए। कांग्रेसका संस्थापक नेता गणेशमान सिंह र कृष्णप्रसाद भट्टराईले १९४७ मा कलकत्ताको बीरला धर्मशालामा गान्धीलाई भेटेको स्मरण नेता सिंहले गरे। बीपी कोइराला जेलमा रहेको र क्यान्सरका कारण जीवन धरापमा परेकाले सो क्रममा किसुनजी र गणेशमानजीले गान्धीलाई भेटेर बीपीको उपचारका लागि रिहा गर्न पद्म शमशेरलाई चिठी लेखाउनका लागि गान्धीसँग भेट गरेका थिए। डा राममनोहर लोहियाको सिफारिसमा गान्धीले समय दिएर भेट गरेको र पत्र त लेख्दिउँला कसले लैजान्छ नेपाल ? भनेर गान्धीले सोधेको र किसुनजीले म लैजान्छु भनेको सन्दर्भ आफ्नो पिता गणेशमानबाट सुनेको उनले बताए। यो विषय गणेशमानले आफ्नो पुस्तकमा समेत विस्तृतमा लेखेको पनि उनले बताए। गान्धीले आफ्नो पत्र लिएर नेपाल कोही आउनेबारे नेपालमा तार पठाएलगत्तै बीपी कोइराला रिहा भएकाले गान्धीले पत्र पठाउनु नपरेको उनले बताए।"
डा केसीलाई अनशन तोड्न सरकारको आग्रह,"काठमाडौं : सरकारले १८ दिनदेखि अनशनमा रहेका डा गोविन्द केसीलाई अनशन तोड्न आग्रह गरेको छ। चिकित्सा शिक्षा सुधारको माग राखेर सत्याग्रहमा रहेका केसीलाई सरकारले पहिलो पटक यस्तो आग्रह गरेको हो। बिहीबारको मन्त्रिपरिषद् बैठकका निर्णय सार्वजनिक गर्दै सरकारका प्रवक्ता एवम् परराष्ट्रमन्त्री प्रदीप ज्ञवालीले अहिले अनशन फिर्ता लिएर कोरोना महामारीबाट जनतालाई जोगाउन र जोगिन तर्फलाग्नुपर्ने बताएका हुन्। उनले यो समय अनशनका लागि सुहाउँदो नभएको बताए। एकातिर चिकित्सक, स्वास्थ्यकर्मी, सुरक्षाकर्मी कोभिडबाट जनतालाई कसरी जोगाउन सकिन्छ भनेर लागिरहनुभएको छ, मन्त्री ज्ञवालीले भने, यस्तो असामान्य बेला अनशन, सत्याग्रह, धर्ना, हड्ताल सुहाउँदो विषय होइन। पत्रकारसँग कुरा गर्दै मन्त्री ज्ञवालीले डा केसीका धेरै माग पूरा भइसकेको थप विषयमा छलफल गर्न सकिने भन्दै केसीलाई अनशन तोड्न आग्रह गरे। मन्त्री ज्ञवालीले अहिले अनशन फिर्ता लिएर कोरोनाविरुद्धको लडाईंमा सहभागी हुनसमेत केसीलाई आग्रह गरेका छन्। मेरो नेपाल सरकारको तर्फबाट उहाँ र उहाँका साथीहरुलाई आग्रह छ। अहिले अनशन फिर्ता लिएर हामी सबै कोभिडविरुद्धको लडाईंमा जोडियौं, मन्त्री ज्ञवालीले भने, जनतालाई महामारीबाट जोगाऔं, बाँकी विषयमा छलफल गर्दै जान सक्छौं।"
साझा पार्टीले गठन गर्यो ज्येष्ठ नागरिक संगठन,"साझा पार्टीले बिहीबार अन्तर्राष्ट्रिय ज्येष्ठ नागरिक दिवसको अवसरमा साझा ज्येष्ठ नागरिक संगठन गठन गरेको छ। नेपालका ज्येष्ठ नागरिकहरूको हक, हित, स्वास्थ्य र सामाजिक सुरक्षालाई सुनिश्चित गर्ने पार्टीको लक्ष्यलाई मद्दत पुर्याउने उद्देश्यका १५ सदस्यीय केन्द्रीय तदर्थ समिति गठन भएको पार्टीका सहप्रवक्ता शरदराज पाठकले जानकारी दिए । पाठकका अनुसार महेन श्रेष्ठको संयोजकत्वमा १५ सदस्यीय केन्द्रीय तदर्थ समिति गठन भएको हो । संगठनको महासचिव चक्र न्यौपाने बनेका छन् । संयुक्त राष्ट्र संघले सन् १९९० मा अक्टोबर एक तारिखलाई ज्येष्ठ नागरिक दिवस घोषणा गरेको थियो। कल्याणकारी लोकतन्त्रमा विश्वास गर्ने साझा पार्टी ज्येष्ठ नागरिकहरूको लोकतान्त्रिक अधिकारमात्र होइन सामाजिक सुरक्षा तथा सार्वजनिक स्वास्थ्य सेवामा सबैको निशुल्क पहुँच राज्यको दायित्व हुनुपर्ने बताउँदै आएको छ । नेपालमा ज्येष्ठ नागरिकहरूको संख्या २० लाखभन्दा बढी रहेको अनुमान गरिन्छ। सो संख्या हरेक वर्ष बढेर जाने विज्ञहरू बताउँछन्। तर नेपालमा ज्येष्ठ नागरिकहरूले ७० वर्षको उमेरपछि उपचार खर्चसहित मासिक तीन हजारको भत्ताबाहेक राज्यबाट उल्लेख्य सहयोग पाउँदैनन्। साझा ज्येष्ठ नागरिक संगठन केन्द्रीय तदर्थ समितिका सदस्यमा महेन श्रेष्ठ, कृष्णा ताम्राकार, प्रा डा जगन्नाथ श्रेष्ठ, विनय शर्मा, चक्र न्यौपाने, कीर्ति तुलाधार, विकल शेरचन, जगदिश्वर यादव, टिकाप्रसाद विमली, डा बोधप्रसाद पराजुली, घनबहादुर शाह, केवलमान श्रेष्ठ, बलराम सापकोटा, देविदत्त ज्ञवाली र तारा ढुङ्गाना छन् ।"
जैविक विविधता संरक्षणको लागि दिगो लगानी आवश्यक : प्रधानमन्त्री ओली,"काठमाडौं : प्रधानमन्त्री केपी शर्मा ओलीले जैविक विविधता संरक्षणका लागि राजनीतिक इच्छाशक्तिका साथै विचार तथा नवप्रवर्तनको प्रवद्र्धनसहित दृढताकासाथ काम गर्नुपर्ने औँल्याएका छन्। संयुक्त राष्ट्रसङ्घको ७५ औँ महासभाको अवसरमा दिगो विकासका लागि जैविक विविधतासम्बन्धी अविलम्ब गर्नुपर्ने कार्य विषयमा आज न्युयोर्कमा भएको जैविक विविधता शिखर सम्मेलनमा उनले जैविक विविधता संरक्षणको लागि दिगो लगानी सुनिश्चित गर्नु आवश्यक भएको बताए। जलवायुसम्बन्धी प्रतिकार्य अविलम्ब कार्यन्वयन गर्नु सबैको नैतिक दायित्व भएको स्मरण गराउँदै प्रधानमन्त्री ओलीले अन्तर्राष्ट्रियस्तरमा सहमति भएका विकासका खाकाहरू र वातावरणसम्बन्धी बहुपक्षीय सम्झौताहरूअन्तर्गत गरिने प्रयासबीच सामञ्जस्य कायम गर्न जरुरी भएको धारणा राखे। 'जैविक विविधता संरक्षण त्यस्तो कार्य हो जसमा राष्ट्रिय तथा अन्तर्राष्ट्रिय सबै सरोकारवालाहरूको प्रतिबद्धता र कार्यान्वयन आवश्यक हुन्छ। मानिसको स्रोतमाथिको अधिकार तथा प्राकृतिक स्रोतको दिगो संरक्षणबीच समुचित सन्तुलन कायम गर्दै हामीले अझ महत्वकाङ्क्षी लक्ष्यहरू निर्धारण गर्नुपर्छ', उनले भने। प्रकृतिसँग सामञ्जस्य कामय गरेर जीवनयापन गर्नु नेपाली संस्कृतिको अभिन्न अङ्ग भएको यथार्थ सुनाउँदै प्रधानमन्त्री ओलीले जैविक विविधतासम्बन्धी अमूल्य ज्ञान प्राचीन कालदेखि नै हाम्रा ऋषिमुनिहरूले नयाँ पुस्तालाई हस्तान्तरण गरेका तथा त्यसको संरक्षणको महत्वबारे शिक्षा दिएका बताए। जैविक विविधता संरक्षणलाई नेपालले उच्च प्राथमिकतामा राखेको र त्यसमा वाञ्छित प्रगति पनि गरिरहेको जानकारी दिँदै उनले त्यसको संरक्षण समृद्ध नेपाल, सुखी नेपाली निर्माण गर्ने राष्ट्रिय आकाङ्क्षाको महत्वपूर्ण आयामको रुपमा रहेको स्पष्ट पारे। प्रकृतिसँग सामञ्जस्य कामय गरेर जीवनयापन गर्नु नेपाली संस्कृतिको अभिन्न अङ्ग भएको यथार्थ सुनाउँदै प्रधानमन्त्री ओलीले जैविक विविधतासम्बन्धी अमूल्य ज्ञान हाम्रा प्राचीन ऋषिमुनिहरूले पुस्तेनी हस्तान्तरण गरेका तथा त्यसको संरक्षणको महत्वबारे सिकाएको बताए। जैविक विविधताको संरक्षणलाई नेपालले उच्च प्राथमिकतामा राखेको र त्यसमा वाञ्छित प्रगति पनि गरिरहेको जानकारी दिँदै उनले जैविक विविधताको संरक्षण समृद्ध नेपाल, सुखी नेपालीको राष्ट्रिय आकाङ्क्षाको महत्वपूर्ण आयामको रुपमा रहेको बताए। नेपालको २३ प्रतिशत भूभाग संरक्षित क्षेत्रको रुपमा रहेको तथा नेपालले जैविक विविधता संरक्षणको ११ औँ लक्ष्य हासिल गरिसकेको जानकारी दिँदै प्रधानमन्त्री ओलीले सन् २०३० सम्ममा संरक्षित भूभाग ३० प्रतिशत पुर्याउने योजना सुनाए। भूपरिदृश्यस्तरीय संरक्षण र बसाइँ सर्ने प्रजातिसम्बन्धमा सीमावारपार सहयोगका क्षेत्रमा नेपालले हासिल गरेका उपलब्धिलाई सफलताको दृष्टान्त मानिएको तथा सोही सफलता मानव र वन्यजन्तुबीच हुने द्वन्द्व व्यवस्थापनमा सामुदायिक संलग्नतामा पनि देख्न सकिने उनको भनाइ थियो। जलविद्युत्बाट उपलब्ध हुने स्वच्छ उर्जाले जैविक विविधतामा पर्ने दबाबलाई कम गरेको, कानूनको सबल कार्यान्वयन र अन्तर्राष्ट्रियस्तरमा सहयोगको अभिवृद्धिबाट नेपालले झण्डै एकदशक यता गैंडाको शिकारलाई शून्यमा सीमित गरेको जानकारी पनि प्रधानमन्त्रीले दिए। लक्षित वर्ष सन् २०२२ अगावै नेपालमा बाघको सङ्ख्या झण्डै दोब्बरले वृद्धि हुने प्रक्षेपण गर्दै उनले नेपालको पर्वतीय पारिस्थितिक प्रणाली विशिष्ट प्रयोगशाला भएको बताए। उनले भने, 'खोजकर्ता, सोधकर्ता तथा वैज्ञानिकहरूका लागि यो ज्ञानको वास्तविक स्रोत पनि हो, मानवमात्रको हितका लागि पर्वतीय पारिस्थितिक प्रणाली महत्वपूर्ण साझा निधिका रूपमा रहेको छ। यसको लाभ हाम्रो सीमापारिसम्म पुगेकोछ।' मानव अतिक्रमण, वातावरणीय प्रदुषण, जलवायु परिवर्तन तथा वन्यजन्तु विरूद्धका अपराधले जैविक विविधतामा क्षति पुगेको तथा त्यसको संरक्षण चुनौतीपूर्ण बनेको वास्तविकता पनि प्रधानमन्त्री ओलीले प्रस्तुत गरे। उनले जैविक विविधता शिखर सम्मेलन आयोजना गरेकामा महासचिव एण्टोनियो गुटरेसप्रति आभार प्रकट गरे।"
ज्येष्ठ नागरिक लक्षित कार्यक्रमलाई जीवनोपयोगी बनाउनुपर्छ : राष्ट्रपति,"काठमाडौं : राष्ट्रपति विद्यादेवी भण्डारीले ज्येष्ठ नागरिकको ज्ञान, सीप र अनुभवलाई ग्रहण गर्दै नयाँ पुस्ता मुलुकको समृद्धि हासिल गर्नेतर्फ उन्मुख हुनेमा विश्वस्त रहेको बताएकी छन्। उनले ज्येष्ठ नागरिकलाई राज्यबाट विशेष संरक्षण तथा सामाजिक सुरक्षा प्रदान गर्न नेपालको संविधानले गरेको मौलिक हकको व्यवस्थालाई व्यवहारमा कार्यान्वयन गर्ने दिशातर्फ नेपाल सरकार अग्रसर रहेको उल्लेख गरेकी छन्। ३० औँ अन्तर्राष्ट्रिय ज्येष्ठ नागरिक दिवसको अवसरमा उनले स्वदेश तथा विदेशमा रहेका ज्येष्ठ नागरिकहरूको दीर्घायू, सुस्वास्थ्य, सुख, शान्ति र सम्मानित जीवनको लागि हार्दिक शुभकामना व्यक्त गरेकी छन्। राष्ट्रपति भण्डारीले दिएको शुभकामना सन्देशमा भनिएको छ, हाम्रो सांस्कृतिक परम्परा र पारिवारिक मूल्यको एउटा मुख्य विशेषता मातृदेवो भवः, पितृ देवो भवःको भावना पनि हो। सामाजिक दायित्वप्रति संवेदनशील यस्ता मौलिक मान्यतालाई आत्मसात गर्दै बदलिँदो परिवेशमा ज्येष्ठ नागरिकको सम्मानपूर्ण जीवन सुनिश्चित गर्नु हामी सबैको कर्तव्य हो। यसर्थ, आआफ्नो स्थानबाट ज्येष्ठ नागरिकहरूलाई दिनुपर्ने सम्मान र सहयोग पुर्याउन म सबैमा आव्हान गर्दछु। परिवारको लालनपालनसहित जीवनको अधिकांश समय विभिन्न क्षेत्रमा क्रियाशील रही आफ्नो ज्ञान, सिप र अनुभवलाई प्रयोग गरेर समाज सुधार र राष्ट्रोत्थानमा ज्येष्ठ नागरिकहरूले पुर्याउनु भएको योगदानको उच्च मूल्याङ्कन गरेको जारी शुभकामना सन्देशमा उल्लेख छ। ज्येष्ठ नागरिकको सम्मान र सुरक्षाका लागि विक्रम सम्बत् २०५१ सालदेखि सुरु गरिएको ज्येष्ठ नागरिक भत्ता यस सन्दर्भमा एउटा कोसेढुङ्गाको रूपमा रहेको छ, जसले आजसम्म निरन्तरता पाएको छ। सामाजिक सुरक्षाको दायरालाई क्रमशः फराकिलो बनाउँदै सरकारद्वारा स्वास्थ्य बीमा कार्यक्रम समेत लागु गरिएको छ। राष्ट्रपति भण्डारीले दिएको शुभकामना सन्देशमा भनिएको छ, यी कदमहरूले ज्येष्ठ नागरिकप्रति राज्य, समाज र परिवारको दृष्टिकोणमा सकारात्मक परिवर्तन ल्याउन र उहाँहरूको आत्मसम्मान वृद्धि गर्न योगदान पुगेको छ भन्ने मेरो विश्वास रहेको छ। ज्येष्ठ नागरिक लक्षित कार्यक्रमहरूलाई जीवनोपयोगी बनाई थप विस्तार गर्दै लैजान म सम्बद्ध पक्षको ध्यानाकर्षण गर्दछु। भण्डारीले ज्येष्ठ नागरिकको जीवनलाई सम्मानित, मर्यादित र सुखमय बनाउन सबैलाई आह्वान गरेकी छन्। सन् १९९१ देखि हरेक वर्ष अक्टोबर १ तारिखलाई ज्येष्ठ नागरिकहरूलाई सम्मान र अधिकारमा पहुँच पुर्याउने उद्देश्यका साथ संयुक्त राष्ट्रसंघको आह्वानमा विश्वभर अन्तर्राष्ट्रिय ज्येष्ठ नागरिक दिवस मनाउने गरिन्छ।"
कपिलवस्तुबाट आधा किलो सुन बरामद : दाजुबहिनी पक्राउ,कपिलवस्तु : प्रहरीले कपिलवस्तुको मायादेवी गाउँपालिका५ बनकछियाबाट आधा किलो सुन बरामद गरेको छ । विशेष सूचनाका आधारमा प्रहरीले कपिलवस्तुबाट भारततर्फ लादै गरेको आधा किलो सुन बरामद गरेको हो । सुनसँगै प्रहरीले ३४ वर्षीय पवनकुमार गुप्ता र उनकी बहिनी १५ वर्षीया महिमा गुप्तालाई पक्राउ गरेको छ । कपिलवस्तुबाट लु ५६ प ६३१० नम्बरको मोटरसाइकलमा भारततर्फ जाँदै गरेका दाजु बहिनीको साथबाट आधा किलो सुन बराबद भएको हो । बरामद सुन र पक्राउ परेका दाजुबहिनीलाई थप अनुसन्धानका लागि जिल्ला प्रहरी कार्यालय तौलिहवा ल्याइएको छ । घटनाको सबै विवरण शुक्रबार पत्रकार सम्मेलन गरेर सार्वजनिक गर्ने कपिलवस्तुका प्रहरी उपरीक्षक नवराज अधिकारीले जानकारी दिए ।
डिजेल र मट्टीतेलको मूल्य घट्यो,"काठमाडौं : नेपाल आयल निगमले डिजेल र मट्टीतेलको मूल्य घटाएको छ । इन्डियन आयल कार्पोरेशन (आईओसी)बाट अक्टोबर १ तारिखमा आएको मूल्य सूची अनुसार डिजेलको मूल्य प्रतिलिटर एक रुपैयाँ घटेको हो । बिहीबार राति १२ बजेबाट लागू हुनेगरी डिजेल र मट्टीतेलको मूल्य घटेसँगै यसको खुद्रा विक्री मूल्य ८९ रुपैयाँ भएको छ । निगमका अनुसार यस पटक आईओसीले डिजेलको मूल्य घटाए पनि पेट्रोल, हवाई इन्धन र एलपी ग्यासको खरिद मूल्य बढाएर पठाएको छ । भारतबाट बढेर आए पनि निगमले पेट्रोल, हवाई इन्धन र एलपी ग्यासको मूल्य भने यथावत राखेको निगमको विज्ञप्तिमा उल्लेख गरेको छ ।"
पीसीआर परीक्षण निःशुल्क गर्न सरकारको नाममा परमादेश,"काठमाडौं : सर्वोच्च अदालतले कोरोना भाइरसको महामारीबाट नागरिकलाई बचाउनका लागि निःशुल्क पीसीआर परीक्षण गर्न स्वास्थ्य तथा जनसङ्ख्या मन्त्रालयका नाममा परमादेश जारी गरेको छ। न्यायाधीशद्वय डा आनन्दमोहन भट्टराई र टङ्कबहादुर मोक्तानको संयुक्त इजलासले बिहीबार सोसम्बन्धी परमादेश जारी गरेको हो। अदालतबाट फैसलाको पाठ आउन बाँकी छ। आधारभूत स्वास्थ्य सेवा नागरिकको मौलिक हकभित्र पर्ने जनाउँदै पीसीआर परीक्षण निःशुल्क गर्न परमादेशको माग गरी अधिवक्ता केशरजङ्ग केसी र लोकेन्द्र ओलीले भदौ २८ गते रिट निवेदन दायर गरेका थिए। नेपालको संविधानले स्वास्थ्यलाई मौलिक हकभित्र राखेको हुनाले नागरिकलाई निःशुल्क पीसीआर परीक्षण हुनुपर्ने माग निवेदनमा गरिएको थियो। राष्ट्रपति, प्रधानमन्त्री, मन्त्री र सांसदलाई निःशुल्क परीक्षण हुने तर सर्वसाधारणका लागि दुई हजार तोकिनु गैरकानूनी भएको जिकिर पनि निवेदनमा गरिएको थियो। अधिवक्ता ओलीका अनुसार यो परमादेशसँगै मौलिक हकमा रुपमा ग्यारेन्टी रहेको सरुवा रोगको निःशुल्क उपचार प्राप्त गर्ने नागरिकको हक सर्वोच्च अदालतबाट स्थापित भएको छ । यो आदेशसँगै सरकारले अब पीसीआर परीक्षण निःशुल्क गर्नुपर्नेछ । आदेशअघि वरिष्ठ अधिवक्ताद्वय डाक्टर सुरेन्द्र भण्डारी र चन्द्रकान्त ज्ञवाली, अधिवक्ता पंकजकुमार कर्ण, रामप्रसाद पोखरेल, कीर्तिनाथ शर्मा, पौडेल, डाक्टर शिव यादव, वीरभद्र जोशी, सन्तोष भण्डारी, जनक साउदले बहस गरेका थिए ।"
"सुदूरपश्चिम, कर्णाली र प्रदेश ५ बाट मनसुन बाहिरियो","काठमाडौं : नेपालमा मनसुन पश्चिमी भेग हुँदै बाहिरिने क्रम शुरु भएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाले पश्चिमी भेगबाट मनसुनको बहिर्गमन शुरु भएको जानकारी दिएको हो। गत जुन १० अर्थात् जेठ ३० गतेदेखि शुरु भएको मनसुन अक्टोबर १ अर्थात् असोज १५ गतेदेखि बाहिरिन थालेको महाशाखाले बताएको छ। नेपालको सुदूरपश्चिम प्रदेश, कर्णाली प्रदेश र प्रदेश ५ का केही भूभागबाट मनसुन पूर्णतया बाहिरी सकेको मौसमविद् विभूती पोखरेलले बताए। अहिले बङ्गालको खाडीमा रहेको न्यूनचापीय क्षेत्र अझै सक्रिय रहेका कारण नेपालको बाँकी भूभागबाट मनसुन बाहिरिन केही दिन लाग्ने उनले जानकारी दिए। वाग्मती प्रदेश, प्रदेश १, २ र गण्डकी प्रदेशमा पनि वर्षा निकै कम भएकाले छिट्टै यी क्षेत्रबाट पनि मनसुन बाहिरिने सङ्केत देखिएको महाशाखाले जनाएको छ। पश्चिमी वायु सक्रिय भएसँगै मनसुनले विदा हुने लिने गर्छ। महाशाखाले जनाएअनुसार आगामी तीन दिन प्रदेश, १, २, वाग्मती, गण्डकी प्रदेश र पश्चिमका थोरै स्थानमा हल्का वर्षा हुनेछ। मनसुन शुरु भएयता जेठ ३० गतेदेखि हालसम्म बाढी, पहिरो, चट्याङलगायतका विपद्मा ठूलो जनधनको क्षति भएको राष्ट्रिय विपद् न्यूनीकरण तथा व्यवस्थापन प्राधिकरणले जनाएको छ। प्राधिकरणका अनुसार मनसुन शुरु भएदेखि हालसम्म बाढी, पहिरोसहितका विपद्मा परी ३६७ जनाको मृत्यु भएको छ। एकसय जना बेपत्ता छन्। साथै विपद्का कारण ३१७ जना घाइते भएका छन्। पहिरोमा पुरिएर मात्र २९३ जनाको ज्यान गएको छ। अझै बेपत्ता ६४ जनाको खोजी भइरहेको छ। अन्य २२२ जना घाइते भएका थिए। त्यस्तै बाढीबाट ३९ जनाको मृत्यु भएको छ। बाढीमा परी ३६ जना बेपत्ता र नौ जना घाइते भएका थिए। त्यसैगरी चट्याङ लागेर ३५ जनाको मृत्यु र ८६ जना घाइते भएको प्राधिकरणले जनाएको छ। विपद्मा भएका जनधनसहितको भौतिक क्षतिको पूर्ण विवरणको विश्लेषण प्राधिकरणले गरिरहेको छ। अन्य भौतिक क्षतिको विवरण मनसुन पूर्णरूपमा बाहिरिइसकेपछि सार्वजनिक गरिने प्राधिकरणले जनाएको छ। रासस"
इवामुरा अस्पतालको लापरबाही ! मृत घोषणा गरिएका व्यक्तिको उपचार नर्भिकमा,"भक्तपुर : भक्तपुरको सल्लाघारीस्थित डा इवामुरा मेमोरियल अस्पतालले उपचारमा लापरवाही गर्दा एक पुरुषको ज्यान जोखिममा परेको छ। इवामुराले मृत घोषणा गरेका बिरामीको उपचार नर्भिक अस्पतालको भेन्टिलेटरमा भइरहेको छ। रगतको प्रवाह रोकिएका कारण मस्तिष्कमा क्षति पुगेकाले बिरामी कोमाको अवस्थमा पुगेको बताइएको छ। भक्तपुर नगरपालिका ७ चोर्चा निवासी ४७ वर्षीय लक्ष्मीकुमार लाखाजूको ज्यान जोखिममा परेको हो। उनी गत शुक्रबार घरैबाट हिंडेर इन्डोस्कोपी गर्न अस्पताल पुगेका थिए। घाँटी दुःखेर इन्डोस्कोपी गर्न गएका उनको मृत्यु भएको भन्दै इवामुरा अस्पतालले घोषणा गरेको उनको परिवारले जनाएको छ। बिरामी लक्ष्मीकुमारका भाइ बिजेशले इवामुरा अस्पतालको मृत्यु घोषणा गरेपछि विश्वास नलागेर पुनः काठमाडौंको थापाथलीस्थित नर्भिक अस्पताल लगिएको जानकारी दिए। नर्भिक अस्पतालका चिकित्सकहरुले दाजुको मृत्यु भइनसकेका बताएपछि भेन्टिलेटरमा राखेर उपचार भइरहेको बिजेशले सुनाए। उनका अनुसार इवामुराले बुधबार दाजुको मृत्यु भएको घोषणा गरेका थिए। लगत्तै बुधबार नै नर्भिक लगिएको थियो। नर्भिक अस्पतालले रगतको प्रवाह रोकिएका कारण मस्तिष्कमा क्षति पुगेकाले बिरामी बाँच्ने नबाँच्ने अहिल्यै भन्न नसकिएको जनाएको छ, भाइ बिजेशले भने। यसैबीच अस्पतालमा गएका व्यक्तिको उपचारमा लापरबाही गरिएको भन्दै बिहीबार इवामुरा अस्पतालमा पीडित बिरामीका आफन्तले घेराउ गरेका छन्। पीडित बिरामीको उपचारको सम्पूर्ण खर्च व्यहोर्न र क्षतिपूर्ति दिन माग गर्दै विरोध प्रदर्शन गरेका थिए। इवामुरा अस्पतालले भने घटनाबारे कुनै जानकारी दिएको छैन। उपचारमा लापरबाही भएको हो होइन वा अरु के भएको भन्नेबारे जानकारी लिन अस्पतालका प्रवन्धक रञ्जित मारिखूसँग पटकपटक सम्पर्क गर्दा पनि उनी सम्पर्कमा आएनन्। बिरामीको उपचार खर्च अस्पतालले व्यहोर्ने पीडित व्यक्तिका घरपरिवार, आफन्त र स्थानीयले अस्पताल घेराउ गर्दै विरोध प्रदर्शनपछि बिहीबार नै दुईपक्षीय सहमति भएको छ। महानगरीय प्रहरी परिसर भक्तपुरकी प्रमुख प्रहरी उपरीक्षक तारादेवी थापाले पनि पीडित परिवार र अस्पतलाबीच सहमति भएको पुष्टि गरे। सहमतिअनुसार बिरामी लक्ष्मीकुमारको उपचारमा लाग्ने सम्पूर्ण खर्च इवामुरा अस्पतालले व्यहोर्ने भएको बिजेशले जानकारी दिए। उनका अनुसार दाजु लक्ष्मीकुमारको इवामुरा र नर्भिक अस्पतालमा उपचार गर्दा लाग्ने सम्पूर्ण खर्च इवामुरा अस्पतालले व्यहोर्ने सहमति भएको हो। सहमतिसँगै अस्पतालमा बिरामीका घरपरिवार, आफन्त तथा सर्वसाधारणले गरेको विरोध प्रदर्शन स्थगित भएको छ। लक्ष्मीकुमार पेसाले सिकर्मी हुन्। भक्तपुर नपा ९ च्याम्हासिंहमा उनले सञ्चालन गर्ने फर्निचरले उनको घरपरिवारको जिविका चल्दै आएको छ।"
बोक्सी आरोपमा महिलामाथि निर्घात कुटपिट,"विराटनगर : मोरङको सुन्दरहरैँचा नगरपालिका३ आइतबारेमा बोक्सीको आरोप लगाउँदै एक महिलामाथि निर्घात कुटपिट गरिएको छ। केही दिनदेखि धामीझाँक्रीको काम गर्दै आएकी स्थानीय २९ वर्षीया धनहीरा राईले छिमेकी ३८ वर्षीया महिलामाथि कुटपिट गरेको प्रहरीले जनाएको छ। कुटपिट गरिएको भिडियोसहित पीडित पक्ष बिहीबार बिहान प्रहरी कार्यालय पुगेपछि घटना बाहिर आएको हो। पीडित पक्षले किटानी जाहेरी दिएसँगै कुटपिटमा संलग्न धनहीरालाई प्रहरीले नियन्त्रणमा लिएको छ। उनले चिन्ता बस्दा प्रयोग गरेको त्रिसूलले प्रहार गर्दा र घोच्दा महिलाको शरीरभरी चोट रहेको इलाका प्रहरी कार्यालय बेलबारीका प्रहरी निरीक्षक ऋषिराज ढकालले जानकारी दिए। आफ्नो शरीरमा धामी उत्रिएकोभन्दै धनहीरा थाल ठटाएर मंगलबारसाँझबाट आफ्नै घरको बरण्डामा चिन्ता बसेकी थिइन्। त्यही चिन्ता हेर्न आएकी छिमेकी महिलालाई धनहीराले बुधबार बिहान ४ः३० बजेतिर बोक्सीको आरोप लगाउँदै कुटपिट गरेको प्रहरीले जनाएको छ। प्रहरीका अनुसार धामी (चिन्ता) बस्दा प्रयोग गरेको त्रिसूलले प्रहार गरिएकी महिलाको पेट, हात, काँध, पाखुरा लगायत शरीरका विभिन्न भागमा चोट लागेको छ। चोट लागेको ठाउँबाट धेरै रगत पनि बगेको प्रहरीले जनाएको छ। कुटपिटबाट घाइते भएर उठ्न नसक्ने बनेकी पीडित बुधबार दिनभर ओछ्यानमै थला परेकी थिइन्। चिन्ता बसेको ठाउँमा आएर जथाभावी गरेको र बोक्सीको तन्त्रमन्त्र गर्दैै धामीविद्यामा असर पुर्याएको भनेर आफूलाई धनहीराले कुटपिट गरेको पीडितले बताएकी छन्। पीडित महिलाका श्रीमान अर्को बिहे गरेर तीन वर्षदेखि झापाको सुरुङ्गामा बस्दै आएको खुलेको छ। घरमा देवरका ८ वर्षीय छोरासहित पीडितमात्रै बस्थिन्। घटना थाहा पाएपछि श्रीमान आएर उनलाई उपचारका लागि लगेका थिए। प्रहरी निरीक्षक ढकालले कुटपिटमा संलग्न महिलाविरुद्ध बोक्सी आरोपको कसुरमा कारबाही अघि बढाउन अनुसन्धान थालिएको जानकारी दिए। प्रहरीले पीडित महिलाको उर्लाबारीस्थित मंगलबारे अस्पतालमा उपचार भइरहेको जनाएको छ।"
विराटनगरमा कोरोना संक्रमित वृद्धको मृत्यु,"विराटनगर : विराटनगरको नोबेल शिक्षण अस्पतालमा उपचाररत कोरोना भाइरस (कोभिड१९) संक्रमित एक पुरुषको मृत्यु भएको छ । सप्तरीको विसनपुर५ घर भएका ६७ वर्षीय पुरुषको बिहीबार दिउँसो १:५० बजे मृत्यु भएको अस्पतालका जनसम्पर्क अधिकृत नारायण दाहालले जानकारी दिए । वृद्ध यसअघि विराटनगरकै म्याक्स अस्पतालमा उपचाररत थिए । ज्वरो, खोकी र श्वासप्रश्वासमा समस्या भएपछि उनलाई बुधबार थप उपचारका लागि म्याक्सले नोबेल रेफर गरेको थियो । दाहालका अनुसार आकस्मिक कक्षको आइसीयूमा राखेर उपचार थाल्दै पीसीआर परीक्षणका लागि बुधबारसाँझ स्वाब संकलन गरिएको थियो । नोेबेलकै प्रयोगशालाबाट रिपोर्ट बिहीबार दिउँसो १:४५ बजे पोजेटिभ आएको र त्यसको पाँच मिनेट पनि बित्न नपाउँदै संक्रमितको मृत्यु भएको उनको भनाइ छ । दाहालका अनुसार कोरोना पुष्टि भएको केही बेरमै मृत्यु भएकाले वृद्धलाई अस्पतालको आइसोलेसनमा भर्ना गरेर उपचार गराउन पाइएन । चिकित्सकलाई उद्धृत गर्दै उनले दिएको जानकारी अनुसार वृद्धमा मधुमेह, उच्च रक्तचाप र मिर्गौलाको पुरानो समस्या थियो ।"
१८ दिनदेखि अवरुद्ध बेनीजोमसोम सडक खुल्यो,"बेनी : १८ दिनदेखि अवरुद्ध मुस्ताङ जोड्ने एक बेनीजोमसोम सडकमा बिहीबार साँझदेखि सिधा यातायात सञ्चालन भएको छ। म्याग्दीको अन्नपूर्ण३ दानाको रुप्से, काभ्रे तथा मुस्ताङको सिमाना घोप्टेभिरमा खसेको पहिरोले सडक बगाएपछि भदौ २९ गतेदेखि ७६ किलोमिटर दुरीको बेनीजोमसोम सडकमा सिधा आवतजावत बन्द भएको थियो। बेनीजोमसोमकोरला सडक आयोजनाका प्रमुख असोक तिवारीले निर्माण कम्पनीका डोजर परिचालन गरेर पहिरो पन्छाउने, नयाँ ट्याक खोल्ने र डाइभर्सन बनाएर यातायात सञ्चालन गरिएको जानकारी दिए। घाँसा नजिकैको थाप्ल्याङमा खोलामा आएको बाढी पन्छाउन डोजर पठाएका छौं, उनले भने भिरमा चट्टान फुटाउनका लागि नेपाली सेनाको सहयोगमा बिस्फोटक पदार्थका समेत प्रयोग भएको छ। सडक अवरुद्ध हुँदा मुस्ताङमा आवत जावतका साथै खाद्यान्न, निर्माण सामग्री ढुवानी र स्याउ बजार पठाउन रोकिएको थियो। सडक खुलेपछि सवारी साधनहरु गन्तब्यतर्फ लागेका आयोजनाका स्थानीय सुपरभाइजर इन्द्रसिंह शेरचनले बताए। बिच बिचमा गाडी परिवर्तन गर्नुपर्ने समस्या हटेको उनले बताए। यसअघि असार २६ गतेदेखि अवरुद्ध सडक भदौ ९ गते ४५ दिनपछि सञ्चालन भएको थियो। मुस्ताङबासीको जनजिवनलाई सहज बनाउन, विकास निर्माणका कामलाई गति दिन र करोडौ मूल्यका स्याउ समयमै बजार पुर्याउनका लागि बेनीजोमसोम सडकमा नियमित सवारी सञ्चालन गराउन पहल गरिएको प्रतिनिधिसभा सदस्य प्रेमप्रसाद तुलाचनले बताए। आयोजना, निर्माण कम्पनी, स्थानीय प्रशासन, सुरक्षा निकाय, पालिकाहरुसँग समन्वय गरेर सडक खुलाउन पहल गरिएको उनको भनाई छ।"
दसैंमा टीकाको साइत बिहान १०:१९ बजे,"काठमाडौं : नेपाल पञ्चाङ्ग निर्णायक समितिले विसं २०७७ को विजयादशमीलगायत दसैंका विभिन्न साइत सार्वजनिक गरेको छ। विसं २०७७ कात्तिक १ गते शनिबारदेखि नेपालीको महान् चाड बडादसैं शुरु हुँदैछ। दुर्गा पक्षसमेत भनिने दसैंको पहिलो दिन वैदिक सनातन धर्मावलम्बीले घरघरमा दियो, कलश र गणेश स्थापना गरी विशेष पूजासहित घटस्थापना गर्छन्। घटस्थापनाको साइत कात्तिक १ गते शनिबार बिहान ११:४६ बजे शुभ रहेको समितिका अध्यक्ष प्रा डा रामचन्द्र गौतमले जानकारी दिए। यस वर्ष घटस्थापनाका दिन चित्रा नक्षत्र परेकाले दोष नाश गर्ने अभिजित् मुहूर्त दिनुपर्दा ११:४६ बजेको साइत निस्किएको समितिले जनाएको छ। नवरात्र शुरु हुने घटस्थापनाको साइतका लागि लग्न र बेला पनि उपयुक्त दिइएको जनाइएको छ। घटस्थापना गरिएको कलशको मुखमा नवदुर्गालाई आह्वान गरी नौ रात १० दिनसम्म विधिपूर्वक पूजा आराधना एवं दुर्गा सप्तशती चण्डी, देवीभागवत्, देवी स्तोत्रलगायत देवीको महिमागान गाइएका श्लोक वाचन एवं पाठ गरिन्छ। देशभरका शक्तिपीठमा घटस्थापनाकै दिनदेखि विशेषरूपमा भक्तजनको भीड लाग्ने भए पनि यस वर्ष कोरोना भाइरसको सङ्क्रमण बढ्दै गएकाले भौतिक दूरी कायम गरी दर्शन गर्नुपर्ने अवस्था छ। हाल गुह्येश्वरीलगायत राजधानीका मुख्य शक्तिपीठमा भक्तजनलाई दर्शन गर्न दिइएको छैन। कात्तिक २ गते आइतबार बिहान १०:५३ बजे पश्चिम फर्केर झण्डा फेर्ने साइत दिइएको छ। विशेषगरी नेपाली सेनाले झण्डा फेर्ने गरेको जनाइएको छ। कात्तिक ५ गते बुधबार पचली भैरव यात्राको साइत जुरेको छ। कात्तिक ७ गते शुक्रबार फूलपाती छ। फूलपाती भित्र्याउन साइत आवश्यक पर्दैन। विशेषगरी बेलुकी नवदुर्गा स्थापना गरी घटस्थापना गरिएको पूजा कोठा अथवा दसैं घरमा फूलपाती भित्र्याइन्छ। कात्तिक ७ गते शुक्रबार फूलपातीकै दिन बिहान ८:५६ बजे तुलजा भवानीको यात्रा चलाउने साइत छ। यात्रा सकेर बिहान १०:१४ बजे तुलजा भवानीलाई स्थिर आसनमा राख्ने साइत निस्किएको समितिले जनाएको छ। कात्तिक ८ गते शनिबार महाअष्टमी पर्व मनाइन्छ। यस दिन बलि दिनेले बलिसहित देवीको पूजा आराधना गर्छन्। बेलुकी कालरात्रि मनाइन्छ। कात्तिक ९ गते आइतबार महानवमी पर्व पनि शक्तिपीठमा पूजा आराधना गरी मनाइन्छ। यस दिन वसन्तपुरको कोतमा राज्यका तर्फबाट बलिसहित पूजा आराधना हुन्छ। दसैंको मुख्य दिन कात्तिक १० गते सोमबार विजयादशमी पर्व परेको छ। यस दिन बिहान नौ रात १० दिन पूजा गरिएको स्थलमा देवी विसर्जनका लागि बिहान १०:११ बजेको साइत शुभ रहेको समितिका अध्यक्ष गौतमले सुनाए। विजयादशमीमा साइत नै खोजेर टीका लगाउनेका लागि भने बिहान १०:१९ बजेको साइत उत्तम छ। 'आर्यावर्त क्षेत्रका राज्य सञ्चालकले अनिवार्यरूपमा शुभ साइतमा देवीको प्रसाद लगाउनुपर्ने शास्त्रीय वचन छ, आर्यावर्त क्षेत्रमा नेपाल, भारत, पाकिस्तान, बङ्गलादेश, श्रीलङ्का, भूटान, बर्मालगायत देश पर्छन्, यी देशका शासकले देवीको आशीर्वाद लिएर राज्य सञ्चालन गरे शान्ति र सुशासन दिनसक्ने शास्त्रीय मान्यता छ' उनले भने। विजयादशमीका दिन घटस्थापना गरिएको घडाको जलले अभिषेक गरी मान्यजनबाट जमरासहित देवीको प्रसाद लगाइन्छ। सामान्य मानिसले भने विजयादशमीका दिन दिनभर टीका ग्रहण गर्न कुनै बाधा नरहेको समितिको निर्णय छ। देशका धेरै स्थानमा विजयादशमीदेखि कोजाग्रत पूर्णिमाका दिनसम्म मान्यजनबाट टीकासहित आशीर्वाद लिइने परम्परा छ। टीकाकै दिन बिहान ८:४७ बजे तुलजा भवानीको यात्रा गराउने साइत जुरेको छ। तुलजा भवानीलाई स्थिर आसनमा राख्ने साइत भने बिहान ९:४९ बजेको छ। खड्गयात्रासमेत यसैदिन गरिन्छ। कात्तिक १४ गते शुक्रबार विधिपूर्वक गरिने सबै बलि पूर्तिको कर्म गर्नुपर्छ। कोजाग्रत पूर्णिमा पनि कात्तिक १४ गते शुक्रबारकै दिन परेको छ। त्यस दिन रातभर जाग्राम बसी धनधान्यकी देवी महालक्ष्मीको विशेष पूजा आराधना गरिन्छ। महालक्ष्मीको विशेष आराधना गर्ने भक्तजनले कोजाग्रत पूर्णिमाको व्रत बस्ने गर्छन्। चान्द्रमासअनुसार प्रत्येक वर्ष आश्विन शुक्ल प्रतिपदादेखि पूर्णिमासम्म १५ दिन मनाइने दुर्गा पक्ष अर्थात् बडादसैं पर्व यस वर्ष अधिकमास अर्थात् मलमासका कारण कात्तिक १ गतेदेखि शुरु हुँदैछ। मलमासका कारण यस वर्षका अब आउने सबै चाडपर्व केही ढिला हुन्छ। रासस"
कोरोनाले कर्णाली प्रदेश अस्पतालमा कार्यरत चिकित्सकको मृत्यु,"सुर्खेत : कोरोना संक्रमणका कारण नेपालमा पहिलो पटक वरिष्ठ चिकित्सकको मृत्यु भएको छ। कर्णाली प्रदेश अस्पताल सुर्खेतमा कार्यरत वरिष्ठ चिकित्सक हरि सापकोटाको मृत्यु भएको हो। हाडजोर्नी तथा नशा रोग विषेशज्ञ डा सापकोटाको उपचारका क्रममा बिहीबार दिउँसो मृत्यु भएको प्रदेश अस्पतालले जनाएको छ। कोरोना संक्रमण भएपछि उनको भेरी अस्पताल नेपालगंजमा उपचार भइरहेको थियो। मधुमेह र उच्च रक्तचापको बिरामीसमेत रहेका डा सापकोटालाई आईसीयूमा राखिएको थियो। वरिष्ठ अर्थोपेडिक सर्जन डा सापकोटालाई कोरोना पुष्टि भएपछि उपचारका लागि दुई साता अघि नेपालगंज रिफर गरिएको थियो। डा सापकोटा १४ वर्षदेखि कर्णाली प्रदेश अस्पतालमा कार्यरत थिए। प्रदेश अस्पतालका निर्देशक डा डम्बर खड्काले सापकोटको निधनले प्रदेश अस्पताललाई क्षति पुगेको बताए। डा खड्काले भने,उहाँमा ज्वरो र रुघाखोकीको लक्षण देखिएको थियो, यहाँ उपचार सम्भव नभएपछि हामीले नेपालगंज रिफर गरेका थियौं। मृतक सापकोटाले यसअघि मध्यपश्चिमाञ्चल क्षेत्रीय अस्पताल हुँदा तीन पटकसम्म निमित्त मेडिकल सुपरिटेण्डेण्ट भएर पनि काम गरेका थिए। मृतक ५९ बर्षिय डा सापकोटा कर्णालीमा हाडजोर्नी रोगको उपचारका लागि परिचित थिए। यस्तै सुर्खेतमा मृत भेटिएकी एक महिलामा कोरोना पुष्टि भएको छ। वीरेन्द्रनगरस्थित पीपीरामा कोठा भाडामा बस्दै आएकी ३५ वर्षीय महिला मंगलबार मृत भेटिएकी थिइन्। कोठामै मृत भेटिएकी उनको बुधबार स्वाब परीक्षण गर्दा पोजेटिभ देखिएको हो। जनस्वास्थ्य सेवा कार्यालय सुर्खेतका अनुसार उनको स्थायी घर सुर्खेतको भेरीगंगा नगरपालिका वडा नम्बर १ मा हो। उनी वीरेन्द्रनगर११ पीपीरामा कोठा भाडामा बस्दै आएकी थिइन्। प्रहरीका अनुसार केहीदिन अघिमात्र उनका पतिको पनि मृत्यु भएको थियो। ति महिलाको मृत्युबारे अनुसन्धान भइरहेको जिल्ला प्रहरी कार्यालयले जनाएको छ। कोठामै मृत भेटिएपछि उनको शवलाई पोष्टमार्टमका लागि प्रदेश अस्पताल लगिएको थियो। पोष्टमार्टम गर्नुअघि कोरोना परीक्षण गर्दा रिपोर्ट पोजेटिभ आएको जनस्वास्थ्य कार्यालयले जनाएको छ।स्वाव परीक्षणपछि बुधबार पोजटिभ रिपोर्ट आएको हो। मृतक महिलाको बिहीबार दाहसंस्कार गरिएको छ। नेपाली सेनाको टोलीले उनको शव व्यवस्थापन गरेको जनस्वास्थ्य कार्यालयका प्रमुख चेतननिधि वाग्लेले बताए। योसँगै सुर्खेतमा कोरोना पोजिटिभ देखिएका मृतकको संख्या तीन पुगेको छ। सामाजिक विकास मन्त्रालयका अनुसार कर्णालीमा मृत्युअघि र मृत्युपछि कोरोना पुष्टि भई ज्यान गुमाउनेको संख्या सात पुगेको छ। जसमा सुर्खेत र दैलेखमा तीनतीन जना र डोल्पाका एक जना छन्।"
नक्कली इन्स्पेक्टर अजय : जसले लोकसेवाको फर्जी परीक्षा लिएर २१ जनालाई ठगे,"वीरगन्ज : प्रहरी र निजामति सेवामा जागिर लगाइदिने प्रलोभन देखाएर वीरगन्जमा लोकसेवा आयोगको किर्ते परीक्षा सञ्चालन गर्ने मुख्य योजनाकार सहित ६ जनालाई प्रहरीले पक्राउ गरेको छ। सरकारी पदमा जागिर लगाइदिने भन्दै पर्सा, बारा र सर्लाहीका २१ जनालाई परीक्षा हलमा राखेर नक्कली लोकसेवाको परीक्षा लिँदै गरेको अवस्थामा मुख्य योजनाकारसहित ६ जनालाई पक्राउ प्रहरीले पक्राउ गरेको हो। वीरगन्ज १६ नगवास्थित देव पार्टी प्यालेसमा बुधबार २१ जनालाई राखेर नक्कली लोकसेवा आयोगको परीक्षा लिँदै गरेको अवस्थामा उनीहरु पक्राउ परेका हुन्। पक्राउ पर्नेहरुमा बाराको जीतपुर सिमरा उपमहानगरपालिका७ चौधरी टोलका २९ वर्षीय अजय कुमार रायसहित ६ जना रहेका छन्। राय नक्कली लोकसेवा आयोगको परीक्षा लिने मुख्य योजनाकार रहेको प्रहरीले जनाएको छ। पार्टी प्यालेसमा लोकसेवा आयोगको नक्कली परीक्षा लिइरहेको अवस्थामा प्रहरीले नक्कली प्रहरी निरीक्षक बनेका रायसहित ६ जनालाई नियन्त्रणमा लिएको हो। परीक्षा हलबाट नक्कली प्रहरी सहायक निरीक्षकको प्रवेश पत्र २ थान, राष्ट्रिय अनुसन्धान विभागको सहायक सूचक पदको प्रवेश पत्र २१ थान, त्यसकै प्रश्नपत्र २६ थान र खरिदारको प्रवेशपत्र १ थान बरामद गरिएको प्रहरीले जनाएको छ। मुख्य योजनाकार रायले परीक्षार्थीहरुसँग नेपाल प्रहरी सहायक निरीक्षक, राष्ट्रिय अनुसन्धान विभागको सहायक सूचक र निजामति खरिदार समेतमा जागिर लगाई दिन्छु भनेर ठगी गरेको प्रहरीको प्रारम्भिक अनुसन्धानबाट खुलेको पर्साका प्रहरी नायव उपरीक्षक मनोजित कुवँरले बताए। विगत ९ महिनादेखि प्रहरी चौकी परवानीपुर र ईलाका प्रहरी कार्यालय नगवामा आफूलाई प्रहरी निरीक्षक हुँ भनेर परिचय समेत दिँदै हिँडेको राय जिल्ला प्रहरी कार्यालय बाराबाट २०७२ सालमा सरकारी छाप दस्तखत किर्ते मुद्दामा १ सय १० दिन बीरगञ्ज कारागारमा कैद सजाय भुक्तान गरिसकेका व्याक्ति हुन्। बुधबार परीक्षा हलबाटै पक्राउ पर्नेहरुमा नक्कली प्रहरी निरीक्षक बनेका रायसहित बाराको जितपुर सिमरा उपमहानगरपालिका५ बस्ने वर्ष ५७ का हिरालाल महतो, सोही स्थानका वर्ष २८ का वसन्त चौधरी, वीरगन्ज महानगरपालिका१६ बस्ने वर्ष २१ का रवी कुमार चौरसिया, पर्साको पकाहामैनपुर गाउँपालिका५ सबैठवा बस्ने वर्ष ४७ का शिव नारायण चौरसिया, वीरगन्ज २७ रानीघाट बस्ने वर्ष २५ का रामजी चौरसिया र परीक्षा गार्ड बस्न आएका दुई जना महिला पनि छन्। उनीहरुलाई नियन्त्रणमा लिएर थप अनुसन्धान भइरहेको प्रहरी नायव उपरीक्षक कुवँरले बताए। पक्राउ परेका रायले आफु नै मुख्य योजनाकार रहेको र अरुको संलग्नता नरहेको बयान प्रहरीलाई दिएका छन्। पक्राउ गरिएका ६ जना मध्ये राय बाहेक अन्यको संलग्नता रहे नरहेको विषयमा प्रहरीले अनुसन्धान गरेपछि मात्रै जानकारी हुने प्रहरी नायव उपरिक्षक कुवँरले बताए। बुधबार परीक्षा हलबाट नियन्त्रणमा लिइएका २१ जना परीक्षार्थीलाई भने सोधपुछ गरेर आवश्यक परेका बेला प्रहरीमा हाजिर हुने गरि बुधबार नै छोडिएको प्रहरी नायव उपरीक्षक कुवँरले बताए। अनुसन्धानका क्रममा रायले परीक्षार्थीहरुसँग ३ लाख ६१ हजार रुपैयाँ लिएको प्रहरीले जनाएको छ। १३ जनासँग ३ लाख ६१ हजार रुपैयाँ लिएको प्रहरीको प्रारम्भिक अुनसन्धानबाट खुलेको छ। १२ जनासँग १ हजारदेखि ३५ हजारसम्म रकम लिएको र १ जनासँग परीक्षामा उतिर्ण भएपछि १ लाख ५० हजार रुपैयाँ लिने तय भएको प्रहरीले जनाएको छ।"
प्रदेश १ मा कोरोना संक्रमितको संख्या सात हजार नजिक,"विराटनगर : प्रदेश १ मा पछिल्लो २४ घण्टामा कोरोना भाइरसका एक सय ८२ जना नयाँ संक्रमित थपिएका छन्। नौ सय ७८ जनाको पीसीआर परीक्षण हुँदा बिहीबार ६० महिला र एक सय २२ पुरुषको रिपोर्ट पोजिटिभ आएपछि संक्रमित संख्या सात हजार नजिक पुगेको छ। हालसम्म एक लाख २४ हजार सात सय २३ जनाको पीसीआर परीक्षण भएको छ। जसमा छ हजार नौ सय ८० जनाको रिपोर्ट पोजिटिभ आएको हो। एक लाख १७ हजार सात सय ४३ जनाको रिपोर्ट नेगेटिभ आएको छ। प्रदेशमा थपिएका नयाँ संक्रमितमा मोरङका ९८, सुनसरीका ६८, झापाका सात, ताप्लेजुङ र भोजपुरका एकएक र प्रदेश १ बाहिरका सात जना रहेको सामाजिक विकास मन्त्रालयले जनाएको छ। मन्त्रालयका अनुसार विराटनगरमा ६८ जनामा संक्रमण देखिएको छ। संक्रमण देखिएकामा २६ महिला र ४२ पुरुष छन्। मोरङको जहदामा छ महिला, ११ पुरुष, धनपालथानमा चार पुरुष, ग्रामथानमा एक महिला, दुई पुरुष, कटहरीमा एक महिला, एक पुरुष, बूढीगंगामा दुई पुरुष, केराबारीमा एक महिला, र स्थानीय तह नखुलेका एक पुरुषमा संक्रमण देखिएको छ। सुनसरीको धरानमा ११ महिला , ३३ पुरुष, इटहरीमा छ महिला, १३ पुरुष, रामधुनीमा एक महिला, दुई पुरुष, दुहवीमा एक महिला, स्थानीय तह नखुलेका एक पुरुषको रिपोर्ट पोजिटिभ आएको छ। झापाको बिर्तामोडमा दुई महिला, दुई पुरुष, अर्जुनधारामा दुई पुरुष, गौरादहका एक महिला, ताप्लेजुङ र भोजपुरको अरुण गाउँपालिकामा एकएक पुरुष र प्रदेश १ बाहिरका एक महिला, छ पुरुषमा संक्रमण पुष्टि भएको मन्त्रालयले जनाएको छ। पछिल्लो २४ घण्टामा प्रदेश १ मा थप चार जना कोरोना भाइरसका संक्रमितको मृत्यु भएको छ। सुनसरीका दुई पुरुष, मोरङकी एक महिला र सप्तरीका एक पुरुषको मृत्यु भएको हो। कोरोना संक्रमण पुष्टि भएपछि प्रदेश १ का कोभिड अस्पतालमा उपचाररतमध्ये मृत्यु हुनेको संख्या ७५ पुगेको छ। प्रदेश १ मा बिहीबार एक सय ७४ जना डिस्चार्ज भएका छन्। होम आइसोलेसनबाट एक सय ३९, कोभिड १९ आइसोलेसन अस्पताल गोठगाउँबाट २३, कोशी अस्पताल कोभिड १९ उपचार केन्द्र विराटनगरबाट सात, मेची अस्पताल झापाबाट पाँच जना डिस्चार्ज भएका छन्। हालसम्म डिस्चार्ज हुनेको संख्या तीन हजार दुई सय ७२ पुगेको छ।"
मागका आधारमा तरकारीको बीउ वितरण,"सन्धिखर्क : सन्धिखर्क नगरपालिकाले कृषकलाई उन्नत जातका तरकारीको वीउ वितरण गर्न सुरु गरेको छ । कृषकहरुको मागको आधारमा ५० प्रतिशत अनुदानमा बन्दा, फूल काउली, ब्रो काउली, प्याज र केराउको वीउ वितरण गर्न सुरु गरिएको कृषि शाखा प्रमुख राजेन्द्र भट्टराईले जानकारी दिए । कृषकलाई वीउ हस्तान्तरण गर्दै सन्धिखर्क नगरपालिकाका नगर प्रमुख कमल प्रसाद भुसालले कृषिको विकासबिना आर्थिक समृद्धि नहुने भएकाले तरकारीको वीउ वितरण गरेको बताए । उनले उत्पादन गर्ने कृषकलाई नगरपालिकाले सहयोग गर्न कुनै कसुर बाँकी नराख्ने बताए । सन्धिखर्क नगरपालिकाका नगर उपप्रमुख ठाकुर कुमार विकले कषि पेशालाई निर्वाहमुखीबाट व्यवसायिक बनाउन सबैलाई आग्रह गरे । कार्यक्रम कृषि शाखा प्रमुख राजेन्द्र भट्टराईको सञ्चालनमा सम्पन्न भएको हो ।"
९२ वर्षमाथिका ज्येष्ठ नागरिक सम्मानित,"सन्धिखर्क : सन्धिखर्क नगरपालिकाले ९२ वर्षमाथीका ज्येष्ठ नागरिकहरुलाई सम्मान गरेको छ। ज्येष्ठ नागरिकहरुलाई नगरपालिकाले दोसल्ला ओढाएर ब्लांकेट प्रदान गरी सम्मान गरेको हो। वडा नम्वर १ र २ का ८ जनालाइ सन्धिखर्क नगरपालिकामा र ६ र ७ का ५ जनालाई फुद्वांग बजारमा सम्मान गरेको हो। कार्यक्रममा बोल्दै सन्धिखर्क नगरपालिकाका नगर प्रमुख कमल प्रसाद भुसालले ज्येष्ठ नागरिकहरु नगरपालिकाको गहना भएको बताए। उनीहरुसँग त्याग, तपस्या र धेरै विषयमा जानकार भएको बताए। सन्धिखर्क नगरपालिकाका नगर उपप्रमुख ठाकुर कुमार विकले ज्येष्ठ नागरिकहरुको हक र हितमा सन्धिखर्क नगरपालिका रहेको बताए। उनीहरुलाई दिनुपर्ने सेवा सुविधा दिन आफुहरु सधैभर अग्रसर भएको जानकारी दिए।"
कोरोना संक्रमित ६ वर्षीय बालकको मृत्यु,"विराटनगर : मोरङको बूढीगंगा गाउँपालिका२ टंकीसिनवारीमा रहेको विराट शिक्षण अस्पतालको आइसोलेशनमा उपचाररत कोरोना भाइरस संक्रमित ६ वर्षीय नाबालकको मृत्यु भएको छ। प्रदेश १ मा उपचाररत संक्रमितमध्ये नाबालकको मृत्यु भएको यो नै पहिलो घटना हो। धनुषाको जनकपुर उपमहानगरपालिका२ घर भएका पासवान थरका नाबालकको उपचारका क्रममा बिहीबार दिउँसो ४ बजे मृत्यु भएको अस्पतालका आइसोलेश न इन्चार्ज सुनिल देवले जानकारी दिए। उनका अनुसार नाबालकमा संक्रमण पुष्टि हुनुअघि मेनेन्जाइटिसको समस्या थियो। लामखुट्टेको टोकाइबाट हुने मेनेन्जाइटिसका कारण बेहोस भएका उनलाई असोज ६ गते विराटनगरको विराट नर्सिङ होम एवं विराटनगर अस्पतालमा भर्ना गरिएको उनले बताए। ज्वरो आउने, बेहोस हुने र शरीर काप्ने समस्यासँगै अस्पताल भर्ना गरिएका उनको स्वाब संकलन गरेर पीसीआर परीक्षण गराउँदा ८ गते रिपोर्ट पोजेटिभ आएको देवले जानकारी दिए। कोरोना पुष्टि भएपछि भोलिपल्ट ९ गते नाबालकलाई टंकीसिनवारीको विराट शिक्षण अस्पतालको आइसोलेशनमा भर्ना गरिएको थियो। आइसोलेशनमा पुर्याउँदासम्म अत्याधिक ज्वरो र शरीर काप्ने समस्यासँगै नाबालक बेहोस अवस्थामै रहेको उनको भनाइ छ। मेनेन्जाइटिससँगै कलिलो उमेरमा कोरोनाको संक्रमण पनि थपियो, देवले भने, आइसोलेसनमा भर्ना गरेर उपचार थाल्दै बचाउन धेरै प्रयास गरिए पनि सम्भव भएन। उनका अनुसार कलिलो उमेरमा रोग प्रतिरोधात्मक क्षमता कमजोर हुने भएकाले एकै पटक दुईवटा जटिल रोगको संक्रमण भएका कारण ज्यान गएको हुन सक्छ। उनले लगभग १० दिनअघि बेहोस बनेका नाबालकको बेहोस अवस्थामै ज्यान गएको बताए। मृतक नाबालको अभिभावकको आर्थिक अवस्था कमजोर रहेको अस्पतालले जनाएको छ। उनको उपचारमा आइसोलेशनकोबाहेक तीन लाख रुपैयाँ खर्च भएको थियो। आर्थिक अवस्था कमजोर भएका कारण उपचारमा लागेको सबै खर्च छुट गर्दै शव व्यवस्थापनका लागि पठाइएको अस्पतालका प्रशासन प्रमुख सुधीरसिंह राठौरले जानकारी दिए। नाबालकको मृत्युसँगै पछिल्लो २४ घण्टामा प्रदेश १ मा थप पाँच जना कोरोना भाइरसका संक्रमितको मृत्यु भएको छ। मृत्यु हुनेमा नाबालकबाहेक सुनसरीका दुई पुरुष, मोरङकी एक महिला र सप्तरीका एक पुरुष छन्। कोरोना संक्रमण पुष्टि भएपछि प्रदेश १ का विभिन्न कोभिड अस्पतालमा उपचाररतमध्ये मृत्यु हुनेको संख्या हालसम्म ७६ पुगेको छ।"
कोटेश्वरका व्यापारी हत्या आरोपित बटालाको मुद्दा सर्वोच्चले उल्टायो,"काठमाडौं : सर्वोच्च अदालतले कोटेश्वरका व्यापारी रामहरि श्रेष्ठको हत्याका आरोपित गोविन्दबहादुर बटालासम्बन्धी मुद्दामा पुनः सुनुवाइ गर्ने भएको छ। न्यायाधीश दीपककुमार कार्की, ईश्वरप्रसाद खतिवडा र डा मनोजकुमार शर्माको पूर्ण इजलासले बिहीबार उक्त मुद्दामा पुनरवलोकन गर्न अनुमति दिएपछि फेरि सुनुवाइ हुने भएको हो। यसअघि अदालतले व्यापारी श्रेष्ठको हत्यामा आरोपित बटालालाई सफाइ दिएपछि महान्यायाधिवक्ताको कार्यालयले गत भदौ २६ गते पुनरावेदन निवेदन दिएको थियो। सोही निवेदनमा अदालतले पुनरावेदनको अनुमति दिएको हो। न्यायाधीश तेजबहादुर केसी र टङ्कबहादुर मोक्तानको इजलाशले हत्यामा बटालाको प्रत्यक्ष संलग्न भएको आधार र कारण नदेखिएको उल्लेख गर्दै २०७६ फागुन १८ गते उनलाई सफाइ दिने आदेश जारी गरेको थियो।रासस"
सट्टेबाजी खेलाउने तीन जना पक्राउ,"विराटनगर : विराटनगरबाट ठुलो रकमको जुवा वा सट्टेबाजी खेलाउनमा संलग्न तीन जनालाई प्रहरीले पक्राउ गरेको छ। यूएईमा जारी इण्डियन प्रिमियर लिग (आईपीएल) क्रिकेटमा ठुलो रकम राखी सट्टेबाजी खेल खेलाएको आरोपमा विराटनगर १५ का ३८ वर्षीय मुन्ना भन्ने सत्यजित साह, ३८ वर्षीय बैजनाथ साह र विराटनगर १७ का ४२ वर्षीय जगदिश साहलाई प्रहरीले पक्राउ गरेको हो। आईपीएल क्रिकेटमा सट्टेबाजीको कारोबार गर्ने गरेको विशेष सूचनाका आधारमा उनीहरुलाई पक्राउ गरेको १ नम्बर प्रदेश प्रहरी कार्यालय विराटनगरका सूचना समन्वय अधिकृत तथा प्रहरी प्रवक्ता कबिन्द्र कुमार कार्कीले जानकारी दिए। मंगलबार राती पक्राउ परेका उनीहरुको साथबाट नगद ६० हजार रुपैयाँ, १ थान ल्याप्टप, ३ थान मोबाईल र १ थान मोटरसाईकल समेत बरामद गरिएको जिल्ला प्रहरी कार्यालय मोरङले जनाएको छ। उनीहरुले अनलाइनबाट कुन टिमको हारजित हुन्छ भनि बाजी मार्नका लागी रकम कबोल गराई सट्टेबाजी खेल खेलाउने गरेको अनुसन्धानबाट खुलेको प्रहरी प्रवक्ता कबिन्द्र कुमार कार्कीले बताए।"
जनप्रतिनिधि र कर्मचारीमा कोरोना पुष्टि भएपछि गाउँपालिका सिल,"दैलेख : जनप्रतिनिधि र कर्मचारीमा कोरोना संक्रमण पुष्टि भएपछि दैलेखको गुराँस गाउँपालिका सिल गरिएको छ । गाउँपालिकाका जनप्रतिनिधि, कर्मचारी र विभिन्न विद्यालयका शिक्षकमा समेत कोरोना संक्रमण पुष्टि भएपछि गाउँपालिका सिल गरिएको हो । गाउँपालिकाका प्रमुख प्रशासकीय अधिकृत नन्दराम चौलागाईका अनुसार आगामी असोज २२ गतेसम्म (एक हप्ताका लागि) गाउँपालिकाबाट प्रवाह हुने सबै प्रकारका सेवाहरु बन्द गरिएको हो । स्वास्थ्य सेवा कार्यालय दैलेखका अनुसार जिल्ला घर कोरोना भाइरस (कोभिड१९) पुष्टि हुनेको संख्या एक हजार एक सय १० जना पुगेको छ । ती मध्ये एक हजार एक सय ४ जना निको भइ डिस्चार्ज भएको स्वास्थ्य सेवा कार्यालय दैलेखले जनाएको छ । दैलेखमा कोरोना संक्रमणका कारण ३ जनाको मृत्यु भएको थियो । हालसम्म जिल्लाभर ८ हजार ८ सय ६२ जनाको पीसीआर परीक्षण गरिएको स्वास्थ्य सेवा कार्यालय दैलेखले जनाएको छ । यस्तै १३ हजार २ सय ४२ जनाको आरडीटी परीक्षण गरिएको थियो ।"
इन्जिनियरको कमाई साढे ५ करोड,"काठमाडौं : जलस्रोत तथा सिंचाई विभागका सीडीई सुरेशकुमार शर्माले २५ वर्षको जागिरे जीवनमा साढे ५ करोड कमाएका छन् । उनले सार्वजनिक सेवामा रहँदा कमाएको ३ करोड ६ लाख अवैध देखिएको छ । शर्माले सार्वजनिक सेवाको पदमा रहेर आफ्नो पदको दुरुपयोग गरी भ्रष्टाचारजन्य कार्य गरी गैरकानुनी रुपमा आर्जन गरेको स्रोत नखुल्ने सम्पत्ति श्रीमती बबिता फुयाल शर्माको नाममा राखेको खुलेको छ । सीडीई शर्माले विभिन्न कार्यालय तथा आयोजनामा कार्यरत रहँदा अत्याधिक भ्रष्टाचार तथा अनियमतिता गरेको भन्दै उजूरी परेपछि अख्तियार दुरुपयोग अनुसन्धान आयोगले अनुसन्धान गरेको थियो । शर्मा २०५२ माघ १८ गते देखि राप तृतीय श्रेणी इन्जिनियर (इन्जिनियर सेवा सिभिल समूह, इरिगेशन उपसमूह) पदमा अस्थायी नियुक्ति भएका थिए । २०५३ साउन ४ गते इन्जिनियर राप तृत्तिय पदमा स्थायी नियुक्त प्राप्त गरी निजामती सेवामा प्रवेश गरी हाल जलस्रोत तथा सिंचाई विभाग ललितपुरमा सीडीई पदमा कार्यरत रहेको देखिन आएको अख्तियारको आरोप पत्रमा उल्लेख छ । शर्माले सार्वजनिक सेवाको पदमा प्रवेश गरेदेखि आर्थिक २०७६०७७ सम्मको जाँच अवधिमा सिर्जित सम्पत्ति एवं खर्च तथा लगानीमा गरिएको कुल खर्च र सोही अवधिको आयव्ययको प्रवाह विवरण अनुसार जाँच अवधिमा स्रोत खुल्न आएको आर्जित वैधआय २ करोड ३५ लाख ३१ हजार मात्रै देखिएको छ । सोही अवधिमा निजले सिर्जना गरेका सम्पत्ति एवं खर्च तथा लगानीमा ५ करोड ४१ लाख ८६ हजार खर्च गरेको देखिएका छ। आयभन्दा बढी गरेको खर्च लगानी ३ करोड ६ लाख ५४ हजार बराबरको भागलाई वैध आयस्रोत पाइएन, आरोप पत्रमा उल्लेख छ । गैरकानुनी आर्जन गरेका सम्पत्ति अमिल्दो र अस्वाभाविक रुपमा, आफ्नो हैसियतभन्दा बढी रकमले आफू र श्रीमतीको नाममा जग्गा खरिद, घर निर्माण, विभिन्न बैंक तथा वित्तीय संस्थाहरु तथा कम्पनिका संस्थापक एवं साधारण शेयरहरु खरिद लगानी गरी खर्च गरेको देखिएको छ। सीडीई शर्माविरुद्ध भ्रष्टाचार निवारण ऐन बमोजिम बिगो र सोबाट बढेबढाएको सम्पत्तिसमेत जफतअसुल उपर गरी पाउन समेत मागदाबी लिइ विशेष अदालतमा मुद्दा दायर गरिएका छ । सीडीईकी पत्नी बबिताविरुद्ध जफत गर्ने प्रयोजनार्थ मात्र प्रतिवादी कायम गरी सम्पत्ति जफत गरिपाउन समेतको मागदाबी लिई विशेष अदालत काठमाडौंमा आरोपपत्र दायर गरिएको छ ।"
कोरोनाबाट हाडजोर्नी रोग विशेषज्ञ डाक्टरको मृत्यु,नेपालगन्ज : कोरोना भाइरस (कोभिड१९) बाट बाँकेमा हाड जोर्नी रोग विशेषज्ञ डाक्टरको मृत्यु भएको छ । जिल्ला कोभिड१९ संकट व्यवस्थापन केन्द्रका संयोजक बाँकेका प्रमुख जिल्ला अधिकारी रामबहादुर लिम्बूका अनुसार भेरी अस्पताल नेपालगन्जमा दरबन्दी भए पनि क्षेत्रीय अस्पताल सुर्खेतमा काजमा रहेका डाक्टर हरि सापकोटाको बिहीबार दिउँसो कोरोनाबाट निधन भएको हो । भेरी अस्पतालको भेन्टिलेटरमा राखेर उपचार गरिरहेको बेला दिउँसो पौने तीन बजेतिर उनको निधन भएको हो । योसँगै एकैदिन बिहीबार कोरोनाबाट बाँकेमा मृत्यु हुनेको संख्या तीन पुगेको छ ।
"अग्रिम महसुल तिर्नुस, छुट लिनुस् : विद्युत् प्राधिकरण","काठमाडौं : नेपाल विद्युत् प्राधिकरणले आफै मिटर रिडिङ गरी अग्रिम रुपमा महसुल भुक्तानी गरेको खण्डमा २५ प्रतिशतसम्म छुट दिने भएको छ। प्राधिकरणले बिहीबार एक सार्वजनिक सूचनामार्फत जरिवानाबाट बच्न तथा समय समेत बचाउन उक्त व्यवस्था गरिएको जनाएको छ। केही दिन पहिले प्राधिकरण सञ्चालक समितिका अध्यक्ष समेत रहेका ऊर्जा, जलस्रोत तथा सिँचाइ मन्त्री वर्षमान पुनले ग्राहकलाई जरिवाना नलिन निर्देशन दिएका थिए। सोही निर्देशन अनुसार नै प्राधिकरणले सूचनामार्फत अग्रिम भुक्तानी गर्न र २५ प्रतिशतसम्म छुट लिन आग्रह गरेको हो। प्राधिकरणले जारी गरेको सूचनाअनुसार मिटर रिडर मिटर पढन नआएमा वा विल प्राप्त नभएमा ग्राहकले सम्बन्धित कार्यालयमा सम्पर्क गरी विल लिनु ग्राहकको कर्तव्य भएको जनाएको छ। नियमानुसार ग्राहकले मिटर रिडिङ हुने दिन समेत गरि ७ दिनभित्र विल भुक्तानी गर्दा विल रकममा २५ प्रतिशत छुट पाइँदै आएको स्मरण गरेको छ। यस्तै ८ औं दिनदेखि १५ औं दिनसम्म बुझाएमा विल रकम मात्र बुझाए हुने व्यवस्था छ। निमायनुसार १६ औं दिनदेखि ३०औं दिनसम्म बुझाएमा पाँच प्रतिशत थप शुल्क लाग्दछ। ३१ औं दिनदेखि ४० औं दिनसम्म बुझाएमा १० प्रतिशत र ४१औं दिनपछि भने २५ प्रतिशत थप दस्तुर लाग्छ। ६०औं दिन भित्र पनि महशुल भुक्तानी नभएका जुनसुकै समयमा विद्युत् लाइन काट्न सकिने व्यवस्था रहेको छ। प्राधिकरणले सूचनामा भनिएको छ 'विगतका महिनाको औषत विल अनुमान गरी कति महिनासम्मको विल भुक्तानी गर्न सकिन्छ सो वरावरको रकम अनुमान गरी अग्रिम वुझाएमा पछि विद्युत् महशुल अनुसारको विल हिसाव मिलान गर्दा २५ प्रतिशत छुट पाइने छ।' विद्युत् महशुल भुक्तानी गर्न ढीला हुँदा लाग्ने जरीवानाबाट समेत वच्न सकिने, प्रत्येक महिना काउन्टरमा गई रहन नपर्ने, समय बचत हुने र यातायात खर्च समेत बच्ने प्राधिकरणको भनाइ छ। यस्तै ग्राहक स्वयंले मिटर पढन जान्नु उत्तम रहेको भन्दै आफै मिटर रिडिङ्ग हुने दिनमा कति अंक मिटरमा पुगेको छ त्यो टिप्नु राम्रो हुने प्राधिकरणले जनाएको छ। रासस"
इजरायली श्रम बजार नेपालीका लागि खुला,"काठमाडौं : इजरायलको विशिष्ट श्रम बजारमा नेपाली कामदारको अस्थायी रोजगारीसम्बन्धी सम्झौतामा हस्ताक्षर भएसँगै इजरायली श्रम बजार नेपाली युवाका लागि खुला भएको छ। नेपाल र इजरायलबीच इजरायली परराष्ट्र मन्त्रालयमा बुधबार रोजगारीसम्बन्धी सम्झौतामा हस्तक्षर भएको छ। सम्झौतामा नेपालको तर्फबाट इजरायलका लागि नेपाली राजदूत डा अञ्जान शाक्य र इजरायलको तर्फबाट त्यहाँका परराष्ट्रमन्त्री गाबी आस्खेनाजीले हस्ताक्षर गर्नुभएको छ। यसले केयर गिभर, कृषि, होटल र रेष्टुरेष्ट, निर्माणलगायतका क्षेत्रमा नेपालीलाई रोजगारीको अवसर दिलाउनेछ। यद्यपि, प्रत्येक क्षेत्रका लागि इम्प्लिमेन्टेसन प्रोटोकलमा हस्ताक्षर गरेपछि मात्रै श्रमिक भर्नाको प्रक्रिया शुरु हुने तेलअविवस्थित नेपाली दूतावासले जनाएको छ। यसअघि विभिन्न चरणमा छलफल भई सहमतिसमेत भइसकेकाले पहिलो क्षेत्रका रुपमा इजरायलको नर्सिङ क्षेत्र (अस्पताल, नर्सिङ होम, दिवा स्याहार केन्द्रलगायत) मा नेपालबाट केयरगिभर ल्याउनेसम्बन्धी इम्प्लिमेन्टेसन प्रोटोकल मा छिट्टै सम्झौता हुने दूतावासको भनाइ छ। त्यसका लागि नेपालका लागि इजरायली राजदूत र सम्बन्धित नेपाली अधिकारीबीच सो प्रोटोकलमा काठमाडौँमा हस्ताक्षर हुनेछ र तत्पश्चात् केही महिनाभित्रै पहिलो चरणमा ५०० नेपाली रोजगारीका लागि इजरायल जानेछन्। यसैगरी इजरायली अन्तरराष्ट्रिय विकास साझेदार संस्थाको तत्वावधानमा नेपालमा इजरायली कृषि प्रविधि भित्र्याउन एग्रिकल्चर सेन्टर अफ एक्सिलेन्स स्थापना गर्नेसम्बन्धी समझदारीपत्रमा पनि हस्ताक्षर भएको छ। समझदारीपत्रमा हस्ताक्षर भएसँगै नेपालमा कृषि पूर्वाधार निर्माणले तीव्रता पाउनेछ भने पूर्वाधार निर्माणका सिलसिलामा कृषि क्षेत्रमा उल्लेख्य रोजगारीका अवसर सिर्जना भई नेपाली युवाको विदेशिने क्रममा समेत कमी आउने विश्वास गरिएको छ। यसले कृषिप्रधान मुलुक नेपालको कृषि क्षेत्रको विकासमा ठोस योगदान दिने अपेक्षा गरिएको छ। केही दिनअघि नेपाल सरकारले इजरायलसँग रोजगारी र कृषिसम्बन्धी सम्झौता गर्नका लागि इजरायलका लागि नेपाली राजदूत शाक्यलाई अख्तियारी दिएको थियो। सम्झौतामा हस्ताक्षर हुनुअघि राजदूत शाक्य र इजरायलका परराष्ट्रमन्त्री आस्खेनाजीबीच द्विपक्षीय भेटवार्ता भएको थियो। भेटमा दुई देशबीच आपसी सहकार्यका विभिन्न सम्भावित क्षेत्रका बारेमा विचारविमर्श भएको दूतावासले जनाएको छ। राजदूत शाक्यले दक्ष तथा अर्धदक्ष नेपाली श्रमिकका लागि इजरायलको कृषि, सेवा, निर्माणलगायत रोजगारीका क्षेत्र पनि खुला गर्न आग्रह गर्नुभएको थियो। प्रतिउत्तरमा इजरायली परराष्ट्रमन्त्री आस्खेनाजीले नेपालसँग सहकार्य गर्न अत्यन्तै इच्छुक रहेको बताएको नेपाली दूतावासाले जनाएको छ। रासस"
आयल निगमका कार्यकारी निर्देशकलाई कोरोना संक्रमण,"काठमाडौं : नेपाल आयल निगमका कार्यकारी निर्देशक सुरेन्द्रकुमार पौडेललाई कोरोना भाइरस सङ्क्रमण पुष्टि भएको छ । स्वास्थ्यमा सामान्य समस्या आएपछि परीक्षण गराउँदा बिहीबार पोजेटिभ रिपोर्ट आएको उनले बताए । स्वास्थ्यमा समस्या देखिएपछि स्वाब दिएर तीन दिनदेखि होम आइसोलेसनमा बसेको छु, उनले भने, रिपोर्ट पोजिटिभ आएछ । सामान्य ज्वरोबाहेक अन्य समस्या अहिलेसम्म देखिएको छैन । निगमले बिहीबार प्रेस विज्ञप्ति प्रकाशित गरी कार्यकारी निर्देशक पौडेलसँग एक हप्तामा सम्पर्कमा आएकालाई संयम अपनाउन आग्रह गरेको छ । रासस"
बाँकेमा कोरोनाबाट एकैदिन दुईजनाको मृत्यु,"नेपालगन्ज : कोरोना भाइरस (कोभिड१९) बाट बिहीबार मात्र बाँकेमा उपचारमा क्रममा दुईजनाको ज्यान गएको छ । जिल्ला कोभिड१९ संकट व्यवस्थापन केन्द्रका संयोजक बाँकेका प्रमुख जिल्ला अधिकारी रामबहादुर कुरुम्वाङका अनुसार नेपालगन्ज मेडिकल कलेज शिक्षण अस्पताल कोहलपुरमा उपचारको क्रममा बाँके र सुर्खेतका एक एक जनाको कोरोनाबाट मृत्यु भएको हो । जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार नेपालगन्ज उपमहानगरपालिका४ का ५२ वर्षका पुरुषको बिहान ५:२० मा मृत्यु भएको हो । १२ असोजमा कोरोना पुष्टि भएका उनलाई फोक्सोमा निमोनिया भएको थियो । त्यसैगरी, सुर्खेतको भेरीगंगा नगरपालिका५ का ७५ वर्षीया महिलाको पनि शिक्षण अस्पताल कोहलपुरमा बिहीबार राति १ बजेतिर मृत्यु भएको हो । दुर्घटनामा परेर ढाड भाँच्चिएको, मृगौला र पित्तथैलीको समस्या रहेको जिल्ला स्वास्थ्य कार्यालय बाँकेले जनाएको छ । बाँके जिल्लामा कोरोनाबाट ज्यान जानेको संख्या १७ पुगेको छ । बाहिरी जिल्लाबाट उपचारका लागि आएर कोरोनाबाट अहिलेसम्म ८ जनाले ज्यान गुमाइसकेका छन् ।"
बिरामी कुरुवालाई निःशुल्क खाना,"विराटनगर : चिकित्सक र स्वास्थ्यकर्मीले विराटनगरको कोशी अस्पतालमा उपचाररत बिरामीका कुरुवालाई निःशुल्क खाना खुवाउन थालेका छन्। चिकित्सक र स्वास्थ्यकर्मी मात्रै सदस्य रहेको लायन्स क्लब अफ विराटनगर हेल्थ प्रोफेसनलमार्फत कुरुवालाई निःशुल्क खानाको व्यवस्था गर्न थालिएको हो। निःशुल्क खानाले कोरोना महामारीका बेला अस्पताल भर्ना भएर विभिन्न रोगको उपचार गराइरहेका बिरामीका कुरुवालाई ठूलो राहत मिलेको छ। क्लबका संस्थापक अध्यक्ष डा बालकृष्ण साहले कुरुवालाई चार दिनदेखि बेलुकाको खाना खुवाउन थालिएको जानकारी दिए। बिरामीलाई अस्पतालले नै खानाको व्यवस्था गरेको हुन्छ। तर कुरुवाले बाहिर गएर होटलमा महंगो पैसा तिरेर खानु पर्ने अवस्था छ, उनले भने, टाढाटाढाबाट उपचारका लागि बिरामी लिएर आउनेले पैसा नहुँदा भोकले छटपटाउनु पर्छ। त्यही भएर भोको पेट बस्न नपरोस् भनेर निःशुल्क खाना वितरण गर्न थालिएको हो। क्लबका द्वितीय उपाध्यक्ष एवं प्रदेश १ को स्वास्थ्य आपूर्ति महाशाखा प्रमुख शम्भु साहको पहल र संयोजकत्व तथा अस्पतालका मेडिकल सुपरिटेन्डेन डा चुमनलाल दासको सहजीकरणमा निःशुल्क खानाको व्यवस्था गर्न थालिएको उनले बताए। सरकारी अस्पतालमा गरिब र आर्थिक अवस्था कमजोर भएका बिरामी उपचारका लागि आउने भएकाले उनीहरुका कुरुवासँग किनेर खाने पैसा पनि नहुने गरेको डा साहको भनाइ छ। उनले कोरोना महामारीका कारण सबै क्षेत्र जर्जर बनेर आर्थिक संकट उत्पन्न हुँदा परिवारका कोही सदस्य बिरामी परेमा उपचार गराउन र बिरामीलाई कुर्न अस्पताल बस्दा पैसा अभावले गर्दा भोकै बस्नु पर्ने कतिपयको पीडादायी अवस्था रहेको सुनाए। चार दिनदेखि अस्पतालमा दिएको खाना खाँदै छु। २० दिनदेखि अस्पतालमा बसेको छु, उपचारका लागि श्रीमानलाई अस्पताल भर्ना गरेकी मोरङको डाइनियाकी एक महिलाले भनिन्, घर टाढा भएकाले खाना ल्याउन सम्भव पनि छैन। नजिकै सहयोग गर्ने कोही आफन्त पनि छैनन्। उनले आइसीयूमा भर्ना गरेर उपचार गरिएका श्रीमानलाई स्वास्थ्यमा सुधार हुँदै गएपछि वार्डमा सारिएको बताइन्। निःशुल्क खानाले धेरै रात भोकै बस्नु परेको पीडा भुलेको उनले सुनाइन्। बच्चा बिरामी भएपछि उपचारका लागि ल्याएका सुनसरीको सीतापुरका एक युवाले बाहिर किनेर खाएको भन्दा अस्पतालमा निःशुल्क आएको खाना धेरै मिठो रहेको बताए। बेडमै निःशुल्क खाना आइपुग्दा बिमारी बच्चालाई एक्लै छोडेर बाहिर जान नपरेको र रेखदेखमा पनि सजिलो भएको उनको भनाइ छ। एक सातादेखि बिरामी बच्चालाई अस्पतालको 'बच्चा वार्ड'मा भर्ना गरेर उपचार गराइरहेको उनले बताए। डा साहले टाढाबाट अस्पताल आएका सबैजसो कुरुवाले निःशुल्क खाना खाने गरेको बताए। उनका अनुसार प्रसुती गराउन ल्याइएका बिरामीका कुरुवाबाट दैनिक वितरण सुरु गरिने खाना एक दिनमा सय जना बढीलाई दिने गरिएको छ। चिकित्सक र स्वास्थ्यकर्मी गरेर २५ जना आवद्ध रहेको क्लब १५ महिना अगाडि स्थापना भएको हो। क्लबले प्रत्येक साता अनलाइन माध्यमबाट कोरोना सचेतना अभियान पनि चलाइरहेको छ।"
"शंकरदास बैरागी मुख्यसचिव, डा खतिवडा र रेग्मी राजदूत सिफारिस",काठमाडौं : सरकारले परराष्ट्र सचिव शंकरदास बैरागीलाई मुख्यसचिव नियुक्त गरेको छ । मुख्यसचिव लोकदर्शन रेग्मीले कार्यकाल सकिनुअघि दिएको राजीनामा स्वीकृत गर्दै मन्त्रिपरिषदको बिहीबार बिहान बसेको बैठकले बैरागीलाई मुख्यसचिव नियुक्त गरेको एक मन्त्रीले जानकारी दिए। यस्तै मन्त्रिपरिषद् बैठकले पूर्व अर्थमन्त्री डा युवराज खतिवडालाई अमेरिका र लोकदर्शन रेग्मीलाई बेलायतका लागि राजदूत सिफारिस गरेको छ।
मदन भण्डारी राजमार्गमा १२ पुल थपिने,"उदयपुर : राष्ट्रिय गौरवको आयोजना मदन भण्डारी राजमार्गको पूर्वी क्षेत्र वसाहाभिमान खण्डमा थप १२ वटा पक्की पुल निर्माण हुने भएको छ । राजमार्ग निर्माणको प्रारम्भिक सर्वेक्षणमा छुटेका विभिन्न १२ वटा खोलामा विस्तृत विवरण लिइ आयोजनाले पक्की पुल निर्माणका लागि प्रक्रिया अघि बढाएको हो । आयोजनाअन्तर्गत अहिलेसम्म पूर्वी क्षेत्रमा ४३ वटा पक्की पुल निर्माणको अन्तिमचरणमा रहेको इन्जिनियर शिव तिमल्सिनाले बताए । छुटेका १२ वटा पुल पनि निर्माण कम्पनीसँग ठेक्का सम्झौता भइसकेको उनले बताए । अबको ३३ महिना भित्रमा निर्माण सम्पन्न गर्ने गरी भ्याटसहितको एक अर्ब ४२ करोड ७० लाख २७ हजार ५० रुपैयाँको लागतमा तीनवटा कम्पनीसँग सम्झौता भएको उनले बताए । आयोजनालाई समयमा नै सम्पन्न गर्न १२ वटा पुलका लागि तीनवटा छुट्टाछुट्टै प्याकेज बनाइ फरकफरक कम्पनीसँग सम्झौता गरी निर्माणको काम अगाडि बढाएको इन्जिनियर तिमल्सिनाले बताए । उनकाअनुसार पहिलो प्याकेजका पधेरे खोला, सुखानीका, थनाहा, थपर र रातु खोला गरी पाँचवटा पुल निर्माणको लागि कुल ५४ करोड ३७ लाख २० हजार ६ सय रुपैयाँको लागतमा लुम्बिनी समानन्तर जेभि काठाडौंसँग जेठ १६ गते ठेक्का सम्झौता भएको छ । त्यसैगरी दोश्रो प्याकेजअन्तर्गत आमा खोला, मौवासी, असारी र खैराहाझोडा गरी चारवटा खोलाका लागि ५० करोड ४१ लाख ७५ हजार सात सय ५० रुपैयाँको लागतमा शर्मालामा जेभि काठमाडौं सितापाइलासँग जेठ १५ गते सम्झौता भएको छ । तेश्रो प्याकेजअन्र्तगत ज्यामिरे खोला, लामा र सुन्दरी खोलामा ३७ करोड ९१ लाख ३० हजार सात सय रुपैँया लागतमा काम सम्पन्न गर्ने गरी सपना हिमदुङ एण्ड ठोकर निर्माण कम्पनिसँग जेठ १५ गते सम्झौता भएको इन्जिनियर तिमल्सिनाले बताए । सडक निर्माणको काम तीब्र गतिमा अघि बढेकाले पुल निर्माणको काम पनि तोकिएकै मितिमा सम्पन्न हुने गरी अघि बढाइने उनले बताए । तीन खण्डमा काम भइरहेको मदन भण्डारी राजमार्गको पूर्वी खण्डअन्तरगत उदयपुरको बसाहादेखि सिन्धुलीको भिमानसम्म सडक र पुलको काम धमाधम भइरहेको आयोजनाको पूर्वी क्षेत्र प्रमुख वेलबहादुर भुजेलले बताए । उनले राजमार्गको पूर्वी खण्डको एक सय ३४ किलोमिटर सडकमा ४३ वटा पुल कोभेकरसुवातुदी जेभीले २०७३ कार्तिक २४ गते तीन अर्व ८५ करोड ३५ लाख रुपैयाँको लागतमा सम्पन्न गर्ने गरी सम्झौता गरी काम अघि बढाएको बताए । राजमार्गको वसाहाभिमान खण्डमा सडकको कालोपत्रे गर्ने काम अन्तिमचरणमा पुगिसक्दा समेत त्यस क्षेत्रका १२ वटा खोलाका पुल अनिश्चित हुँदा वर्षातको समयमा सर्वसाधरणले सास्ति व्यहोर्नु परेको थिथो । खोलामा पानीको वहाव बढेसँगै यातायातका साधन र सर्वसाधरणको आवागमन अवरुद्ध हुँदै आएको थियो । भित्री मधेसका जिल्लाहरुलाई सहजरुपमा यातायाताको पहुँच पुर्याउने लक्ष्यसहित पूर्व झापाको शान्ति नगरदेखि पश्चिम डडेलधुरासम्म जोड्ने गरी सरकारले यो सडक सुरुवात गरेको हो । पूर्वपश्चिम बैकल्पिक राजमार्गकोरुपमा सरकारले उच्च प्राथमिकतामा राखेर राजमार्गलाई राष्ट्रिय गौरवको आयोजनामा समावेश गरी निर्माणकार्यलाई तिव्रता दिएको छ । निर्माणाधिन मदन भण्डारी राजमार्गको पूर्वी खण्डले उदयपुरको वेलका, चौदण्डीगढी, त्रियुगा र कटारी नगरपालिका तथा उदयपुरगढी र रौतामाई गाउँपालिकालाई छोएको छ । कटारीबाट सिन्धुलीको दुधौली र कमलामाई नगरपालिका हुँदै हेटौडा जोडिने राजमार्गलाई भित्री मधेसको लाइफलाइनका रुपमा हेरिएको छ ।"
बालगोपालेश्वर मन्दिरमा विधिवत रुपमा गजुर राखिदै (फोटो फिचर),काठमाडौं : रानीपोखरीमा रहेको बालगोपालेश्वर मन्दिरमा विधिवत रुपमा गजुर राखिदै छ । मल्लकालीन शैलीमा पुनर्निर्माण गरिएको मन्दिरमा बिहीबार गजुर स्थापना गर्न लागिएको हो। ०७२ वैशाखमा आएको भूकम्पले क्षति गरेको रानीपोखरी र बालगोपालेश्वर मन्दिरको पुनर्निर्माणको काम अन्तिम चरणमा पुगेको छ । हालै मात्रै रानीपोखरीमा तीन करोड २२ लाख लिटर पानी राखिएको छ। गजुर राखिएसँगै मन्दिर यो वर्षको तिहारमा खुला हुने भएको छ । विगत पाँच वर्षदेखि बालगोपालेश्वर मन्दिर बन्द थियो। पुनर्निर्मित रानीपोखरीको उदघाटन पनि राष्ट्रपतिबाटै गराउने सरकारको योजना छ । यसअघि पनि राष्ट्रपति विद्यादेवी भण्डारीले रानीपोखरी पुनर्निर्माणको शिलान्यास गरेकी थिइन् । शिलान्यास भएको करिब ५ वर्षपछि अब पुनर्निर्माणको काम सकिँदै छ।
भारतमा असोज २९ गतेदेखि विद्यालय खुल्ने,"नयाँ दिल्ली : भारतमा कोरोना भाइरस महामारीले रोकिएका विद्यालय र कलेज असोज २९ गतेदेखि खुल्ने भएका छन् । लकडाउनको अन्त्य गर्दै भारतले असोज २९ गतेदेखि स्कूल र कलेज पनि खोल्ने निर्णय गरेको भारतीय संचार माध्यमले जनाएका छन् । तर शैक्षिक संस्था खोल्ने विषयमा अन्तिम निर्णय भने राज्य र शैक्षिक संस्थाले नै गर्ने बताइएको छ। भारतीय संचार माध्यमका अनुसार १० वर्ष मुनिका बालबालिका कोरोना संक्रमणको उच्च जोखिममा रहेकाले विद्यालय खोल्ने निर्णय विद्यालयलाई नै दिइएको हो । केन्द्रले अनलाइन कक्षा र दुरी सिकाई (डिस्ट्यान्स लर्निङ) लाई अझै पनि प्राथमिकता दिइएको र प्रोत्साहन गरिएको जनाएको छ । असोज २९ गतेदेखि सिनेमा हल, मल्टीप्लेक्स, प्रदर्शनी कक्ष र मनोरन्जन स्थल खोल्ने अनुमति भारत सरकारले दिएको छ । तर सरकारले आफ्नो आदेशमा केही शर्त पनि राखेको छ। । सिनेमा, थिएटर र मल्टीप्लेक्समा ५० प्रतिशत अर्थात आधा सीट खाली हुनुपर्नेछ । यसका लागि सरकारले छुट्टै निर्देशिका जारी गर्नेछ । यस्तै केही सर्तसहित एक सय जनाभन्दा धेरैलाई जमघटको लागि अनुमति दिने सरकारको तयारी छ । तर पनि कोरोना संक्रमितको संख्या बढिरहेको क्षेत्रमा भने कार्तिक १५ गतेसम्म कडा लकडाउन लागु हुनेछ। वल्र्डोमिटरका अनुसार भारतमा ६३ लाख १० हजार भन्दा बढीमा कोरोना संक्रमण देखिएको छ। जसमा ९८ हजार ७०० भन्दा बढीको मृत्यु भइसकेको छ भने ५२ लाख ७० हजार भन्दामाथि उपचारपश्चात फर्किसकेका छन्।"
नेटवर्किङ शैलीमा दोलखाका १२ सय कृषक ठगिए,"दोलखा : सरकारले प्रतिबन्ध लगाएको नेटवर्किङ व्यवसायको शैलीमा एक कम्पनीले दोलखाका १२ सयजना कृषकलाई ठगि गरेको खुल्न आएको छ । नेटवर्किङ शैली अपनाएर दोलखाको भीमेश्वर नगरपालिका, गौरीशंकर र विगु गाउँपालिका गरी ३ स्थानीय तहका कृषकलाई आकर्षक सुविधाको लोभ देखाइ निजी कम्पनी फरार भएपछि दोलखाका करिब १२ सयजना कृषक ठगिएका हुन् । ११ सय ६४ कृषकसँग पाँचसयदेखि २ हजारसम्म रकम उठाएर एसोसियसन अफ एग्रीकल्चर नेपाल नामक कम्पनीले करिब ५० लाख उठाएपछि चरिकोटस्थित कार्यालय बन्द गरी सम्पर्कविहीन भएको छ। बिउबिरुवा, चौपाया उपलब्ध गराउने लालच देखाइ कृषकको घरदैलोमै पुगेर पीरामिड शैलीमा कम्पनीले भीमेश्वर नगरपालिकामा ८२९, गौरीशंकर गाउँपालिकामा २८५ र विगु गाउँपालिकामा ५० कृषक ठगिमा परेको पीडितको आरोप छ । कम्पनी रजिष्ट्रारको कार्यालयमा दर्ता गरी २०७५ सालदेखि भीमेश्वर नगरपालिका लगायत अन्य केही स्थानीय तहको स्वीकृतिमा कम्पनीले सामाजिक परिचालक भनी आफूलाई नियुक्ति दिएको भीमेश्वर नगरपालिका३, तार्थलीकी सुन्दरी कार्कीले बताइन् । बिउबिजन, बोटविरुवा निःशुल्क उपलब्ध गराउने, उन्नत जातका पशुहरु खरिद गर्न ५० प्रतिशत रकम किस्तावन्दीमा तिर्ने गरी लगानी गर्ने, सीपका आधारमा ५० प्रतिशत छुट दिने आश्वासन दिएपछि आफूहरुले किसानलाई सदस्य बनाएको उनको भनाइ छ । दुईसय कृषकको पिरामिड बनाएपछि सदस्य बनाउने परिचालकलाई ५० हजार रकम उपलब्ध गराउने आश्वासन कम्पनीले दिएको थियो । ११ जना कर्मचारी नियुक्त गरी सक्रिय सदस्यबापत २ हजार तथा सदस्यलाई ५ सय लिइ सदस्य बनाइने गरेको कर्मचारीहरुले बताए । कर्मचारीहरुले एक वर्षदेखिको तलब नपाएपछि जिल्ला प्रशासनमा उजुरी गरेका छन् भने ठगिएका कृषकले प्रहरीमा उजुरी दर्ता गराएका छन् । एग्रो फरेष्ट्री प्रोजेक्ट भन्दै एउटा अगरउड र दुईवटा कागतीको विरुवा आफूहरुले प्राप्त गरेको भीमेश्वर नगरपालिका३, राउतगाउँका संजिव राउतले बताए । भीमेश्वर नगरपालिका७, साखिनेका पशुपालक कृषक हरिबोल बस्नेत, सुवास बस्नेत, रुद्र बस्नेत तथा सुदर्शन बस्नेतबाट कम्पनीले ८०८० हजार रुपैयाँमा उन्नत जातको गाई ल्याइदिने भनी ४०४० हजार रुपैयाँ लिएको किसान हरिबोल बस्नेतले बताए । 'उन्नत गाई ल्याइदिने भनेपछि ५० प्रतिशत रकम भनी ४०४० हजार बुझायौं तर न त गाई आयो न त पैसा नै पाइयो,' बस्नेतले भने, 'बरु, गाईपालनको लागि खरिद गरेको ५० भारी पराल कुहियो ।' कम्पनीका कर्मचारीहरुले फोटो टाँसेर किसान परिचयपत्र भन्दै गाउँगाउँमा बाँड्न लागेकोले सरकारी परिचयपत्र नैं होला भनेर आफूले पनि दुईहजार तिरेर सदस्यता लिएको विगु गाउँपालिकाका कृषक भीमबहादुर श्रेष्ठले बताए । किसानलाई ढाँटेर लिएको पैसा साँवाब्याजसहित फिर्ता गर्नुपर्ने गौरीशंकर गाउँपालिकाकी कृषक डोल्मा शेर्पाले बताइन् । २०७६ असोज ३ गतेबाट कार्यालय बन्द भएपछि कम्पनीका संचालक गणेशदत्त भट्टसँग सम्पर्क गर्दा केही समयसम्म गाई ल्याइदिने भने पनि पछि मोबाइल अफ गरेर सम्पर्कविहीन बनेको कर्मचारीको भनाइ छ । प्रशासनमा भट्टकाविरुद्ध उजुरी परेको तथा निजलाई प्रहरीमार्फत खोज्ने काम भइरहेको प्रमुख जिल्ला अधिकारी रमेशप्रसाद शिवाकोटीले बताए । बाँके जिल्लाको तत्कालीन कोहलपुर नगरपालिका११, ठेगाना राखी एसोसिएसन अफ एग्रिकल्चर नेपाल प्रालि नामक कम्पनी २०७३ माघ ९ मा कम्पनी राजिष्ट्रारको कार्यालयमा दर्ता भएको रेकर्ड छ । कम्पनी संचालक भट्ट कञ्चनपुर जिल्लाको तत्कालीन झलारी गाविस२ का स्थायी बासिन्दा हुन् । भट्टले कम्पनीको सञ्जाल ६२ जिल्लामा फिँजाएको कर्मचारीको भनाइ छ ।"
जबरजस्ती करणीको आरोपमा वडा सचिव पक्राउ,"जनकपुरधाम : जबरजस्ती करणीको आरोपमा वडा सचिव पक्राउ परेका छन्। महोत्तरीको महोत्तरीको भंगहा नगरपालिका ९ स्थित मुसहरी टोलकी दलित महिलालाई जबरजस्ती करणी गरेको आरोपमा वडा सचिव पक्राउ परेका हुन्। सोही वडाका एक महिलालाई भंगहा नगरपालिका ९ का वडा सचिव मिथिलेश यादवले बुधबार साँझ जबरजस्ती करणी गरेको महिलाको आरोप छ । घटनापछि बिहीबार ९ बजेतिर आरेपित यादवलाई पक्राउ गरिएको जिल्ला प्रहरी कार्यालय महोत्तरीका प्रहरी उपरीक्षक टिकाबहादुर केसीले जानकारी दिए । बजारबाट घर जाँदै गरेको अवस्थामा बुधबार साँझ राती बलात्कारको प्रयास गरेको प्रहरी प्रमुख उपरिक्षक केसीको भनाइ छ । महिलाले दिएको बयानका आधारमा वडा सचिव यादवलाई पक्राउ गरिएको छ, थप अनुसन्धान मेडिकल परीढण पछि मात्र खुल्छ,' प्रहरी उपरीक्षक केसीले भने । अहिले वडा सचिव यादवलाई प्रहरी हिरासतमा राखिएको छ । स्थानीयका अनुसार वडा सचिव यादव राती अत्याधिक मदिरा सेवन गरेका थिए ।"
प्रहरी हिरासतमा महिलाको मृत्यु,रौतहट : गरुडास्थित प्रहरीको महिला तथा बालबालिका सेवाकेन्द्रको हिरासतमा एक महिलाको बुधबार राती मृत्यु भएको छ । अनैतिक सम्बन्धको आरोपमा पक्राउ परेकी ती महिला बिहीबार बिहान मृत अवस्थामा फेला परेकी हुन् । गुजरा नगरपालिका २ कटानीबजारकी राधिका राउतको गरुडास्थित प्रहरीको महिला बालबालिका सेवाकेन्द्रको हिरासतमा मृत्यु भएको हो । उनको मृत्यु भएको जिल्ला प्रहरी कार्यालय रौतहटका डिएसपी डीएसपी भरत श्रेष्ठले पुष्टि गरे। के कारणले मृत्यू भयो भन्ने अनुशन्धान भइरहेको उनले जानकारी दिए । गुजरा नपाको कटानी बजारका २१ वर्षीय सम्राट तामाङ र राधिकालाई उनका श्रीमान सुमन राउतले शौचालयमा अनैतिक सम्बन्ध राख्दै गर्दा देखेको भन्दै बुधबार साँझ वडाअध्यक्ष अशोक कुमार थारुको रोहबरमा प्रहरी चौकीमा बुझाएका थिए । रंगपुर प्रहरी चौकीले इलाका प्रहरी कार्यालय चन्द्रनिगाहपुरलाई जानकारी गराएपछि राती नै दुबैको स्वास्थ्य जाँच गराइएको थियो । चन्द्रनिगाहपुर हिरासतमा महिलालाई राख्न असहज भएपछि गरुडामा रहेको महिला तथा बालबालिका सेवाकेन्द्रमा राख्न लगिएको थियो । मृतक राधिकाले आफू छारे रोगको बिरामी भएको र लामो समयदेखि औषधि सेवन गरिरहेको प्रहरीलाई जानकारी गराएको बताइएको छ । स्वास्थ्य जाँच गर्ने क्रममा पनि आफू छारेरोग बिरामी भएको बताएको प्रहरीले जनाएको छ । गुजरा नपा २ का वडाअध्यक्ष थारुले राधिकाले लामो समयदेखि छारेरोगको उपचार गराइरहेको बताएका छन । हिरासतमा महिलाको मृत्यु भएको घटनाको अनुसन्धान भइरहेको जिल्ला प्रहरी कार्यालय रौतहटले जनाएको छ ।
तीन प्रदेशमा 'युवा संसद विद्यालय' कार्यक्रम,"काठमाडौं : नेपाल युवा संस्था सञ्जाल (आयोन) ले तीन वटा प्रदेशमा भर्चुअल रुपमा युवा संसद विद्यालयकार्यक्रम आयोजना गर्ने भएको छ। आयोनले कर्णाली प्रदेश, सुदूरपश्चिम प्रदेश र प्रदेश २ मा कानुन निर्माण, समाजमा सुशासन कायम गराउन युवाको भूमिकाका बारेमा जानकारी गराउने उद्धेश्यले युवा संसद विद्यालय कार्यक्रम आयोजना गर्न लागेको हो। युवाको सहभागीता मार्फत स्थानीय शासनमा जवाफदेहीता प्रवर्द्धन गर्ने लक्ष्य राखेका छौं, आयोनका अध्यक्ष जगदीश ऐरले भने, युवाहरुलाई कानून निर्माण प्रक्रिया र राष्ट्रिय तथा प्रादेशिक तहमा संसदीय निकायको कार्यसम्बन्धमा विज्ञले प्रशिक्षण दिनुहुनेछ। ६ दिनसम्म चल्ने भर्चुअल प्रशिक्ष कार्यक्रममा तीन वटै प्रदेशका ३०० जना युवा सहभागी हुने आयोनले जनाएको छ। प्रत्येक प्रदेशबाट एक सय जना गरी सहभागी गराइने अध्यक्ष ऐरले जनाए। प्रशिक्षणमा सहभागी युवालाई युवा संसद विद्यालयबाट स्नातक उत्तीर्ण भएको डिजिटल प्रमाणपत्र उपलब्ध गराइने छ। प्रशिक्षण सहभागी हुने युवाको उमेर १८ देखि ३५ वर्षसम्म हुनुपर्ने मापदण्ड तोकिएको छ। संसदीय लोकतन्त्रको आधारभूत जानकारी, संसद र युवा संलग्नतासम्बन्धि मूल कार्यसम्पादन, खुला संसद र युवा सहभागीताबारे नाटक प्रदर्शन, र विचार आदान प्रदानका साथै मूल क्षेत्रमा युवा सहभागिता र कार्यसंलग्नताका विषयमा कलाको मार्फत पैरवी गर्ने सांसदसँग छलफल कार्यक्रम रहेको छ, अध्यक्ष ऐरले भने। कार्यक्रमको अन्तिममा युवा फोरम निर्माण गरिने जनाइएको छ। युएनडीपीको सहयोगमा आयोजना हुने कार्यक्रममा उत्कृष्ट उम्मेदवारलाई उनीहरुको प्रदेशमा नीतिगत वकालत गर्न निश्चित कोषमार्फत सहयोग गर्ने आयोजकले जनाएको छ।"
विदेशबाट फर्किएकालाई पुर्नएकीकरण गरिँर्दै,"काठमाडौं : वैदेशिक रोजगारबाट फर्किएका कामदारलाई रोजगारी तथा स्वरोजगारीमा स्थापित गर्न गृहकार्य सुरु भएको छ। आप्रवासी पुर्नएकीकरण कार्यक्रमको कार्यविधि अन्तिम चरणमा पुगेको वैदेशिक रोजगार बोर्ड सचिवालयले जनाएको छ। बोर्डका कार्यकारी निर्देशक राजन श्रेष्ठले विदेशबाट फर्केका सबैलाई रोजगारीमा संलग्न गराउन योजना बनेको बताए। हाम्रो सम्मान परियोजनाको सहकार्यमा वैदेशिक रोजगार पत्रकार समाजले आयोजना गरेको आप्रवासी कामदार पुर्नएकीकरण योजना र कार्यक्रम विषयक भर्चुअल कार्यक्रममा कार्यकारी निर्देशक श्रेष्ठले पुर्नएकीकरण कार्यविधिको तयारी अन्तिम चरणमा पुगेको बताए। कसलाई सहभागी गराउने, उनीहरूलाई बोर्डको तर्फबाट के कस्तो फाइदा दिने, कार्यन्वयनको चरणमा कुनकुन तहसँग समन्वय गरेर जाने भन्ने विषय समेटेर कार्यविधि बनेको श्रेष्ठको भनाइ छ। हाल कोरोनाले गर्दा निकै प्रभावित भएकाले काठमाडौंमा मात्रै नभई स्थानीय तहमानै गएर सञ्चालनमा ल्याउनुपर्ने भएकाले समस्या भइरहेको उनको भनाइ छ। पुर्नएकीकरण कार्यक्रमको लागि नै चालु आर्थिक वर्षको बजेट विजिनयोजन भएको छ, उनले भने, हामी केके मा कसरी जान्छौं भन्ने विषयमा एकीकृत प्याकेजमा छलफल भएको छ। श्रम बजारमा आउने श्रमिकहरू मध्ये बाध्यतावश वैदेशिक रोजगारीमा जाने ट्रेन्डलाई न्यूनिकरण गर्दै जाने उनलै योजना सुनाए। कार्यकारी निर्देशक श्रेष्ठले वैदेशिक रोजगारीबाट समस्यामा परेर फर्किने श्रमिकलाई सबैभन्दा पहिलो पुर्नमिलन, सामाजिक तथा आर्थिक हिसाबले शसक्तिकरण गर्दै अगाडि बढाउने नै योजना रहको जानकारी दिए। स्थानीय तहसँगै समन्वय र सहकार्य गरेर लागत साझेदारीको आधारमा कार्यक्रम लैजानै बोर्डकौ तयारी छ। कृषि, पर्यटन, नीजी तथा सरकारी क्षेत्रलाई समेटेर रोजगारी सिर्जना गरिने उनले बताए। सर्लाही जिल्लाको बागमती नगरपालिकाका उपमेयर लिला कुमारी मोक्तानले वैदेशिक रोजगारीमा गएका श्रमिकको स्थानीय तहमा यकिन तथ्याङ्क नभएकाले पुर्नएर्कीकरण गर्न समस्या भएको बताइन।कुन ठाउँको श्रमिक कुन देशमा श्रम गर्न गएका छन् र आन्तरिक श्रममै कति श्रमिक छन् भन्नेको कुनै तथ्याङ्क छैनउनले भनिन। त्यस्तै बागमती नगरपालिकाले विदेशमा रोजगारी गुमाएर फर्केका श्रमिकलाई स्वदेशमै श्रम गर्नको लागि विभिन्न आयोजनाको योजना बनेको उनले बताइन्। अहिले नगपालिकाले १२१ विघामा ताल अर्थात पोखरी, १२५ विघामा बाग्वानी वृक्षरोपन र ५ विघामा फनपार्क बनाउने योजना भएको छ। यसबाट पनि धेरै श्रमिकले रोजगारी पाउने पाउनेछन्, उनले भनिन्। रोजगारीको सिलसिलामा विभिन्न देशमा पुगेर श्रम गरि सीप सिकेर फर्केका श्रमिकलाई सरकारले ध्यान दिनुपर्ने प्राविधिक तथा व्यवसायीक तालिम विज्ञ खेम लेकाइले बताए। लेकाइले बाध्यताले विदेशिनु परेता पनि फर्केको बेला सीप ल्याएको हुनाले सरकारले त्यहाँबाट ल्याएको सीप कहाँ प्रयोग गर्ने भन्नेमा ध्यान दिनुपर्ने बताए।"
परीक्षा नियन्त्रक जोशीलाई कोरोना देखिएपछि त्रिवि परीक्षा कार्यालय सिल,काठमाडौं : त्रिभुवन विश्वविद्यालय परीक्षा नियन्त्रण कार्यालय सिल गरिएको छ। परीक्षा नियन्त्रक पुष्पराज जोशीमा कोरोना देखिएपछि कार्यालयले कम्तिमा आइतबारसम्मको लागि सबै काम रोकेको हो। कोरोना पोजिटिभ देखिएपछि जोशी हाल होम आइसोलेसनमा बसेका छन्। उनका अनुसार आइतबारदेखि के गर्ने भन्ने निर्णय भएको छैन। असोज ६ गते विश्वविद्यालयमा परीक्षा संचालनको विषयमा भएको बैठकमा धेरै मानिसको जमघट भएको र सोही समयमा आफूमा कोरोना सरेको हुनसक्ने जोशिले बताए। जोशी नजिकै बैठकमा उपस्थित आइओमको डिन दिब्या सिंहलाई कोरोना पोजिटिभ देखिएपछि जोशीसहित विश्वविद्यालयका अन्य अधिकारिले पीसीआर परीक्षण गराएका थिय। तर अन्यमा भने कोरोना देखिएको छैन।
