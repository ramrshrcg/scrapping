शीर्षक,विवरण
विदेशमा बिचल्ली,"नेपाली युवाको बाध्यता र रहर दुवै बनेको वैदेशिक रोजगारीमा वार्षिक पाँच लाख युवा गइरहेका थिए। मुलुकभित्र पर्याप्त रोजगारीका अवसर नहुँदा दैनिक १२ सयभन्दा बढी युवा विदेशी भूमिमा पसिना बगाउन श्रम स्वीकृति प्राप्त गरिरहेका थिए। कोरोना भाइरसको कारण डेढ महिनादेखि यो उपक्रम रोकिएको मात्र होइन, गएकाहरू पनि अलपत्र पर्न थालेका छन्। मासिक ५५ अर्ब रुपैयाँभन्दा बढी विप्रेषण (रेमिट्यान्स) पठाउन विदेशी भूमिमा श्रम गर्नेहरू अलपत्र परिरहँदा सरकार मौनझैं छ। युनाइटेड अरब इमिरेट्स (यूएई) ले आफ्ना नागरिक फर्काउन सार्वजनिक आह्वान गरिसकेको छ। तर, औपचारिक पत्र आएको छैन भनेर हाम्रा मन्त्रालयमा आसिनहरू बोलिरहेका छन्। मुलुकको कार्यकारीले बोलिसकेपछि फेरि पत्र पठाएर त्यही कुरा स्मरण गराउँदैनन्। एकैपटक कार्यावन्यनमा जानेछन्। यूएईको धारणालाई अन्य मुलुकले पनि अनुशरण गर्ने सम्भावना छ। कुवेतले अवैध बसेकालाई फर्कन आह्वान गरिसकेको छ। त्यहाँ नेपाली बिनाभिसा काम गरिरहेका छन्। खाडी राष्ट्र साउदी अरब, कतार, यूएई, बहराइन, ओमान र कुवेतसहित पश्चिम एसियाका अन्य मुलुकहरूमा १५ लाख नेपाली श्रम गरिरहेका छन्। खाडीका मुलुकमा यसरी पसिना बगाउने नागरिकप्रति मुलुक संवेदनशील हुन आवश्यक थियो। घरपरिवार छाडेर बिरानो भूमिमा नेपालीले बगाएको पसिना र रगत सञ्चित रेमिट्यान्सले मुलुकको कुल गार्हस्थ्य उत्पादन (जीडीपी) मा २७ प्रतिशत योगदान छ। जीडीपीमा साथसँगै विदेशमा गएर सिकेको सीप र अनुभव पनि नेपाल भित्रिरहेका छन्। यहाँ जसरी श्रम गर्नेहरू रातारात प्रहरीको आँखा छलेर आफ्नो थातथलोतर्फ लागेका छन्। त्यसैगरी विदेशमा रहेर बेरोजगार बनेकाहरू फर्कन खोज्नु स्वाभाविक हो। भएको पैसा पठाइसकेका र अहिले काम नभएकाहरू झन् अलपत्र परेको प्रतिवेदन दूतावासहरूले दिएको भए पनि सरकार कानमा तेल हालेर आँखा बन्द गरेर बसेको छ। विदेशी भूमिमा नागरिकहरू यतिबेला समस्यामा छन्। राष्ट्रको उपस्थिति आवश्यक छ। खाडी राष्ट्रमा कुनै पनि बेला समस्या आउँछ भन्ने बोध राज्यलाई सन् २००३ मा नै भइसकेको थियो। अमेरिकाइराक द्वन्द्व र त्यसको दुई वर्षपछि इराकमा आतंककारी समूहले १२ नेपाली नागरिकको घाँटी रेटी हत्या गरेको जस्ता विषयले त्यो बोध भएको थियो। कुनै पनि बेला युवाहरू खाडीबाट फर्कनुपर्ने संकेत थियो त्यो। त्यसपछि खाडी राष्ट्रहरूको आन्तरिक तनाव, मुलुकमुलुकको प्रतिस्पर्धा, आतंककारी समूहको दबदबा, अमेरिकाइरानको सम्बन्ध, आन्तरिक राजनीतिक द्वन्द्वको समयमा नेपालीका अवस्थाबारे नेपाली राजदूतहरूले प्रतिवेदन दिएका थिए। तर, सबै दराजमा थन्काइए। कोरोना महामारीले विश्व नै समस्यामा छ। खाडी पनि यसबाट बाहिर छैन। उद्योगधन्दा, व्यवसाय सबै बन्द छन्। कामदारलाई फर्कन आग्रह गर्न थालेका छन्। काम सकिएकालाई छुट्टीसमेत दिइसकेका छन्। यस्तो आपत् पर्दा पनि राज्य छ भन्ने आभाससमेत सरकारले दिन सकेन। आफ्ना दुई नागरिक लिन भुटानले चार्टर जहाज नै पठाएको थियो। विश्वभर रहेका आफ्ना विद्यार्थी र श्रम गर्नेहरूलाई भुटानले फर्काएको छ। काममा सम्मानित बनाउने, श्रम सम्झौता गरेर हकहितमा लड्ने काम खासै नेपालले गर्न सकेको छैन। विपत् पर्दा राज्यले होइन त्यहाँ रहेका नेपाली समुदायले आफैं पैसा उठाएर समस्या समाधान गर्दै आएका छन्। सरकारले जहाँ छौ त्यहीं सुरक्षित बस्नु भनेर उर्दीमात्र लगाएको छ। क्वारेन्टाइनमा रहेका, काम नभएर विद्यालय तथा सार्वजनिक स्थलहरूमा बस्न पुगेकालाई मुलुक ल्याएर क्वारेन्टाइनमा राख्नुपर्छ। सर्वोच्च अदालतले दिएको अन्तरिम आदेशको उद्देश्य पनि यही थियो। परराष्ट्र र श्रम मन्त्रालयले यस्ता विषयमा छलफल गरेर काम अघि बढाउनुपथ्र्याे। आफ्ना नागरिकलाई स्वदेश फर्काउन नसकेपछि सरकारले कूटनीतिक माध्यमबाट भिसाको नवीकरणसहित खानेबस्ने व्यवस्था गर्न सक्नुपर्छ। नागरिकलाई राज्यविहीन बनाउने छुट कसैलाई छैन। सरकारले अलपत्र परेका नेपालीलाई स्वदेश फर्काउने वा उतै काम गर्ने व्यवस्था मिलाउन सक्नुपर्छ।"
"अध्यादेशले नेकपामा खैलाबैला, राजपा र समाजवादी भयभीत","काठमाडौं : सरकारले कुनै पनि राजनीतिक दल विभाजन गर्न संसदीय दल वा पार्टी केन्द्रीय समितिमध्ये एकमा ४० प्रतिशत सदस्य भए पुग्ने व्यवस्थासहितको अध्यादेश ल्याएको छ। त्यस्तै, संवैधानिक परिषद्मा प्रमुख प्रतिपक्षी दलका नेताको उपस्थितिबिनै निर्णय गर्न सकिने व्यवस्थासहितको अर्को अध्यादेश जारी गरेको छ। सोमबार बसेको मन्त्रिपरिषद् बैठकले प्रधानमन्त्री केपी ओलीको ठाडो प्रस्तावमा राजनीतिक दलसम्बन्धी ऐन २०७३ को परिच्छेद६ को दल त्यागसम्बन्धी व्यवस्था संशोधनका लागि अध्यादेश ल्याउने निर्णय गरेको हो। अध्यादेशमा पार्टी विभाजनका लागि मुख्यतः दुई विषय समेटिएका छन्। पहिलो, महाधिवेशनबाट निर्वाचित केन्द्रीय सदस्यको संख्याको ४० प्रतिशत आवश्यक पर्ने वा दोस्रो संसदीय दलको ४० प्रतिशत भए पुग्ने। कुनै दलको केन्द्रीय समिति या संघीय संसद्का संसदीय दलका कम्तीमा ४० प्रतिशत सदस्यले छुट्टै नयाँ दल बनाए वा अर्को कुनै दलमा प्रवेश गरे वा त्यस्ता सदस्यहरूसमेत भई नयाँ दल गठन गरे त्यस्तो संसदीय दलका सदस्यले दल त्याग गरेको मानिनेछैन भन्ने व्यवस्था अध्यादेशमा गर्न खोजिएको छ। यसअघि केन्द्रीय समिति र संसदीय दल दुवैमा ४० प्रतिशत पुगे मात्र दल विभाजन गर्न पाउने प्रावधान थियो। सोमबार जारी अध्यादेशपछि अब पार्टी केन्द्रीय समिति वा संसदीय दलमध्ये एकमा ४० प्रतिशत पुगे पनि पार्टी विभाजन गर्न सकिने गरी खुकुलो व्यवस्था गरिएको छ। मन्त्रिपरिषद् बैठकले अध्यादेश अघि बढाउने निर्णय गरेसँगै जारी गर्न सोमबारै राष्ट्रपति विद्यादेवी भण्डारीकहाँ पठाइएको थियो। राष्ट्रपति भण्डारीले पनि संविधानको धारा ११४ को उपधारा १ बमोजिम मन्त्रिपरिषद्को सिफारिसमा राजनीतिक दलसम्बन्धी (दोस्रो संशोधन) अध्यादेश २०७७ र संवैधानिक परिषद् (काम, कर्तव्य, अधिकार र कार्यविधि)सम्बन्धी (पहिलो संशोधन) अध्यादेश सोमबार साँझ जारी गरेकी छन्। अध्यादेश जारीपछि सोमबार बेलुकी नै प्रधानमन्त्री ओलीले शीतल निवास पुगेर राष्ट्रपति भण्डारीसँग भेट गरेका थिए। प्रधानमन्त्रीबाट अचानक यस्तो अध्यादेश आएपछि नेकपाभित्र खैलाबैला मच्चिएको छ। अन्य राजनीतिक दल भयभीत भएका छन्। कसरी आयो प्रस्ताव ? प्रधानमन्त्री ओलीले सोमबारको मन्त्रिपरिषद् वैठकमा दुई अध्यादेशको तयारी भएको जानकारी दिए। राजनीतिक दल त्यागसम्बन्धी व्यवस्था र संवैधानिक परिषद्सम्बन्धी अध्यादेशका विषयमा पृष्ठभूमि बाँध्दै उनले बैठकमा ब्रिफिङ गरे। संवैधानिक परिषद्सम्बन्धी अध्यादेशका विषयमा यसअघि चर्चा भए पनि दल त्यागसम्बन्धी विषयमा कुनै छलफल थिएन। प्रधानमन्त्रीले बैठकको बीचमा एक्कासि ठाडो प्रस्तावका रूपमा अघि सारे। सहभागी एक मन्त्रीका अनुसार प्रधानमन्त्रीले प्रस्ताव ल्याएपछि मन्त्रीहरू अचम्मित बने। उनीहरूले एकअर्काका मुख मात्र पल्याकपुलुक हेरे। परराष्ट्रमन्त्री प्रदीप ज्ञवाली, कृषिमन्त्री घनश्याम भुसाल र ऊर्जामन्त्री वर्षमान पुनले प्रधानमन्त्रीको प्रस्तावमा असहमति जनाए। उनीहरूले समयका हिसाबले यस्तो अध्यादेश अहिले उपयुक्त नहुने भन्दै अध्यादेश आवश्यक किन भन्दै प्रश्न उठाए। आफ्नै पार्टीभित्र प्रयोगका लागि कतै यस्तो अध्यादेश आएको त होइन भन्ने आशंकासमेत गरे। प्रत्युत्तरमा ओलीले पार्टीभित्र कुनै समस्या नरहेकाले यसबारे बहस आवश्यक नरहेको, अहिले यो पारित हुने भनेपछि अरू मन्त्रीहरूले खास टिप्पणी गरेनन्। प्रधानमन्त्रीले यसबीच पार्टी अध्यक्ष पुष्पकमल दाहाल र वरिष्ठ नेता माधवकुमार नेपालसँग आफूले लामो र गम्भीर कुराकानी गरिसकेको, पार्टीभित्रका सबै समस्याको हल भइसकेको धारणा बैठकमा राखेको एक मन्त्रीले बताए। बरु मन्त्रिपरिषद्का निर्णयहरू परिपक्व नहुँदै छरपष्ट रूपमा सार्वजनिक हुने गरेको र सरकारका निर्णयको विरोध गराउन मन्त्रीहरूले नै भूमिका खेल्ने गरेको भन्दै प्रधानमन्त्रीले अध्यादेशबारे लामो बहस नगर्न मन्त्रिपरिषद्मा निर्देशन दिएका थिए। उनले अध्यादेशको बहसले एक साता मुुलुकको राजनीति तात्ने भन्दै त्यसको बचाउमा एक भएर उभिन मन्त्रीहरूलाई निर्देशन दिएका थिए। प्रधानमन्त्रीको ठाडो प्रस्तावमा अरू छलफल नभई अध्यादेश राष्ट्रपतिकहाँ पठाउने निर्णय प्रधानमन्त्रीले सुनाएका थिए। त्यसपछि अध्यादेश पारित भयो। लगत्तै राष्ट्रपति भण्डारीबाट जारीसमेत भयो। अब यी दुवै अध्यादेश संविधानको धारा ११४ अनुसार संसद सुरु भएको ६० दिनभित्र संसदबाट पारित गर्नुपर्ने हुन्छ। पारितपछि के भयो ? दुई अध्यादेशमध्ये राजनीतिक दलसम्बन्धीले सोमबार अपराह्न राजनीतिक दलभित्र हलचल पैदा गरिदियो। त्यसमा पनि सत्तारुढ दल नेकपाभित्र ठूलै खैलाबैला मच्चाएको छ। राष्ट्रिय जनता पार्टी र समाजवादी पार्टीलाई भयभीत बनाइदिएको छ। ओली पक्षका नेताले अध्यादेश नेकपाभित्र नभई अन्य पार्टीलक्षित भएको भन्दै प्रधानमन्त्रीको बचाउ गरेका थिए। ओलीइतर समूहका नेतामा भने यसले संसय पैदा गरायो। उनीहरूले आशंकाका दृष्टिले हेरेका छन्। मन्त्रिपरिषद्को निर्णयपछि कृषिमन्त्री भुसाल, ऊर्जामन्त्री पुन र वनमन्त्री शक्ति बस्नेतले छुट्टै छलफल गरेका थिए। ऊर्जामन्त्री पुनको मन्त्रालयमा पूर्वामाओवादी पक्षका मन्त्रीहरुको छलफल भएको थियो। त्यसमा सचिवालय सदस्यसमेत रहेका गृहमन्त्री रामबहादुर थापा भने सहभागी भएनन्। सिंहदरबारस्थित ऊर्जा मन्त्रालयमा पूर्वमाओवादी धारका मन्त्रीहरूको बैठक बसिरहँदा गृहमन्त्री थापा भने बालुवाटारमै प्रधानमन्त्रीसँग छलफलमा थिए। थापालाई प्रधानमन्त्रीले केही छलफल गर्नु छ भनी बालुवाटारमै रोकेका थिए। माओवादी धारका मन्त्रीहरूसँगको छलफलपछि ऊर्जामन्त्री पुन र वनमन्त्री बस्नेत भने मन्त्रिपरिषद् बैठकको विषयमा ब्रिफिङ गर्न अध्यक्ष पुष्पकमल दाहाल निवास खुमलटार पुगेका थिए। दाहालले भने दल त्यागसम्बन्धी अध्यादेश ल्याउने प्रधानमन्त्रीको तयारीबारे पहिल्यै जानकारी पाइसकेका थिए। उनले तत्काल यसरी ल्याउलान् भन्ने सोचेका भने थिएनन्। त्यसपछि उनले प्रधानमन्त्रीसँग टेलिफोनमा कुरा गरे। दाहालनिकट एक नेताका अनुसार ओलीले छलफलका लागि उनलाई बालुवाटार आउन भनेका थिए। दाहालले भने पार्टी सचिवालयमै छलफल गरौं भनेपछि नेकपाको आकस्मिक सचिवालय बैठक बसेको थियो। विकसित घटनाक्रमबारे दाहालले आफूनिकट नेतासँग छलफल गर्न चाहेका छन्। त्यसका लागि उनले सचिवालय बैठकपछि छलफल गर्ने भन्दै आफूनिकट स्थायी समिति सदस्यलाई तयारी अवस्थामा बस्न भनेका थिए। त्यसो त उनले पार्टीभित्र विकसित घटनाक्रमलाई ध्यान दिँदै आइतबार नै आफ्ना पक्षका नेतालाई उपत्यकाबाहिर नजान र बाहिर रहेकालाई पनि काठमाडौं आउन आग्रह गरिसकेका थिए। सचिवालय बैठकलगत्तै प्रधानमन्त्री ओली बेलुकी राष्ट्रपति भेट्न शीतल निवास पुगेका थिए। पछिल्लो राजनीतिक अवस्थाबारे उनीहरुबीच छलफल भएको जानकारी दिइएको छ। कसका लागि हो त अध्यादेश ? प्रधानमन्त्रीले दल त्यागसम्बन्धी अध्यादेश नेकपाका लागि नभएको प्रस्टीकरण मन्त्रिपरिषद् बैठकमा दिए पनि नेकपाभित्र पनि यसले तरंग सिर्जना गरेको छ। पार्टी एकतापछि महाधिवेशन नगरेका पार्टीमा केन्द्रीय सदस्य थपिँदै जाने र कुन समितिलाई अन्तिम मान्ने विवादले निर्वाचित सांसदहरु पार्टीभित्र गुम्सिएर बस्नुपरेको धारणा प्रधानमन्त्रीले राखेका थिए। सत्तासीन नेकपाका साथैे पार्टी एकतापछि राजपा र समाजवादीका समेत महाधिवेशन भएका छैनन्। प्रधानमन्त्री ओलीले राजपा र समाजवादीलाई लक्ष्य गरी अध्यादेश जारी भएको धारणा राखे पनि आफ्नै दलभित्रका नेता र गुटलाई तर्साउन यस्तो रणनीति लिएको हुन सक्ने नेकपाकै नेता बताउँछन्। समाजवादीले सत्ता छाडेपछि राजपालाई सरकारमा ल्याउन पटकपटक पहल गरिएको थियो। राजपामा सरकारमा जाने कि नजाने भन्ने दुई धार देखिएको थियो। नेकपाका केही नेताले २ नम्बर प्रदेश सरकारको विकल्पबारे पनि राजपासँग कुराकानी गर्नुपर्ने प्रस्ताव गरेका थिए। २ नम्बर प्रदेशमा राजपा र समाजवादी पार्टीको सरकार छ।"
कोरोनाको इपीसेन्टर बन्दै प्रदेश १,"विराटनगर : चार महिनाअघि नेपाल छिरेका ११ भारतीयसहित प्रदेश १ का दुई नेपाली नागरिकलाई कोरोना पुष्टि भयो। कोरोना संक्रमित २ नेपाली नागरिक पनि ११ भारतीयसँग ४ महिनादेखि सँगै भएकाले उनीहरूलाई एकै स्थानबाट कोरोना संक्रमण भएको चिकित्सकको आशंका छ। तर, मंसिरदेखि नै नेपालमा भएकाले उनीहरूमा कोरोना संक्रमणको सुरुवात कहाँबाट भयो ? प्रदेश १ सरकार, चिकित्सक र सुरक्षा निकायको अहिले टाउको दुखाइको विषय बनेको छ। केही दिनअघि मात्रै मुख्यमन्त्री शेरधन राईले प्रदेश १ का पहाडी जिल्ला सुरक्षित नै छन्, तराईका चार जिल्ला (झापा, मोरङ, सुनसरी र उदयपुर) मा निगरानी बढाए कोरोनाबाट प्रदेशलाई जोगाउन सकिने बताएका थिए। सुरक्षा निकायको बैठकमा पनि सीमा क्षेत्रमा कडाइ गर्ने र भारतबाट छिरेकाको निगरानी गर्ने उनको निर्देशन थियो। यसै समयमा नेपालको ग्राफनै परिवर्तन गर्ने गरी ठूलो संख्यामा प्रदेश १ मा रहेका भारतीय नागरिकमा कोरोना पुष्टि भएपछि प्रदेश १ सरकारलाई चुनौती थपिएको छ। प्रदेशका सबै १४ जिल्लामा सुरु गरिएको र्यापिड डायग्नोस्टिक टेस्ट (आरडीटी)मा पनि दैनिक पोजेटिभ रिपोर्ट आउन थालेपछि विराटनगर र धरानको ल्याबमा काम गर्ने चिकित्सकलाई पनि चाप र तनाव थपिएको छ। शनिबार मात्रै पहाडी जिल्ला तेह्रथुममा आरडीसी परीक्षणमा ६ जनाको रिपोर्ट पोजेटिभ आएपछि पीसीआर परीक्षण नहुँदै पहाड पनि खतरामा परेको हो कि ? आशंकामा सुरक्षा र स्वास्थ्य निकायलाई निगरानी र बाँकी चुनौती सामना गर्न तयारी अवस्थामा रहन मुख्यमन्त्रीले निर्देशन दिए। तयारी सम्पूर्ण क्षेत्रमा द्रुत गतिमा गरेका छौँ, परीक्षण र व्यवस्थापनमा कमजोरी हुन नदिन सबै निकाय परिचालित छन्, मुख्यमन्त्री राईले भने, ठूलो मात्रामा कोरोना पोजेटिभ प्रदेश १ मा भए पनि हामी गम्भीर रूपमा लागेका छौँ। उनले प्रदेश १ का तराईको ठूलो क्षेत्र भारतसँग जोडिएकाले चुनौती बढी भएको मूल्यांकन यसअघि नै गरेर तयारी गरेकाले व्यवस्थापनमा सहज भएको बताए। हामीले कोरोना संक्रमितलाई मात्रै राख्ने अस्पताल बनायौँ, सबै व्यवस्थापन गरेका थियौँ र चिकित्सक पनि समयमा परिचालन गरी संक्रमितको उपचार र निगरानी गर्न सकेका हाँै, उनले भने, नत्र समस्या गम्भीर हुन्थ्यो। शुक्रबार एकैपटक उदयपुरको मस्जिदमा भरतबाट आएर बसेका ११ सहित १ नेपालीको कोरोना पोजेटिभ आएपछि देशकै ध्यान प्रदेश १ तर्फ मोडिएको थियो। शनिबार उनीहरूसँगै रहेको थप १ नेपालीमा कोरोना पोजेटिभ भेटिएपछि प्रदेश १ मै कोरोना संक्रमितको संख्या १३ पुगेको छ। शनिबार कोरोना पोजेटिभ भेटिएकालाई पनि आइतबार बिहान विराटनगर ल्याएर कोरोना विशेष अस्पतालमा भर्ना गरी उपचार सुरु गरिएको प्रदेश १ का सामाजिक विकासमन्त्री जीवन घिमिरे बताउँछन्। कोरोना पोजेटिभ सबैलाई अस्पतालमा राखेर उपचार र निगरानी सुरु गरिएको छ, उनीहरू भएको स्थानमा निगरानी र परीक्षणको दर बढाइएको छ, हामी यो तथ्यांकलाई यही रोक्न त लागेकै छौँ, मन्त्री घिमिरेले भने। उदयपुरमा रहेका एउटै समूहका १३ जनाको कोरोना पोजेटिभ देखिएपछि उनीहरूको ट्राभल हिस्ट्रीका आधारमा डुलेका स्थानमा स्वास्थ्य परीक्षण, र्यापिड टेस्ट र सामाजिक दूरी कायम राख्न स्थानीय तहसँगै सुरक्षा निकाय र स्वास्थ्यकर्मी युद्धस्तरमा खटिएको प्रदेश सरकारले जनाएको छ। उदयपुरको मस्जिद क्षेत्र सिल गरी वरपरका नागरिकको नमुना संकलन र परीक्षण शनिबारबाटै सुरु गरिएको छ भने उनीहरू डुलेको मोरङ, सुनसरी र सप्तरीका मस्जिदमा परीक्षण र सिलसहित उच्च निगरानी बढाइएको आन्तरिक मामिला तथा कानुनमन्त्री हिक्मतकुमार कार्कीले बताए। १३ जनाको निगरानीमा ५ चिकित्सक प्रदेश १ सरकारले विराटनगरमा स्थापना गरेको कोरोना विशेष अस्पतालमा १३ जना कोरोना संक्रमितलाई राखिएको छ। ५० बेडको अस्पताल निर्माण सकिएपछि यसको स्वामित्व कोसी अस्पतालमा छ र त्यहाँबाटै चिकित्सक परिचालन गरिँदै आएको छ। शुक्रबार राति १२ र आइतबार १ जना कोरोना संक्रमित अस्पतालमा राखिएपछि उनीहरूको निगरानी र उपचारमा ५ जना चिकित्सक परिचालन गरिएको कोसी अस्पतालले जनाएको छ। उनीहरूसँगै आवश्यकताअनुसार नर्स र सहयोगी कर्मचारी पनि खटाइएको कोसी अस्पताल विराटनगरकी मेडिकल सुपरिन्टेन्डेन्ट डाक्टर संगीता मि श्राले बताइन्। पाँचमध्ये ४ चिकित्सकले ६६ घण्टाका दरले ड्युटी गर्नेछन्। एक जना चिकित्सकको ड्युटी भने २४ सै घण्टा हुनेछ। उपचारमा खटिने चिकित्सकले अनिवार्य व्यक्तिगत सुरक्षा सामग्री पीपीई लगाउनुपर्छ। यसरी पीपीई प्रयोग गरेको ६ घण्टापछि खोल्न पाइने डाक्टर मि श्राको भनाइ छ। चिकित्सकलाई ६ घण्टासम्म शौचालय गर्न र खानपान गर्न गाह्रो हुने बताइएको छ। यदि, खानपान वा शौचालय गर्नुपरे पीपीई खोल्नुपर्छ। यसरी खोलिएको पीपीई सेटका सामग्री पुनः प्रयोग गर्न मिल्दैन। विराटनगरमा कोरोना संक्रमितको उपचारका लागि खटिने ५ चिकित्सकलाई सात दिनपछि क्वारेन्टाइनमा राख्नेसमेत तयारी भएको डाक्टर मि श्राले जानकारी दिइन्। अस्पतालमा भर्ना गरिएका १३ जनाकै स्वास्थ्य अवस्था सामान्य छ।"
दिनभर राहतको चक्कर,"विराटनगर : प्रदेश १ को सबैभन्दा बढी उद्योग र मजदुर भएको मोरङसुनसरी औद्योगिक क्षेत्रका ९० प्रतिशत उद्योग बन्द छन्। त्यसमा श्रम गरेर जीविको चलाउने हजारौं मजदुर झन्डै एक महिनादेखि बेरोजगार छन्। उनीहरू स्थानीय सरकार र संघसंस्थाले दिने राहतका भरमा दैनिकी चलाइरहेका छन्। आज कता राहत पाइन्छ भन्दै हिँड्यो। भेटे फारु गरेर खायो। दिनरात कटाउन अब समस्या सुरु भएको छ, जुट उद्योगमा काम गर्ने सप्तरीका विष्णुदेव झा भन्छन्, घरभित्र लुकेर बस्न पनि खानेकुरा त चाहियो नि ! जनप्रतिनिधिले राहतमा पनि विभेद गरेको उनी सुनाउँछन्। उनीजस्तै मजदुरको पुनः उद्योगमा गएर कमाउने आशा लम्बिँदो लकडाउन र बढ्दो कोरोना संक्रमण कारण चाँडै पूरा हुने देखिन्न। यो समय उद्योगले पहिले नियमित काम गर्नेहरूका लागि केही व्यवस्था गर्नुपर्ने उनीहरू बताउँछन्। लकडाउन सुरु भएको केही दिन त उद्योग खुल्यो। बजारैै बन्द भएका कारण साहुले अब बोलाएपछि मात्रै आउनू भनेर पठाए, विराटनगर११ पिचरामा बस्दै आएका सुखान यादव भन्छन्, काम गर्दा पैसा आउँथ्यो, अहिले त्यो छैन। हजारौं मजदुर विराटनगर महानगरपालिका क्षेत्रमा बस्छन्। महानगरले वितरण गरेको राहत थोरैले मात्रै पाए। धेरै जना राहत पाउनबाट वञ्चित रहेको उनीहरूको गुनासो छ। खै कहिले नागरिकता खोज्छन्, कहिले सूचीमा छैन भन्छन्। पहिलो लट सकियो रे। एक गेडो चामल पाएको छैन, विराटनगर२ मा बस्दै आएका सुवास मगर भन्छन्, सापट लिएको पैसा पनि सकिन लाग्यो। महिनावारी तलब बुझ्नेहरूलाई उद्योगीले केही सुविधा दिएका छन्। दिनभर काम गरेर बेलुकाको छाक टार्ने मजदुरको अवस्था दयनीय बन्दै गएको छ। स्थापित उद्योगले मजदुरलाई बोलाएर धेरेथोर सहयोग पनि गरेका छन्। स्थापित हुने तयारीमा रहेका र धेरै मजदुर भएका उद्योगले मजदुरलाई वास्ता गरेको देखिन्न। उद्योगको भर नहुँदा मजदुरको दैनिकी राहत खोज्दैमा बित्ने गरेको छ। महानगरपालिकाले बाँडेको राहत पनि हुने खाने र पहुँचवालाकोमा बढी पुगेको डेरा गरी बस्ने विद्यार्थीमजदुर गुनासो गर्छन्। राहत बाँड्दै आए महानगरका कर्मचारी र जनप्रतिनिधि। तर, घरधनीलाई दिए, डेरा बस्नेलाई छैन भनेर गए, विराटनगर३ मा डेरा बस्ने दीपक रिजाल भन्छन्। चिया मजदुर बढी भएका झापा र इलाममा दूरी कायम गर्दै बगानमा चिया टिप्न लगाउन सुरु गरिएको छ। यसले छाक टार्न सहज हुने भन्दै मजदुरले राहत महसुस गरेका छन्। प्रदेशका पहाडी क्षेत्रमा मजदुर कम भएको र स्थानीय तहले राहतलाई व्यवस्थित गर्दै लगेकाले समस्या नरहेको जनप्रतिनिधि बताउँछन्। श्रमिकलाई आधा तलब दिने निर्णय उद्योग संगठन र मोरङ व्यापार संघले कोरोना संकटका बेला बन्द उद्योगका मजदुरलाई आधा मात्रै पारि श्रमिक दिने निर्णय गरेका छन्। यो निर्णय मासिक पारि श्रमिक पाउने मजदुरमा मात्रै लागू हुने देखिएको छ। औद्योगिक प्रतिष्ठानमा कार्यरत श्रमिकलाई लकडाउन अवधिको पारि श्रमिक दिन सरकार, उद्योग वाणिज्य संघ र श्रमिकको छाता संगठनबीच सहमति भएपछि मोरङमा आधा तलबको निर्णय भएको हो। मोरङका उद्योगीका दुई ठूला संस्थाले नोे बिजनेस, नो वर्कः, नो वर्क नो पेको सिद्धान्तबमोजिम हुने भए पनि विषम परिस्थितिका कारण आधा पारि श्रमिक दिने निर्णय गरिएको जनाएका छन्। दुवै संगठनका तर्फबाट अध्यक्षद्वय प्रकाश मुन्दडा र भीम घिमिरेले विज्ञप्तिमार्फत मजदुरलाई पनि जानकारी दिएको बताएका छन्। अर्को निर्णय नभएसम्मका लागि खाईपाई आएको मासिक तलबको ५० प्रतिशतसम्मको रकम जीविकोपार्जनका लागि पेस्कीस्वरुप उपलब्ध गराउने निर्णय गरिएको मोरङ व्यापार संघका अध्यक्ष मुन्दडा बताउँछन्। हामीले मासिक पारि श्रमिक पाउने श्रमिकका लागि यो निर्णय गरेका हौं, उनी भन्छन्, यसले आधा मजदुरको समस्या त अन्त्य हुन्छ। अन्यका लागि स्थानीय तहले व्यवस्थापन गरिरहेका कारण उद्योगको भूमिका कम रहेको उनको तर्क छ। मजदुर भने उनीहरूको निर्णयमा सहमत छैनन्। विराटनगर१५ की शोभावती सोनार यो निर्णय विभेदकारी रहेको बताउँछिन्। यस्ता मजदुर थोरै छन्। दिनभर काम गरी बेलुका पैसा लिने हामीजस्ता मजदुरले धेरै उद्योग धानेको छ, उनी भन्छिन्, खै त यस्ता मजदुरलाई उद्योगले सम्बोधन गरेको ? राहतसमेत नपाउँदा सात जनाको परिवारलाई पाल्नै आफूलाई धौधौ परिरहेको सोनार गुनासो गर्छिन्।"
नेकपा सचिवालय बैठकमा नेताहरू विभाजित,"काठमाडौं : सरकारले दल विभाजनसम्बन्धी प्रावधान खुकुलो पार्ने र संवैधानिक परिषद्को गणपूरक संख्या घटाउनेसम्बन्धी अध्यादेश जारी गरेपछि सत्तारुढ दल नेकपा बैठकमा नेताहरू विभाजित भएका छन्। पार्टीभित्र छलफलै नगरी अध्यादेश मन्त्रिपरिषद् बैठकबाट पारित गरेर जारी गर्न राष्ट्रपतिकहाँ पठाइएपछि सोमबार आकस्मिक रुपमा नेकपाको सचिवालय बैठक प्रधानमन्त्री निवास बालुवाटारमा बसेको थियो। गम्भीर राजनीतिक महत्वको विषयमा पार्टीमा छलफल नभएको भन्दै केही नेताले कुरा उठाएका थिए। केही नेताले सरकारले तत्कालको आवश्यकता ठानेरै अध्यादेश जारी गरेकाले यसको आवश्यकता र महत्व बुझिदिनुपर्ने बताएका थिए। बैठकको सुरुमै प्रधानमन्त्री केपी ओलीले अध्यादेश ल्याउनु पर्नाका कारण र आवश्यकताबारे नेताहरूलाई ब्रिफिङ गरेका थिए। त्यसपछि अन्य नेताले धारणा राखेको प्रवक्ता नारायणकाजी श्रेष्ठले बताए। स्रोतका अनुसार बैठकमा अध्यादेशको पक्षमा उपप्रधान तथा रक्षामन्त्री ईश्वर पोखरेल, गृहमन्त्री रामबहादुर थापा र महासचिव विष्णु पौडेलले धारणा राखेका थिए। अध्यक्ष पुष्पकमल दाहाल, वरिष्ठ नेता झलनाथ खनाल र प्रवक्ता नारायणकाजी श्रेष्ठले अध्यादेशको विरोध गरेका थिए। वरिष्ठ नेता माधवकुमार नेपालले सरकारले यस्ता काम गर्नुपूर्व पार्टीभित्र छलफल गरी सहमतिका आधारमा गर्नुपर्ने भन्दै बोलेका थिए। उपाध्यक्ष वामदेव गौतमले भने अध्यादेश आवश्यक रहेको तर ल्याउने समय उपयुक्त नभएको धारणा राखेको स्रोत बताउँछ। ओलीले सचिवालय बैठकअघि गृहमन्त्री थापासँग मन्त्रिपरिषद् बैठकपछि भेटेर यसबारे छलफल गरेका थिए। उनले उपाध्यक्ष गौतमसँग पनि यस विषयमा सचिवालय बैठकअघि छुट्टै भेट गरेको स्रोत बताउँछ। प्रधानमन्त्री ओलीले संवैधानिक आयोगको काम गर्न बैठक नै बस्न नसकेर पनि अप्ठ्यारो अवस्था सिर्जना भइरहेकाले अध्यादेश आवश्यक रहेको ब्रिफिङ सचिवालयमा गरेका थिए। उनले राजनीतिक दलसम्बन्धी ऐनको दल त्यागसम्बन्धी प्रावधानका विषयमा सरकारबाहिर रहेका राजनीतिक शक्तिभित्रको अन्तरसंघर्षमा केन्द्रित गर्ने गरी अध्यादेश ल्याएको धारणा राखेका थिए। पक्षमा केपी ओली, ईश्वर पोखरेल, रामबहादुर थापा र विष्णु पौडेलमझधारमा वामदेव गौतमआलोचनात्मक माधव नेपालविरोधमा  पुष्पकमल दाहाल, झलनाथ खनाल र नारायणकाजी श्रेष्ठ ओलीले आफूले ल्याएको अध्यादेशलाई शंकाले नहेर्न आग्रह गर्दै सरकारलाई थप प्रभावकारी र बलियो बनाउन यस्तो अध्यादेश आवश्यक रहेको जानकारी बैठकलाई गराएका थिए। उनको संकेत सरकारबाहिर रहेको समाजवादी र राष्ट्रिय जनता पार्टीप्रति लक्षित थियो। स्रोतका अनुसार समाजवादीका केही नेता सरकारमा सहभागी हुन आतुर छन्। अशोक राई, राजेन्द्र श्रेष्ठ, मोहम्मद इस्तियाक राईलगायत नेता पार्टी विभाजन गरेरै भए पनि सरकारमा आउन चाहेपछि सरकारले दल विभाजनसम्बन्धी व्यवस्थालाई खुकुलो पारेर त्यस्तो अध्यादेश ल्याइदिएको हो। सहरी विकास मन्त्रालयसहित समाजवादीका नेतालाई केही दिनभित्रै सरकारमा सहभागी गराउन यस्तो अध्यादेश हतारमा ल्याइएको स्रोतले बतायो। त्यसले सरकारको समर्थनमा दुईतिहाइ पुग्ने अवस्थासमेत आउनेछ। ओलीले सचिवालय बैठकमा खुलेरै त्यसरी कुरा नराखे पनि त्यसको संकेत भने गरेको स्रोत बताउँछ। उनको पक्षमा सरकारमा रहेका दुई मन्त्रीसहित महासचिव पौडेलले समर्थन जनाए पनि अध्यक्ष दाहालले भने पार्टीको विधि र पद्धतिको ख्याल नगरी सरकारले सरासर निर्णय गर्दै जानु राम्रो संकेत नभएको धारणा राखेका थिए। वरिष्ठ नेता खनाल र प्रवक्ता श्रेष्ठले सरकारले मुख्य ध्यान केन्द्रित गर्नुपर्ने विषयबाट पन्छिएर अनेक झन्झटिलो काममा लागेको भन्दै आलोचना गरेका थिए। अहिलेको आवश्यकता विश्वव्यापी कोरोनासँग कसरी जुध्ने र त्यसमाथिको विजय प्राप्त गर्ने हो, यस्तो बेला सरकार अनेक विषयान्तर भई अल्झेर बस्न थालेको छ, यो राम्रो कदम होइन, खनाल र श्रेष्ठको भनाइ थियो। उपाध्यक्ष गौतमले भने सरकारेले अध्यादेश आवश्यक ठानेर ल्याएको र त्यो सही नै देखिए पनि समयका हिसाबले उपयुक्त नभएको धारणा राखेका थिए। यो उपयुक्त समय भएन तर अध्यादेश आवश्यकता भएर आएको होला, गौतमको भनाइ थियो। राष्ट्रपति भण्डारीले अध्यादेश जारी गरेको सूचना सचिवालय बैठकमा पुगेपछि छलफल थप नलम्बिएको प्रवक्ता श्रेष्ठले बताए। राष्ट्रिय महत्वका विषयमा पार्टीभित्र विभिन्न कोणबाट छलफल भइरहेकै बेला राष्ट्रपतिवाट अध्यादेश जारी भएको सूचना आयो। त्यसपछि छलफलले स्वाभाविक रूपमा नयाँ केही गर्न सक्ने स्थिति रहेन, प्रवक्ता श्रेष्ठले बैठकपछि सञ्चारकर्मीसँग भने, छलफलमा नेताहरुले आफूलाई लागेका कुराहरु विभिन्न कोणबाट विभिन्न ढंगले गम्भीरतापूर्वक राख्नुभएको छ। वरिष्ठ नेता नेपालले भने बैठकमा राष्ट्रपतिबाट अध्यादेश जारी भएपछि थप छलफल गर्नुको औचित्य नदेखेको बताएका थिए। राष्ट्रपतिबाटै अध्यादेश जारी भइसकेपछि छलफल गर्नुको औचित्य रहेन। यस्ता विषयमा पार्टीभित्र छलफल हुनुपर्छ। पार्टीमा विधिसम्मत छलफल गर्नुपर्ने हुन्छ, सहमतिमा निर्णय लिनुपर्ने हुन्छ, नेपालको भनाइ उदधृत गदै सचिवालयका एक नेताले भने।"
"वृद्ध आमा, बाबुलाई जोगाउन एक महिनादेखि क्वारेन्टाइनमा मेयर","झापा : कनकाई नगरपालिकाका प्रमुख राजेन्द्र पोखरेल एक महिनादेखि क्वारेन्टाइनमा छन्। लकडाउन हुनु तीन दिनअघि क्वारेनटाइनमा बस्न थालेका पोखरेल भन्छन्, नगरका अन्य जनप्रतिनिधिले मेयर साब नचाहिँदो रूपमा कोरोना रोकथाममा लागे पनि भन्न बाँकी राखेनन्। कोरोना भाइरस संक्रमणबाट आफ्ना वृद्ध आमा, बुबा र परिवारका अन्य सदस्यलाई जोगाउन क्वारेन्टाइनमा बसेको उनले बताए। पोखरेलका बुवा ८६ वर्ष र आमा ८४ वर्षका छन्। उनी भन्छन्, आमा दमको बिरामी र बुवाले पनि विभिन्न रोगको औषधि खाइरहनुहुन्छ। त्यसैले पनि आफू सरकारले लकडाउन घोषणा गर्नु अघिदेखि नै घर नगइ भिन्दै क्वारेन्टाइनमा बसेको छु। सरकारले लकडाउन घोषणा गरेपछि उनी दैनिक रूपमा योग्य क्वारेन्टाइनस्थल खोज्न थाले। चीन, युरोप र अमेरिकामा जस्तो एकैपटक संक्रमित बिरामी देखिए भने के गर्ने ? त्यसको व्यवस्थापनमा आफ्नो हैसियतले भ्याएसम्म अभियानमा लागि परे। वृद्ध अवस्थाका मानिसलाई कोरोनाको संक्रमण जोखिम बढ्ने भएकाले पनि आमा र बुवालाई जोगाउनका लागि पनि कोरोनाको संक्रमण अन्त्य नहुञ्जेल आफू घरबाहिर नै बस्ने उनले बताए। उनी अलग्गै घरमा बस्छन्। तर, परिवार बस्ने घर र उनी बस्ने ठाउँ नजिकै छ। उनले खाना खाने भाँडा पनि अलग्गै छ। उनी पूर्ण रूपमा सेल्फ क्वारेन्टाइनमा छन्। मेयर पोखरेलकाअनुसार नेपाल जस्तो सामान्य स्वास्थ्य सेवा भएको देशमा युरोप र अमेरिकामा जस्तो भयावह संक्रमण पैलिए कसैले कसैलाई जोगाउन नसकिने भएकाले सबैले आफू र आफ्नो परिवारको सुरक्षामा विशेष ध्यान दिनुपर्ने सुझाव दिन्छन्। क्वारेन्टाइनमा रहेका पोखरेल कोही नयाँ व्यक्तिलाई क्वारेन्टाइनमा राख्नुपरे आपैं कुद्छन्। कसैलाई आइसोलेसनमा राख्नुपर्ने भयो भने पनि नजिकैको अस्पतालमा पुर्याउने काम उनकै हुन्छ। नगरपालिकाको कामका लागि विभिन्न ठाउँमा हिँडिरहनुपर्ने भएकाले आपैंमार्फत घरमा कोरोना भाइरसको संक्रमण भित्रिने खतराले पनि अलग्गै बस्न गरेको उनको भनाइ छ। नगरपालिकाको दैनिक कार्यसम्पादन र नगरबासीलाई कोरोना भाइरसको संक्रमणबाट जोगाउने अभियानमा कुनै अप्ठ्यारो नपरेको मेयर पोखरेलले बताए।"
दुवै अध्यादेश फिर्ता गर्न राप्रपाको माग,"काठमाडौं : सोमबार सरकारले जारी गरेका राजनीतिक दल र संवैधानिक परिषद सम्बन्धि अध्यादेश फिर्ता गर्न राष्ट्रिय प्रजातन्त्र पार्टी (राप्रपा)ले माग गरेको छ। मंगलबार विज्ञप्ति सार्वजनिक गर्दै राप्रपाले यस्तो माग गरेको हो। संभावित राजनीतिक अस्थिरता र प्रजातन्त्रको भविष्यमाथि आइपर्न सक्ने गम्भीर संकटलाई दृष्टिगत गर्दै उक्त दुई अध्यादेश फिर्ता लिन राप्रपा सरकार र सत्तारुढ दल नेकपालाई आग्रह गर्दछ, विज्ञप्तिमा भनिएको छ, कोरोना भाइरस (कोभिड१९) को महामारी नियन्त्रण गर्ने कठिन चुनौतीलाई देशले सामना गरिरहेको अवस्थामा अस्थिरता र अराजकता बढाउने कुनै गतिविधि नगर्नसमते सरकार र नेकपालाई राप्रपा आग्रह गर्दछ। राप्रपाका अध्यक्षद्वय पशुपति शमशेर जबरा, डा प्रकाशचन्द्र लोहनी र कमल थापाले हस्ताक्षर गरेको विज्ञप्तिमा संवैधानिक परिषद् सम्बन्धि अध्यादेशले शक्ति पृथकिकरण र शक्ति सन्तुलनलाई कमजोर बनाउने ठहर गरेको छ। राजनीतिक दल सम्बन्धि अध्यादेशले दल विभाजनलाई प्रोत्साहन गरेको भन्दै राप्रपाले यसले प्रजातन्त्रलाई धरापमा पार्ने बताएको छ।"
'मध्यरातमा प्रधानमन्त्रीको अनुहार सम्झिएर ऐठन हुनु उनीहरुकै समस्या हो',"काठमाडौं : पूर्वसञ्चार मन्त्री गोकुल बाँस्कोटाले सरकारले ल्याएका अध्यादेशमा समस्या नभएको बताएका छन्। सरकारले ल्याएका अध्यादेशमा समस्या नभएर यसलाई हेर्ने दोषी चस्मामा समस्या भएको उनको ठहर छ। सेक्युरिटी प्रिन्टिङ प्रेस खरिद प्रकरणमा मुछिएपछि गत फागुन ८ गते राजीनामा दिएर फुर्सदमा रहेका पूर्वमन्त्री बाँस्कोटाले ट्वीटरमार्फत् सरकार र प्रधानमन्त्रीको समर्थन गरेका हुन्। सोमबार राजनीतिक दल र संवैधानिक परिषद् सम्बन्धी ल्याएको विधेयक पार्टीको धोक्रोको मुख कति खुकुलो अथवा कसिलो छ भन्ने हेरे नल्याएको दाबी उनको छ। राज्यप्रणाली मजबुत बनाउने काम कुन पार्टीको धोक्रोको मुख कति खुकुलो अथवा कसिलो छ भन्ने हेरेर गरिदैन, बाँस्कोटाले ट्वीटमा लेखेका छन्, कसैकसैलाई मध्यरातमा प्रधानमन्त्रीको अनुहार सम्झिएर ऐठन हुन्छ भने त्यो उनीहरुकै समस्या हो। समस्या अध्यादेशमा होइन, उनीहरुको दोषि चश्मामा छ।"
'अधिनायकवादतर्फको डरलाग्दो आकांक्षा',"काठमाडौं : सरकारले सोमबार ल्याएका दुई अध्यादेशप्रति साझा पार्टीले मंगलबार प्रेस विज्ञप्ति जारी गर्दै आपत्ति जनाएको छ। अध्यादेशबाट प्रधानमन्त्री केपी ओलीको अधिनायकवादतर्फको डरलाग्दो आकांक्षा प्रकट भएको आरोप साझा पार्टीले लगाएको छ। झण्डै दुईतिहाई जनमत पाएर शासन गरिरहेको सरकारले दुई वर्षभन्दा बढी समयमा जनतालाई काण्डैकाण्डको ठेली दिएको साझाको आरोप छ। आम विश्वास गुमाएपछि, आफूलाई सत्तामा कायम राख्न प्रधानमन्त्रीमा स्पष्टत निरंकुश, व्यक्तिवादी सोच हावी भएको देखिन्छ। साझाले भनेको छ। कोरोना भाइरसको त्राससँग जुध्नु पर्ने कठिन सयममा मानवीय विवेक र राजकीय जिम्मेवारीको बोध भएको नेताले गर्नै नसक्ने काम प्रधानमन्त्रीबाट भएको साझाले जनाएको छ। आफ्नै पार्टीका अर्का अध्यक्ष र शीर्ष नेतासम्मलाई थाहै नदिई छापामार शैलीमा अध्यादेश ल्याएर आफ्नो असक्षमता र अकर्मण्यता छोप्ने प्रयास गरेको साझाको आरोप छ। कोरोना विपद्का बेला समेत चरम भ्रष्टाचार हुँदा र सरकाररका काम कारबाही चित्त नबुझ्दा चुप रहेर साथ दिइरहेका जनतामाथिको अपमान भएको साझाले बताएको छ। संसदमा बलियो जनमत हुँदाहुँदै पार्टी फूट र जुटको घृणित राजनीति तथा संवैधानिक निकायमाथिको पूर्ण नियन्त्रणबाट शासन चलाउन खोज्नु नेपालको दशकौँको लोकतान्त्रिक संघर्षकै उपहास हो। साझाले विज्ञप्तिमा आरोप लगाएको छ। साझाले यसलाई अनिष्टकारी कदम भन्दै तुरुन्त फिर्ता लिन माग गरेको छ। पूरा प्रेस विज्ञप्ति अध्यादेश: अधिनायकवादको स्पष्ट आकांक्षा नेपाल सरकारले सोमबार जारी गरेको दुई अध्यादेशबाट प्रधानमन्त्री केपी ओलीको अधिनायकवादतर्फको डरलाग्दो आकांक्षा प्रकट भएको साझा पार्टीको ठहर छ। उक्त अनिष्टकारी कदम तुरुन्त फिर्ता लिन साझा पार्टी जोडदार माग गर्दछ। झण्डै दुईतिहाई जनमत पाएर शासन गरिरहेको सरकारले गत दुई वर्षभन्दा बढी समयमा जनतालाई काण्डैकाण्डको ठेली दिएर आम विश्वास गुमाएपछि, आफूलाई सत्तामा कायम राख्न प्रधानमन्त्रीमा स्पष्टत: निरंकुश, व्यक्तिवादी सोच हावि भएको देखिन्छ। दुबै अध्यादेश प्रधानमन्त्री ओलीद्वारा आफ्नै पार्टीका अर्का अध्यक्ष तथा शीर्ष नेतृत्वसँग समेत छलफल नगरी छापामार शैलीमा मन्त्रीपरिषद्को बैठकमा पेश गरिएको थियो। देश कोरोनाभाइरस संक्रमणका कारण कठिन र अनिश्चयको परिस्थितिबाट गुज्रिरहेको बेला थोरैमात्र मानवीय विवेक र राजकीय जिम्मेवारीको वोध भएको नेताले गर्नै नसक्ने काम प्रधानमन्त्रीबाट भएको छ। संसदमा बलियो जनमत हुँदाहुँदै संसदबाट नभइ पार्टी फूट र जुटको घृणित राजनीति तथा संवैधानिक निकायमाथिको पूर्ण नियन्त्रणबाट शासन चलाउन खोज्नु नेपालको दशकौँको लोकतान्त्रिक संघर्षकै उपहास हो। लोकतान्त्रिक पद्दतिको आत्मा मानिने शक्ति पृथकिकरणको मान्यतामाथिको नाङ्गो आक्रमण हो। यो, कोरोना विपद्का बेला समेत चरम भ्रष्टाचार हुँदा र सरकारले गरिरहेको नेतृत्व बढ्दोरूपमा विफल देखिँदै जाँदा राजनीतिक स्थिरतामा आँच पुऱ्याउन हुँदैन भनेर प्रधानमन्त्रीलाई निरन्तर साथ दिइरहेका जनताको घोर अपमान हो। सिँगो नेपाली राजनीतिक वृत्तमाथि नै आम जनमानसमा चरम अविश्वास बढ्दै गएको बेला सरकारले ल्याएको उक्त अध्यादेशले नेपालको लोकतन्त्रलाई नै संकटतर्फ उन्मुख गर्न सक्छ। यसले आफ्नो असक्षमता र अकर्मण्यता छोप्न स्थापित संस्था तथा लोकतन्त्रका मूल्यमान्यतामाथि प्रहार गर्ने पुरानै नेपाली राजनीतिको शैलीकाे पुनरावृत्ति गरेको छ। तसर्थ, आज जे भएको छ त्यो तत्कालको कदमको नतिजामात्र नभएर नेपालमा दशकौँदेखि देखिएको स्वार्थलिप्त, गैरजिम्मेवार, विकृत, विसंगतिपूर्ण, राष्ट्रघाती राजनीतिको परिणाम हो। यो परिस्थितिलाई बदल्नका लागि आफ्नो, आफ्नो सन्तान र मातृभूमीको हित र रक्षाका लागि सबै राजनीतिकर्मी तथा आम नेपालीहरूलाई आआफ्ना राजनीतिक मतभेद छोडेर एक जुट हुन पनि साझा पार्टी हार्दिक अपील गर्दछ। रवीन्द्र मिश्र संयोजक, साझा पार्टी मिति: ०९ वैशाख २०७७"
सत्ताको उन्मादमा गैरसंवैधानिक कदम,"काठमाडौं : सरकारले सोमबार जारी गरेको राजनीतिक दल र संवैधानिक परिषद सम्बन्धी दुई अध्यादेशप्रति कांग्रेस केन्द्रीय सदस्य शेखर कोइरालाले आपत्ति जनाएका छन्। सरकारको यो कदमलाई उनले सत्ताको उन्मादको संज्ञा दिएका छन्। मंगलबार विज्ञप्ति सार्वजनिक गर्दै कोइरालाले यस्तो बताएका हुन्। राजनीतिक चरित्र भएका व्यक्तिले यस्ता निर्णय गर्नै सक्दैनन्। कतै शासक बन्ने सपना त होइन ?, कोइरालाले विज्ञप्तिमा भनेका छन्, संवैधानिक परिषद्को गणपुरक संख्या घटाउने प्रावधान अध्यादेशमा निहित राख्नु संसदीय लोकतन्त्रको मूल्य र मान्यतालाई क्षतविक्षत बनाउनु हो। सरकारले संयमता गुमाएको र संवेदनहीन बनेको आरोप उनको छ। सरकारको प्रधान दायित्व कोभिड१९ का कारण भोकमरीमा परेका र थातथलो जान नसकेका नेपाली जनताको संरक्षण गर्नु हो, उनले भनेका छन्, यस्तो अवस्थामा सत्ताको उन्मादमा परेर राजनीतिक फाइदाको खेल प्रस्तुत गर्नुले चरित्र उदांगो भएको छ। यो नेपाली राजनीति इतिहासकै दुःखद घटना मध्ये एक हो। उनले यो कदमलाई प्रधानमन्त्रीको बेमौसमी बाँसुरीको संज्ञा दिँदै राष्ट्रपति कसैको गोटि बनेको सन्देश गएको आरोप लगाएको छन् । सरकारले चालेको कदम र राष्ट्रपतिबाट हतारमा गरिएको प्रमाणीकरणले राष्ट्रप्रमुख कसैको गोटि वा दल भित्रको गुटको मात्रै भएको सन्देश गएको छ, उनले भनेका छन्, अलोकतान्त्रिक एवं संविधानको मर्म विपरीतका विधेयक तत्काल फिर्ता लिंदै सच्चिएर अघि बढ्न सरकारलाई अपील गर्दछु। कोइरालाले अन्य खेलमा नलागी कोरोना भाइरस (कोभिड१९) ले विश्व आक्रान्त भएको अवस्थामा आफ्ना नागरिकको रक्षा गर्न आग्रह गरेका छन्।"
सरकारको निर्णयविरुद्ध उभिन कांग्रेसको अपील,"काठमाडौं : प्रमुख प्रतिपक्षी दल नेपाली कांग्रेसले सरकारले सोमबार जारी गरेका राजनीतिक दल र संवैधानिक परिषद सम्बन्धि अध्यादेविरुद्ध लाग्न अपील गरेको छ। मंगलबार पार्टी सभापति शेरबहादुर देउवाको निजी निवास बूढानिलकण्ठमा बसेको केन्द्रीय पदाधिकारी बैठकले यस्तो निर्णय गरेको हो। जनता लकडाउनमा कष्टकर स्थितिमा छन्, स्वास्थकर्मी र सुरक्षाकर्मी अत्यावश्यक सामग्रीको अभावमा जोखिमपूर्ण ढंगले कोरोनासंग जुधिरहेका छन्, यस्तो बेला युद्धस्तरमा सरकारले कार्य गर्नुपर्नेमा लोकतान्त्रिक संविधानलाई असफल बनाउने षड्यन्त्र गरिनुलाई कम्युनिस्ट सरकारको नियोजित नियत ठहर बैठकले गरेको छ, कांग्रेसको विज्ञप्तिमा भनिएको छ, यसको प्रतिवाद गर्न सबै राजनीतिक दल, संघसंस्था, नागरिक समाज, आम संचारका माध्यम र समस्त नेपालीलाई अपील गर्ने निर्णय गरेको छ। दुई अध्यादेश संविधानको मर्म विपरित र अधिनायकवादी सोचका साथ आएको ठहर कांग्रेसको छ। कोरोनाको संक्रमणका विरुद्ध सिंगो देश एक ढिक्का रहेर लडिरहेको र अझ शसक्त भएर लड्नुपर्ने बेला संविधानको मर्म र भावना विपरीत अधिनायकवादी सोचका साथ ल्याइएको अध्यादेशलाई बैठकले जनताको जीवनप्रतिको उदासिन व्यवहार र लोकतान्त्रिक संविधानका लागि अशुभ संकेतका रूपमा लिंदै भत्सर्ना र खेद व्यक्त गरेको छकांग्रेसको विज्ञप्तिमा थप भनिएको छ, जनता लकडाउनमा कष्टकर स्थितिमा छन्, स्वास्थकर्मी र सुरक्षाकर्मी अत्यावश्यक सामग्रीको अभावमा जोखिमपूर्ण ढंगले कोरोनासंग जुधिरहेका छन्, यस्तो बेला युद्धस्तरमा सरकारले कार्य गर्नुपर्नेमा लोकतान्त्रिक संविधानलाई असफल बनाउने षड्यन्त्र गरिनुलाई कम्युनिष्ट सरकारको नियोजित नियत ठहर हो। कांग्रेसले कतिपय महत्वपूर्ण संवैधानिक नियुक्तिमा साझा स्वामित्व बोधको परिकल्पनाका साथ संविधानले गरेको व्यवस्थामाथि प्रहार भएको भन्दै अध्यादेश फिर्ता लिनसमेत माग गरेको छ। संवैधानिक परिषद् सम्बन्धि अध्यादेशले संविधानको त्यो मर्म र भावना एवं परिषदको गरिमामय भूमिकालाई समाप्त गरेको छ, विज्ञप्तिमा भनिएको छ, बैठकले यो अध्यादेश फिर्ता लिन सरकार समक्ष माग गर्ने निर्णय गरेको छ।"
अध्यादेशले राजपा र समाजवादी सशंकित,"काठमाडौं : राजनीतिक दलसम्बन्धी संशोधन अध्यादेश जारी भएपछि राष्ट्रिय जनता पार्टी (राजपा) र समाजवादी पार्टी सशंकित बनेका छन्। राष्ट्रिय संकटका बेला सरकारले गलत मनसायसाथ अध्यादेश ल्याएको भन्दै राजपा र समाजवादी पार्टीका नेता सशंकित भएका हुन्। राजपा अध्यक्ष मण्डलका सबै सदस्यले एकअर्कासँग छलफल गर्न थालेका छन् भने समाजवादी पार्टीका नेता पनि यस विषयमा आन्तरिक छलफलमा व्यस्त छन्। दुवै पार्टीका नेता विभाजनका लागि आफ्नो पार्टीलाई निशाना बनाइएको अशंका गरिरहेका छन्। अर्कोतर्फ देशमा स्वास्थ्य संकट आइलागेका बेला यस्तो राजनीतिक खेल खेल्न नहुने उनीहरूको दाबी छ। सरकारले केही न केही गर्नकै लागि यो अध्यादेश ल्याएको समाजवादी पार्टीका सहअध्यक्ष राजेन्द्र श्रेष्ठले बताए। देशलाई स्थिरता आवश्यक परेका बेला सरकारले फेरि संसदीय विभाजनको खेल खेल्न लागेको महसुस भएको छ, सरकारको यो कदम आपत्तिजनक छ, उनले भने, अहिलेको समयमा मुलुकलाई राष्ट्रिय एकताको खाँचो छ तर सरकारले पार्टी फुटाएर अस्थिरता ल्याउने कोसिस गरेको छ। सोमबार दिउँसो बसेको मन्त्रिपरिषद् बैठकले राजनीतिक दलसम्बन्धी संशोधन अध्यादेश राष्ट्रपति विद्यादेवी भण्डारीसमक्ष पेस गर्ने निर्णय गरेको थियो। सोमबार बेलुकी राष्ट्रपति भण्डारीले उक्त अध्यादेश जारी गरेकी थिइन्। जारी अध्यादेशमा पार्टी केन्द्रीय समिति वा संसदीय दलमध्ये एउटामा ४० प्रतिशत मत पुर्याएमा पार्टी विभाजन गर्न सकिने प्रावधान राखिएको छ। प्रचलित कानुनमा कुनै पनि राजनीतिक दल फुटाउनुपरे केन्द्रीय कमिटी र संसदीय दल दुवैमा ४० प्रतिशत हुनुपर्ने सदस्य हुनुपर्ने व्यवस्था छ। अहिले संसद्मा रहेकामध्ये चार दललाई यो अध्यादेशले प्रभाव पार्ने देखिन्छ। जसमा नेपाल कम्युनिस्ट पार्टी (नेकपा) सत्तारुढ हो भने कांग्रेस प्रमुख प्रतिपक्ष दल। बाँकी रहेका समाजवादी पार्टी र राजपालाई संसदीय खिचातानीमा सामेल गर्नका लागि पनि सरकारले यस्तो अध्यादेश ल्याएको कतिपय नेताको आशंका छ। सरकारले आफूहरूलाई फुटाउनका लागि यो अध्यादेश ल्याएको भए पनि यसले नेकपालाई नै फुटाउने राजपाका एक नेताले बताए। सरकारले यस्तो अवस्थामा जनताबारे सोच विचार गर्नुपर्ने हो तर पार्टी विभाजन गर्नेतर्फ ध्यान गयो, उनले भने, प्रधानमन्त्री केपी ओलीको यो भन्दामाथि सोच्नसक्ने क्षमता नै छैन।"
नेकपा सचिवालय बैठकमा नेताहरू विभाजित,"काठमाडौं : सरकारले दल विभाजनसम्बन्धी प्रावधान खुकुलो पार्ने र संवैधानिक परिषद्को गणपूरक संख्या घटाउनेसम्बन्धी अध्यादेश जारी गरेपछि सत्तारुढ दल नेकपा बैठकमा नेताहरू विभाजित भएका छन्। पार्टीभित्र छलफलै नगरी अध्यादेश मन्त्रिपरिषद् बैठकबाट पारित गरेर जारी गर्न राष्ट्रपतिकहाँ पठाइएपछि सोमबार आकस्मिक रुपमा नेकपाको सचिवालय बैठक प्रधानमन्त्री निवास बालुवाटारमा बसेको थियो। गम्भीर राजनीतिक महत्वको विषयमा पार्टीमा छलफल नभएको भन्दै केही नेताले कुरा उठाएका थिए। केही नेताले सरकारले तत्कालको आवश्यकता ठानेरै अध्यादेश जारी गरेकाले यसको आवश्यकता र महत्व बुझिदिनुपर्ने बताएका थिए। बैठकको सुरुमै प्रधानमन्त्री केपी ओलीले अध्यादेश ल्याउनु पर्नाका कारण र आवश्यकताबारे नेताहरूलाई ब्रिफिङ गरेका थिए। त्यसपछि अन्य नेताले धारणा राखेको प्रवक्ता नारायणकाजी श्रेष्ठले बताए। स्रोतका अनुसार बैठकमा अध्यादेशको पक्षमा उपप्रधान तथा रक्षामन्त्री ईश्वर पोखरेल, गृहमन्त्री रामबहादुर थापा र महासचिव विष्णु पौडेलले धारणा राखेका थिए। अध्यक्ष पुष्पकमल दाहाल, वरिष्ठ नेता झलनाथ खनाल र प्रवक्ता नारायणकाजी श्रेष्ठले अध्यादेशको विरोध गरेका थिए। वरिष्ठ नेता माधवकुमार नेपालले सरकारले यस्ता काम गर्नुपूर्व पार्टीभित्र छलफल गरी सहमतिका आधारमा गर्नुपर्ने भन्दै बोलेका थिए। उपाध्यक्ष वामदेव गौतमले भने अध्यादेश आवश्यक रहेको तर ल्याउने समय उपयुक्त नभएको धारणा राखेको स्रोत बताउँछ। ओलीले सचिवालय बैठकअघि गृहमन्त्री थापासँग मन्त्रिपरिषद् बैठकपछि भेटेर यसबारे छलफल गरेका थिए। उनले उपाध्यक्ष गौतमसँग पनि यस विषयमा सचिवालय बैठकअघि छुट्टै भेट गरेको स्रोत बताउँछ। प्रधानमन्त्री ओलीले संवैधानिक आयोगको काम गर्न बैठक नै बस्न नसकेर पनि अप्ठ्यारो अवस्था सिर्जना भइरहेकाले अध्यादेश आवश्यक रहेको ब्रिफिङ सचिवालयमा गरेका थिए। उनले राजनीतिक दलसम्बन्धी ऐनको दल त्यागसम्बन्धी प्रावधानका विषयमा सरकारबाहिर रहेका राजनीतिक शक्तिभित्रको अन्तरसंघर्षमा केन्द्रित गर्ने गरी अध्यादेश ल्याएको धारणा राखेका थिए। पक्षमा केपी ओली, ईश्वर पोखरेल, रामबहादुर थापा र विष्णु पौडेल मझधारमा वामदेव गौतम आलोचनात्मक माधव नेपाल विरोधमा  पुष्पकमल दाहाल, झलनाथ खनाल र नारायणकाजी श्रेष्ठ ओलीले आफूले ल्याएको अध्यादेशलाई शंकाले नहेर्न आग्रह गर्दै सरकारलाई थप प्रभावकारी र बलियो बनाउन यस्तो अध्यादेश आवश्यक रहेको जानकारी बैठकलाई गराएका थिए। उनको संकेत सरकारबाहिर रहेको समाजवादी र राष्ट्रिय जनता पार्टीप्रति लक्षित थियो। स्रोतका अनुसार समाजवादीका केही नेता सरकारमा सहभागी हुन आतुर छन्। अशोक राई, राजेन्द्र श्रेष्ठ, मोहम्मद इस्तियाक राईलगायत नेता पार्टी विभाजन गरेरै भए पनि सरकारमा आउन चाहेपछि सरकारले दल विभाजनसम्बन्धी व्यवस्थालाई खुकुलो पारेर त्यस्तो अध्यादेश ल्याइदिएको हो। सहरी विकास मन्त्रालयसहित समाजवादीका नेतालाई केही दिनभित्रै सरकारमा सहभागी गराउन यस्तो अध्यादेश हतारमा ल्याइएको स्रोतले बतायो। त्यसले सरकारको समर्थनमा दुईतिहाइ पुग्ने अवस्थासमेत आउनेछ। ओलीले सचिवालय बैठकमा खुलेरै त्यसरी कुरा नराखे पनि त्यसको संकेत भने गरेको स्रोत बताउँछ। उनको पक्षमा सरकारमा रहेका दुई मन्त्रीसहित महासचिव पौडेलले समर्थन जनाए पनि अध्यक्ष दाहालले भने पार्टीको विधि र पद्धतिको ख्याल नगरी सरकारले सरासर निर्णय गर्दै जानु राम्रो संकेत नभएको धारणा राखेका थिए। वरिष्ठ नेता खनाल र प्रवक्ता श्रेष्ठले सरकारले मुख्य ध्यान केन्द्रित गर्नुपर्ने विषयबाट पन्छिएर अनेक झन्झटिलो काममा लागेको भन्दै आलोचना गरेका थिए। अहिलेको आवश्यकता विश्वव्यापी कोरोनासँग कसरी जुध्ने र त्यसमाथिको विजय प्राप्त गर्ने हो, यस्तो बेला सरकार अनेक विषयान्तर भई अल्झेर बस्न थालेको छ, यो राम्रो कदम होइन, खनाल र श्रेष्ठको भनाइ थियो। उपाध्यक्ष गौतमले भने सरकारेले अध्यादेश आवश्यक ठानेर ल्याएको र त्यो सही नै देखिए पनि समयका हिसाबले उपयुक्त नभएको धारणा राखेका थिए। यो उपयुक्त समय भएन तर अध्यादेश आवश्यकता भएर आएको होला, गौतमको भनाइ थियो। राष्ट्रपति भण्डारीले अध्यादेश जारी गरेको सूचना सचिवालय बैठकमा पुगेपछि छलफल थप नलम्बिएको प्रवक्ता श्रेष्ठले बताए। राष्ट्रिय महत्वका विषयमा पार्टीभित्र विभिन्न कोणबाट छलफल भइरहेकै बेला राष्ट्रपतिवाट अध्यादेश जारी भएको सूचना आयो। त्यसपछि छलफलले स्वाभाविक रूपमा नयाँ केही गर्न सक्ने स्थिति रहेन, प्रवक्ता श्रेष्ठले बैठकपछि सञ्चारकर्मीसँग भने, छलफलमा नेताहरुले आफूलाई लागेका कुराहरु विभिन्न कोणबाट विभिन्न ढंगले गम्भीरतापूर्वक राख्नुभएको छ। वरिष्ठ नेता नेपालले भने बैठकमा राष्ट्रपतिबाट अध्यादेश जारी भएपछि थप छलफल गर्नुको औचित्य नदेखेको बताएका थिए। राष्ट्रपतिबाटै अध्यादेश जारी भइसकेपछि छलफल गर्नुको औचित्य रहेन। यस्ता विषयमा पार्टीभित्र छलफल हुनुपर्छ। पार्टीमा विधिसम्मत छलफल गर्नुपर्ने हुन्छ, सहमतिमा निर्णय लिनुपर्ने हुन्छ, नेपालको भनाइ उदधृत गदै सचिवालयका एक नेताले भने।"
"अध्यादेशले नेकपामा खैलाबैला, राजपा र समाजवादी भयभीत","काठमाडौं : सरकारले कुनै पनि राजनीतिक दल विभाजन गर्न संसदीय दल वा पार्टी केन्द्रीय समितिमध्ये एकमा ४० प्रतिशत सदस्य भए पुग्ने व्यवस्थासहितको अध्यादेश ल्याएको छ। त्यस्तै, संवैधानिक परिषद्मा प्रमुख प्रतिपक्षी दलका नेताको उपस्थितिबिनै निर्णय गर्न सकिने व्यवस्थासहितको अर्को अध्यादेश जारी गरेको छ। सोमबार बसेको मन्त्रिपरिषद् बैठकले प्रधानमन्त्री केपी ओलीको ठाडो प्रस्तावमा राजनीतिक दलसम्बन्धी ऐन २०७३ को परिच्छेद६ को दल त्यागसम्बन्धी व्यवस्था संशोधनका लागि अध्यादेश ल्याउने निर्णय गरेको हो। अध्यादेशमा पार्टी विभाजनका लागि मुख्यतः दुई विषय समेटिएका छन्। पहिलो, महाधिवेशनबाट निर्वाचित केन्द्रीय सदस्यको संख्याको ४० प्रतिशत आवश्यक पर्ने वा दोस्रो संसदीय दलको ४० प्रतिशत भए पुग्ने। कुनै दलको केन्द्रीय समिति या संघीय संसद्का संसदीय दलका कम्तीमा ४० प्रतिशत सदस्यले छुट्टै नयाँ दल बनाए वा अर्को कुनै दलमा प्रवेश गरे वा त्यस्ता सदस्यहरूसमेत भई नयाँ दल गठन गरे त्यस्तो संसदीय दलका सदस्यले दल त्याग गरेको मानिनेछैन भन्ने व्यवस्था अध्यादेशमा गर्न खोजिएको छ। यसअघि केन्द्रीय समिति र संसदीय दल दुवैमा ४० प्रतिशत पुगे मात्र दल विभाजन गर्न पाउने प्रावधान थियो। सोमबार जारी अध्यादेशपछि अब पार्टी केन्द्रीय समिति वा संसदीय दलमध्ये एकमा ४० प्रतिशत पुगे पनि पार्टी विभाजन गर्न सकिने गरी खुकुलो व्यवस्था गरिएको छ। मन्त्रिपरिषद् बैठकले अध्यादेश अघि बढाउने निर्णय गरेसँगै जारी गर्न सोमबारै राष्ट्रपति विद्यादेवी भण्डारीकहाँ पठाइएको थियो। राष्ट्रपति भण्डारीले पनि संविधानको धारा ११४ को उपधारा १ बमोजिम मन्त्रिपरिषद्को सिफारिसमा राजनीतिक दलसम्बन्धी (दोस्रो संशोधन) अध्यादेश २०७७ र संवैधानिक परिषद् (काम, कर्तव्य, अधिकार र कार्यविधि)सम्बन्धी (पहिलो संशोधन) अध्यादेश सोमबार साँझ जारी गरेकी छन्। अध्यादेश जारीपछि सोमबार बेलुकी नै प्रधानमन्त्री ओलीले शीतल निवास पुगेर राष्ट्रपति भण्डारीसँग भेट गरेका थिए। प्रधानमन्त्रीबाट अचानक यस्तो अध्यादेश आएपछि नेकपाभित्र खैलाबैला मच्चिएको छ। अन्य राजनीतिक दल भयभीत भएका छन्। कसरी आयो प्रस्ताव ? प्रधानमन्त्री ओलीले सोमबारको मन्त्रिपरिषद् वैठकमा दुई अध्यादेशको तयारी भएको जानकारी दिए। राजनीतिक दल त्यागसम्बन्धी व्यवस्था र संवैधानिक परिषद्सम्बन्धी अध्यादेशका विषयमा पृष्ठभूमि बाँध्दै उनले बैठकमा ब्रिफिङ गरे। संवैधानिक परिषद्सम्बन्धी अध्यादेशका विषयमा यसअघि चर्चा भए पनि दल त्यागसम्बन्धी विषयमा कुनै छलफल थिएन। प्रधानमन्त्रीले बैठकको बीचमा एक्कासि ठाडो प्रस्तावका रूपमा अघि सारे। सहभागी एक मन्त्रीका अनुसार प्रधानमन्त्रीले प्रस्ताव ल्याएपछि मन्त्रीहरू अचम्मित बने। उनीहरूले एकअर्काका मुख मात्र पल्याकपुलुक हेरे। परराष्ट्रमन्त्री प्रदीप ज्ञवाली, कृषिमन्त्री घनश्याम भुसाल र ऊर्जामन्त्री वर्षमान पुनले प्रधानमन्त्रीको प्रस्तावमा असहमति जनाए। उनीहरूले समयका हिसाबले यस्तो अध्यादेश अहिले उपयुक्त नहुने भन्दै अध्यादेश आवश्यक किन भन्दै प्रश्न उठाए। आफ्नै पार्टीभित्र प्रयोगका लागि कतै यस्तो अध्यादेश आएको त होइन भन्ने आशंकासमेत गरे। प्रत्युत्तरमा ओलीले पार्टीभित्र कुनै समस्या नरहेकाले यसबारे बहस आवश्यक नरहेको, अहिले यो पारित हुने भनेपछि अरू मन्त्रीहरूले खास टिप्पणी गरेनन्। प्रधानमन्त्रीले यसबीच पार्टी अध्यक्ष पुष्पकमल दाहाल र वरिष्ठ नेता माधवकुमार नेपालसँग आफूले लामो र गम्भीर कुराकानी गरिसकेको, पार्टीभित्रका सबै समस्याको हल भइसकेको धारणा बैठकमा राखेको एक मन्त्रीले बताए। बरु मन्त्रिपरिषद्का निर्णयहरू परिपक्व नहुँदै छरपष्ट रूपमा सार्वजनिक हुने गरेको र सरकारका निर्णयको विरोध गराउन मन्त्रीहरूले नै भूमिका खेल्ने गरेको भन्दै प्रधानमन्त्रीले अध्यादेशबारे लामो बहस नगर्न मन्त्रिपरिषद्मा निर्देशन दिएका थिए। उनले अध्यादेशको बहसले एक साता मुुलुकको राजनीति तात्ने भन्दै त्यसको बचाउमा एक भएर उभिन मन्त्रीहरूलाई निर्देशन दिएका थिए। प्रधानमन्त्रीको ठाडो प्रस्तावमा अरू छलफल नभई अध्यादेश राष्ट्रपतिकहाँ पठाउने निर्णय प्रधानमन्त्रीले सुनाएका थिए। त्यसपछि अध्यादेश पारित भयो। लगत्तै राष्ट्रपति भण्डारीबाट जारीसमेत भयो। अब यी दुवै अध्यादेश संविधानको धारा ११४ अनुसार संसद सुरु भएको ६० दिनभित्र संसदबाट पारित गर्नुपर्ने हुन्छ। पारितपछि के भयो ? दुई अध्यादेशमध्ये राजनीतिक दलसम्बन्धीले सोमबार अपराह्न राजनीतिक दलभित्र हलचल पैदा गरिदियो। त्यसमा पनि सत्तारुढ दल नेकपाभित्र ठूलै खैलाबैला मच्चाएको छ। राष्ट्रिय जनता पार्टी र समाजवादी पार्टीलाई भयभीत बनाइदिएको छ। ओली पक्षका नेताले अध्यादेश नेकपाभित्र नभई अन्य पार्टीलक्षित भएको भन्दै प्रधानमन्त्रीको बचाउ गरेका थिए। ओलीइतर समूहका नेतामा भने यसले संसय पैदा गरायो। उनीहरूले आशंकाका दृष्टिले हेरेका छन्। मन्त्रिपरिषद्को निर्णयपछि कृषिमन्त्री भुसाल, ऊर्जामन्त्री पुन र वनमन्त्री शक्ति बस्नेतले छुट्टै छलफल गरेका थिए। ऊर्जामन्त्री पुनको मन्त्रालयमा पूर्वामाओवादी पक्षका मन्त्रीहरुको छलफल भएको थियो। त्यसमा सचिवालय सदस्यसमेत रहेका गृहमन्त्री रामबहादुर थापा भने सहभागी भएनन्। सिंहदरबारस्थित ऊर्जा मन्त्रालयमा पूर्वमाओवादी धारका मन्त्रीहरूको बैठक बसिरहँदा गृहमन्त्री थापा भने बालुवाटारमै प्रधानमन्त्रीसँग छलफलमा थिए। थापालाई प्रधानमन्त्रीले केही छलफल गर्नु छ भनी बालुवाटारमै रोकेका थिए। माओवादी धारका मन्त्रीहरूसँगको छलफलपछि ऊर्जामन्त्री पुन र वनमन्त्री बस्नेत भने मन्त्रिपरिषद् बैठकको विषयमा ब्रिफिङ गर्न अध्यक्ष पुष्पकमल दाहाल निवास खुमलटार पुगेका थिए। दाहालले भने दल त्यागसम्बन्धी अध्यादेश ल्याउने प्रधानमन्त्रीको तयारीबारे पहिल्यै जानकारी पाइसकेका थिए। उनले तत्काल यसरी ल्याउलान् भन्ने सोचेका भने थिएनन्। त्यसपछि उनले प्रधानमन्त्रीसँग टेलिफोनमा कुरा गरे। दाहालनिकट एक नेताका अनुसार ओलीले छलफलका लागि उनलाई बालुवाटार आउन भनेका थिए। दाहालले भने पार्टी सचिवालयमै छलफल गरौं भनेपछि नेकपाको आकस्मिक सचिवालय बैठक बसेको थियो। विकसित घटनाक्रमबारे दाहालले आफूनिकट नेतासँग छलफल गर्न चाहेका छन्। त्यसका लागि उनले सचिवालय बैठकपछि छलफल गर्ने भन्दै आफूनिकट स्थायी समिति सदस्यलाई तयारी अवस्थामा बस्न भनेका थिए। त्यसो त उनले पार्टीभित्र विकसित घटनाक्रमलाई ध्यान दिँदै आइतबार नै आफ्ना पक्षका नेतालाई उपत्यकाबाहिर नजान र बाहिर रहेकालाई पनि काठमाडौं आउन आग्रह गरिसकेका थिए। सचिवालय बैठकलगत्तै प्रधानमन्त्री ओली बेलुकी राष्ट्रपति भेट्न शीतल निवास पुगेका थिए। पछिल्लो राजनीतिक अवस्थाबारे उनीहरुबीच छलफल भएको जानकारी दिइएको छ। कसका लागि हो त अध्यादेश ? प्रधानमन्त्रीले दल त्यागसम्बन्धी अध्यादेश नेकपाका लागि नभएको प्रस्टीकरण मन्त्रिपरिषद् बैठकमा दिए पनि नेकपाभित्र पनि यसले तरंग सिर्जना गरेको छ। पार्टी एकतापछि महाधिवेशन नगरेका पार्टीमा केन्द्रीय सदस्य थपिँदै जाने र कुन समितिलाई अन्तिम मान्ने विवादले निर्वाचित सांसदहरु पार्टीभित्र गुम्सिएर बस्नुपरेको धारणा प्रधानमन्त्रीले राखेका थिए। सत्तासीन नेकपाका साथैे पार्टी एकतापछि राजपा र समाजवादीका समेत महाधिवेशन भएका छैनन्। प्रधानमन्त्री ओलीले राजपा र समाजवादीलाई लक्ष्य गरी अध्यादेश जारी भएको धारणा राखे पनि आफ्नै दलभित्रका नेता र गुटलाई तर्साउन यस्तो रणनीति लिएको हुन सक्ने नेकपाकै नेता बताउँछन्। समाजवादीले सत्ता छाडेपछि राजपालाई सरकारमा ल्याउन पटकपटक पहल गरिएको थियो। राजपामा सरकारमा जाने कि नजाने भन्ने दुई धार देखिएको थियो। नेकपाका केही नेताले २ नम्बर प्रदेश सरकारको विकल्पबारे पनि राजपासँग कुराकानी गर्नुपर्ने प्रस्ताव गरेका थिए। २ नम्बर प्रदेशमा राजपा र समाजवादी पार्टीको सरकार छ। अध्यादेश बेमौसमी बाजा : शर्मा सरकारको अर्को निर्णय : विपक्षी दलका नेताविनै संवैधानिक परिषद् बैठक सरकारको निर्णयः मन्त्री र नेकपाका नेताहरुलाई नै चित्त बुझेन नेकपाको सचिवालय बैठकमा केके भयो ? सचिवालय बैठक सकिएलगत्तै प्रधानमन्त्री शीतलनिवासमा अनिष्टकारी अध्यादेश खारेज गर : भीम रावल सचिवालय बैठकमा प्रधानमन्त्री ओलीले के भने ?"
"कांग्रेसले भन्यो : अध्यादेश आपत्तिजनक छ, फिर्ता लेऊ","काठमाडौं : कांग्रेसले संवैधानिक परिषद् बैठक सञ्चालन र राजनैतिक दलसम्बन्धी सरकारले सोमबार जारी गरेका अध्यादेश आपत्तिजनक रहेको भन्दै फिर्ता लिन माग गरेको छ। कोरोनाको संक्रमणसँग पुरै विश्व एक भएर लडिरहेको बेलामा सरकारले संविधानको मर्म विपरीत हुनेगरी ल्याएका दुवै विधेयकप्रति पार्टीको गम्भीर असहमति रहेको जनाएको छ। कांग्रेसले सरकार नागरिकको जीवन रक्षाका लागि गम्भीर नभएको निष्कर्श निकालेको छ। कांग्रेस सभापति शेरबहादुर देउवाले सोमबार साँझ विज्ञप्तिमार्फत अध्यादेशप्रति आपत्ति जनाएका हुन्। कोरोनाको संक्रमणबाट नेपाल र नेपालीको रक्षा गर्ने यो घडीमा सबै खाले विमति र आग्रहहरूबाट माथि उठेर कांग्रेसले सरकारलाई हरसंभव सघाउँदै आएको छ, कांग्रेस सभापति देउवाले भने, यतिबेलाको प्रधान दायित्व भनेको कोरोना र भोकमरीबाट नेपाली जनतालाई जोगाउनु हो। यो घडी सत्ताको उन्माद या खेल प्रस्तुत गर्नु भनेको नेपाली इतिहासकै सबैभन्दा दुःखद घटना हो र यो बेमौसमी बाँसुरी हो। देउवाले संविधान निर्माण गरिँदा राजनैतिक स्थिरता र संवैधानिक नियुक्तिहरूमा साझा स्वामित्वको परिकल्पना गरिएको उल्लेख गरेका छन्। उलने नागरिक जीवन संकटमा रहेको घडीमा सरकारले चालेको कदम र राष्ट्रपतिबाट हतारमा गरिएको प्रमाणीकरणले संवैधानिक ब्यवस्थाको उल्लंघन गरेको दाबी गरेका छन्। कांग्रेस अलोकतान्त्रिक एवं संविधानको मर्म विपरीतका विधेयक तत्काल फिर्ता लिन माग गर्दै अन्य सबै खेल भन्दामाथि उठेर कोरोनाबाट जनताको जीवन रक्षामा सम्पूर्ण रूपले केन्द्रित हुन सरकारलाई अपिल गर्दछ, सभापति देउवाले विज्ञप्तिमा भनेका छन्। कांग्रेसले दल विभाजन गर्न खुकुलो हुने गरी राजनीतिक दलसम्बन्धी ऐन संशोधन गर्न अध्यादेश ल्याउने सरकारको निर्णयलाई बेमौसमी बाजाको संज्ञा दिएको छ। मन्त्रिपरिषद् बैठकले राजनीतिक दल विभाजनसम्बन्धी कानुन संशोधन गर्न अध्यादेश ल्याउने निर्णय गरेको थियो। राजनीतिक दलसम्बन्धी ऐनमा दल विभाजनका लागि केन्द्रीय समिति र संसदीय दलमा ४० प्रतिशत सदस्य संख्या हुनुपर्ने प्रावधान संशोधन गरेर संसदीय दलमा मात्रै ४० प्रतिशत पुगे दल विभाजन हुने गरी अध्यादेश ल्याएको छ। शक्तिपृथकीकरणको सिद्धान्तविपरीत सरकारले अध्यादेश ल्याएको सहमहामन्त्री महतको दाबी छ। संवैधानिक निकायहरू स्वतन्त्र हुनुपर्छ भन्ने मान्यता संविधानको हो, उनले थपे, तर सरकार तिनीहरूलाई आफू मातहत राख्ने नियतले अध्यादेशमार्फत कानुन संशोधन गरिरहेको छ। कांग्रेसले बहुमतका नाममा सरकार लोकतान्त्रिक व्यवस्थालाई कानुन बनाएर नियन्त्रण गर्न खोजिरहेको आरोप लगाएको छ। नेकपाभित्रको शक्ति संघर्षको परिणामका रूपमा पनि कांग्रेसले अध्यादेशलाई व्याख्या गरेको छ। सद्भाव कायम राख्न देउवाको आग्रह कांग्रेस सभापति शेरबहादुर देउवाले सामाजिक सद्भाव कायम राख्न अपिल गरेका छन्। कोरोना भाइरस संक्रमणको विषयमा जातीय, धार्मिक सद्भाव नफैलाउन सभापति देउवाले आग्रह गरेका हुन्। सोमबार विज्ञप्ति जारी गर्दै सभापति देउवाले कुनै निश्चित आस्था र समुदायको भावनामा असर पार्ने काम नगर्न आग्रह गरे। कुनै पनि व्यक्तिको निश्चित आस्था र समुदायको भावनामा असर पर्ने ढंगले सरकार या कसैले पनि कुनै पनि कार्य गर्न नहुनेमा सचेतताका लागि म अपिल गर्दछु, देउवाले भने, आजको चुनौतिपूर्ण घडीमा अनेक समुदाय, विभिन्न धर्मावलम्बी, सबै जाति, वर्ग र क्षेत्रलाई संयम र आपसी एकताका लागि म आग्रह गर्दछु। उनले सबैको साथ र विश्वासले अहिले देखिएको संकटबाट पार पाउन सकिनेमा जोड दिएका छन्। सभापति देउवाले कोरोनाको जोखिम सामना गर्न परीक्षणको दायरा समुदाय स्तरमा तीब्र रूपले विस्तार गर्न सरकारको ध्यानाकर्षण गराएका छन्। पर्याप्त स्वास्थ सामग्री एवं पर्याप्त राहतको बन्दोबस्त गरेर सरकारले परिस्थितिलाई थप असहज बन्नबाट रोक्नुपर्दछ, विज्ञप्तिमा भनिएको छ।"
उदयपुरमा चट्याङ लागेर ६ जना घाइते,"उदयपुर : उदयपुरको विभिन्न ठाँउमा चट्याङले लागेर ६ जना घाइते भएका छन् । सोमबार राती हावाहुरी र वर्षासँगै चट्याङले लागेर ६ सर्वसाधरणसहित पशुचौपायामा क्षति पुगेको हो । कटारी नगरपालिका ११ बेतीनीका ५५ वर्षीय चन्द्रबहादुर आलेमगरको घरमा चट्याङ पर्दा चन्द्रबहादुर, श्रीमती ४८ वर्षीया मनकुमारी, आमा ७० वर्षीया मनमाया, छिमकी १६ वर्षीय सुमन मगर, वडानं ६ रिस्कुका १२ वर्षीय अस्मान राई र त्रियुगा नगरपालिका ५ दमौतिका २७ वर्षीया सुस्मा मगर घाइते भएका छन् । घाइते चन्द्रबहादुरको आँखा, मनकुमारीको खुट्टा, आमा मनमायाको कुम, सुमनको टाउको, अस्मानको छाती र सुस्माको पाखुरामा चोट लागेको जिल्ला प्रहरी कार्यालयका एसपी विरबहादुर बुढामगरले जानकारी दिए । घाइतको जिल्ला अस्पताल र कटारी अस्पतालमा उपचार भइरहेको एसपी मगरले बताए । चट्याङले लागेर चन्द्रबहादुरको खोरमा बाँधेको १ माउँ बाख्रा, कटारीका खुमबहादुरको ३ वटा बंगुर र धनकुमारीको २ वटा बंगुर पनि मरेका थिए। यसैबीच सोमबार रातीको हावाहुरीले त्रियुगा नपा ६ का कृष्णप्रसाद ढुङगानाको २ तले घरको जस्ताको छाना उडाउँदा ८० हजार बराबरको क्षति भएको जनाइएको छ ।"
"प्यूठानमा पहिरोले डोजर पुरियो, चालकले भागेर ज्यान बचाए","प्यूठान : बाटो फराकिलो गर्ने क्रममा सुख्खा पहिरो जाँदा डोजर पुरिएको छ । नौवहिनी गाउँपालिकाको बाहाने बजार नजिकै सडक चौडा गर्दा स्वर्गद्धारी निर्माण सेवाको डोजर पुरिएको हो । डोजर चालक चालक झिमरुक गाउँपालिका ६ कुटिचौर प्यूठान निवासी सन्तोष श्रेष्ठ भागेर जोगिएका छन् । 'मेसिन स्टार्ट गरेर ग्रिस लगाउँदै थिए, चालक श्रेष्ठले भने, 'एक्कासी नदी सुस्साएजस्तो आवाज सुनेपछि दौडिए । फर्केर हेर्दा पहिरोले मेसिन पुरिसकेको थियो ।' मेसिनले पर्खाल निर्माणका लागि बेस मिलाउँदै थियो । सडकमा बुधबारदेखि दर्जन जति मजदुर काममा खटिने भएका छन्। पहिरो गए नजिकै तीनवटा घरहरु छन् । ती सबै जोखिममा छन् । पहिरो गएकै स्थानमा २०७२ सालको बाढी पहिरोमा पुरिएर एक व्यक्तिको मृत्यु भएको थियो । एक घर पूर्णरुपमा क्षति र दुईवटा घर आंशिक क्षति भएका थिए ।"
उच्च अदालतको आदेशमा एक वर्ष कैद भुक्तान गर्न बाँकी रहेका ९ जना रिहा,"नेपालगन्ज : बाँके जिल्ला कारागारमा एक वर्ष कैद भुक्तान गर्न बाँकी रहेका ९ जना कैदी रिहा हुने भएका छन् । उच्च अदालत तुलसीपुर नेपालगन्ज इजलासका न्यायाधीशद्वय पवनकुमार शर्मा न्यौपाने र राजेशकुमार काफ्लेको संयुक्त आदेशले मंगलबार जिल्ला अदालत बाँकेको आदेश उल्टाउँदै रिहा गर्न आदेश दिएको हो । उच्च अदालतको आदेशमा प्रजुन गिरी, श्रीशेष रावल, लीलाबहादुर बस्नेत, मेघराज रोकाय, सुन्दर हरिजन, समिर सिद्धिकी, मीनबहादुर शाह, सीता कामी र हस्तबहादुर बिकले कैद भुक्तान अवधिको रकम दैनिक तीन सय रुपैयाँ र जरिवाना वापतको रकम बुझाएर रिहा हुन लागेको अधिवक्ता सुनिलकुमार श्रेष्ठले जानकारी दिए । उनीहरुको पाँच हजारदेखि १० हजार रुपैयाँसम्म जरिवाना पनि तिर्न बाँकी रहेको छ । नौजनामध्ये बहुविवाहको मुद्दामा जेल परेका एक दम्पत्ति पनि छन् । यसअघि २६ चैत्रमा जिल्ला अदालत बाँकेका न्यायाधीश खडानन्द तिवारीसमेत ५ जना न्यायाधीशले एउटै मतका आधारमा उनीहरुलाई सुविधा दिन नमिल्ने भनेर आदेश दिएका थिए । गम्भीर प्रकृतिको मुद्दाका कैदी भएकाले उनीहरुलाई छोड्न नमिल्ने जिल्ला अदालतको आदेशमा भनिएको थियो । सार्वजनिक सरोकारको यो विषयमा अधिवक्ता सुनिलकुमार श्रेष्ठसहित नेपालगन्जका धेरै जना कानुन व्यवसायीले संयुक्त रुपमा उच्च अदालत तुलसीपुर नेपालगन्ज इजलासमा बन्दी प्रत्ययक्षीकण रिट दायर गरेका थिए । ७ चैत्रमा सर्वोच्च अदालतले कोरोना भाइरसको कारण देखाउँदै अदालतमा कैदीको चाप घटाउने उद्देश्यले एक वर्ष कैद भुक्तान गर्न बाँकी रहेका कैदीहरुलाई भुक्तान गर्न बाँकी रहेको अवधिको कैदलाई दैनिक तीन सय रुपैयाँका दरले रकम र जरिवाना भए सो रकम तिरेर रिहा गर्न सकिने आदेश दिएको थियो ।"
ताप्लेजुङका ९२ जनाको कोरोना रिपोर्ट नेगेटिभ,ताप्लेजुङ : कोरोना आशंकामा परीक्षण गरिएका ताप्लेजुङका ९२ जनाको रिपोर्ट नेगेटिभ आएको छ । चैत्र यता विदेशबाट फर्किएका र क्वारेन्टाइनमा बसेकाको परीक्षण गरिएको हो । ८८ जनाको र्यापिड डाइग्नोस्टिक टेष्ट (आरडीटी) र ४ जनाको पीसीआर विधिबाट परीक्षण गरिएको स्वास्थ्य कार्यालय ताप्लेजुङका प्रमुख राजकुमार पोख्रेलले बताए । उनका अनुसार मिक्वाखोला गाउँपलिका५ पापुङका बाहेक बाहिरबाट आएका १६ जना बाहेक सबैको पहिलो चरणको परीक्षण सकिएको छ । पापुङमा शुक्रबार गर्ने तयारी छ । आडिटी प्रत्येक स्थानीय तहको केन्द्रमा पुगेर गरिएको थियो भने पीसीआर परीक्षण धरानस्थित बीपी कोइराला स्वास्थ्य विज्ञान प्रतिष्ठनामा गरिएको हो । गाउँ फर्किएका अझै परीक्षण गर्न इच्छुक भएपनि किट अभाव रहेको जिल्ला अस्पतालका प्रमुख डा सोनिङ लामा बताउँछन् । प्रदेश सरकारले ताप्लेजुङका लागि १ सय २० थान आरडिटी किट दिएको थियो ।
जिल्लाबाहिर अलपत्र परेकालाई उद्दार गरिँदै,"मुगु : सरकारले कोरोना भाइरस नियन्त्रण,रोकथाम र उपचारमा सहज होस् भनेर गरेको लकडाउनका कारण जिल्लाबाहिर अलपत्र परेका आफ्ना नगरबासीलाई उद्दार गर्न लागिएको छ । मुगु जिल्लाको चार स्थानीयतहमध्ये छायाँनाथ रारा नगरपालिकाले अध्ययन, नाकरी, औषधी उपचार तथा अन्य कामको शिलशिलामा लक डाउनका कारण घर फर्कन नपाएका नगरबासीलाई उद्घार गर्न लागेको हो । जिल्लाबाहिर सुर्खेत, नेपालगंग र काठमाडौंमा अध्यन, नोकरी, औषधी उपचार लगायत अन्य कामले गएका आफना नागरिक लकडाउनले गर्दा अलपत्र पर्न गइ खाना र बस्नसमेत समस्या पर्न थालेको खबर आउने गरेकाले संघीय सरकार र प्रदेश सरकारको समन्वयमा आफ्ना नगरबासीलाई गृह जिल्लासम्म सडक यातायातमार्फत उद्दार गर्न लागेको नगरप्रमुख हरिजंग शाहीले बताए । कर्णाली प्रदेश सरकार आन्तरिक मामिला तथा कानुन मन्त्रालयबाट नगरपालिकालाई पास प्राप्त भैसकेकाले सम्भवत बुधबारसम्म नेपालगंज र सुर्खेतबाट अलपत्र परेका नगरबासीलाई उद्दार गरिसक्ने र काठमाडौँ, बेखर्ची र बेसहारा भएर अलपत्र परेकाहरुको लगत, सम्पर्क नम्बर संकलन गर्ने काम भैरहेको छ । एकिन संख्या आएपछि बसको व्यवस्था गरि उद्दार गरिने नगरपालिकाले जानकारी दिएको छ । काठमाडौँदेखि मुगुसम्म बस संचालन अनुमतिका लागि प्रधानमन्त्रीको कार्यालय, गृह मन्त्रालयसँग समन्वय भइरहेको समेत छाँयानाथ नगरपालिकाले बताएको हो । यसरी उद्दार गरिने नगरबासीलाई कम्तिमा १४ दिन नगरपालिकाले निमार्ण गरेको क्वारेन्टाइन वा आफ्नै होम क्वारेन्टाइनमा बस्ने सर्तमा मात्र उद्घार गरिने पनि नगरपालिकाले बताएको छ । लकडाउन लम्बिएपछि बेखर्ची भएका मुगालीहरु काठमाडौँ, नेपालगंज र सुर्खेतबाट पैदल हिँडेर आएका छन् । घर पुग्न हिँडेकाहरु सुर्खेतको छिन्चु, बबई, दैलेखको डुन्गेश्वर, राकम, छेडागाड, साथै कालिकोटको नाग्म र मात्म अलपत्र अवस्थामा रहेका छन् ।"
डोल्पामा यार्सगुम्बा संकलनमा रोक,"डोल्पा : डोल्पामा पहिलो पटक यार्सागुम्बा संकलनमा रोक लगाइएको छ । करिब २० वर्ष भन्दा अघिबाट संकलन गरिदै आएको यार्सागुम्बा संकलनमा यस वर्ष भने रोक लगाइएको हो। कोरोना भाइरस कोभिड१९ सँग लड्न झनै ठूलो चुनौति हुने भन्दै जिल्ला विपत व्यवस्थापन समितिले डोल्पामा यार्सागुम्बा संकलनमा रोक लगाउने निर्णय गरेको हो । कोरोना भाइरस कोभिड१९का कारण देश नै लकडाउन रहेको अवस्थामा जिल्लामा पाइने बहुमुल्य जडिबुटि यार्सागुम्बा संकलनले झनै ठूलो विपत्ती ल्याउने र सुरक्षाको कारण सबैभन्दा जोखिम भएको भन्दै यस वर्ष यार्सागुम्बा संकलनमा रोक लगाएको जिल्ला विपत व्यवस्थापन समितिका अध्यक्ष प्रमुख जिल्ला अधिकारी सुरेस सुनारले जानकारी दिए। प्रजिअ सुनारले भने,' ठूलो भूगोल भएको जिल्ला हो। सुरक्षा चुनौति छ कोरोनाकै कारण पनि जिल्लामा भीडभाड गर्न दिने अवस्था छैन । जिल्लामा दुई किसिमका वन रहेकाले निकै ठूलो चुनौतिका रुपमा रहेको छ । डिभिजन वन कार्यालय अन्तरगत सामुदायिक वन र शेफोक्सुण्डो राष्ट्रिय निकुञ्ज अन्तरगतका मध्यवर्ती सामुदायिक वनमा यार्सागुम्बा पाइने गर्दछ । जिल्लाका नागरिकको मुख्य आर्थिक आम्दानीको स्रोत भएको कारण जिल्ला विपत व्यवस्थापन समितिले रोक्का गर्ने निर्णय गरेपनि वन र निकुञ्जसँग छलफल गरेर थप निर्णय गर्ने जिल्ला समन्वय प्रमुख शेरबहादुर बुढाले बताए । जिल्लामा यार्सागुम्बा पाउने वनको करिब ७० प्रतिशत क्षेत्र शेफोक्सुण्डो राष्ट्रिय निकुञ्जको कोर क्षेत्रमा पर्दछ । निकुञ्ज र वनले भने आधिकारिक रुपमा आफ्ना धारणा बाहिर ल्याएका छैनन् । शेफोक्सुण्डो राष्ट्रिय निकुञ्जको भूगोल ठूलो भएको र जनशक्ति कम भएकोले यार्सागुम्बा संकलनमा रोक लगाए पनि चोरी हुने खतरा भएका भने बढेको छ। निकुञ्ज क्षेत्रमा मात्रै हरेक वर्ष सरदर १० हजार भन्दा धेरै मानिस यार्सागुम्बा संकलनमा जाने गर्दछन्। जिल्लामा यार्सागुम्बा संकलनमा रोक लगाए पनि चोरी हुने र स्थानीय मारमा पर्ने भन्दै केही स्थानीय तहले भने बन्द गर्न नहुने राय दिएका छन् । छिमेकी जिल्ला रुकुम,जाजरकोट,सल्यान,सुर्खेत,जुम्लाबाट हरेक वर्ष यार्सागुम्बा टिप्न आउने र आम्दानीको स्रोत बनाउनेको भने यस वर्ष सबै सपना चकनाचुर भएका छन् । कोरोनाले महामारीको रुप लिएको बेलामा यार्सागुम्बा संकलन खुल्ला गरे जुनसुकै बेलामा अप्रिय घटना घट्ने र ठूलो संकट आउने भन्दै जिल्ला विपत व्यवस्थापन समितिले रोक्ने निर्णय गरेको प्रमुख जिल्ला अधिकारी सुरेस सुनारले जानकारी दिए । अघिल्ला वर्षमा जिल्ला बाहिरकालाई ३ हजार, जिल्ला भित्रकालाई २ हजार र निकुञ्जको कोर क्षेत्र र मध्यवर्ति क्षेत्रका बासिन्दालाई पाँच सय शुल्क लिएर यार्सागुम्बा संकलनमा प्रवेश अनुमति दिने गरिएको थियो।"
विरामी बोक्न सरकारी गाडी प्रयोग गरौँ : डा गोविन्द केसी,"काठमाडौं : डा गोविन्द केसीले विरामी बोक्न सरकारी गाडी प्रयोग गर्नुपर्ने बताएका छन्। कोरोना भाइरस (कोभिड१९) नियन्त्रणजस्तै ग्रामीण क्षेत्रका नागरिकको स्वास्थ्य सेवा महत्वपूर्ण भएको भन्दै केसीले यस्तो माग गरेका हुन्। सरकारी गाडीहरु अहिले निस्क्रिय रहेका छन्। त्यसैले यातायात सेवा सुचारु नहुन्जेलका लागि ती सरकारी गाडीमा विरामीलाई अस्पताल ल्याउने विशेष व्यवस्था गर्न सम्बन्धित मन्त्रालयलाई अपिल गर्दछु, डा केसीले मंगलबार सार्वजनिक गरेको विज्ञप्तिमा भनेका छन्, स्मरण रहोस्, कोभिड१९ महामारी नियन्त्रणजस्तै संकटमा परेका नागरिकलाई यस्तो आकस्मिक सेवा सुनिश्चित गर्नु राज्यको जिम्मेवारी हो। उनले लकडाउनको अवस्थामा एम्बुलेन्स सबै विरामीलाई अस्पताल पुर्याउन पर्याप्त नभएको भन्दै यस्तो प्रस्ताव गरेका अघि सारेका हुन्। विरामी निजी गाडीलाई २० वा ३० हजारसम्म तिरेर अस्पताल आउन बाध्य छन्, उनले भनेका छन्, त्यस्ता विरामी महँगो भाडा तिरेर फलोअपमा आउन नसकेका कारण उपचारबाटै बञ्चित भइरहेका छन्। सँगै केसीले विश्वव्यापी संकटलाई सबैले एकसाथ झेलिरहेको भन्दै यो लडाईंको अग्रपंक्तिमा रहेका स्वास्थ्यकर्मीको सुरक्षाको कामनासमेत गरेका छन्। यो विश्वव्यापी संकटलाई हामी सबैले एकसाथ झेलिरहेका छौं र यसबाट पार पाउन समाजले गरिरहेको संघर्षमा हामी पनि साथमै छौं, केसीले भनेका छन्, कोभिड१९ विरुद्धको लडाईंमा अग्रपंक्तिमा रहेका स्वास्थ्यकर्मी साथीहरु लगायत सबैको सुरक्षाको कामना। डडेलधुरा अस्पतालमा रहेर बिरामीको हेरचाह गरिरहेको बताउँदै केसीले आफूले ग्रामीण क्षेत्रका जनताको पीडालाई नजिबाट देखेको विज्ञप्तिमा उल्लेख गरेका छन्। हाल डडेलधुरा अस्पतालमा रहेर मैले त्यस्ता धेरै विरामीहरुको पीडा देखेको छु। यो समस्या कुनै एक जिल्लाको मात्र नभई देशभरकै हो, केसीले विज्ञप्तिमा भनेका छन्। देश कोभिड१९ को त्रासले आक्रान्त भएको र लकडाउनले सबै अस्पतालका सेवा प्रभावित हुँदा विपन्न वर्षका जनता मारमा परेको उनको ठहर छ। यसको सबैभन्दा ठूलो मार विपन्न र दुरदराजका मानिसहरुलाई परिरहेको छ। लकडाउन लम्बिंदै जाँदा दैनिक ज्यालादारी गरेर छाक टार्ने मजदुरहरु भोकभोकै पर्ने अवस्था आएको छ। हप्तौं हिंडेर घर पुग्ने प्रयास गरेका हजारौं श्रमिहरुका बारेमा समाचारहरु आइरहेका छन्, केसीले थप भनेका छन्, यो समयमा ग्रामीण क्षेत्रमा आइलागेको स्वास्थ्य संकटप्रति मिडियाको समेत ध्यान पुगेको छैन। सडक यातायात ठप्प भए पनि रुख वा भीरबाट लडेर चोट लाग्ने तथा अन्य आकस्मिक अवस्थाका बिरामीहरुको संख्या लकडाउनमा घटेको छैन।"
"सप्तरीमा ४० जनाकै कोरोना रिपोर्ट 'नेगेटिभ', संक्रमित बसेको क्षेत्रमा दुई सय आरडिटी परीक्षण","राजविराज : पीसीआर विधिबाट कोरोना संक्रमणको रिपोर्ट आउन बाँकी सप्तरीका एकजनाको रिपोर्ट पनि मंगलबार 'नेगेटिभ' आएको छ । धरानस्थित बीपी कोइराला स्वास्थ्य विज्ञान प्रतिष्ठानमा पठाइएका २२ जनामध्ये २१ जनाको रिपोर्ट सोमबार राति र एक जनाको रिपोर्ट मंगलबार दिउँसो 'नेगेटिभ' आएको हो। एकसाथ आइतबार राति पठाइएको २२ जनाको रिपोर्ट नेगेटिभ आए पनि एकजनाको रिपोर्ट नआउँदा आशंका गर्न थालिएको थियो । गजेन्द्रनारायण सिंह अस्पताल राजविराजका प्रमुख मेडिकल सुपरिटेन्डेन्ट डा चुमनलाल दासका अनुसार र्यापिड डाइग्नोस्टिक टेस्ट (आरडिटी) परीक्षण गरी सप्तरीबाट पठाइएको ४० जनाको स्वाब परीक्षणको रिपोर्ट नेगेटिभ आएको हो । आरडिटी प्रविधिमार्फत एण्टिबडी परीक्षण गर्दा सप्तरीको तिलाठी कोइलाडी गाउँपालिका१, खडक नगरपालिका१० र सप्तकोशी नगरपालिका१ का एकएक गरी तीनजनाको रिपोर्ट पोजिटिभ देखिएको थियो । उनीहरु समेत सबै ४० जनाको स्वाब परीक्षण रिपोर्ट 'नेगेटिभ' आएको हो । पीसीआर विधिबाट रिपोर्ट पोजिटिभ आएका र उनको परिवार, भारत दिल्लीस्थित निजामुद्दीनसहित विभिन्न राज्यबाट आएका जमाती, अमेरिका र कतारबाट आएका गरी ४० जना नेपालीको स्वाब पीसीआर विधिबाट पुनः परीक्षणका लागि धरान पठाइएको थियो । उदयपुरको त्रियुगा नगरपालिका३ भुल्केस्थित मस्जिदमा फेला परेका १३ जना कोरोना संक्रमित भुल्केभन्दा पहिले सप्तरीको सप्तकोशी र कञ्चनरुप नगरपालिकाको मस्जिदमा बसेर गएको पाइएपछि सो क्षेत्रमा २ सय १२ जनाको आरडिटी परीक्षण गरिएको छ । सप्तकोशी नगरपालिकामा १ सय ७१ जनाको आरडिटी परीक्षण पछि कञ्चनरुपमा ४१ जनाको आरडिटी परीक्षण गरिएको स्वास्थ्य कार्यालय सप्तरीले जनाएको छ । हालसम्म सप्तरीमा ४० जनाको स्वाब र पाँच सय २१ जनाको आरडिटी परीक्षण गरिएको छ । आरडिटी परीक्षण गर्नेमा ६४ महिला र ४ सय ५७ पुरुष छन् । हाल स्थानीय तहद्वारा सञ्चालित क्वारेन्टाइनमा १ सय ३१ जना र होम क्वारेन्टाइनमा २२ जना रहेको स्वास्थ्य कार्यालयका निमित्त प्रमुख दुनियालाल यादवले जानकारी दिए।"
"उदयपुरका कोरोना संक्रमित बसेको नयाँ क्षेत्र फेला, आरडिटी परीक्षण तीब्र","राजविराज : आरडिटी परीक्षणमा पोजिटिभ आएको तीन जनासहित ४० जनाको स्वाब परीक्षण नेगेटिभ आएको सप्तरीमा संक्रमित बसेको नयाँ क्षेत्र पत्ता लागेपछि स्वास्थ्यकर्मी अहिले सो क्षेत्र पुगेका छन्। उदयपुरको त्रियुगा नगरपालिका३ भुल्केस्थित मस्जिदमा फेला परेका १३ जना कोरोना संक्रमित भुल्के जानुअघि कञ्चनरुप नगरपालिका १२ चर्खियाको मस्जिदमा बसेको नयाँ ठाउँ पत्ता लागेपछि स्वास्थ्यकर्मीको टोली परीक्षणका लागि सो स्थान पुगेका हुन्। प्राथमिक स्वास्थ्य केन्द्र कञ्चनरुपका सिनियर अहेब डम्बर गुप्ताका अनुसार पहिलो चरणमा चर्खिया क्षेत्रमा संक्रमित जमातीहरुको प्रत्यक्ष सम्पर्कमा आएका २३ जनाको आरडिटी परीक्षण गर्न लागिएको छ । यसअघि संक्रमित बसेको सप्तरीको सप्तकोशी नगरपालिका वडा नम्बर १, २ र ४ तथा कञ्चनरुप नगरपालिका२ मा दुई सय १७ जनाको आरडिटी परीक्षण गरिएको छ । संक्रमित बसेको नयाँ क्षेत्र पत्ता लागेपछि मंगलबार साँझ कञ्चनरुप नगरपालिका१२ मा आरडिटी परीक्षण सुरु गरिएको स्वास्थ्य कार्यालय सप्तरीले जनाएको छ । आफ्नो समुदायमा इस्लाम धर्मको प्रचार प्रसार गर्न हिंडेका जमाती सप्तरीको विभिन्न मस्जिद हुँदै उदयपुर पुगेको पत्ता लाग्दै गएपछि ती क्षेत्रहरुमा तीब्रताका साथ आरडिटी परीक्षण गर्न लागिएको हो । सप्तकोशी नगरपालिकाको मस्जिद रहेको वडा नम्बर १ फत्तेपुरमा ७४, वडा नम्बर २ मा ६६, वडा नम्बर ४ मा ३१ र कञ्चनरुप नगरपालिका२ बरमझियामा २७ जनाको परीक्षण सकिएको छ । कञ्चनरुपको क्वारेन्टाइनमा रहेका ६ जना र इलाका प्रहरी कार्यालय कञ्चनरुपको थुनामा रहेका १० जनाको परीक्षण गरिएको छ । उदयपुरको बेलटारबाट सप्तरीको बाटो हुँदै सोमबार राती भारततर्फ प्रवेश गर्न लागेका तीन भारतीय जमातीलाई नियन्त्रणमा लिइ राती नै आरडिटी परीक्षण गरिएको प्राथमिक स्वास्थ्य केन्द्र, कञ्चनरुपका सिनियर अहेव डम्बर गुप्ताले बताए । कञ्चनरुप नगरपालिका ५ बाट कोशी टप्पु वन्य जन्तु आरक्ष पथरी व्यारेकको नेपाली सेनाले खेतमा समातेका तीन भारतीयको आरडिटी परीक्षण नेगेटिभ आएको छ ।हालसम्म सप्तरीमा ६४ महिला र चार सय ७७ पुरुष गरी पाँच सय ४१ जनाको आरडिटी परीक्षण गरिएको छ।"
लकडाउनले सुनसान शान्ति भूमि लुम्बिनी (फोटो फिचर),"भैरहवा : शान्तिका अग्रदुत गौतम बुद्धको जन्मस्थल लुम्बिनीलाई विश्व शान्तिको मुहान मानिन्छ । पर्यटकको चहलपहल हुने लुम्बिनी अहिले सुनसान बनेको छ । द्वन्द्वकाल होस् वा अन्य कुनै आन्दोलन लुम्बिनीसम्म पर्यटकको आगमनमा कहिल्यै ब्रेक लागेन । कोरोना भाइरस संक्रमण रोक्न देशमा लकडाउन लगाएपछि इतिहासमै लुम्बिनी पहिलो पटक सुनसान भएको छ । कोइली चराको कुहुँ कुहुँ मधुर स्वर, अन्य चराहरुको चिरबिर, हावाको सुइयययय सिरसिर बाहेक केही पनि सुनिँदैन लुम्बिनीको उद्यान क्षेत्रमा । जता हेर्यो त्यतै शान्त छ लुम्बिनी । हावाटाका छेउमा फूलहरु ढकमक्क फुलेका छन् । केन्द्रीय नहरमा चल्ने डुंगा रोकिएका छन् । मुख्य मायादेवी मन्दिर, पवित्र पुष्करणी कुन्ड, विश्व शान्ति द्वीप, त्यहाँ रहेका विभिन्न गुम्बा, विहारहरु पनि बन्द छन् । यहाँ अहिले एकजना पर्यटक पनि छैनन् । होटल, पसल सबैमा ताल्चा लागेको छ । लुम्बिनी सुनसान छ । कोरोना भाइरस (कोभिड १९) को संक्रमणबाट नागरिकलाई जोगाउन लकडाउन गरिएको छ । लकडाउनका कारण शान्ति स्थल दिव्य भूमि लुम्बिनीमा अझै शान्ति थपिएको छ । न कुनै कोलाहल । न कुनै प्रदुषण । मात्र चराहरुको चिरबिर र हावाको सिरसिर आवाज । त्यहाँ देखिने चराहरु, फुलेका फूलहरु मानिसको अनुपस्थितिले अचम्मित भएका होलान् ।"
कुहिएको दाल बाँडेको आरोपमा कलैयाका मेयरसहित १० जना पक्राउ,"वीरगन्ज : राहतमा कुहिएको दाल वितरण गरेको आरोपमा प्रहरीले बाराको कलैया उपमहानगरपालिकाका नगर प्रमुख र ५ जना वडा अध्यक्ष सहित १० जनालाई नियन्त्रणमा लिएको छ । प्रहरीले कलैया उपमहानगरपालिकाका नगर प्रमुख राजेश राय यादवलाइ मङगलबार नियन्त्रणमा लिएको हो । तीनजना वडा अध्यक्षलाइ सोमबार र दुईजना वडा अध्यक्षलाई भने आइतबार प्रहरीले नियन्त्रणमा लिएको हो । प्रहरीले सोमबार वडा नम्बर ११ का वडा अध्यक्ष सर्बनारायण चौधरी, वडा नम्बर १३ का वडाध्यक्ष राजन पटेल र वडा नम्बर २६ का वडाध्यक्ष महेश साहलाई नियन्त्रणमा लिएको थियो । यस्तै आइतबार प्रहरीले वडा नम्बर १ का वडा अध्यक्ष हरिओम साह र वडा नम्बर ७ का वडा अध्यक्ष सर्फुल्लाह अन्सारीलाइ नियन्त्रणमा लिएको थियो । आइतबार नै प्रहरीले वडा नम्बर २० का वडा सचिव खेदु मियाँ, कलैया ७ स्थित यादव आइस एण्ड कोल्ड स्टोरका कर्मचारी कृष्णप्रसाद यादव र वीरगन्जको धनलक्ष्मी दाल मिलका संचालक तेजकरण जैनलाई नियन्त्रणमा लिइएको थियो । मङगलबार नगर प्रमुख यादवलाइ कलैया बजारबाट नियन्त्रणमा लिइएको बाराका प्रहरी नायव उपरिक्षक गौतम मिश्रले जानकारी दिए । मङगलवार नै यादव आइस एन्ड कोल्ड स्टोरका कर्मचारी बच्चु यादवलाइ पनि नियन्त्रणमा लिइएको मिश्रले बताए । नियन्त्रणमा लिइएका नगर प्रमुख , वडा अध्यक्षसहित १० जना सबैलाई जिल्ला प्रहरी कार्यालयको हिरासतमा राखेर थप अनुसन्धान भइरहेको बाराका प्रहरी नायव उपरीक्षक गौतम मिश्रले जानकारी दिए । कुहिएको दाल वितरणमा नगर प्रमुख यादवको नाम पनि मुछिएकाले अनुसन्धानका लागि नियन्त्रणमा लिएको जानकारी दिँदै प्रहरी नायव उपरीक्षक मिश्रले भने, ' प्रहरी हिरासतमा रहेका यादवसँग बयान लिने काम भइरहेको छ । कलैया उपमहानगरपालिका वडा नम्बर २० बसतपुरमा चैत २८ मा राहतमा बाँड्नका लागि वडा अध्यक्षले लगेको दाल कुहिएको भेटिएको थियो । उक्त दाल खरिद गरिएको कलैया ७ स्थित यादव आइस एण्ड कोल्ड स्टोरमा प्रहरीले चैत २९ गते छापा मारेर त्यहा भण्डारण गरि राखिएको ३ सय ८० बोरा दाल जफत गरी कोल्ड स्टोर सिल गरेको थियो । जफत गरिएको दालको नमुना संकलन गरि प्रहरीले परीक्षणका लागि हेटौडा स्थित खाद्य प्रविधि तथा गुण नियन्त्रण प्रयोगशालामा पठाएको थियो । प्रयोगशालाबाट आएको रिपोर्टमा दाल गुणस्तरहीन र खान अयोग्य रहेको पुष्टि भएपछि प्रहरीले यस विषयमा अनुसन्धान प्रकृया अगाडि बढाएको हो । त्यहि क्रममा प्रहरीले नगर प्रमुख यादव, वडा अध्यक्षसहित १० जनालाई नियन्त्रणमा लिएको हो । दाल जफत गरिएको कोल्ड स्टोर , नगर प्रमुख यादवको रहेको बताइए पनि यादवका काकाका छोरा रविन्द्र यादवले भने कोल्ड स्टोरको सन्चालक आफू रहेको बताउँदै आएका छन् । रविन्द्रले कोल्डर स्टोर आफ्नो बुबा राम प्रसाद यादवको नाममा दर्ता रहेको तर बुबाको ५६ वर्ष पहिले निधन भएपछि आफुले नै कोल्ड स्टोर संचालन गर्दै आएको जिकिर गर्दै आएका छन् । रविन्द्र यादवले कोल्डस्टोर आफ्नो रहेपनि वीरगन्जको धनलक्ष्मी दाल मिलका संचालक तेजकरण जैनले भाडामा लिएर दालको कारोबार गर्दै आइरहेको बताए । प्रहरीले बरामद गरेको दाल पनि जैनकै रहेको रविन्द्रको भनाइ छ ।"
"अर्घाखाँचीमा तरकारी, मासु र अण्डा आयातमा प्रतिबन्ध","सन्धिखर्क : अर्घाखाँचीमा बाहिरी जिल्लाबाट तरकारी, फलफुल, मासु र अण्डाको आयातमा प्रतिबन्ध लगाएको छ । कोरोना भाइरस सक्रमण जोखिमबाट बच्न र बचाउन भन्दै अन्तर जिल्लाबाट हुने तरकारी, दूध जन्य पदार्थ, मासुजन्य पदार्थ खरिद तथा बिक्रीमा रोक लगाएको हो । व्यापारीहरुले तराईका जिल्लाको नाम दिँदै भारतबाट तरकारी, फलफुल, मासु र अण्डा जिल्ला भित्र्याएर बेच्ने गरेका कारण कोरोना भित्रने भएको भन्दै सन्धिखर्कमा बसेको सर्वपक्षीय बैठकले खरिदबिक्रीमा प्रतिबन्ध लगाएको सहायक प्रमुख जिल्ला अधिकारी विष्णुराज वेल्वासेले बताए । कृषि र खाद्यान्न लगायत अत्यावश्यक बस्तुको उत्पादन तथा सहजताको वातावरण सिर्जना गर्ने तर भारत तथा अन्य जिल्लाबाट आउने तरकारी, फलफुल, मासु र अण्डा आयातमा प्रतिबन्ध लगाएको हो । सामाजिक दुरी कायम राख्दै सुरक्षित रहेर जिल्ला भित्रका विकास निर्माणका आयोजना संचालन गर्ने पनि बैठकले निर्णय गरेको छ । जसका लागि निर्माण व्यवसायीलाई आग्रह गर्ने पनि निर्णय भएको छ । अर्घाखाँची जिल्लाका सांसदहरूले कोरोना भाइरस नियन्त्रण र जिल्लाको अवस्थाबारे जिल्लामा क्रियाशील प्रमुख राजनीतिक दल, स्थानीय जनप्रतिनिधि र सुरक्षा निकायका प्रमुखहरुसँग जिल्लाको पछिल्लो अबस्थाबारे अलगअलग बैठक तथा छलफल गरेर यस्ता निर्णयहरु गरिएको हो । छलफलमा जिल्लामा कोरोना भाइरस नियन्त्रणको निम्ति गरिएका प्रयासहरु, स्वास्थ्य सामग्रीको अवस्था,दैनिक उपभोग्य सामाग्रीको सहज आपूर्ति , विकास निर्माण लगायतका विषयमा छलफल भएको थियो । छलफलमा छिमेकी देश भारत र नेपालको सिमा नाकाहरुमा रहेका जिल्ला बासिहरुको स्वास्थ्य उपचार, गाँसबासको उचित प्रबन्ध गर्न तथा निजहरूलाई आवस्यक प्रक्रिया पूरा गरी जिल्लामा ल्याउने वातावरण सिर्जना गर्न सरकारलाई अग्रह गर्ने निर्णय गरेको छ । जिल्लामा क्रियाशील राजनितीक दलको बैठकले कोरोना भाइरस नियन्त्रणको निम्ति सरकारद्वारा गरिएका प्रयासहरु प्रसंसनीय रहेको बताउँदै सरकारद्वारा जारी लकडाउन लगायतका निर्णयहरु कडाइका साथ लागु गर्ने निर्णय गरेको छ । बैठकले कोरोना भाइरस नियन्त्रणको निम्ति ३ वटै तहका जनप्रतिनिधि ,सुरक्षा निकाय,स्वास्थ्यकर्मी,राष्ट्र सेवक कर्मचारी ,संचारकर्मी,नारिक समाजले खेलेको भुमिकाको उच्च सम्मान गर्दै अझै एकताबद्ध भइ व्यवस्थित रुपमा काम गर्न सबै निकायलाई आग्रह गरेको छ । छलफलमा प्रतिनिधिसभाका सदस्य टोपबहादुर रायमाझीले सरकारको निर्देशन ,स्वास्थ्य कर्मीहरुको सुझाव तथा आत्म अनुशासनमा रहेमा कोरोना भाइरसको संक्रमणबाट सहजै बच्न सकिने बताए । उनले जिल्ला स्थित राजनीतिक दलहरूको सोंच बुझ र उच्च कार्यदक्षताका कारण हरेक समस्यालाई सहजै पार गरेको बताउँदै सबैको एकताबाट कोरोनालाई पनि परास्त गर्न सकिने दावी गरे ।"
दुई नर्समा आरडीटी विधिबाट देखियो कोरोना पोजिटिभ,काठमाडौं : र्यापीड डाइग्नोस्टिक टेस्ट (आरडीटी) विधिबाट भएको परीक्षणमा काठमाडौंका दुई नर्समा कोरोना पोजिटिभ देखिएको छ। मंगलबार आरडीटी विधिबाट गरिएको कोरोना भाइरसको जाँचमा रिपोर्ट पोजेटिभ देखिएको हो। पोजिटिभ देखिएका दुबैजनालाई उपचारका लागि टेकुस्थित शुक्रराज ट्रपिकल तथा सरुवा रोग अस्पतालको आइसोलेसन राखिएको छ। सोमबार चिकित्सक नर्स तथा प्यारामेडिक्स गरी करीब ४० जनाको आरडीटी परीक्षण गरिएको थियो। सो क्रममा दुई जना नर्सको पोजेटिभ देखिएको हो। उनीहरुको पीसीआर विधिबाट परीक्षणको लागि स्वाब संकलन गरिएको टेकु अस्पताल स्रोतले जनाएको छ। स्वास्थ्य तथा जनसंख्या मन्त्रालयले भने पीसीआर विधिबाट आएको रिपोर्टलाई मात्र आधिकारिकता मान्दै आएको छ । मंगलबारसम्म नेपालमा कोरोना संक्रमितको संख्या ४२ पुगेको छ । उदयपुरमा अहिलेसम्म सबैभन्दा बढी २४ जना संक्रमित छन् । पाँच जना भने डिस्चार्ज भएका छन् अन्य ३७ जनाको विभिन्न अस्पतालमा उपचार भइराखेको छ ।
मुस्ताङ कोरोनामुक्त जिल्ला घोषणा हुँदै,"जोमसोम : हिमाली जिल्ला मुस्ताङलाई कोरोना मुक्त 'ग्रीन जोन' घोषणा गर्ने तैयारी थालिएको छ। जिल्ला कमाण्ड पोष्ट मुस्ताङले हालसम्म जिल्ला भित्रका ५ वटै स्थानीय तहमा कोरोना संक्रमित कोही व्यक्ति नभेटिएको र यसबारे केही दिनभित्रै संकास्पद व्यक्तिको र्यापिड परीक्षण गरी अन्तिम टुंगो लगाइने जनाइएको छ। सबै प्रक्रिया पूरा गरी कोरोना मुक्त 'ग्रीन जोन' जिल्ला घोषणा गर्न प्रादेशिक सरकारलाई अनुरोध गर्ने तैयारी भइरहेको कमाण्ड पोष्टले बताएको छ । मुस्ताङका प्रमुख जिल्ला अधिकारी एवं जिल्ला कमाण्ड पोष्टका संयोजक वेदप्रकास अर्यालले कोरोना मुक्त ग्रीन जोन घोषणा गर्नका लागि प्रदेश सरकारसँग प्रारम्भिक चरणको मौखिक कुराकानी भएको जानकारी दिए । उनले ग्रीन जोन घोषणाका लागि एकसाता भित्रै प्रदेश सरकारलाई सिफारिस गर्ने जनाए । मुस्ताङमा कोरोना रोकथाम तथा नियन्त्रण गर्न सरकारले गरेको लक डाउनको २९ औं दिन पूरा भएको छ । कोरोना नियन्त्रणका लागि जिल्लाले उच्चसर्तकता अपनाएको र हालसम्ममा कुनै कोरोना संक्रमित व्यक्ति नभेटिएको कमाण्ड पोष्टका संयोकज प्रजिअ अर्यालले बताए। उनका अनुसार जिल्लाका ५ वटै स्थानीय तहबाट कोरोना संम्भावित सक्रमित व्यक्ति छन् भन्ने जानकारी नआएको ,विदेशबाट आएका ३ वटा गाउँपालिकाका केही व्यक्तिको द्रूत र्यापिड परीक्षण भइरहेको र स्थानीय स्तरमा ज्यालादारी काम गर्ने मजदुरमा समेत कोरोना भाइरसको समस्या नदेखिएकाले ग्रीनजोन घोषणा गरी जिल्लालाई खुकुलो पार्ने योजना रहेको छ। प्रजिअ अर्यालले २४ दिनभित्रै कोरोना परीक्षण र्यापिड टेष्ट गर्ने काम सम्पन्न हुने र यसका आधारमा म्याग्दी र मुस्ताङको सीमाक्षेत्र घासालाई पूर्ण रुपमा नियन्त्रणमा लिइ जिल्लाभित्र लकडाउनको अन्त्य गरिने उल्लेख गरे । ग्रीन जोन घोषणा गरेपछि म्याग्दी र मुस्ताङको नाकामा थप कडाई हुने जनाइएको छ। उत्तरी कोरलानाकामा खासै समस्या नरहेको र म्याग्दीबाट मुस्ताङ प्रवेश गर्ने खाद्यान्नलगायतका अतिआवश्यकीय सेवाका सवारी साधनलाई अनिवार्य डिसइन्फेक्सन गराइने तैयारी भइरहेको जिल्ला कमाण्ड पोष्टले जनाएको छ । म्याग्दीहुँदै मुस्ताङ आउने अतिआवश्यकीय सेवाका सवारी चालकलाई अनिवार्य र्यापिट डाइगोनोष्टिक परीक्षण गराएर मात्र सोका आधारमा प्रवेश दिइने व्यवस्था गरिने कमाण्ड पोस्टले योजना बनाएको छ । ग्रीन जोन घोषणापछि जिल्ला भित्रको सवारी तथा सर्वसाधारणको आउजाउ सहज पार्ने जनाइएको छ ।"
नेपाल सरकारलाई १२ सय पीपीई हस्तान्तरण,"काठमाडौं : संयुक्त राष्ट्र जनसङ्ख्या कोष (यूएनएफपीए)ले नेपाल सरकारलाई १२ सय पीपीई किट्स हस्तान्तरण गरेको छ । नेपाल, चीन र यूएनएफपीएबीचको साझेदारी पहल अन्तर्गत चीन सरकारबाट उपलब्ध किट्सहरु प्रदान गरिएको हो । तीन करोड ४ लाख ८० हजार रुपैयाँ बराबरको पीपीई किट्समा सर्जिकल मास्क, एन ९५ मास्क, फेस सिल्ड, आइ गगल्स्, हेड कभर्स, शुकभर्स, लङ स्लिभ्इम्पर्भियस गाउन, डिस्पोजेबल ब्यागर गम्बुट्स रहेका छन् । पीपीई किट्सहरु ग्रहण गरेपछि स्वास्थ्य तथा जनसंख्या मन्त्रालय, स्वास्थ्य सेवा विभाग व्यवस्थापन महाशाखाका निर्देशक भोगेन्द्र डोटेलले भने, 'यी किट्सहरु सही सयममा आइपुगेका छन् ।' यसले कोभिड१९ को महामारीविरुद्धको लडाइँमा महत्वपूर्ण र ठूलो सहयोग पुग्ने विश्वास व्यक्त गर्दै सहयोग गरेकोमा यूएनएफपीए र चीन सरकारलाई धन्यवाद छ । 'नेपालमा काम गरिरहेको विश्व स्वास्थ्य सङ्गठन (डब्लुएचओ) र अन्य राष्ट्रसंघीय निकायहरूसँगै रहेर यस महामारीको पूर्वतयारी र प्रतिकार्यमा नेपाल सरकारलाई सहयोग गर्न यूएनएफपीए तयार छ,' नेपालका लागि यूएनएफपीएका देशीय प्रतिनिधि लुब्ना बाकीले भने । यूएनएफपीएले सरकार र साझेदारहरूलाई जीवनरक्षाका लागि अत्यावश्यक प्रजनन स्वास्थ्य सेवाहरूको निरन्तरता सुनिश्चित गर्न आव्हान गरिरहेको छ । यस्तैपीपीई किट्सको अतिरिक्त यूएनएफपीएले सरकार र स्थानीय साझेदारहरूसँगको समन्वयमा कोभिड१९ कोे महामारीमा क्वारेन्टाइनमा बसेका महिला र किशोरीहरूको तत्काल सरसफाई र सुरक्षाका आवश्यकताहरू सम्बन्धी मर्यादा किट (डिग्निटी किट्स) प्रदान गरिरहेको छ । यी किट्समा १४ किसिमका फरक फरक सामानहरु जस्तै साबुन, पुनः प्रयोग गर्न मिल्ने महिनावारी प्याड, र महिला तथा किशोरीहरुका लागि आवश्यक अन्य सामाग्रीहरु समावेश रहेका छन्।"
"बजार अनुगमन शून्य : मुल्यमा मनपरी, असुरक्षित किनमेल, मारमा उपभोक्ता","बुटवल : भैरहवा भन्सारहुँदै नेपालमा आलु र प्याजको आयात गतवर्ष यही समयको भन्दा करिब तीन गुणाले बढी छ । लकडाउन सुरु भएको २३ दिनको तथ्यांक अनुसार २ सय ९८ ट्रक आलु र प्याज भित्रिएको छ जबकी गएको वर्ष १ सय ३९ ट्रक मात्रै भित्रिएको थियो । खाद्यान्न आयात पनि यही अनुपातमै छ। आयात पर्याप्त भएकाले खाद्यान्नको अभाव नहुनुपर्ने हो । बजारमा व्यापारीले भने आयात कम भएको भन्दै मुल्य बढाइरहेका छन् । अनुगमन गर्ने निकाय कोरोनाको महामारी रोकथाम र राहतमा जुटिरहेका बेला बजार मुल्य बढेको छ जसले गर्दा मजदुरी गरेर जीविका चलाउने विपन्न समुदाय झन् बढी मारमा परेका छन् । संविधानको अनुसूचि ७ अनुसार संघ र प्रदेशको साझा अधिकार सूचिमा आपूर्ति, वितरण, मुल्य नियन्त्रण, गुणस्तर र अनुगमन उल्लेख छ । संविधानको अनुसूचि ९ ले स्थानीय बजार व्यवस्थापन स्थानीय तहको क्षेत्राधिकार भनी किटान गरेको छ । स्थानीय सरकार सञ्चालन ऐन २०७४ मा पनि बजार अनुगमन स्थानीय तहले गर्ने भनी उल्लेख गरिएको छ । स्थानीय तहमा उपप्रमुखको संयोजकत्वमा अनुगमन समिति छ । तर, प्रदेश ५ मा स्थानीय, प्रादेशिक र संघीय तीनवटै सरकारबाट हुनुपर्ने अनुगमन चाहिं प्रायः शून्य जस्तै छ । रुपन्देहीका प्रमुख जिल्ला अधिकारी महादेव पन्थ सीमा सुरक्षा र लकडाउन कार्यान्वयन गराउने काममा व्यस्त भएकाले बजार हेर्न नभ्याइएको बताउँछन् । 'हामीले कालोबजारी नियन्त्रण गर्ने हो, बजार अनुगमन गर्ने जिम्मेवारी स्थानीय तहमा छ, उनले भने, 'एकाध स्थानमा अनुगमन पनि गरेका छौं ।' विपन्न समुदाय मारमा कोरोना संक्रमण रोक्न गरिएको लकडाउने प्रताडित बनेका विपन्न समुदाय मुल्यवृद्धिले झन मारमा परिरहेका छन् । स्थानीय तहले कोरोना रोक्ने अभियानसँगै बजारको मुल्य नियन्त्रणमा ध्यान दिनुपर्नेमा त्यसो गर्न सकिरहेका छैनन् । उपभोक्ता हित संरक्षण मञ्चका अध्यक्ष तेजकुमार पाठक बजार अनुगमनका लागि छुट्टै युनिट खडा गर्नुपर्ने बताउँछन् । 'बजारमा मुल्य नियन्त्रण हुन सकेन भने उपभोक्ता झन थलिन्छन, सहज आपूर्ति र मुल्य नियन्त्रणमा विशेष ध्यान दिनुपर्छ,' उनले भने । खाद्यान्नमा प्रतिकिलो ५ रुपैयाँदेखि ३५ रुपैयाँसम्म मुल्य बढेको छ। मुल्यवृद्धि खाद्यवस्तुमा मात्रै नभई तरकारी तथा औषधिजन्य वस्तुमा पनि छ । अत्यावश्यक औषधिमै कालोबजारी भइरहेको छ । उपभोग्य वस्तु बिक्री हुने पसलमा मुल्य सूची अनिवार्य हुनुपर्छ । मुल्य सूची नराखी मनमौजी मुल्यवृद्धि गरिएको उपभोक्ता बताउँछन् । बुटवल उपमहानगरका प्रवक्ता रामप्रसाद रेग्मी बजार व्यवस्थापनका लागि उद्योगी व्यवसायीलाई नै समेटेर संकट व्यवस्थापन युनिट खडा गरिएको बताउँछन् । तर, थोक व्यापार हुने बुटवलमै मुल्य वृद्धि अत्याधिक छ । बुटवलबाटै सामान निर्यात हुने भएकाले त्यसको प्रभाव पहाडि जिल्ला र साना शहरमा परेको छ । मुल्यसूची नै राख्दैनन् लडडाउनका अवस्थामा कृत्रिम अभाव सृजना हुन नदिन र कालो बजारी रोक्न अनुगमन हुनुपर्ने थियो । कपिलवस्तु सदरमुकाम तौलिहवामा बजार अनुगमन भएको छैन । बजार अनुगमनको जिम्मेवारी स्थानीय तहको रहेको जिल्ला प्रशासन कार्यालयका प्रशासकीय अधिकृत मनोज शैनी बताउँछन् । 'स्थानीय तहले सहयोग मागे अनुगमनमा सघाउने हाम्रो जिम्मेवारी हो, नेतृत्व स्थानीय सरकारले लिनुपर्छ,' उनले भने । लकडाउनपछि कुनै पनि स्थानीय तहबाट अनुगमनमा समन्वयको आग्रह नआएको पनि उनले बताए । त्यसो त प्रशासन आफैले अनुगमन गर्न सक्ने भए पनि अहिलेसम्म त्यस्तो गरेको छैन । अर्घाखाँची सदरमुकाम सन्धिखर्कका पसलहरुमा मुल्यसूचि छैनन् । व्यापारीहरुले उपभोक्तैपिच्छे मुल्य फरक लिने गरेका छन् । 'स्थानीय प्रशासनले निश्चित दुरी कायम गरेर सामान बिक्री गर्न आग्रह मात्रै नभइ, अनुगमन समेत गर्न आवश्यक छ,' मानव अधिकार तथा शान्ति समाजका अर्घाखाँचीका सभापति अशोक पौडेल भन्छन् । यस्तो समयमा मुल्यसूचि पूर्ण रुपमा कार्यान्वयन गराउन आवश्यक हुने उनको भनाई छ । अर्घाखाँचीका सहायक प्रमुख जिल्ला अधिकारी विष्णुराज वेल्वासे पनि बजार अनुगमन नभएको स्वीकार्छन् । तर, कालोबजारी र मुल्यवृद्धिको गुनासो नआएको उनको भनाई छ । तरकारीमा तीन गुणा वृद्धि यो समयमा हरियो तरकारीमा विचौलियाले अत्याधिक मुनाफा लिने गरेका छन् । संकटको मौकामा किसानकोबाट सस्तो मुल्यमा खरिद गर्ने विचौलियाले उपभोक्तालाई चर्को मुल्यमा बेच्ने गरेका छन् । लकडाउनले छनौटको अधिकार कुण्ठित भएकाले बिचौलियाको एकाधिकार जमेको छ । बाँकेको नेपालगञ्जमा किसानले बिक्री गरेको उपजको मुल्य उपभोक्ताकोमा पुग्दा तीन गुणा बढी हुने गरेको छ । कालोबजारी ऐनको दफा ३ मा लागत मुल्यमा २० प्रतिशतमात्रै नाफा राखेर बिक्री गर्न पाइने उल्लेख छ जसको पालना भएकै छैन । खजुरा गाउँपालिका २ एगाउँस्थित सीतापुर स्मार्ट कृषि गाउँका किसान लालबहादुर खत्री थोक मूल्यमा १३ रुपैयाँमा प्रति किलो काँक्रा बिक्री गरिरहेका छन् । उनले बेचेको काक्रोको मुल्य बजारमा भने ५० रुपैयाँ किलो छ । 'दुःख गरेजति काँक्राको मोल आएन,' उनी भन्छन् । बजारमा सरकारी निकायबाट हस्तक्षेप नहुँदा मुल्यमा मनपरी मौलाएको हो । बाँकेका कुनै पनि स्थानीय तहले बजार अनुगमन गरेका छैनन् । बर्दियाको गुलरिया नगरपालिकाले गोप्य रुपमा अनुगमन गरेको दाबी गरेको छ । गुलरिया नगर उपप्रमुख शुसिला गिरीले लकडाउनमा खाद्यन्न बिक्री गर्ने पसलमा गोप्य रुपमा अनुगमन गरिएको दावी गरिन् । 'पसलमा निरन्तर निगरानी गरिएको छ, कर्मचारीलाई सामान किन्न पठाएर पनि निगरानी बढाएका छौं,' उनले भनिन् । गुलरियामा खाद्यन्न खरिदपछि अनिवार्य बिल दिन निर्देशन जारी गरिएकाले कालोबजारी र मुल्यबृद्धि नभएको उनको भनाई छ । कारोबजारी गर्ने पक्राउ बर्दियामै प्रहरीले औषधिजन्य सामग्री कालोबजारी आरोपमा ५ जनालाई पक्राउ गरेको छ । बर्दियाको बाँसगढी नगरपालिका वार्ड नम्वर ५ स्थित वुद्ध मेडिकलमा सेनिटाईजर तोकिएको मुल्यभन्दा तीनगुना बढीमा विक्री गरेको भेटिएपछि मेडिकलका संचालक ३९ वर्षीय वृद्धि चौधरीलाई पक्राउ गरिएको हो । चौधरीले ४ सय ५९ रुपैयाँ प्रिन्ट मुल्य रहेको सेनिटाइजर १५ सय रुपैयाँमा बिक्री गरेको जिल्ला प्रहरी कार्यालय बर्दियाका प्रहरी उपरीक्षक राजेशनाथ बास्तोलाले जानकारी दिए । बढैयाताल गाउँपालिका सितला बजारको दामोदर शर्मा किराना एण्ड जनरल पसलका सञ्चालक र मधुवन नगरपालिका वडा नम्वर ६ सानोश्री बजारस्थित अप्सरा ट्रेडर्सका संचालक नारायण लम्साल चिनीको बढी मुल्य लिएको आरोपमा पक्राउ परेका छन् । उनीहरुलाई कालोबजारी ऐन अन्र्तगत मुद्धा दर्ता गरिएको छ । कोरोना महामारीका कारण पक्राउ गरिएकालाई ४० देखि ५० हजार रुपैयाँ धरौटीमा रिहाई गरिएको छ । कालोबजारी र बढी मुल्य लिनेलाई कालोबजारी ऐन र उपभोक्ता संरक्षण ऐन अन्तर्गत कारबाहीको व्यवस्था छ । कालोबजारी ऐनको दफा ३ ले २० प्रतिशतभन्दा बढी नाफा राखेर वस्तु बिक्री गर्नेलाई पाँच वर्ष कैद वा जरिवाना वा दुवै सजाय हुने व्यवस्था गरेको छ । असुरक्षित किनमेल कोरोना संक्रमणका बेला खाद्यन्न बिक्री वितरणमा व्यक्तिगत दूरी कायम हुनुपर्छ । कतिपय स्थानीय तहले पसल खोल्ने समय निर्धारण गरेपनि दूरी कायमको विषयमा अनुगमन गरेका छैनन् । रुपन्देहीका कुनै पनि स्थानीय तहमा त्यसको अनुगमन छैन । पसल खुल्नासाथ उपभोक्ताहरु झुम्मिएरै किनमेल गर्ने गरेका छन् । बुटवल उपमहानगरले कोरोना संक्रमण हुने भन्दै बुटवलको थोक मण्डी बन्द गरेको थियो । अन्य पसलमा भने भीडभाड कायमै छ । खाद्यान्न, तरकारी बिक्री गर्ने पसल तोकिएको बताउँदै बुटवल उपमहानगर उपप्रमुख गुमादेवी आचार्यलु भनिन्, 'हामीले आन्तरिक रुपमा अनुगमन र सचेत बनाउने काम गरिरहेका छौं ।' मुल्यसूचि खाद्यान्न लकडाउनअघि लकडाउनपछि आलु ३०४० ६०६५ सोयाविन तेल १४३ १५५ तोरीको तेल १७० २०० मसुरो दाल ८६ ११२ केराउ दाल ७० ८५ अरहर दाल १३० १५० मोटा चामल ४० ४५ मसिनो चामल ५० ६० चिनी ७३ ८५९० स्रोत : विभिन्न खाद्य पसल"
भारी हिमपातले माथिल्लो डोल्पा हिँडेका यात्रु बाटोमै अलपत्र,डोल्पा : डोल्पामा हिमपात भएपछि जनजीवन प्रभावित भएको छ । बैशाखको दोस्रो सातामा भारी हिमपात भएपछि माथिल्लो डोल्पाबाट घर फर्किने नागरिक अलपत्र परेका छन्। सोमबार शेफोक्सुण्डो गाउँपालिकाको फोक्सुण्डो तालबाट गाउँपालिकाकै साल्दाङ घर जाने नागरिकहरु बाटोमा अलपत्र परेका छन् । शेफोक्सुण्डो गाउँपालिकाका कार्यपालिका सदस्य लोटई विकसहित १३ जना बढी भोट क्षेत्रका नागरिक बाटैमा अलपत्र परेको गाउँपालिकाका स्वास्थ्य संयोजक रणबहादुर बुढाले जानकारी दिए । तल्लो डोल्पाको जगदुल्ला गाउँपालिकाबाट हिउँदे बसाइ सकेर खेतीपातिका लागि घर फर्केका उनीहरु अकस्मात परेको भारी हिमपातको कारण बाटैमा ओडारतिर बसेको हुनसक्ने शेफोक्सुण्डो गाउँपालिका ८ का अध्यक्ष निमा लामाले जानकरी दिए । तल्लो डोल्पाको जगदुल्ला गाउँपालिकामा पनि हिउँ जमेको छ ।
"राहतमा मनोमानी : धनीलाई राहत, विपन्नलाई आहत","जनकपुरधाम : लकडाउनको समस्याले आहतमा परेका गरिब तथा विपन्न परिवारलाई महोत्तरीको गौशाला नगरपालिका १ रामनगरमा राहत बाड्यो । तर राहतको नाममा गरिएको रमिताले धनी वर्गको परिवारलाई राहत दिएपनि गरिब विपन्न परिवारलाई आहत पुर्याएको छ । महोत्तरी गौशाला नगरपालिका १ स्थित रामनगर बान्हटोलमा जीवछा सदाको परिवारमा आमाबुवा छोराछोरीसहित ८ जना छन् । उनले अहिलेसम्म राहत पाउन सकेको छैन् । दैनिक मजदुरी गरेर परिवार पाल्दै आएको जीवछलाई नगरपालिकाले दिने राहतको थोरै आस थियो, तर नगरपालिका राहत नदिएपछि आशा निराशामा परिणत भएको सुनाए । उनले भने, 'घरमा आएर नाम टिपेर लग्यो, तर हामीलाई राहत दिएन, धनीमानीले मेरै अगाडि राहत लियो, तर हामीलाई राहत दिएन, वडा अध्यक्षजीले अर्को चोटी दिन्छु भनेर फर्काउनु भो ।' ५ किलो चामल, १ किलो दाल, १ पोका नुन, आधा किलो तेल, २ वटा साबुन विपन्न परिवारको भागमा परेको छ । त्यो पनि कतिपयले पहुँच नभएकाले पाएनन् । राहत देखाउँदै रामकेवल महतोले, 'आठजनाको परिवारलाई यो राहत कति दिन चल्छ, बरु वडा अध्यक्षलाई पुगेको छैन, 'भने हामी नै राहत दिन्छौं थपेर।' 'राहत कसका लागि आएको हो ? २३ विघा जग्गा भएको व्यक्तिलाई राहत दिइएको छ, तर गरिब परिवारलाई छोडिएको छ, यो कहाँको न्याय हो ? यो सरासर अन्याय हो, सर्वदलीय संयन्त्र र वडाध्यक्ष बदमासी हो ।' राहत नपाएका स्थानीय प्रमु महराले गुनासो गर्दै भने, 'राहत अघि नागरिकतासहित तीन पुस्ते विवरणको फारम भर्न लगाइएको तर राहत दिएन ।' रामनगरमा विघौविघा जग्गा र पक्की घर भएका दर्जनौ परिवारलाई विपन्नको नाममा राहत वितरण गरियो । तर राहत पाउने घरपरिवारले भने राहतको नाममा वडा कार्यालय धाएरै चित्त बुझाउनु पर्यो । 'राहत पाउने अधिकांश परिवारको महिनाको आम्दानी १ लाख रुपैयाँभन्दा बढी छ, केही कमी नै नभएका परिवारलाई पनि राहत दिइयो, तर पहुँच नहुने गरिबलाई दिइएका छैनन्,' स्थानीय दिपेन्द्र (दिपु) महतोले भने । गरिब तथा विपन्न परिवारको लागि प्रदेश सरकारले पठाएको कार्याविधि अनुसार १०० घरपरिवार समेत विपन्नको सूचिमा नपर्ने वडामा ३ सय बढी घर परिवारलाई राहत वितरण गरियो । प्रदेश सरकारले पठाएको मापदण्ड अनुसार वडामा सय घरपरिवारको संख्या समेत राहतमा नपुग्ने वडा अध्यक्ष भिमबहादुर थापाले समते स्वीकार गरे । तर स्वयम सर्वदलीय संयन्त्र मार्फत सेविकाले पठाएको नामलाई सर्वदलीय बैठकबाट पारित गरिएकाले ती सबै व्यक्तिलाई राहत वितरण गर्न आफूलाई बाध्य पारिएको वडाध्यक्ष राणाको भनाई छ । लकडाउनको अवधिमा खाद्यान्न अभावमा छाक टार्न समस्या हुने विपन्न परिवारलाई वितरणका लागि प्रदेश सरकारले दिएको १५ लाख रुपैँयाको कार्यविधि मिच्दै मनोमानी ढंगले पालिकाहरुले राहत बाडिरहेको छ । प्रहरी प्रशासनकै अगाडि लकडाउनको उल्लंघन गर्दै सयभन्दा बढी मानिसको भीडमा राहत वितरण गरियो । पालिका अध्यक्ष शिवनाथ महतोले राहत वितरणमा राजनीति भएको स्वीकार्दै निम्न आय भएका परिवारलाई राहत वितरण गर्ने भनिए पनि वडाले सहयोगी भूमिका निर्वाह गरेको बताए । उनले भने, 'राहत बाँडेर भन्दा अब खाना खुवाएरै गरिब विपन्न परिवारलाई राहत प्रदान गर्नुपर्ने हामी सोच्दैछौं तर राजनीतिक दलको सहमतिबाट लिस्ट तयारी भयो, त्यसमा सबैको सहमति छ कसैको विमती छैन ।' उनले थपे, 'हाइपोटिकल रुपमा राम्रो घर जग्गा भएकाले पाएको मलाई खबर आएको छ, तर नामै किटेर कसैले भनेका छैन ।'"
लकडाउनमै गोरखामा विकास निर्माणका काम धमाधम हुँदै,"गोरखा : एक महिना लामो लकडाउनपछि गोरखामा विकास निर्माणका कामहरु धमाधम सुचारु हुने भएका छन् । सडक, पुल, खानेपानी, विद्युत तथा झोलुङ्गे पुल आयोजनाका काम सुचार गर्न अनुमति दिएको प्रमुख जिल्ला अधिकारी सुरेन्द्र पौडेलले जानकारी दिए । नोभल कोरोना रोग रोकथाम तथा नियन्त्रण उच्चस्तरीय समन्वय समितिको गत चैत २० गते सम्पन्न बैठकले निर्धारण गरेको सीमा र सर्तमा रहने गरी काम सुचारु गर्न सिफारिस दिन सुरु गरिएको प्रजिअ पौडेलले जानकारी दिए । 'काम सुचारु गर्दा स्थानीय स्तरमा कुनै विवाद हुनेछैन भन्ने स्थानीय तहको सिफारिस संलग्न गरी निवेदन दिएमा हामी काम सञ्चालन गर्न अनुमति दिन्छौं, प्रजिअ पौडेलले भने, 'सर्त र सीमाभित्र रही काम गर्ने प्रतिवद्धता व्यक्त गरेमा भूकम्पपछिको नीजि आवास पुनर्निर्माणको कामले पनि अब निरन्तरता पाउनेछ ।' मंगलबारसम्म २६ वटा आयोजना सञ्चालनका लागि जिल्ला प्रशासन कार्यालयबाट अनुमति लगिसकेका छन् । '११ किलो छेपेटार, भालुस्वाँरा बारपाक सडक योजना कार्यालयअन्तर्गतका ११ वटा सडक निर्माण तथा मर्मतका योजनाहरु सुचारु गर्न अनुमति दिएका छौं, कार्यालयका सूचना अधिकारी हर्क रोकाले भने, 'जलस्रोत कार्यालयले १२ वटा योजना, संघीय सडक सुपरिवेक्षण तथा अनुगमन कार्यालय, पश्चिम क्षेत्र सेक्टर नं ४ ले तुरतुरे पुल निर्माणका लागि, सस्पेन्सन ब्रिज डिभिजन पुल्चोकले गण्डकी गाउँपालिकामा झोलुंगे पुल निर्माणका लागि, मस्र्याङ्दी काठमाडौं २२० केभी विद्युत प्रशारण लाइनको बिस्तारका लागि अनुमति लगिसकेका छन् ।' खानेपानी कार्यालयबाट पनि अनुमतिका लागि फाइल पेश भएको तर कतिवटा योजना छन् भन्ने बारे अध्ययन भइरहेको उनले बताए । आयोजना सञ्चालन गर्न चाहने आयोजना वा कम्पनीले श्रमिक तथा अन्य जनशक्तिलाई आवास र खानाको व्यवस्था गरेर बाहिरका कसैसंग पनि सम्पर्क गर्न नदिईकन कार्यस्थलमै राख्नुपर्ने बाध्यकारी ब्यबस्था गरेको छ । त्यस्तै कामदार बीच व्यक्तिगत दुरी कायम गर्नुपर्ने, दिनहूँ स्वास्थ्य परीक्षण गर्नुपर्ने, मास्क, सेनिटाइजरको व्यवस्था हुनुपर्ने, नियम पालना गरे नगरेको बारे नियमित रुपमा स्थानीय तहको अनुगमन गराउनु पर्ने ब्यबस्था गरेको छ । अहिलेसम्म कोरोना भाइरसका संक्रमित एकजना पनि नभएकाले गोरखालाई कम जोखिम भएको जिल्ला भन्न सकिने प्रमुख जिल्ला अधिकारी पौडेल बताउँछन् । जिल्ला प्रवेश गर्ने सबै नाकामा कडाइ गरी जिल्लाभित्रका हलचाल कम हुने खालका कामलाई सुचारु गर्नेतर्फ छलफल भइरहेको उनले बताए । धार्चे र गण्डकी गाउँपालिकाले पनि धमाधम आयोजनाहरु सञ्चालन गर्ने जनाएका छन् । आफ्नो पालिका प्रवेश गर्ने सीमानामा कडाइ गरी पालिकाभित्र निर्माणको काम सुरु गर्ने धार्चे गाउँपालिकाका अध्यक्ष सन्तोष गुरुङले बताए ।"
घरमै पुगेर सामाजिक सुरक्षा भत्ता,"बैतडी : बैतडीको मेलौली नगरपालिकाले घरघरमै पुगेर सामाजिक सुरक्षाभत्ता वितरण गर्न थालेको छ । जारी लकडाउनका कारण भत्ता वितरणमा ढिलाइ भएपछि नगरपालिकाले सम्बन्धित वडा कार्यालयमार्फत घरघरमै पुगेर सामाजिक सुरक्षा भत्ता वितरणको काम सुरु गरेको नगर उपप्रमुख राधा ओझाले जानकारी दिइन् । सामाजिक दुरी कायम गरेर सामाजिक सुरक्षाभत्ता पाउने नागरिकलाई घरदैलोमै पुगेर भत्ता वितरण गर्ने कार्य सुरु भएको उनले बताइन् । नगरपालिकाका ९ ओटै वडामा सामाजिक सुरक्षाभत्ता वितरणका लागि रकम निकासा गरिसकिएको र सबै वडाले भत्ता वितरणको काम गरिरहेको बताइएको छ । सामाजिक सुरक्षाभत्ता पाउने नागरिकहरुलाई लकडाउनका बेला केही सहज होस् भन्नका लागि घरघरमै पुगेर सामाजिक सुरक्षाभत्ता वितरणको काम सुरु भएको मेलौली नगरपालिकाले जनाएको छ । यस्तै सुर्नया गाउँपालिका वडा नं ३ को कार्यालयले पनि घरघरमै पुगेर सामाजिक सुरक्षाभत्ता वितरण गर्न थालेको छ । गाउँपालिकाले दोश्रो चौमासिकको सामाजिक सुरक्षा भत्ता निकासा गरेसँगै गाउँगाउँमा पुगेर सामाजिक सुरक्षा भत्ता वितरण गर्न थालिएको वडा अध्यक्ष दिलाराम भट्टले बताए । उनले भने, हामीले लकडाउनका कारण एकै ठाउँमा भेला गरेर सामाजिक सुरक्षा भत्ता वितरण गर्ने अवस्था भएन । त्यसैले घरघरमा पुगेर सामाजिक सुरक्षाभत्ता वितरण गर्न थालेका छौं । प्रत्येक टोलहरुमा पुगेर सामाजिक सुरक्षाभत्ता वितरणको काम भइरहेको वडा अध्यक्ष भट्टले बताए । घरदैलोमै सामाजिक सुरक्षा भत्ता पाएपछि नागरिक पनि खुसी भएका वडा अध्यक्ष भट्टले बताए । उनले भने, हामीले नागरिकलाई केही सहज होस् भनेर घरघरमै पुगेर सामाजिक सुरक्षाभत्ता वितरण गरेका हौं ।"
गायक सपुतको कोरोना कोषमा दुई लाख सहयोग,"बागलुङ : लोकप्रीय गायक प्रकाश सपुतले कोरोना संकटका लागि घोषणा गरेको कोषमा दुई लाख १५ हजार रुपैयाँ प्रदान गरेका छन् । गायक सपुतले लकडाउन घोषणाको सम्मुखमा कोरोनाका कारण बढी प्रभावित हुने श्रमिक मजदुरले झेल्नुपर्ने सम्भावित कठिनाईलाई ध्यानमा राखेर प्रधानमन्त्रीका नाममा पत्र लेख्दै नेपाल पत्रकार महासंघ बागलुङलाई तत्काल सहजिकरणका लागि चेक हस्तान्तरण गरेका थिए । त्यसको केही दिनमै नेपाल सरकारले राहत सहयोगमा एकद्वार प्रणाली लागू गरेपछि छुट्टै राहत सहयोग गर्न नमिल्ने भएपछि नेपाल सरकारको कोरोना रोकथाम, नियन्त्रण, राहत तथा उपचार कोषमा १ लाख, गण्डकी प्रदेश सरकारको कोषमा ५० हजार, काठेखोला गाउँपालिकाको कोरोना कोषमा ३० हजार जम्मा गरिएको पत्रकार महासंघ बागलुङका सचिव राम थापाले बताए । यस बाहेकको बाँकी ३५ हजार रुपैयाँ पत्रकार महासंघमै कोरोना संकटमा भैपरी आउने जटिलतामा सहयोग गर्ने गरी कोषको रुपमा राखिएको छ । गायक सपुत गण्डकी प्रदेश सरकारको पर्यटन दूत समेत हुन् भने काठेखोला गाउँपालिका उनको जन्म गाउँ हो । कोरोनाका कारण समाज र देशले भोग्ने सम्भावित संकटमा एक कलाकारका रुपमा गर्न सक्ने सानो योगदान आफूले गरेको गायक सपुतले बताए । 'जटिल दैनिकी भोग्ने श्रमिक, मजदुरको सम्भावित कठिनाइले मलाई बढी छोइरहेको छ,' सपुतले भने, 'फ्रन्ट लाइनमै बसेर केही गर्न सक्ने अवस्थामा हामी छैनौं, त्यसैले एक कलाकारका हिसाबले गर्न सकिने दायित्व मात्र निर्वाह गर्ने प्रयास गरेको हुँ, यो सहयोग सरकारमार्फत तीनै अभावग्रस्त दैनिकीमा रहनेलाई सहयोग पुगोस् भन्ने चाहना छ ।' गायक सपुतले नेपाल सरकार र गण्डकी प्रदेश सरकारको कोरोना कोषमा रकम जम्मा गरेको भौचर ।"
जाजरकोटका स्वास्थ्य संस्थामा औषधि अभाव,"जाजरकोट : भेरी नगरपालिका ४ का मोहनजंग खत्री ब्लड प्रेसरको औषधि लिन सदरमुकामस्थित एक मेडिकलमा गए । त्यहाँ औषधि नपाएपछि आधा दर्जन मेडिकल चहारे। तर, कुनै मेडिकलमा पनि औषधि पाएनन् । साता दिनदेखि औषधि खान नपाएको उनको गुनासो छ । त्यस्तै सुगरको औषधि सेवन गरिरहेका धनबहादुर अधिकारीले पनि जाजरकोटमा औषधि पाउन छोडेपछि आफू समस्यामा परेको बताए । उनीहरुजस्तै धेरै दीर्घरोगी औषधि नपाउँदा समस्यामा परेका छन् । दम, मुटुरोग, ब्लडप्रेसर, सुगरलगायतका दीर्घरोग भएकाले नियमित सेवन गर्ने औषधि निजी मेडिकलसँग सकिएपछि उनीहरु समस्यामा परेका हुन् । लकडाउनका कारण औषधि ढुवानी गर्न नसक्दा अभाव भएको सदरमुकाममा मेडिकल संचालन गर्दै आएका वीरप्रकाश रोकायले बताए । उनले भने, 'दीर्घरोगीले खाने अत्यावश्यक औषधिका साथै अन्य औषधि पनि सकिएको छ । जताजतै बन्दाबन्दी छ । गाडी चल्दैनन् । यस्तो बेला कसरी औषधी ल्याउने ? ' सदमुकाममा मात्र होइन जिल्लाका ग्रामीण भेगमा समेत दीर्घरोगीले सेवन गर्ने र अन्य औषधि अभाव देखिएको छ । जिल्लाका धेरै मेडिकल कोरोना सर्ने डरले बन्द छन् । सीमित मात्रामा खुलेका मेडिकलमा पनि औषधिको स्टक सकिँदै गएको छ । औषधि सकिदै गएपछि बिरामी मर्कामा परेका छन् । छेडागाडको थलहमा रहेको डेभिड मेडिकलका संचालक अर्जुन अधिकारीले दीर्घरोगीले खाने औषधिका साथै अन्य औषधि पनि सकिएको बताए । उनका अनुसार एल्पाइन, सिरप वेटा २, भ्यान्टिफिलाइन फोर्ट टेबलेट, सेनिटाइजर, मास्क, सिटामोल, ब्रोफलम, जीवनजल लगायतका औषधि सकिएको बताए । सबैभन्दा बढी मर्कामा दीर्घरोगीहरु परेका छन् । सरकारी स्वास्थ्य संस्थामा पनि औषधि सकिदै गएको छ । सरकारी स्वास्थ्य संस्थामा दीर्घरोगीले सेवन गर्ने औषधि निशुल्क पाइदैन । जिल्ला अस्पतालमा रहेको फार्मेसीमा समेत दीर्घरोगीले प्रयोग गर्ने औषधि नभएपछि आफूहरु समस्यामा परेको बिरामीको गुनासो छ । तर जाजरकोटका प्रमुख जिल्ला अधिकारी जनकराज पन्तले औषधि ढुवानीका लागि पासको व्यवस्था गर्न सकिने बताए । हालसम्म औषधि ढुवानीका लागि पास माग्न कोही आउनु भएको छैन । आएपछि पास उपलब्ध हुन्छ,' उनले भने । जाजरकोटमा करीब पाँच सयको हाराहारीमा निजी मेडिकल भएपनि हाल कोरोनको डर मुस्किलले २५, ३०वटा मात्र खुलेका छन् । अन्य सबै मेडिकल कोरोना भाइरसको संक्रमण हुने डरले बन्द गरिएका छन् ।"
आरडीटी पोजिटिभ आएकाको स्वाब रिपोर्ट नेगेटिभ,"राजविराज : संक्रमितहरू बसेको क्षेत्र सप्तरीको सप्तकोशी नगरपालिका१ का एक जनामा र्यापिड डाइग्नोस्टिक टेस्ट (आरडिटी) परीक्षणमा कोरोनासँग मिल्ने लक्षण भेटिए पनि स्वाब परीक्षणमा नेगेटिभ देखिएको छ। बिपी कोइराला स्वास्थ्य विज्ञान प्रतिष्ठान धरानमा गरिएको स्वाब परीक्षण नेगेटिभ आएको गजेन्द्रनारायण सिंह अस्पताल राजविराजका प्रमुख मेडिकल सुपरिटेन्डेन्ट डा चुमनलाल दासले जानकारी दिए। उदयपुरको त्रियुगा नगरपालिका३ भुल्केस्थित मस्जिदमा फेला परेका १३ जना कोरोना संक्रमितहरू भुल्के भन्दा पहिले सप्तरीको सप्तकोशी नगरपालिकाको मस्जिदमा बसेर गएको पाइएपछि सो क्षेत्रमा शनिबार र आइतबार गरी एक सय ७१ जनाको आरडिटी परीक्षण गरिएको थियो। सप्तकोशी नगरपालिका१ फत्तेपुरका ७१ वर्षीय जेष्ठ नागरिकको आरडीटी परीक्षणमा पोजिटिभ देखिए पनि पीसीआर विधिबाट स्वाबको पुनः परीक्षण गर्दा रिपोर्ट नेगेटिभ आएको डा दासले बताए। उनीसँगै आइतबार राति धरान पठाइएको २२ जनामध्ये २१ जनाको स्वाब परीक्षण नेगेटिभ आएको छ भने एक जनाको रिपोर्ट आउन बाँकी छ। जेष्ठ नागरिकसँगै उनकी श्रीमती र छोरा, भारतबाट आएका १२ जना जमाती, कतारबाट आएका पाँच जना, अमेरिका र भारतबाट आएका एकएक जना गरी २२ जनाको स्वाब परीक्षणका लागि आइतबार राति धरान पठाइएको थियो। जेष्ठ नागरिक बाहेक अन्य २१ जनाको आरडिटी नेगेटिभ आए पनि निश्चित हुनका लागि पुनः परीक्षण गर्न पठाइएको डा दासले बताए। एक साता अघि भारतको दिल्लीस्थित निजामुद्दीनमा तब्लिगी जमातद्वारा आयोजितबाट मरकजमा सहभागी भई आएका आठ जनाको आरडिटी प्रविधिमार्फत एण्टिबडी परीक्षण गर्दा दुई जनाको रिपोर्ट पोजिटिभ देखिएकोमा स्वाब परीक्षण गर्दा नेगेटिभ आएको थियो। योसँगै सप्तरीमा हालसम्म गरिएको ४० ओटा स्वाब परीक्षणमा ३९ जनाको नेगेटिभ आएको छ, एउटा रिपोर्ट आउन बाँकी छ। त्रियुगा नगरपालिका३ भुल्केमा फेला परेका संक्रमितहरू सप्तरीको बोदे बर्साइन नगरपालिका५ जाँजरमा भएको इस्लाम धर्मालम्बीहरूको धार्मिक सभा 'इज्तिमा'मा सहभागी भई कञ्चनरूप नगरपालिका२ र सप्तकोशी नगरपालिका१ स्थित मस्जिदमा बस्दै भुल्के गएको पाइएपछि सो क्षेत्रमा आरडिटी परीक्षणलाई तिब्र बनाइएको छ। संक्रमितहरू बसेको क्षेत्र, बिदेशबाट आएर क्वारेन्टाइनमा बसेकाहरू, प्रदेशसभा २ का सदस्य मनिष सुमन, समाजवादी फोरमका नेता दिनेश यादव, प्रमुख जिल्ला अधिकारी सुनिल खनाल, सुरक्षाकर्मी, स्वास्थ्यकर्मी, कर्मचारीहरू समेत गरेर हालसम्म सप्तरीमा चार सय ८० जनाको आरडिटी परीक्षण भएको स्वास्थ्य कार्यालय सप्तरीले जनाएको छ। त्यसमध्ये तीन जनाको रिपोर्ट पोजिटिभ आएपनि पिसिआर बिधिबाट स्वाब परीक्षण गर्दा नेगेटिभ आए पछि सप्तरीवासीले केही राहत महसुस गरेका छन्।"
मनाङमा यार्सागुम्बा टिप्न प्रतिबन्ध,"बेंसीसहर : हिमाली जिल्ला मनाङमा यसवर्ष यार्सागुम्वा टिप्न प्रतिबन्ध लगाइएको छ । कोभिड१९ फैलन नदिन सरोकारवालाले यार्सा संकलनमा रोक लगाएका हुन् । यार्सागुम्बा टिप्ने मौसम सुरु भएपनि जिल्लाका सबै क्षेत्रमा संकलनमा रोक लगाइएको छ । जिल्ला प्रशासन कार्यालयका अनुसार सबै क्षेत्रमा यार्सा संकलन गर्न रोकिएको यो पहिलो घटना हो । प्रतिनिधि सभा सदस्य पोल्देन छोपाङ गुरुङको अध्यक्षमा जिल्लाका चारवटै गाउँपालिकाका प्रमुख, सुरक्षा निकाय, अन्नपूर्ण संरक्षण क्षेत्र आयोजना (एक्याप) को सहभागितामा बसेको बैठकले यार्सा संकलनमा रोक लगाउने निर्णय गरेको प्रमुख जिल्ला अधिकारी पुष्पराज पौडेलले बताए । मनाङमा यार्सागुम्बा टिप्न लमजुङ, गोरखा, धादिङ, रोल्पा, डोल्पा लगायतका जिल्लाबाट मानिसहरु वर्षेनी जाने गर्दछन् । सिजनमा विभिन्न लेक तथा खर्कमा यार्सा खोज्नेका ५ हजार भन्दा बढीको भीड हुने गर्छ । यस्तोबेला यार्सा खोज्नेको भीडभाडले झनै जोखिम बढ्न सक्छ, प्रजिअ पौडेलले भने, 'कोरना संक्रमण रोक्न प्रतिबन्ध लगाउने निर्णय गर्यौं ।' नासो गाउँपालिकाको खर्क, नाम्के लेक, डाँफे चामे गाउँपालिकाको लमजुङ बेसक्याम्प, नार्पाभूमि गाउँपालिकाको चुम्री खर्क, याक खर्क, आइस लेक र मनाङ ङिस्याङ गाउँपालिकाको गुमछाङ, याक खर्क, लेदर, तिलिचो बेसक्यामलगायतका खर्कमा यार्सा पाइन्छ । गत वर्ष यार्सागुम्बा टिप्न आवश्यक सामनसहित लेक जाँदै गरेका स्थानीय । फाइल तस्बिर : नेगम परियार"
उदयपुरमा थप ८ जनामा कोरोना रिर्पोट शंकास्पद : पुन: परीक्षणका लागि धरान पठाइयो,"उदयपुर : कोरोना भाइरसको आशंकामा स्वाब परीक्षणका लागि संकलन गरिएकामध्ये ८ जनाको रिर्पोट शंकास्पद देखिपछि थप परीक्षणका लागि धरान पठाइएको छ । प्रदेश जनस्वास्थ्य प्रयोगशालाका निर्देशक डाजयवेन्द्र यादवको नेतृत्वमा आएको पाँच सदस्यीय टोलीले बैशाख ६ गते संकलन गरेको ६९ जनामध्ये ८ जनामा रिपोर्ट शंकास्पद देखिएपछि थप परीक्षणका लागि धरानस्थित विपी कोईराला स्वास्थ्य विज्ञान प्रतिष्ठान लगिएको हो । विराटनगरस्थित पीसीआर ल्याबमा ८ जनाको परीक्षण रिर्पोट शंकास्पद आएपछि उनीहरुलाई थप परीक्षणका लागि मंगलबार करिब ११ बजे एम्बुलेन्सबाट धरान पठाइएको हो । स्वास्थ्य कार्यालयका प्रमुख मोहन सुवेदीले मन्त्रालयबाट थप परीक्षणका लागि पठाउन आदेश भएपछि उनीहरुलाई एम्बुलेन्सबाट पठाएको पुष्टि गरे । उनले भने, 'थप कुरा मलाइ नै थाहा भएन, मात्र तत्काल पठाउन आदेश भयो, त्यहीँ अनुसार पठाए ।' बैशाख ५ गते त्रियुगा नगरपालिका ३ भुल्केस्थित नुरी मस्जिदमा १३ जनामा कोरोना संक्रमणको पुष्टि भएपछि प्रदेश जनस्वास्थ्य प्रयोगशाला र नेपाली सेनाको छाउनी अस्पतालबाट आएको चिकित्सकको टोलीले छुट्टाछुट्टै टोलीले तीन दिन लगाएर ३ सय २१ जनाको स्वाब संकलन गरेर परीक्षणका लागि लगेको थियो । संकलन गरेका स्वाब सबैका रिर्पोट आउन बाँकी रहेको स्वास्थ्य प्रमुख सुवेदीले जानकारी दिए । मस्जिदमा आएका १२ भारतीय र ४ नेपाली गरी १६ जनामध्ये ११ भारतीय र २ जना नेपालीमा कोरोना संक्रमण पुष्टि भइसकेको छ । पुष्टि भएका १३ जनालाई नै विराटनगरस्थित कोरोना उपचार केन्द्रमा भर्ना गरिएको छ भने बाँकी ३ जनालाई बिराटनगरकै टाँडी स्थित क्वारेन्टाइनमा राखिएको छ ।"
भारतबाट फर्केका सबैको र्यापिड टेस्ट हुने,"बैतडी : बैतडीमा भारतबाट फर्केका सबैको र्यापिडडाइग्नोस्टि टेस्ट (आरडीटी) गरिने भएको छ । चैतको महिना भारतबाट फर्केका सबैको आरडीटी गरिने भएको हो । चैत महिनामात्रै भारतबाट ४ हजार ८२२ जना भित्रिएका भएपनि अहिलेसम्म ७ सयको मात्रै आरडीटी र स्वाब टेस्ट भएकाले बाँकीको पनि र्यापिड टेस्ट गरिने निर्णय भएको प्रमुख जिल्ला अधिकारी आनन्द पौडेलले जानकारी दिए । चैत १० गते अघि बैतडी भित्रिएकाहरुको जाँच गर्न बाँकी रहेकाले उनीहरुको र्यापिडटेस्ट गरिने भएको हो । उनले भने, कोरोना भाइरसको जोखिम न्यूनीकरणका लागि हामीले भारतबाट फर्केका सबैको र्यापिड टेस्ट गर्ने निर्णय गरेका छौं । जिल्लामा अहिले १ हजार ६ सय र्यापिड कीट मात्रै भएकाले थप कीट प्रदेश सरकारबाट मगाउने पहल भइरहेको स्वास्थ्य कार्यालयका प्रमुख योगेशप्रसाद भट्टले बताए । उनले भने, पालिकामा गएको चैत महिना भित्रिएकाहरुको तथ्यांक अनुसार ४ हजार बढी नागरिक भित्रिएका छन् । उनीहरु सबैको र्यापिड टेस्ट गर्नका लागि थप कीट मगाउने पहल भईरहेको छ । चैत महिनाभित्र दशरथचन्द नगरपालिकामा ५३१ जना, पुर्चौंडीमा ३४३ जना, मेलौलीमा ४४९ जना, पाटनमा ४८२ जना र सुर्नयामा ४०५ जना भित्रिएका छन् । यस्तै डिलाशैनीमा २६५ जना, दोगडाकेदारमा ४०१ जना, पञ्चेश्वरमा ८९५ जना, सिगासमा १३९ जना र शिवनाथ ९१२ जना भित्रिएका बताइएको छ । यस्तै बैठकले पालिकास्तरीय क्वारेन्टाइनमा निर्माणका कामलाई पनि तीव्रता दिने निर्णय गरेको छ । यस्तै राष्ट्रिय गौरवका आयोजना र प्रदेश गौरवका आयोजना सञ्चालन गर्न दिने र त्यसको अनुगमन समेत गर्ने निर्णय भएको प्रमुख जिल्ला अधिकारी पौडेलले जानकारी दिए । यस्तै राहत वितरण प्रक्रियालाई प्रभावकारी बनाउन एकद्वार प्रणाली मार्फत मात्रै गर्न पाउने कुरालाई कडाईका साथ लागु गर्ने निर्णय समेत भएको छ । यसैगरी विवाह ब्रतबन्ध जस्ता शुभकार्यमा ५ जनामात्रै सहभागी भएर गर्न पाउने निर्णय समेत कोरोना रोकथाम तथा नियन्त्रण जिल्ला स्तरीय संयन्त्रको बैठकले गरेको प्रमुख जिल्ला अधिकारी पौडेलले जानकारी दिए ।"
"भोकभोकै हिँडेका पैदल यात्री भन्छन् : सरकार शासक होइन, सेवक भएर काम गर","दैलेख : लोहोरेखोला किनारको गर्मी, निस्पट अध्याँरो रात, मडारिएको कालो बादल, यस्तो लाग्थ्योआकास टाउकोमै खस्ला जस्तो । वैशाख आठ गते रातीको साढे ११ बजे । दैलेखको डुङ्गेश्वर गाउँपालिका स्थित चुप्रामा पैदल यात्रीको एउटा लस्कर देखियो । बालबालिका तन्नेरी र अधबैंसेहरु रहेको करिब ४५ जनाको यो लस्कर घर फर्कँदै गरेका मजदुरको थियो । हातमा रित्तिएका पानीका बोत्तल र चाउचाउको खोस्टा मात्रै थिए । केहिको काँधमा झोला थियो। उनीहरु तीन दिनदेखि भोकभोकै पहाडका जङ्गल, चट्टान, कहालीलाग्दो भीरपाखा पार गर्दै चुप्रा पुगेका थिए । जुम्लाबाट बर्दियाका जान हिँडेका ती मजदुरहरुलाई केही व्यक्तिले झ्याप्पै रोके । लायन्स क्लबमा आबद्ध एक व्यक्तिले सोधे, तपाईहरु कहाँ हिँडेको ? काँधमा झोला खुट्टामा चप्पल, हाफ जाँघे लगाएका २५३० वर्ष जतिका एक युवाले सुस्तरी भने, हामी बर्दिया घर जान हिँडेको । तीन दिनदेखि भोकभोकै छौ, बाटोमा खाना खान पाउनु त परै जाओस्, धारामा पानी भर्नसमेत पाइँदैन्, पानी माग्दा उल्टो हर्काछन्, खोल्साखाल्सीको पानीले पेट भर्दै हिँडेका छौँ, जुम्लाको तिला हाइड्रोपावरमा काम गर्थ्यौँ बाटोमा धेरै दुःख पायौँ । कारोना भाइरसको सन्त्रासका कारण सराकरले नेपालमा पनि गत चैत्र ११ गतेदेखि लकडाउन गरेको छ । यथेष्ठ तयारी र ठोस योजना बिना गरिएको लकडाउनले सरकार र सरकार संरक्षित वर्ग त सुरक्षित छन्, तर लाखौँ ज्यालादारी मजदुरहरुलाई भोकभोकै मर्नुपर्ने मरिस्थिति आइपरेको छ । मजदुरीका लागि घर छाडेर विभिन्न जिल्ला पुगेका मानिसहरु पुःन घर फर्कन भोकभोकै हिँड्नु परेको छ । जुम्लादेखि भोकभोकै बर्दिया हिँडेका ती नागरिकहरुलाई लायन्स क्लब अफ दैलेखले खाना खुवाएको छ । खाना खुवाएर केही समय विश्राम गरी उनीहरुलाई गन्तव्यतिर पठाइएको क्लबका नोडल अफिसर एवं उद्योग बाणिज्य संघ दैलेखका महासचिव राजेशकुमार हमालले बताए । पछिल्लो एक सातादेखि लकडाउनका कारण सुर्खेत देखि दैलेख हुँदै कालिकोट, जुम्ला, मुगु पुग्ने र कालिकोट, जुम्ला, मुगुबाट दैलेख हुँदै सुर्खेत बाँके नेपालगंज जाने पैदल यात्रीहरुलाई खाना खुवाउने गरिएको हमालले बताए । ती यात्रुहरुले दैलेखमा गरिएको यस्तो कार्यबाट सरकारले समेत पाठ सिक्नुपर्ने बताएका छन् । बर्दियाको राजापुर नगरपालिका५ का सन्तबहादुर थारुले भने, सरकारले साशक होइन सेवक भएर काम गर्नुपर्थ्यो, तर त्यो हुन सकेको छैन, लकडाउनमा हजारौँ मजदुरहरु अलपत्र छन्, ती सबैको उद्धार गर्नुपर्छ । मजदुरहरुलाई खान, बस्न समस्या भएको उनले बताए । केही हिँडेरै आफ्नो घर पुगेका छन् केही बाटोमा अलपत्र परेका छन्, सरकारले उनीहरुको उचित व्यवस्थापन गर्नुपर्छ, थारुले भने । लायन्स क्लब अफ दैलेखले दैलेख जिल्लाको बाटौ हुँदै ओहोरदोहोर गर्ने पैदल यात्रीलाई खान व्यवस्थापन गरिरहेको छ । पछिल्लो तीन दिनमा १ सय जनालाई खान व्यवस्थापन गरिएको लायन्स क्लब अफ दैलेखका अध्यक्ष नरेन्द्र केसीले बताए । खानको व्यवस्थापन डुङ्गेश्वर गाउँपालिका२ चुप्रा स्थित गैरीमा मिलाइएका छौँ, केसीले भने, हामीले पैदल हिँडेका मजदुरहरुलाई खानको व्यवस्था गरेका हौँ, उनिहरुलाई गन्तव्यमा पुर्याउन आवश्यक पहलसमेत गरिरहेका छौँ ।"
दोलखामा अलपत्र १ सय ५८ मजदुर घर पठाइयो,"दोलखा : लकडाउनको कारण काम, माम र दाम नपाएर दोलखाको विभिन्न स्थानमा अलपत्र परेका मजदुरलाई बस चढाएर घर पठाइएको छ । भीमेश्वर नगर आसपासमा रहेका तथा जिल्लाका विभिन्न स्थानबाट हिँडेर सदरमुकाम चरिकोट आइपुगेर अलपत्र परेका १ सय ५८ मजदुरलाई सोमबार रोल्वालिङ यातायातको बस चढाएर घर पठाइएको हो । लकडाउनको कारण सदरमुकाम आसपासमा अलपत्र परेकालाई भीमेश्वर नगरपालिकाको अगुवाइमा बस चढाएर घर पठाइएको हो । काभ्रेपलाञ्चोक, रौतहट, बर्दिया, सल्यान लगायतका जिल्लाबाट दोलखामा मजदुरी गर्न आएर लकडाउनले अलपत्र परेका मजदुरहरुलाई ५ ओटा बसमा चढाएर घर पठाइएको भीमेश्वर नगरपालिकाका मेयर भरत केसीले जानकारी दिए । चरिकोट आइपुगेका मजदुरहरुलाई नगरपालिकाको अगुवाइमा खाना, खाजाको व्यवस्थासमेत गरी घर पठाइएको मेयर केसीले जनाएका छन् । जिल्लाको विभिन्न स्थानमा निजी आवास तथा विद्यालय पुर्ननिर्माणको काम गरिरहेका मजदुरहरुलाई घर पठाउने व्यवस्था मिलाइएको दोलखाका प्रमुख जिल्ला अधिकारी भीमकान्त शर्माले जानकारी दिए । हप्तौँसम्म हिँडेर जाँदा खेप्नु पर्ने दुखले राज्यविहीनताको प्रश्न उठ्न सक्ने भएकोले घर जान चाहने मजदुरहरुलाई संकलन गरेर पठाइएको प्रजिअ शर्माले जनाए । गौरीशंकर गाउँपालिका८, खारेबाट १२ घण्टा हिँडेर चरिकोट आइपुगेका बर्दिया राजापुरका सुरेश थारुले बस चढेर घर जान पाएकोमा सबै सरहरुलाई धन्यवाद भने । करिब १५ दिन लागे पनि हिँडेरै जाने आँटेर सदरमुकाम चरिकोट आइपुगेका बर्दिया राजापुरका मसिराम थारुले भने, बस चढेर जान पाइयो, दोलखालाई धन्यवाद ।"
६० वर्षीय वृद्धमा तेस्रो पटक र्यापिड टेष्ट नेगेटिभ,बाजुरा : त्रिवेणी नगरपालिकामा १ जनामा र्यापिड (आरडीटी) मा पोजिटीभ देखिएको व्यक्तिको तेस्रो पटक परीक्षण गर्दा नेगेटिभ रिपोट आएको छ । सदरमुकाम मार्तडीमा कोरोना परीक्षण गर्दा रिपोर्ट नेगेटिभ आएको हो। र्यापिड टेष्टमा दुईजनामा पोजेटिभ रिपोर्ट देखिएपछि बाजुराबासी त्रसित बनेका थिए । पीसीआर परीक्षणका लागि ती व्यक्तिको स्वाब संकलन गरेर धनगढी पठाएको छ। मंगलबार साँझसम्म रिपोर्ट आउने जनाएको छ। ६० वर्षीय वृद्धमा तेस्रो पटक र्यापिड टेष्टमा रिपोर्ट नेगेटिभ आएपछि चेकजाँचमाथि नै प्रश्न उठेको छ । यसले र्यापिड टेष्ट वा स्वास्थ्यकर्मीमाथि गम्भीर प्रश्न खडा उत्पन्न गराएको छ । स्वाब संकलन गर्ने चिकित्सक तथा स्वास्थ्यकर्मीले सोमबार आफूहरुलाई अलग्गै बस्ने व्यवस्था नभएको भन्दै सोमबार दिउँसोसम्म स्वाब संकलन गरेका थिएनन्। जिल्लामा सर्वदलीय बैठकबाट आइसोलेनमा खटिएका चिकित्सक तथा स्वाथ्यकर्मीलाइ जिल्ला समन्वय समितिको कार्यालयमा बस्ने व्यवस्थापन गर्ने भएपछि स्वाब संकलनमा तयार भएका थिए। स्वाब संकलनसँगै र्यापिड टेष्ट पुन: चेक गर्दा नेगेटिभ देखिएपछि स्वास्थ्यकर्मी जिल्ला समन्वय समितिको कार्यालयमा व्यवस्थापन गरेको ठाउँमा नबसेर आफ्नै कोठा फिर्ता भएका थिए । जिल्ला अस्पताल बाजुराका प्रमुख डा रुपचन्द्र विश्वकर्मा र स्वास्थ्य कार्यालय बाजुराका प्रमुख दयाकृष्ण पन्तले पिसिआर रिपोट नआउँदासम्म बोल्न नमिल्ने बताएका छन् । दुबैजनाको स्वाब संकलन गरेर धनगढी पठाइएको छ। मंगलबार रिपोर्ट आएपछि मात्र थाहा हुने उनीहरुले बताएका छन् । आइतबार त्रिवेणी नगरपालिकामा चेक गर्दा पहिला दुईजनामा पोजिटिभ देखिएको थियो । पुन: चेक गर्दा २२ वर्षीय युवामा नेगेटिभ देखिएको थियो भने अर्की वृद्धामा भने पोजिटिभ देखा परेको थियो । पोजिटिभ देखिएका ६० वर्षीय वृद्धालाई जिल्ला अस्पताल बाजुरामा आइतबार राती ल्याएर आइसोलेनमा राखिएको छ । २२ वर्षीय युवा पनि आइतबार राती नै त्रिबेणी नगरपालिकाको क्वारेन्टाइनमा राखिएको स्वास्थ्य सयोजक शाहले बताए। दुवैजना भारतको करौलबागबाट चैत २ गते नेपाल आएको बुझिएको छ ।
मध्य राती सखुवाको रुख काटेर तस्करी गर्ने तीन प्रक्राउ,"धरान : सुनसरीको रामधुनी नगरपलिकास्थित चौसट्ठी बिघाको चारकोशे जंगलमा सखुवाको रुख ढालेर काठ तस्करी गर्ने तीन जना तस्करलाई सशस्त्र प्रहरीले पक्राउ गरेको छ । सोमबार राती जंगलमा सखुवाको रुख काटेर ट्याक्टरमा लोड गरिरहेको अवस्थामा सशस्त्रले उनीहरुलाइ पक्राउ गरेको हो । काठ तस्करी हुँदै गरेको सूचना पाएलगत्तै सशस्त्र प्रहरी ४ नम्बर गण सुनसरीका प्रमुख सशस्त्र प्रहरी उपरीक्षक कृष्ण ढकालको नेतृत्वमा गएको टोलिले तस्करलाई पक्राउ गरेको हो । तस्करीमा संलग्न रामधुनी नगरपालिका ६ का केशब खड्का,अर्जुन लिम्बू र रोशन राई पक्राउ परेका छन् । तस्करले सखुवाको रुख काटेर को २ त ९९९० नम्बरको ट्याक्टरमा लोड गरेको ९ थान गोलिया बरामत गरेको सशस्त्र प्रहरी उपरीक्षक ढकालले बताएका छन् । पक्राउ परेका तस्कर र बरामत काठसहित एक थान मोटर साइकल डिभिजन वन कार्यालय सुनसरीमा बुझाइको छ । लकडाउको मौका छोपी तस्कर वन फडानी मा सक्रिय भएपछि सुनसरीको चारकोशे जंगल क्षेत्रमा सशस्त्र प्रहरी बेस क्याम्प चतराका सशस्त्र प्रहरी निरीक्षक अशोक न्यौपानेको नेतृत्वमा प्रहरी परिचालन गरिएको छ ।"
अन्योलमा रातो मच्छिन्द्रनाथको जात्रा,"काठमाडौ : सहकालका देवता रातो मच्छिन्द्रनाथ आफैँ भने अनिकालको चेपुवामा परेका छन् । कोभिड१९ को सङ्क्रमण रोकथामका लागि सरकारले गरेको लकडाउनका कारण रातो मच्छिन्द्रनाथको जात्रा के गर्ने भनी अझै टुङ्गो लाग्न सकेको छैन । वैशाख शुक्ल प्रतिपदा अर्थात् आगामी वैशाख १२ गते मच्छिन्द्रनाथको रथारोहण गर्नुपर्ने भए पनि अहिलेसम्म रथ निर्माण हुन सकेको छैन । ललितपुरका जनप्रतिनिधि र जात्रासँग जोडिएका जातिका अगुवा कुनै पनि हालतमा रथारोहण गर्नैपर्ने पक्षमा छन् भन् गुठीले यो समयमा रथ निर्माण गर्न नसकिने बताएको छ । पूरै रथ बनाउन नसकिए पनि देवतालाई राख्ने स्थानसम्म बनाएर परम्परालाई निरन्तरता दिन सकिने ज्योतिष दैवज्ञ कीर्तिमदन जोशीले बताए।सरकारको निर्णयअनुसार सामाजिक दूरी कायम गरेर पनि रथ निर्माण गर्न सकिने उनले बताए। देवता राख्ने स्थान बनाइएपछि विधिअनुसार आगामी १२ गते रथारोहण गर्न सकिन्छ । रथारोहण गरेपछि रथयात्रा लकडउनपछि जनजीवन सामान्य भएपछि गर्न सकिने उनको सुझाव छ । उनले भने, 'सङ्कटको समय भएकाले रथयात्रापछि गराउन सकिन्छ ।' झण्डै १६ वर्ष पहिलेदेखि रातो मच्छिन्द्रनाथको मूल पुजारीका रुपमा देवताको सेवामा लाग्दै आएका कपिल बज्राचार्य ७० वर्षको भए। जात्रा सञ्चालनको तयारी नभएको भन्ने जानकारीले गर्दा उनको मन दुखेको छ । उनी २२र२३ वर्षको उमेरदेखि नै मछिन्द्रनाथको पुजारीका रुपमा देवताको सेवा गर्दै आएका छन्। विगतमा पनि धेरै वर्षमा अप्ठेरो अवस्था आउँदासमेत कहिल्यै जात्रा नरोकिएको उनको अनुभव छ । अहिले माहामारीको समयमा सहकालको देवताको जात्राको अझै बढी महत्व भएको उनको भनाइ छ । वि सं २०७२ मा भूकम्पका कारण घरहरु भत्किएको र चर्किएकाले रथ यात्रा के गर्ने भनी अन्योल भए पनि त्यतिबेला पनि जात्रा सञ्चालन भएको थियो । अहिले पनि आवश्यक सावधानी अपनाएर भीडभाड नगरी जात्रा गर्न सकिने उनले बताए। । उनले भने, 'पानेजु चारजना र जजमान गरेर झण्डै १० जना भएपछि रथारोहण गर्न सकिन्छ ।' ललितपुर वडा नं १० का अध्यक्ष नरसिंह व्यञ्जनकार सबैको धार्मिक आस्थाका रुपमा रहेको रातो मच्छिन्द्रनाथको जात्रा रोक्न नहुने बताए । जात्राका लागि नभई नहुने थोरै व्यक्ति बसेर पनि रथारोहण गर्न सकिने उनको भनाइ छ । उनले भने, 'जात्रा नै रोक्ने कुराले धेरैको मन दुखेको छ ।' ललितपुर महानगरपालिकाका प्रवक्ता राजु महर्जन जात्रा नियमित हुनुपर्ने भए पनि लकडाउनका कारण जात्रा सञ्चालन गर्न समस्या देखिएको बताए । रथ बनाउन धेरै जनशक्ति चाहिने भएकाले पनि जात्रा सञ्चालन गर्न सजिलो नभएको उनले बताए । उनले भने, 'कोभिड१९ को सङ्क्रमण फैलन सक्ने भएकाले पनि भीडभाड गर्न हुँदैन ।' गुठी संस्थान ललितपुरका प्रमुख राजन भुजुले लकडाउनको समयमा रथ निर्माण गर्न नसकिने बताउनुभयो । रथ बनाउन धेरै जनशक्ति चाहिने हुँदा अहिले नै निर्माण गरिने सम्भव नभएको बताए । उनले भने, 'लकडाउनपछि नै रथ बनाउने र रथारोहण गर्न सकिन्छ ।' रातो मच्छिन्द्रनाथलाई वर्षा सहकालका देवता मानिन्छ । किंवदन्तीअनुसार भिक्षा माग्न आएका गोरखनाथलाई कान्तिपुरवासीले भिक्षा नदिएपछि त्यसैको झोकमा उनले पानी पार्ने नागहरूलाई आफ्नो आसन बनाए । यसरी १२ वर्षसम्म वर्षा नभई अनिकाल परेपछि यसको समाधानका उपाय खोज्दै जाँदा गोरखनाथका गुरु मच्छिन्द्रनाथलाई कान्तिपुरमा ल्याएमा उनलाई मनाउन सक्ने र सहकाल लाग्ने भन्ने थाह पाएपछि भक्तपुरका राजा नरेन्द्रदेव, काठमाडौँका गुरु बन्धुदत्त आचार्य र ललितपुरका कृषक ललित रथचक्र मिलेर मच्छिन्द्रनाथलाई ल्याउने सल्लाह गरे । सोहीअनुरुप आसाम कामारुकामाक्षेमा रहेका मच्छिन्द्रनाथलाई बोकेर कान्तिपुरमा ल्याउने क्रममा मच्छिन्द्रनाथलाई पाटनमा नै राख्न पाए सहकाल लाग्ने र पाटनवासीमा खुशियाली छाउने विश्वासमा निकै चलाखी गर्दै कृषक ललितले मच्छिन्द्रनाथलाई बोकेर ल्याउने क्रममा पाटनमा रात पारिदिए । राति भइसक्यो अब आज पाटनमा बसौँ भनेर गुरु र भक्तपुरका राजा नरेन्द्रदेवलाई मनाए । सबै सुतिसकेपछि उनी पाटनका राजाकहाँ गई सम्पूर्ण कथा बताएर मच्छिन्द्रनाथलाई यतै राख्ने प्रपञ्च गरे । सोहीअनुरुप राति नै पाटनका राजासहितले भक्तपुरका राजा र गुरुलाई घेराउ गरे । आफूहरु बन्धक बनेको चाल पाएपछि भक्तपुरका राजा र पाटनका राजाबीच निकै विवाद पयो । समाधान केहीगरी पनि ननिस्किएपछि त्यहाँ एउटा उपाय निकालियो । जसअनुसार त्यहाँका थकालीले जे निर्णय गर्छ, त्यही स्वीकार्य हुने सहमति भयो । त्यसमा पनि पुनः चलाखी गर्दै कृषक ललितले थकालीलाई दहीमा अलिकति नुन राखेर खानदिए । थकालीलाई दही खाइसकेपछि मात्रै त्यसमा नुन थियो भनी जानकारी दिइयो । नुनको सोझो गर्नैपर्ने बाध्यतामा थकालीले मच्छिन्द्रनाथलाई पाटनमा नै राख्नपर्ने निर्णय गरिदिए । मच्छिन्द्रनाथलाई पाटनमा ल्याएको थाह पाएपछि गोरखनाथले आफ्ना गुरु मच्छिन्द्रनाथको दर्शन गर्न भनी उठेपछि उनको आसनमा रहेका नाग यत्रतत्र लागे । त्यसपछि यहाँ वर्षा भयो र पुनः सहकाल लाग्यो । यसैको सम्झनामा वर्षेनी मच्छिन्द्रनाथको जात्रा भव्यताका साथ मनाइँदै आएको छ । जात्राका प्रभावले जस्तोसुकै कठीन अवस्था हटेर सहज हुने पाटनवासीको विश्वास छ ।"
कालिकोटमा सुपथ मुल्य पसल संचालनमा,"कालिकोट : जिल्लाको रास्कोट नगरपालिकाले नागरिक सहायताका लागि सुपथ मुल्य पसल संचालनमा ल्याएको छ । विश्वभरी महामारीका रुपमा फैलिदै गएको कोरोना भाइरसको रोकथामका लागि सरकारले लकडाउन अवधि बढाएपछि नगरले नागरिक सहायताका लागि सुपथ मुल्य पसल संचालनमा ल्याएको हो । नगरले लकडाउनका बेला खाद्यान्न तथा दैनिक उपभोग्य सामान अभाव हुन नदिन तथा स्थानीय बजारमा हुनसक्ने कालो बजारी तथा मुल्य वृद्धि नियन्त्रण गर्न सुपथ मुल्य पसल संचालनमा ल्याएको सूचना अधिकृत उमाकान्त न्यौपानेले जानकारी दिए । उनका अनुसार गाउँमा काम गरी खाने परिवारले बजारबाट महंगो मुल्यमा खाद्यान्न खरिद गर्न नसक्ने भएकाले नगरपालिकाले सबैको सहजताका लागि सुपथ मुल्य पसल खोलेको हो । दैनिक उपभोग्य सामानको सहज आपूर्ति तथा नागरिक सहायताका लागि सुपथ मुल्य पसल तत्काल सुरु गरिएको रास्कोट नगरपालिका प्रमुख कासीचन्द्र बरालले बताए । उनले भने,' गाउँमा दैनिक उपभोग्य वस्तुको अभावका साथै मुल्य निकै चर्को छ । नगरपालिकाले १ हजार ८० विपन्न परिवारलाई राहत वितरणसँगै न्यूनतम मुल्यमा सबै किसिमका दैनिक उपभोग्य सामानहरु पाउने पसल सुरुवात गरिएको हो ।' यसले नगरपालिका भरीका २ हजार ८ सय घरधुरीलाई ठूलो राहत हुनेछ । उनले भने, 'रास्कोट नगरपालिका र हिम्चुली कृषि सहकारी संस्थाको साझेदारीमा पसलको सोमबारबाट सुरु भएको छ । यसमा नगरपालिकाले तय गरिदिएको मुल्यमा सामान बिक्री वितरण हुनेछ।' यसलाई दीर्घकालिन रुपमा निरन्तरता दिने नगरपालिकाको तयारी छ।सुपथ मुल्य पसलमा मुल्य सूची पनि सार्बजानिक गरिएको हिम्चुली कृषि सहकारी संस्थाका बरिष्ठ प्रवन्धक रुपेन्द्र ऐडीले बताए । उनका अनुसार मोटो चामल प्रति बोरा १ हजार ४ सय ७५, मसिनो चामल प्रति बोरा १ हजार ८ सय ५०, दाल मसुरो प्रति किलो १ सय ५०, तेल तोरी प्रति पाकेट ९५ रुपैयाँ, तेल स्वायविन प्रति पाकेट ८५ रुपैयाँ, साबुन प्रति गोटा ३५ रुपैयाँ, साबुन लुगाधुने प्रति गोटा २० रुपैयाँका दरले मुल्य सूची सार्वजानिक गरिएको छ । जसअनुसार मोटो चामल प्रति किलो ५० रुपैयाँ पर्छ भने मसिनो चामल प्रति किलो ७४ रुपैयाँ पर्छ । स्थानीय बजारका पसलमा मोटो चामल ३० किलोको बेरा १ हजार ६ सय, मसिनो चामल २५ किलोको एक बोराको १ हजार ९ सय ५०, तेल १ सय २० रुपैयाँसम्म पर्छ । नगरले संचालन गरेको सुपथ मुल्य पसलका कारण स्थानीय बजारमा भएको मुल्य वृद्धि आफै नियन्त्रण हुने नगरपालिकाले जनाएको छ ।"
हावाहुरीले संक्रमित राखिएको आइसोलेसनको पर्खाल भत्कियो,"वीरगन्ज : वीरगन्जको नारायणी अस्पतालको आइसोलेसन वार्डमा सोमबार रातिको हावाहुरीले क्षति पुर्याएको छ। कोरोनाका चार जना संक्रमितहरु उपचारत रहेकै आइसोलेसन वार्डमा हावाहुरीले क्षति पुर्याएको हो। हावाहुरीले आइसोलेसन वार्डको २ तिर एल्मुनियम र सिसाले बनाइएको पर्खाल हावाहुरीले भत्काइ दिएको हो। हावाहुरीले आइसोलेसन वार्डको पर्खाल भत्काइ दिएपछि वार्डमा रहेका चार संक्रमितलाई सोमबार राति नै आइसीयु वार्डमा सारिएको अस्पतालका मेडिकल सुपरीडेन्टेन्ट डाक्टर मदन उपाध्यायले जानकारी दिए। हावाहुरीले वार्डको २ तिरको पर्खाल भत्काएर वार्डभित्रै पानि पसेपछि तत्कालै संक्रमितलाई आइसीयु वार्डमा सारेर उपचार गरिरहेका छौं, मेसु उपाध्यायले भने ,'भत्किएको वार्ड मर्मत गर्ने तयारीमा छौं। अहिलेलाई संक्रमितलाई राख्ने स्थानको कमी छैन्।' चिकित्सकको आग्रहमा जगदम्बा ग्रुप, रुङगटा वेयल फेयर सोसाइटी र लायन्स क्लब वीरगन्जले २ हप्ता पहिले नारायणी अस्पतालको आकस्मिक कक्ष भवन माथिको छतमा १० लाख रुपैयाँको लागतमा २० शैय्याको आइसोलेसन वार्ड बनाइ दिएका थिए। तीन एफएमको प्रशारण सेवा बन्द सोमबार रातिको हावाहुरीले पर्सामा रहेका ३ वटा एफएम रेडियोमा पनि क्षति पुरयाएको छ। हावाहुरीले वीरगन्जमा रहेको सामुदायिक रेडियो नारायणी एफएम , सान्भी एफ एम र पोखरीयको रेडियो पोखरीयाको टावरमा क्षति पुर्याएको हो। तीन वटै एफ एम रेडियोको सोमबार राति देखि नै प्रशारण रोकिएको छ। सोमबार रातिको हावाहुरी र पानीले पर्साका विभिन्न स्थानमा रहेका घर र कृषि बालीमा पनि क्षति पुर्याएको जिल्ला प्रशासन कार्यालय पर्साले जानकारी दिएको छ। घर र कृषि बालीमा भएको क्षतिको विवरण संकलनको काम भइरहेको सहायक प्रमुख जिल्ला अधिकारी ललित बस्नेतले जानकारी दिए।"
सवारीलाई किटनाशक औषधि छर्केर मात्र जिल्ला प्रवेश,"बेंसीसहर : लकडाउनको समयमा अनुमति लिएर बाहिरी जिल्लाबाट आउने सवारी साधनलाई कीटनाशक औषधि (डिसइन्फेक्सन स्प्रे) छर्केर मात्रै लमजुङ प्रवेश दिइएको छ। तनहुँको सीमा पाउँदीमा एम्बुलेन्स र खाद्यान्न बोकेका गाडीलाई कीटाणुनाशक औषधि छर्कने गरिन्छ । कीटाणुनाशक औषधि छर्कन सुन्दरबजार नगरपालिकाले दिउँसोको दुई सिफ्टमा २ युवक खटाएको छ । एम्बुलेन्स, खाद्यान्न बोक्ने, कूटनीतिक नियोग र सुरक्षा निकायका गाडीलाई 'डिसइन्फेक्सन' गरेर मात्र जिल्ला प्रवेश गर्न दिइएको कमान्ड पोस्टका अध्यक्ष एवं प्रमुख जिल्ला अधिकारी लक्ष्मणबहादुर खड्काले बताए । साँझ ७ देखि बिहान ७ बजेसम्म एम्बुलेन्सबाहेक पास भएका गाडीलाई समेत जिल्ला प्रवेशमा रोक लगाइएको छ । मुख्य नाका पाउँदीसँगै दुईपिप्ले, रामबजारलगायत नाकाबाट प्रवेश रोकिएको छ । दिउँसोको समय खाद्यान्न बोकेका गाडीलाई मात्र प्रवेश दिइएको छ । कीटाणुनाशक औषधि प्रदेश स्वास्थ्य आपूर्ति व्यवस्थापन केन्द्रमार्फत ल्याइएको हो । मुख्य गेट वरपर, मानिस भीड हुने स्थान, हेल्थ डेस्कमा समेत औषधि छर्कने गरिएको स्वास्थ्य कार्यालयका प्रमुख अमर दवाडीले बताए।"
वीरगन्जमा ३ करोडभन्दा बढीको खाद्यान्न वितरण,"वीरगन्ज : वीरगन्ज महानगरपालिकाले लकडाउनले महनगरमा समस्यामा परेकालाई ३ करोड रुपैयाँभन्दा बढीको खाद्यान्न वितरण गरेको छ । लकडाउन सुरु भएको चैत ११ देखि बैशाख ८ गतेसम्म महानगरका ३२ वटै वडामा गरी ३२ हजार ४ सय १९ विपन्न परिवारलाई ३ करोड रुपैयाँ भन्दा बढीको चामल दाललगायतका खाद्यान्न वितरण गरिएको नगर प्रमुख विजय सरावगीले जानकारी दिएका हुन् । सरावगीका अनुसार , महानगरले ४ लाख २९ हजार १ सय ९६ केजी चामल , ४४ हजार केजी दाल , ३० हजार ९ सय ७ लिटर खाने तेल , १६ हजार १ सय ५० केजी आलु , २५ हजार ३३ केजी नुन , १ हजार ३ सय ५६ प्याकेट चाउचाउ र ६ सय ७८ पिस बिस्कुट राहतमा वितरण गरिएको हो । यस्तै महानगरका स्वास्थ्यकर्मी र कर्मचारीका लागि सेनेटाइजर , मास्क , ग्लोब्स , किटमा गरि ८ लाख ४२ हजार ७ सय ११ रुपैया खर्च भभएको सरावगीले जानकारी दिए । महानगरपालिाकमा पत्रकार सम्मेलनमा गरेर नगर प्रमुख सरावगीले राहत सामग्री वितरण र व्यवस्थापनमा गरी सोमबारसम्म महानगरपालिकाले कुल ३ करोड ३१ लाख ३७ हजार ६ सय ७६ रुपैयाँ खर्च गरेको जानकार दिएका हुन्। उनले भने, 'अहिलेसम्म प्रदेश सरकारबाट २५ लाख मात्रै आएको छ , बाँकी सबै खर्च महानगरपालिकाले आफ्नै श्रोतबाट खर्च गरेको छ , अरु कही कतैबाट एक रुपैयाँ पनि सहयोग आएको छैन ।' नगर प्रमुख सरावगीले कोरोना संक्रमणको उच्च जोखीममा परेको वीरगन्जका लागि प्रदेश र संघ दुवै सरकारले ध्यान नै नदिएको गुनासो पनि गरे । वीरगन्जमा संक्रमित भेटिएको २ हप्ता बितिसकेको छ, तर अहिलेसम्म पीसीआर परीक्षण सेवा सुरु हुन सकेको छैन , सरकारले पीसीआर मेसीन मात्रै पठाइ दिएको छ , तर संचालनका लागि चाहिने थुप्रै उपकरण छैन , वीरगन्जका जनतालाई झुक्याउनका लागि मात्रै पीसीआर मेसिन पठाएको देखिन्छ । ' लकडाउनका कारण समस्यामा परेका महानगरका जनताको राहतका लागि पनि संघ र प्रदेश सरकारले महानगरपालिकासँग कुनै समन्वय नगरेको पनि गुनासो उनले गरे ।"
घर पुग्न नसक्दा बाटोमै किरिया,"बेनी : बाँकेको कोहलपुर१२ निबुवाका ३६ वर्षीय रत्नबहादुर बुढा डेढ महिनाअघि बिरामी बुवाको उपचार र घरखर्च जुटाउन कामको खोजीमा मुस्ताङ पुगेका थिए। घर बनाउने काममा लागेको १५ दिनमै कोरोना रोकथामका लागि सरकारले गरेको लकडाउनका कारण उनीसहित आएका १० जनाको रोजगारी गुम्यो। काम गर्ने ठाउँमै बसिरहेका थिए। वैशाख ३ गते दमका बिरामी बुढाका बुवाको निधन भएको घरबाट खबर आयो। बुवाको उपचार गर्ने बुढाको सपना चकनाचुर मात्र भएन, अन्तिम पटक अनुहार हेर्न र दाहसंस्कारमा समेत सहभागी हुन पाएनन्। बुवा बितेको खबर आएको दिन कपाल मुण्डन गरेर किरिया बसेका छन्। बाटोमै किरिया बसेका बुढा लकडाउनले यातायातका साधन नपाएपछि साथीहरूसँग हिँडेरै तेह्रौँ दिनको पुण्यतिथिका दिनसम्म घर पुग्ने लक्ष्यसहित यात्रामा निस्किएका छन्। घरमा बुबाको निधन भएपछि आमालाई सान्तवना दिनेसमेत कोही भएनन्, उनले भने, लकडाउन खुल्ने निश्चित भएपछि पैदलै हिँडेर घर जान लागेको हो। उनीहरू पाँच जना दाजुभाइ छन्। घरमा एक जना मात्र छन्। दुई जना विदेशमा छन्। नेपालमै भएका रत्न र अर्का भाइ लकडाउनका कारण बुवाको किरिया गर्न घर पुग्न सकेका छैनन्। नुन र अरूले पकाएको खान छाडेका बुढाको शरीर कमजोर भएको छ। फलफूल र पानीको भरमा गर्मीमा हिँडेका उनको खुट्टा सुन्निन थालेका छन्। शरीर कमजोर भएर लगलग काँप्न थालेको छ। बुढासँगै बाँकेका १० जना कामको खोजीमा गत फागुन अन्तिम साता मुस्ताङ पुगेका थिए। सडक, घर निर्माणलगायत काममा ज्याला मजदुरी सुरु गरेको १० दिनमै लकडाउन भएपछि उनीहरूको रोजीरोटी खोसिएको थियो। रोजगारी गुमे पनि करिब एक महिना जेनतेन दिन बिताए पनि खाने बस्ने आधार नै नभएपछि अन्ततः आफ्नै घर जाने निधो गरेर यात्रा सुरु गरेको अर्का मजदुर धनबहादुर सुनारले बताए। वैशाख ६ गते दिउँसो घाँसाबाट हिँडेका उनीहरू राति ११ बजे गलेश्वर आइपुगेका थिए। प्रहरीले बेनीतर्फ आउन नदिएपछि उनीहरू खुला चौरमै सुतेका थिए। पटकपटक नाम टिपोट गरी लगे तर कसैले खानेकुरा दिएनन्, खिरे दमैले भने, भएको रासन सकियो, पैसा पनि नभएपछि चिउरा र भुजाको भरमा घर जान लागेका छौँ। जिल्ला समन्वय समिति म्याग्दीका प्रमुख देवेन्द्र केसी र व्यवसायी बालकृष्ण खत्रीको पहलमा आइतबार दिउँसो उनीहरूलाई बेनीमा खाना खुवाइएको थियो। म्याग्दी र पर्वतको प्रशासन कार्यालयको मौखिक सहमतिमा जलजला३ वारिबेनीका व्यवसायी विक्रम सुवेदीले आफ्नो निजी गाडीमा चढाएर कास्कीको सिमाना नयाँ पुलसम्म पुर्याएका थिए। त्यहाँबाट पैदलै हिँडेर पोखरातर्फ लागेको सुवेदीले बताए। किरिया गर्न घर जान हिँडेका उनीहरूलाई गन्तव्यमा पुर्याउन कास्की प्रशासनसँग समन्वय गरिएको म्याग्दीका सीडीओ ज्ञाननाथ ढकालले बताए। लकडाउनका कारण रोजगारी गुमेका म्याग्दीका करिब हजार जना मजदुरलाई सम्बन्धित निर्माण व्यवसायीले यातायातको व्यवस्था गरेर घर पठाएका थिए। म्याग्दीमा सञ्चालित जलविद्युत्, प्रसारण लाइन, सबस्टेसन, सडक, नदी नियन्त्रणलगायत योजनामा ५ हजारभन्दा बढी मजदुर कार्यरत छन्। करिब तीन सातासम्म रोकिएका जलविद्युत् आयोजना गत सातादेखि सुचारु भएका छन्। मजदुर, उपकरण, इन्धन र निर्माण सामग्री भएका योजनालाई सुरक्षा सतर्कता अपनाएर सञ्चालन गर्न थालेको सीडीओ ढकालले बताए। लकडाउनका कारण रोजगारी गुमेका मजदुर र विपन्न करिब ४ हजार परिवारलाई स्थानीय तहमार्फत खाद्यान्न राहत वितरण गरिएको छ। बेनी नगरपालिकाले एक हजार दुई सय, धवलागिरि गाउँपालिकाले ६ सय, मालिका गाउँपालिकाले ८८८, मंगला गाउँपालिकाले ६१८, रघुगंगा गाउँपालिकाले ६ सय र अन्नपूर्ण गाउँपालिकाले ५ सय परिवारलाई राहत वितरण गरेको जनाएका छन्। प्रतिपरिवार एक बोरा चामल, तीनदेखि चार केजी दाल, दुईदेखि तीन लिटर खाने तेल र तीन वटाका दरले हात धुने साबुन वितरण गरिएका हुन््। ज्याला मजदुरी गरेर जीविकोपार्जन गर्दै आएका श्रमिक, विपन्न र सुकुमबासीलाई लकडाउनपछि आयस्रोत गुमेकाले भोकै बस्न नपरोस् भन्ने उद्देश्यले सरकारले खाद्यान्न उपलब्ध गराउने कार्यक्रम ल्याए पनि प्रभावकारी देखिएको छैन।"
जिल्ला बाहिर अलपत्र परेका आफ्ना नागरिकको उद्दार गर्दै डोल्पाका स्थानीय तह,"डोल्पा : डोल्पाका स्थानीय तहले नागरिक उद्दारको कामलाई तीव्रता दिएका छन्। सोहि अनुसार जगदुल्ला गाउँपालिकाले क्वारेन्टाइनमा बस्ने शर्तमा नागरिक घरसम्म ल्याउने भएको छ । कोरोना भाइरस कोभिड१९ ले विश्व थला परेको अवस्थामा डोल्पाका स्थानीय तहरुले पनि आफ्ना नागरिक घर ल्याउन लागेका हुन्। नागरिक उद्धार गर्ने तर भाइरसबाट बच्न सरकारको मापदण्ड पूरा गरी १४ दिन क्वारेन्टाइनमा अनिवार्य बस्नुपर्ने शर्तमा नागरिक गाउँ ल्याउन लागेको जगदुल्ला गाउँपालिकाका अध्यक्ष नारासिंह रोकायाले जानकारी दिए । जिल्ला बाहिर गाउँपालिकाका ४१ जना नागरिक रोकिएका छन्। उनीहरुको इच्छअनुसार गाउँपालिकाले उद्दार गर्ने बताएको छ।तर, गाउँ आए भने अनिवार्य १४ दिन क्वारेन्टाइनमा बस्नै पर्नेछ। हाल जगदुल्ला गाउँपालिकामा ३२ बेडको क्वारेन्टाइन तयारी अवस्थामा छ। प्रमुख प्रशासकीय अधिकृत केशवराज जैशीकाअनुसार आवश्यकताअनुसार क्वारेन्टाइन बढाउ सकिनेछ। उनले भने,' क्वारेन्टाइमा बस्ने भनेपछि केही नआउने देखिएको छ। तर सबै नागरिकको उद्धार गाउँपालिकाले गर्ने र क्वारेन्टाइनमा निशुल्क व्यवस्था हुनेछ।' त्यसैगरि ठुलीभेरी नगरपालिकाले पनि नगाररिक उद्धार गर्ने भएको छ । नगरपालिकाका सबै ११ वटा वडामा वडा अध्यक्षको जिम्मामा क्वारेन्टाइनमा राख्ने वडा अध्यक्ष बिरमलकुमार भण्डारीले जानकारी दिए ।जिल्ला बाहिरबाट आउने आफ्ना सबै नगरिकको खर्च नगरपालिकाले गर्नेछ।"
भोकै भए १०१ मा फोन गर्नुस् !,"सुर्खेत : लकडाउनका कारण घरमा खाद्यान्न सकियो ? वा तपाइँ भोकै बस्नु परेको त छैन ? यदी यस्तो समस्यामा हुनुहुन्छ भने अब तपाइँले १०१ मा फोन गर्नु पर्नेछ। यो नम्बरमा फोन गरेर जानकारी दिएमा तपाइँको घरमै खाद्यान्न आइपुग्नेछ। कर्णालीको राजधानी सहर रहेको वीरेन्द्रनगरले लकडाउनका कारण समस्यामा रहेका नागरिकका लागि नयाँ उपाय अपनाएको हो। संकटको बेला समस्यामा परेका नागरिकका लागि वीरेन्द्रनगरले आपतकालीन नम्बरको व्यवस्था गरेको हो। अब १०१ मा फोन गरेर समस्यामा परेका नागरिकले नगरपालिकासँग आफ्नो पीडा राख्न सक्नेछन्। यो नम्बरमा फोन आएपछि नगरपालिकाका प्रतिनिधिहरु खाद्यान्न लिएर पीडितकै घरमा पुग्ने भएका हुन्। वीरेन्द्रनगर नगरपालिकका कार्यबाहक मेयर मोहनमाया ढकालले लकडाउनका कारण नगरभित्र समस्यामा परेका नागरिकलाई राहत उपलब्ध गराउन यस्तो उपाय अपनाइएको जानकारी दिइन्। उनले भनिन्, संकटमा कोही पनि भोकै नहुन् भनेर हामीले आपतकालीन नम्बर सञ्चालनमा ल्याएका छौं, अब नगरभित्रका नागरिकले यो नम्बरमा फोन गरेर आफ्नो अवस्था टिपाउने छन्। त्यही आधारमा नगरपालिकाले परिवारको मूल्याकंन गर्नेछ, सम्बन्धित वडामा पुगेर राहत पनि उपलब्ध गराइने छ। लकडाउनका कारण कोही पनि भोकै मर्नु नपरोस् भनेर सोमबारदेखि नै वीरेन्द्रनगरले विपन्न, मजदुर र बेखर्र्चीका लागि दोस्रो चरणको राहत वितरण गर्न लागेको हो। अब सम्बन्धित व्यक्तिले १०१ मा फोन गरेर आफ्नो विवरण टिपाउनु पर्नेछ। विवरणको आधारमा नगरपालिकाले राहत बाँड्ने छ। वीरेन्द्रनगरले नगरमा राहत वितरणका लागि भन्दै यसअघि विभिन्न १६ वटा आयोजनाको बजेट कटौती गरिसकेको छ। सोही बजेटबाट हालसम्म अति विपन्न, विद्यार्थी र मजदुर गरी १५ हजार भन्दा बढीलाई राहत वितरण गरिएको नगरपालिकाले जनाएको छ। नगरपालिकाले लकडाउन लम्बिएपछि दोस्रो चरणको राहत दिन सुरु गरेको जनाएको छ। यस्तै, घर जानका लागि विभिन्न जिल्लाबाट वीरेन्द्रनगर प्रवेश गरी बसेका नागरिकका लागि पनि आ श्रय एवम् पूर्व सावधानी स्थल निर्माण गरिएको छ। आइतबारमात्रै नगरपालिकाले जुम्लाका सात जनालाई बबईबाट उद्धार गरी जुम्ला पठाएको छ। त्यस्तै बबईबाट उद्धार गरिएका ११ जनामध्ये पञ्चपुरीका चार जनालाई गाउँ पठाएको छ भने बाँकी सात जनालाई बालमन्दिरको आ श्रयस्थलमा राखिएको कार्यबाहक मेयर ढकालले जनाइन्। राहत वितरणका लागि कोष नै स्थापना गरिएको भन्दै उनले नगरभित्र कोही पनि भोकै बस्नुपर्ने अवस्था नरहेको बताइन्।"
धुस्कुनबाट काठमाडौं बस्नेलाई राहत वितरण,"काठमाडौं : सिन्धुपाल्चोकको त्रिपुरासुन्दरी गाउँपालिका३ धुस्कुनबाट काठमाडौंमा बसोबास गर्नेहरुलाई राहत वितरण गरिएको छ। सो वडाबाट काठमाडौंमा मजदुरी गर्ने र विद्यार्थीलगायत १३० परिवारलाई राहत वितरण गरिएको हो। प्रत्येक परिवारलाई ३० किलो चामल वितरण गरिएको अनेरास्ववियूका केन्द्रीय सदस्य रविन बस्नेतले जानकारी दिए। 'हामीले धुस्कुनका मान्छेलाई मात्रै दिएका छैनौं अन्य जिल्लाबाट काठमाडौं बसोबास गर्नेलाई पनि सहयोग गरेका छौं' उनले भने। बस्नेतका अनुसार हालसम्म ४ हजार किलो चामल वितरण गरिएको छ। कलंकी, म्हैपी, रानिवन, ,रानी वारि, महाराजगञ्ज, हाडिगाउँ, जयवागेश्वरी, चावहिल, सुकेधारा, कपन, बाँसबारी, बुढानिलकण्ठ, बसुन्धारा, धापासी, मनमैँजु, आरुवारि, जोरपाटी , मुलपानी, काडाँघारि, पेप्सिकोला, बोडे, भक्तपुर, चारडोबाटो, कौशलटार, लोकन्थली, सातदोबाटो, इमाडोल, गठ्ठाघर, हरिसिद्वि, भैंसेपाटी, ताहाचल, नयाँ बजारलगायत ठाउँमा पुगेर वितरण गरेको बस्नेतले बताए।"
दिनभर राहतको चक्कर,"विराटनगर : प्रदेश १ को सबैभन्दा बढी उद्योग र मजदुर भएको मोरङसुनसरी औद्योगिक क्षेत्रका ९० प्रतिशत उद्योग बन्द छन्। त्यसमा श्रम गरेर जीविको चलाउने हजारौं मजदुर झन्डै एक महिनादेखि बेरोजगार छन्। उनीहरू स्थानीय सरकार र संघसंस्थाले दिने राहतका भरमा दैनिकी चलाइरहेका छन्। आज कता राहत पाइन्छ भन्दै हिँड्यो। भेटे फारु गरेर खायो। दिनरात कटाउन अब समस्या सुरु भएको छ, जुट उद्योगमा काम गर्ने सप्तरीका विष्णुदेव झा भन्छन्, घरभित्र लुकेर बस्न पनि खानेकुरा त चाहियो नि ! जनप्रतिनिधिले राहतमा पनि विभेद गरेको उनी सुनाउँछन्। उनीजस्तै मजदुरको पुनः उद्योगमा गएर कमाउने आशा लम्बिँदो लकडाउन र बढ्दो कोरोना संक्रमण कारण चाँडै पूरा हुने देखिन्न। यो समय उद्योगले पहिले नियमित काम गर्नेहरूका लागि केही व्यवस्था गर्नुपर्ने उनीहरू बताउँछन्। लकडाउन सुरु भएको केही दिन त उद्योग खुल्यो। बजारैै बन्द भएका कारण साहुले अब बोलाएपछि मात्रै आउनू भनेर पठाए, विराटनगर११ पिचरामा बस्दै आएका सुखान यादव भन्छन्, काम गर्दा पैसा आउँथ्यो, अहिले त्यो छैन। हजारौं मजदुर विराटनगर महानगरपालिका क्षेत्रमा बस्छन्। महानगरले वितरण गरेको राहत थोरैले मात्रै पाए। धेरै जना राहत पाउनबाट वञ्चित रहेको उनीहरूको गुनासो छ। खै कहिले नागरिकता खोज्छन्, कहिले सूचीमा छैन भन्छन्। पहिलो लट सकियो रे। एक गेडो चामल पाएको छैन, विराटनगर२ मा बस्दै आएका सुवास मगर भन्छन्, सापट लिएको पैसा पनि सकिन लाग्यो। महिनावारी तलब बुझ्नेहरूलाई उद्योगीले केही सुविधा दिएका छन्। दिनभर काम गरेर बेलुकाको छाक टार्ने मजदुरको अवस्था दयनीय बन्दै गएको छ। स्थापित उद्योगले मजदुरलाई बोलाएर धेरेथोर सहयोग पनि गरेका छन्। स्थापित हुने तयारीमा रहेका र धेरै मजदुर भएका उद्योगले मजदुरलाई वास्ता गरेको देखिन्न। उद्योगको भर नहुँदा मजदुरको दैनिकी राहत खोज्दैमा बित्ने गरेको छ। महानगरपालिकाले बाँडेको राहत पनि हुने खाने र पहुँचवालाकोमा बढी पुगेको डेरा गरी बस्ने विद्यार्थीमजदुर गुनासो गर्छन्। राहत बाँड्दै आए महानगरका कर्मचारी र जनप्रतिनिधि। तर, घरधनीलाई दिए, डेरा बस्नेलाई छैन भनेर गए, विराटनगर३ मा डेरा बस्ने दीपक रिजाल भन्छन्। चिया मजदुर बढी भएका झापा र इलाममा दूरी कायम गर्दै बगानमा चिया टिप्न लगाउन सुरु गरिएको छ। यसले छाक टार्न सहज हुने भन्दै मजदुरले राहत महसुस गरेका छन्। प्रदेशका पहाडी क्षेत्रमा मजदुर कम भएको र स्थानीय तहले राहतलाई व्यवस्थित गर्दै लगेकाले समस्या नरहेको जनप्रतिनिधि बताउँछन्। श्रमिकलाई आधा तलब दिने निर्णय उद्योग संगठन र मोरङ व्यापार संघले कोरोना संकटका बेला बन्द उद्योगका मजदुरलाई आधा मात्रै पारि श्रमिक दिने निर्णय गरेका छन्। यो निर्णय मासिक पारि श्रमिक पाउने मजदुरमा मात्रै लागू हुने देखिएको छ। औद्योगिक प्रतिष्ठानमा कार्यरत श्रमिकलाई लकडाउन अवधिको पारि श्रमिक दिन सरकार, उद्योग वाणिज्य संघ र श्रमिकको छाता संगठनबीच सहमति भएपछि मोरङमा आधा तलबको निर्णय भएको हो। मोरङका उद्योगीका दुई ठूला संस्थाले नोे बिजनेस, नो वर्कः, नो वर्क नो पेको सिद्धान्तबमोजिम हुने भए पनि विषम परिस्थितिका कारण आधा पारि श्रमिक दिने निर्णय गरिएको जनाएका छन्। दुवै संगठनका तर्फबाट अध्यक्षद्वय प्रकाश मुन्दडा र भीम घिमिरेले विज्ञप्तिमार्फत मजदुरलाई पनि जानकारी दिएको बताएका छन्। अर्को निर्णय नभएसम्मका लागि खाईपाई आएको मासिक तलबको ५० प्रतिशतसम्मको रकम जीविकोपार्जनका लागि पेस्कीस्वरुप उपलब्ध गराउने निर्णय गरिएको मोरङ व्यापार संघका अध्यक्ष मुन्दडा बताउँछन्। हामीले मासिक पारि श्रमिक पाउने श्रमिकका लागि यो निर्णय गरेका हौं, उनी भन्छन्, यसले आधा मजदुरको समस्या त अन्त्य हुन्छ। अन्यका लागि स्थानीय तहले व्यवस्थापन गरिरहेका कारण उद्योगको भूमिका कम रहेको उनको तर्क छ। मजदुर भने उनीहरूको निर्णयमा सहमत छैनन्। विराटनगर१५ की शोभावती सोनार यो निर्णय विभेदकारी रहेको बताउँछिन्। यस्ता मजदुर थोरै छन्। दिनभर काम गरी बेलुका पैसा लिने हामीजस्ता मजदुरले धेरै उद्योग धानेको छ, उनी भन्छिन्, खै त यस्ता मजदुरलाई उद्योगले सम्बोधन गरेको ? राहतसमेत नपाउँदा सात जनाको परिवारलाई पाल्नै आफूलाई धौधौ परिरहेको सोनार गुनासो गर्छिन्।"
यस्तो छ तीन दिनको मौसम,काठमाडौं : हाल देशमा स्थानीय वायुको प्रभावका साथै पश्विमी वायुको प्रभाव रहेको छ। जल तथा मौसम विज्ञान विभाग मौसम पूर्वानुमान महाशाखाका अनुसार देशको अधिकांश स्थानमा सामान्य बदली रही केहि स्थानहरुमा मेघ गर्जन चट्याङ्ग हावाहुरीसहित वर्षा भइरहेको छ। महाशाखाले बिहान ६ बजे जारी गरेको बुलेटिन अनुसार आज दिउँसो देशभर आंशिकदेखि सामान्य बदली रहि केहि स्थानहरुमा मेघगर्जन चट्याङ्ग असिना र हावाहुरीसहित वर्षाको सम्भावना रहेको उल्लेख छ। अहिले काठमाडौं उपत्यकासहित देशका विभिन्न स्थानमा पानी परिरहेको छ। राति पनि देशभर आंशिक देखि सामान्य बदली रहि थेरै स्थानहरुमा मेघगर्जन चट्याङ्ग असिना र हावाहुरीसहित वर्षाको सम्भावना रहेको छ। महाशाखाका अनुसार बुधबार पनि देशभर आंशिक देखि सामान्य बदली रहने छ। अपरान्ह पश्चात् पहाडी भूभागका केही स्थानहरुमा साथै पश्चिमी तराईका थोरै स्थानहरुमा मेघगर्जन चट्याङ्ग असिना र हावाहुरीसहित वर्षाको सम्भावना रहेको बुलेटिनमा उल्लेख छ। बिहीबार देशभर आंशिकदेखि सामान्य बदली रहि पश्चिमका केहि स्थानहरुमा र मध्य र पुर्वी भुभागका थोरै स्थानहरुमा मेघगर्जन चट्याङ्ग असिना र हावाहुरीसहित वर्षाको सम्भावना रहेको छ। महाशाखाले मेघ गर्जनचट्याङ्गहावाहुरीअसिना सहित वर्षा हुन सक्ने देखिएकोले सतर्कता अपनाउन हुन अनुरोध गरेको छ ।
सप्तरीको धार्मिक सभामा सहभागी ६ जनाको कोरोना रिपोर्ट 'निगेटिभ',"धनगढी : धनगढीको रंगशालामा रहेको क्वारेन्टाइनमा राखिएका ६ जना मुस्लिम जमातीको कोरोना रिपोर्ट 'नेगेटिभ' आएको छ । सातजना मुस्लिम जमातीलाई कैलालीको विभिन्न ठाउँबाट प्रहरीले समातेर थ्रोट स्वाब संकलन गरी परीक्षण गरिएको हो । एकजनाको रिपोर्ट भने आउन बाँकी रहेको सेती प्रादेशिक अस्पतालले जनाएको छ । सातैजना सप्तरीको धार्मीक सभामा सहभागी भएका आधारमा स्वाब परीक्षण गरेको थियो। प्रहरीले धनगढी उपमहानगरपालिका १ पशुपति टोलबाट ३ जना, अत्तरियाबाट दुई, धनगढीको चटकपुर र चौराहाबाट ११ जनालाई समातेको थियो । मुस्लिम जमातीमा कोरोनाको संक्रमण देखिएपछि प्रहरीले उनीहरुको खोजी थालेको छ । दिल्लीमा भएको धार्मिक सभामा लकडाउनका कारण सहभागी हुन नपाएका उनीहरु सप्तरीमा भएको सभामा सहभागी भएका थिए । सुदूरपश्चिममा हालसम्म ५ जनाको कोरोना संक्रमण भएको पुष्टि भएको हो । ५ जनामा एकजना सन्चो भएर घर फर्कि सकेका छन् । अन्यको सेती प्रोदेशिक अस्पातालमा उपचार भइरहेको छ । ४ जनाको अवस्था सामान्य रहेका अस्पातलले जनाएको छ । सु्दूरपश्चिमका अधिकांश बेरोजगार युवा भारत जाने भएकाले यहाँ कोरोनाको उच्च जाखिम रहेको चिकित्सककाले औंल्याएका छन्। नेपाल र भारतमा लकडाउनअघि सीमाबाट हुलका हुल भित्रिएपछि धेरैले सुदूरपश्चिम कोरोनाको उच्च जोखिममा रहेको बताएका हुन् ।"
खेतमा जान वडाको सिफारिस,"टीकापुर : कैलाली टीकापुर८ का किसान जितबहादुर चौधरी आफ्नो खेतको गहुँ काट्न भनेर अघिल्लो साता सत्तीघाट पुल पुगे। श्रीलंका भन्ने ठाउँमा डेढ बिघामा गहुँ छरेका उनी बाली उठाउन चारपटक जान खोजे। सत्तीघाटको पूर्वी क्षेत्रमा खटिएका सुरक्षाकर्मीले चारै पटक फिर्ता पठायो। हामी चारपटक गयौं। जति अनुरोध गर्दा पनि हामी खेतसम्म जान पाएनौं, उनले भने, जाऊँ सुरक्षाकर्मी छन्, फिर्ता पठाउँछन्। नजाऊँ त वर्षभरिलाई खानका लागि लगाइएको गहुँ बाली सखाप हुने। हामी निकै समस्यामा छौं। कर्णाली नदीले तीन दिशाबाट घेरिएको छ, श्रीलंका। दक्षिणमा भारतीय सीमा र पूर्वतर्फ बर्दियाको घना जंगल छ। टापुजस्तै भएकाले त्यो ठाउँको नाम श्रीलंका राखिएको हो। त्यहाँ टीकापुरका किसानले झन्डै ३ हजारभन्दा बढी बिघा जमिनमा खेती गर्छन्। कुनै बेला बाक्लो बस्ती रहेको उक्त ठाउँ बर्सेनि कटानमा परेपछि त्यहाँ ५५ घर मात्रै बसोबास गर्छन्। ३ हजार बिघा जमिनमा किसानले गहुँ, तोरी, मसुरो, मेन्था र उखु खेती गरेका छन्। सत्तीघाट पुल भएर त्यो ठाउँ जानुपर्छ। त्यहाँ बर्दियाको कुनै पनि बस्ती पर्दैन। बर्दिया र कैलालीको सिमानामा पर्ने सत्तीघाट पुलबाट दक्षिणतर्फ झन्डै ३० मिटरजति भूभाग बर्दियामा पर्छ। किसानलाई यही भूभागमा टेक्न सुरक्षाकर्मीले रोक लगाएपछि उनीहरूले आफ्नै खेतसम्म जान नपाएका हुन्। वडा नम्बर ८ कै हर्क बुढालाई पनि सत्तीघाट पुलबाट सुरक्षाकर्मीले फिर्ता पठायो। उनी विकल्पका रूपमा कर्णाली नदीमा सानो डुंगा तरेर खेतमा पुगे। चार बिघामा लगाएको गहुँ एक्लै काट्ने हिम्मत भएन। फेरि डुंगा चढेरै घर फर्किएँ, उनले भने, आफ्नै खेतमा जान समेत नपाएपछि हामी हैरान भयौं। चौधरी, बुढालगायत अन्य किसानले वडाध्यक्ष दीर्घ ठकुल्लालाई श्रीलंका जान नपाएको गुनासो गरे। प्रहरीसँग छलफल गरौं भन्दै गएका वडाध्यक्ष ठकुल्लालाई सुरक्षाकर्मीले श्रीलंका टापु जान दिएनन्। हामी जनप्रतिनिधिलाई त सुरक्षाकर्मीले जान दिएनन्, गहँु काट्ने किसानको के कुरा ? , उनले भने, हामीले बर्दियाका सीडीओ, एसपी, राजापुर नगरपालिकाका मेयरसँग कुरा गर्दा पनि सहज हुन सकेन। पटकपटक छलफल र आग्रह गरेपछि श्रीलंका जान किसानले वडाको सिफारिस लिनुपर्ने भएको छ। विपद्का बेला सुरक्षित तवरले गहुँ खेती स्याहार्न जान्छौं भन्दा पनि रोकेपछि हामीले पटकपटक छलफल गर्यौं, उनले भने, अहिले श्रीलंका जाने किसानलाई वडाबाट सिफारिस दिएका छौं। किसानले गहुँ काट्न जानका लागि सिफारिस लिएर जानुपर्छ। कैलालीमा कोरोना संक्रमित पुष्टि भएसँगै बर्दिया प्रवेशमा सुरक्षाकर्मीले कडाइ गरेका थिए। वडाबाट सिफारिस लिएर किसानहरू श्रीलंकामा रहेको गहुँ खेती स्याहार्न जान थालेका छन्।"
लकडाउनले बालगृहका बालबालिका संकटमा,"कपिलवस्तु : लकडाउनका कारण तौलिहवास्थित कपिलवस्तु बालगृहमा रहेका बालबालिकाको दैनिक खानपानको व्यवस्थामा समस्या देखिएको छ। जिल्लावाल संगठन कपिलवस्तुअन्तर्गत सञ्चालन गरिएको बाल गृहको नियमित आम्दानीको स्रोत नागरिकताको फाराम बिक्री र सटर कोठाभाडा नआउँदा बालगृहको दैनिक खर्च धान्न गाह्रो भएको बालगृहले जनाएको छ। बालगृहमा अभिभावकविहीन २९ बालबालिका र ४ आवासीय कर्मचारी छन्। समुदाय स्तरबाट सञचालनमा रहेको बालगृहमा सरकारी कोषबाट कुनै सहयोग आउँदैन। दैनिक रुपमा बालबालिकाको खाना तथा खाजा खर्च करिब ६ हजार रुपैयाँ लाग्ने गरेको गृहका प्रमुख रामप्रसाद अर्यालले बताए। अहिलेसम्म त जेनतेन धान्दै आयौं, केन्द्र प्रमुख अर्यालले भने, 'लकडाउनको यो अवस्थामा कतैबाट सहयोग नआए बालबालिका भोकभोकै बस्नु पर्ने बाध्यता आउँछ।' बालगृहका टुहुरा, बेसहारा बालबालिकाको संरक्षणमा कठिनाई उत्पन्न भएपछि यसको सहयोगका लागि स्थानीय तहदेखि प्रदेश सरकारसम्म अनुरोध गरिएको कपिलवस्तु बाल संगठनका अध्यक्ष राजुप्रसाद अर्यालले बताए। अब बालगृहलाई कतैबाट सहयोग नपाए बन्द गर्नुपर्ने अवस्था छ, उनले भने। बालगृह सञ्चालनमा आएको संकटका बारेमा आफूलाई जानकारी आएको र यसका लागि स्थानीय स्तर र प्रदेश सरकारसँग पनि पहल सुरु गरिएको प्रमुख जिल्ला अधिकारी दीर्घनारायण पौडेलले बताए। तत्कालीन नेकपा माओवादी र नेपाली सेना दुवै तर्फबाट अभिभावक गुमाएका बालबालिकाको आ श्रय गृहको रुपमा २०५९ सालदेखि बालगृह सञ्चालन हँुदै आएको छ। पछिल्लो समय बालगृहमा अभिभावकविहीन बालबालिकालाई स्थानीय समुदायको सहयोगमै सञ्चालन गरिँदै आएको छ। बालगृृहबाट हालसम्म एक सय बालबालिका पासआउट भएका छन्। बालगृहमा हाल अभिभावक नै नभएका २४ बालबालिका र बाबुको मृत्यु भएको तथा आमा लामो समय काराबास सजाई पाई कारागारमै रहेका ५ बालबालिका गरी २९ छन्।"
"चट्याङपछि हाइभोल्टेज विद्युत प्रवाह हुँदा धादिङमा २ जनाको मृत्यु, ७ घाइते","थाक्रे (धादिङ) : थाक्रे गाउँपालिकाको ३ को मल्दुङ गाउँका घरमा सोमबार राती एक्कासी हाइभोल्टेज विद्युत प्रवाह हुँदा करेन्ट लागेर दुईजनाको मृत्यु भएको छ । त्यस्तै गाउँका अन्य ७ जना घाइते भएका छन् ।गाउँ नजिकै रहेको विद्युत ट्रान्सफर्मर अचानक पड्किएपछि घरघरमा हाइभोल्टेज विद्युत प्रशारण भएको प्रहरीले जनाएको छ । हावाहुरी र चट्याङ परेकाले ट्रान्सफरमरमा चट्याङ लागेको स्थानीयले बताएका छन् । मृतक तथा घाइते सबै आआफ्नै घरमा विद्युतीय सामग्री चलाइरहेका व्यक्तिहरु रहेको जिल्ला प्रहरी कार्यलय धादिङका सूचना अधिकारी रुपक खड्काले जानकारी दिए । करेन्ट लागेपछि घाइते भएका सानुमान तामाङ र सागर अर्याललाई उपचारका लागि लैजाँदै गर्दा बाटोमै मृत्यु भएको हो। सोही ठाउँका गम्भीर घाइते भएका रुपक अर्याल उपचारका लागि काठमाडौंस्थित ट्रमा सेन्टरमा पठाइएको छ । अन्य घाइतेहरुको स्थानीय स्वास्थ्य संस्थामा उपचार भइरहेका ३ नम्बर वडाका अध्यक्ष अमित घलेले जानकारी दिए । हाइभोल्टेज विद्युत प्रवाह भएपछि घरभित्र जतातातै करेन्ट लाग्दा बिजुलीको स्वीच अफ गर्न, चार्जमा रहेको मोबाइल झिक्न खोज्दा र करेन्ट लागेका व्यक्तिले अर्को व्यक्तिलाई समात्दा धेरै घाइते भएको स्थानीयले बताएका छन् ।"
संक्रमितको सम्पर्कमा आएका ३२८ निगरानीमा,"चितवन : चितवनमा फेला परेका कोरोना संक्रमितको सम्पर्कमा आउनेको खोजी थालिएको छ। बेलायतबाट फर्किएपछि उनीहरुले भेटघाट गर्ने र सामान्य बोलचाल गर्ने ३ सय २८ जना पुगेका छन्। संक्रमितसँगको सम्पर्कमा आएकाको सूची तयार गरिएको छ। आफन्त र छरछिमेक गरी नजिक भएका ४२ जना छन्। वडा सदस्य बाबुराम घर्तीले परिवारसँगको सोधपुछको क्रममा उक्त संख्यामा सम्पर्कमा आएको बताए। '४२ जना भन्दाबढी आवतजावत गर्ने, घरभित्र पस्ने, चकलेट खाने छन्', घर्तीले भने, 'बाँकी रहेका टोलवासी हुन्।' घर्ती वडासदस्य पनि हुन्। सूचीमा परेका करिब सातजना नजिकै पर्ने खैरहनी नगरपालिकाकासमेत छन्। जोखिममा रहेकालाई सुरक्षित रहन भनिएको छ। प्रारम्भिक सोधपुछबाट यति संख्या देखिए पनि यो संख्या बढ्न सक्ने अनुमान गरिएको छ। उनीहरुलाई क्वारेन्टाइनमा राखिने छ। सोही वडामा रहेको ब्रम्हनगर माविमा क्वारेन्टाइनको व्यवस्था गरिएको छ। वडाध्यक्ष बुद्धिराज थपलियाको नेतृत्वमा क्यारेन्टाइन व्यवस्थापन समिति गठन गरेर तयारी गरिएको हो। शनिवार दिनभर उनीहरुको सम्पर्कमा आएकाको ट्रेसिङ गरिएको थियो। जिल्ला स्वास्थ्य कार्यालय चितवनका प्रमुख दिपक तिवारीको नेतृत्वमा टोली खटिएको थियो। तिवारीका अनुसार आवश्यकता अनुसार आरडिटी र पीसीआरबाट परीक्षण गरिने छ। उक्त वडालाई आवतजावतमा रोक लगाउँदै शिल गरिएको नगर प्रमुख प्रभा बरालले बताइन्। राप्ती नगरपालिका ८ स्थित ब्रम्हनगरका दुई जनामा कोरोना संक्रमण भएको हो। ६३ वर्षीया आमा र उनका २७ वर्षीय छोरामा कोरोना देखिएको हो। राष्ट्रिय जनस्वास्थ्य प्रयोगशाला टेकुबाट संक्रमण पुष्टि भएको हो। कोरोनाको पुष्टि भएपछि गाउँ नै त्रसित बनेको छ। चैत ३ गते बेलायतबाट कतार एयरवेजमार्फत आएका उनीहरु दुई दिन काठमाडौंमा बसेका थिए। संक्रमितलाई भरतपुर अस्पतालको आईसोलेसन वार्डमा राखिएको छ। अस्पतालका प्रमुख मेडिकल सुपेरीटेण्डेन्ट डा श्रीराम तिवारीले भने, 'उनीहरुको अवस्था अहिले सामान्य छ उच्च प्राथमिकतामा उपचार र निगरानी गरेका छौं।'"
