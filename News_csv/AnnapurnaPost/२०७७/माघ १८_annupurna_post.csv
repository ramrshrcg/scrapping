शीर्षक,विवरण
बर्डफ्लुबाट होसियारी,"कोभिड१९ को असर सेलाउन नपाउँदै उपत्यकामा बर्डफ्लु ( एच५एन८) को संक्रमण भित्रिएको छ। कोभिडका कारण लथालिंग भएर बिस्तारै लय समाउन लागेको ह्याचरी व्यवसायलाई यसले त्राहीमाम बनाएको छ। साथै मानव स्वास्थ्यमा पनि जोखिम उत्पन्न गराएको छ। यतिखेर उपत्यकाका केही वस्तीमा मात्र बर्डफ्लु सीमित छ। बेलैमा सचेतना अपनाएर अन्यत्र फैलन नदिन सरकारी, व्यवसायी र सरोकारवालाले संयुक्त अभियान चलाउनुपर्छ। थोरै मात्र हेलचक्य्राइँ गरियो भने पनि यसको ठूलो असर पर्न सक्छ। यो वास्तविकतालाई कुखुरा, हाँस तथा पन्छीजन्य व्यवसायमा संलग्न व्यवसायीले गम्भीरताका साथ लिनुपर्छ। काठमाडौंमा तारकेश्वर नगरपालिकाका केही स्थानमा यो भाइरसको संक्रमण फैलिएको सरकारी निकायबाटै पुष्टि भइसकेको छ। तर उक्त क्षेत्रमा मात्रै देखिए पनि सबै ठाउँमा चराहरूको सजिलै आवातजावत हुने भएकाले यसको प्रभाव अन्यत्र पनि तत्कालै सर्न सक्छ। तसर्थ कुनै पनि क्षेत्रका मानिसले मचाहिँ सुरक्षित छु भनेर लापर्बाही गर्न मिल्दैन। चरा वर्गमा असर गर्ने भए पनि यो भाइरसले मानव स्वास्थ्यमा पनि गम्भीर प्रकृतिको खतरा निम्त्याउँछ। यसको असर किसानको खोर गोठदेखि हरेक उपभोक्ताको भान्सासम्म पर्नसक्छ। तसर्थ कसले होसियारी अपनाउने र कसले नअपनाउने भन्ने हुँदैन। तर पन्छीसँग सीधा सम्पर्क हुने भएकाले किसानले अलि बढी होसियारी अपनाउनुपर्छ। पन्छी बोक्ने सवारीचालक तथा त्यसमा संलग्न हुने कर्मचारी, मासु पसलेलगायतले पनि सावधानी अपनाउनुपर्छ। माक्स, स्यानिटाइजर प्रयोग गर्न भुल्नु हुँदैन। मानव शरीरमा यो भाइरस प्रवेश गयो भने सम्बन्धित मानिसको ज्यान जाने खतरा ६० प्रतिशत रहन्छ। तर पर्याप्त होसियारी अपनाइयो भने आत्तिहाल्नुपर्ने अवस्था भने होइन। यतिखेर संक्रमण हुनुभन्दा अघि कसरी जोगिने भन्नेतर्फ ध्यान दिनु आवश्यक छ। अण्डा तथा मासु पनि खानै हुन्न भन्ने होइन। पर्याप्त पकाएपछि खाँदा पूर्ण सुरक्षित रहन सकिने अनुसन्धानबाटै पुष्टि भइसकेको छ। अन्य वस्तुको तुलनामा कुखुराको मासु, अण्डा तथा मासुजन्य सामग्रीमा नेपाल विस्तारै आत्मनिर्भर बाटोमा लम्किरहेको छ। स्वदेशी उत्पादनले नै बजारको मागलाई क्रमशः पूरा गर्दै गइरहेको बेलामा समयसमयमा देखापर्ने बर्डफ्लुले ह्याचरी उद्योगलाई नै नकारात्मक असर पारिरहेको छ। यसपटक पनि यो भाइरस मुलुकभरि फैलने हो कि भन्ने त्रास व्याप्त छ। वार्षिक करोडौं रुपैंयाँ विदेशिनबाट जोगाइरहेको यो व्यवसायलाई जोगाउन सरकारले विशेष पहल गर्नुपर्छ। यस भाइरसको संक्रमण फैलने जोखिम रहेको क्षेत्रलाई तत्काल निगरानीमा राख्नुपर्छ। शंका लाग्नेबित्तिकै ती क्षेत्रका कुखुरा, हाँसलगायत पन्छीजन्य अन्य चराको परीक्षण गर्नुपर्छ। पुष्टि भएका पन्छीलाई सुरक्षित तवरबाट नष्ट गर्नुपर्छ। सरकारले भाइरस फैलिएको क्षेत्रका नागरिकको स्वास्थ्य निगरानी बढाउनुपर्छ। स्थानीयले पनि कसैको स्वास्थ्यमा समस्या देखिएमा तुरुन्त सम्बन्धित निकायलाई खबर गर्नुपर्छ। स्थानीयको गुनासो तथा समस्या सुनुवाइका लागि स्वास्थ्य मन्त्रालय तथा सरुवा रोग अस्पतालमा हेल्प डेस्क स्थापना हुनुपर्छ। सम्भव भए तत्काल बिरामीको उद्धार गरेर अस्पताल ल्याउने व्यवस्था गर्नुपर्छ। त्यति गर्न नसकिएमा घरमै बसेर अपनाउन सकिने उपचार पद्धतिबारे परामर्श दिनुपर्छ। यो भाइरसको संक्रमण शरीरभित्र छिरेमा ज्वरो, रुघाखोकीलगायतका स्वास्थ्य समस्या आउन सक्छ। यस्ता लक्षण भएका व्यक्तिसँगको सम्पर्कबाट सकेसम्म परै रहुनपर्छ। पन्छीसँग काम गर्नुपरेमा स्वास्थ्य सावधानी अपनाउनुपर्छ। पन्छीका मासु तथा अण्डा खानुपरेमा राम्रोसँग पकाउनुपर्छ।"
वैदेशिक रोजगारको बोझ,"वैदेशिक रोजगारीबाट आर्थिक उन्नति गर्नेहरू समाजमा जति छन्, रोजगारीका क्रममा विविध हन्डर खाएर रित्तो हात स्वदेश फर्कने पनि कम छैनन्। साहुसँग लिएको ऋणसमेत तिर्न नसकी दोब्बर बोझ बोकेर स्वदेश फर्कनुपर्ने बाध्यताको कथा बोकेका व्यक्ति समाजमा प्रशस्तै छन्। मातृभूमिमै दशनंग्रा खियाउने हो भने खुसीसँग परिवारको साथ बस्न र आनन्दसँग दैनिक गर्जो टार्न सकिन्छ भन्ने उदाहरण यस्ता व्यक्ति बनेका छन्। उनीहरूको कथाले वैदेशिक रोजगारीमा बेहोर्नुपर्ने हैरानी, त्यस्ता सम्भावित हैरानीबाट बच्न अपनाउनुपर्ने सावधानी र विदेश नगए पनि स्वदेशमै रमाइलोसँग जिउन सकिन्छ भन्ने सकारात्मक सन्देश दिएको छ। विदेशमा दुःख पाउनेहरूको कथा सार्वजनिक हुँदैनन्। पहिलो कुरा त यस्ता सबै पात्रले आफ्नो व्यथा खोल्न चाहँदैनन्। दोस्रो कुरा, उनीहरू चाहेर पनि सरोकारवालाको नजरमा पर्न सक्दैनन्। महोत्तरी भरतपुरका जुलमी मुखिया हुन् वा सुखरु मुखिया, विदेशमा पाएको हन्डरले स्वदेशमै मिहेनत गर्न सिकाएका पात्र हुन्। उनीहरूले बिहानदेखि बेलुकासम्म गरेको परिश्रमले दिएको आनन्दले विदेशमा पाएको कष्टमात्रै बिर्साएको छैन, महाजनबाट लिएको ऋण विस्तारै चुक्ता गर्ने हिम्मतसमेत थपिदिएको छ। उनीहरू दुवै धन कमाउने आशमा गाउँकै साहुबाट ऋण लिएर गएका थिए, तर सोंचेअनुसार कमाउन नसकेपछि थप ऋण बोकेर स्वदेश फिरेका थिए। अहिले गाउँकै इटा भट्टामा काम गर्छन्। परिवारको सबै सदस्य सँगै काम गर्न पाउने भएका कारण उनीहरूको कमाइ मनग्ये छ। विगतमा खस्किएको आर्थिक स्थिति विस्तारै उकासिँंदैछ। कमाउन विदेश जानुपर्दैन भन्ने प्रमाण उनीहरू बनेका छन्। मुलुकबाट दैनिक एक हजारको हाराहारीमा युवा वैदेशिक रोजगारीमा जाने गरेका छन्। अपवादबाहेक यसरी जानेहरूमध्ये अधिकांशको आर्थिक हैसियत निम्नस्तरकै हुन्छ। मुलुकभित्र रोजगारी नपाउनु र बाध्यताले विदेश जाँदा पनि सम्बन्धित कम्पनीले प्रतिबद्धता जनाएअनुसार पारिश्रमिक नदिनु विदेशमा दुःख पाउनेमध्ये अधिकांशको समस्या बनेको छ। कोही काम गर्दागर्दै दुर्घटनामा परेर अपांगता बनेर फर्कनुपर्ने बाध्यतामा छन् भने कोही तोकिएअनुसार कमाइ नभएपछि फर्कनुपर्ने बाध्यतामा छन्। कतिपय कामदार निरन्तरको कामबाट थकित भएर दीर्घकालीन स्वास्थ्य समस्या बोकेर आइरहेका छन्। जसले उनीहरूको भविष्य अनिश्चित बनाएको छ। सरोकारवाला निकायको आँखा चिम्ल्याइले यो अवस्था आएको हो। स्वदेशभित्र रोजगारी पनि दिन नसक्ने र सरकारकै अनुमति लिएर वैदेशिक रोजगारीमा जाँदा खप्नुपरेको कष्टको बारेमा पनि चासो नदिनु गैरजिम्मेवारपनले घाइतेको घाउमा नुनचुक थप्ने काम गरिरहेको छ। साथै, यसमा एक पक्षलाई मात्रै खोट देखाएर पनि हुँदैन। सरकार, कामदार र उनीहरूलाई विदेश पठाउने दलालसमेत सचेत हुन जरुरी छ। मुख्य कुरा सरकारले मुलुकमै रोजगारी सिर्जना गराउनेतर्फ पहल गर्नुपर्छ। आफ्ना नागरिकलाई बिहानबेलुकाको छाक टार्नकै लागि विदेशी भूमिमा रगत पसिना चुहाउन जानुपर्ने अवस्थाको अन्त्य गर्नुपर्छ। यदि विदेशै जानुपर्ने अवस्था आएमा विदेसिने युवाको रोजगारी सुनिश्चित हुने वातावरण बनाउनुपर्छ। नेपाली कामदार लैजाने हरेक मुलुकसँग कूटनीतिक पहलबाट स्वदेशमा भनेअनुसारको काम र कमाइ सुनिश्चित गर्नुपर्छ। यदि कुनै कामदारले विदेशमा पुगेपछि कुनै पनि प्रकारको दुःख पाउने अवस्था आएमा तत्काल समाधान हुनेगरी संयन्त्र निर्माण गर्नुपर्छ। उनीहरूलाई विदेशमा रोजगारी, स्वास्थ्यलगायत कुनै पनि प्रकारको असुरक्षाको अवस्था आउन दिनुहुन्न। कामदारलाई विदेश पठाउन मध्यस्थताको भूमिका खेल्ने म्यानपावर कम्पनीलाई कामदार रोजगारी सकेर विदेश नफर्कंदासम्म जिम्मेवार वहन गराउनेतर्फ सोंच्नुपर्छ। कामदारले पनि धेरै कमाउने लोभमा आफूखुसी कम्पनी परिवर्तन गर्ने, गैरकानुनी रूपमा बस्ने जस्ता बाटो अपनाउनुहुन्न।"
बगर बन्यो खोला,"फिदिम : हेँवा खोला हिजोआज पहिलेजस्तो सुसाउँदैन। खोला त मरुभूमिजस्तो देखिन थालेको छ। नियमविपरीत सञ्चालित जलविद्युत् आयोजनाका कारण खोला सुकेर बगरमा परिणत भएको हो। नियमबमोजिम १० प्रतिशत पानी खोलामै छाडेर आयोजना सञ्चालन गर्नुपर्ने हुन्छ। तर, पाँचथरको फिदिम नगरपालिका४ र हिलिहाङ गाउँपालिका७ को बीचमा बग्ने हेँवा खोलामा नियमविपरीत आयोजना सञ्चालन गरिँदा समस्या भएको हो। हेँवा र फेमे खोलाको पानी प्रयोग गरी माउन्टेन हाइड्रोपावर कम्पनीले २२ मेगावाट क्षमताको तल्लो हेँवा खोला जलविद्युत् आयोजना सञ्चालन गरेको छ। अघिल्लो वर्षदेखि हिउँदे खेती गर्न समस्या भएको छ, स्थानीय दीपक माझीले भने, हाइड्रोपावर सञ्चालकले खोलामा पानी छाड्ने भने पनि अहिले पानी छाड्दैनन्। हेँवा खोलाको आर्यघाट हिजोआज सुनसान देखिन्छ। आफन्तको अन्त्येष्टिमा बिलौना गरेर आँसु झार्नेहरू नदेखिएको निकै समय भएको स्थानीयत बताउँछन्। खोलामा पानी नभएपछि दाहसंस्कारमा समस्या भएको हो, फिदिम नगरपालिका४ हेँवा खोलानजिकै व्यापार गरेर बसेकी भीमा तामाङले भनिन्, किसानले हिउँदे खेती गर्न पाएका छैनन्। यहाँको व्यापार ठप्प छ। मानिसको अन्त्येष्टिसँग जोडिएको दाउरा व्यापार र खोलासँग निर्भर भएको माछा व्यापार ठप्प भएको हो। हेँवामा मीठो माछा पाउने भएकाले त्यसकै व्यापार गरेर यहाँका स्थानीय राम्रो आम्दानी गर्थे। आयोजनाले खोला नै सुकाएपछि माछाको व्यापार ठप्प छ। हिउँदमा खोलामा कपडा धुने पानीसमेत अभाव हुने गरेको स्थानीय बताउँछन्। खोला नै सुकाएर आयोजनामा पानीको प्रयोग गर्दा जलचर सखाप भएका छन्। जैविक विविधतामा प्रतिकूल असर परेको छ। किसानलाई हिउँदे खेती गर्न समस्या छ। फिदिम बजार र आसपासका बासिन्दाको मृत्यु हँुदा अन्त्येष्टिका लागि तमोर नदी पुयाउनुपर्ने बाध्यता सुरु भएको छ। पहिलेजस्तो दाहसंस्कारका लागि शव ल्याउने गरिएको छैन, स्थानीय नरेश खवासले भने, आत्महत्या गर्नेलाई छिटफुट रूपमा अन्त्येष्टिमा ल्याउने गरे पनि राम्रो ढंगले दाहसंस्कार हुन सकेको छैन। दाहसंस्कारका लागि दाउरा व्यापार गरेर बस्नेहरूको आम्दानी ठप्प छ। जलविद्युत् सञ्चालक दीपेन्द्र आङ्बोले खोलामा पानीको बहाव घटेकाले समस्या देखिएको बताए। आफूहरूले नियमसंगत रूपमा आयोजना सञ्चालन गरेको उनको दाबी छ। अहिले खोलामा प्रतिसेकेन्ड चार हजार लिटर मात्र पानी बग्छ, आङ्बोले भने, यस हिसाबले हामीले प्रतिसेकेन्ड चार सय लिटर पानी छाडेका छौँ। दाहसंस्कारका लागि पानी आवश्यक परेका बेला आयोजना बन्द गरेर पानी छाड्ने गरिएको उनले बताए।"
सिन्धुलीगढीको पुनर्निर्माण सुरु,"सिन्धुली : ऐतिहासिक सिन्धुलीगढी दरबार (रानी दरबार)को पुनर्निर्माण सुरु भएको छ। सिन्धुलीको कमलामाई नगरपालिका३ मा रहेको सिन्धुलीगढी दरबार ४ करोड ३८ लाख ९९ हजार ५ सय २२ रुपैयाँको लागतमा पुनर्निर्माण थालिएको हो। कमलामाई नगरपालिका सिन्धुली र बागमती प्रदेश सरकार पर्यटन विकास आयोजनाले १६ महिनाभित्र निर्माण सम्पन्न गर्ने गरी दरबारको पुर्निनर्माण थालेको हो। दरबारको पुनर्निर्माणको जिम्मा तुलसीएरिसा जेभी भक्तपुरले पाएको कमलामाई नगरपालिकाका मेयर खड्गबहादुर खत्रीले जानकारी दिए। कुल ४ करोड ३८ लाख ९९ हजार ५ सय २२ रुपैयाँ लागतमा निर्माण सक्ने गरी यही माघ ८ गते दरबारको ठेक्का लगाएर काम थालिएको हो। यसको पुनर्निर्माण कार्य २०७९ जेठ १६ भित्र सक्ने गरी सम्झौता भएको छ, उनले भने। पूर्व २ नं क्षेत्रको प्रशासन सञ्चालन गर्ने अड्डाका रूपमा परिचित गढीदरबार तत्कालीन श्री ३ महाराज जंगबहादुर राणाका भाइ बमबहादुर राणाका छोरा बमवीरविक्रम राणाले निर्माण गरेका हुन्। २००४ सालमा राणा शासन अन्त्यपछि राष्ट्रिय स्वामित्वमा ल्याइएको गढीदरबार २०२० सालमा जिल्ला सदरमुकाम सिन्धुलीमाढी झारिएपछि भग्नावशेषमा परिणत भएको थियो। लामो समयसम्म संरक्षण अभावमा दरबार र गढी किल्लाका भौतिक संरचनाहरू नष्ट हुँदै गएका थिए। २०२० सालअघि सिन्धुली जिल्ला सदरमुकाम सिन्धुलीगढीमै थियो। उक्त समयमा नेपाली सेना, प्रहरीले सुरक्षा दिएका थिए। २०५२ सालमा तत्कालीन माओवादीले सिन्धुलीगढीमा रहेको प्रहरी चौकीमाथि आक्रमण गरेर सशस्त्र जनयुद्धको उद्घोष गरेपछि त्यसयता त्यहाँ सुरक्षा पोस्टसमेत स्थापना गर्न सकिएको छैन।"
बीपी प्रतिष्ठान भ्रष्टाचारको अखडा,"धरान : बीपी कोइराला स्वास्थ्य विज्ञान प्रतिष्ठानले आफ्नो कोभिड अस्पतालमा औषधि र सरसामान आपूर्ति गर्न बिनाटेन्डर करोडौंको ठेक्का त्यस्तो व्यक्तिलाई दिएको छ, जो अख्तियारको मुद्दा खेपिरहेका छन्। सामान आपूर्तिमा अनियमितता गरेको अभियोगमा अख्तियारले चलाएको मुद्दा विचाराधीन रहेकै अवस्थामा चेतन अग्रवाल पुनः त्यस्तै कामका लागि प्रतिष्ठान छिरेका हुन्। तत्कालीन उपकुलपति डा बलभद्र दाससँग मिलेर लेखिएको मूल्यभन्दा महँगोमा सामान उपलब्ध गराएको मुद्दामा उनी अदालत धाइरहेकै छन्। उक्त मुद्दामा उनी १० लाख रुपैयाँ धरौटीमा छुटेका थिए। कोभिड अस्पताललाई आवश्यक सामग्री खरिद गर्दा कोभिड मूल्यांकन समितिको सिफारिस लिनुपर्ने प्रावधान छ। तर, निर्देशक गौरीशंकर साहको मात्र सिफारिसमा उपकुलपति डा ज्ञानेन्द्र गिरीले सोझै उक्त ठेक्का दिएका थिए। उपकुलपति डा गिरीले कानुनविपरीत खरिदमा दबाब दिएपछि कोभिड अस्पताल प्रमुख डा कृष्ण पोखरेलले त्यही क्रममा राजीनामा दिएकी थिइन्। कानुन मिचेर विभिन्न उपकरण र औषधि खरिद गर्न नमानेपछि खरिद शाखाका प्रमुख विष्णु चापागाईंलाई पनि अन्यत्र सरुवा गरिएको थियो। जुन नेतृत्व आए पनि प्रतिष्ठान कमाउ अड्डा नै भइरहेको छ, प्रतिष्ठान कर्मचारी कल्याण समाजका कार्यवाहक अध्यक्ष उमेश थापा भन्छन्, उपकुलपति गिरीका पालामा पनि अनियमितता रोकिएन। बरु बढ्यो। कालोसूचीमा राख्नुपर्ने व्यक्ति खोजीखोजी ठेक्का दिने गरिएको छ। चेतन मात्र यसको उदाहरण होइनन्, अक्सिजन प्लान्ट बनाउने ठेक्का पाएका विज्ञान अर्यालले सम्झौताअनुसार काम गरेनन्। उनको काम अस्वीकृत त भयो तर प्रतिष्ठानले भुक्तानी प्रक्रिया अघि बढाएको उच्च स्रोतले जानकारी दियो। उनलाई कालोसूचीमा राख्ने छलफल हुँदै थियो, लेखासम्बद्ध एक अधिकारीले भने, अचानक भुक्तानी दिने आदेश पो आयो। देशकै प्रतिष्ठित स्वास्थ्य संस्था बीपी प्रतिष्ठान आर्थिक अनियमितता गर्ने अखडा बनेको छ। दक्ष जनशक्ति उत्पादन, चिकित्सा अनुसन्धान र विशेषज्ञ सहितको स्वास्थ्य सेवा प्रदान गर्ने उद्देश्यले खोलिएको प्रतिष्ठान लुटेर खाने थलो बनेपछि धरानवासी चिन्तित भएका छन्। गिरी जेठमा उपकुलपति भएर आउनुअघि प्रतिष्ठान ३२ करोड रुपैयाँ घाटामा थियो। त्यसयता ८ महिनामा यसको घाटा बढेर एक अर्ब ७ करोड पुगेको व्यवस्थापन उच्च स्रोतले जानकारी दियो। प्रतिष्ठान ओरोलो लाग्नुमा उपकुलपति डा गिरी, राजिस्ट्रार डा मोहनचन्द्र रेग्मीलगायत उच्च पदाधिकारीको अनियमितता मुख्य कारण हो, स्रोत भन्छ। प्रतिष्ठानका पूर्वपदाधिकारी डा बलभद्र दास, डा आरके रौनियार, तुलबहादुर श्रेष्ठ, अरविन्द सिन्हा, कर्मचारी अमित श्रीवास्तव, दिनेश दाहाल, रुपा अग्रवाल, रमेश खतिवडालगायत विरुद्ध भ्रष्टाचार मुद्दा लागिसकेको छ। त्यो घटनाले वर्तमान नेतृत्व र व्यवस्थापनलाई निरुत्साहन गरेको छैन। प्रतिष्ठानका तत्कालीन उपकुलपति डा राजकुमार रौनियार सेवाग्रहीसँग घुस लिँदै गरेको अवस्थामा अख्तियारले पक्राउ गरी मुद्दा चलाएपछि उनी स्वतः निलम्बनमा परे। उनीविरुद्ध मुद्दा विशेष अदालतमा विचाराधीन छ। खाली रहेको उक्त पदमा तत्कालीन स्वास्थ्यमन्त्री भानुभक्त ढकालले निजी अस्पताल सञ्चालक डा गिरीलाई जेठमा प्रतिष्ठानको उपकुलपति बनाएका थिए। साउनमा नियुक्त रजिस्ट्रार डा रेग्मी कानुनतः उक्त पदमा अयोग्य रहेको मुद्दा पनि विचाराधीन छ। बीपी कोइराला स्वास्थ्य विज्ञान प्रतिष्ठान नियमावलीअनुसार रजिस्ट्रार हुन स्वास्थ्य प्रशासन वा व्यवस्थापन वा अन्य विषयमा उच्च शिक्षा प्राप्त गरी प्रशासनमा अनुभव भएको व्यक्ति चाहिन्छ। डा रेग्मीको प्रशासनमा अनुभव छैन भन्दै मुद्दा परेको छ। प्रतिष्ठानमा उपकुलपति र रजिस्ट्रारबीच कामको समन्वय छैन। दुवैका छुट्टाछुट्टै प्यानल छन्। आर्थिक अनियमितता गर्न अग्रसर हुनेहरू फरकफरक बिचौलियामार्फत उपकुलपति वा रजिस्ट्रारसम्म जान्छन्, प्रतिष्ठान स्रोत भन्छ, कसले कसलाई हात लिने भन्नेमा हानथाप चल्छ। गिरीले पदको दुरुपयोग गर्दै प्रतिष्ठानलाई आर्थिक भार पर्ने गरी, आर्थिक, प्रशासनिक र प्रेस संयोजक नियुक्त गरेको, क्वार्टरमा समेत कार्यालय सहयोगी राखेर व्यक्तिगत प्रयोग हुने सामग्री खरिद गराई प्रतिष्ठानबाट भुक्तानी दिएको थापाको आरोप छ। उपकुलपति डा गिरी, रजिस्ट्रार डा रेग्मी र निर्देशक साहलगायतले पदीय दुरुपयोग गरी प्रतिष्ठानको नियमावलीविपरीत आवास तथा आवास मर्मत, सवारी साधन, भत्ता, सुरक्षा इन्धन, बिदाका दिन सवारीसाधनको दुरुपयोग र भोज खर्च आयोजना गरी प्रतिष्ठानमा चरम आर्थिक अनियमितता गरेको पनि अध्यक्ष थापाले आरोप लगाए। प्रतिष्ठानका चिकित्सक, नर्स र कर्मचारीलाई नियमित तलब भुक्तानी गर्न नसकेको अवस्थामा उपकुलपति गिरी र रजिस्ट्रार रेग्मीले आफूनिकटका व्यक्तिलाई प्रतिष्ठानमा बिनाप्रतिस्पर्धा भर्ती गरेको पनि थापाले बताएका छन्। रजिस्ट्रार रेग्मीले अनावश्यक निजी सुरक्षा गार्ड राखेर प्रतिष्ठानलाई आर्थिक भार बढाएका छन्। प्रतिष्ठान मेडिकल तथा डेन्टल फ्याकल्टी कल्याण समाजका अध्यक्ष डा विष्णु पोखरेलले प्रतिष्ठानका पदाधिकारीको कमजोर व्यवस्थापनका कारण यो घाटामा झरिरहेको बताए। त्यही कारण चिकित्सकले बिरामीलाई भरपर्दो सेवा दिन नसकेको गुनासो गरे। प्रतिष्ठानको रेडियोलोजी सेवा सुधार नगर्नु, वृद्धि भएको तलब र जोखिम भत्ता उपलब्ध नगराउनुका साथै चिकित्सक कर्मचारीको समयमा बढुवा प्रक्रिया अगाडि बढाउन नसक्नु पदाधिकारीको अक्षमता रहेको औंल्याए। उपचारका लागि आउने बिरामीलाई सिटीस्क्यान, भिडियो एक्सरे, एमआरआई गर्नुपर्दा महिना दिनपछि बोलाउने, आईसीयू, एनआईसीयू र डाइलासिस सेवा विस्तार नगर्दा धरानवासीले अकालमा ज्यान गुमाउनुपरेको प्रतिष्ठान सुधार संघर्ष समितिका उपाध्यक्ष डा राजेन्द्र शर्माले बताए। उनले प्रतिष्ठानलाई धराशयी बनाउने प्रतिष्ठानकै पदाधिकारी भएकाले यहाँ भएको भ्रष्टाचारको सत्यतथ्य छानबिन गरी दोषीउपर कडा कारबाही गर्न माग गरेका छन्। प्रतिष्ठानका रजिस्ट्रार रेग्मीले कोरोना र विविध कारणले प्रतिष्ठान एक अर्ब ७ करोड घाटामा रहेको बताए। उनले आर्थिक अनियमिततामा आफ्नो संलग्नता नभएको दाबी गरे। उपकुलपति गिरीले पनि प्रतिष्ठानमा सुधार गर्ने उद्देश्यले आए पनि कोरोनाका कारण भनेअनुसार काम गर्न नसकेको दाबी गरे। उनले आफूले नियमविपरीत भ्रष्टाचार गरेको प्रमाणित भए राजीनामा दिने बताए।"
अझै खुलेन जोगबनी नाका,"विराटनगर : विराटनगर महानगरपालिका१५ स्थित रानी नाका हुँदै आइतबार दिउँसो ३:२० बजेतिर नेपाल प्रहरीका एसएसपी कृष्णहरि शर्मा भारतको जोगबनीतिर लागे। परिवारका सदस्य र आफन्तसहित किनमेलका लागि भन्दै उनी भारतदेखि विराटनगर प्रवेश गर्ने मुख्य नाकाबाट जोगबनी बजार पुगेका हुन्। शर्मालाई विराटनगर भन्सारको पुरानो कार्यालय नजिक रहेको नाका कटाएर जोगबनी पुर्याउन सादा पोसाकमा रहेका प्रहरीले सहयोग गरे। नेपाल प्रहरीका अधिकृत नै घरायसी काम र किनमेलका लागि जोगबनीतिर लागेको देखेपछि समस्यामा परेका सर्वसाधरणलाई नाका खुलेको अनुमान गरे। केही जोगबनीतिर जान पनि खोजे। तर, नेपाल र सशस्त्र प्रहरीले सर्वसाधारणलाई भने आवतजावत गर्न दिएनन्। मुख्य नाकाबाट छिर्न नपाएपछि उनीहरू दरैया, हुलास मेटललगायतका चोर बाटो प्रयोग गर्दै जोगबनी छिरे। तर, सीमामा तैनाथ सुरक्षाकर्मीले रोकेपछि उनीहरू चोर बाटो अपनाएका हुन्। उच्च प्रहरी अधिकृतले जोगबनीतिर सहज रूपमा प्रवेश पाइरहँदा सर्वसाधारणलाई भने आवतजावतमा रोक लगाइएको थियो। नाका खुला हुनुपर्ने माग राख्दै लामै समयदेखि सर्वसाधारणले नेपालभारत सीमा क्षेत्रमा धर्ना दिने र प्रदर्शन गर्नेलगायतका आन्दोलनका कार्यक्रम गरिरहेका छन्। तर पनि २०७६ साल फागुन ११ गतेबाट सिल भएको नाका अझै खुलेको छैन। संक्रमण कम हुँदै गइरहे पनि लामो समयदेखि बन्द गरिएको नाका नखुल्दा आफूहरू मारमा परेको स्थानीय बासिन्दाको गुनासो छ। रानीस्थित विराटनगर भन्सारको पुरानो कार्यालय नजिकका तीनवटै ढाट बन्द गरिएको छ। विराटनगर१५ मा रहेको १ र २ नम्बर तथा विराटनगर१६ मा रहेको ३ नम्बर ढाट १० महिना अघिदेखि बन्द छन्। कोरोना संक्रमण मत्थर हुँदै गए पनि ढाट भने लागेको लाग्यै छ। नयाँ प्रकारको भाइरस देखापरेपछि थप कडाइ गर्दै नेपालबाट भारत र भारतबाट नेपालतर्फ मानिस तथा सवारीसाधनको आवतजावत गर्न दिइएको छैन। तर, दुई देशबीचको आवतजावत भने रोकिएको छैन। सीमा नाका बन्द हुँदा पछिल्लो समय घरायसी किनमेल, औषधि उपचार, आफन्त भेटघाट, घुमफिरलगायतका कार्य प्रभावित भएको भन्दै जनस्तरबाट पनि खुला गर्नुपर्ने माग राखेर विभिन्न दबाबमुलक कार्यक्रम भइरहेका छन्। सीमाबाट आवागमन गर्ने प्रोटोकलका बारेमा जानकारी नहुँदा सीमा क्षेत्रअन्तर्गत रानीमा आइतबार स्थानीय बासिन्दाले प्रदर्शन गरे। युथ युनिटी अफ नेपाल नामक संस्थाका युवा र आसपासका स्थानीयले विगतमा जस्तै सीमा खुला हुनुपर्ने र स्वतन्त्र रूपमा आवतजावत गर्न पाउनुपर्ने माग राखेर प्रदर्शन गरेका हुन्। यति साह्रै असहज हुँदा र अति आवश्यक काममा पनि आउजाउ गर्न पाइएको छैन, संस्थाका उपाध्यक्ष अब्दुल हमिदले भने, जान खोज्यो भने प्रहरीले रोकिहाल्छ । सर्वसाधारणलाई रोकिनु र ठूलाबडालाई छाडिनु ठूलो विभेद हो। स्थानीय मोहम्मद इसामुदिनले नेपालसँग प्रत्यक्ष सम्बन्ध जोडिएको भारतीय नाका लामो समयदेखि बन्द हुँदा सर्वसाधारणलाई सामान्य हिसाबले जीवनयापन गर्न पनि मुस्किल परिरहेको सुनाए। मन्त्रिपरिषद् बैठकपछि सरकारले माघ १६ देखि आवश्यक सर्तसहित नाका खुुला गर्ने निर्णय गरेको छ। गृह मन्त्रालयले विराटनगरको रानी भन्सारसहित भारत र चीनसँग सीमा जोडिएका देशभरिका ३० वटा नाकाहरू आवश्यक प्रोटोकलसहित खुला गर्न निर्देशन दिँदै सम्बन्धित जिल्ला प्रशासन कार्यालयलाई पत्राचार गरिसकेको छ। भारतीय नागरिकहरूको हकमा गृह मन्त्रालयसँग स्वीकृति लिएर मात्रै नेपाल प्रवेश दिने व्यवस्था मिलाइएको छ। त्यस्तै नयाँ भाइरस देखिएको ठाउँबाट आउने नागरिकहरूले ७२ घण्टाभित्रको पीसीआर परीक्षण रिपोर्ट पनि साथमा लिएर आउनुपर्ने नियम सरकारले बनाएको मोरङका प्रमुख जिल्ला अधिकारी कोषहरि निरौलाले बताए। सरकारी निर्देशनअनुसार इलाम, झापा, मोरङ, सिरहा, रौतहट, पर्सा वीरगञ्ज, रसुवा, रूपन्देही, बाँके, कैलाली, कञ्चनपुरलगायत विभिन्न जिल्लाका नाका खुल्ला भएको गृह मन्त्रालयले जनाएको छ। तर, नाकामा आवतजावत गर्नेले भने तोकिएको निमय पूरा गर्नुपर्ने जनाएको छ।"
सर्वोच्च अदालतको फैसला कुरिरहेका छौं,"धनगढी : नेकपाको एक खेमाका अध्यक्ष पुष्पकमल दाहालले प्रधानमन्त्री केपी शर्मा ओलीलाई दुईतिहाइले कारबाही गर्न सकिने बताएका छन्। नेकपा, कांग्रेस र मधेसवादी दलहरू मिलेर ओलीलाई दुईतिहाइले कारबाही गर्न सकिन्छ, आफू नेतृत्वको पार्टीको सुदूरपश्चिम कमिटीले शनिबार धनगढीमा आयोजना गरेको बृहत् विरोधसभालाई सम्बोधन गर्दै अध्यक्ष दाहालले भने, तर, हामी सर्वोच्च अदालतको फैसला कुरिरहेका छौं। दाहालले सर्वोच्च अदालत संविधानको अन्तिम व्याख्याता भएकाले सही फैसला गर्नेमा आफू विश्वस्त रहेको बताए। उनले सम्बोधनको सुरुमै अर्का अध्यक्ष माधवकुमार नेपालसँगको मित्रताबारे उल्लेख गरेका थिए। तपाईंहरूलाई लाग्दो होला, प्रचण्ड र माधव नेपालको दोस्ती भर्खरै भएको हो। यिनको चिनजान पनि भर्खरै भएको हो, उनले भने, त्यसो सोच्नुभएको छ भन त्यो गलत हो। हाम्रो दोस्ती ४० को दशकदेखि हो। उनले लोकतान्त्रिक गणतन्त्रको आन्दोलन, जनयुद्धका बेला आफ्नो सबैभन्दा बढी भटेघाट र संवाद हुने व्यक्ति नेपाल भएको बताए। जनयुद्धका बेला पनि हामीबीच सबैभन्दा बढी संवाद हुन्थ्यो, भेटघाट हुन्थ्यो, उनले भने, त्यसको परिणाम नै १२ बुँदे हँुदै लोकतान्त्रिक गणतन्त्रका लागि आन्दोलन र त्यसपछि संविधान बन्यो। उनले नेपाललाई ओलीले जहिले पनि हेपेको आरोप लगाए। यसरी कसरी पार्टी चल्थ्यो ?, उनले भने, म बालुवाटार गएको देखेर धेरैलाई रिस पनि उठ्यो होला। बिहान बालुवाटार, बेलुकी बालुवाटार, तर केपी ओली बालुवा हुनुहुँदो रहेछ। बालुवा पेलेर तेल निस्किँदैन भन्ने कुरा बुझें। आलोपालोअनुसार विरोधसभामा प्रमुख अतिथि रहेका अर्का अध्यक्ष माधवकुमार नेपालले ओलीको पतनको बाटो सुरु भएको बताए। ओलीको पतन निश्चित रहेको कुरा तपाईंहरूको उपस्थितिले देखाइदिएको छ, अध्यक्ष नेपालले भने। नेपालले निर्वाचन आयोगको हालैको एक आदेशले ओलीलाई हिस्स बनाएको टिप्पणी गरे। ओलीले म्यादी प्रहरीजस्तै खोलेको केन्द्रीय सदस्यमा भर्ती भएकाहरूलाई लाज भएको छ। एक मास्कले पनि लाज छोपिन्न भने उनीहरूलाई बुर्का लगाइदिनुस्, नेपालले व्यंग्य गरे। उनले ओली गफाडी नम्बर १ रहेको आरोप लगाए। केपी ओली काम गर्नुहुन्न। सरकारका तीन वर्षमा के काम गर्नुभयो ? तर, उहाँ गफ दिन माहिर हुनुहुन्छ। उहाँ कम्युनिस्ट होइन। उहाँ कम्युनिस्ट सिध्याउन लाग्नुभएका व्यक्ति हुनुहुन्छ। उहाँ डुब्लिकेट कम्युनिस्ट हो, उनले भने। उनले अहिले ओलीले पूर्वएमाले एक होऔं भनेर अभियान चलाएको बताए। विरोधसभाको अध्यक्षता हालै नियुक्त सुदूरपश्चिम अध्यक्ष भानुभक्त जोशीले गरेका थिए। कार्यक्रममा स्थायी कमिटी सदस्य भीम रावल, सुदूरपश्चिमका मुख्यमन्त्री त्रिलोचन भट्ट, पार्टी संयोजक लक्ष्मीदत्त जोशीले पनि सम्बोधन गरेका थिए। मुख्यमन्त्री भट्ट यसअघि धनगढीमै भएको ओली समूहको सभाका क्रममा प्रधानमन्त्रीको स्वागत गर्न विमानस्थल गएका थिएनन्। भट्ट शुक्रबार साँझ नेपाल र शनिबार बिहान दाहालको स्वागतमा धनगढी विमानस्थल पुगे। नेपाल शुक्रबार साँझको उडानबाट धनगढी आएका थिए। उनको स्वागतका लागि सुदूरपश्चिम प्रदेश सरकारका मुख्यमन्त्री र पाँचै जना मन्त्री विमानस्थल पुगेका थिए। शनिबार बिहानको विमानबाट आएका दाहालको स्वागतका लागि पनि मुख्यमन्त्री र सिंगो मन्त्रिमण्डल विमानस्थल पुगेको थियो। मुख्यमन्त्रीको सचिवालयले यसअघि ओली समुहको आमसभाबारे आधिकारिक जानकारी नआएको र गुटको भेला भएकाले विमानस्थल र आमसभामा नभएको प्र्रतिक्रिया दिएको थियो।"
अछाममा अझै असुरक्षित गर्भपतन,"अछाम : अछामको साँफेबगर नगरपालिकाकी बबिता नेपाली (नाम परिवर्तन)का दुई सन्तान छन्। उनलाई सन्तानको रहर पुगिसकेको छ। श्रीमान्ले अस्थायी साधन प्रयोग गर्न नमानेपछि उनले डिपो लगाउन थालिन्। तर, स्वास्थ्यमा समस्या देखिन थालेपछि डिपो लगाउन छोडिन्। डिपो लगाउन छोडेपछि उनको दुई पटक अनिश्चित गर्भ बस्यो। पहिलो पटक अस्पतालमा गएर उनले सुरक्षित गर्भपतन सेवा लिइन्। भदौमा फेरि गर्भ बस्यो। उनलाई दोस्रो पटक अस्पताल जान लाज लाग्यो। उनले यसपटक आफैं औषधि किनेर खाइन्। त्यसपछि पेट दुख्ने, धेरै रगत बग्ने जस्ता समस्या देखिए। औषधि खाएपछि यस्तै हुन्छ होला भनेर केही दिन त सहेरै बसेँ। तर, निकै गाह्रो हुन थाल्यो, उनले भनिन्, बेहास भएछु, होस खुल्दा बयलपाटा अस्पतालमा रहेछु। यहाँ राम्रो नभएपछि धनगढी अस्पतालमा अपे्रसन गरेर पाठेघरको रगतको टुक्रा सफा गरेँ। बाब्लाकी झुमा भुल (नाम परिवर्तन)का श्रीमान् भारतमा काम गर्छन्। उनका दुई छोरी र एक छोरा छन्। श्रीमान् घर फर्किएपछि कात्तिकमा उनको अनिश्चित गर्भ बस्यो। अस्पताल टाढा भएकाले उनले औषधि किनेर खाइन्। अस्पताल नजिक छैन। औषधि किनेर खाए, उनले भनिन्, धेरै रगत बग्यो अनि पेट निकै दुख्न थाल्यो। सहनै नसकेपछि श्रीमान्ले अस्पताल पुर्याए। महिलाले सुरक्षित गर्भपतन बारे कानुनी ज्ञानको अभाव तथा सुरक्षित गर्भपतन सेवा प्रदायक सस्थासँगको सहज पहुँचको अभावमा असुरक्षित गर्भपतन गराइरहेको देखिन्छ। जुन अछामको बयलपाटा अस्पतालमा मात्र १० महिनाको अवधिमा आएका ८५ महिलाको तथ्यांकले पुष्टि गर्छ। चैतदेखि पुससम्म अस्पतालमा पुगेर २ सय ५ जनाले सुरक्षित गर्भपतन सेवा लिए। जसमध्ये ८५ जनाले घरमै असुरक्षित गर्भपतनको प्रयास गर्दा सफल नभएपछि अस्पताल पुगेको संख्या हो। कोरोनाका कारण लकडाउन भएपछि गत चैतमा मात्र १३ जना अस्पताल पुगेका थिए। जसमध्ये ११ जना घरमै गर्भपतनको प्रयासमा असफल भएपछि अस्पताल पुगेका बयलपाटा अस्पतालकी स्टाफ नर्स पवित्रा बुढाले बताइन्। बयलपाटा अस्पतालका अनुसार वैशाखमा अस्पतालमा आएका १८ मध्ये ११, जेठमा २५ मध्ये ७, असारमा १५ मध्ये ८ जनाले घरमै असुरक्षित गर्भपतन गर्दा स्वास्थ्यमा समस्या देखिएपछि अस्पताल पुगेको संख्या हो। आर्थिक वर्ष २०७७७८ को ७ महिनामा मात्र १ सय ६६ मध्ये ४८ जना घरमा असुरक्षित गर्भपतनपछि अस्पताल पुगेको अस्पतालले जनाएको छ। स्टाफ नर्स पवित्राले ३ जना निकै जटिल अवस्थामा अस्पताल पुगेको बताइन्। बयलपाटा अस्पतालका पूर्वस्वास्थ्य सेवा निर्देशक डा विकास गौचनले पनि गाउँमै मेडिकलबाट औषधि सेवन गरेर राम्रोसँग गर्भपतन नुहँदा अन्तिम अवस्थामा मात्र महिला अस्पताल आउने गरेको बताए। मेडिकलले गर्भपतन गराउने औषधि बिक्री गर्न पाइँदैन। त्यसमाथि औषधिले काम गर्ने भनेको ९ हप्ता सम्मको गर्भमा मात्र हो। उनीहरू अनुमानको भरमा औषधि दिन्छन्, गौचनले भने, मेडिकलले सेवाभन्दा पैसा कमाउने सोचले औषधि बिक्री गरेको पाइन्छ। अस्पतालमा आएका महिलाहरू प्रायः दुर्गम गाउँका छन्। जहाँ सरकारले सुरक्षित गर्भपतन सेवाको पुहँच सहज रूपमा पुर्याउन नसकेको चिकित्सकहरू बताउँछन्।"
बिजुलीका पोलले दुर्घटनाको जोखिम,"हेटौंडा : हेटौंडाका सडकमा रहेको बिजुली पोलले दुर्घटनाको जोखिम बढाएको छ। सडकमा रहेका बिजुलीका पोलका कारण दैनिकजसो दुर्घटना हुने गरेको मकवानपुर ट्राफिक प्रहरीको तथ्यांक छ। सडक निर्माण तथा स्तरोन्नति गर्ने क्रममा पहिला नै रहेका बिजुलीका पोलको व्यवस्थापन नगरी करोडौं रुपैयाँ बजेट सडक निर्माणमा खर्चिएको छ। हेटौंडा उपमहानगरपालिकामा मात्रै झन्डै पाँच सय वटा बिजुलीका पोल सडकमा नै रहेको जिल्ला ट्राफिक प्रहरी कार्यालय मकवानपुरले जनाएको छ। तर, सडक निर्माण गर्ने हेटौंडा उपमहानगरपालिका र विद्युत् पोल गाड्ने विद्युत् प्राधिकरण भने एकअर्कालाई देखाएर पन्छिने गरेको छ। प्राधिकरणका हेटौंडा वितरण केन्द्रका प्रमुख योगेन्द्र ठाकुरले आवश्यक कागजात नपुगेकाले पोल सार्न र हटाउन नसकिएको बताए। प्राधिकरणले विद्युतीय संरचना स्थानान्तरणसम्बन्धी कार्यविधि२०७६ लागू गरिसकेकोले कार्यविधिअनुसार सम्बन्धित व्यक्ति वा संस्थाले आवश्यक कागजात नल्याउँदा पोल सार्न नसकिएको दाबी गरे। सडक विस्तार गर्ने क्रममा हामीसँग समन्वय गरिँदैन। बीच सडकमा पोल देखिए पनि प्रक्रियाअनुसार कागजात नआए हामीले सार्न मिल्दैन, ठाकुरले भने, स्थानीय तहले चासो नदेखाउँदा हामीले बीच सडकमा भएका पोल सार्न सकेका छैनौं। कार्यविधिअनुसार विद्युत् पोल व्यक्ति भए जग्गाको लालपुर्जाको फोटोकपी र ट्रेस नक्सा, पोल सार्न सधियारको सहमति, वडाध्यक्षको सर्जमिन मुचुल्का र वडा कार्यालयको सिफारिस चाहिने उनले बताए। संस्थाको जग्गामा भएपनि सोही प्रकृतिको कागजात चाहिन्छ, उनले भने।"
नेपालमै हाइड्रोजन इन्धन,"काठमाडौं : खेर गइरहेको बिजुली प्रयोग गरी नेपालमा पनि हाइड्रोजन इन्धन उत्पादन हुने भएको छ। नेपालीका लागि यो इन्धन नौलो भए पनि विकसित मुलुकमा भने यसलाई तीन प्रकारले प्रयोगमा ल्याइएको पाइन्छ। नेपाल आयल निगम र काठमाडौं विश्वविद्यालय (केयू)को सहकार्यमा नेपालमा हाइड्रोजन इन्धन उत्पादन गर्ने कार्य सुरु भएको छ। यो विषयमा निगम र केयूबीच इन्धन र ऊर्जा क्षेत्रमा सहकार्य गरी काम गर्ने भनेर हालै द्विपक्षीय सम्झौता भएको छ। सम्झौतापत्रमा केयूका तर्फबाट स्कुल अफ इन्जिनियरिङका डिन डा डम्बरबहादुर नेपाली र निगमका तर्फबाट निर्देशक दीपक बरालले हस्ताक्षर गरेका छन्। निगमका कार्यकारी निर्देशक सुरेन्द्रकुमार पौडेलका अनुसार यो सम्झौतापछि निगमले नेपालमै हाइड्रोजन इन्धन उत्पादन गरी निर्यात गर्नेसम्मको योजना बनाएको छ। हालसम्म निगमले भारतबाट इन्धन खरिद गरी स्वदेशी बजारमा बिक्री गर्दै आएको छ। विद्युत्बाट इन्धन उत्पादन गर्ने प्रविधिको विकासमा निगम र केयूबीच भएको द्विपक्षीय सम्झौता कोशेढुंगा साबित हुन्छ, पौडेलले भने। उनका अनुसार माथिल्लो तामाकोसीलगायत जलविद्युत् परियोजनाबाट उत्पादन भएर खेर जाने विद्युत् प्रयोग गरी हाइड्रोजन इन्धन तयार पार्ने योजनालाई मूर्तरूप दिन लागिएको छ। नेपाल विद्युत् प्राधिकरणले यो वर्ष ५३ मेगावाटदेखि ८ सय ४० मेगावाटसम्म बिजुली खेर जाने प्रक्षेपण गरेको छ। बिजुली खपत गराउने ठाउँ नभएकाले खेर जाने निचोड प्राधिकरणले निकालेको छ। प्राधिकरणले यो आर्थिक वर्षमा थप ८ सय २५ मेगावाट बिजुली उत्पादन हुने तथ्यांकलाई आधार बनाएर यस्तो प्रक्षेपण गरेको हो। नेपालको विद्युत् प्रणालीमा वर्षायाममा उत्पादन धेरै हुने तर खपत थोरै हुनुका साथै निर्यातसमेत हुन नसक्दा यो परिमाणको बिजुली खेर जाने सम्भावना छ। आन्तरिक रूपले खपत नहुने र निकासी पनि नहुने भएकाले अर्बौं रुपैयाँको बिजुली खेर जान लागेको हो। कुनै अवरोध नभए यही वर्षको असारसम्म मुलुकको सबैभन्दा ठूलो माथिल्लो तामाकोसीबाट ४ सय ५६ मेगावाट उत्पादन हुने प्राधिकरणको अपेक्षा छ। यसरी खेर जाने सम्भावना भएको बिजुलीको प्रयोग गरी केयूको प्राविधिक सहयोगमा निगमले ३ प्रकारको हाइड्रोजन इन्धन (ग्यास, तरल र ठोस रूप) उत्पादन गर्ने योजना अघि बढाएको हो। यो योजना कार्यान्वयनमा आए इन्धन आयातका नाममा बर्सेनि बिदेसिने करिब २ खर्ब रुपैयाँबराबरको व्यापार घाटा घट्नुका साथै हाइड्रोजन इन्धन निर्यात गरी निगमले अतिरिक्त अर्बौं रुपैयाँ कमाउन सक्छ। सम्झौताअनुसार केयूको डिपार्टमेन्ट अफ मेकानिकल इन्जिनियरिङतर्फको ग्रिन हाइड्रोजन ल्याबले निकट समयमै विद्युत् प्रयोग गरी हाइड्रोजन इन्धन उत्पादन गर्ने विषयमा डेमोस्ट्रेसन कार्यक्रम आयोजनासमेत गर्न लागेको छ। ल्याब टिम लिडर डा विराज थापाका अनुसार यही फेबु्रअरी महिनामा इन्धन उत्पादन गर्ने सार्वजनिक कार्यक्रम आयोजना गर्न लागिएको छ। यो कार्यक्रमपछि विस्तारै उत्पादन योजनालाई कार्यान्वयनमा ल्याइने उनले बताए। थापाका अनुसार १ किलो हाइड्रोजन इन्धन उत्पादन गर्न करिब ५० युनिट बिजुली आवश्यक पर्छ। तर, हाम्रो मुलुकमा बिजुली महँगो भएकाले तत्कालका लागि उत्पादन लागत खर्च केही महँगो पर्न जान्छ, थापाले भने, सरकारले किफायती मूल्यमा खेर जाने बिजुली उपलब्ध गराउने वातावरण बनाइदिए स्वदेशमै खपत गरी विभिन्न मुलुकमा निर्यात गर्न सक्ने गरी सस्तो मूल्यमा उत्पादन गर्न सक्छौं। उनका अनुसार खेर जाने बिजुली किफायती मूल्यमा उपलब्ध भएको अवस्थामा १ किलो इन्धन ६ सय रुपैयाँमा उत्पादन गर्न सकिन्छ। इन्धनको अहिलेको मूल्यअनुसार प्रतिकिलो हाइड्रोजन इन्धन उत्पादन गर्न १ हजार ६ सय रुपैयाँसम्म लागत खर्च लाग्छ। हाइड्रोजन इन्धनलाई आवश्यकताअनुसार ग्यास, तरल र ठोस पदार्थमा परिणत गरी लामो समयसम्म भण्डारण गर्न सकिन्छ। निगमले हाल प्रयोगमा रहेका खाना पकाउने एलपीजी ग्यासलाई बिस्तारै विस्थापित गरी हाइड्रोजन ग्यास सिलिन्डर उत्पादन गर्ने योजना तयार पारेको छ। यस्तै राजधानीमा डिजेलबाट सञ्चालन हुने सवारी साधनमा समेत लिक्विड हाइड्रोजन इन्धन प्रयोग गरी डिजेललाई विस्थापित गर्ने लक्ष्य राखिएको छ। यो इन्धन प्रदूषणरहित भएकाले वातावरण स्वच्छ राख्नसमेत सहयोग गर्छ। द्विपक्षीय सम्झौताअनुसार केयूले निगमको अटोमेसन, डिजिटलाइजेसनलगायत क्षेत्रमा पनि सहयोग गर्ने बताइएको छ। यस्तै पेट्रोलियम खानीको अन्वेषण, पेट्रोलियम पदार्थ उत्पादन तथा वितरण प्रणालीमा समेत केयूले महŒवपूर्ण भूमिका खेल्ने निगमले जनाएको छ। केयूका मेकानिकल इन्जिनियरिङ विभागका उपप्राध्यापकसमेत रहेका थापाका अनुसार हाइड्रोजन इन्धन भविष्यको ऊर्जा र इन्धन हो। हाइड्रोजन इन्धन भविष्यको परिमार्जित ऊर्जा र इन्धन हो। विकसित मुलुकमा सवारीसाधन, जहाज, रेललगायत हाइड्रोजन इन्धनको प्रयोग गर्ने चलन बढेको छ, थापाले भने।"
नेपालगन्जमा अत्यधिक चिसो,"नेपालगन्ज : नेपालगन्जमा तीन वर्षयताकै सर्वाधिक जाडो भएको छ। तीन वर्षपछि सबैभन्दा कम तापक्रम ३ डिग्री सेल्सियस मापन गरिएको जल तथा मौसम विज्ञान विभागको नेपालगन्जको राँझास्थित हावापानी फिल्ड कार्यालय प्रमुख पलबहादुर विकले बताए। सन् २०१९ को ३१ डिसेम्बरमा ३५ डिग्री सेल्सियस, २०२० को ३१ डिसेम्बरमा ४१ डिग्री सेल्सियस थियो। यो वर्ष १ जनवरी (१७ पुस)मा न्यूनतम तापक्रम ३ डिग्री सेल्सियस र १६ माघमा ३३ डिग्री सेल्सियस तापक्रम मापन भएको छ। जुन अघिल्ला दुई वर्षभन्दा कम हो। आइतबार भने न्यूनतम् तापक्रम ५ डिग्री सेल्सियस पुगेको छ। तर, बिहानैदेखि नेपालगन्जमा घाम लागेको छैन। त्यसो त यो वर्ष आठ दिन घाम लागेन। हावापानी कार्यालयका अनुसार जनवरीमा ७ दिन (१, ११, १३, १६, २०, २१ र २५) र आइतबार दिनभर घाम नलागेको हो। बाक्लो हुस्सु कुहिरोका कारण आइतबार बिहानका सबै उडान रद्द गरिएका थिए। नेपालगन्ज उपमहानगरपालिकाले अत्यधिक जाडो बढेको भन्दै विद्यालयमा कम्तीमा तीन दिन जाडो बिदा दिन विद्यालयलाई परिपत्र गरेको छ। उपमहानगरको शिक्षा, युवा तथा खेलकुद महाशाखा प्रमुख गोर्खबहादुर थापाले आइतबार विद्यालयलाई परिपत्रमार्फत १९ माघदेखि २१ माघसम्म ३ दिन विद्यालय बिदा गर्न र मौसम प्रतिकूल रहे २३ माघसम्म विद्यालय बिदा मिलाउन विद्यालयलाई आग्रह गरिएको बताए। उपमहानगरपालिकाले सामुदायिक, संस्थागत र धार्मिक सबै विद्यालयमा जाडो बिदा दिन भनेको छ।"
ढलको दुर्गन्धले बस्तीमा समस्या,"भोजपुर : स्थानीयवासीको चरम लापरबाहीले ढल बग्न थालेपछि सदरमुकाम आसपासका बस्ती दूषित र दुर्गन्धित बनेको छ। भोजपुर नगरपालिका७ र ९ का करिब ५० भन्दा बढी स्थानीय बजारवासीको घरबाट निक्लने उक्त ढल अव्यवस्थित रूपमा बगेपछि स्थानीय दलित बस्ती, सर्वसाधारण, विद्यार्थीलाई सास्ती भोग्न बाध्य बनाएको छ। मानव स्वास्थ्यमा गम्भीर असर पुग्ने उक्त ढलको दुर्गन्धले दैनिक जीवनयापन गर्न समस्या भएको स्थानीय गोविन्द सुन्दासले बताए। घरमा बसिसक्ने अवस्था छैन, ढलको दुर्गन्धले घर बन्द गर्नुपर्ने अवस्था छ, उनले भने, स्थानीय बजारवासीको लापरबाहीले बगेको ढलको दुर्गन्धमा कति बस्ने ? कसैले चासो नै दिँदैनन्, उनले भने। भोजपुर सदरमुकामको बीच बजारका बासिन्दाले ढल व्यवस्थापनमा बेवास्ता गरेपछि आसपासका बस्ती दुर्गन्धित बनाएको उनको भनाइ थियो। नगरपालिकाले दुई वर्षअघि एक घर एक सेफ्टी ट्यांकी राख्न प्रतिबद्धता गराए पनि बजारवासीले सेफ्टी ट्यांकी बनाउन अटेरीपन देखाएपछि समस्या उत्पन्न भएको हो। दुर्गन्धले सार्वजनिक पैदल बाटोमा हिँड्ने विद्यार्थी र बटुवालाई झन् सास्ती दिएको छ। ढल उपभोक्ता समितिले ढल व्यवस्थापनमा नगरपालिकाले वास्ता नगरेको बताएको छ।"
टुंगिएन नामकरण र राजधानी,"जनकपुरधाम : प्रदेश २ मा माघ २१ गते प्रदेशसभा गठनको तेस्रो वार्षिकोत्सव मनाउने तयारी भइरहेको छ। तर, तीन वर्षको अवधि पार गर्न गइरहेको प्रदेशसभाबाट न प्रदेशको नामकरण हुन सक्यो न त राजधानीकै टुंगो लाग्न सकेको छ। हालसम्म प्रदेशसभाबाट ४२ वटा विधेयक पारित भएर कानुन बनिसकेका छन् भने ११ वटा विधेयक पाइपलाइनमा रहेका प्रदेशसभा सचिवालयका सचिव रञ्जित यादवले बताए। तर, सबैभन्दा महŒवपूर्ण प्रदेशको नाम र राजधानी दलहरूको आआफ्नै अडानका कारण टुंगिन सकेको छैन। नाम र राजधानीको विषयमा टुंगो लगाउन प्रदेश २ सरकारले सुरुवातमा डा हरिवंश झाको संयोजकत्वमा ३ सदस्यीय संवाद तथा सुझाव आयोगसमेत गठन गर्यो। आयोगले प्रदेश २ का आठै जिल्लामा कार्यक्रम गरी जनस्तरबाट सुझाव संकलन गरेर सरकारलाई २०७३ वैशाख १९ गते प्रतिवेदन बुझाएको थियो। प्रतिवेदनअनुसार प्रदेशको नाम मधेस प्रदेश राख्न ७० प्रतिशत जनताले सुझाव दिएका र स्थायी राजधानी जनकपुरलाई नै कायम गर्न ८० प्रतिशत जनताबाट समर्थन आएको उल्लेख छ। दलहरूको आआफ्नै अडानका कारण नाम र राजधानीका विषयमा सदनमा गत चैत ५ गते मतदान हुँदा पनि सबै प्रस्ताव अस्वीकृत भए। प्रदेशसभाबाट दुई तिहाइ बहुमतका आधारमा नाम र राजधानी टुंगो लगाउनुपर्ने संवैधानिक व्यवस्था छ। १०७ सदस्य रहेको प्रदेशसभामा नामकरण र राजधानी प्रस्ताव टुंग्याउन ७२ मत चाहिन्छ। पछिल्लो पटक भएको मतदानमा सत्तापक्ष मधेसवादी दलहरूबाट मधेस प्रदेश नाम प्रस्तावित गरिएको थियो भने कांग्रेस सांसद राजेश्वरप्रसाद साहको मध्य मधेस प्रदेश, नेपाली कांग्रेसको मिथिला भोजपुरा प्रदेश र नेकपाको जानकी प्रदेश बहुमतले अस्वीकृत भयो। मधेसवादी दलले प्रदेशको नाम मधेस प्रदेश राखिए मात्रै राजधानी जनकपुर दिने अडान राखेपछि कुरा मिल्न सकेन। प्रदेश सरकार एकपल्ट फेरि पनि नाम र राजधानीको टुंगो लगाउन प्रयासरत छ, सत्तापक्षका सांसद रामआशिष यादवले भने, नेकपासँग कुरो नमिले पनि नेपाली कांगे्रसलाई सहमतिमा ल्याउने हाम्रो प्रयास हुनेछ। सांसद यादवले यो संसद् सुरु हुनेबित्तिकै सर्वप्रथम नाम र राजधानीकै विषयले सदनमा प्राथमिकता पाउने बताए। प्रदेशसभाको हाल चौथो अधिवेशन अन्त्य भएको छ भने पाँचौं अधिवेशन प्रदेश सरकारले आह्वान नगरेको हुनाले बैठक बस्न सकेको छैन। सरकारले वैशाख ३ भित्रै अधिवेशन आह्वान गर्नुपर्ने सचिव यादवले जानकारी गराएका छन्। यता यस वर्ष कोरोना महामारीलाई ध्यानमा राख्दै वार्षिकोत्सव सामान्य रूपमा मनाउन लागिएको सभामुख सरोजकुमार यादवले बताएका छन्।"
नेकपा फुटेको होइन : ओली,"चितवन : प्रधानमन्त्री केपी शर्मा ओलीले नेकपा नफुटेको बताएका छन्। केही नेताले छाडेर जाँदा त्यसले पार्टीलाई शुद्धीकरण गरेको प्रधानमन्त्री ओलीको भनाइ छ। ओलीले नेपालको कम्युनिस्ट आन्दोलनका सम्पूर्ण धार एकै ठाउँमा आएर मिसिएको पार्टी नै आफू नेतृत्वको नेकपा रहेको दाबी गरेका छन्। तीन पूर्वप्रधानमन्त्री बुढेसकालमा लौरो टेकेर लाइन लागेर लुखुरलुखुर देशभरि हिँड्नुभएको छ। उहाँहरूको उद्देश्य राम्रो भइदिए हुन्थ्यो, स्वागत गर्न मिल्थ्यो, ओलीले भने, पार्टी ध्वस्त पार्ने, आन्दोलन सखाप पार्ने र देश बर्बाद पार्ने मनसाय उहाँहरूको छ। ओलीले पुष्पकमल दाहालमाधवकुमार नेपाल समूहले पार्टी ध्वस्त बनाउन लागेको आरोप लगाए। सरकारलाई काम गर्न नदिएपछि निर्वाचनमा जानुको विकल्प नभएको उनको भनाइ थियो। गीतमा भनिएको छः पिलो निचोर्दैमा वजन घटेको हुँदैन, जीवन शर्माले गाएको गीतको प्रसंग निकाल्दै दाहालनेपाल समूहलाई लक्ष्य गरी उनले भने, हामीले होइन, आफैँ निचोरिएर फुत्त निस्केको हो। उनले भाषणका क्रममा पटकपटक दाहाललाई प्रहार गरे। जसका लागि भोट मागेँ, उही नै मणि होइन कुहएिको आलुजस्तो निस्केपछि कहाँबाट मणि बनाउनु ?, उनले भने, विरोध गर्र्दै खुट्टा तान्दै ठीक भो अनि कहाँबाट मणि बन्छ।उनले भगवान् रामको जन्मभूमि नेपाल भन्न नसक्नेहरूले राष्ट्रवादको अभिनय गरेको टिप्पणी गरे। उनले आफू नेतृत्वको सरकारले विकासको काम गर्दा पार्टीको अर्को समूह छटपटाएको आरोप लगाए। उनले तोकिएको समयमा निर्वाचन गराएरै छाड्ने बताए। निर्वाचन हुँदैन कि भनेर शंका नगर्न उनले आग्रह गरे। उनले भरतपुरमा आयोजित आमसभालाई सम्बोधन गर्दै पहिलो चरणको वैशाख १७ र दोस्रो चरणको २७ गते नै निर्वाचन हुनेमा विश्वस्त हुन आग्रह गरे। निर्वाचनको घोषणा अलमल्याउनका लागि भनेर कतिपयले भ्रम फिँजाएका छन्। तिनीहरू अलमलिँदै गरुन्। निर्वाचन भनेकै मितिमा हुन्छ। तपाईंहरू ढुक्क हुनुहोस्, उनले भने। उनले आफूले कुनै गल्ती नगरेको उल्लेख गर्दै घुँडा नटेक्ने स्पष्ट पारे। सरकारले विकासको रफ्तार तीव्र पारेको पनि उनको भनाइ थियो। गृहमन्त्री रामबहादुर थापाले आत्मालोचना गरेर फर्कन अर्को समूहलाई आग्रह गरे। थापाले माओवादी धारको राजनीतिक शक्तिबाट बाहिर गएर गद्दारी गरेको दाहालको आरोपको खण्डन गर्दै दाहाललाई अवसरवादी नेताको संज्ञा दिए। दाहालले आफू प्रधानमन्त्री हुँदा जनयुद्धका पीडितका लागि केही गर्न नसकेको उनको गुनासो थियो। अवसरवादीहरूले हामीमाथि आरोप लगाए, उनले भने, पार्टीमा फुट गराउने दुस्साहस गर्नुभएको छ, त्यसबाट पछि हट्नुस् र पार्टीमा फेरि फर्किनुस्। उनले गल्ती गरी आत्मालोचनासहित पार्टीमा फर्किन आग्रह गरे। भने, आफ्ना कमजोरी स्विकारेर पार्टीमा फर्कनुहोस्, जनता एकता चाहन्छन्। उनले दाहालनेपाल समूहले अस्थिरता ल्याउन चाहेका बेला त्यसबाट जोगाउन प्रतिनिधिसभा विघटन गर्नुपरेको बताए। सहरी विकासमन्त्री प्रभु साहले पार्टीभित्र विखण्डन ल्याउने तत्वहरू बाहिर गएको आरोप लगाए। भौतिक पूर्वाधार तथा यातायातमन्त्री वसन्तकुमार नेम्बाङले चितवनमा सरकारले ठूला योजना धेरै निर्माण गरिरहेको जानकारी दिएका थिए। प्रधानमन्त्री ओलीले भरतपुरमा निर्माण गर्न लागिएको भरतपुर महानगर सिटी हल र पुल्चोक नारायणगढ ६ लेनको सडक शिलान्यास गरेका थिए। चार बिघा चार कठ्ठामा हल निर्माण गर्न लागिएको छ। पूर्वपश्चिम राजमार्गअन्तर्गत पर्ने भरतपुरको पुल्चोकगोन्द्राङ सडकलाई विस्तार गरी ६ लेन बनाउन लागिएको हो।"
बागमतीमा ११ सय किमि नयाँ सडक,"काठमाडौं : बागमती प्रदेशले तीन वर्षको अवधिमा ११५९ किलोमिटर सडक बनाएको छ। यस्तै तीन सय ९३ किलोमिटर सडकको स्तरोन्नति गरेको छ। यसले १८ वटा स्थानीय तहका केन्द्रलाई जोड्नेछ। नयाँ सडकमध्ये ८९१ किलोमिटर सडक कच्ची, चार सय चार किलोमिटर सडक ग्राभेल, एक सय ५२ किलोमिटर सडक कालोपत्रे र ३३ किलोमिटर सडक ढलान गरिएको प्रदेश योजना आयोगका उपाध्यक्ष श्याम बस्नेतले जानकारी दिए। प्रदेश सुशासन केन्द्रले आइतबार ललितपुरस्थित कार्यालयमा गरेको पत्रकार सम्मेलनमा उनले भने, यसमा ३७ वटा सडकपुल निर्माण भएको छ भने १६७ स्थानमा करिब ५७२ किलोमिटर कृषि सडकको निर्माण तथा मर्मत भई कृषि उपजको बजारीकरणमा सहयोग पुगेको छ। उनका अनुसार प्रदेशको गौरवको आयोजनाअन्तर्गत भीमफेदीदेखि कुलेखानीसम्म पोष्टबहादुर बोगटी सुरुङ मार्ग थालनी गरिएको छ। १९ किलोमिटरको यो सुरुङ बनेपछि हेटौडाकाठमाडौं जोड्ने सडक १३ किलोमिटर छोटो हुनेछ। केन्द्रका कार्यकारी निर्देशक विमल पोखरेलले प्रदेश सुशासन केन्द्र बागमती प्रदेशको थिंक ट्यांकको रुपमा काम गर्ने बताए। उनले भने, केन्द्रले प्रदेश तथा स्थानीय तहका निर्वाचित, मनोनित वा नियुक्त पदाधिकारी तथा प्रशासनिक कर्मचारीको प्रशासनिक एवं व्यवस्थापनसम्बन्धी दक्षता अभिवृद्धि गर्नेछ। यी सबै कामको पाठ्यक्रम निर्माणदेखि अनुसन्धानसम्मका काम गरेर प्रदेश सरकारलाई नीतिनिर्माणमा सहयोग पुयाउने उनको भनाइ छ। उनका अनुसार केन्द्रले सरोकारवालासँग साझेदारीमा विविध काम गर्नेछ।"
"आमाबुबा इँटा भट्टामा, ठेलामा बच्चा","काठमाडौं : १० महिने निर्जल नेपाली र उनकी दिदी १४ महिने सुस्मिता नेपाली यो जाडोका बेला माटो ओसार्ने ठेलामै दिन गुजार्न बाध्य छन्। सिन्धुलीका नीरबहादुर नेपाली दुई पत्नीसहित ललितपुरको एक इँटाभट्टामा काम गर्ने भएकाले यी नाबालकलाई ठेलामा छाड्ने गरेका हुन्। नेपाली दम्पती तीन काखे बच्चा लिएर दुई महिनाअघि ललितपुर आएको थियो। उनीहरूको निवासमा दिउँसो २ बजे पुग्दा नीरबहादुरकी जेठी पत्नी कमला निर्जललाई काखमा लिएर खाना खाइरहेकी थिइन्। छेउमै थिए ३ वर्षे अर्का छोरा। बच्चाका हातखुट्टा फुटेर कालै देखिन्थ्यो। काखमा रहेका बच्चा बान्ता गरिरहेका थिए। कमला भन्दै थिइन्, ७८ दिन भइसक्यो बान्ता गर्न रोकिएको छैन। उँधै उँभै भएर बच्चालाई बचाउनै मुस्किल भइसक्यो। कामको चापाचाप छ। बच्चा हेरेर कसले बस्नु ? दुःख नगरे खानै पुग्दैन। उनले केही बेरमा दुई बच्चालाई माटो बोक्ने ठेलामा हालिन् र आफू माटो ओसार्न लागिन्। उनले भुइँमा छाड्दा माटो खाने, जताततै हिँड्ने भएकाले बच्चा हुर्काउन ठेला रोज्नुपरेको सुनाइन्। भनिन्, काखमै लिएर हुर्काउन त मन छ नि ! तर, पापी पेट पाल्नै परो। नीरबहादुरले सालीसँग पनि बिहे गरेका रहेछन्। कान्छी पत्नीतर्फकी छोरी हुन् सुस्मिता। गाउँमा गरेर खान पुग्ने जग्गा छैन। नीरबहादुरले भट्टामै काम गर्दै जीविका चलाउँदै आएका छन्। सन्तानेश्वर इँटा उद्योग वरपर देखिन्छन् टिनका छाप्रा। यी छाप्रा इँटा बनाउने मजदुरका अस्थायी वासस्थान रहेछन्। टहरा वरिपरि ससाना बच्चा खेलिरहेका थिए। हरेक छाप्रोभित्र काखे बच्चा बोकेका महिला घरधन्दामा अल्झिएका देखिन्थे। पुरुषहरू माटो ओसार्न खलातिर व्यस्त थिए। उनी बिहान झिसेमिसे हँुदासम्म एक लट इँटा बनाइसक्छन्। गत वर्ष १ हजार इँटा बनाउँदा १ हजार २ सय ५० रुपैयाँसम्म पाउँथे उनीहरू। तर, यसपटक कोरोना महामारीले गर्दा काम गर्ने धेरै छन्। काम पाउनै गाह्रो रहेको कामदार बताउँछन् । ५० परिवारले सक्ने काममा ७० बन्दा बढी परिवार आएका छन्। त्यही भएर १ हजार इँटा बनाएको ज्याला १ हजार १ सय पाउँछन्। अधिकांशलाई फागुनमै भट्टा बन्द हुन्छ कि भन्ने चिन्ताले सताएको छ। काखमै लिएर हुर्काउन त मन छ नि ! तर, पापी पेट पाल्नै परो।कमला नेपाली, बालककी आमा रामेछाप पकरवासकी माया धोवी पनि इँटा बनाउन व्यस्त छिन्। सात महिनाकी काखे छोरी च्यापेर उनी मंसिरमा ललितपुर आएकी हुन्। पतिसँगै भट्टामा बस्ने माया बच्चाहरू रातमा निदाएका बेला काममा निस्कने गरेकी छन्। ठूलो छोरो ६ वर्षको भए पनि उनले स्कुल पठाउन पाएकी छैनन्। गाउँमा बुवाआमा नहुँदा बच्चा स्कुल जानै छाडे। बर्खामा फल्ने बाली भित्र्याएर हरेक वर्ष इँटा बनाउन आउने गरेको उनले सुनाइन्। दुईचार महिना इँटा बनाएर कमाएको पैसाले बाँकी समयको खर्च पुर्याउनुपर्छ। दुई जनाले एक दिनमा ३ हजारसम्म इँटा बनाउँछन्। इँटा लोड गर्न व्यस्त आमाबुबा र अन्य इँटाभट्टाका मजदुर। ललितपुर चापागाउँकी मुना देसार पनि उही भट्टामा भेटिइन्। डेढ वर्षकी छोरी बोकेर इँटा बनाइरहेकी मुनालाई बोर्डिङमा छोरी पढाउन पैसा जम्मा गर्नु रहेछ। चिसोमा गाह्रो भए पनि कामअनुसार नगद पाइने हुँदा इँटा बनाउन रमाइलै लाग्ने उनले बताइन्। उनका पतिले ११ वर्षदेखि इँटा बनाउँदै आएका छन्। बिहेपछि मुनाले पनि पतिको कामलाई सघाउने निधो गरिन्। भनिन्, जे काम गर्न पनि दुःख नै छ। हामीले जानेकै यही काम त हो। छोरीलाई राम्रोसँग पढाउनुपर्ला।"
हवाईमार्गको पहल,"काठमाडौं : सरकारले नयाँ हवाई प्रवेश मार्गको विषयमा भारतसँग पुनः छलफल गरेको छ। सरकारले भैरहवा, महेन्द्रनगर, नेपालगन्ज र जनकपुरको आकाश प्रयोग गरी हवाईमार्ग प्रवेशको लागि भारत सरकारसँग छलफल गरेको छ। नेपालले पछिल्लो करिब सात वर्षदेखि नयाँ हवाई प्रवेश मार्गको विषयमा भारतसँग छलफल गर्दै आएको छ। परराष्ट्रमन्त्री प्रदीप ज्ञवालीको माघको पहिलो साता भएको भारतको भ्रमणको क्रममा नयाँ हवाई रुटका विषयमा छलफल भएको थियो। भारतीय समकक्षीसँग भएको भेटवार्ताको क्रममा नेपालले प्राथमिकताका साथ नयाँ हवाई रुटको एजेन्डाका विषयमा छलफल गरेको नेपाल नागरिक उड्डयन प्राधिकरणका महानिर्देशक राजन पोखरेलले जानकारी दिए। दुईपक्षीय वार्ताको क्रममा यो विषय पनि उठेको हो। यो हाम्रो पुरानै एजेन्डा हो। पछिल्लो छलफल सहमतिका लागि वातावरण सहज बनाउने काम भने गर्नेछ, महानिर्देशक पोखरेलले भने। उनका अनुसार प्राधिकरणले भारतीय निकायसँग नयाँ रुटको विषयमा लामो समयदेखि छलफल गर्दै आएको छ। तर, भारतले हालसम्म यो विषयमा निष्कर्षसहितको निर्णय भने दिन सकेको छैन। यसले गर्दा भैरहवा, महेन्द्रनगर, नेपालगन्ज र जनकपुरको आकाश प्रयोग गरी जहाज नेपाल भिœयाउने सरकारको योजना अलपत्र पर्दै आएको छ। भारतीय प्रधानमन्त्री नरेन्द्र मोदीको नेपाल भ्रमणको क्रममा पनि यो विषयमा सरकारले छलफल गरेको थियो। तर, हालसम्म भारतले आश्वासन मात्रै दिँदै आएको छ। नेपालले माग गरेअनुसार भारतले नयाँ हवाई प्रवेश मार्ग उपलब्ध गराएको अवस्थामा उडान खर्च र समयको बचत हुनुका साथै हवाई ट्राफिक जामको समस्या पनि समाधान हुने प्राधिकरणका प्रवक्ता राजकुमार क्षेत्रीले बताए। हाल ९० प्रतिशत अन्तर्राष्ट्रिय उडान सिमरा हुँदै काठमाडौं भित्रिने गरेका छन् भने चीनबाट आउने विमान सगरमाथा आसपास क्षेत्र र भुटानबाट आउने विमान मेची हुँदै नेपाल प्रवेश गर्छन्। नेपाल बाहिरिने हवाई रुट भने सिमरा, विराटनगर, जनकपुर, महेन्द्रनगर र भैरहवाको आकाश मार्ग रहेको छ। प्रायः एउटै रुटबाट आगमन हुँदा हवाई ट्राफिक जामका साथै उडान तालिका प्रभावित र लामो समयसम्म आकाशमै विमान होल्ड गर्नुपर्ने बाध्यता नेपालले भोग्दै आएको छ। हाल प्रयोग भइरहेका रुटबाहेक थप रुट उपलब्ध भएको अवस्थामा व्यवस्थापन गर्न सहज हुने क्षेत्रीको भनाइ छ। कम्तीमा भैरहवा र नेपालगन्ज रुटका लागि मात्रै भारत सकारात्मक हुने हो भने नेपाल छिर्ने विमानका लागि दूरी निकै घट्नेछ। भैरहवा रुटबाट जहाजले प्रवेश विन्दु पाउने हो भने भारतको दिल्ली तथा पश्चिम क्षेत्रबाट आउने जहाजलाई सिमराको तुलनामा सहज र छोटो दूरी पर्नेछ। काठमाडौं विमानस्थल आउन पनि भैरहवाको रुट छोटो पर्ने प्रवक्ता क्षेत्रीको भनाइ छ। प्राधिकरणका महानिर्देशक पोखरेलले नयाँ हवाई प्रवेश मार्ग उपलब्ध हुँदा दीर्घकालीन रूपमा निजगढ विमानस्थल र पोखरा विमानस्थलसमेत फाइदा हुने जानकारी दिए।"
माइतीघरको धर्नामा प्रचण्ड र माधव नेपाल,"काठमाडौं : प्रतिनिधिसभा विघटनको विरोधमा माइतीघर भण्डलामा जारी धर्नामा नेपाल कम्युनिस्ट पार्टीका अध्यक्ष पुष्पकमल दाहाल प्रचण्ड र माधवकुमार नेपाल सहभागी भएका छन् । प्रधानमनत्री केपी ओलीले पुस ५ गते प्रतिनिधिसभा विघटन गरेको विरोधमा नेकपाको प्रचण्डनेपाल समूहले माघ १४ गतेदेखि माइतीघरमा धर्ना सुरु गरेको हो । धर्नामा नेकपा प्रवक्ता नारायणकाजी श्रेष्ठ, नेतृ अष्टलक्ष्मी शाक्य, पम्फा भुसाल लगायत नेता सहभागी छन् । नेकपा प्रचण्डनेपालको धर्नामा उक्त समूहका विघटित प्रतिनिधिसभाका सदस्यसहित राष्ट्रियसभा, प्रदेशसभाका सदस्य सहभागी छन् ।"
"प्रदेश १ : २५ गते प्रदेशसभा बैठक, कार्यसूचीमा अविश्वास प्रस्ताव",विराटनगर : प्रदेश १ को प्रदेशसभा बैठक माघ २५ गते बस्ने भएको छ । प्रदेशसभा सचिबालयले आइतबार सूचना जारी गर्दै २५ गते २ बजे बैठक बस्ने जानकारी दिएको हो । यस अघि बैठक माघ ७ गते सुरु भएर अनिश्चित कालको लागि स्थगित भएको थियो । मुख्यमन्त्री शेरधन राईविरुद्ध अविश्वास प्रस्ताव दर्तापछि मुख्यमन्त्रीलाई नेकपाका बहुमत सांसदले दलको नेताबाट हटाएको र मुख्यमन्त्रीले अविश्वास प्रस्ताव दर्ता गर्ने १६ जना सांसदलाई निलम्बन गरेको अवस्थामा प्रदेशसभा बैठक आह्वान भएको प्रदेश प्रमुखको पत्र सभामुखले पढेर सुनाएपछि बैठक स्थगित भएको थियो । स्थगित बैठक सभामुखले २५ गतेको लागि आह्वान गरिएको प्रदेशसभा सचिव गोपाल पराजुलीले जानकारी दिए । अविश्वास प्रस्ताव दर्ता भएको अवस्थामा प्रदेशसभाको बैठक लामो समय स्थगित भएको भन्दै प्रस्ताव दर्ता गर्ने सांसदहरुले तत्काल बैठक सुरु गर्न माग गरेका थिए । प्रदेशसभाको अबको बैठकमा मुख्यमन्त्रीविरुद्ध दर्ता भएको अविश्वास प्रस्ताव अगाडि बढ्नेछ । यद्यपी मुख्यमन्त्री र उनको समूहले भने प्रस्ताव प्रक्रियामा लैजान नहुने दबाब सभामुखलाई दिइरहेको छ । आफूले कारवाही निलम्बन गरेका सांसदलाई प्रदेशसभामा प्रवेश नदिने र सभामुखले प्रवेश गराएमा बैठक अवरुद्ध गर्ने नेकपा संसदीय दलका प्रमुख सचेत बुद्धिकुमार राजभण्डारीले जानकारी दिए । राजभण्डारीलाई नेकपाको संसदीय दलको बहुमत पक्षले प्रमुख सचेतबाट हटाइसकेको छ भने मुख्यमन्त्री राईलाई दलको नेताबाट हटाएर भीम आचार्यलाई नेता चुनेको छ । बहुमत पक्षले पनि मुख्यमन्त्रीसहित ८ सांसदलाई निलम्बन गरेको छ । प्रदेशसभामा सरकारले कुनैपनि बिधेयक दर्ता नगरेकोले बैठकको लागि अविश्वास प्रस्तावबाहेक अरु कुनै कार्यसूची छैनन् । प्रदेशसभाले बैठक बस्नेबारे निकालेको सूचना । तस्बिर : अन्नपूर्ण
सोमबार हुने प्रदर्शनलाई सशक्त बनाउन कांग्रेसका भ्रातृसंस्थाको संयुक्त अपील,"काठमाडौं : संसद विघटन गर्ने प्रधानमन्त्री केपी ओलीको कदमविरुद्ध निरन्तर आन्दोलित नेपाली कांग्रेसले सोमबार देशभर प्रदर्शन गर्दैछ । प्रधानमन्त्री ओलीको कदम असंवैधानिक र अलोकतान्त्रिक भएको ठहर गरेको कांग्रेसले यसअघि प्रतिनिधिसभा निर्वाचन क्षेत्र हुँदै वडा तहसम्म विरोध प्रदर्शनका कार्यक्रम गरिसकेको छ । तेस्रो चरणको आन्दोलनका कार्यक्रम अन्तर्गत सोमबार कांग्रेसका १३ वटै भातृ संस्थाको संयुक्त आयोजनामा ७७ जिल्लामै एकसाथ प्रदर्शन गर्दैछन् । संसद विघटनमार्फत सर्वसत्तावाद उन्मुख कदम, चरम भ्रष्टाचार, कुशासन, कोभिड विरुद्धको संघर्षमा देखिएको अकर्मण्यता, जनसरोकारका विषयमा सरकारी उदासिनता यी समग्र मुद्दालाई अघि सारेर हुने प्रदर्शनमा सहभागी बन्न आग्रह गर्दछौं, १३ वटै भ्रातृसंस्थाका प्रमुखले आइतबार संयुक्त अपील गरेका छन्। सांस्कृतिक संघका महामन्त्री शिवशंकर प्रसाद रिजालले प्रदर्शनलाई सशक्त बनाउन ७७ जिल्ला कार्यसमितिलाई परिपत्र गरिएको बताए । पार्टीको जिल्ला कार्यसमिति र शुभेच्छुक संस्थाहरुसँग समन्वय गरेर आन्दोलनलाई सशक्त बनाउन सबै जिल्ला कार्यसमितिलाई पत्राचार गरेका छौं, उनले भने, विगतका आन्दोलनलाई सफल बनाउन सांस्कृतिक क्षेत्रको योगदान अतुलनीय रहेको यथार्थलाई मध्यनजर गरेर हामीले देशभरका सम्पूर्ण सदस्यहरुलाई आन्दोलनमा सहभागि हुन अपील पनि गरेका छौं । कांग्रेसले आन्दोलनमा व्यापक जनसहभागिताका लागि सबै भ्रातृसंस्थाका पदाधिकारीसँग छलफल पनि गरेको थियो । आन्दोलनलाई सशक्त बनाउन कांग्रेसले केही दिन अघि बसेको केन्द्रीय समिति बैठकले समयावधि सकिएका ११ भ्रातृसंस्थाको म्याद थप गरेको थियो । नेपाल महिला संघ, नेपाल तरुण दल, नेपाल विद्यार्थी संघ, नेपाल प्रजातन्त्र सेनानी संघ, नेपाल किसान संघ, नेपाल दलित संघ, नेपाल भूतपूर्व सैनिक संघले आन्दोलनमा सहभागी हुन संयुक्त अपील गरेका हुन्। त्यस्तै नेपाल आदिवासी जनजाती संघ, राष्ट्रिय लोकतान्त्रिक अपाङ्ग संघ, नेपाल मुस्लिम संघ, नेपाल तामाङ संघ, नेपाल राष्ट्रिय मगर संघ र नेपाल ठाकुर समाजसहित सबै भ्रातृसंस्थाको आइतबार पार्टी कार्यालय सानेपामा बैठक बसेको थियो ।"
मौखिक निर्णय गरेर उठ्यो मध्यपुर थिमिको कार्यपालिका बैठक,"भक्तपुर : करिब ४ महिनापछि आइतबार बसेको भक्तपुरको मध्यपुर थिमि नगरपालिकाको कार्यपालिका बैठक मौखिक निर्णय गरेर सकिएको छ । विविधसहित ७ वटा एजेन्डा तोकिएर बोलाइएको बैठकको निर्णय माइन्युटमै उतार्न नपाउँदै सबै सदस्य उठेका हुन् । बैठकको एजेन्डाअनुसार मौखिक निर्णयमा सहमति गरेका छौं, नपाका प्रवक्ता एवं वडा नं २ का अध्यक्ष राम थापामगरले भने, लिखित रुपमा माइन्युटिङ गरौं र सबैले हस्ताक्षर गरौं भन्ने सुनुवाइ भएन । उनले पछि निर्णय फेरिएर आउन सक्ने भएकाले अहिल्यै माइन्युटमा निर्णय लेखेर हस्ताक्षर गरेरमात्रै बैठकबाट उठौं भन्दा पनि सुनुवाइ नभएको सुनाए । बैठक आइतबार बिहान ८ः४५ बजे नगरपालिकाको सभाकक्षमा बोलाइएको थियो तर सारेर दिउँसो ३ः३० बजेमात्रै बैठक बसेको थियो । बैठकमा पहिलो एजेन्डामै नगर प्रमुख मदनसुन्दर श्रेष्ठ र कांग्रेसबाट निर्वाचित वडा अध्यक्ष तथा कार्यपालिका सदस्यहरुबीच चर्काचर्की भएको थियो । बैठकको पहिलो एजेन्डा योजनाहरुको भुक्तानीबारे भन्ने थियो । मेयर श्रेष्ठले मनोमानी रुपमा आफ्नो मान्छे राखेर खडा गरिएको नक्कली उपभोक्ता समितिलाई भुक्तानी दिने भनी निर्णय गराउन खोजेका थिए तर कांग्रेसका वडा अध्यक्षहरुले हिजो यसै विषयमा विवाद हुँदा नपाले ४ महिनासम्म गतिरोध झेल्नुपरेको भन्दै ती नक्कली उपभोक्ता समितिलाई सीधै भुक्तानी दिन नसकिने अडान लिएको प्रवक्ता थापामगरले जानकारी दिए । उनका अनुसार कांग्रेसतर्फका कार्यपालिका सदस्यहरुले प्राविधिकसहितको समिति बनाउने र उक्त समितिले दिने प्रतिवेदनको आधारमा भुक्तानी दिने भन्ने निर्णय गर्नुपर्ने प्रस्ताव गरेका थिए । जुन प्रस्ताव कांग्रेसको तर्फबाट निर्वाचित उपमेयर, ६ जना वडा अध्यक्ष र ८ जना कार्यपालिका सदस्यहरुको बैठकले तय गरेको थियो । पहिले बैठकमै दुई समूहमा विभाजित भएर प्रस्तुत हुने कांग्रेसका जनप्रतिनिधिहरु आइतबार एकैस्वरमा प्रस्तुत भएको बताइन्छ । तर मेयरले हाम्रो प्रस्तावमा सहमति जनाएनन्, वडा नं ३ का अध्यक्ष प्रेम कुटुले भने, हामीले हाम्रो प्रस्तावमा अडान लिएपछि मेयरले अर्को बैठकमा नपासँग सम्झौता नभएका योजनाहरुको विवरण प्रस्तुत गर्ने भनेपछि त्यसमा हामीले सहमति जनायौं । उनका अनुसार बैठकमा मेयर श्रेष्ठले नपाको नगरसभाबाट पास गरिएको बजेटमै उल्लेख नगरिएका योजनासमेत सम्पन्न भएको भनी विवरण पेस गरेका थिए । त्यस्तै बैठकको पहिलो एजेन्डा भएकाले पहिल्यै त्यस्ता योजनाहरुको विवरण तयार गरिनुपर्नेमा नगरिएको भन्दै कार्यपालिका सदस्यहरुले मेयर श्रेष्ठ र प्रमुख प्रशासकीय अधिकृत चुरामणि पन्थीको आलोचना गरेका थिए ।मेयर श्रेष्ठले गएको कार्तिक ६ गते बोलाएको कार्यपालिका बैठकमै काम सम्पन्न भएर पनि पूर्वप्रमुख प्रशासकीय अधिकृत उद्धवप्रसाद रिजालले भुक्तानी नदिएको भनी ६ वटा योजनाहरु सार्वजनिक गरेका थिए । यसरी सार्वजनिक गरिएका योजनाहरुमा वडा नम्बर ५ स्थित ९९ लाख ९१ हजार रुपैयाँको नेपाल कोरिया मैत्री नगरपालिका अस्पतालको तला थप सबैभन्दा बढी बजेटको रहेको छ । रामकाजी श्रेष्ठको अध्यक्षतामा उपभोक्ता समिति गठन गरी नपासँग योजना सञ्चालन सम्झौता नै नगरी उक्त योजना अघि बढाइएको थियो ।त्यस्तै लुमन श्रेष्ठको अध्यक्षतामा उपभोक्ता समिति गठन गरी ७४ लाख ९० हजार रुपैयाँ बजेटमा वडा नम्बर ८ स्थित बोडे लाय्कु दरबार पुनर्निर्माण योजना रहेको छ । वडा नम्बर ४ मा ६९ लाख ७० हजार रुपैयाँ बजेटको कयाकुता हिटी फल्चा तथा पुखु पुनर्निर्माण, ६२ लाख ४९ हजार रुपैयाँ बजेटको कोरियन अस्पताल अगाडिको सडक सुधार, ४९ लाख २५ हजार रुपैयाँको विष्णुवीर मन्दिर फल्चा पुनर्निर्माण र २५ लाख ८८ हजार रुपैयाँ बजेटको शंखधर पार्कमा रिटेनिङ वाल निर्माण योजना रहेका छन् । यी योजनाको उपभोक्ता समितिको अध्यक्षहरुमा क्रमशः कृष्णसुन्दर श्रेष्ठ, विशाल श्रेष्ठ, सुरोज खिमु श्रेष्ठ र रोमन श्रेष्ठ रहेका छन् । तर आइतबारको बैठकमा मेयर श्रेष्ठले यी योजनाको विवरणसमेत अघि नसारेको प्रवक्ता थापामगरले जानकारी दिए । मेयरज्यूले काम सम्पन्न भएर पनि पहिलेका प्रमुख प्रशासकीय अधिकृतले भुक्तानी रोकेका यी यी योजना हुन भनी सार्वजनिक गरेकै थिए, उनले भने, तर आइतबारको बैठकमा ती योजनासमेत अघि सारेनन् । उनका अनुसार रिजालले नपासँग सम्झौता नभएका नक्कली उपभोक्ता समिति भनी भुक्तानी रोकेका ६ वटा योजनाको फाइल नयाँ प्रमुख प्रशासकीय अधिकृत पन्थीसामु अघि सारिसकेका छन् । पन्थीले पनि रिजालले जस्तै कार्यपालिका बैठकबाट निर्णय गराएमात्रै आफूले भुक्तानी दिन सकिने भनेपछि मेयर श्रेष्ठले आइतबार ४ महिनापछि कार्यपालिका बैठक बोलाउन लगाएका थिए । मेयर श्रेष्ठले कार्यपालिका बैठकबाट सजिलै आफ्ना खल्तीका मान्छेको नक्कली उपभोक्ता समितिलाई भुक्तानी दिने निर्णय गराउन खोजेको तर असफल भएको एक कार्यपालिका सदस्यले सुनाए । हामीले आइतबारकै मितिमा नपासँग सम्झौता नभए पनि, नपाको बजेटमा उल्लेख नभए पनि ती सबै योजनालाई भुक्तानी दिने बाटो खोल्न प्राविधिकसहितको छानबिन समिति बनाएर जाऔं भन्दा मेयर श्रेष्ठ उल्टै पछि हटे, ती सदस्यले भने, आजै समिति बनेको भए ती नक्कली उपभोक्ता समितिले छिटोभन्दा छिटो भुक्तानी पाउँथ्यो तर अब अर्को बैठक कहिले हुने टुंगो छैन । मेयरकै कारण ती समितिले ढिलो भुक्तानी पाउने भयो । उपभोक्ता समितिबारे बैठकमा चर्काचर्की भएपछि प्रमुख प्रशासकीय अधिकृत पन्थीले आफूले सम्झौता गरेका उपभोक्ता समितिको योजना र बजेटबारे समेत कार्यपालिका बैठकबाट निर्णय गर्न प्रस्ताव गरेको प्रवक्ता थापामगरले जानकारी दिए । हनुमन्ते कोरिडोर निर्माण तत्काल रोक्न मागबैठकले स्थानीय सरकारको स्वीकृतिविनै अघि बढाइएको हनुमन्ते कोरिडोर निर्माण तत्काल रोक्न माग गरेको छ । प्रहरीप्रशासनको बलमा हनुमन्ते खोला फर्काएर निर्माण अघि बढाएको कोरिडोर सडक तत्काल रोक्न सम्बन्धित निकायमा पत्राचार गर्ने बैठकले निर्णय गरेको हो । प्रवक्ता थापामगरले हनुमन्ते खोला जग्गा एकीकरण आयोजनको डीपीआर पास गरी जनताको अधिकारको सुनिश्चिततापश्चात मात्र हनुमन्ते खोला करिडोर निर्माण कार्य गर्न र नगरेसम्म निर्माण कार्य तत्काल रोक्का गर्ने भनी बैठकले निर्णय गरेको जानकारी दिए । त्यस्तै बहाखाबजार र निकोसेरा क्षेत्रको सडक विस्तार पनि तुरून्त रोक्का गरी स्थानीय सरकारसँग समन्वय गरी आवश्यक मुआब्जा र क्षतिपूर्तिविना कार्य अगाडि नबढाउन सम्बन्धित निकायलाई पत्राचार गर्ने निर्णय गरिएको उनको भनाइ छ । निकोसेरा बहाखाबजार क्षेत्रमा सडक विस्तारको नाउँमा ठेकेदारले स्थानीयको घरमा डोजर चलाउन थालेपछि अहिले पीडित स्थानीय आन्दोलित भएका छन् । त्यस्तै जबरजस्ती हनुमन्ते खोला फर्काएर कोरिडोर निर्माण गरिएपछि सयौं स्थानीयको जग्गा खोसिएको भन्दै उनीहरु पनि आन्दोलित छन् । सडक विस्तार र हनुमन्ते कोरिडोर निर्माणमा मेयर श्रेष्ठको स्वीकृति भएको भन्दै स्थानीयको नेतृत्व गर्दै नेपाली कांग्रेस मध्यपुर नगर समितिले प्रमुख जिल्ला अधिकारीलाई माघ १४ गते ज्ञापनपत्रसमेत बुझाएको थियो । त्यसको असरस्वरुप आइतबार बसेको कार्यपालिका बैठकले ती दुइटै योजना रोक्न बैठकले माग गर्ने निर्णय गरिएको हो । बैठकले नगरपालिकाको बस्ती विकास तथा जग्गा एकीकरण ऐन २०७७ अनुसार गठन भएको समितिमा ४ जना सदस्य मनोनयन गर्ने निर्णय गरेको छ । जसअनुसार उक्त समितिमा नगर कार्यपालिका सदस्य अरूणा कारञ्जित, नगर सभा सदस्य रत्न कुमाल र रामकेशरी श्रेष्ठ तथा स्थानीय क्षेत्रको विकास निर्माणमा योगदान पुयाउने समाजसेवीको तर्फबाट गणेशमान चक्रधरलाई सदस्य मनोनयन गरिएको छ । चक्रधर नेपाली कांग्रेस भक्तपुरका पूर्वजिल्ला सभापति हुन् । त्यस्तै प्रदेशसभा सदस्य निर्वाचनमा उनी मध्यपुर क्षेत्रबाट नेपाली कांग्रेसका उम्मेदवारसमेत हुन् । उनलाई पराजित गर्दै नेकपाका राजेन्द्रमान श्रेष्ठ प्रदेशसभा सदस्यमा निर्वाचित भएका थिए । बैठकले कोरोना भाइरस संक्रमण तथा व्यवस्थापनका क्रममा मध्यपुर थिमि क्षेत्रमा नवदुर्गा नाच सञ्चालन रोकिन गएकाले क्षमापूज गर्ने निर्णय गरेको छ । उक्त पूजाको लागि एक लाख २५ हजार रुपैयाँ बजेट छुट्याउने मौखिक सहमति भएको प्रवक्ता थापामगरले जानकारी दिए ।"
नेकपा केन्द्रीय समितिको बैठक सोमबार,"काठमाडौं : नेपाल कम्युनिस्ट पार्टी (नेकपा) दाहालनेपाल समूहको केन्द्रीय समितिको बैठक सोमबार बस्ने भएको छ । प्रचण्डनेपाल समूहका केन्द्रीय कार्यालय सचिव श्रीराम ढकालका अनुसार मुलुकको पछिल्लो राजनीतिक घटनाक्रम, प्रतिनिधिसभा विघटनपछि पार्टीका तर्फबाट देशव्यापी रुपमा गरिएको जनसभा तथा प्रदर्शन, भावी कार्यक्रम र कार्ययोजनाबारे छलफल गर्न बैठक बोलाइएको हो । बैठक बबरमहलस्थित एक पार्टी प्यालेसमा सोमबार बिहान ११ बजे बस्ने कार्यसूची छ । नेकपा प्रचण्डनेपाल समूहको केन्द्रीय कमिटीको बैठक गत पुस ७ देखि ९ गतेसम्म बसेको थियो। यसैबीच नेकपाको सो समूहले प्रतिनिधिसभा विघटनविरुद्ध आज माइतीघर मण्डलमा शान्तिपूर्ण धर्ना दिएको थियो । धर्नामा अध्यक्षद्वय माधवकुमार नेपाल र पुष्पकमल दाहाल प्रचण्ड, वरिष्ठ नेता झलनाथ खनाल, प्रवक्ता नारायणकाजी श्रेष्ठलगायत विघटित प्रतिनिधिसभाका सदस्य एवं नेता तथा कार्यकर्ताको सहभागिता थियो ।"
"प्रतिनिधिसभा विघटन मुद्दा : ६८ अधिवक्ताले गरे बहस, सोमबारबाट विपक्षीको बहस","काठमाडौं : प्रतिनिधिसभा विघटनविरुद्धको मुद्दामा सुनुवाइ सुरु भएको १३औँ दिन आइतबार रिट निवेदकका तर्फबाट बहस सकिएको छ ।रिट निवेदक १३ जना थिए। उनीहरुका तर्फबाट हालसम्म रिट निवेदक र कानुन व्यवसायी गरी ६८ जनाले बहस गरेका छन् । सोमबारदेखि विपक्षीको बहस सुरु हुनेछ । रिट निवेदकका तर्फबाट आइतबार गोपाल पाण्डे, अमिता गौतम, कृतिनाथ पौडेल र खडानन्द कँडेलले बहस गरे । त्यस्तै रिट निवेदक लोकेन्द्रबहादुर ओली र केशरजङ्ग शाहीका तर्फबाट खेमानन्द अधिकारी र पूर्णप्रकाश बस्नेतले तथा रिट निवेदक कमलबहादुर खत्रीका तर्फबाट वरिष्ठ अधिवक्ता यदुनाथ खनालले बहस गरे । रिट निवेदकहरु मनिराम उपाध्याय र तुलसी सिंखडाले बहस गरेसँगै सम्पूर्ण रिट निवेदकको बहस सकिएको हो । वरिष्ठ अधिवक्ता यदुनाथ खनालले प्रतिनिधिसभा विघटन गर्नु राजनीतिक प्रश्न नभएको हुँदा अदालतले संविधानको उचित तरिकाले व्याख्या गर्नुपर्ने तर्क राखे । प्रतिनिधिसभा विघटन राजनीतिक प्रश्न भनेर अदालत उम्किन पाइँदैन, उनले भने, संविधानको व्याख्या गर्ने अन्तिम अधिकार सर्वोच्च अदालतलाई छ, संविधानअनुसार व्याख्या गर्नुपर्छ । उनले प्रधानमन्त्रीको लिखित जवाफमा प्रतिनिधिसभा विघटनको यो धाराबाट गरिएको भन्ने कुनै पनि धारा उल्लेख नगरिएको तर्क गरे । रिट निवेदक तुलसी सिंखडाले प्रतिनिधिसभा कार्यकाल पाँच वर्षको भनेर संविधानमा तोकेरै लेखिएको हुनाले प्रतिनिधिसभा पुनस्र्थापना गर्नुपर्ने तर्क राखे। अर्को रिट निवेदक लोकेन्द्रबहादुर ओलीले संविधानको प्रमुख संरक्षक राष्ट्रपति भएको र उनले संविधानको पालना गर्दा विघटन गर्ने वा नगर्ने कुरालाई संवैधानिक व्यवस्थाअनुसार गर्नुपर्ने तर्क पेश गरे । अधिवक्ता खेमानन्द अधिकारीले पार्टीभित्रको आन्तरिक विवादलाई लिएर प्रतिनिधिसभा विघटन हुने नसक्ने उल्लेख गर्दै अदालतलको हेर्नुपर्ने धारणा राखे । रिट निवेदकहरुको संसद् पुनस्र्थापना गर्नुपर्ने माग दाबी छ । सोमबारदेखि विपक्षी महान्यायाधिवक्ता कार्यालय र प्रधानमन्त्रीका तर्फबाट कानुन व्यवसायीको बहस सुरु हुनेछ । प्रधानन्यायाधीश चोलेन्द्रशम्शेर जबरा तथा न्यायाधीश विश्वम्भरप्रसाद श्रेष्ठ, अनिलकुमार सिन्हा, सपना मल्ल र तेजबहादुर केसीको संवैधानिक इजलासमा सुनुवाइ भइरहेको छ । यही माघ ४ गते आइतबारदेखि संवैधानिक इजलासमै विषयकेन्द्रित बहस सुरु गरिएको हो । प्रधानमन्त्रीको सिफारिसमा राष्ट्रपतिले गत पुस ५ गते प्रतिनिधिसभा विघटन गरेको निर्णयविरुद्ध राष्ट्रपति एवं प्रधानमन्त्री तथा मन्त्रिपरिषद्को कार्यालय, सभामुखलगायतलाई विपक्षी बनाई विघटित प्रतिनिधिसभाका सदस्य देवप्रसाद गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीका तर्फबाट अधिवक्ता प्रवेश केसीले निवेदन दायर गरेका हुन् । रिट निवेदनमा निवर्तमान सांसदले प्रधानमन्त्रीको सिफारिसमा राष्ट्रपतिले प्रतिनिधिसभा विघटन गर्ने गरी गरेको निर्णयबाट प्रतिनिधिसभाको पाँच वर्षसम्म प्रतिनिधित्व गर्न पाउने हकबाट वञ्चित भएको जनाउँदै सो निर्णय बदर गर्न माग गरिएको छ । त्यस्तै वरिष्ठ अधिवक्ता दिनेश त्रिपाठी तथा अधिवक्ता शालिकराम सापकोटा, ज्ञानेन्द्रराज आरण, समृत खरेल, कञ्चनकृष्ण न्यौपाने, भण्डारी, दीपक राई, अमिता गौतम, लोकेन्द्रबहादुर ओली, कमलबहादुर खत्री, मनिराम उपाध्याय, तुलसी सिंखडा र अच्युतप्रसाद खरेलले निवेदन दायर गरेका थिए । कानुन व्यवसायीले दायर गरेको रिट निवेदनमा प्रधानमन्त्रीले गरेको सिफारिस र सो सिफारिसका आधारमा राष्ट्रपतिद्वारा प्रतिनिधिसभा विघटनसम्बन्धी सम्पूर्ण कामकारबाही तथा सो सिफारिसका आधारमा भएगरेका सम्पूर्ण कार्य नेपालको संविधानको धारा, १३३ को उपधारा, २ र ३ बमोजिम उत्प्रेषणका आदेशबाट बदर गरी प्रतिनिधिसभाले गर्नुपर्ने काम सम्पन्न गर्न उपयुक्त आदेश गर्न माग गरिएको छ ।"
नारायणहिटी सडकमा माघ २३ गते नेकपा जनसभा तयारी,"काठमाडौं : सत्तारुढ नेपाल कम्युनिष्ट पार्टी (नेकपा)को बागमती प्रदेश कमिटीले प्रतिनिधिसभा विघटन भइ निर्वाचन घोषणा गरिएको नयाँ परिस्थितिमा यही माघ २३ गते काठमाडौं गर्ने जनसभाको तयारी गरेको छ। काठमाडौँको ट्राफिक जाम नहोस् भनेर सभाको आयोजनास्थल नारायणहिटी दरबार सङ्ग्रहालयको दक्षिण ढोकातर्फको सडकलाई चयन गरेको सो कमिटीले सभामा काठमाडौंका साथै प्रदेशका १३ वटै जिल्लाका कार्यकर्ता र समर्थकलाई सहभागी गराउने भएको छ। कमिटीका सचिव खेमप्रसाद लोहनीले नयाँ राजनीतिक घटनाक्रमबारे जनस्तरमा सन्देश दिन सभा आयोजना गरिएको र प्रधानमन्त्री एवं पार्टीका अध्यक्ष केपी शर्मा ओलीलगायत शीर्ष नेताले सम्बोधन गर्ने कार्यक्रम रहेको बताए।अराजकताको अन्त्य, भौगोलिक अखण्डता, संविधानको रक्षा गर्दै विकास र समृद्धिमार्फत राजनीतिक स्थायित्वका लागि ताजा जनादेश भन्ने नाराका साथ हुने सभाका सांस्कृतिक झाँकी, वेशभूषासहित राष्ट्रिय एकता प्रदर्शन तथा राष्ट्रिय जनसांस्कृतिक महासङ्घबाट साङ्गीतिक प्रस्तुति गराइनेछ।"
सभामुख सापकोटाले फिर्ता गरे संवैधानिक नियुक्तिको सिफारिस (पत्रसहित),"काठमाडौँ: संवैधानिक परिषदले संवैधानिक निकायहरुमा गरेका नियुक्तिको सिफारिस सभामुखले फिर्ता पठाइदिएका छन् । अख्तियार दुरुपयोग अनुसन्धान आयोग, निर्वाचन आयोग, मानव अधिकार आयोग लगायत संवैधानिक आयोगमा विवादास्पद रुपमा प्रधानमन्त्रीले गरेका नियुक्ति सभामुख अग्निप्रसाद सापकोटाले फिर्ता पठाएका हुन्। प्रधानमन्त्री केपी ओलीले गत पुस ३० गते अध्यक्षसहित तीन सदस्यको मात्रै उपस्थितिमा परिषदको बैठक सक्ने गरी संवैधानिक परिषद्सम्बन्धी अध्यादेश ल्याएको थियो । त्यसपछि सभामुख सापकोटा र प्रतिपक्षी दल नेपाली कांग्रेसका सभापति शेरबहादुर देउवा अनुपस्थित भएको परिषदको बैठकले संवैधानिक आयोगमा नियुक्तिको सिफारिस गरेको थियो । सभामुख सापकोटाले अदालतमा मुद्दा विचाराधीन र नियुक्तिको सिफारिस विवादास्पद भएको भन्दै सिफारिस परिषदमा फिर्ता पठाएका हुन् । परिषद्ले विभिन्न आयोगका पदाधिकारी तथा सदस्य नियुक्तिका लागि सिफारिश गर्दै संसदीय सुनुवाईका लागि सङ्घीय संसद् सचिवालयमा पत्र पठाएको थियो। नेपालको संविधानको धारा २९२ बमोजिम परिषद्ले गरेको सिफारिसलाई संसदीय सुनुवाइ गरी नियुक्तिका लागि राष्ट्रपति समक्ष पेश गर्नुपर्ने व्यवस्था छ। सुनुवाइ समिति समक्ष पेश गर्ने प्रयोजनको लागि परिषद्ले पठाइएको पत्र फिर्ता पठाइएको उहाँको सचिवालयले जनाएको छ। ती सबै पत्र गत पुस ५ गते सङ्घीय संसद् सचिवालयमा प्राप्त भएको थियो। परिषद्का सचिव रहनुभएका मुख्यसचिव शंकरदास बैरागीलाई सबै पत्र फिर्ता पठाइएको सभामुखको सचिवालयले जनाएको छ। नेपालको संविधानको धारा २ बमोजिम नेपाली जनतामा निहित रहेको सार्वभौमसत्ताको प्रतिनिधिमुलक संस्था प्रतिनिधिसभाको नेतृत्व प्रदान गर्दै आएको अवस्थामा उक्त सभाको संरक्षण र प्रवद्र्धन गर्नु नेपालको संविधान बमोजिम मेरो प्रथम दायित्व र कर्तव्य रहेको छ तर उक्त सभाको विघटन भएको अवस्थामा सार्वभौम जनताको रक्षार्थ सो सभाको नेतृत्व प्रदान गर्ने प्रमुख पदाधिकारीको हैसियतले जनताको तर्फबाट मलाई प्राप्त हुन आएको निहित अधिकारको प्रयोग गर्नुपर्ने दायित्व म माथि थपिएको छ, पत्रमा भनिएको छ। सङ्घीय संसद् तथा सो अन्तर्गतका समितिको व्यवस्थापन, सञ्चालनको व्यवस्था गर्ने अधिकार प्रतिनिधिसभाको सभामुखमा निहित भएको उल्लेख गर्दै उनले सङ्घीय संसद्को संयुक्त बैठक र संयुक्त समिति (कार्य सञ्चालन) नियमावली, २०७५ को नियम ६ बमोजिम संयुक्त बैठकको अध्यक्षता गर्ने जिम्मेवारी कानूनत प्रतिनिधिसभाको सभामुखलाई नै रहेको बताएका छन्। सभामुखको पत्रमा भनिएको छ, संवैधानिक तथा कानूनी आधार, कारण र अवस्थालाई मध्यनजर गर्दै संसदीय सुनुवाई गर्न नसकिने अवस्था रहेकोले तहाँबाट प्राप्त हुन आएका सक्कलै कागजात यसैसाथ संलग्न राखी फिर्ता पठाइएको छ। सभामुख सापकोटाले गत ५ गते प्रतिनिधिसभाको विघटन भएकाले संसदीय सुनुवाई समिति स्वतः नै नरहेकाले सुनुवाईको प्रयोजनको लागि संघीय संसद् सचिवालयमा प्राप्त हुन आएको पत्रहरु सुनुवाई समिति समक्ष पेश गर्न सक्ने अवस्था नरहेको उल्लेख गरिएको छ। संवैधानिक परिषद्को सिफारिशमा विभिन्न आयोगका पदाधिकारी र सदस्य पदमा नियुक्ति गर्नु अगाडि सङ्घीय कानुन बमोजिम संसदीय सुनुवाइ हुनुपर्ने संवैधानिक व्यवस्था छ। आइतबार सभामुख सापकोटाले संसदीय सुनुवाइ सम्बन्धी प्राप्त सक्कलै कागजात फिर्ता पठाएको सम्बन्धमा शीर्षकमा तीन पृष्ठ लामो पत्र पठाएका हुन् ।"
गाउँकैमा आकर्षण,"भोजपुर : केही वर्षअघिसम्म जिल्लाका दुर्गम ग्रामीण क्षेत्रका सर्वसाधारण छोराछोरीलाई उच्च शिक्षा पढाउन सहर पठाउँथे। न्यून आयस्रोतका सर्वसाधारण ऋणपान गरेरै धरान, इटहरी, विराटनगर, काठमाडौं, पोखरालगायत सुविधासम्पन्न सहर पठाउने चलन थियो। तर, अहिले भने अवस्था फेरिएको छ। गाउँमै उच्च शिक्षा पाएपछि क्याम्पसमा विद्यार्थीको मोह बढ्न थालेको छ। घर पायकमै क्याम्पस र प्लस टु कलेज धमाधम खुलेपछि महँगो खर्च गरेर ठूला सहरबजार धाउनुपर्ने बाध्यता हटेको हो। गाउँमा क्याम्पस भएपछि ठूला सहरमा महँगो खर्च धानेर पढ्नु परेको छैन। यहीँ ठीक छ। साल्पासिलिछो गाउँपालिका४, खाटम्माकीरितु राईले भनिन्, घरमा बाआमालाई मेलापातमा पनि सघाइने, यता घरकै खाना खाएर पनि पढ्न भ्याइने। अन्यत्र गएर व्यर्थ खर्च गरी पढ्नु पर्दैन। सदरमुकामदेखि तीनदिन पैदल पर्ने कुलुङस्थित २०६६ सालमा स्नातक तहको क्याम्पस स्थापना भएपछि रितुजस्ता कयौँ दुर्गम भेगका विपन्न विद्यार्थीलाई सहज भएको छ। विपन्न समुदायका विद्यार्थीलाई लक्षित गरेर स्थानीयवासी आफैंले चन्दा संकलनबाट स्थापना गरेको कुलुङ बहुमुखी क्याम्पसले विपन्न परिवारका विद्यार्थीलाई उच्च शिक्षा लिन सहज भएको छ। आर्थिक रूपले बाहिर गएर पढ्न सक्ने क्षमता, सामथ्र्य नभएका विपन्न वर्गका विद्यार्थी क्याम्पसमा लाभान्वित हुने गरेको प्राध्यापक अशोककुमार यादवले बताए। उनका अनुसार एक वर्षभित्र डेढसयको हाराहारीमा स्नातक तहमा विद्यार्थी संख्या बढाउने क्याम्पसले लक्ष्य राखेको छ। घरपायकमै उच्च शिक्षा पाउँदा समय र पैसाको बचत हुने गरेको भोजपुर बहुमुखी क्याम्पस स्नातक तह दोस्रो वर्षमा अध्ययनरत प्रतिमा राईले सुनाइन्। भनिन्, घरदेखि १५ मिनेटको दूरीमै क्याम्पस पुगिन्छ, घरको काम सकेर पनि पढ्न भ्याइन्छ, राम्रो चाहेको पढ्न पाइन्छ, किन अरू सहर खोज्दै जानुपयो र, यही सबै छ, सहज, सरल, स्पष्ट रूपमा संकायगत विषयहरूमा पठनपाठन हुने यहाँका क्याम्पसमा ग्रामीण विद्यार्थीलाई बस्नका लागि व्यवस्थित छात्रावास, सहज कक्षाकोठा, सुलभ इमेलइन्टरनेटसहितका पुस्तकालय, पाठ्यपुस्तक र छात्रवृत्तिको व्यवस्थाले झनै आकर्षित गरेको छ। घरपायकमै उच्च शिक्षा पाउँदा समय र पैसाको बचत भएको स्थानीय टेकबहादुर प्रधान सुनाउँछन्। उनले घरपायकमै उच्च तहका पठनपाठन भएपछि आफूजस्ता न्यून आयस्रोतका अभिभावकले पनि आफ्ना छोराछोरीलाई सजिलै पढ्न पठाउन सकेको बताए। त्रिभुवन विश्वविद्यालयको सम्बन्धन प्राप्त गर्ने भोजपुर बहुमुखी क्याम्पस, षडानन्द बहुमुखी क्याम्पस र कुलुङ बहुमुखी क्याम्पस गरी तीन वटा आंगिक क्याम्पस सञ्चालनमा छन्। सहज, सरल, स्पष्ट रूपमा संकायगत विषयहरूमा पठनपाठन हुने यहाँका क्याम्पसमा ग्रामीण विद्यार्थीलाई छात्रावास, सहज कक्षाकोठा, सुलभ इमेलइन्टरनेटसहितका पुस्तकालय, पाठ्यपुस्तक र छात्रवृत्तिको व्यवस्थाले झनै आकर्षित गरेको छ। दक्ष प्राध्यापकबाट सहजीकरण र अध्यापन गरिने भएकाले पनि विद्यार्थीको आकर्षण बढेको हो। आर्थिक रूपले बाहिर गएर पढ्न नसक्ने विद्यार्थी बढीभन्दा बढी लाभान्वित हुने गरेको प्राध्यापक इन्द्रदेव राईले बताए। यस्तै शैक्षिक गुणस्तरको हिसाबले जिल्लाभित्र अध्ययन गर्ने विद्यार्थी बाह्य क्याम्पसको तुलनामा अब्बल भएको उनको बुझाइ छ। पढाइसँगै सीपमूलक कार्यमा संलग्न हुने विद्यार्थी तुलनात्मक हिसाबले अब्बल रहेको प्राध्यापकहरूको दाबी छ। पढाइसँगै सीपमूलक कार्यमा संलग्न हुने विद्यार्थी तुलनात्मक हिसाबले अब्बल रहेको प्राध्यापक राईले बताए।"
रामेछापमा ३७६ जनाले लगाए कोरोनाविरुद्धको खोप,"काठमाडौं : रामेछापमा कोरोना भाइरस संक्रमणविरुद्ध अग्रपंक्तिमा रहेर काम गर्ने ३७६ जनाले खोप लगाएका छन्। बुधबार स्वास्थ्य कार्यालय रामेछापका प्रमुख जितेन्द्र कर्ण र जिल्ला अस्पताल रामेछापका प्रमुख डारोशन ग्वाछाले संयुक्त रुपमा खोप लगाएर पहिलो चरणको खोप अभियान अगाडि बढाएका थिए। स्वास्थ्य कार्यालय रामेछापका जनस्वास्थ्य अधिकृत भुवन थापाका अनुसार पहिलो दिन ३९ जना, दोस्रो दिन ९० जना, तेस्रो दिन शुक्रबार १२० जना र चौथो दिन शनिबार १२७ जनाले कोरोना भाइरस संक्रमणविरुद्धको खोप लगाएका हुन्। रामेछापमा उनीहरुको लागि जिल्ला अस्पताल रामेछाप र स्वास्थ्य कार्यालय रामेछाप खोप केन्द्र निर्धारण गरिएको छ। खोप लगाएकामध्ये कसैलाई पनि नकरात्मक प्रभाव नदेखिएको स्वास्थ्य कार्यालयले जनाएको छ। रामेछापमा पहिलो चरणमा कोरोनाविरुद्धको खोप १ हजार ४ सय ७७ जनालाई लगाइने स्वास्थ्य कार्यालयले जनाएको छ। कार्यालयका अनुसार बुधबारदेखि शुक्रबारसम्म मन्थली नगरपालिका र रामेछाप नगरपालिकाकामा कार्यरत स्वास्थ्यकर्मी, महिला स्वास्थ्य स्वयम्सेविका, सरसफाइकर्मी र एम्बुलेन्स चालकलाई लगाइएको हो। माघ १७ गतेदेखि १९ गतेसम्म खाँडादेवी गाउँपालिका, सुनापति गाउँपालिका र दोरम्बा गाउँपालिका र माघ २० गतेदेखि २२ गतेसम्म उमाकुण्ड, गोकुलगंगा र लिखु तामाकोशी गाँउपालिकाका स्थास्थ्यकर्मी महिला, स्वास्थ्य स्वंयमसेविका र अन्य लक्षितवर्गलाई निशुल्क खोप लगाइने छ। स्वास्थ्य तथा जनसंख्या मन्त्रालयका अनुसार हालसम्म रामेछाप स्थायी ठेगाना भइ जिल्ला भित्र र बाहिर बसोबास गर्ने ५६८ जनालाई कोरोना भाइरस संक्रमण पुष्टि भएको छ।"
जबरजस्ती करणी गर्ने युवक दुई दिनपछि पक्राउ,भक्तपुर : भक्तपुर प्रहरीले १९ वर्षीया युवतीलाई जबरजस्ती करणी गरी फरार एक युवालाई दुईदिनपछि पक्राउ गरेको छ। महानगरीय प्रहरी परिसर भक्तपुरका अनुसार भक्तपुर नगरपालिका १० कमलविनायक निवासी वर्ष ३१ को विकास तजलेलाई जबरजस्ती करणी गरेको अभियोगमा पक्राउ गरिएको हो। परिसरका प्रवक्ता प्रहरी नायब उपरीक्षक दीपक गिरीले माघ १४ गते सर्लाही स्थायी घर भइ हाल भक्तपुर नपा १० कमलविनायकमा डेरा कोठा लिइ अध्ययनरत १९ वर्षीया युवतीले आफूमाथि जबरजस्ती करणी गरेको भनी दिएको किटानी जाहेरीको आधारमा तजलेलाई पक्राउ गरिएको बताए। ती युवतीले सामान्य चिनजान भएका तजलेले आफू डेरा कोठामा एक्लै भएको मौका पारी डरत्रास र धाकधम्की दिइ बोल्न कराउन नदिइ जबरजस्ती करणी गरेको भनी किटानी जाहेरी दिएकी थिइन्। किटानी जाहेरीमा युवतीले सामान्य चिनजानकै भरमा तजले आफ्नो कोठामा एक्कासी प्रवेश गरी कोठाको चुकुल लगाइ डरत्रास र धाकधम्की देखाएर बोल्न र कराउनसमेत नदिएर जबरजस्ती करणी गरेको उल्लेख गरेकी छन्। उनले महानगरीय प्रहरी वृत्त जगातीमा दिएको किटानी जाहेरी दरखास्तकै आधारमा तजलेलाई माघ १६ गते भक्तपुरबाटै पक्राउ गरिएको प्रहरीले जनाएको छ। १६ गते शुक्रबार पक्राउ परेका तजलेलाई आइतबार जिल्ला अदालत भक्तपुरमा पेश गरी अनुसन्धानको लागि म्याद थप गरिएको भक्तपुर प्रहरीले बताएको छ। प्रहरी नायब उपरीक्षक गिरीले घटनाबारे थप अनुसन्धान अघि बढाइएको जानकारी दिए।
कैलालीमा दुर्घटना : दुई जनाको मृत्यु,सुदूरपश्चिम : पूर्वपश्चिम राजमार्गअन्तर्गत पर्ने कैलालीको पहलमानपुर सडकखण्डमा गए राति ट्र्याक्टर र मोटरसाइकल आपसमा ठोक्किएर भएको दुर्घटनामा परी दुई जनाको मृत्यु भएको छ। पश्चिमबाट पूर्वतर्फ गइरहेको म १ त ५४२ नंको ट्र्याक्टर र सोही दिशातर्फ गइरहेको बा१प ४०४ नंको मोटरसाइकल आपसमा ठोक्किएर भएको दुर्घटनामा मोटरसाइकलमा सवार कैलालीको घोडाघाडी नगरपालिका१० पहलमानपुरका २३ वर्षीय गोविन्द बुढा र १८ वर्षीय मानबहादुर बुढाको मृत्यु भएको जिल्ला प्रहरी कार्यालयका प्रवक्ता प्रतीक विष्टले बताए। दुर्घटनामा घाइते दुवैको घोडाघोडी अस्पतालमा उपचारका क्रममा गए राति मृत्यु भएको हो। प्रहरीले ट्रयाक्टर चालकलाई नियन्त्रणमा लिएको छ।
नक्कली नेपाली नोटसहित दुई पक्राउ,"कञ्चनपुर : सशस्त्र प्रहरीले बेलौरी नगरपालिका८ पचुँइबाट नक्कली नेपाली नोटसहित दुई जनालाई शनिबार साँझ पक्राउ गरेको छ। लालझाडी गाउँपालिका१ का २३ वर्षीय सञ्जय राना र सोही ठाउँ बस्ने २२ वर्षीय इन्द्रसिंह रानालाई नक्कली नोट बनाउने सामग्री र नक्कली नोटसहित सशस्त्र प्रहरी बल बोर्डर आउट पोष्ट पचुँइबाट सीमा गस्तीमा निस्केको सशस्त्र प्रहरी नायब निरीक्षक केशवबहादुर चन्दको कमाण्डमा रहेको टोलीले पक्राउ गरेको हो। उनीहरुको साथबाट नक्कली नोट बनाउने कागज २००, नक्कली नोट हजार दरको पाँच, मोबाइल फोन दुई थान, नगद रु १६०, मोटरसाइकलको लाइसेन्स, ब्लुबुक बरामद गरिएको सशस्त्र प्रहरी बल नेपाल नम्बर ३५ गण हेडक्र्वाटर शैलेश्वरी कञ्चनपुरका सशस्त्र प्रहरी उपरीक्षक वीरेन्द्रबहादुर ऐरले जानकारी दिए। पक्राउ परेका दुवैलाई बरामद नक्कली नोट र नक्कली नोट बनाउन प्रयोग हुने सामानसहित आवश्यक कारवाहीका लागि प्रहरीलाई बुझाएको छ।"
ऐतिहासिक सिन्धुलीगढी दरबारको पुनर्निर्माण सुरु,"सिन्धुली: ऐतिहासिक सिन्धुलीगढी दरबार (रानीदरबार) को पुनर्निर्माण सुरु भएको छ । सिन्धुलीको कमलामाई नगरपालिका ३ मा रहेको सिन्धुलीगढी दरबार ४ करोड ३८ लाख ९९ हजार ५ सय २२ रुपैयाँको लागतमा पुनर्निर्माण थालिएको हो । कमलामाई नगरपालिका सिन्धुली र वागमती प्रदेश सरकार पर्यटन विकास आयोजनाले १६ महिनाभित्र निर्माण सम्पन्न गर्ने गरी दरबारको निर्माण थालेको हो । दरबारको पुनर्निर्माणको जिम्मा तुल्सीएरिसा जेभी भक्तपुरले पाएको कमलामाई नगरपालिकाका मेयर खड्गबहादुर खत्रीले जानकारी दिए । कुल ४ करोड ३८ लाख ९९ हजार ५ सय २२ रुपैयाँको लागतमा निर्माण सक्नेगरी यही माघ ८ गते दरबारको ठेक्का लगाएर काम थालिएको हो । यसको पुनर्निर्माण कार्य २०७९ जेठ १६ गते भित्र सक्नेगरी सम्झौता भएको छ, उनले भने । पूर्व २ नं क्षेत्रको प्रशासन सञ्चालन गर्ने अड्डाको रुपमा परिचित गढीदरबार तत्कालिन श्री ३ माहाराज जंग बहादुर राणाका भाई बम बहादुर राणाका छोरा बमवीर विक्रम राणाले निर्माण गरेका हुन् । २००४ सालमा राणा शासनको अन्त्यपछि राष्ट्रिय स्वामित्वमा ल्याइएको गढीदरबार २०२० सालमा जिल्ला सदरमुकाम सिन्धुलीमाढी झारिएपछि भग्नावशेषमा परिणत भएको थियो । लामो सयमसम्म संरक्षण अभावमा दरबार र गढी किल्लाका भौतिक संरचनाहरु नष्ट हुँदै गएका थिए । २०२० सालअघि सिन्धुली जिल्ला सदरमुकाम सिन्धुलीगढीमै थियो । उक्त समयमा नेपाली सेना, प्रहरीले सुरक्षा दिइएको थियो । २०५२ सालमा तत्कालीन माओवादीले सिन्धुलीगढीमा रहेको प्रहरी चौकीमाथि आक्रमण गरेर शसस्त्र जनयुद्धको उद्घोष गरेपछि त्यसयता त्यहाँ सुरक्षा पोष्ट समेत स्थापना गर्न सकिएको छैन् । तर, स्थानीय तहको निर्वाचनपछि कमलामाई नगरले सिन्धुलीगढीलाई प्राथमिकतामा राखेर पुनर्निर्माण थालेको छ । सोही अनुसार सिन्धुलीगढी दरवारको ऐतिहासिक, पुरातात्विक महत्वलाई ध्यानमा राखेर दरबारको पुरानै शैलीमा हुबहु निर्माण थालिएको मेयर खत्रीको भनाइ छ । सिन्धुलीगढी किल्ला नेपाली वीर गोरखालीहरुको फौजको नेतृत्व गर्ने श्रीहर्ष पन्त, बंशराज पाण्डे र बंशु गुरुङले विसं १८२४ कात्तिक २४ गतेका दिन ब्रीटीश अंग्रेज फौजलाई परास्त गर्दै नेपालको सार्भभौम र अखण्डता जोगाएको ऐतिहासिक स्थल मानिन्छ । कमलामाई नगरले सिन्धुलीगढीको पुनर्निर्माण, संरक्षण र सम्बद्र्धनमा उच्च प्राथमिकतामा राखेर काम गरेको गढीका जानकार साकरकुमार ढकालको भनाइ छ । सिन्धुलीगढीलाई अन्तर्राष्ट्रिय गन्तव्य बनाउने उदेश्यका साथ गढीमा नेपालमै पहिलो युद्ध संग्राहलय निर्माणको अन्तिम चरणमा छ । संग्रहालय नेपाली सेनाले निर्माण गरिरहेको छ । पृथ्वीनारायण शाहको शालिक स्थापना, पिकनीक स्पट, घेराबेरा लगायत काम सकिएका छन् भने नेपाल अंग्रेज युद्धका क्रममा बृटीस अंग्रेजहरुको मुत्यु भएको स्थानमा समाधि स्थलको निर्माण गर्ने कार्य थालिएको छ । बहादुर गोर्खाली फौजका कारण नेपाललाई नै व्रिटिसहरुको उपनिवेश हुनबाट जोगाएको ऐतिहासिक स्थल भएकै कारण पनि सिन्धुलीगढीको ऐतिहासिक महत्व रहेको जानकारहरु बताउँछन् । सिन्धुलीगढी पर्यटन वर्ष २०२० का लागि सरकारले घोषणा गरेका उत्कृष्ठ एक सय पर्यटकीय गन्तव्य स्थलमध्येको एक स्थल हो । पूर्व प्रधानमन्त्री पुष्पकमल दाहाल प्रचण्डले सिन्धुलीगढीबाटै पर्यटन वर्ष २०२० को शुभारम्भ समेत गरेका थिए ।"
टेलिकमको सेवा ६ घण्टासम्म अवरुद्ध,"विराटनगर : प्रदेश १ मा नेपाल टेलिकमको सेवा ६ घण्टासम्म अवरुद्ध भएको छ । आइतबार बिहान लगभग ३ बजेतिरबाट सेवा अवरुद्ध बनेको थियो । नेपाल टेलिकम प्रादेशिक निर्देशनालय प्रदेश १ विराटनगरका प्रबन्धक राजेन्द्र महर्जनकाअनुसार महोत्तरीको बर्दिवासमा मुसाले अप्टिकल फाइबरको तार काटिदिएपछि समस्या भएको हो । मुसाले तार काटिदिएपछि फइबरको लिंक नै टुटेर उत्पन्न भएको समस्याले सेवा अवरुद्ध हुन पुगेको उनको भनाइ छ । मर्मत सम्भार सकिएपछि बिहान ९ बजेबाट सेवा सूचारु भएको जानकारी महर्जनले दिए । सेवा अवरुद्ध हुँदा छ घण्टासम्म प्रदेश राजधानी विराटनगरसहित प्रदेशका १४ वटै जिल्लामा टेलिकमको मोबाइल, ल्याण्डलाइन टेलिफोन र इन्टरनेट सेवा सञ्चालन हुन नसकेको उनको भनाइ छ । महर्जनकाअनुसार प्रदेशमा टेलिकमका २० लाखभन्दा बढी ग्राहाक छन् । एक्कासि सेवा अवरुद्ध हुँदा एकै पटक सबै ग्राहक प्रभावित बनेका थिए । प्रदेश १ मा झापा, इलाम, ताप्लेजुङ, पाँचथर, मोरङ, सुनसरी, धनकुटा, संखुवासभा, भोजपुर, तेह्रथुम, उदयपुर, ओखलढुंगा, खोटाङ र सोलुखुम्बु जिल्ला पर्छन् ।"
नेपालगन्जमा ३ वर्ष यताकै सर्वाधिक चिसो विद्यालय ३ दिन बन्द,"नेपालगन्ज : नेपालगन्जमा तीन वर्ष यताकै सर्वाधिक जाडो भएको छ । जल तथा मौसम विज्ञान विभागको नेपालगन्जको राँझास्थित हावापानी फिल्ड कार्यालयका प्रमुख पलबहादुर विकका अनुसार तीन वर्ष यताकै सबैभन्दा कम तापक्रम ३ डिग्री सेल्सियस मापन गरिएको छ । सन् २०१९ को ३१ डिसेम्बरमा ३५ डिग्री सेल्सियस, २०२० को ३१ डिसेम्बरमा ४१ डिग्री सेल्सियस रहेको थियो । यो वर्ष १ जनवरी (१७ पुस)मा न्यूनतम् तापक्रम ३ डिग्री सेल्सियस र १६ माघमा ३३ डिग्री सेल्सियस तापक्रम मापन भएको छ । जुन अघिल्ला दुई वर्षभन्दा कम हो । आइतबार भने नेपालको न्यूनतम् तापक्रम ५ डिग्री सेल्सियस पुगेको छ । बिहानैदेखि नेपालगन्जमा घाम लागेको छैन । त्यसो त, यो वर्ष ८ दिन घाम लागेन । हावापानी कार्यालयका अनुसार जनवरी महिनामा ७ दिन (१, ११, १३, १६, २०, २१ र २५ तारिख) र आइतबार दिनभर घाम लागेन । बाक्लो हुस्सु कुहिरोका कारण यो वर्ष विमानसेवा प्रभावित भएका छन् । आइतबार पनि बिहानका सबै उडान रद्द गरिएका थिए । विद्यालय बन्द नेपालगन्ज उपमहानगरपालिकाले अत्यधिक जाडो बढेको भन्दै विद्यालयमा कम्तीमा ३ दिन जाडो विदा दिन विद्यालयहरुलाई परिपत्र गरेको छ । उपमहानगरको शिक्षा, युवा तथा खेलकुद महाशाखा प्रमुख गोर्खबहादुर थापाले आइतबार विद्यालयलाई परिपत्र मार्फत १९ माघदेखि २१ माघसम्म ३ दिन विद्यालय विदा गर्न र मौसम प्रतिकूल रहेमा २३ माघसम्म विद्यालय विदा मिलाउन विद्यालयलाई आग्रह गरे छन् । उपमहानगरपालिकाले सामुदायिक, संस्थागत र धार्मिक सबै विद्यालयमा जाडो विदा दिन भनेको छ ।"
राजमार्गमा रोकेका गाडीको ब्याट्री र टायर नै हराउन थालेपछि,"धादिङ : गएको वैशाख यता पृथ्वीराजमार्गमा सुन्दा सामान्य तर अनौठो किसिमको चोरी हुन थाल्यो । राजमार्ग छेउछाउमा पार्किङ गरेर राखिएका गाडीका ब्याट्री, अतिरिक्त टायर, डिजेल, गाडीका पाटपुर्जा, यात्रुका सामान हराउन थालेको गुनासो दैनिक जसो प्रहरीमा आउन थाल्यो । रोकेर राखेका गाडीका टायरदेखि झोलासम्म हराएको गुनासो दैनिक आउन थालेपछि इलाका प्रहरी कार्यलय गजुरीले शंकास्पद स्थानमा आफ्नो निगरानी बढायो । यसै क्रममा गत कार्तिक ७ गते ३ जना मिलेर सवारी साधनसहित आएका व्यक्तिले मध्यरातमा पृथ्वी राजमार्ग अन्तर्गत गजुरी गाउँपालिका ६ घाटवेशीमा अर्काे सवारी साधनमा चोरी गर्दै गरेको सीसीटीभी फुटेजमा देखियो । इलाका प्रहरी कार्यलय गजुरीका डीएसपी युवराज खड्काले भने, रातको समयमा त्यसैमाथि अलि टाढाको सीसी क्यामेराले खिँचेको भएर प्रष्ट चिन्न सकिएन । चोरी भएको हो भन्ने पत्ता लाग्यो तर तत्काल मान्छे र सवारी साधनको पहिचान गर्न सकिएन, त्यसपछि प्रहरीले निगरानी बढाएर अनुसन्धान थाल्यो । लगत्तै प्रहरी निरीक्षक भोजराज पाण्डेलाई अनुसन्धान अधिकृत तोकी प्रहरीले अनुसन्धान बढायो । यसैक्रममा भिडियोमा कैद भएको एक महिनापछि मंसिर ९ गते घाटवेशीकै सोही स्थानमा शंकास्पद गतिविधि गरिरहेको स्थानीयले देखेपछि प्रहरीलाई खवर गरे । प्रहरी आउँदै गरेको थाहा पाएपछि चालक बस लिएर फरार भए । स्थानीयको र प्रहरीको सहयोगमा पृथ्वीराजमार्गको थाक्रे गाउँपालिका २ सिम्लेबाट उदयपुरको गाइघाट नगरपालिका ९ का बस चालक सद्धाम राइनसहित बा २ ख ६१०६ नम्बरको बस नियन्त्रणमा राजमार्गमा हुने अनौठो चोरीको घटनाक्रमको रहस्य सार्वजनिक भएको हो । प्रहरी निरीक्षक पाण्डेले भने, सुरुमा चालक राइन पक्राउ परेपछि उनको बयानको आधारमा अरु २ जना पक्राउ गरेर प्रहरीले अनुसन्धान अघि बढायो । पक्राउ परेका अन्य दुईजना धादिङको सिद्धलेक गाउँपालिका६ का रविन घले र कमल घले हुन् । बस चालक राइनको सूचनाको आधारमा उनीहरुको मोवाइल ट्रेस गरेर सादा पोशाकमा गएका गजुरी प्रहरीको टिमले महानगरीय प्रहरी परिसर काठमाडौं सहयोगमा माछापोखरी र स्वयंम्भुबाट पक्राउ गरेर ल्याएका थिए । रातको समयमा उनीहरुको राजमार्गमा सक्रियता बढ्ने रहेछ । ठूलो बस लिएर प्रहरीले गस्ती गरे झैँ हिँडिरहने, अलिकति चोर्न सजिलो हुने ठाउँ तथा गाडी पार्किङ गरिरहेको ठाउँ फेला परेपछि आफ्नो बस पनि त्यही पार्किङ गर्ने र चोरी गर्ने रहेछन् । प्रहरी निरीक्षक पाण्डेले भने, सुरुमा सवारी साधनका अतिरिक्त टायर, ब्याट्री, अन्य पाटपुर्जा चोर्ने र मिलेसम्म तेल पनि चोर्ने रहेछन् । कतिसम्म भने गाडीमा जग लगाएर गुडाइरहेको टायरै समेत फुकालेर चोर्ने गरेका रहेछन्। केही समय अघि धादिङबाट काठमाडौँ जाँदै गर्दा एक गैर सरकारी संस्थामा कार्यरत महिलाको ल्यापटप सहितको झोला पार्किङ गरेको ठाउँबाट हराएको थियो । सबै यात्रु चिया नास्ता र शौचालय जान ओर्लिए, म पनि गाडी भित्रै झोला राखेर शौचालय गएँ । ती महिलाले भनिन्, चिया खाएर गाडीमा फर्किदा राखेको ठाउँमा झोला नै थिएन, गाडीमा हल्लाखल्ला हुँदा एक जना व्यक्तिले झिकेको बाहिरबाट देखेको बताए । कतिपय ठाउँमा चिया नास्ता खान रोकेको बेला गाडीबाट यात्रुहरुको झोलासमेत चोरी गर्ने गिरोह पनि यही हुन सक्ने प्रहरीले अनुमान गरेको छ । तर बयानका क्रममा उनीहरुले यात्रुहरुको सरसामान चोरेको स्वीकारेका छैनन् । उनीहरु पक्राउ परेपछि राजमार्ग क्षेत्रमा सवारी साधनमा चोरी हुने गरेको, टायर र गाडीका पाटपुर्जा हराएको जस्ता सूचना आउन छाडेको डीएसपी खड्काले बताए । प्रहरीले पक्राउ परेका तीन जनालाई मलुकी अपराधसंहिता २०७४ को परिच्छेद २० को दफा ४४ अनुसार डाँकाचोरी मुद्दामा ७ देखि १० वर्षसम्मको कैद सजाय माग गर्दै मुद्दा चलाएको छ । जिल्ला अदालत धादिङको आदेशपछि तिनैजना पुर्पक्षको लागि जेल चलान भइसकेका छन् । त्यस्तै कसुरजन्य सम्पत्ति तथा साधन (रोक्का, नियन्त्रण र जफत) ऐन २०७० अनुसार चोरीमा संलग्न भएको बस पनि जफत गरिएको इलाका प्रहरी कार्यलय गजुरीले जनाएको छ । बस काठमाडौंको एक सहकारीको नाममा रहेको र ऋणी रविन घले नै रहेको प्रहरीले जनाएको छ । चोरीको काममा प्रयोग गर्ने गरेको बस ।"
चिसोले जनजीवन कष्टकर,"गुलरिया : मध्य तथा पहाडी जिल्लाहरुमा भैरहेको हिमपातका कारण चिसो बढ्दा बर्दिया लगायत आसपासका स्थानीयहरुको जनजीवन कष्टकर बनेको छ। अत्यधिक चिसोका कारण बालबालिका, बृद्धबृद्धा, महिला लगायत पशुचौपायाहरु प्रभावित बनेका छन्। बर्दियामा केही दिनदेखि बाक्लो हुस्सुका कारण घाम देखिएको छैन। घाम नलागेपछि चिसो ह्वात्तै बढेको छ। चिसोले गर्दा स्थानीयको दैनिकी कष्टकर बनेको छ। अत्यावस्यक काम बाहेक मानिसहरु घरबाटबाहिर निस्किन सकेका छैनन्। चिसोले गर्दा काममा जान सकेको छैन दाउरा बेचेर जिविकोपार्जन गर्दै आइरहेका गुलरिया नगरपालिका वडा नम्वर ७ का सद्धिक नाउँले बताए। उनले भने, 'दाउरा नबेचे साँझ बिहानको चुलो बल्दैन। जाँडोले धेरै समस्या पारेको छ। घरमा ओड्ने कम्बल पनि छैनन्। आगो बालेर दिनरात बिताउनु पर्ने अवस्था छ।' अस्पतालमा समेत चिसोका बिरामीहरु आउन थालेका छन्। कोभिडका कारण मास्कको प्रयोग र घरबाहिर ननिस्कने बानीले विगतमा जस्तो दम, निमोनिया, पखालाका बिरामीहरुमा कमी आएको बर्दिया अस्पताल गुलरियाका प्रमुख सुभाष पाण्डेयले बताए। उनले भने, 'चिसो एकदमै बढेको छ। यस्तो अवस्थामा एकदमै सजग हुनुपर्छ। चिसोबाट जोगिन तातो झोलिलो पेय पदार्थ पिउने। अत्यावस्यक काम बाहेक घरबाट बाहिर ननिस्कने। बृद्धबृद्धा, महिला तथा बालबालिकालाई न्यानोमा राख्न आवश्यक छ।' बर्दियाका गुलरिया, मधुवन, राजापुर, ठाकुरबाबा, बारबर्दिया, बाँसगढी नगरापालिका र गेरुवा, बढैयाताल गाउँपालिकाका स्थनीयहरु जाडोका कारण कष्टकर अवस्थासँग जुध्न बाध्य छन्। छिमेकी बाँके, कैलाली, कञ्चनपुर लगायतका तराईका जिल्लाहरुमा समेत बाक्लो हुस्सु सहित तुषारापात भैरहेको छ। मौसम पूर्वानुमान महाशाखाले केही दिन वर्षा नहुने जनाएको छ। हिउँदे वर्षा भैसकेपछि बादल फाट्ने र जाडो जानेमा स्थानीयहरु आशावादी छन्। अत्यधिक जाडोका कारण बाक्लो कपडाको ब्यापार बढेको छ। जाडोले गर्दा बाक्लो कपडा किन्ने मानिसहरु दिनहुँ बढेको गुलरिया स्थित निशा जनरल स्टोरका प्रोपराइटर कृष्णप्रसाद मैनालीले बताए। जाडोमा हाइनेक, स्विटर, ज्याकेट, टाउजर, सल, टोपी लगायतका उनजन्य कपडाहरु बढी खपत हुने गरेको छ। आरम्भमा जाडो नभए पनि सकिने बेलामा एक्कासी जाडो बढेपछि ग्राहकहरुले आफ्ना सुरक्षाका लागि कपडाहरु खरिद गर्ने क्रम बढेको मैनालीले बताए।"
बाघको छालासहित एकजना पक्राउ,"डडेल्धुरा : डडेल्धुरामा बाघको छालासहित एकजना पक्राउ परेका छन्। दशरथचन्दँ राजमार्ग सडकखण्डमा बाघको छाला लुकाई छिपाई तस्कर गरिरहेको अवस्ड अजयमेरु गाउँपालिका १ का २९ वर्षीय जगतसिंह भण्डारीलाई पक्राउ गरिएको जिल्ला प्रहरी कार्यालय डडेल्धुराले जनाएको छ। भण्डारीलाई अमरगढी नगरपालीका६ तोलीमा समातिएको प्रहरीले जानकारी दिएका छन्। सुदूरपश्चिम प्रदेश प्रहरी अनुसन्धान ब्युरो र जिल्ला प्रहरी कार्यालय डडेल्धुराको सयुक्त टोलीले चेकजाच गर्ने क्रममा सु प प्र ०४००१ प ०५४८ नम्बरको मोटरसाइकलमा अवैध छालासहित उनलाई पक्राउ गरेको जिल्ला प्रहरी कार्यालय डडेल्धुराका प्रहरी नायव उपरीक्षक महेन्द्र नेपालले बताए। पक्राउ परेका भण्डारीको साथबाट भालुको ठूलो पित्त एक थान, ठुलो बाघको जस्तोदेखिने छाला एक थान, सानो बाघको जस्तो देखिने छाला एक थान बरामद गरिएको प्रहरीले जनाएको छ। पक्राउ परेका भण्डारीलाई आवश्यक कारबाहीको लागी डिभिजन वन कार्यालय डडेल्धुरामा बुझाएको जिल्ला प्रहरी कार्यालय डडेल्धुराले जनाएको छ। माघ १० गते साँझ ५ बजेतिर भण्डारीलाई पक्राउ गरिएको भएपनि डडेल्धुरा प्रहरीले आइतबार मात्रै सार्वजनिक गरेको छ।"
नेपालमा ८८ हजार बढीले लगाए कोरोनाविरुद्ध खोप,"काठमाडौं : नेपालमा आइतबारसम्म ८८ हजार बढीले कोरोना भाइरस (कोभिड१९) विरुद्धको खोप लगाएका छन् । स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार ७७ जिल्लामा ८८ हजार ७ जनाले कोरोनाविरुद्धको खोप लगाएका छन् । प्रवक्ता गौतमका अनुसार प्रदेश १ मा १२ हजार ७६३, प्रदेश २ मा ११ हजार ५७, बागमती प्रदेशमा २८ हजार ६८३, गण्डकीमा १२ हजार ३११, लुम्बिनीमा १० हजार ७६०, कर्णालीमा पाँच हजार ५५६ र सुदूरपश्चिममा ६ हजार ८७७ जनाले कोरोना विरुद्धको खोप लगाएका हुन् । प्रवक्ता गौतमका अनुसार पहिलो चरणको खोप अभियान अब पाँच दिनभित्र लिन अनुरोध गरिएको छ । पहिलो चरणमा प्राथमिकता प्राप्त लक्षित समूहमा पर्ने व्यक्तिमध्ये स्वास्थ्यकर्मीले काउन्सिल दर्ता आधिकारिक परिचयपत्र र संस्थाबाट प्रमाणिकरण गरेको विवरण र अन्य समूहको हकमा सम्बन्धित कार्यालयले गरेको सिफारिस पत्रसहित सम्बन्धित जिल्लाको स्वास्थ्य कार्यालयमा नाम दर्ता गरी अबको पाँच दिनभित्र खोप लिन अनुरोध छ, विज्ञप्तिमा भनिएको छ ।"
बागमती प्रदेशमा १ हजार १ सय ५९ किमि नयाँ सडक,"काठमाडौँ: बागमती प्रदेशले तीन वर्षको अवधीमा ११५९ किलोमिटर सडक निर्माण गरिसकेको छ । साथै ३९३ किलोमिटर सडकको स्तरोन्नती गरेको छ । र उक्त सडकले १८ वटा स्थानीय तहका केन्द्रलाई जोड्ने छ । नयाँ सडकमध्ये ८९१ किलोमिटर सडक कच्ची, ४०४ किलोमिटर सडक ग्राभेल, १५२ किलोमिटर सडक कालोपत्रे र ३३ किलोमिटर सडक ढलान गरिएको प्रदेश योजना आयोगका उपाध्यक्ष श्याम बस्नेतले जानकारी दिए । प्रदेश सुशासन केन्द्रले आइतबार ललितपुरस्थित कार्यालयमा गरेको पत्रकार सम्मेलनमा उनले भने, यसमा ३७ वटा सडक पुल निर्माण भएको छ भने १ सय ६७ स्थानमा करिब ५७२ किलोमिटर कृषि सडकको निर्माण तथा मर्मत भई कृषि उपजको बजारीकरणमा सहयोग पुगेको छ । उनका अनुसार, प्रदेशको गौरवको आयोजनाअन्तर्गत भीमफेदीदेखि कुलेखानीसम्म पोष्टबहादुर बोगटी सुरुङ मार्ग थालनी गरिएको छ । १९ किलोमिटरको यो सुरुङ बनेपछि हेटौडाकाठमाडौं जोड्ने सडक १३ किलोमिटर छोटो हुनेछ । केन्द्रका कार्यकारी निर्देशक विमल पोखरेलले प्रदेश सुशासन केन्द्र बागमती प्रदेशको थिंक ट्यांकको रुपमा काम गर्ने बताए । उनले भने, केन्द्रले प्रदेश तथा स्थानीय तहका निर्वाचित, मनोनित वा नियुक्त पदाधिकारी तथा प्रशासनिक कर्मचारीको प्रशासनिक एवं व्यवस्थापनसम्बन्धी दक्षता अभिवृद्धि गर्नेछ । यी सबै कामको पाठ्यक्रम निर्माणदेखि अनुसन्धानसम्मका काम गरेर प्रदेश सरकारलाई नीति निर्माणमा सहयोग पुर्याउने उनको भनाइ छ । उनका अनुसार केन्द्रले सरोकारवालासँग साझेदारीमा विविध काम गर्नेछ ।"
गोरखा भूकम्पको अध्ययनमा लोकविजय अधिकारी गरे विद्यावारिधि,"अहिले भर्खरै गएको भूकम्पको केन्द्रबिन्दु कहाँ हो सर ? कति रिक्टरको भूकम्प आदि प्रश्न दैनिकजसो पत्रकारले राष्ट्रिय भूकम्प मापन केन्द्रका प्रमुख लोकविजय अधिकारीलाई राख्दथे । विसं २०७२ को गोरखा भूकम्प (७६ रिक्टर स्केल) पछि धेरै पत्रकारको जिज्ञासा मेटाउनमै लोकविजयको समय जाने गरेको थियो । आज उनै लोकविजयले भूकम्पसम्बन्धी यस्तै प्रश्नका विषयमा विद्यावारिधि हासिल गरेका छन् । खानी तथा भूगर्भ विभाग, राष्ट्रिय भूकम्प मापन केन्द्रका वरिष्ठ सिस्मोलोजिस्ट अधिकारीले गोरखा भूकम्प र त्यसको परकम्पको अध्ययनमा विद्यावारिधि पाएका हुन् । अधिकारीले फ्रान्सको पेरिस विश्वविद्यालयबाट आफूले विद्यावारिधि उपाधि प्राप्त गरेको सामाजिक सञ्जाल फेसबुकमा पोष्ट गरेका छन् । अहिले भर्खरै गएको भूकम्पको केन्द्रबिन्दु कहाँ हो सर ? अब, भूकम्प जान्छ कि जाँदैन सर ? यी दुई प्रश्न २०७२ वैशाख १२ गतेको गोरखा भूकम्पपछिका केही महिनासम्म मलाई धेरै सोधिएका र मैले धेरै उत्तर दिएका प्रश्नहरु हुन् । गोरखा भूकम्प र त्यसका परकम्पका बारेमा मैले गरेको अध्ययनबाट पेरिस विश्वविद्यालयले मलाई विद्यावारिधि उपाधि प्रदान गरेको छ, अधिकारीले लेखेका छन् । खानी तथा भूगर्भ विभागका उपमहानिर्देशक एवं प्रवक्ता जयराज घिमिरेले विभागका वरिष्ठ सिस्मोलोजिष्ट अधिकारीले गोरखा भूकम्पको तथ्याङ्कबारे विद्यावारिधि प्राप्त गरेको जानकारी दिए । अधिकारीले दुई दिनअघि यो उपाधि पाउनुभएको हो । उनीसँगै जापानको टोकियो विश्वविद्यालयबाट विभागकै सिस्मोलोजिस्ट मुकुन्द भट्टराईले पनि विद्यावारिधि गरेका छन् । भट्टराईले गोरखा भूकम्पपछि काठमाडौँको भूकम्पीय जोखिम सङ्कलन गरी त्यसले भौतिक संरचनामा पार्ने प्रभावका विषयमा विद्यावारिधि गरेका हुन्। भट्टराईले एक महिनाअघि विद्यावारिधि सकेका हुन्। गोरखा भूकम्पपछि केन्द्रको स्टेशनले मापन गरेका भूकम्पीय तरङ्गको नेपालमै बसेर नेपाली प्रविधि र स्रोतसाधनबाटै अध्ययन गरी विद्यावारिधि प्राप्त गरिएको र यसले भविष्यमा भूकम्पको जोखिमबारे अध्ययन अनुसन्धान गरी बेलैमा सचेतना अपनाउने कार्यमा सहयोग पुग्ने भट्टराईले बताए । यता अधिकारीले गोरखा भूकम्पले धेरै नयाँ कुराको अध्ययन गर्न बाटो खोलिदिएको र यो भन्दा पहिला अध्ययन हुन सकेको विषय भएकाले भविष्यमा पनि धेरै अर्थ राख्ने काम गर्न पाएकामा उनले खुशी व्यक्त गरे।रासस"
गण्डकी प्रदेश सरकार अहिले ढल्दैन : मन्त्री बस्नेत,"गोरखा : गण्डकी प्रदेश सरकारका प्रवक्ता एवम् भौतिक पूर्वाधार विकास मन्त्री रामशरण बस्नेतले गण्डकी प्रदेश सरकार आफ्नो कार्यकालभरि नढल्ने दाबी गरेका छन्। आइतबार बिहान गोरखामा आयोजित पत्रकार सम्मेलनमा बोल्दै मन्त्री बस्नेतले अबको पाँचवर्ष पृथ्वी सुब्बा गुरुङकै नेतृत्वले सरकार चलाउने बताए। गण्डकी प्रदेश सरकारविरुद्ध अंकगणितीय आधारमा अविश्वासको प्रस्ताव आउँदैन र आयो भने पनि त्यसले कुनै अर्थ राख्दैन, उनले भने, ढुक्क भए हुन्छ, गण्डकी प्रदेशको सरकार अबको दुई वर्ष पृथ्वीसुब्बा गुरुङकै नेतृत्वमा चल्छ। त्यसमा कुनै शंका गर्नु जरुरत छैन। सरकारको मन्त्री भने आवश्यकता अनुसार हेरफेर हुनसक्ने उनले बताए। मन्त्रीहरु थप्ने, घटाउने भन्ने कुराचाहिँ मुख्यमन्त्रीमा निर्भर हुन्छ। उहाँलाई आवश्यक परे थप्न पनि सक्नुहुन्छ, हटाउन पनि सक्नुहुन्छ। तर नेतृत्व फेरिँदैन, उनले भने। अंकगणितीय खेल भने खेल्न खोजिने आफूहरुको आँकलन रहेको उनले बताए। मध्यपहाडी लोकमार्गको गण्डकी प्रदेशखण्डमा विद्यमान विवाद समाधानको नजिक पुगेको उनले बताए। विवाद समाधानका लागि आफ्नै नेतृत्व समिति गठन गरेको भन्दै मन्त्री बस्नेतले अब काम सुचारु हुने बताए।"
ठेकेदार तलब नदिइ भागे : पाँच दिन भोकभोकै हिँडेर घर,"गलकोट : नेपालमा मजदूरको व्यथा सुनिसाध्य छैन। महिनौं काम गरेपछि निर्माण व्यवसायीले रित्तो हात फर्काएको घटनाको अनगन्ती फेहरिस्त छन्। आफूले काम गरे पनि निर्माण व्यवसायी भाग्दा मजदूरले ज्याला नपाउँदा पाँच दिन भोकै हिँडेर घर आएको कुरा सुन्दा जो कोहीलाई अचम्म लाग्न सक्छ। तनहुँ जिल्ला, दमौलीमा भवन निर्माणको काम गरेका पर्वत र बागलुङका मजदूर ठेकेदार भागेपछि भोकभोकै पाँच दिन हिँडेर घर फर्किएका छन्। पर्वतका आठ मजदूर र बागलुङ, बडिगाड गाउँपालिका१ जिमीका ३८ वर्षीय नुनबहादुर श्रीस दमौलीबाटै पैदल हिँडेर गृह जिल्ला आइपुगेका छन्। एक महिना १९ दिन लगाएर ठेक्कामार्फतको प्रहरीचौकी भवन निर्माणमा काम गरेका उनीहरु ठेकेदार भागेपछि अलपत्र परेका थिए। मङ्गलबार साँझ घरबेटीले आफूहरु बस्ने कोठामा ताल्चा लगाएपछि हिँडेर पर्वतका आठ साथी नयाँ पुलसम्म र आफू बागलुङसम्मै एक्लै हिँडेर आएको मिस्त्री श्रीसले बताए। रामेछापका निर्माण व्यवसायी दिलीप राईले उनीहरुलाई काममा लगाएको प्रकाश बताउँछन्। काम सकेर रकम बुझ्ने बेलामा निर्माण व्यवसायी भागेकाले समस्यामा परेको उनको गुनासो छ। 'ठेकेदारले खाना बस्नसहित दैनिक एक हजार रुपियाँ ज्याला दिने सहमतिमा एक महिना १९ दिन काम गरियो', प्रकाशले भक्कानिँदै दुःखको फेहरिस्त सुनाउँदै भने, 'हामी त सोझो मान्छे, पैसा देला भन्ने भयो, एक्कासि घरबेटीले ठेकेदार भागेको भन्दै कोठामा चाबी लगाए, गोजीमा एक रुपैयाँ दाम नभएका कारण भोकै हिँड्नुको विकल्प भएन।' दमौली बजारको अस्थायी प्रहरीचौकी भवन निर्माण गरी नजीकै ठेकदारले दिएको कोठामा बस्दै आएका नौ मजदूर एक साथ पाँच दिन लगाएर घर फर्केका हुन्। दमौलीबाट प्रहरीले पोखरा आउने गाडीमा चढाइदिए पनि केही यता आएपछि भाडा मागेर पैसा नभएपछि बीच बाटामै झारिदिएको उनको कथन छ। श्रीसले गाउँमै मजदूरीको काम गर्दै आए पनि दिनको रु एक हजार पाइने लोभले ठेकेदारका सम्पर्कमा आएर दमौली पुगेको बताए। लगातार पाँच दिन कालोपत्र सडकमा पैदल हिँड्दा प्रकाशका पैताला फुटेका छन्। 'पोखरामा पानी माग्दासमेत कसैले दिएनन्, बाटामा फालेको चाउचाउको सुप पानीमा घोलेर खाँदै हिँड्यौं, माघको जाडोमा प्रतीक्षालयमा सुत्दै बागलुङ आइयो', उनले भने। बागलुङ आएपछि शुक्रबारको रात बागलुङको बाङ्गेचौरपर्वत पाङ जोड्ने लामो पुलमुनि रात कटाएको उनी बताउँछन्। ठेकेदार राईले दिएको सम्पर्क नम्बरमा फोन लाग्दैन। जिल्ला प्रहरी कार्यालय तनहुँका प्रमुख प्रहरी उपरीक्षक युवराज तिमिल्सिनाले आफूलाई कुनै जानकारी नभएकाले यस विषयमा बुझ्नुपर्ने बताए। उनले जिल्लामा धेरै प्रहरी बिट तथा चौकी निर्माणका चरणमा रहेकाले कुन भन्ने पत्ता लगाउनुपर्ने बताए। जिल्ला प्रहरी कार्यालय तनहुँमा ठेकेदार भागेर मजदूरलाई अलपत्र पारेको कुनै गुनासो उजूरी नआएको उनको जिकिर छ। यद्यपि दमौलीमा दुई स्थानमा प्रहरी भवन बन्दै आएको र अहिले कामदार तथा ठेकेदार दुवै नभएकाले ठेकेदार सम्पर्कमा आउनासाथ जानकारी लिइने उनले बताए। दमौली शेरास्थित खैरेनी प्रतीक्षालयमा पहिलो दिन, पोखराको गगनगौंडामा दोस्रो रात, घट्टेखोलामा तेस्रो रात र बागलुङ जिल्लाको प्रवेशद्वार शहीदपार्कमा चौथो रात कटाएर बागलुङ बजार आएको श्रीसले बताए। बिहान पानी माग्दै हिँडेपछि सोधखोज गर्ने क्रममा समस्याका बारेमा जानकारी भएको नेपाल पत्रकार महासङ्घ बागलुङका अध्यक्ष दिल शिरीषले बताए। 'खर्बाङ पुग्न हिँडेर कति समय लाग्छ भनेर सोध्नुभो, अनि अहिले त गाडी चलेकै छ, किन सोध्नू भो भनेर चासो राखेपछि मजदूरको दुर्दान्त कथाको भित्री पाटो खुल्यो', शिरीषले भने,'त्यसपछि खुट्टा फुटेका छन्, सुन्निएको छ, हिँडेरै खर्बाङ पुग्ने अवस्था नभएपछि खाजा, खाना र यातायात खर्च व्यवस्था गरेर घर पठाएका छौं।' पैसा नभएको बैंकको चेक दिएको र मजदूरलाई दिएको सास्तीबारे थप खोजी र पहल गरिएको उनको भनाइ छ।"
उच्च पहाडी र हिमाली भुभागमा हल्का हिमपातको सम्भावना,काठमाडौं : नेपालमा पश्चिमी न्यून चापिय रेखाको आंशिक प्रभाव रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार हाल देशको पहाडी भुभागका थोरै स्थानहरुमा र तराईका अधिकांश भुभागहरुमा हुस्सुकुहिरो लागेको छ भने बाँकी भुभागमा मौसम सामान्यतया सफा रहेको छ। आइतबार दिउँसो प्रदेश नं १ को पहाडी भूभागमा आंशिक बदली रहि बाँकि भूभागहरुमा मौसम सामान्यतया सफा रहनेछ। प्रदेश नं १ को उच्च पहाडी तथा हिमाली भुभागका एकदुई स्थानहरुमा हल्का हिमपाको सम्भावना रहेको छ। राती देशको पहाडी भूभागमा आंशिक बदली रहि बाँकि भूभागहरुमा मौसम सामान्यतया सफा रहनेछ। प्रदेश नं १ को उच्च पहाडी तथा हिमाली भुभागका एकदुई स्थानहरुमा हल्का हिमपाको सम्भावना रहेको महाशाखाको बुलेटिनमा उल्लेख छ। सोमबार दिउँसो देशको पहाडी भूभागमा आंशिक बदली रहि बाँकि भूभागहरुमा मौसम सामान्यतया सफा रहनेछ। प्रदेश नं १ र गण्डकी प्रदेशको उच्च पहाडी तथा हिमाली भुभागका एकदुई स्थानहरुमा हल्का हिमपातको सम्भावना रहेको छ। राती देशको पहाडी भूभागमा आंशिक बदली रहि बाँकि भूभागहरुमा मौसम सामान्यतया सफा रहनेछ। प्रदेश नं १ र गण्डकी प्रदेशको को उच्च पहाडी तथा हिमाली भुभागका एकदुई स्थानहरुमा हल्का हिमपाको सम्भावना रहेको छ। मंगलबार देशको पुर्वी पहाडी भूभागमा आंशिक बदली रहि बाँकि भूभागहरुमा मौसम सामान्यतया सफा रहनेछ। प्रदेश नं १ को उच्च पहाडी तथा हिमाली भुभागका एकदुई स्थानहरुमा हल्का हिमपाको सम्भावना रहेको साथै तराईका भूभागहरुमा बिहानीपख हुस्सु्कुहिरो लाग्ने सम्भावना रहेकोले चिसोबाट बच्न आवश्यक सतर्कता अपनाउन महाशाखाले सबैलाई अनुरोध गरेको छ।
