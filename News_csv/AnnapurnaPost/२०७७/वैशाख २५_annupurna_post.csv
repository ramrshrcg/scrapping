शीर्षक,विवरण
अबको ध्यान कृषिमा,"कोभिड१९ को महामारीका कारण विश्वकै अर्थव्यवस्थामा प्रतिकूल असर पर्ने निश्चित छ। महामारीले कहिलेसम्म उग्ररूप लिन्छ र यसको समाधान कसरी हुन्छ भन्ने ठोस आधार तय भइसकेको छैन। विश्वकै शक्तिशाली अर्थतन्त्र भएका मुलुकलाई समेत गाँजेको यो महामारीले नेपालको अर्थतन्त्रलाई शिथिल पार्नेमा शंका छैन। महामारी बढ्दै जाँदा अबका दिनमा विश्वको आयातनिर्यात नै ठप्प हुने जोखिम पनि त्यत्तिाकै छ। नेपालजस्तो तन्नम अर्थतन्त्र भएको मुलुकलाई यसले अझ बढी गाँज्नेछ। विशेष गरेर विप्रेषण, पर्यटन र सेवा क्षेत्रमा अडेको हाम्रो अर्थतन्त्र कोरोना संक्रमणले जटिल तुल्याउँदैछ। विदेशमा काम गर्न गएका युवा फर्कंदैछन्। कुल गार्हस्थ्य उत्पादनमा झन्डै २७ प्रतिशत अंश रहेको विप्रेषण आप्रवाहमा कमी आउनेबित्तिकै मुलुकको अर्थतन्त्रको हालत के होला ? दैनिक जीवनयापनका लागि नभई नहुने खाद्यान्नसमेत हामी डलर तिरेर किन्दै आएका छौं। दाल, चामलजस्ता स्वदेशमै उत्पादन गर्न सकिने अनाजसमेत आयात हुँदै आएको छ। हरेक वर्ष कृषिजन्य वस्तुको आयात वृद्धि भइरहेको छ। गत वर्ष झन्डै एक खर्ब ६० अर्ब रुपैयाँको कृषिजन्य वस्तु आयातलाई विप्रेषणले धानेको थियो। अब विप्रेषण आप्रवाहमा गिरावट मात्र होइन, उल्लेखनीय रूपमा कमी हुने देखिइसकेको छ। चालू वर्षको आठ महिनाको अवधिमा २० अर्ब रुपैयाँको खाद्यान्न आयात भएको सरकारी आँकडाले देखाएको छ। कोभिडका कारण भारतमा पनि उत्पादित फसल किसानले भित्र्याउन पाएका छैनन्। कथंकदाचित् भारतले आफ्नो खाद्य सुरक्षाका लागि निर्यातमा रोक लगाइदियो भने नेपालले के गर्ने ? हिजो विप्रेषणमाथिको बढ्दो निर्भरतालाई सरकारले हासिल गरेको उपलब्धिका रूपमा मापन गरियो। पर्यटन हाम्रो समृद्धिको आधार भनिएको थियो। अब यी दुवै क्षेत्रमा भएको तहसनहसको विकल्प के ? यो अहिलेको अहं सवाल हो। राज्यले कृषि क्षेत्रलाई उच्च प्राथमिकतामा राख्नुपर्छ। कृषिजन्य उत्पादनबाटै औद्योगिकरण सम्भव भएको विश्वका अधिकांश देशले देखाइसकेका छन् तर हाम्रो ठीक उल्टो गति छ। हाम्रो कृषि क्षेत्र परम्परागत मात्र होइन, निर्वाहमुखीबाट कहिले व्यावसायिक हुनै सकेन। राज्यले अवलम्बन गरेको नीति पूर्णरूपमा असफल भएको यसले देखाउँछ। त्यसमाथि जीडीपीमा कृषि क्षेत्रको योगदान घट्दोछ। सात प्रतिशत किसानसँग जमिन छैन। भएका जमिन पनि युवा विदेशिएका कारण बाँझै छन्। समयमा मल, बीउबिजन पाइँदैन। सिँचाइका लागि गरिएका अर्बाैं रुपैयाँका संरचना काम नलाग्ने अवस्थामा छन्। कुल सिञ्चित भूभागमा वर्षभरि पानी पुग्ने अवस्था न्यून (१० प्रतिशत) छ। निर्वाहमुखी नै भए पनि कृषि कर्म गर्दा उत्पादन लागत र प्रतिफलबीच मेल खाँदैन। अर्थात् कृषिमा गरिएको लगानीबाट ज्यालाखाजासमेत उठ्दैन। कोरोनाका कारण विश्व श्रम संगठनले दुई करोडभन्दा बढी मानिसले रोजगारी गुमाउने तथ्यांक सार्वजनिक गरिसकेको छ। यो महामारीले खाद्यवस्तुको उत्पादन र आपूर्तिमा ठूलो अवरोध ल्याउने देखिएको छ। नेपालको कृषि प्रणाली गएगुज्रेको छ। गत वर्ष ९० प्रतिशत तरकारी, ३० प्रतिशत मकै र १५ प्रतिशत धानको बीउ आयात गरिएको थियो। बीउबीजन मात्र होइन, मलखाद र कीटनाशक औषधि पनि आयात हुन्छ। कोरोनाले यसको आपूर्ति सहज हुने देखिँदैन। निर्वाहमुखी भए पनि किसानले गर्दै आएका खेतीपातीसमेत प्रभावित हुने देखिन्छ। हामीले स्थानीय बीउबीजन, कम्पोस्ट मल, स्थानीय प्रविधि र माटो सुहाउँदो कृषि प्रणालीलाई कहिल्यै आत्मसात् नगरी परनिर्भर हुँदाको पीडा अब भोग्नुपर्ने भएको छ। कृषिका बाह्य परियोजनामार्फत दसौं अर्ब रुपैयाँ अनुदानका रूपमा बाँडिएको छ। तर, खाद्यान्न तथा तरकारी र फलफूलजन्य पदार्थ आयात दर बढिरहेको छ। यसले उक्त अनुदान वास्तविक किसानको हातमा नपुगेकाले भ्रष्टाचार भएको छर्लंग देखाउँछ। किसानले दुःख गरी उब्जाएका र फलाएका वस्तुले बजार नपाउँदा बारीमै सडाउनुपर्ने अवस्था छ। माटोले स्थानीय बीउबीजन नचिन्ने भइसकेको छ। अब राज्यले कृषिलाई प्राथमिकता नदिई सुखै छैन। उत्पादित वस्तुको बजार सुनिश्चितता, मल, बीउबीजनको उत्पादन स्वदेशमै, सिँचाइ र पूर्वाधारको विकास, कृषियोग्य जमिनमा प्लटिङ गर्न प्रतिबन्ध, जोखिम बेहोर्न नसक्ने किसानलाई कृषिबीमाको सुनिश्चितता आदि राज्यको पहिलो प्राथमिकता बन्नुपर्छ। यति गर्न सकिन्न भने ५१ जिल्लामा कृषि ज्ञान केन्द्र, प्रदेश र संघमा मन्त्रालय खोलेर बस्नुको औचित्य सावित हुन सक्दैन। कृषिजन्य वस्तुमा कम्तीमा आत्मनिर्भर हुने राज्यको लक्ष्य किटिनुपर्छ। कहिले नसोचिएको कोरोना संकट मात्र होइन राज्यले आर्थिक तथा सामाजिक रूपमा सुरक्षित रहने उपाय अवलम्बन गर्नुपर्छ।"
संसद्मा कोरोना परीक्षण : २१२ सांसदसहित ४४१ जनाको स्वाब संकलन (फोटो फिचर),"काठमाडौं : संघीय संसद्को राष्ट्रियसभा र प्रतिनिधिसभाका सदस्य, सचिवालयका कर्मचारी र सुरक्षाकर्मी गरेर ४४१ जनाको स्वाबको संकलन गरिएको छ। विश्वव्यापी महामारीको रुपमा फैलिएको कोरोना भाइरस (कोभिड१९) को परीक्षणका लागि बिहीबार सांसद, कर्मचारी र सुरक्षाकर्मीको स्वाबको नमुना संकलन गरिएको संसद सचिवालयले जनाएको छ। संघीय संसद भवनको ल्होत्से हलमा बिहीबार बिहान १० बजेदेखि सुरु भएको परीक्षणमा दिउँसो ३ बजेसम्म चलेको थियो। सांसद, कर्मचारी र सुरक्षाकर्मीको स्वाब संकलनमा मेडिकल ल्याबरोटरी एसोसिएसन अफ नेपाल (मेलान) को प्राविधिक जनशक्तिले समन्वय गरेको छ। सुरुमा हामीले मान्यज्यूको मात्र स्वाब संकलन गर्ने तयारी गरेका थियौँ। त्यहाँ पुगेपछि कर्मचारी र सुरक्षाकर्मीको समेत स्वाब संकलन गर्ने निर्णय भयो, मेलानका संस्थापक अध्यक्ष एवम् संरक्षक कृष्णप्रसाद रिजालले भने, बाँकी मान्यज्यू, कर्मचारी र सुरक्षाकर्मीको शुक्रबार बिहान ८ बजेदेखि १० बजेसम्म स्वाब संकलन गरिने छ। बिहीबार राष्ट्रियसभा र प्रतिनिधिसभाका २१२ सांसदसँगै अन्य कर्मचारी गरेर ४४१ नमुना संकलन गरिएको रिजालले बताए। बिहीबार १७९ प्रतिनिधिसभा सदस्य, ३३ राष्ट्रियसभा सदस्य, २२९ कर्मचारी र मर्यादापालक गरेर ४४१ जनाले स्वाबको नमुना निकालिएको हो । आज सबै मन्त्री र पूर्वप्रधानमन्त्रीसँगै प्रतिनिधिसभाका सभामुख, राष्ट्रियसभाका अध्यक्षसहित पूर्वप्रधानमन्त्रीको स्वाब संकलन भएको छ। रिजालका अनुसार पूर्वप्रधानमन्त्रीहरु माधव नेपाल, झलनाथ, शेरबहादुर देउवा र बाबुराम भट्टराईको बिहीबार नै स्वाब संकलन गरिएको छ। संघीय सांसदको प्रतिनिधि सभामा २७५ र राष्ट्रिय सभामा ५८ सांसद छन्। आज संकलन भएका सबै स्वाब परीक्षणका लागि राष्ट्रिय जनस्वास्थ्य प्रयोगशाला पठाइएको छ। सबै स्वाबको रिपोर्ट २४ घण्टाभित्रमा आउने सचिवालयले जनाएको छ। रिपोर्ट आएपछि त्यो देखाएर मात्र सांसदले बैठक कक्षमा प्रवेश पाउने छन्। कोरोनाको महामारीकै बीचमा शुक्रबार दिउँसो ४ बजेपछि संघीय संसदको बजेट अधिवेशन सुरु हुँदैछ। (अपडेट)"
लकडाउनमा संसद् अधिवेशन : सांसद ओसार्नेदेखि स्वास्थ्य परीक्षणको तनाव,"काठमाडौं : लकडाउनका बीच शुक्रबारबाट सुरु हुन लागेको संसदको बजेट अधिवेशन स्वास्थ्य सुरक्षाका दृष्टिकोणले निकै जोखिमपूर्ण मानिएको छ। अधिवेशनका बेला मन्त्री, सांसद, कर्मचारी, सुरक्षाकर्मी, मन्त्री र सांसदका पीएसहित एक हजार जना भन्दा बढी संसद भवनमा भेला हुने भएकाले जोखिमपूर्ण रहने स्वास्थ्यविज्ञ बताउँछन्। सुरक्षित तवरले अधिवेशन सञ्चालन गर्नेदेखि सांसदलाई सुरक्षित रुपमा ओसार पसार गर्ने थप जिम्मेवारी सचिवालयको काँधमा छ। सरकारको वार्षिक नीति तथा कार्यक्रम र बजेट भाषण गर्ने दिन संसदको दुवै सदनका ३ सय ३४ सांसदको संयुक्त बैठक बस्नुपर्छ। संयुक्त बैठकका दिन सामाजिक दुरी सहितको कुर्सी व्यवस्थापन गर्न सचिवालयलाई कठिन भएको छ। सचिवालयले साविकका दुई कुर्सीको बीचमा एक कुर्सी छोडेर सांसदलाई बस्ने व्यवस्था गरेको थियो। तर, स्वास्थ्य मन्त्रालय अन्र्तगत स्वास्थ्य सेवा विभागका विज्ञले एक मिटर सामाजिक दुरी हुनुपर्ने भन्दै बीचका दुई कुर्सी छोडनुपर्ने सुझाव दिएपछि सचिवालयले पुनः सोेही अनुसार व्यवस्थापन गरिरहेको छ। राष्ट्रपतिबाट सरकारको वार्षिक नीति तथा कार्यक्रम सम्बोधनको दिन र बजेट भाषणका दिन दुवै सदनको संयुक्त बैठक बस्नुपर्छ। सचिवालयका सहप्रवक्ता दशरथ धमलाले स्वास्थ्य विज्ञको सुझाव अनुसार कुर्सी व्यवस्थापन गर्दा केही सांसदलाई (बाल्कोनी)मा राख्नुपर्ने अवस्था देखिएको बताए। प्रतिनिधिसभाको बैठक कक्षको बाल्कोनीमा हाल दर्शक र पत्रकार बस्ने गर्छन्। बाल्कोनीबाट पत्रकार र दर्शकदीर्घा हटाएर सचिवालयले सांसदलाई बस्ने व्यवस्था मिलाइसकेको छ। कोरोनाले विश्वलाई आच्छुआच्छु पारिरकेको बेला देश हाक्ने सबै नेताहरु संसदमा उपस्थित हुँदै हुनुहुन्छ, सचिवालयका एक उच्च अधिकारी भन्छन्, भोली छिसिक्कै केही भइहाल्यो भने त्यसको परिणाम के होला? हाम्रा लागि यो अधिवेशन निकै चुनौती र जोखिमपूर्ण छ। स्वास्थ्य जाँच र सुरक्षा सतर्कतामा कडाई गर्नुको विकल्प नभएको बताउँदै सचिवालयका ती अधिकारी भन्छन्, यसमा सांसद र मन्त्रीहरुबाट पनि पूर्ण सहयोग हुने विश्वास गरेका छौ। हालैमात्र दोस्रो मृगौला प्रत्यारोपण गरेका प्रधानमन्त्री केपी शर्मा ओलीको स्वास्थ्य सुरक्षामा विशेष ध्यान दिइएको सचिवालयका अधिकारीहरु बताउँछन्। प्रधानमन्त्रीका लागि बैठक कक्षको अघिल्लो लहर (रो) मा एकल कुर्सी राखिने र प्रधानमन्त्री भन्दा पछाडिको लहर (पुरै) खाली राखिने सचिवालयले जनाएको छ। प्रधानमन्त्रीका निजी चिकित्सकको टोलीले बुधवार संसद बैठक कक्षको अवलोकन गरेको छ। संसद सचिवालयको स्वास्थ्य शाखाका एक अधिकारी भन्छन, कोरोनाको सम्भावित संक्रमणबाट जोगिएर बैठक सञ्चालन गर्न हामीले सबैखाले सुरक्षाका उपाय अपनाउने कोशिस गरेका छौ। त्यसका लागि स्वास्थ्य सेवा विभागका विज्ञहरुसँग मिलेर काम गरिरहेका छौ। सांसदहरुको पीसीआर टेष्ट गरिने संसद सचिवालयले बिहीबार दुवै सदनका सांसदको पीसिआर टेष्ट गर्ने भएको छ। स्वास्थ्य सेवा विभागका विज्ञले बिहान १० बजेदेखि संसद भवनमा पीसीआर टेष्ट गर्ने सहप्रवक्ता धमलाले जानकारी दिए। केही सांसदहरु हाल कोरोना संक्रमित देखिएका क्षेत्रबाट पनि आउने भएकाले अधिवेशनको अघिल्लो दिन पीसीआर टेष्टको व्यवस्था मिलाइएको सचिवालयले जनाएको छ। संसद भवनमा स्वास्थ्य परीक्षणका लागि किट र उपकरणको व्यवस्था गरिदिन सचिवालयले केहीदिन यता स्वास्थ्य मन्त्रालयममा निकै दौडधुप गर्नु परेको थियो। सचिवालयका एक कर्मचारीले भने, बैठकमा प्रत्यक्ष सहभागी हुने कर्मचारी र मर्यादापालकको पीसीआर टेष्टका लागि किट र उपकरणको व्यवस्था गर्न सकेका छैनौ। पीसीआरको रिपोर्ट बढीमा ८ घण्टाभित्र आइसक्ने भएकाले शुक्रबार अधिवेशन अगावै सबै रिपोर्ट आउने र अधिवेशन सञ्चालन गर्न ढुक्न बन्न सकिने सचिवालयका पदाधिकारी बताउँछन। हात धुन र मास्क अनिवार्य संसद सचिवालयले संसद भवन प्रवेश गर्ने बाटोमा साबुन पानीको व्यवस्था गर्दैछ। संसद भवन परिसरमा प्रवेश गर्ने जो कोहीलाई पनि हात धुन र मास्क लगाउन अनिवार्य गरिदैंछ। सचिवालयका अनुसार थर्मल गनमार्फत ज्वरो नाप्ने र हात धोइसकेपछि स्यानिटाईजरको व्यवस्था गरिएको छ। संसद बैठक कक्षमा पनि सांसद बस्ने कुर्सी अघि रहने बेञ्चमा स्यानिटाईजर राखिनेछ। माईक समाप्दा र माईक छोडेपनि हातमा स्यानिटाईजर गर्न सचिवालयले सांसदसँग आग्रह गरेको छ। सांसद ओसार पसारमा समस्या संसद सचिवालयलाई नीजि सवारीसाधन नहुने सांसदहरुको ओसारपसार टाउको दुखाईको विषय बन्ने देखिएको छ। निजी सवारी हुने सांसदलाई संसद सचिवालयले जारी गरेको पासका आधारमा सवारी सञ्चालन गर्न दिन सचिवालयले गृह मन्त्रालयलाई पत्राचार गरेको छ। तर, गृहले त्यसबारे बुधवार साँझसम्म कुनै जवाफ दिएको छैन। निजी सवारी नभएका सांसदलाई सचिवालय आफैले घर घरबाट ल्याउने र छोडनुपर्ने व्यवस्था गर्दैछ। सचिवालयका बसमा सामाजिक दुरीसहित ओसारपसारको व्यवस्था मिलाउने तयारी भइरहेको सचिवालयले जनाएको छ। केही सांसदले लिफ्ट मागेर बैठकमा आउने चाहना देखाएपनि गृह मन्त्रालयले पासमा कडाई गरेकाले त्यसबारे अहिले नै केही भन्ने अवस्था नरहेको सचिवालयका अधिकारी बताउँछन्।"
नेकपामा नयाँ विवाद,"काठमाडौं : सत्तासीन दलभित्र मत्थर भएको भनिएको विवाद पुनः नयाँ सिराबाट बल्झिएको छ। बिहीबारलाई तय भएको पार्टी स्थायी समिति बैठक राख्नेनराख्ने विषयमा सचिवालयभित्र विवाद भएपछि प्रधानमन्त्री केपी ओली बैठक छाडेर बाहिरिएका थिए। यसले नेकपाभित्रको विवाद पुनः उत्कर्षमा जाने देखिएको छ। निर्धारित समयभन्दा आधा घण्टापछि बैठक कक्षमा प्रवेश गरेका प्रधानमन्त्री ओलीले बैठकको अध्यक्षता गर्दै स्थायी समिति बैठक रोक्नेबारे छलफल गर्न चाहेका थिए। संसद्को अधिवेशन बोलाइएको छ, सरकारको नीति तथा कार्यक्रम र बजेटको तयारी गर्नुपर्नेछ। कोरोनाविरुद्धको लडाईंलाई अझै प्रभावकारी बनाउनु पर्नेछ, सचिवालयका एक सदस्यले प्रधानमन्त्री ओलीलाई उद्धृत गर्दै भने, अहिलेका प्राथमिकता यी हुन्। पार्टी एकतालाई मजबुत बनाउने र मिलेर जाने कुरा भएकै छ, साथीहरूले अहिलेको अवस्थामा सरकारको बाध्यता बुझिदिनुपर्छ। बैठक बस्ने कुरा रामै्र हो। बैठकमा ओलीले भनेका थिए, अहिले प्रस्ताव बनाउने साथीहरूले तयार गरेर भ्याउनु पनि भएको छैन। पहिले प्रस्ताव तयार होस्, त्यसपछि सचिवालयमा छलफल गरौं, त्यसपछि स्थायी समितिमा जाऔंला। प्रधानमन्त्रीले कोरोना वाहेक अन्य विषयमा अहिले जानु नै बेकार हुने भन्दै प्राथमिकताका सूचीका आधारमा राजनीतिक दल आगाडि जानुपर्ने मत बैठकमा राखेका थिए। स्थायी समिति बैठक पछि धकेल्ने प्रधानमन्त्रीको प्रस्तावपछि सचिवालय बैठकमा विवाद बढेको एक सचिवालय सदस्यले जानकारी दिए। प्रधानमन्त्रीको त्यस्तो प्रस्तावमा अध्यक्ष पुष्पकमल दाहाल, वरिष्ठ नेताद्वय माधव नेपाल, झलनाथ खनालले विरोध जनाएका थिए। विधि प्रक्रिया अनुसार चल्ने भन्ने, बैठक पनि छल्न खोज्ने ? प्रस्तावमा छलफलमा जान नचाहने अनि कसरी हुन्छ ? २० गतेको सचिवालयको निर्णयको मर्म अनुसार एजेण्डा तय गरौं, प्रस्ताव त्यही अनुसार बनाऔं, स्थायी समिति बैठकमा छलफलमा जाऔं, दाहाल र नेपालले प्रधानमन्त्री ओलीको प्रस्तावमा असहमति जनाउँदै भनेका थिए। नेताहरूले बैठकमै जोड गरेपछि प्रधानमन्त्रीले बैठकमा फेरि थपे, सहमति अनुसार जाने हो भने फेरि किन तपाईंहरूले मेराविरुद्ध गुटबन्दी गर्दै हिँडेको ? बाहिर गुट भेला गर्दै हिँड्ने। यसरी पार्टी चल्छ, अहिले ध्यान केमा दिने ? संसद्मा नीति तथा कार्यक्रम र बजेटमा की अन्य विषयमा ? अहिले मलाई दौडधुप पनि छ। जिउ पनि दुखेको छ, आराम गर्छु। तपाईंहरू बस्दै गर्नुस्। निस्किएपछि फर्केनन् ओली प्रधानमन्त्रीले स्थायी समिति बैठकमा पेश गर्ने प्रस्ताव तयार भएपछि सचिवालयमा छलफल गरी स्थायी समिति बैठक राख्न सकिने धारणा राखेको जानकारी महासचिव विष्णु पौडेलले दिए। प्रस्ताव तयार गरेर बोलाऔं भन्ने प्रधानमन्त्रीको कुरा थियो। उहाँले आफ्नो कुरा राखिसकेपछि म अलिकति आराम गर्छु, बैठक सञ्चालन गर्नुस् भनेर निस्कनु भएको हो, पौडेलले अन्नपूर्णसँग भने। सचिवालयका बहुमत सदस्यले प्रधानमन्त्री आरम गर्न भन्दै बैठक कक्षबाट निस्केपछि सहमतिका आधारमा मात्र बैठक बस्नुपर्ने मत राखेका थिए। उपप्रधान तथा रक्षामन्त्री ईश्वर पोखरेल, गृहमन्त्री रामबहादुर थापा, वामदेव गौतम र पौडेललगायत नेताले प्रधानमन्त्रीसँगै सल्लाह गरी बैठकमा जानु पर्ने बताए। उनीहरूकै मतमा अध्यक्ष दाहाल, वरिष्ठ नेता खनाल र नेपालले पनि सहमति जनाए। अब तपाईहरू दुई अध्यक्ष छलफल गर्नुहोस्, सल्लाह गर्नुहोस् अनि हामीलाई खबर गर्नुहोला, महासचिव पौडेले आफूले राखेको विषयबारे जानकारी दिए। स्थायी समिति सदस्यले बैठक बोलाउन माग गरेको सन्दर्भलाई ध्यान दिएर २० गतेको सचिवालयको मर्म अनुरूप प्रक्रियाका सन्र्दभमा दुई अध्यक्ष कमरेडले अझै गृहकार्य गर्न बाँकी रहेको जानकारी बैठकलाई गराइयो। दुई अध्यक्षलाई कार्यसूची र बैठकका विषयमा निर्णय लिन जिम्मा दिइएको थियो, पार्टी प्रवक्ता नारायणकाजी श्रेष्ठले बैठकपछि भने। त्यसपछि ओलीदाहालले गरेको छलफलले बिहीबार बिहान ११ बजेका लागि तय भएको स्थायी समिति बैठक स्थगित गर्ने निर्णय लिएका थिए। अब प्रस्ताव तयार पारेर सचिवालयमा छलफल गरेपछि मात्र स्थायी समिति बैठक बस्नेछ। प्रधानमन्त्री ओलीले गत वैशाख ८ गते ल्याएको अध्यादेश प्रकरणपछि नेकपाका स्थायी समिति सदस्यले बैठकको माग गर्दै अध्यक्षद्वयलाई लिखित पत्र बुझाएका थिए। सोही आधारमा २० वैशाखको सचिवालयले बिहीबारका लागि स्थायी समितिको बैठकको मिति तय गरेको थियो। तर यो बैठक अनिश्चितकालका लागि स्थगित भएको छ।"
कोरोना भाइरस किन हुन्छ पुनः पोजेटिभ ?,"काठमाडौं : उपचारपछि निको भएकाले फूलमाला र पुष्पगुच्छासहित अस्पतालबाट डिस्चार्ज भएका ३ पुरुषमा पुनः कोरोना भाइरस पोजेटिभ देखिएको छ। संक्रमितमध्ये हालसम्म २२ जना डिस्चार्ज भएका थिए। खुसी हुँदै घर फर्केका काठमाडौं र वीरगन्जका तीन पुरुषमा भाइरस पोजेटिभ पाइएपछि पुनः अस्पताल भर्ना गरिएको छ। स्वास्थ्य तथा जनसंख्या मन्त्रालयका प्रवक्ता डा विकास देवकोटाका अनुसार काठमाडौंमा एक र वीरगन्जमा उपचार गराएका दुई जनाको स्वाब परीक्षणको रिपोर्ट फेरि पोजेटिभ देखिएपछि आइतबार पुनः अस्पताल भर्ना गरिएको हो। अस्पताल पुनः भर्ना हुने काठमाडौंका ५८ वर्षीय पुरुष हुन्। उनी वैशाख ११ गते डिस्चार्ज भएका थिए। डा देवकोटाले भने, फलोअपका क्रममा गरिएको नमुना परीक्षणमा पोजेटिभ देखिएपछि थप उपचार र व्यवस्थापनका लागि पुनः भर्ना गरिएको हो। उनको पाटन अस्पतालमा उपचार भइरहेको छ। त्यस्तै, पर्साका ४४ र रौतहटका १९ वर्षीय पुरुष पनि पुनः अस्पताल भर्ना भएका छन्। उनीहरू वैशाख १४ गते वीरगन्जको नारायणी उपक्षेत्रीय अस्पतालबाट डिस्चार्ज भएका थिए। उनीहरूको पनि फलोअपमा नमुना परीक्षणमा भाइरस पोजेटिभ आएकाले भर्ना गरिएको डा देवकोटाले बताए। उनीहरू पनि नारायणी अस्पतालमा भर्ना भएका छन्। किन हुन्छ, पुनः पोजेटिभ ? नारायणी उपक्षेत्रीय अस्पतालका मेडिकल सुपरिन्टेन्डेन्ट डा मदन उपाध्यायका अनुसार तीनवटा रिपोर्टमा भाइरस नेगेटिभ देखिएपछि डिस्चार्ज गरिएको थियो। एकै दिन डिस्चार्ज भएका चार जनामध्ये दुई जनामा पुनः पोजेटिभ देखिएको हो। डिस्चार्ज भएको तीन दिनपछि पुनः रगतको जाँच गरिएको डा उपाध्यायले बताए। जाँचका लागि रगत र थ्रोट स्वाबको नमुना लिएका थियौं, उनले भने। स्वाब परीक्षणका लागि राष्ट्रिय जनस्वास्थ्य प्रयोगशाला काठमाडौंमा पठाइएको थियो। स्वाब रिपोर्ट दुई जनाको पोजेटिभ देखिएपछि आइसोलेसनमा राखिएको छ। नेपालमा मात्र नभई चीन, जापान, कोरियालगायत मुलुकमा पुनः भाइरस पोजेटिभ देखिएको डा उपाध्यायले बताए। उपचारमा संलग्न अर्का काठमाडौंका चिकित्सकका अनुसार पुनः संक्रमण देखिनुका तीनवटा कारण हुन सक्छन्। उपचारपछि मृत बनेको भाइरस पुनः जीवित भएर पोजेटिभ देखिएको हुन सक्ने सम्भावना रहन्छ। त्यस्तै, अन्य संक्रमणका कारण पनि भाइरस पोजेटिभ देखिएको हुन सक्छ। डिस्चार्ज गर्दा खेरी गरिएको एन्टिबडीको परीक्षण गरिएको थियो। आरडीटी परीक्षणमा कोरोना भाइरसविरुद्ध एन्टिबडी विकास भइसकेको देखियो। कोरोना भाइरससँग लड्न शरीरले प्रतिरोध क्षमता विकास गरिसकेको किटको परीक्षणबाट देखिएको थियो, ती चिकित्सकले भने। डिस्चार्ज हुने क्रममा चिकित्सकले केही साता आइसोलेट भएर क्वारेन्टाइनमा सुझाव दिएका थिए। क्वारेन्टाइनमा बस्दा हेलचेक्र्याइँ भएर अरूबाट पुनः संक्रमण भएको पनि हुन सक्छ, उनले भने। निको भएको भन्दै फूलमाला लगाएर डिस्चार्ज गरिएकामा पुनः भर्ना गर्दा तनाव भएको संक्रमितका एक नातेदारले बताए। नेपालमा ९९ जनामा संक्रमण भएको छ। जसमध्ये ७४ जना अस्पतालमा उपचाररत छन्।"
संस्कृत विषयको पाठ्यक्रम स्वीकृत,"काठमाडौं : सरकारले विद्यालय तहमा कक्षा एकदेखि नै संस्कृत विषय पठनपाठन सञ्चालन गर्ने भएको छ। यही शैक्षिक सत्रदेखि संस्कृत विषय पढाइ सुरु गरिने शिक्षा मन्त्रालयले जनाएको छ। कक्षा एकमा नयाँ पाठ्यक्रमअनुसार पढाइ सञ्चालन हुनेछ। शिक्षा मन्त्रालयअन्तर्गतको पाठ्यक्रम विकास केन्द्रले कक्षा एकमा पढाउन बनाइएको संस्कृत विषयको पाठ्यक्रम स्वीकृति दिएको छ। यो पाठ्यक्रम विज्ञको सहयोगमा लकडाउनको अवधिमा बनाएर केन्द्रले स्वीकृति दिएको हो। स्थानीय पाठ्यक्रमको रुपमा इच्छुक विद्यालयले सोही पाठ्यक्रमलाई आधार मानेर संस्कृत पढाइ सञ्चालन गर्न सक्ने केन्द्रले जनाएको छ। संस्कृत विषयको नाम अस्माकम् संस्कृत (हाम्रो संस्कृत) दिइएको छ। यसअघि सामान्य धारका विद्यालयमा पनि कक्षा ४ देखि ८ सम्म ऐच्छिक विषयका रूपमा संस्कृत विषय पढाइ हुन्थ्यो। तर, तत्कालीन माओवादी द्वन्द्वका क्रममा उसका कार्यकर्ताले विद्यालय छिरेर संस्कृत विषयको पुस्तक च्यात्दै शिक्षकलाई समेत कक्षामा प्रवेश गर्न नदिने अभियान सञ्चालन गरेपछि अधिकांश पढाइ बन्द भएको थियो। केही विद्यालयले भने अहिले पनि ऐच्छिक विषयका रूपमा पढाइरहेका छन्। संस्कृत धारका विद्यालयले भने कक्षा १२ सम्म नै यो विषय पढाइरहेका छन्। तर, यस्ता विद्यालय थोरै रहेको मन्त्रालयले जनाएको छ। केन्द्रका प्रवक्ता गणेश भट्टराईले आउने वर्ष कक्षा दुईको र तेस्रो वर्ष कक्षा तीनको पनि पाठ्यक्रम बनाइने बताए। यो वर्ष कति विद्यालयले लागू गर्छन्। यसकै आधारमा अर्को वर्षका लागि पाठ्यक्रम बनाइनेछ, भट्टराईले भने। पछिल्लो समय संस्कृत भाषामा हरेक तहका नागरिकको आकर्षण बढ्दै गएकाले यस वर्षदेखि धेरै विद्यालयले यो विषय पढाइ सञ्चालन गर्ने विश्वास केन्द्रले लिएको छ। नयाँ पाठ्यक्रमअनुसार कक्षा एकमा पाँच वटा विषय पढाइ हुन्छ। जसमध्ये चार वटा विषय संघीय सरकारले तोकेअनुसार हुन्छ। एक विषय भने ऐच्छिक रूपमा संस्कृत वा स्थानीय स्तरमा प्रचलित अन्य विषय पनि पढाउन सक्छ। केन्द्रले संस्कृतसँगै अन्य २६ वटा स्थानीय विषयको पनि पाठ्यक्रम बनाएको छ। भाषा आयोगले पनि सरकारलाई संस्कृत, पाली र भोट भाषालाई विद्यालयको पाठ्यक्रममा समावेश गर्न सिफारिस गरेको थियो। पाली गौतमबुद्धले उपदेश दिएको भाषा हो। नेपाल, श्रीलंकालगायत बुद्धमार्गी रहेको मुलुकमा यो भाषाको प्रचलन छ। भोट पनि बुद्धमार्गीकै भाषा हो। जुन तिब्बतबाट आएको मानिन्छ। वास्तवमा संस्कृत सबैले पढ्नुपर्ने भाषा हो। अधिकांश भाषाको स्रोत संस्कृत हो, प्रवक्ता भट्टराईले भने, पाठ्यक्रम बनाइसके पनि धेरै ठाउँबाट सकारात्मक प्रतिक्रिया आएका छन्। लकडाउनको अवधिलाई राम्रैसँग सदुपयोग गरियोजस्तो लागेको छ।"
कोरोना प्रभाव : सबै पदपूर्ति रोक्का,"काठमाडौं : कोरोना संक्रमणको त्राससँगै सबै कर्मचारीको पदपूर्ति, भर्ना रोक्का गरिएको छ। लोक सेवा आयोग, शिक्षक सेवा, त्रिवि सेवा आयोग लगायत संगठित संघ संस्थाका हजारौ पदको पदपूर्ति रोकिने भएको हो। लोक सेवा आयोगको मात्रै १२ हजार भन्दा बढीको पदपूर्ति रोकिदैछ। सो आयोगका अनुसार निजामति सेवा, ९० वटा संगठित संस्था, सार्वजनिक संस्थान, सुरक्षा निकाय लगायतको झन्डै १२ हजारको स्थायी पदपूर्ति रोकिने छ। नेपाल प्रहरी जवानको मात्रै करिब ३ हजार ६ सयको नयाँ भर्ना तत्कालन हुने छैन। त्यस्तै ९ सय प्रशासनिक खरिदार, ८९ सयको संख्यामा कृषि, भेटेनरी, पशु लगायतका सबै सार्वजनिक पदको पदपूर्ति रोकिने छ। सरकारले सबै पदपूर्ति रोक्न अनुरोधात्मक पत्र पठाएपनि आयोगले निर्णय गरी नसकेको लोक सेवा आयोगका अध्यक्ष उमेशप्रसाद मैनालीले बताए। सरकारले पत्र पठाएको छ तर हामीले निर्णय गरिसकेका छैनौं, उनले भने ,यो आपतमा हामीले सरकारलाई सहयोग नै गर्नुपर्छ, हामी बसेर निर्णय गर्छौं। प्रधानमन्त्री तथा मन्त्रिपरिषदको कार्यालयले लोक सेवालाई अर्को व्यवस्था नभएसम्मका लागि नयाँ पदपूर्ति नगर्न पत्र पठाएको छ। रिक्त दरबन्दी पदपूर्ति गर्न लोक सेवा आयोगबाट भएको विज्ञापन अनुसार परीक्षा सञ्चालन हुन बाँकी रहेका र पदपूर्तिका लागि विज्ञापन आह्वान गर्न बाँकी रहेका सम्पूर्ण पदपूर्ति सम्बन्धी कार्य अर्को व्यवस्था नभएसम्म स्थगित गर्न भन्दै पत्राचार गरिएको छ। आयोगले भने शारीरिक परीक्षा, प्रारम्भिक, प्रयोगात्मक, लिखित परीक्षा र अन्तवार्ता भइसकेको रोक्न नमिल्ने जनाएको छ। लकडाउन घोषणासँगै लिखित तथा अन्तवार्ताका सम्पूर्ण परीक्षा रोक्ने निर्णय आयोग आफैले गरिरहेको छ। यसअघि सहसचिव, उप सचिव, शाखा अधिकृत, नायब सुब्बा लगायतका पदको एक चरणको परीक्षा भइसकेको छ। केही दिन अघिको मन्त्रिपरिषद् बैठकले गरेको निर्णयमा संघ, प्रदेश र स्थानीय तहको पुनः संगठन तथा व्यवस्थापन (ओएनएम) सर्भे र अत्यावश्यक सेवाबाहेकका कर्मचारी भर्ना नगर्ने निर्णय गरेको छ। यो निर्णयले लोकसेवाको परीक्षाको प्रतिक्षामा रहेका लाखौं विद्यार्थीको भविष्य अन्योलमा पर्ने भएको छ। लोक सेवामा वर्षेनी ५ लाख बढीले दरखास्त दिने गरेका छन्। गत वर्षपनि कर्मचारी समायोजनका नाम लोक सेवाको परीक्षा प्रभावित भएको थियो। लोक सेवाको कार्यतालिका अनुसार यो समय विज्ञापनको हो। तर, यही बेला संघीय मामिला तथा सामान्य प्रशासन मन्त्रालयले लोक सेवाका साथै शिक्षक सेवा, विश्वविद्यालय सेवा आयोग, नेपाली सेना लगायत सम्पूर्णको परीक्षा अर्को सुचना नभएसम्मको लागि स्थगन गरेको जनाएको छ। सेनाले ठूलो संख्यामा भर्ना गर्ने तयारी गरिएको थियो। सामान्य प्रशासन मन्त्रालयका प्रवक्ता एव सहसचिव बसन्त अधिकारीले लकडाउनका कारण सबै लोक सेवा लगायतका सबै पदपूर्ति स्थगन गरेको जानकारी दिए। अत्यावश्यक भएमा मात्रै अस्थायी करारमा नियुक्ति गर्न सकिने उनले बताए। लोकसेवा आयोगका सबै परीक्षा अनिश्चितकालका लागि स्थगित"
संस्कृत विषयको पाठ्यक्रम स्वीकृत,"काठमाडौं : सरकारले विद्यालय तहमा कक्षा एकदेखि नै संस्कृत विषय पठनपाठन सञ्चालन गर्ने भएको छ। यही शैक्षिक सत्रदेखि संस्कृत विषय पढाइ सुरु गरिने शिक्षा मन्त्रालयले जनाएको छ। कक्षा एकमा नयाँ पाठ्यक्रमअनुसार पढाइ सञ्चालन हुनेछ। शिक्षा मन्त्रालयअन्तर्गतको पाठ्यक्रम विकास केन्द्रले कक्षा एकमा पढाउन बनाइएको संस्कृत विषयको पाठ्यक्रम स्वीकृति दिएको छ। यो पाठ्यक्रम विज्ञको सहयोगमा लकडाउनको अवधिमा बनाएर केन्द्रले स्वीकृति दिएको हो। स्थानीय पाठ्यक्रमको रुपमा इच्छुक विद्यालयले सोही पाठ्यक्रमलाई आधार मानेर संस्कृत पढाइ सञ्चालन गर्न सक्ने केन्द्रले जनाएको छ। संस्कृत विषयको नाम अस्माकम् संस्कृत (हाम्रो संस्कृत) दिइएको छ। यसअघि सामान्य धारका विद्यालयमा पनि कक्षा ४ देखि ८ सम्म ऐच्छिक विषयका रूपमा संस्कृत विषय पढाइ हुन्थ्यो। तर, तत्कालीन माओवादी द्वन्द्वका क्रममा उसका कार्यकर्ताले विद्यालय छिरेर संस्कृत विषयको पुस्तक च्यात्दै शिक्षकलाई समेत कक्षामा प्रवेश गर्न नदिने अभियान सञ्चालन गरेपछि अधिकांश पढाइ बन्द भएको थियो। केही विद्यालयले भने अहिले पनि ऐच्छिक विषयका रूपमा पढाइरहेका छन्। संस्कृत धारका विद्यालयले भने कक्षा १२ सम्म नै यो विषय पढाइरहेका छन्। तर, यस्ता विद्यालय थोरै रहेको मन्त्रालयले जनाएको छ। केन्द्रका प्रवक्ता गणेश भट्टराईले आउने वर्ष कक्षा दुईको र तेस्रो वर्ष कक्षा तीनको पनि पाठ्यक्रम बनाइने बताए। यो वर्ष कति विद्यालयले लागू गर्छन्। यसकै आधारमा अर्को वर्षका लागि पाठ्यक्रम बनाइनेछ, भट्टराईले भने। पछिल्लो समय संस्कृत भाषामा हरेक तहका नागरिकको आकर्षण बढ्दै गएकाले यस वर्षदेखि धेरै विद्यालयले यो विषय पढाइ सञ्चालन गर्ने विश्वास केन्द्रले लिएको छ। नयाँ पाठ्यक्रमअनुसार कक्षा एकमा पाँच वटा विषय पढाइ हुन्छ। जसमध्ये चार वटा विषय संघीय सरकारले तोकेअनुसार हुन्छ। एक विषय भने ऐच्छिक रूपमा संस्कृत वा स्थानीय स्तरमा प्रचलित अन्य विषय पनि पढाउन सक्छ। केन्द्रले संस्कृतसँगै अन्य २६ वटा स्थानीय विषयको पनि पाठ्यक्रम बनाएको छ। भाषा आयोगले पनि सरकारलाई संस्कृत, पाली र भोट भाषालाई विद्यालयको पाठ्यक्रममा समावेश गर्न सिफारिस गरेको थियो। पाली गौतमबुद्धले उपदेश दिएको भाषा हो। नेपाल, श्रीलंकालगायत बुद्धमार्गी रहेको मुलुकमा यो भाषाको प्रचलन छ। भोट पनि बुद्धमार्गीकै भाषा हो। जुन तिब्बतबाट आएको मानिन्छ। वास्तवमा संस्कृत सबैले पढ्नुपर्ने भाषा हो। अधिकांश भाषाको स्रोत संस्कृत हो, प्रवक्ता भट्टराईले भने, पाठ्यक्रम बनाइसके पनि धेरै ठाउँबाट सकारात्मक प्रतिक्रिया आएका छन्। लकडाउनको अवधिलाई राम्रैसँग सदुपयोग गरियोजस्तो लागेको छ। अब कक्षा एकदेखि नै संस्कृत पढाइ हुने"
"वर्षे अधिवेशनमा मान्यज्यूलाई आचारसंहिता : हात धोएर प्रवेश गर्ने, तोकिएको कुर्सीमा बस्ने","काठमाडौं : नेपालमा कानुनको भन्दा शक्तिको प्रयोग धेरै हुन्छ। शक्तिको प्रयोग गर्दै गर्दा नियम र कानुन भुल्न नेता माहिर छन्। नेताको नाम लिएर शक्ति प्रदर्शन गर्दै धन्दा चलाउनेको संख्या पनि कम छैन। कानुन निर्माणको थलो संसद सबैभन्दा धेरै मर्यादित हुनुपर्छ। यद्यपि त्यहा कुटाकुट, कुर्सीको झटारो हान्नेदेखि जुत्ता प्रहारसम्म भएका घटना हामीले देखेका छौँ। तर, अहिले परिस्थिति परिवर्तन भएको छ। धनी, शक्तिशाली र आफूलाई सर्वोपरी ठान्नेलाई विश्वव्यापी महामारीको रुपमा फैलिएको कोरोना भाइरस (कोभिड१९) ले मर्यादित बन्न बाध्य बनाएको छ। किनकी यसको विश्वव्यापी आजसम्मको उपचार नै शान्त भएर एकान्तमा बस्ने हो। कोरोना संकटकै बीचमा शुक्रबारबाट संघीय संसदको बजेट अधिवेशन हुँदैछ। संसद भवनमा प्रवेश गरेर सधै ठूलाठूला भाषण गर्ने पूर्वप्रधानमन्त्री, मन्त्री र मान्य सदस्य शुक्रबार ल्होसे हलमा स्वास्थ्यकर्मीका अगाडि धमाधम मुख बाइरहेका थिए। कोरोना परीक्षणका लागि स्वाब संकलन गर्न पुगेका स्वास्थ्यकर्मी ठूलाठूला नेतामाथि हावी देखिन्थे। थ्रोट स्वाबको नमुना लिन मुख बाउने क्रममा देखिएका नेताका अनुहारको बनावट विभिन्न तस्बिरमा देखिएकै छ। संघीय संसदको बजेट अधिवेशन सुरु हुनु अघि कोरोना नेगेटिभ देखिएको रिपोर्ट अनिवार्य देखाउनुपर्ने भएपछि बिहीबार स्वाबको नमुना संकलन गरिएको हो। पीसीआर नमुना संकल बाँकी रहेका सांसद, कर्मचारी तथा मर्यादापालको शुक्रबार बिहान ८ देखि १० बजेसम्म हुँदैछ। संसद सचिवालयले बैठक सञ्चालनका अवधिमा पालना गर्नुपर्ने विभिन्न स्वास्थ्य सुरक्षा बारे तयारी गरेको छ। केही बुँदामा सांसदका लागि सूचना सार्वजनिक गरेको सचिवालयले बैठकमा प्रवेश गर्दा, सिटमा बस्दा र निस्कदा पालना गर्नुपर्ने आचारसंहिता समेत बनाएको छ। कार्यव्यवस्था परामर्श समितिको बैठकका निर्णय विश्व स्वास्थ्य संगठनले तोकेका सबै मापदण्डलाई पालना गर्दै एक मिटरको दूरी कायम गरेर दुई सिट छोडेर बस्ने व्यवस्था मिलाउने, राष्ट्रियसभा बैठक कक्षमा अधिवेशन अवधिभर माननीय सदस्य एउटै सिटमा बस्ने, प्रधानमन्त्री, मन्त्री तथा राष्ट्रियसभा दलको नेताबाहेक अन्य सदस्यले आम रुपमा रोष्टम प्रयोग नगर्ने र आफू बसेको सिटमा रहेको माइकको प्रयोग गर्ने, संसद भवनमा प्रवेश गर्दा र फर्कँदा फरक ढोकाको प्रयोग गर्ने, क्यान्टिन र सभाहल बाहिर अनावश्यक भीड नगर्ने तथा दूरी कायम गर्ने, संसद भवनलाई बैठक अगाडि स्यानिटाइज तथा अन्य सरसफाईमा विशेष ध्यान दिने, दर्शक दीर्घामा कसैलाई पनि प्रवेश गर्न नदिइने, मिडियालाई आम रुपमा सचिवालयले फोटो उपलब्ध गराउने तथा फोटो खिच्न भीड नहुनेगरी व्यवस्थापन गर्ने, स्वास्थ्य सेवा विभागको विज्ञ टोलीले कोभिड१रोग संक्रमणको सम्भावित जोखिम रोकथाम गर्नेगरी संसद भवनको स्थलगत अनुगमन पश्चात तयार पारेको सुझाव प्रतिवेदनमा उल्लेखित आचारसंहिताको पालना गर्ने। आचारसंहिता सबै सहभागीहरुले बैठक कक्ष प्रवेश गर्दा अनिवार्य रुपमा साबुन पानीले हात धुनु पर्नेछ, मेडिकल मास्कको प्रयोग बैठक अवधीभर सबैले अनिवार्य रुपमा गर्नुपर्नेछ, सबै सहभागीहरुले बैठक समयमा भौतिक दूरीको पालना गरि तोकिएको कुर्सीमा मात्र बस्नु पर्नेछ, सकेसम्म समूहगत छलफलन नगर्ने, गर्नै परेको अवस्थामा भौतिक दूरीको अनिवार्य पालना गर्नुपर्ने, आफूलाई स्वास्थ्य सम्बन्धि कुनै पनि समस्या (ज्वोरो, खोकी, थकान, शरिर दुखाई आदि) देखा परेमा तुरुन्त स्वास्थ्यकर्मीलाई खबर गर्नुपर्नेछ, बैठक हलबाट बाहिर निस्कनु परेमा पुनः प्रवेश गर्दा साबुन पानी वा ह्याण्ड स्यानिटाइजरको प्रयोग अनिवार्य गर्नुपर्ने, बैठक अवधिभर घरमा गई स्वयम् एकान्तवासको नियमहरुको पालना गर्नुपर्ने। अनुगमन टोली मन्त्री, सांसद, कर्मचारी र सुरक्षाकर्मीले आचार संहिता पालना गरे नगरेको अनुगमन एक विशेष टोलीले गर्नेछ। टोलीको संयोजक स्वास्थ्य सेवा विभाग टेकुका वरिष्ठ मेडिकल सुपरिटेन्डेन्ट डा अमृत पोख्रेलले गर्नेछन्। उनीसँगै अनुगमन टोलीमा स्वास्थ्य सेवा विभाग टेकुकी नर्सिङ अधिकृत यसोदा बराल, स्वास्थ्य सेवा विभाग टेकुका वरिष्ठ जनस्वास्थ्य अधिकृत हरिहर शर्मा रहेका छन्। ४४१ को स्वाबको संकलन बिहीबार संघीय संसद्को राष्ट्रियसभा र प्रतिनिधिसभाका सदस्य, सचिवालयका कर्मचारी र सुरक्षाकर्मी गरेर ४४१ जनाको स्वाबको संकलन गरिएको छ। संघीय संसद भवनको ल्होत्से हलमा बिहीबार बिहान १० बजेदेखि सुरु भएको परीक्षणमा दिउँसो ३ बजेसम्म चलेको थियो। सांसद, कर्मचारी र सुरक्षाकर्मीको स्वाब संकलनमा मेडिकल ल्याबरोटरी एसोसिएसन अफ नेपाल (मेलान) को प्राविधिक जनशक्तिले समन्वय गरेको छ। बिहीबार १७९ प्रतिनिधिसभा सदस्य, ३३ राष्ट्रियसभा सदस्य, २२९ कर्मचारी र मर्यादापालक गरेर ४४१ जनाले स्वाबको नमुना निकालिएको हो । कोरोना प्रभाव : सबै पदपूर्ति रोक्का लकडाउनमा संसद् अधिवेशन : सांसद ओसार्नेदेखि स्वास्थ्य परीक्षणको तनाव वैशाख २८ देखि प्रिबजेटमाथि छलफल : नीति तथा कार्यक्रम जेठ २ गते यसरी हुँदैछ सांसदको कोरोना परीक्षण (फाेटाे फिचर) संसद्मा कोरोना परीक्षण : २१२ सांसदसहित ४४१ जनाको स्वाब संकलन (फोटो फिचर) संघीय सांसदको प्रतिनिधि सभामा २७५ र राष्ट्रिय सभामा ५८ सांसद छन्। आज संकलन भएका सबै स्वाब परीक्षणका लागि राष्ट्रिय जनस्वास्थ्य प्रयोगशाला पठाइएको छ। सबै स्वाबको रिपोर्ट २४ घण्टाभित्रमा आउने सचिवालयले जनाएको छ। रिपोर्ट आएपछि त्यो देखाएर मात्र सांसदले बैठक कक्षमा प्रवेश पाउने छन्।कोरोनाको महामारीकै बीचमा शुक्रबार दिउँसो ४ बजेपछि संघीय संसदको बजेट अधिवेशन सुरु हुँदैछ। बिहीबार नयाँ बानेश्वरस्थित संसद भवनमा बसेको राष्ट्रिय सभा कार्यव्यवस्था परामर्श समितिको बैठक।"
यसरी हुँदैछ सांसदको कोरोना परीक्षण (फाेटाे फिचर),"काठमाडौं : संघीय संसदका दुवै सदन प्रतिनिधिसभा र राष्ट्रियसभाका सांसदहरुको कोरोना परीक्षण सुरु भएको छ।राष्ट्रियसभाका सांसदहरुको बिहीबार बिहान १० बजेदेखि र प्रतिनिधिसभाका सांसदको ११ बजेदेखि स्वाब संकलन भइरहेको हो। संघीय संसद भवनकै ल्होत्से हलमा कोरोना परीक्षणको व्यवस्था सचिवालय जनाएको छ। संघीय संसदको बर्षे अधिवेशन सुरु हुनुअघि सबै सांसदको पीसीआर विधिबाट कोरोना परीक्षण गर्ने निर्णयअनुसार स्वाब संकलन गरिएको हो। वैशाख २६ गते (भोली) बर्षे अधिवेसन सुरु बस्दैछ। त्यस्तै व्यवस्थापिका संसदमा कार्यरत कर्मचारी, सुरक्षाकर्मी, पत्रकारलगायतको पनि स्वाब संकलन गरिने भएको छ। परीक्षणका लागि सासंद तथा मन्त्रीहरु बानेश्वरस्थित संसद भवन पुगेका छन्। विश्व स्वास्थ्य संगठनको मापदण्ड अनुसार बैठक बस्ने तयारी गरिएको छ। भाइरस संक्रमणबाट बच्न संसद भवन परिसर र सभाहल, कक्ष, भवन डिस्इन्फेक्सन गरिने भएको छ।"
भारतसँग कूटनीतिक पहल गर्न निर्देशन,"काठमाडौं : नेपालभारत सीमा क्षेत्रमा रहेका नेपालीलाई कुटनीतिक पहल गरेर उद्धार गर्न संसदीय समितिले सरकारलाई सुझाव दिएको छ। विदेशमा रहेका नेपालीका समस्या र कोरोना संक्रमण रोकथामका विषयमा बुधबार अन्तर्राष्ट्रिय सम्बन्ध समितिले प्रधानमन्त्री तथा मन्त्रिपरिषद्को कार्यालय, परराष्ट्र मन्त्रालय र श्रम, रोजगार तथा सामाजिक सुरक्षा मन्त्रालयलाई पाँच बुँदे सुझाव दिएको हो। भारतका विभिन्न ठाउँ तथा सीमा क्षेत्रमा रहेका नेपालीलाई भारतीय प्रशासनले समेत नेपाल फर्कन आग्रह गरिरहेको अवस्थामा दुवै देशका सरकार वीच औपचारिक छलफल गरी आवश्यक गृहकार्यसहित नेपाल फर्काउन व्यवस्था गर्नुपर्छ, समितिको सुझावमा भनिएको छ। कन्चनपुरको भीमदत्त नगरपालिकासँग जोडिएको भारतीय सीमा बनवासा र टनकपुरमा ३५ दिन भन्दा बढी समयदेखि क्वारेन्टाइनमा रहेका नेपालीलाई स्वदेश ल्याएर स्वास्थ्य परीक्षण गरी व्यवस्थितरुपमा सम्बन्धित पालिका पठाउनसमेत समितिले सुझाव दिएको छ। भारतसँग जोडिएका सीमा अन्तर्राष्ट्रिय कानुन र नेपालको राष्ट्रियहित अनुकूल नियमन गर्न, हालसम्म नियमन नभएका सीमाबाट हुनसक्ने जोखिमपूर्ण आवतजावतलाई व्यवस्थित गर्न समितिले ध्यानाकर्षण गराएको छ। सुझावमा भनिएको छ,सीमा सुरक्षार्थ खटेका सुरक्षाकर्मीलाई कोरोना रोकथामको दृष्टिकोणले आवश्यक पर्ने स्वास्थ्य सामग्री, खाद्य व्यवस्थापन र उचित आवासको प्रवन्ध मिलाउनुपर्छ। भारत लगायत अन्य देशमा रहेका नेपालीलाई कोरानाको संक्रमणबाट सुरक्षा गर्न तथा कामविहिन भएकाहरुलाई जीविका सञ्चालनको लागि राहत उपलब्ध गराउन सम्बन्धित देशका नेपाली कूटनीतिक नियोग र नियोग नरहेका देशको हकमा परराष्ट्र र श्रम, रोजगार तथा सामाजिक सुरक्षा मन्त्रालयबाट समस्या सामधान गर्न समितिले सुझाव दिएको छ।"
बालुवाटारमा दीप प्रज्वलन,"काठमाडौं : सरकारका उच्चपदस्थ अधिकारीहरुले प्रधानमन्त्री निवास बालुवाटारमा बिहीबार साँझ दीप प्रज्वलन गरेका छन् । बुद्ध जयन्तीको अवसर र कोरोना भाइरस विरुद्ध लडिरहेका स्वास्थ्यकर्मी र सुरक्षाकर्मी लगायतको सम्मानस्वरुप सरकारले दीप प्रज्वलन गर्ने निर्णय बुधबार नै गरिसकेको थियो । सरकारले सबै नागरिकहरुलाई दीप प्रज्वलन गर्न आह्वान समेत गरेको थियो । सोही अनुरुप बिहीबार साँझ बालुवाटारस्थित प्रधानमन्त्रीको निवासमा प्रधानमन्त्री केपी ओली, उपप्रधानमन्त्री तथा रक्षामन्त्री ईश्वर पोखरेल र अन्य मन्त्रीहरुले संयुक्त रुपमा दीप प्रज्वलन गरेका थिए । कार्यक्रममा बुद्ध धर्मावलम्वी अगुवाहरु समेत सहभागी थिए । कार्यक्रममा बुद्ध धर्मावलम्वीहरुका आस्थाको केन्द्र गौतम बुद्धको प्रतिमा राखी वरपर रंगीचंगी बत्ती बालिएको थियो ।"
बुद्धका उपदेश परिपालन गरे राष्ट्रिय एकता थप सुदृढ : राष्ट्रपति,"काठमाडौं : राष्ट्रपति विद्यादेवी भण्डारीले शान्तिदूत बुद्धका प्रेरणादायी उपदेश र मार्गदर्शनको परिपालन गर्न सके राष्ट्रिय एकतालाई थप सुदृढ हुने विश्वास व्यक्त गरेकी छिन्। बिहीबार २५६४ औं बुद्ध जयन्तीको अवसरमा शुभकामना सन्देश दिँदै विश्वभरका बौद्धमार्गी एवं स्वदेश तथा विदेशमा रहनुभएका शान्ति र अहिंसाप्रेमी सम्पूर्ण महानुभावमा शुभकामना व्यक्त गरेकी छन्। सन्देशमा भनिएको छ, 'शान्तिदूत बुद्धका प्रेरणादायी उपदेश र मार्गदर्शनको परिपालन गर्न सकेमा धार्मिक, सामाजिक तथा सांस्कृतिक विविधता बीच सहिष्णुता र आपसी सद्भाव कायम गर्दै राष्ट्रिय एकतालाई थप सुदृढ एवम् सबल बनाउन सकिने विश्वास मैले लिएको छु।' गौतम बुद्धको जन्म, बुद्धत्व प्राप्ति र महापरिनिर्वाण वैशाख पूर्णिमा कै तिथिमा परेकाले यस दिन नेपाल लगायत विश्वका बौद्ध धर्मावलम्वीहरूद्वारा बुद्धको अहिंसात्मक शान्ति सन्देश तथा उपदेशको प्रातः स्मरण गर्दै शान्तिका अग्रदूत गौतम बुद्धप्रति भावपूर्ण श्रद्धा र भक्तिका साथ बुद्ध जयन्ती मनाउने गरिएको छ। आजको यस दिनले विविधताबीच एकताको खोजी गर्दै आपसी मेलमिलापका साथ शान्ति र प्रगतिका पथमा अघि बढ्न हामी सबैलाई उत्साह, उमङ्ग र प्रेरणा प्रदान गर्ने अपेक्षा उनले बुद्धजयन्तीको शुभकामना सन्देशमा व्यक्त गरेकी छन्। विश्वव्यापी महामारीका रूपमा फैलिएको नोबेल कोरोना भाइरस(कोभिड(१९)को महाविपत्तिबाट सम्पूर्ण विश्वले शीघ्रातिशीघ्र मुक्ति पाउने कामना गर्दै राष्ट्रपतिले बुद्धजयन्तीका यस अवसरमा एकता, सहिष्णुता, सद्भाव, अहिंसा र शान्तिको महाभियानमा लाग्न विश्वका सम्पूर्ण मानवलाई प्रेरणा मिलोस् भन्ने शुभकामना व्यक्त गरेकी छन्।"
नेकपामा नयाँ विवाद,"काठमाडौं : सत्तासीन दलभित्र मत्थर भएको भनिएको विवाद पुनः नयाँ सिराबाट बल्झिएको छ। बिहीबारलाई तय भएको पार्टी स्थायी समिति बैठक राख्नेनराख्ने विषयमा सचिवालयभित्र विवाद भएपछि प्रधानमन्त्री केपी ओली बैठक छाडेर बाहिरिएका थिए। यसले नेकपाभित्रको विवाद पुनः उत्कर्षमा जाने देखिएको छ। निर्धारित समयभन्दा आधा घण्टापछि बैठक कक्षमा प्रवेश गरेका प्रधानमन्त्री ओलीले बैठकको अध्यक्षता गर्दै स्थायी समिति बैठक रोक्नेबारे छलफल गर्न चाहेका थिए। संसद्को अधिवेशन बोलाइएको छ, सरकारको नीति तथा कार्यक्रम र बजेटको तयारी गर्नुपर्नेछ। कोरोनाविरुद्धको लडाईंलाई अझै प्रभावकारी बनाउनु पर्नेछ, सचिवालयका एक सदस्यले प्रधानमन्त्री ओलीलाई उद्धृत गर्दै भने, अहिलेका प्राथमिकता यी हुन्। पार्टी एकतालाई मजबुत बनाउने र मिलेर जाने कुरा भएकै छ, साथीहरूले अहिलेको अवस्थामा सरकारको बाध्यता बुझिदिनुपर्छ। बैठक बस्ने कुरा रामै्र हो। बैठकमा ओलीले भनेका थिए, अहिले प्रस्ताव बनाउने साथीहरूले तयार गरेर भ्याउनु पनि भएको छैन। पहिले प्रस्ताव तयार होस्, त्यसपछि सचिवालयमा छलफल गरौं, त्यसपछि स्थायी समितिमा जाऔंला। प्रधानमन्त्रीले कोरोना वाहेक अन्य विषयमा अहिले जानु नै बेकार हुने भन्दै प्राथमिकताका सूचीका आधारमा राजनीतिक दल आगाडि जानुपर्ने मत बैठकमा राखेका थिए। स्थायी समिति बैठक पछि धकेल्ने प्रधानमन्त्रीको प्रस्तावपछि सचिवालय बैठकमा विवाद बढेको एक सचिवालय सदस्यले जानकारी दिए। प्रधानमन्त्रीको त्यस्तो प्रस्तावमा अध्यक्ष पुष्पकमल दाहाल, वरिष्ठ नेताद्वय माधव नेपाल, झलनाथ खनालले विरोध जनाएका थिए। विधि प्रक्रिया अनुसार चल्ने भन्ने, बैठक पनि छल्न खोज्ने ? प्रस्तावमा छलफलमा जान नचाहने अनि कसरी हुन्छ ? २० गतेको सचिवालयको निर्णयको मर्म अनुसार एजेण्डा तय गरौं, प्रस्ताव त्यही अनुसार बनाऔं, स्थायी समिति बैठकमा छलफलमा जाऔं, दाहाल र नेपालले प्रधानमन्त्री ओलीको प्रस्तावमा असहमति जनाउँदै भनेका थिए। नेताहरूले बैठकमै जोड गरेपछि प्रधानमन्त्रीले बैठकमा फेरि थपे, सहमति अनुसार जाने हो भने फेरि किन तपाईंहरूले मेराविरुद्ध गुटबन्दी गर्दै हिँडेको ? बाहिर गुट भेला गर्दै हिँड्ने। यसरी पार्टी चल्छ, अहिले ध्यान केमा दिने ? संसद्मा नीति तथा कार्यक्रम र बजेटमा की अन्य विषयमा ? अहिले मलाई दौडधुप पनि छ। जिउ पनि दुखेको छ, आराम गर्छु। तपाईंहरू बस्दै गर्नुस्। निस्किएपछि फर्केनन् ओली प्रधानमन्त्रीले स्थायी समिति बैठकमा पेश गर्ने प्रस्ताव तयार भएपछि सचिवालयमा छलफल गरी स्थायी समिति बैठक राख्न सकिने धारणा राखेको जानकारी महासचिव विष्णु पौडेलले दिए। प्रस्ताव तयार गरेर बोलाऔं भन्ने प्रधानमन्त्रीको कुरा थियो। उहाँले आफ्नो कुरा राखिसकेपछि म अलिकति आराम गर्छु, बैठक सञ्चालन गर्नुस् भनेर निस्कनु भएको हो, पौडेलले अन्नपूर्णसँग भने। सचिवालयका बहुमत सदस्यले प्रधानमन्त्री आरम गर्न भन्दै बैठक कक्षबाट निस्केपछि सहमतिका आधारमा मात्र बैठक बस्नुपर्ने मत राखेका थिए। उपप्रधान तथा रक्षामन्त्री ईश्वर पोखरेल, गृहमन्त्री रामबहादुर थापा, वामदेव गौतम र पौडेललगायत नेताले प्रधानमन्त्रीसँगै सल्लाह गरी बैठकमा जानु पर्ने बताए। उनीहरूकै मतमा अध्यक्ष दाहाल, वरिष्ठ नेता खनाल र नेपालले पनि सहमति जनाए। अब तपाईहरू दुई अध्यक्ष छलफल गर्नुहोस्, सल्लाह गर्नुहोस् अनि हामीलाई खबर गर्नुहोला, महासचिव पौडेले आफूले राखेको विषयबारे जानकारी दिए। स्थायी समिति सदस्यले बैठक बोलाउन माग गरेको सन्दर्भलाई ध्यान दिएर २० गतेको सचिवालयको मर्म अनुरूप प्रक्रियाका सन्र्दभमा दुई अध्यक्ष कमरेडले अझै गृहकार्य गर्न बाँकी रहेको जानकारी बैठकलाई गराइयो। दुई अध्यक्षलाई कार्यसूची र बैठकका विषयमा निर्णय लिन जिम्मा दिइएको थियो, पार्टी प्रवक्ता नारायणकाजी श्रेष्ठले बैठकपछि भने। त्यसपछि ओलीदाहालले गरेको छलफलले बिहीबार बिहान ११ बजेका लागि तय भएको स्थायी समिति बैठक स्थगित गर्ने निर्णय लिएका थिए। अब प्रस्ताव तयार पारेर सचिवालयमा छलफल गरेपछि मात्र स्थायी समिति बैठक बस्नेछ। प्रधानमन्त्री ओलीले गत वैशाख ८ गते ल्याएको अध्यादेश प्रकरणपछि नेकपाका स्थायी समिति सदस्यले बैठकको माग गर्दै अध्यक्षद्वयलाई लिखित पत्र बुझाएका थिए। सोही आधारमा २० वैशाखको सचिवालयले बिहीबारका लागि स्थायी समितिको बैठकको मिति तय गरेको थियो। तर यो बैठक अनिश्चितकालका लागि स्थगित भएको छ। नेकपा सचिवालय बैठकमा चर्काचर्की : बैठक छाडेर हिँडे प्रधानमन्त्री ओली नेकपा स्थायी समिति बैठक अनिश्चित : सचिवालय बैठकपछि दुई अध्यक्ष छलफलमा नेकपाको स्थायी समिति बैठक स्थगित बुद्धका सन्देशहरु अझ बढी सान्दर्भिक : प्रधानमन्त्री ओली (भिडियोसहित)"
दिगो शान्ति बिना मुलुकको विकास सम्भव छैन : सभापति देउवा,"काठमाडौं : नेपाली काँग्रेसका सभापति एवं पूर्व प्रधानमन्त्री शेरबहादुर देउवाले दिगो शान्ति बिना मुलुकको समग्र विकास सम्भव नहुने भन्दै आफ्नो पार्टीको पहिलो प्राथमिकता नै शान्ति भएको उल्लेख गरेका छन् । बुद्ध जयन्तीको अवसरमा आज दिएको शुभकामना सन्देशमा उनले बुद्धका उपदेशलाई सबैले पालन गरेर देशमा शान्ति कायम होस् र भइरहेको अन्याय, अत्याचार एवं सबै प्रकारका दमनबाट सम्पूर्ण देशवासीले मुक्ति पाउन् भन्ने कामना गरेका छन्।शान्त र समुन्नत नेपाल निर्माणका लागि हाम्रा सामु थुप्रै अवसर रहेको बताउँदै सभापति देउवाले हिंसा, हत्या, अपहरण जस्ता मानव अधिकार विरोधी क्रियाकलाप अब सदाका लागि बन्द गर्नुपर्ने उल्लेख गरे। नेपाललगायत विश्वका सबै देश अहिले कोभिड१९ बाट प्रताडित रहेको बताउँदै उनले लकडाउनको पूर्ण पालना गर्दै सामाजिक दुरी कायम गरेर यो विश्वव्यापी महामारीलाई परास्त गर्नु आजको आवश्यकता भएकामा जोड दिएका छन्।उच्च मनोबलका साथ आपसी सहकार्य र एकता बिना यो कार्य सम्भव नहुने र यसमा सबै सचेत छौँ भन्नेमा सभापति देउवाले विश्वास व्यक्त गरेका छन्। शान्ति, सहिष्णुता तथा सद्भावका प्रणेता गौतमबुद्धको उपदेशलाई सबैले मन, वचन र कर्मले पालन गर्न र अशान्ति, हत्या तथा हिंसाको विरोध गरौँ भन्दै उनले बुद्ध जयन्तीको अवसरमा शुभकामना व्यक्त गरेका छन्।"
बुद्धका सन्देशहरु अझ बढी सान्दर्भिक : प्रधानमन्त्री ओली (भिडियोसहित),"काठमाडौं : प्रधानमन्त्री केपी शर्मा ओलीले बुद्धका सन्देशहरु अझ बढी सान्दर्भिक भइरहेको उल्लेख गरेका छन्। बुद्ध जयन्तीका अवसरमा आज एक शुभकामना सन्देश दिँदै उनले विश्व शान्तिको चाहनामा तड्पिरहेको समयमा बुद्धका सन्देशहरु अझ बढी सान्दर्भिक भएको उल्लेख गरेका हुन्। ओलीले २५६४ औँ बुद्धजयन्तीका अवसरमा आज साँझ ७ बजे नेपालीलाई दीप प्रज्वलन गर्न आग्रह गरेका छन्। प्रधानमन्त्री ओलीले कोरोना महामारीविरुद्धको लडाइँका अग्रभागमा खटिरहेका चिकित्सक, स्वास्थ्यकर्मी, सुरक्षाकर्मी तथा स्वयमसेवकप्रति उच्च सम्मानस्वरुप तथा सङ्क्रमितको शीघ्रस्वास्थ्य लाभ र मृत्युवरण गरेकाको शान्तिका लागि दीप प्रज्वलन गर्न आग्रह गरेका छन्। 'आज कोरोना भाइरसले दुनियाँलाई एउटा नयाँ भयावह त्रासदीको स्थितिमा पुर्याएको छ। संक्रमितहरुको संख्या बढ्दो छ र त्यसबाट ज्यान गुमाउनेहरुको संख्या पनि बढ्दो छ। , 'शुभकामना सन्देशमा भनिएको छ, 'यस दुःखद घडीमा म कोरोना भाइरसबाट आफ्नो अमूल्य जीवन गुमाउने सबैप्रति श्रद्धासुमन अर्पण गर्न चाहन्छु। र, संक्रमितहरुको शीघ्र स्वास्थ्य लाभको कामना गर्न चाहन्छु।' उनले आज कोरोना भाइरसले दुनियाँलाई एउटा नयाँ भयावह त्रासदीको स्थितिमा पुर्याएको उल्लेख गरेका छन्। सन्देशमा भनिएको छ, 'सरकारले सुरुदेखि नै चालेका प्रभावकारी कदमहरुका कारण अहिलेसम्म नेपालमा स्थिति भयावह भइसकेको त छैन। तर, भयावह हुनसक्ने लक्षणहरु छन्। यदि आफ्नो सर्तकता, आफ्नो तयारी र रोकथाममा हामी सबैको सम्झदारीपूर्ण ऐक्यबद्धता भएन भने यस महामारीले भयावह रुप लिन सक्दछ। त्यसकारण हामी सजग हुनु जरुरी छ।' आज बुद्ध जयन्ती अर्थात् सिद्धार्थ गौतम बुद्धले जन्म लिएको, बुद्धत्व प्राप्त गरेको र महापरिनिर्वाण गरेको दिन, एकै दिन र एकै तिथिमा परेको हुनाले बुद्ध जयन्ती भनेर मनाउने गरेको ओलीले स्मरण गरेका छन्। संयुक्त राष्ट्र संघले विश्व शान्तिका अग्रदुत सिद्धार्थ गौतम बुद्धको सम्मानस्मृति र उहाँका शान्तिका सन्देशहरुको कदर गर्दै आजको दिनलाई वैशाख दिवस का रुपमा मनाउने गरेको छ। 'बैशाख डे जसरी धुमधामसँग विश्वव्यापी रुपमा मनाइने गरिन्थ्यो, विश्वस्तरमा सम्मेलन गरेर मनाउने गरिन्थ्यो, यस वर्ष कोरोना भाइरसको महामारीले त्यस रुपमा मनाउन सकिने अवस्था रहेन', प्रधानमन्त्री ओलीले भनेका छन्, 'फेरि पनि यस अवसरमा म महामानव, जसलाई मानव जातिले भगवान बुद्धका रुपमा मान्ने गरेको छ, उहाँप्रति अत्यन्तै आदर, सम्मान र श्रद्धासुमन अर्पण गर्न चाहन्छु।' नेकपा अध्यक्षसमेत रहेका ओलीले केही दिन अघि चार जना निर्दोष बालबालिकाहरु बम विस्फोटको अचानक शिकार भएर आफ्नो ज्यान गुमाउन बाध्य भएको स्मरण गर्दै उनीहरुप्रति श्रद्धासुमन अर्पण गरेका छन्।"
लकडाउनमा संसद् अधिवेशन : सांसद ओसार्नेदेखि स्वास्थ्य परीक्षणको तनाव,"काठमाडौं : लकडाउनका बीच शुक्रबारबाट सुरु हुन लागेको संसदको बजेट अधिवेशन स्वास्थ्य सुरक्षाका दृष्टिकोणले निकै जोखिमपूर्ण मानिएको छ। अधिवेशनका बेला मन्त्री, सांसद, कर्मचारी, सुरक्षाकर्मी, मन्त्री र सांसदका पीएसहित एक हजार जना भन्दा बढी संसद भवनमा भेला हुने भएकाले जोखिमपूर्ण रहने स्वास्थ्यविज्ञ बताउँछन्। सुरक्षित तवरले अधिवेशन सञ्चालन गर्नेदेखि सांसदलाई सुरक्षित रुपमा ओसार पसार गर्ने थप जिम्मेवारी सचिवालयको काँधमा छ। सरकारको वार्षिक नीति तथा कार्यक्रम र बजेट भाषण गर्ने दिन संसदको दुवै सदनका ३ सय ३४ सांसदको संयुक्त बैठक बस्नुपर्छ। संयुक्त बैठकका दिन सामाजिक दुरी सहितको कुर्सी व्यवस्थापन गर्न सचिवालयलाई कठिन भएको छ। सचिवालयले साविकका दुई कुर्सीको बीचमा एक कुर्सी छोडेर सांसदलाई बस्ने व्यवस्था गरेको थियो। तर, स्वास्थ्य मन्त्रालय अन्र्तगत स्वास्थ्य सेवा विभागका विज्ञले एक मिटर सामाजिक दुरी हुनुपर्ने भन्दै बीचका दुई कुर्सी छोडनुपर्ने सुझाव दिएपछि सचिवालयले पुनः सोेही अनुसार व्यवस्थापन गरिरहेको छ। राष्ट्रपतिबाट सरकारको वार्षिक नीति तथा कार्यक्रम सम्बोधनको दिन र बजेट भाषणका दिन दुवै सदनको संयुक्त बैठक बस्नुपर्छ। सचिवालयका सहप्रवक्ता दशरथ धमलाले स्वास्थ्य विज्ञको सुझाव अनुसार कुर्सी व्यवस्थापन गर्दा केही सांसदलाई (बाल्कोनी)मा राख्नुपर्ने अवस्था देखिएको बताए। प्रतिनिधिसभाको बैठक कक्षको बाल्कोनीमा हाल दर्शक र पत्रकार बस्ने गर्छन्। बाल्कोनीबाट पत्रकार र दर्शकदीर्घा हटाएर सचिवालयले सांसदलाई बस्ने व्यवस्था मिलाइसकेको छ। कोरोनाले विश्वलाई आच्छुआच्छु पारिरकेको बेला देश हाक्ने सबै नेताहरु संसदमा उपस्थित हुँदै हुनुहुन्छ, सचिवालयका एक उच्च अधिकारी भन्छन्, भोली छिसिक्कै केही भइहाल्यो भने त्यसको परिणाम के होला? हाम्रा लागि यो अधिवेशन निकै चुनौती र जोखिमपूर्ण छ। स्वास्थ्य जाँच र सुरक्षा सतर्कतामा कडाई गर्नुको विकल्प नभएको बताउँदै सचिवालयका ती अधिकारी भन्छन्, यसमा सांसद र मन्त्रीहरुबाट पनि पूर्ण सहयोग हुने विश्वास गरेका छौ। हालैमात्र दोस्रो मृगौला प्रत्यारोपण गरेका प्रधानमन्त्री केपी शर्मा ओलीको स्वास्थ्य सुरक्षामा विशेष ध्यान दिइएको सचिवालयका अधिकारीहरु बताउँछन्। प्रधानमन्त्रीका लागि बैठक कक्षको अघिल्लो लहर (रो) मा एकल कुर्सी राखिने र प्रधानमन्त्री भन्दा पछाडिको लहर (पुरै) खाली राखिने सचिवालयले जनाएको छ। प्रधानमन्त्रीका निजी चिकित्सकको टोलीले बुधवार संसद बैठक कक्षको अवलोकन गरेको छ। संसद सचिवालयको स्वास्थ्य शाखाका एक अधिकारी भन्छन, कोरोनाको सम्भावित संक्रमणबाट जोगिएर बैठक सञ्चालन गर्न हामीले सबैखाले सुरक्षाका उपाय अपनाउने कोशिस गरेका छौ। त्यसका लागि स्वास्थ्य सेवा विभागका विज्ञहरुसँग मिलेर काम गरिरहेका छौ। सांसदहरुको पीसीआर टेष्ट गरिने संसद सचिवालयले बिहीबार दुवै सदनका सांसदको पीसिआर टेष्ट गर्ने भएको छ। स्वास्थ्य सेवा विभागका विज्ञले बिहान १० बजेदेखि संसद भवनमा पीसीआर टेष्ट गर्ने सहप्रवक्ता धमलाले जानकारी दिए। केही सांसदहरु हाल कोरोना संक्रमित देखिएका क्षेत्रबाट पनि आउने भएकाले अधिवेशनको अघिल्लो दिन पीसीआर टेष्टको व्यवस्था मिलाइएको सचिवालयले जनाएको छ। संसद भवनमा स्वास्थ्य परीक्षणका लागि किट र उपकरणको व्यवस्था गरिदिन सचिवालयले केहीदिन यता स्वास्थ्य मन्त्रालयममा निकै दौडधुप गर्नु परेको थियो। सचिवालयका एक कर्मचारीले भने, बैठकमा प्रत्यक्ष सहभागी हुने कर्मचारी र मर्यादापालकको पीसीआर टेष्टका लागि किट र उपकरणको व्यवस्था गर्न सकेका छैनौ। पीसीआरको रिपोर्ट बढीमा ८ घण्टाभित्र आइसक्ने भएकाले शुक्रबार अधिवेशन अगावै सबै रिपोर्ट आउने र अधिवेशन सञ्चालन गर्न ढुक्न बन्न सकिने सचिवालयका पदाधिकारी बताउँछन। हात धुन र मास्क अनिवार्य संसद सचिवालयले संसद भवन प्रवेश गर्ने बाटोमा साबुन पानीको व्यवस्था गर्दैछ। संसद भवन परिसरमा प्रवेश गर्ने जो कोहीलाई पनि हात धुन र मास्क लगाउन अनिवार्य गरिदैंछ। सचिवालयका अनुसार थर्मल गनमार्फत ज्वरो नाप्ने र हात धोइसकेपछि स्यानिटाईजरको व्यवस्था गरिएको छ। संसद बैठक कक्षमा पनि सांसद बस्ने कुर्सी अघि रहने बेञ्चमा स्यानिटाईजर राखिनेछ। माईक समाप्दा र माईक छोडेपनि हातमा स्यानिटाईजर गर्न सचिवालयले सांसदसँग आग्रह गरेको छ। सांसद ओसार पसारमा समस्या संसद सचिवालयलाई नीजि सवारीसाधन नहुने सांसदहरुको ओसारपसार टाउको दुखाईको विषय बन्ने देखिएको छ। निजी सवारी हुने सांसदलाई संसद सचिवालयले जारी गरेको पासका आधारमा सवारी सञ्चालन गर्न दिन सचिवालयले गृह मन्त्रालयलाई पत्राचार गरेको छ। तर, गृहले त्यसबारे बुधवार साँझसम्म कुनै जवाफ दिएको छैन। निजी सवारी नभएका सांसदलाई सचिवालय आफैले घर घरबाट ल्याउने र छोडनुपर्ने व्यवस्था गर्दैछ। सचिवालयका बसमा सामाजिक दुरीसहित ओसारपसारको व्यवस्था मिलाउने तयारी भइरहेको सचिवालयले जनाएको छ। केही सांसदले लिफ्ट मागेर बैठकमा आउने चाहना देखाएपनि गृह मन्त्रालयले पासमा कडाई गरेकाले त्यसबारे अहिले नै केही भन्ने अवस्था नरहेको सचिवालयका अधिकारी बताउँछन्।"
नेकपाका २० स्थायी समिति सदस्यको बैठक धुम्बाराहीमा,"काठमाडौं : आजका लागि बोलाइएको स्थायी समिति बैठक अनिश्चित भएपछि सत्तारुढ नेपाल कम्युनिस्ट पार्टी (नेकपा)का २० स्थायी समिति सदस्यको बैठक बसेको छ। १५ दिनअघि दुई अध्यक्षलाई सचिवालय बैठक बोलाउन माग गरेका २० नेताको छुट्टै बैठक पार्टी मुख्यालय धुम्बाराहीमा बसेको हो। बैठकका लागि मिति, समय र स्थान तोकेर पनि अन्तिम समयमा स्थगित गरिएको भन्दै २० स्थायी समिति सदस्यले छुट्टै बैठक गरेका हुन्। नेकपा स्थायी समितिमा ४४ सदस्य छन्। पार्टी विधानमा २५ प्रतिशत सदस्यले माग गरे स्थायी समिति बैठक हुने व्यवस्था छ। बैठक माग गरेको १५ दिनभित्र बोलाउने पर्ने प्रावधान विधानमा भए पनि त्यो कार्यान्वयन हुन नसकेको भन्दै नेताहरु असन्तुष्ट छन्। वैशाख २० गतेको सचिवालय बैठकले स्थायी समिति बैठकको मिति, समय र स्थान टुंगो लगााए पनि एजेण्डा तय भइनसकेको र थप गृहकार्य आवश्यक भएको भन्दै शुक्रबारको सचिवालय बैठकले अनिश्चित कालका लागि बैठक स्थगित गरेको हो। सचिवालय बैठकमा कुरा नमिलेपछि प्रधानमन्त्रीसमेत रहेका अध्यक्ष केपी ओली र अर्का अध्यक्ष पुष्पकमल दाहाल प्रचण्डबीच छलफल भएको थियो। उक्त छलफलमासमेत सहमति नजुटेपछि अन्तिम समयमा स्थायी समिति बैठक स्थगित भएको हो। प्रधानमन्त्री ओलीले बजेटअघि स्थायी समिति बैठक नगर्ने तयारी गरेका छन्। आज धुम्बाराहीमा छलफलमा जुटेका २० स्थायी समिति सदस्यबीच मंगलबार ललितपुरको झम्सीखेलमा छलफल भएको थियो। उक्त छलफलमा प्रधानमन्त्रीको कार्यशैलीको चर्को आलोचना गर्दै स्थायी समिति सदस्य भीम रावलले राजीनामासम्मको प्रस्ताव गरेका थिए। आजको छलफलमासमेत विभिन्न विषयमा छलफल भएको छ।"
"ओलीदेउवा छलफल, अलपत्र नेपालीको उद्धार गर्न आग्रह","काठमाडौं : प्रमुख प्रतिपक्षी कांग्रेसले विदेशमा अलपत्र नेपालीको उद्धार गर्न सरकारको ध्यानाकर्षण गराएको छ। अप्ठ्यारोमा परेका नेपालीको उद्धार गर्नु सरकारको कर्तव्य भएको स्पष्ट पार्दै कांग्रेसले नागरिकलाई फिर्ता ल्याउनेबारे व्यवस्थित योजना बनाएर कार्यान्वयन गर्न सरकारको ध्यानाकर्षण गराएको हो। कांग्रेस सभापति शेरबहादुर देउवाले बुधबार प्रधानमन्त्री केपी ओलीसँग टेलिफोन संवाद गरी कुवेतलगायत विभिन्न देशमा रहेका नेपालीलाई स्वदेश ल्याउने काम थाल्न माग गरेका हुन्। वैदेशिक रोजगारीमा गएका नेपाली होउन् या अरू कोही, कांग्रेस संसदीय दलले उद्योग व्यवसायीसँग बुधबार गरेको छलफलमा देउवाले भने, सीमानाकामा महिनादेखि नेपाली बसिरहेका छन्। उनीहरूलाई पनि नेपाल आउन दिनुपर्यो। अरू समस्यामा परेकाहरूलाई स्वदेश ल्याउनूस् भनेर मैले प्रधानमन्त्रीलाई भनेको छु। जवाफमा प्रधानमन्त्री ओलीले विदेशमा रहेका नेपाली ल्याउनेबारे सरकारले छलफल गरिरहेको जानकारी गराएका थिए। कुवेतमा ३ हजार नेपाली सेल्टरमा रहेको र वैदेशिक रोजगारीको सिलसिलामा अन्य मुलुकमा रहेका नेपाली पनि संकटमा रहेकाले उनीहरूको उद्धार गर्न देउवाले प्रधानमन्त्रीको ध्यानाकर्षण गराएका थिए। कुवेत सरकारको सेल्टरमा राखिएका करिब ३ हजार एवं पश्चिम एसियाका अन्य देशमा अप्ठ्यारोमा रहेका र विश्वभर अप्ठ्यारोमा रहेका नेपालीलाई क्रमशः उद्दार गर्नेबारे सरकारले व्यवस्थित योजना बनाएर क्रमशः कार्यान्वयन गर्न सभपाति देउवाले प्रधानमन्त्रीको ध्यानाकर्षण गराउनुभयो, कांग्रेस मुख्यसचिव कृष्णप्रसाद पौडेलद्वारा जारी विज्ञप्तिमा भनिएको छ। केन्द्रीय सरकारले उद्धार गर्ने एवं प्रदेश र स्थानीय सरकारको समन्वयमा मापदण्डयुक्त क्वारेन्टाइनमा राख्ने व्यवस्था गरेर मात्रै घर जान दिने गरी व्यवस्थित र कडाइसाथ कार्य गर्न र गराउन प्रधानमन्त्रीसमक्ष सभापतिले आग्रह गर्नुभएको छ, विज्ञप्तिमा उल्लेख छ। संसद्को कानुन, न्याय तथा मानवअधिकार समितिले मंगलबार सरकारलाई विदेशमा अलपत्र नागरिकलाई स्वदेश ल्याउन निर्देशन दिएको थियो। कांग्रेस सभापति देउवाले नेपालगन्जसहित पछिल्लो समय कोरोनाबाट बढी प्रभावित क्षेत्रमा परीक्षण बढाउन र नागरिकलाई भयमुक्त वातावरणमा बस्ने व्यवस्था मिलाउन प्रधानमन्त्रीलाई आग्रह गरे। विशेष अर्थसमिति गठन यसैबीच, कांग्रेसले कोभिड१९ को प्रभावबारे अध्ययन र विश्लेषण गर्न विशेष समिति गठन गरेको छ। सभापति देउवाले पूर्वअर्थमन्त्री डा रामशरण महतको संयोजकत्वमा अर्थतन्त्र केन्द्रित विशेष समिति गठन गरेका हुन्। समिति सदस्यमा पूर्वअर्थमन्त्री, अर्थ राज्यमन्त्री, संसदीय दलमा अर्थ मन्त्रालयको संयोजन गरेका, राष्ट्रिय योजना आयोगका पूर्व उपाध्यक्षसहित १४ जना छन्। समितिमा महेश आचार्य, ज्ञानेन्द्रबहादुर कार्की, डानारायण खड्का, डामीनेन्द्र रिजाल, चीनकाजी श्रेष्ठ, दीपकुमार उपाध्याय, भरत शाह र उदय शमशेर राणा, डापृथ्वीराज लिगल, डा शंकर शर्मा, डाजगदीशचन्द्र पोखरेल, डागोविन्द पोख्रेल र डा स्वर्णिम वाग्ले सदस्य छन्। समितिले तत्कालीन रूपमा अत्यावश्यक राहतबारे सुझाव, आगामी बजेटको प्राथमिकता तथा दीर्घकालीन रूपमा कोरोनापछिको अर्थतन्त्रबारे दूरगामी दृष्टिकोण निर्माण गर्नेछ।"
संसद्मा कोरोना परीक्षण : २१२ सांसदसहित ४४१ जनाको स्वाब संकलन (फोटो फिचर),"काठमाडौं : संघीय संसद्को राष्ट्रियसभा र प्रतिनिधिसभाका सदस्य, सचिवालयका कर्मचारी र सुरक्षाकर्मी गरेर ४४१ जनाको स्वाबको संकलन गरिएको छ। विश्वव्यापी महामारीको रुपमा फैलिएको कोरोना भाइरस (कोभिड१९) को परीक्षणका लागि बिहीबार सांसद, कर्मचारी र सुरक्षाकर्मीको स्वाबको नमुना संकलन गरिएको संसद सचिवालयले जनाएको छ। संघीय संसद भवनको ल्होत्से हलमा बिहीबार बिहान १० बजेदेखि सुरु भएको परीक्षणमा दिउँसो ३ बजेसम्म चलेको थियो। सांसद, कर्मचारी र सुरक्षाकर्मीको स्वाब संकलनमा मेडिकल ल्याबरोटरी एसोसिएसन अफ नेपाल (मेलान) को प्राविधिक जनशक्तिले समन्वय गरेको छ। यसरी हुँदैछ सांसदको कोरोना परीक्षण (फाेटाे फिचर) सुरुमा हामीले मान्यज्यूको मात्र स्वाब संकलन गर्ने तयारी गरेका थियौँ। त्यहाँ पुगेपछि कर्मचारी र सुरक्षाकर्मीको समेत स्वाब संकलन गर्ने निर्णय भयो, मेलानका संस्थापक अध्यक्ष एवम् संरक्षक कृष्णप्रसाद रिजालले भने, बाँकी मान्यज्यू, कर्मचारी र सुरक्षाकर्मीको शुक्रबार बिहान ८ बजेदेखि १० बजेसम्म स्वाब संकलन गरिने छ। बिहीबार राष्ट्रियसभा र प्रतिनिधिसभाका २१२ सांसदसँगै अन्य कर्मचारी गरेर ४४१ नमुना संकलन गरिएको रिजालले बताए। बिहीबार १७९ प्रतिनिधिसभा सदस्य, ३३ राष्ट्रियसभा सदस्य, २२९ कर्मचारी र मर्यादापालक गरेर ४४१ जनाले स्वाबको नमुना निकालिएको हो । आज सबै मन्त्री र पूर्वप्रधानमन्त्रीसँगै प्रतिनिधिसभाका सभामुख, राष्ट्रियसभाका अध्यक्षसहित पूर्वप्रधानमन्त्रीको स्वाब संकलन भएको छ। रिजालका अनुसार पूर्वप्रधानमन्त्रीहरु माधव नेपाल, झलनाथ, शेरबहादुर देउवा र बाबुराम भट्टराईको बिहीबार नै स्वाब संकलन गरिएको छ। संघीय सांसदको प्रतिनिधि सभामा २७५ र राष्ट्रिय सभामा ५८ सांसद छन्। आज संकलन भएका सबै स्वाब परीक्षणका लागि राष्ट्रिय जनस्वास्थ्य प्रयोगशाला पठाइएको छ। सबै स्वाबको रिपोर्ट २४ घण्टाभित्रमा आउने सचिवालयले जनाएको छ। रिपोर्ट आएपछि त्यो देखाएर मात्र सांसदले बैठक कक्षमा प्रवेश पाउने छन्। कोरोनाको महामारीकै बीचमा शुक्रबार दिउँसो ४ बजेपछि संघीय संसदको बजेट अधिवेशन सुरु हुँदैछ। (अपडेट)"
वैशाख २८ देखि प्रिबजेटमाथि छलफल : नीति तथा कार्यक्रम जेठ २ गते,"काठमाडौं : आगामी आर्थिक वर्षका लागि नीति तथा कार्यक्रम जेठ २ गते प्रस्तुत हुने भएको छ। संघीय संसद सचिवालयका अनुसार दुवै सदनको संयुक्त बैठकमा आर्थिक वर्ष २०७७७८ को नीति तथा कार्यक्रम जेठ २ गते प्रस्तुत गर्ने कार्यतालिका तय भएको हो। त्यसैगरी प्रिबजेट छलफल वैशाख २८ गतेदेखि हुनेछ। प्रि बजेट छलफल प्रतिनिधिसभामा तीन र राष्ट्रियसभामा दुई दिने हुनेछ। सचिवालयले सार्वजनिक गरेको कार्यसूची अनुसार वैशाख २८, २९ र ३० गते प्रतिनिधिसभा र २८ र २९ गते राष्ट्रियसभामा प्रि बजेट छलफल हुनेछ। जेठ १५ गते बजेट ल्याउनुपर्ने संवैधानिक प्रावधान भएकाले त्यस अघि नै प्रिबजेट छलफल गर्नुपर्ने कानुनी व्यवस्था छ। संसदको बजेट अधिवेशन शुक्रबारबाट सुरु हुँदैछ। बैठक दिउँसो ४ बजेका लागि बोलाइएको छ। बजेट अधिवेशन सुरु हुनुअघि विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण विरुद्धका सम्पूर्ण प्रयास अपनाइएको सचिवालयले बताएको छ। परीक्षा सञ्चालनमा हतार नगर्न सांसदको सुझाव कोरोना प्रभाव : सबै पदपूर्ति रोक्का लकडाउनमा संसद् अधिवेशन : सांसद ओसार्नेदेखि स्वास्थ्य परीक्षणको तनाव बिहीबार नै प्रतिनिधिसभा सभामुख र राष्ट्रियसभाका अध्यक्षको कोरोना परीक्षणका लागि स्वाब संकलन गरिएको छ। संसद भवनमा भौतिक दूरी कायम गर्दै बस्ने व्यवस्थापन मिलाइएको छ।"
बुवाआमाको हत्या आरोपमा छोरा पक्राउ !,तेह्रथुम : फेदाप गाउँपालिका५ साबिक ईसिबु१ का एक युवक बावुआमाको हत्या आरोपमा पक्राउ परेका छन्। बिहीबार साँझ बावुआमाको हत्या गरेको आरोपमा प्रहरीले २० वर्षीय कंचन लिम्बुलाई नियन्त्रणमा लिएको हो। हत्या गरेर भाग्दै गरेको अवस्थामा कंचनलाई पोक्लाबाङ प्रहरी चौकीको टोलीले पक्राउ गरेको हो। उनीमाथि अनुसन्धान सुरु भएको प्रहरी निरीक्षक तेजबहादुर दाहालले जानकारी दिए। बिहीबार साँझ ६ बजे घरायसी विवादका क्रममा ४२ वर्षीय बुवा रुपबहादुर लिम्बु र आमा ३५ वर्षीय ईसा खापुङ लिम्बुलाई बञ्चरोले हानेर हत्या गरेको आरोप उनीमाथि छ। बञ्चरो प्रहारबाट गम्भीर घाइते दम्पतीको घटनास्थलमै मृत्यु भएको स्थानीय किस्मत फोम्बोले जानकारी दिए। घटनास्थलमा पहरीको अनुसन्धान टोली भोलि जाने र मृतकको शव पोष्टमार्टमका अस्पताल लगिने प्रहरीले जनाएको छ। मृतक ईसाको ७ महिनाको नाबालक छोरीसमेत रहेको वडाध्यक्ष टेकबहादुर घिसिङले जानकारी दिए।
"सशस्त्र प्रहरीको पोष्टमा आक्रमण, स्थिति नियन्त्रण लिन हवाई फायर","बारा : बाराको सुर्वण गाउँपालिका३ कबहीगोठस्थित नेपालभारत सीमामा रहेको सशस्त्र प्रहरीको अस्थायी पोष्टमा भारतीय नागरिकले बिहीबार दिउँसो आक्रमण गरेका छन् । लकडाउनको समयमा नेपाल प्रवेश गर्न खोजेका दुई भारतीय नागरिकलाई सशस्त्र प्रहरीका सुरक्षाकर्मीले रोकेपछि उनीहरुसहित केही भारतीय नागरिकले सशस्त्र प्रहरीको पोष्टमा आक्रमण गरेका हुन् । नेपालतर्फ प्रवेश गर्न खोज्ने दुईजनालाई सशस्त्र प्रहरीले सीमाबाटै फर्काएपछि करिब एक सयको संख्यामा आएका भारतीय नागरिकले प्रहरी पोष्टमा क्षति पुर्याएको सशस्त्र प्रहरी उपरीक्षक दिगविजय सुवेदीले जानकारी दिए।भारतीय नागरिकले आक्रमण गर्न थालेपछि स्थिति नियन्त्रणमा लिन सशस्त्र प्रहरीले एक राउण्ड हवाई फायर गरेको छ । 'सीमा पारीबाट नेपालतर्फ आउन खोज्नेलाई रोकेर फर्काएपछि एक सयको संख्यामा भारततर्फका नागरिक आएर तोडफोड गर्न सुरु गरे,' सशस्त्र प्रहरी उपरीक्षक सुवेदीले भने, 'अस्थायी पोष्टमा सामान्य क्षति भएको छ । हामीले स्थिति नियन्त्रणमा लिन एक राउण्ड हवाई फायर गरेका हौं।' सीमामा खटिने भारततर्फका सीमा सुरक्षा बल (एसएसबी)को समवन्यमा नभएर जबरजस्ती नेपाल प्रवेश गर्नेलाई रोक्न खोज्न स्थिति केहीबेर तनावपूर्ण बनेको सुवेदी बताए । केहीबेरको तनावस्थित अहिले स्थिति सामान्य बनेको सुवेदीले जानकारी दिए।'अहिले स्थिति सामान्य भइसक्यो ।क्षति पुगेको पोष्ट उनीहरुले नै बनाइदिने भएका छन्,'सुवेदीले भने । कोरोना संक्रमण फैलन नदिन दुबै देशका सरकारले सीमा क्षेत्रमा कडाई गर्न निर्देशन दिएका छन् । तर खुल्ला सीमाको फाइदा उठाउँदै दुवै देशका नागरिकले आवतजावत गर्न खोज्दा सुरक्षाकर्मीसँग विवाद हुने गरेको छ । दुई दिनअघि बाराको बिश्रामपुर ४ बलिरामपुरमा खेतमा गएका स्थानीयलाई भारतीय एसएसबीका जवानले रोकेपछि स्थिति तनावपूर्ण बनेको थियो।"
बाँके कारागारमा कैदीको मृत्यु,नेपालगन्ज : बाँके जिल्ला कारागारमा एकजना कैदीको मृत्यु भएको छ । नेपालगन्ज उपमहानगरपालिका ४ का सीताराम वैश्यको भेरी अस्पतालमा उपचारार्थ भर्ना भएकै बेला बिहीबार बिहान २ बजेतिर निधन भएको कारागार प्रशासनले जनाएको छ । जेलर देवेन्द्र श्रेष्ठका अनुसार सुगर र प्रेसरका बिरामी उनलाई जण्डिसको उपचारका क्रममा मृत्यु भएको हो । उनको शव परिवारलाई जिम्मा लगाइएको छ ।
कोसी अस्पतालबाट आठ जनाको डिस्चार्ज हुँदै,"विराटनगर : प्रदेश १ मा फेला परेका कोरोना संक्रमितमध्ये थप ८ जना शुक्रबार बिहान डिस्चार्ज हुँदैछन्। संक्रमण पुष्टि भएपछि विराटनगरको कोसी अस्पताल कोभिड१९ उपचार केन्द्रमा उपचारका लागि भर्ना गरिएका मध्ये ८ जनालाई डिस्चार्जको अन्तिम तयारी गरिएको हो। दुई पटकसम्म गरिएको स्वाब परीक्षण रिपोर्ट नेगेटिभ आएपछि उनीहरुलाई डिस्चार्ज दिन लागिएको प्रदेश १ का सामाजिक विकासमन्त्री जीवन घिमिरेले जानकारी दिए। डिस्चार्ज हुने मध्ये ७ जना नेपाली र एक भारतीय नागरिक छन्। उदयपुरमा संक्रमित अवस्थामा फेला परेका उनीहरुलाई वैशाख ९ गते उपचारका लागि विराटनगर ल्याइएको थियो। कोरोना उपचार केन्द्रमा भर्ना भएको १४ दिन अवधि पुगेका १५ जनाको पीसीआर परीक्षण गर्दा ८ जनाको रिपोर्ट नेगेटिभ र ७ जनाको पोजिटिभ आएको थियो। रिपोर्ट पोजिटिभ आएकालाई भने चिकित्सकको निगरानीमा थप उपचार जारी राखिने छ। यस अघि बुधबार ६ जना भारतीय नागरिकलाई डिस्चार्ज गरिएको थियो। कोरोना पुष्टि भएका ३१ जनालाई उपचारका लागि केन्द्रमा भर्ना गरिएको थियो। ६ जना डिस्चार्ज भएपछि २५ जना उपचाररत थिए। अब ८ जना डिस्चार्ज भएपछि १७ जना रहने छन्। संक्रमित मध्ये २८ उदयपुर, २ झापा र १ भोजपुरका छन्। डिस्चार्ज भएर उपचार केन्द्रबाट विदा हुने तयारीमा रहेका र उपचाररत सबैको स्वास्थ्य अवस्था सामान्य रहेको कोसी अस्पतालकी निमित्त मेडिकल सुपरिटेन्डेन्ट डा संगीता मिश्राले बताइन्। प्रदेश १ मा बिहीबारसम्म कोरोना भाइरस संक्रमणको आशंकामा परीक्षणका लागि १ हजार ७ सय ८९ जनाको स्वाब संकलन गरेर परीक्षण गरिएको छ। परीक्षण गरिएका मध्ये ४ सय २२ महिला र १ हजार २ सय ९० पुरुष गरी १ हजार ७ सय १२ जनाको रिपोर्ट नेगेटिभ आएको छ। ४६ जनाको रिपोर्ट आउन बाँकी छ। आरडीटी विधिबाट ६ हजार ८ सय ३१ जनाको परीक्षण गरिएको छ। आरडिटी परीक्षण गरिएका मध्ये १८ जनाको रिपोर्ट पोजेटिभ आएको छ। आरडिटी गरिएका १ हजार २ सय १२ महिला र ५ हजार ५ सय ६० पुरुष गरी ६ हजार ७ सय ७२ जनाको रिपोर्ट नेगेटिभ आएको मुख्यमन्त्री तथा मन्त्रिपरिषद्को कार्यालयले जनाएको छ।"
भारतीयले सशस्त्र प्रहरीलाई कुटेपछि हवाइ फायर,वीरगन्ज : पर्सा वीरगन्जको अलौंस्थित सीमा नाकामा खटिएका नेपाली सुरक्षाकर्मीलाई भारतीयले कुटपिट गरेका छन्। सीमावर्ती भारतीय गाउँ हरैयाबाट आएका ७८ भारतीयले अलौंको सिवानटोल नाकामा खटिएका सशस्त्र प्रहरी जवान बालप्रसाद भारतलाई कुटपिट गरेका हुन्। प्रहरी जवानमाथि कुटपिट गर्न थालेपछि उनीसंगै डयुटीमा रहेका अर्का सशस्त्र प्रहरी जवानले हवाइ फायर गरेका थिए। हवाइफायर गरिएपछि भने भारतीय भागेका थिए। कुटपिटका क्रममा भारतीयले लछारपछार गर्दै सशस्त्र प्रहरी जवान भारतीको पोशाकसमेत च्याति दिएका छन्। बिहिबार साँझ ५ बजे तिर भारतको हरैया गाउँ तिरबाट पैदल आइरहेका एक भारतीय लकडाउन उल्लंघन गरेर नेपाल छिर्न खोजेका थिए। लकडाउनमा निगरानीका लागि सिवान टोल नाकामा खटिएका दुई सशस्त्र प्रहरी जवानमध्ये भारतीले रोकेका थिए। सीमा क्षेत्रमा रोकेर झोला खानतलासी गर्न खोजेपछि ती भारतीय भागेका थिए। उनी भारत तिर फर्किएको १०१५ मिनेट पछि नै हरैया गाउँबाट आएका ७८ भारतीयको समूहले सशस्त्र प्रहरीमाथि आक्रमण गरेको हो। ड्युटीमा रहेका जवानमाथि आक्रमण भएपछि अर्का सशस्त्र प्रहरी जवानले फायरिङ गरेका थिए। हवाइ फायरिङ गरेपछि मात्रै भारतीय युवा भागेका थिए। घटनाको खबर पाए लगत्तै सशस्त्र प्रहरी उपरीक्षक दिपेन्द्र कुवँरको नेतृत्वमा सशस्त्र प्रहरीको टोली र वडा प्रहरी कार्यालय श्रीपुरका प्रहरी निरीक्षक दिपक साहको नेतृत्वमा नेपाल प्रहरीको टोली पुगेर स्थिति सामान्य बनाएको छ। आक्रमण गर्न खोजेपछि एक राउण्ड फायर गरेको प्रहरी निरिक्षक साहले पुष्टि गरे। घटना लगत्तै घटनास्थल पुगेका प्रहरी उपरीक्षक कुवँर भारतीय एसएसबीको चेक प्वाइन्टमा पुगेर एसएसबीका मेजरसँग छलफल गरेर फर्किएका छन्।
नागरिकता र मतदाता परिचयत्र नहुँदा राहतबाट वञ्चित,"जनकपुरधाम : कोरोना (कोभिड१९) महामारी संक्रमण रोकथाम तथा नियन्त्रणको लागि सरकारले छैठौं चरणको लकडाउन र दोश्रो चरणको राहत वितरण गर्न थाले पनि जनकपुरमा भने पहिलो चरणकै राहत विवादमा अल्झिएको छ । जनकपुरधाममा उपमहानगरबाहिर धनुषा, महोत्तरी, सर्लाही लगायतका अन्य जिल्लाका स्थानीय तथा विद्यार्थीसंग नागरिकता र मतदाता परिचयत्र नुहँदा राहतबाट वञ्चित भएको गुनासो गरेका छन् । जनकपुरधाम उपमहानगरपालिका २४ मा घर भाडा लिएर बसेका विद्यार्थी र मजदुरलाई वडाध्यक्षले नागरिकता र यहाँको मतदाता नरहेको भन्दै राहत नदिइ फर्काएको बताएका छन्। महोत्तरी पिपरा गाउँपालिका बनौलीका पंकज झाले भने, एकाएक सरकारले घोषणा गर्यो, हामीले सामान किन्न पाएनौँ, डेढ महिनादेखिको लकडाउनमा भएको सबै खाद्यान्न खाद्यान्न सकियो, वडाले सरकारी राहत बााडेको भनेर नि गएँ तर नामावालीमा नाम समावेश गराए पनि वडाबासी नभएकोले हामीलाई राहते दिएनन् । जनकपुर ४ मा राहत वितरणको क्रममा एक जना महिलासँग नागरिकता नभएकै कारण राहतबाट वञ्चित हुनुपरेको सुनाइन् । नाम नबताउने शर्तमा ती महिलाले भनिन, मसँग नागरिकता छैन, न त मतदाता परिचयपत्र नै । म यहाँको हुँदा पनि हैन, मैले राहतको लागि अनुरोध गरेँ तर दिएनन् । सोही वडामा राहत वितरणको क्रममा भारतीय सुजित साहलाईसमेत राहतबाट वञ्चित गराइएको थियो । साहसँग नागरिकता वा मतदाता परिचयपत्र नहुँदा राहत पाउनबाटै वञ्चित हुनु परेको उनको गुनासो थियो । राहत माग्दा कुटिए गरिब जनकपुरधाम उपमहानगरपालिका १४ का वडाध्यक्ष पुण्यप्रसाद यादवले राहत वितरणमा विभेद गरेको आरोप लगाउँदै स्थानीयवासीले विरोध गरेपछि प्रहरी लगाएर वडाअध्यक्ष कुटेको आरोप छ । हुने खाने वर्गलाई राहत वितरण गरी गरिब, विपन्न परिवार र ज्यालामजदुरी गर्नेमाथि विभेद गरेको भन्दै नारावाजी गरेकालाई प्रहरी लगाएर कुटपिट गर्न लाएको स्थानीयको आरोप छ । राहत माग्न पुगेका मध्ये महिला, पुरुषदेखि वृद्धवृद्धासम्म एक दर्जनलाई लखेटेर प्रहरीले कुटपिट गरेका थिए । कुटपिटबाट रजौलका पप्पु झाको खुट्टा, सुफल देवी साहको पिठ्यू र ढाड, फुल देवीको खुट्टा र तिघ्रामा चोट लागेको छ । त्यसैगरी प्रहरीको लाठीबाट गायत्री महता, राजकुमारी भगत, मधुरी यादव, रामकुमर चौधरी, रिना देवी यादव, देवेन्द्र महतो, दिपक पटेल, उदय यादव, रामकुमार चौधरी, रामसुखित यादव, उपेन्द्रकुमार साह लगायत प्रहरीको चुटाइबाट घाइते भएका थिए । तत्कालीन राष्ट्रिय जनता पार्टी नेपालबाट निर्वाचित भएका वडाध्यक्ष यादवले विपक्षीको मान्छेले जानीजानी विरोध गरेको दावी गरे । उनले भने, नेकपाका प्रतिनिधिले आफूलाई बद्नाम गर्नका लागि षडयन्त्र गर्यो । यता धनुषाका प्रहरी नायव उपरीक्षक रामेश्वर कार्कीले राहत वितरणको क्रममा सामाजिक दुरीको पालना गराउन बल प्रयोग गरेको स्वीकारे । उनले सामाजिक दुरीको र नारावाजी भएपछि भीडलाई नियन्त्रण गर्ने क्रममा समान्य बल प्रयोग गरेको बताए । कुटिएका मध्ये स्थानीय दिपक पटेलले राहतका लागि गरिब र विपन्न परिवारलाई वडाध्यक्ष यादवले बेवास्ता गर्दै भाइ भारदार लगाएर योजनाबद्ध रुपमा कुटपिट गरेको आरोप लगाए ।"
डडेल्धुरामा चट्याङ लागेर दुईजना घाइते,डडेल्धुरा : डडेल्धुरामा चट्याङ लागेर दुईजना घाइते भएका छन् । परशुराम नगरपालिका४ कटालका ३ वर्षीया रेनुका जोशी र ५५ वर्षीया कलावती जोशी घाइते भएका हुन् । बिहीबार बिहान ५ बजेतिर परेको चट्याङ लागेर उनीहरु घाइते भएका इलाका प्रहरी कार्यालय जोगबुढाका प्रहरी निरीक्षक जनकबहादुर मल्लले बताए । घरमा सुतिरहेको अवस्थामा चट्याङ् पर्दा घाइते भएका हुन् । चट्याङ पर्दा छिमेकी जयलाल बोहराको गाईगोरुसमेत घाइते भएको जनाएको छ । घाइतेहरुको जोगबुडा अस्पतालमा उपचार भइरहेको प्रहरी कार्यालय जोगबुडाले जनाएको छ ।
बर्दियामा बाघको आक्रमणबाट एकजना घाइते,"गुलरिया : बाघको आक्रमणमा परी बर्दियाको गोला गाउँपालिका वार्ड नम्वर ४ तिनघरुवा निवासी ६७ वर्षीय मायाँराम खनाल गम्भीर घाइते भएका छन् । डोंगपुर सामुदायिक वनमा भैंसी चराउन गएका उनलाई बिहीबार दिउँसो साढे ३ बजे गेरुवा (कर्णाली) नदीमा पानी खुवाउने क्रममा बाघले आक्रमण गरेको हो । स्थानीय सामुदायिक वन नजिकै रहेको नदीमा पानी खुवाउने क्रममा एक्कासी बाघले खनाललाई आक्रमण गरेको जिल्ला प्रहरी कार्यालय बर्दियाका प्रहरी नायव उपरीक्षक योगेन्द्रकुमार खड्काले बताए । बाघको आक्रमणबाट उनको दुवै कुम, घाँटी र ढाडमा घाउ लागेको छ । बाघ बर्दिया राष्ट्रिय निकुञ्जबाट आएको हुनसक्ने प्रहरीको अनुमान छ । बाघ आक्रमणका घाइते खनाललाई उपचारका लागि नेपालगञ्ज लगिएको जनाइएको छ । केही महिनाअघि सोही क्षेत्रमा बर्दिया राष्ट्रिय निकुञ्जबाट आएको बाघको आक्रमणले गोठाला महिलाको मृत्यु भएको थियो । स्थानीय शिक्षक सुदन घिमिरेले गोला क्षेत्र वन्यजन्तुबाट जोखिममा रहेकाले सम्बन्धित निकायले सुरक्षा प्रदान गर्नुपर्ने बताएका छन् । उनले गोलावासीलाई हात्ती, बाघ लगायतका बन्यजन्तुबाट हैरानी खेप्नु परेको बताए । गोला क्षेत्रमा केही दिन अघि मात्र जंगली हात्तीले घर भत्काइ लाखौंको क्षति पुर्याएको थियो ।"
क्वारेन्टाइनमा बसेका भारतीय भन्छन् : 'सरकार! हामी कहिले घर जान पाउँछौं?',"धनगढी : तसद्धुक हुसेन भारतको उत्तरप्रदेश राज्यको लखिमपुर (खिरी)का बासिन्दा हुन्। उनी विगत तीनचार वर्षदेखि कैलालीको अत्तरियामा लुगा सिउने काम गर्छन् । कोट पाइन्ट, सर्टका राम्रा कारिगर हुन् उनी । तर उनी ३८ दिनदेखि धनगढीको मुख्य बजारमा रहेको त्रिनगर माविको क्वारेन्टाइनमा छन् । भारतस्थित घरबाट नेपाल काममा फर्केका उनले आएको चार दिनपछि दुबै देशमा लकडाउन भयो। लकडाउनपछि पसल बन्द गरेर मालिकले उनलाई घर जान अत्तरियाबाट पठाइ दिए । तर उनी प्रहरीको नजरमा परे ।उनलाई धनगढीको त्रिनगर माविमा, भारतीयका लागि बनाइएको क्वारेन्टाइनमा राखियो । बिहीबार उनलाई क्वारेन्टाइन बसेको ३८ दिन भएको छ । 'घरमा छोराछोरी श्रीमती रोएर हैरान छन, आफू पनि बालबच्चासँग कुरा गर्छु र रुन्छु,' आँशु खसाल्दै उनले भने, 'उत्तरप्रदेश सरकारले हामीलाई छिटो फिर्ता लैजानुपर्छ ।' उत्तरप्रदेशकै लखिमपुर जिल्लाको गोला भन्ने स्थानका सञ्जयकुमार सिग्धरलाई पनि त्रिनगर माविको क्वारेन्टाइन बसेको बिहीबार ३८ दिन भयो । डडेल्धुरामा स्वास्थ्य चौकी र विद्यालय भवनमा हेड मिस्त्री उनले तीन महिना डडेल्धुरामा काम गरेको र काम बन्द भएपछि, घर जाने भन्दै धनगढी पुगेको बताए । क्वारेन्टाईन १४ दिनका लागि भनेर राखिएको थियो तर ३८ दिन भइसक्यो, हामीले कहिले घर जान पाउने भन्ने कुराको ठेगान छैन । त्यसैले, उत्तरप्रदेश सरकारलाई आग्रह गर्छुकी हामीलाई छिट्टै आफ्नो घर जाने व्यवस्था होस,' सिग्धरले भने । उनीहरु, ४० जनाको समूहमा डडेल्धुरा आएका थिए । '९ जना हामी त्रिनगर माविमा छौं भने अरु साथीहरु महेन्द्रनगरमा क्वारेन्टाइन छन्,' सिग्धरले भने, 'हामी कहिले घर जान पाउँछौं भनेर थाहा त हुनु पर्ने हो। हामीलाई हाम्रो सरकारले कुनै खबर पनि पठाएको छैन ।' सुरुमा १४ दिनको क्वारेन्टाइन भनेर राखिएको तर अहिले क्वारेन्टाइनको अवधि कति हो भन्ने कुराको दुई देशका बीच कुनै सम्बादको थालनी समेत नभएकाले उनीहरुको घर जाने सपना क्वारेन्टाइनमै बन्द भएको छ । त्रिनगर माविको क्वारेन्टाइनमा रहेका ५३ जनामध्ये बढीजसो मुस्लिम समुदायका छन्। धनगढी उपमहानगरपालिकाको वडा नम्बर १ मा पुस्तक ब्यान्डिङको काम गर्ने भारतको विहार राज्यका सरिफ अन्सारी पनि ३८ दिनदेखि क्वारेन्टाइनमा फसेका छन् । उनी भन्छन, 'नजिकै इद आरहेको छ । इद हामीहरुको सबैभन्दा ठूलो चाड हो । इदका बेला नेपालमा दशैं मनाएझैं हामीहरु घरका सबैजना एकै ठाउँमा भेला भएर रमाइलो गर्छौं, बा आमाले छिटो आइजा भनिरहेका छन्, तर कसरी जानु ?' आँशु झार्दै उनले भने, 'बा आमा र भाइ बहिनीको सम्झना आइरहेको छ ।' नेपालमा बढीजसो, मुस्लीम समुदायका भारतीय भएको र भारतले पनि कोरोनाको संक्रमण मुस्लिम समुदायमा बढी देखिएकाले उनीहरुलाई कहिले लैजाने बारे कुनै ठोस कुरा गरेको छैन । धनगढीमा लुगा सिउने, घर निर्माण मिस्त्री, कपाल काटने नाई, अरु पसलमा काम गर्ने बढीजसो युवाहरु नेपालका क्वारेन्टाइनमा छन्। त्रिनगर माविको भवनमा बसेकामध्ये धेरैले ४२ दिनभन्दा बढी कटाइसकेका छन्। धनगढी उपमहानगरपालिकाको मातहतमा रहेको उक्त क्वारेन्टाइनमा मारवाडी सेवा समाज धनगढीले उनीहरुलाई दिनमा दुई पटक नास्ता र दुई पटक खाना उपलब्ध गराइरहेको छ भने जिल्ला स्वास्थ्य कार्यालयले उनीहरुको दैनिक स्वास्थ्य जाँच गरिरहेको छ । तर १४ दिनको क्वारेन्टाइनको तेब्बर दिन भइसकेकाले उनीहरुले घरजान पाउनुपर्ने माग गरेका छन् । बढीजसो भारतीय भारतको उत्तरप्रदेश र विहार राज्यका छन् । लकडाउन पछि, क्वारेन्टाइनमा आएका २५ जना भारतीय मजदुरलाई उनीहरुले काम गर्ने मील मालिकले क्वारेन्टाइन समय सकिएपछि फिर्ता नेपालमै काममा लगिसकेको छ तर पहाडि जिल्लाबाट आएका यिनीहरुको न त पहाड जाने अवस्था छ न भारत नै । धनगढी उपमहानगरपालिका नगरप्रमुख नृपबहादुर ओड त दुबै देशको संघीय सरकारले आफ्ना नागरिक विचल्लीमा पारेको आरोप लगाउँछन् । 'नेपाल र भारत सरकारले दुवै देशमा यसरी सीमामा विचल्लीमा परेका नागरिकको उद्धार गर्नुपर्छ, उनीहरुलाई १४ दिनको क्वारेन्टाइन भनेर राखिएको हो, ४२ दिन भइसक्यो, अब उनीहरु कहिले घर जान पाइन्छ ? भनेर सोध्छन्, हामीले के भन्ने जवाफ छैन,' मेयर ओडले भने । त्रिनगर माविमा रहेका उनीहरुलाई खानेपाली, खाना, नास्ता, स्वास्थ्य जाँच र साबुन, पेस्ट, ब्रस सबैको व्यवस्था गरिएको छ । उनीहरुलाई नेपाल भारत मैत्री संघले पनि साबुन, पेस्ट र झुल वितरण गरेर उनीहरुको बसाइ सहज पारिरहेको छ । 'उनीहरुको खाना र बस्नको राम्रो व्यवस्थापन गरेका छौं, अत्यावश्यक कुराहरुको हामीले पनि आपूर्ति गरिरहेका छौं, नेपाल भारत मैत्री संघका अध्यक्ष हशिंकर ठाकुरले भने।"
वर्षा याम नआउँदै हनुमन्तेको चिन्ता,"भक्तपुर : कोरोना भाइरस संक्रमण नियन्त्रण तथा व्यवस्थापनमा क्रियाशील भक्तपुरको प्रहरी प्रशासनलाई थप अर्को चिन्ता आइलागेको छ । कोरोना भाइरस संक्रमण नियन्त्रण तथा व्यवस्थापन गर्न सरकारले घोषणा गरेको देशव्यापी लकडाउन पालना गराउन खट्नुपर्ने प्रहरी प्रशासनलाई भक्तपुरका हनुमन्ते खोलाको चिन्ता थपिएको हो । वर्षा याममा हनुमन्ते खोलामा आउने बाढीले डुबानको समस्या पार्दै आएको छ । अहिले प्रिमनसुन सक्रिय भइरहेको छ । प्रिमनसुनकै बेला हनुमन्ते खोलामा बाढी आएपछि प्रहरी प्रशासनलाई चिन्ता बढाएको हो । प्रत्येक वर्षको वर्षायाममा हनुमन्ते खोलामा आउने बाढीले खोला दायाँबायाँबा बस्ती डुबाउँदै आएका छन् । जसले गर्दा हनुमन्ते खोला दायाँबायाँका सर्वसाधारणले वर्षायामभर राम्ररी सुत्नसमेत पाउँदैनन् । हनुमन्ते खोलामा आएको बाढी कहिले आफ्नो घरआँगन पस्ने हो भन्ने त्रासमा उनीहरु अनिँदो बस्नुपर्ने समस्या रहँदै आएको छ । हनुमन्ते खोलामा आएको बाढीले भक्तपुर नपा १ स्थित सल्लाघारी, सृजनानगर र मध्यपुर थिमि नपा ९ स्थित निकोसेरा, राधेराधे, वडा नं ४ स्थित बालकुमारी, नयाँठिमी, चारदोबाटो क्षेत्रको खोला किनारको वस्ती डुबाउँदै आएको छ । त्यस्तै सूर्यविनायक नपा ५ स्थित कटुञ्जे, वडा नं ४ स्थित दधिकोट, वडा नं २ र ३ स्थित बालकोट क्षेत्रमा डुबानको समस्या हुँदै आएको छ । त्यसैले यसवर्ष हनुमन्ते खोलाले डुबानको समस्या आउने हो कि भन्ने यहाँका प्रहरी प्रशासनलाई चिन्तामा पारेको हो । उक्त चिन्ताबाट मुक्त हुन भक्तपुरकी प्रमुख जिल्ला अधिकारी हुमकला पाण्डे र महानगरीय प्रहरी परिसर भक्तपुरका प्रमुख प्रहरी उपरीक्षक सविन प्रधान नेतृत्वको टोलीले हनुमन्ते खोलाको अवस्था निरीक्षण गरेको छ । प्रिमनसुनमै बढी वर्षा हुन थालेकोले उक्त टोलीले हनुमन्ते खोलाको अवस्थाबारे स्थलगत निरीक्षण गरेको प्रहरी उपरीक्षक प्रधानले जानकारी दिए । उनका अनुसार खोलाको दायाँबायाँ हनुमन्ते कोरिडोरको नाउँमा सडक विस्तार तथा केही ठाउँमा पुल निर्माण भइरहेका छन् । कोरिडोर र पुल निर्माणको कारण कतै हनुमन्ते खोलाको प्राकृतिक बहाव थुनिएको छ वा छैन भनी बुझ्न निरीक्षण गरिएको प्रहरी उपरीक्षक प्रधानले स्पष्ट पारे । वर्षायाम नजिकिँदैछ । त्यसैले अघिल्लो वर्षजस्तो हनुमन्ते खोला बस्तीमा पसेर डुबान हुने स्थिति भए नभएको निरीक्षण गरेका हौं, उनले भने, केही ठाउँमा हनुमन्ते खोलाका प्राकृतिक बहावलाई बाधा पुर्याउने अवस्था देखेका छौं । ती ठाउँमा सुधार गर्नुपर्ने देखिन्छ । उनका अनुसार हनुमन्ते खोलाको राधे राधे र दक्षिण बाराही क्षेत्रमा खोलाको बहावमा बाधा पुग्ने देखिएको छ । यी दुवै ठाउँमा पुल निर्माण भइरहेको छ । राधेराधेमा हनुमन्ते कोरिडोर निर्माणको क्रममा ग्याबिन वाल उठाउन खनेको माटो खोलामा थुपारिएर हटाइएको छैन । जसले गर्दा खोला उकासिएर पानीको बहावमा बाधा पुग्ने देखिएको प्रहरी उपरीक्षक प्रधान बताउँछन् । त्यस्तै मध्यपुर थिमी नपा ४ शंखधर चोक भएर सूर्यविनायक नपा ४ दधिकोट जाने दक्षिण बाराही क्षेत्रमा पनि पुल निर्माणको लागि खनेको माटो हनुमन्ते खोलामै थुपारिएको छ । त्यसले पनि हनुमन्ते खोलाको प्राकृतिक बहावमा बाधा पुग्ने अवस्था रहेको छ । गएको सातादेखि अहिले दैनिकजसो वर्षा भइरहेको छ । जसमध्ये बिहीबार आएको वर्षाले हनुमन्ते खोलाको सतह वर्षायामकै स्तरमा आएको प्रहरीले जनाएको छ । अहिले तर बिहीबार हनुमन्ते खोलाको पानी बस्तीमा पसेको छैन । हनुमन्ते खोलामा आएको बाढीले भक्तपुर नगरस्थित हनुमानघाट, चुपीँघाट, राममन्दिर र बाराहीस्थानस्थित मंगलतीर्थलाई भने डुबाएको थियो । प्रहरी उपरीक्षक प्रधानले यस वर्ष हनुमन्ते खोलाकै कारण हुने डुबानको समस्या हुन नदिने अहिल्यै सतर्कता अपनाउन थालिएको बताए ।"
माछा मार्न हिंडेका युवकको दुर्घटनामा मृत्यु,राजविराज : सडक किनारमा रोकिराखेको ट्रकमा ठोक्किएर स ८ प ५६२९ नम्बरको मोटरसाइकलमा सवार सप्तरीका एक युवकको बिहीबार मृत्यु भएको छ भने अर्का युवक गम्भीर घाइते भएका छन् । सप्तरीको अग्नीसाइर कृष्णसवरण गाउँपालिका२ सीतापुरस्थित पूर्वपश्चिम राजमार्गमा बिहीबार भएको दुर्घटनामा अग्नीसाइर कृष्णसवरण गाउँपालिका४ प्रसवनीका २३ वर्षीय विक्रम सरदारको घटनास्थलमै मृत्यु भएको स्थानीय रमेश चौधरीले जानकारी दिए । पञ्चर भएर बिग्रिएको ना३ख ६१२६ नम्बरको ट्रक मर्मत गर्न राजमार्गस्थित सडक किनारमा रहेको ग्यारेज अगाडि रोकी राखिएको थियो । लकडाउनका बेला माछा मारेर दिन बिताउने भन्दै दुबै जना बिहानै मोटरसाइकलमा घरबाट निक्लिएको परिवारका सदस्यले जानकारी दिएका छन् । राजमार्गस्थित इटहर्वा कनौली अगाडि रहेको गार्डेन रिसोर्टभन्दा एक सय मिटर पूर्व ग्यारेज अगाडि रोकिराखेको ट्रकमा पछाडिबाट मोटरसाइकल ठोक्किएको इलाका प्रहरी कार्यालय रुपनीले जनाएको छ । मोटरसाइकल पछाडि सवार अग्नीसाइर कृष्णसवरण गाउँपालिका४ प्रसवनीका २६ वर्षीय तरुण सरदार गम्भीर घाइते भएका छन् । घाइते तरुणलाई उपचारका लागि बिराटनगरस्थित न्यूरो अस्पताल भर्ना गरिएको छ ।
लकडाउनमा घरमै सुरक्षा भत्ता,"सुर्खेत : लकडाउनका कारण बैंकिङ सेवा प्रयोग गर्न नसक्ने सेवाग्राहीलाई जुम्लाका स्थानीय तहले घरमै पुगेर सामाजिक सुरक्षा भत्ता वितरण गर्न थालेका छन् । लकडाउनका कारण गाउँबाट वित्तीय संस्थासम्म पुग्न कठिन हुने भएकाले सेवाग्राहीको घरघरमै पुगेर भत्ता बाँड्न थालिएको हो । जिल्ला तिला गाउँपालिकाले दोस्रो चौमासिक अन्र्तगत सामाजिक सुरक्षाभत्ता निकासा गरेपछि प्रत्येक वडावासीको घरघरमा पुगेर भत्ता बाँड्न थालेपछि अन्य स्थानीय तहले पनि सिको गरेका हुन् । सबै वडाध्यक्ष र सचिवलाई परिचालन गरेर घरदैलोमै पुगी भत्ता बाँड्न लगाइएको तिला गाउँपालिका अध्यक्ष रतननाथ योगीले बताए । यता हिमा गाउँपालिकाले घरघरमै पुगेर सामाजिक सुरक्षा भत्ता वितरण गरिरहेको प्रमुख प्रशासकीय अधिकृत टोपबहादुर बुढाको भनाइ छ । गुठीचौर गाउँपालिकाले दुईहजार एकसय ९६ जनालाई हालसम्म दोस्रो चौमासिक अन्र्तगत सामाजिक सुरक्षाभत्ता वितरण गरेको छ । एककरोड २६ लाख ६ हजार आठसय रकम निकासा भएकोमा सबै रकम सेवाग्राहीलाई वितरण गर्न थालिएको सुरक्षा शाखा प्रमुख गोपीचन्द्र प्याकुरेलले बताए । भौगोलिक रूपमा टाढा भएका गाउँमा गएर सुरक्षा भत्ता वितरण गरिएको उनको भनाइ छ । जिल्लाको तातोपानी गाउँपालिकाले १ देखि ६ वडाका स्थानीयवासीको सामाजिक सुरक्षाभत्ता बैंकमार्फत वितरण गरेको छ । भने ७ र ८ वडाका स्थानीयको घरघरमै पुगेर भत्ता वितरण गरेको गाउँपालिका अध्यक्ष नवराज न्यौपानेले बताए । यस्तै कनकासुन्दरी, सिंजा र पातारासी गाउँपालिकाले पनि घरमै पुगेर भत्ता वितरण गरिरहेका छन् ।"
औँठीआइफोन हातमा : राहतको लाइनमा,"लकडाउनका बेलामा अति विपन्न एवं ज्याला मजदुरीमा दैनिक गुजारा चलाउनेलाई वितरण गरिने राहत हुनेखानेहरु नै लाइनमा बसेर लिन थालेका छन् । कोभिड१९ को सङ्क्रमण फैलिन नदिन सरकारले लागू गरेको लकडाउनमा दैनिक मजदुरी गरेर खानुपर्ने मानिस भोकै बस्नु नपरोस् भनेर स्थानीय तहले शुरु गरेको राहत वितरणको लाइनमा करोडौँको सम्पत्ति भएकाहरु पनि बसेपछि वितरणमा सकस पर्न थालेको छ । हातमा आइफोन बोकेका, औँलामा सुनका औँठी र घाँटीमा सिक्री लाउनेहरु लाइनमा बसेर राहत लिन थालेकाले सोचेभन्दा दोब्बर बढी राहत वितरण गर्नुपरेको पहिलो चरणको राहत वितरण सम्पन्न गरेको मध्यपुरथिमि नगरपालिकाका प्रमुख मदनसुन्दर श्रेष्ठले जानकारी दिए । नगरपालिकाभित्र सात हजार परिवारलाई राहत वितरण गरेको जानकारी दिँदै उनले भने, 'हामीले आजदेखि सबै वडामा राहत वितरण सम्पन्न गर्यौँ, तर राहत लिन अधिकांश बाहिर जिल्लाबाट यहाँ आएर भाडामा बस्नेहरु छन्, राहत लिने आधाजति त हुनेखाने नै छन्, हातमा आइफोन लिएर, सुनका सिक्री आँैठी लाएकाहरु गरिब, मजदुरलाई दिने राहत थाप्न आएको देखियो ।' भूकम्पमा बरु पीडितको पहिचान भएर सजिलो भएको तर अहिले मजदुर र गरिबको पहिचान गर्न नसक्दा तीन हजार ५०० घरपरिवारलाई दिने भनेको राहत सात हजार परिवारलाई दिनुपरेको बताउँदै उनले सरकारी जागिरे भएकादेखि विदेशमा बस्नेहरुका परिवारसमेत राहत लिन आएको बताए । सूर्यविनायक नगरपालिकाले वडा नं १ देखि ७ मा राहत वितरण सम्पन्न गरेको छ । नगरपालिकाले अहिलेसम्म चार हजार नागरिकलाई राहत वितरण गरिसकेको छ । वडा नं १ सिरुटारमा राहत वितरणको क्रममा एउटै घरमा १० परिवारसम्म भाडामा बसेका सबै राहत लिन आएको वडाध्यक्ष सानुकाजी कायस्थले जानकारी दिए । राहत लिन घर भाडामा लाउने घरमालिकदेखि जग्गा जमीन भएकासमेत आएको गुनासो गर्दै उनननले ७०० भन्दा बढीको नाम सङ्कलन भए पनि वडाले छनोट गरी ४४१ परिवारलाई वितरण गरेको जानकारी दिए । सूर्यविनायक८ सिपाडोलमा राहत वितरणमा हातमा आइफोन र घाँटीमा सुनका सिक्री लाएकाहरु लाइनमा बसेर राहत लगेको वडाध्यक्ष किरण थापाले जानकारी दिए । कतिपयले पैसा छ, खानेकुरा किन्न पाएनौँ भन्दै राहत लिन आएकोे उनले जानकारी दिए । सूर्यविनायककै वडा नं ६ कटुञ्जेमा चारतले पक्की घर हुनेदेखि महिनाको रु ४५ हजार भाडा तिर्ने व्यापारीसमेत राहत लिन आएको वडाध्यक्ष रामेश्वर ध्वजूले बताए । एउटै घरमा ४८ परिवार भाडामा बसेको र सबै राहत लिन आएको पाइएको जानकारी दिँदै एउटै परिवारका श्रीमान् श्रीमतीले नै राहत लिन आएको जानकारी दिए । सूर्यविनायक नगरपालिकाका प्रशासकीय प्रमुख कमल ज्ञवालीले सङ्कटको बेलामा हुनेखानेले हुँदाखाने वर्गलाई सहयोग गर्नुपर्ने बेलामा हुनेखाने नै राहत लिन आएको गुनासो चारैतिरबाट आएको उनले बताए । उनले सूर्यविनायक नगरपालिकाभित्र अन्तिम नामावली छनोटपछि करिब पाँच हजारलाई राहत सामग्री वितरण गरिने र राहत लाने सबैको नामावली, राहतको विवरण वेबसाइटबाट सार्वजनिक गरिने जानकारी दिए । भक्तपुर नगरपालिकाले सोचेभन्दा धेरै मानिस वडामा राहत लिन नाम दर्ता गर्न आएपछि राहत वितरण नै शुरु गरेको छैन । प्रत्येक वडाबाट नामावली सङ्कलन गर्ने क्रममा स्थानीयभन्दा पनि बाहिर जिल्लाबाट आएका र हुनेखानेहरु नै बढी आएपछि छनोट गरेर मात्रै वितरण गर्ने तयारी गरेको छ । नगरपालिका प्रमुख सुनिल प्रजापतिले राहत लिन हुनेखानेहरु धेरै आएपछि यो विकृति रोक्न र वास्तविक मजदुर तथा गरिबलाई छनोट गरेर राहत वितरण गर्ने तयारी गरेको बताए । उनले भूकम्पको बेलामा भन्दा जटिल अवस्था अहिले राहत वितरणमा देखिएको बताउँदै वडावडाबाट सङ्कलित नामको वास्तविक मजदुर र गरिबको पहिचान गरेर मात्रै कार्ड बाँडेर आजबाट राहत वितरण शुरु गर्ने बताएका छन् । त्यस्तै चाँगुनारायण नगरपालिकाका प्रमुख सोमप्रसाद मिश्रले सरकारले सित्तैमा दिने त हो नि भन्दै आवश्यक नै नभएका हुनेखानेहरु राहत लिने सूचीमा वडाबाट आएको बताए । नामावली सङ्कलनमा घरजग्गा भएका, सरकारी जागिर भएका, विदेशबाट पैसा आउने र सरकारी सुविधा पाउनेसमेत राहत लिन आएको पाइएको छ । चाँगुनारायणले पनि आएका नाममा छनोट गरेर वडा तहबाटै राहत वितरण शुरु गरेको छ । रासस"
कोरोना मुक्तिको कामना गर्दै जोमसोम विमानस्थलमा बुद्ध पूजा,"जोमसोम : कोरोना मुक्तिको कामना गर्दै मुस्ताङको जोमसोम विमानस्थल गेट नजिक बुद्ध पूजा सम्पन्न भएको छ । २५६४ औं बुद्ध जयन्तीका अवसरमा घरपझोङ३ स्थित पुथाङ आमा समूहले विमानस्थलको मुख्य प्रवेशद्वार अगाडि बुद्ध पूजा गरेका हुन् । बुद्धधर्मालम्बीहरुको बाहुल्यता रहेको हिमाली जिल्ला मुस्ताङका अधिकांश स्थानीयले बुद्ध धर्म मान्ने गर्छन्। बुद्धिस कला संस्कृतिले महत्वपूर्ण मानिएको मुस्ताङमा यसपटक भने बुद्ध जयन्तीको खासै रौनक देखिएन । पूथाङ एअरपोर्टका आमा समूहले लामा राखेर बुद्ध जयन्ती मनाएको समूहकी अध्यक्ष पूर्ण गौचनले जानकारी दिईन् । विश्व व्यापी माहामारीको रुपमा निम्तिएको कोरोना भाईरस कोभिड१९ को भयावह अवस्थाबाट मुक्ति मिलोस् भन्ने प्रार्थना गर्दै लामाबाट पूजापाठ भएको समूहकी अध्यक्ष गौचनले उल्लेख गरिन् । विमानस्थलको मुख्यद्धारमा स्थानीय लामा छम्ब ङवाङ गुरुङले बुद्धिस परम्परा अनुसरा धार्मिक पुजापाठ गरेका थिए । पुजामा पुथाङ एअरपोर्ट आसपासका पर्यटन व्यवसायी ,गाउँ समाज र समूहका सदस्यले बुद्ध जयन्ती मनाएका हुन् । कोरोना नियन्त्रणका लागि लगाईएको डेढ महिना लामो लक डाउनले नेपालको पर्यटन व्यवसायी धरासयी अवस्थामा छ । हिउँदयाम सकिएर गर्मीयाम सुरुआत भएलगत्तै मुस्ताङ पर्यटन व्यवसायमा व्यापक चहल पहल हुने गथ्र्यो । तर ,कोरनाका कारण यसपटक मुस्ताङको पर्यटन व्यवसाय सुन्य अवस्थामा छ । हवाई सेवा मार्फत वार्षिक करिव ६० हजार विदेशी पर्यटक भित्रिने मुस्ताङमा लक डाउनले हवाई सेवा ठप्प भएको हो । यातायातका साधन संञ्चालन नहुदा आन्तरिक पर्यटक समेत मुस्ताङ आउन सकेका छैनन् । कोरोना त्रास विर्सजन भई साविककै अवस्थामा पर्यटन व्यवसाय लयमा फर्कियोस भन्ने कामना सहित पुथाङबासीले एयरपोर्टको मुल गेटमै पूजाआजा गरेको होटल ताजका संञ्चालक योगेश शेरचनले बताए । कोरोना कहरले पर्यटन क्षेत्रसँगै कृषि क्षेत्रलाई समेत असर पुर्याएको शेरचनको भनाई छ । बर्सेनि बुद्ध जयन्तीका दिन घुइँचो लाग्ने मुक्तिनाथ मन्दिर यसपटक भने सुनसान भएको छ ।मुक्तिनाथको दर्शन र मुक्तिनाथमा बत्ती बाल्न जाने स्थानीयको भीडभाड लाग्थ्यो । यसपटक सरकारले सार्वजनिक स्थानमा भीडभाडका कार्यक्रम गर्न निषेध गरिएपछि मुक्तिनाथ मन्दिर सुनसान बनेको हो । उपल्लो मुस्ताङदेखि तल्लो मुस्ताङमा अवस्थित गुम्बाहरुमा बुद्ध जयन्तीका दिन भव्य पूजाआजा हुन्थ्यो । गाउँका गुम्बामा रहेका बुद्धका पुस्तक पूजाआजासहित लामा र गाउँले मिलेर गाउँ घुमाइन्थ्यो। घुमाइएका पुस्तकलाई स्थानीयले ढोगेर आर्शिवाद लिन्थे । यसपटक कोरोनाका कारण त्यो सदियौंको चलन रोकिएको छ । यसपटक स्थानीयले बुद्ध जयन्ती घरमै सामान्य पूजापाठ गरी मनाइरहेका छन् । गुम्बामा अनौपचारिक रुपमा लामाहरुले पूजापाठ गरेपनि सर्वसाधारणको उपस्थित देखिएन । मुस्ताङमा झन्डै एक दर्जन बढी बुद्धिस गुम्बा छन् ।"
बागमती प्रदेशमा कोरोना परीक्षण किट अभाव,"हेटौंडा : बागमती प्रदेशमा पीसीआर र आरडीटी परीक्षण किट अभाव भएको छ । संघीय सरकारबाट प्राप्त किट सकिन लागेको र अब आउने टुङ्गो नहुँदा अभाव भएको सामाजिक विकास मन्त्रालयले जनाएको छ । 'हामीलाई प्राप्त परीक्षण किट सिमित मात्र बाँकी रहेको छ, मन्त्रालयका प्रवक्ता डा पुरुषोत्तम राज सेढाईले भने, 'हामीले थप किट माग गरेका छौं, छिट्टै प्राप्त हुने अपेक्षा छ ।' संघीय सरकारसँग पनि परीक्षण किट अभाव रहेकाले जनस्तरमा पुगेर पर्याप्त आरडीटी परीक्षण गर्न समस्या भएको उनले बताए । बागमती प्रदेभभित्र रहेका पाँचवटा ल्याबमा बुधबारसम्म दुई हजार दुई सय ५६ जनाको पीसीआर परीक्षण गरिएको मन्त्रालयको तथ्यांक छ । तीमध्ये ७ जनाको रिपोर्ट पोजेटिभ देखिएको छ । भरतपुर अस्पतालमा दुई कोरोना पोजेटिभ देखिएका २ जनाको उपचार भइरहेकोमा एकजना निको भएर घर फर्किएका छन् । शुक्रराज ट्रपिकल तथा सरुवा रोग अस्पतालमा ३ जना र पाटन अस्पतालमा २ जना उपचारपछि घर फर्किको मन्त्रालयले जनाएको छ । पीसीआर परीक्षण सबैभन्दा धेरै काभ्रेमा ५ सय ९३ जनामा गरिएको छ । रसुवाका जम्मा २ जनामा मात्र परीक्षण गरिएको मन्त्रालयको तथ्यांक छ । हालसम्म हेटौंडामा रहेको पीसीआर ल्याबबाट मात्र ४ सय ६० जनाको स्वब परीक्षण गरिएको छ । हेटौंडाको ल्याबमा पनि परीक्षण किट अभाव भएको किटजन्य रोग अनुसन्धान तथा तालिम केन्द्रले जनाएको छ । बुधबारसम्म प्रदेशभर ८ हजार ९ सय ४० जनाको आरडीटी परीक्षण गरिएको छ । तीमध्ये १९ जनामा पोजेटिभ देखिएको थियो । तीमध्ये सबैभन्दा धेरै काठमाडौंमा २ हजार ६ सय ३३ जना र सबैभन्दा कम रसुपामा ९८ जनामा आरडीटी परीक्षण गरिएको छ । ९ जिल्लाको सरकारी क्वारेन्टाइन खाली बागमती प्रदेशको ९ जिल्लामा सरकारले निर्माण गरेको क्वारेन्टाइन खाली छ । प्रदेशभर ३ हजार ९ सय ७१ जना क्षमताको क्वारेन्टाइन निर्माण गरिएकोमा हाल १ सय ८३ जना मात्र क्वारेन्टाइनमा रहेको सामाजिक विकास मन्त्रालयले जनाएको छ । तीमध्ये धादिङमा १ सय ४०, सिन्धुपाल्चोकमा ३६, रसुवामा ६ र नुवाकोटमा १ जना रहेका छन् । प्रदेशभर घरमै क्वारेन्टीनमा बस्नेहरु भने २ हजार ४ सय ८९ जना रहेका छन् । तीमध्ये नुवाकोटको मात्र १ हजार ३ सय १ जना रहेको मन्त्रालयको तथ्यांक छ । 'काठमाडौंबाट घर फर्किने पछिल्लो समय बढेकाले घरमै क्वारेन्टाइनमा बस्नेको संख्या पनि बढेको हो,' मन्त्रालयका प्रवक्ता सेढाईले भने।"
गाई चोरी मारेर मासु भाग लगाउनेहरू कारगार चलान,"देवचन्द्र भट्ट नुवाकोट : गोठमा बाँधिएको गाई रातको समयमा चोरी मारेर मासु भाग लगाउनेहरुलाई रसुवामा कारवाहीका लागि कारागार चलान गरिएको छ । दुहुनो गाई चोरी गरेर वैशाखको पहिलो साता काट्नेहरु ६ जना जेल चलान भएका हुन् । पक्राउ परेका सात जनामध्ये एक जना १५ वर्षभन्दा कम उमेरको रहेकोले रसुवा प्रहरीले चाहेको बेलामा झिकाउने गरी घर पठाएको छ । जिल्ला अदातल रसुवाले पक्राउ परेका तीन जनालाई ५०५० हजार रुपैयाँ घरौटी राख्न आदेश गरेकोमा तिर्न नसकेपछि उनीहरु पनि जेल परेको रसुवा प्रहरीले जनाएको छ । पुर्पक्षको लागि कारागार चलान भएकाहरुमा रसुवाको दक्षिणी भेगमा रहेको उत्तरगया गाउँपालिका वडा नं ४ का २२ वर्षीय दिनेश थिङ, २० वर्षीय दीपेन्द्र थिङ र १९ वर्षीय विशाल थिङ रहेका छन् । त्यस्तै धरौटी राखेर रिहा हुन आदेश भए पनि धरौटी रकम जम्मा गर्न नसकेर जेल गएकाहरुमा सोही वडा नं ४ कै बाटुली थिङ, सन्तबहादुर थिङ र रामहरि थिङ रहेका छन् । उनीहरु तीनै जनासँग अदालतले ५० हजार रुपैयाँ धरौटी मागेको थियो । बालक भएकै कारण रिहा भएका एक जना भने रसुवा उत्तरगया गाउँपालिकाका हुन् । उनको नाम प्रहरीले सार्वजनिक गरेको छैन । पुर्पक्षका लागि रसुवा कारागार चलान भएका दुई जनालाई नुवाकोटको पञ्चकन्या गाउँपालिकाबाट दुई साताअघि प्रहरीले पक्राउ गरेको थियो । गाई काट्नेहरुको खोजी रसुवा प्रहरीले तीव्र पारेपछि उनीहरु लुक्नका लागि नुवाकोट आएका थिए । बैशाख ३ गते राती कालिका गाउँपालिका वडा नं ३ का नन्दकुमारी ढकालको दुहुनो गाई चोरी गरेर उनीहरुले काटेका थिए । उनीहरुलाई कारवाहीको माग गर्दै गौवध मुद्दा दायर गरिएको थियो ।"
रानीपोखरी र धरहराको काम अब लकडाउनमा नरोकिने,"काठमाडौं : कोभिड१९ को संक्रमणलाई ध्यानमा राख्दै नेपाल सरकारले गत चैत ११ गतेदेखि गरेको लकडाउनका कारण रोकिएको रानीपोखरी र २२ तले धरहरा पुनःनिर्माणको काम पुनःशुरु भएको छ । लकडाउनका कारण रोकिएको धरहराको निर्माण गत शनिबार र रानीपोखरीको पुनःनिर्माण आइतबारदेखि शुरु गरिएको राष्ट्रिय पुनःनिर्माण प्राधिकरणले जनाएको छ। प्राधिकरणका सम्पदाविज्ञ राजुमान मानन्धरका अनुसार सामाजिक दूरी र स्वास्थ्यलाई ध्यानमा राख्दै निर्माण पुनःसञ्चालन गरिएको हो । लकडाउनका कारण काठमाडौँमा नै रोकिएका पुराना कामदारबाट काम शुरु भएको उनले जानकारी दिए । धरहरा निर्माणको काम लकडाउनमा पनि केही हदसम्म भएकै थिए । पानी फाल्ने ढुङ्गा फाल्ने काम मजदूरले जारी नै राखेका थिए । 'लकडाउनमा धरहरा निर्माणका साना कामहरु भइरहेका थिए तर हामीले गत शनिबारदेखि निर्माणको कार्य शुरु गरेका हौँ, लकडाउनका अवधिमा सबै कामदारहरु एकै ठाउँमा सुरक्षित रुपमा बसेका थिए', उनले भने, 'काम शुरु हुनुभन्दा अगाडि र पछाडि दैनिक थर्मल गनले शरीरको तापक्रम नाप्ने, कामदारलाई मास्क, पञ्जा, स्यानिटाइजर र ढोकामा साबुनपानी राखिएको छ । बाहिरका मान्छेहरु भित्र आउन दिइएको छैन भने भित्रका कामदारहरु बाहिर निस्किएका छैनन्।' हाल धरहरा पुनःनिर्माणमा हालसम्म रु ९० करोड खर्च भई ३८ प्रतिशत काम सम्पन्न भएको जनाइएको छ । हाल दैनिक ४५ कामदारले धरहरा पार्किङको तेस्रो बेसमेन्टको बाल्टा बनाउने कार्य गरिरहेका छन् । टावर बनाउने अरु कामदार सप्तरीमा रोकिँदा पुनः निर्माण गर्न नसकिएको उनले जानकारी दिए । लकडाउनका कारण रोकिएको पुरातात्विक तथा धार्मिक सम्पदा रानीपोखरीको पुनःनिर्माण गत आइतबारदेखि पुनः शुरु भएको छ । काठमाडौँमा रोकिएका कामदारबाट पोखरी र मन्दिर निर्माण शुरु गरिएको छ । उनकाअनुसार हाल १९ जना कीर्तिपुर र काठमाडौँका स्थानीयवासीले पोखरीमा माटो राख्ने काम गरेका छन् भने सात कामदारले मन्दिर र पुलको काम शुरु गरेका छन्। पोखरीको ८८ तथा पुल र मन्दिरको ४२ प्रतिशत निर्माण सम्पन्न भएको छ । हाल मन्दिरको दोस्रो तलामा काठका खाम राख्ने र पुलमा गुम्बज बनाउने कार्य भएको छ । सौन्दर्यका लागि भक्तपुरका कामदार ल्याउन नसक्दा काम रोकिएको छ । पोखरीको बीच भागमा रहेको बालगोपालेश्वर मन्दिर पुरानै शैली (ग्रन्थकुटशिखर) मा पुनःनिर्माण गर्न गत असार २४ गते राष्ट्रिय पुनःनिर्माण प्राधिकरणले ठेक्का सम्झौता गरेको थियो । मन्दिर, मन्दिरसम्म जाने पुल र वरपरको बगैँचा १० महिनाभित्र निर्माण सम्पन्न गर्ने गरी प्राधिकरणले निर्माण कम्पनी सिएरतुलसी कन्स्ट्रक्सन जेभीसँग सम्झौता गरेको थियो । प्राधिकरणले मन्दिर निर्माणका लागि रु चौध करोड २७ हजार ५५७ मा ठेक्का र उपभोक्ता समितिमार्फत रानीपोखरीको पीँधमा कालो माटो राख्ने र वरपरका क्षेत्रमा पर्खाल लगाउने कार्यका लागि रु नौ करोड ९७ लाखमा बजेट विनियोजन गरेको छ। विसं २०७२ वैशाख १२ गतेको गोरखा भूकम्पका कारण क्षति पुगेका सम्पदाको पुनःनिर्माणको शुरुआत रानीपोखरीबाट गरिएको थियो । भूकम्प गएको १० महिनापछि अर्थात् माघ २ गते राष्ट्रपति विद्यादेवी भण्डारीले रानीपोखरी पुनःनिर्माणको शुभारम्भ गरेका थिए ।"
काठमाडौं एयरपोर्टको रनवेमा चाइना साउथर्न जहाजले टर्न लिन नसकेपछि,काठमाडौं : चाइना साउथर्नको जहाज चीनको गोन्जाओ उडान भर्ने क्रममा रनवेको टर्निङ पेडमा घुम्न नसकेपछि केहीबेर उडानमा समस्या देखिएको छ। वर्षाका कारण दक्षिणबाट उत्तरतर्फ उड्न खोजेको जहाज कोटेश्वरतिरको रनवेको टर्निङ पेडमा पुगेपछि मुख घुमाउन समस्या भएको थियो। त्यसपछि केही समय जहाज त्यही रोकिएको थियो। त्रिभुवन विमानस्थल कार्यलयका प्रवक्ता देवचन्द्र लाल कर्णका अनुसार टोबार मेशिन ल्याएर मुख फर्काएपछि उडान भएको छ। सबा १ बजे जहाज उडिसकेको कर्णले अन्नपूर्ण अनलाइनलाई बताए। सामान्यतया:नर्थबाट साउथ उडान भर्ने गर्छन् जहाजहरुले । तर बिहीबार पानीको कारण साउथबाट नर्थ उड्ने क्रममा यस्तो घट्ना भएको हो। जहाजलाई कुनै पनि क्षति नभएको कर्णले बताए। नेपालमा अड्किएका चिनियाँ यात्रु लिन यो जहाज काठमाडौं आएको हो। जहाजमा एक सय ८४ जना यात्रु थिए।
वेवारिसे अवस्थामा युवाको शव भेटियो,"विराटनगर : मोरङको बेलबारी नगरपालिका७ मा हत्या गरेर फ्यालेको अवस्थामा बिहीबार बिहान एक युवाको शव फेला परेको छ । कानेपोखरी गाउँपालिका१ होक्लाबारीका १८ वर्षीय आयुष गिरीको शव भेटिएको मोरङ प्रहरीका प्रवक्ता डीएसपी मानबहादुर राईले बताए । बुधबार साँझ निस्किएका युवा घर नफर्किएपछि परिवारका सदस्यले खोजी थालेका थिए । उनको शव मर्निङवाक गर्नेहरुले बेलबारी७ स्थित नहरको डिलमा बिहीबार बिहान देखेपछि प्रहरीलाई खबर गरेको डीएसपी राईले बताए । प्रहरीका अनुसार युवाको खुट्टा, भुँडीलगायत शरीरका विभिन्न भागमा घिसारेको चोट छ । उनलाई घिसारेर हत्या गरिएको हुन सक्ने प्रहरीको आशंका छ । स्थानीय बासिन्दालाई उदृत गर्दै प्रहरीले दिएको जानकारी अनुसार साथीहरुसँग मादक पदार्थ सेवन (मापसे) गरेर गिरी रातको समयमा होहल्ला गर्दै हिँडिरहेका थिए । कुनै ठाउँमा सँगै बसेर मापसे गर्ने साथीहरुले नै हत्या गरेको हुनसक्ने आशंकामा प्रहरीले घटनाको अनुसन्धान सुरु गरेको छ । अनुसन्धानका लागि इलाका प्रहरी कार्यालय बेलबारीका प्रहरी निरीक्षक ऋषिराज ढकालको नेत्रृत्वमा टोली परिचालन गरिएको डीएसपी राईले बताए । घटनामा संलग्न भएको आशंकामा प्रहरीले नौ जना युवाहरुलाई नियन्त्रणमा लिएको छ । प्रहरीले उनीहरुको पहिचान भने गोप्य राखेको छ । शव पोस्टमार्टमका लागि बीपी कोइराला स्वास्थ्य विज्ञान प्रतिष्ठान धरान लगिएको छ । पोस्टमार्टम रिपोर्ट आएर अनुसन्धान टुँगिएपछि घटनाको वास्तविकता बाहिर आउने डीएसपी राईले बताए ।"
पहिलो पटक रोकियो ऐतिहासिक बिस्केट जात्रा,"काठमाडौँ : नेपालमा पनि विभिन्न क्षेत्र र समुदायलाई कोरोना भाइरसको सङ्क्रमणले प्रत्यक्ष तथा अप्रत्यक्ष रुपमा असर गरेको छ । नेपालको धार्मिक, सांस्कृतिक र परम्परागत क्षेत्र पनि सम्भावित सङ्क्रमणको मारमा परिरहेको छ । नयाँ वर्षको आगमनसँगै आठरात नौदिनसम्म भक्तपुरमा भव्यरुपमा मनाइने नेपालको एक ठूलो जात्रा बिस्केट जात्रा पनि कोरोना भाइरसकै कारण रोकिन पुगेको छ । यो जात्रा आउन अब दुईदिन बाँकी छ तर भव्य रुपमा हुनुपर्ने यसको तयारी भने रोकिइसकेको छ । विश्वमै फैलिएको महामारीको सम्भावित सङ्क्रमण नेपालमा पनि रोक्न सरकाले देशैभर बन्दाबन्दी (लकडाउन) को घोषणा गरेको र हजारौँको सङ्ख्यामा उपस्थित हुनुपर्ने जात्रामै पनि सङ्क्रमणको खतरा रहने भएकोले यसवर्ष यो जात्रा औपचारिक पूजामा मात्र सीमित हुने भएको हो । नेपाली साहित्य, संस्कृतिका अन्वेषक एवं संस्कृतिविद् सूर्यविनायक निवासी ८६ वर्षीय तेजेश्वरबाबु ग्वंगकाअनुसार, विश्वप्रसिद्ध ऐतिहासिक बिस्केट जात्रा रोकिएर औपचारिक पूजामा मात्र सीमित हुन पुगेको इतिहासमै यो पहिलो पटक हो। उनले भने, विगतमा भूकम्प, विपद् या जस्तोसुकै सङ्कटको समयमा पनि यो जात्रा रोकिएन तर यसवर्ष कोरोना भाइरसको सङ्क्रमण रोक्न पनि हजारौँको सहभागितामा रथ तान्ने र लिङ्गो उठाउने जस्ता कार्य हुने भएकाले रोकिएको हो । यस्तो बेलामा जात्रा रोक्नु राम्रो भए पनि यसको ऐतिहासिकता जोगाउन ध्यान दिनुपर्नेमा भने त्यसो हुन नसकेको उहाँको भनाइ छ । रथ बनाएर भैरवको मूर्तिलाई रथमा राखी विधिवत् पूजा गर्ने, भित्राउने र ल्यासिंखेलमा सानो प्रतीकका रुपमा दुई चारजनाले लिङ्गो उठाएर परम्परा कायम राख्नुपर्ने उनी बताउँछन् । भैरवको रथ तान्दैगर्दा पल्टिएपछि मर्मत गरेर तान्ने, लिङ्गो उठाउँदा भाँचिए अर्को लिङ्गो उठाउने परम्परा रहेको बताउँदै उनले इतिहासलाई मर्न दिन नहुने बताए । भक्तपुरका सामाजिक अभियान्ता एवं बिस्केट जात्रा व्यवस्थापनमा वर्षौंदेखि सक्रिय टौमढीका ७५ वर्षीय अनन्तप्रसाद धौभडेल राष्ट्रिय विपत्तिमा समेत नरोकिएको बिस्केट जात्रा इतिहासमै पहिलो पटक रोकेर पूजामा सीमित हुनुपरेको बताउछन् । लिङ्गो नउभ्याई खानै नहुने गुठीहरु पनि यहाँ छन्, २००९ सालमा लिङ्गो भाँचिएर तीन टुक्रा भएर तीनजनाको ज्यान जाँदा पनि अर्को लिङ्गो उठाएर पर्व मनाइयो, जात्रा मनाउन समस्या हुँदा नेपाली सेनाको टोलीले रथ तान्ने, लिङ्गो उठाउने गर्थे' धौभडेलले भने, जात्रालाई प्रतीकका रुपमा भए पनि मनाउनु पर्ने हो, सानो रथ बनाएर तलेजुको खड्ग ल्याई भैरवलाई रथमा राखेर पूजा गर्ने, प्रतीकका रुपमा सानो लिङ्गो उभ्याएर परम्परालाई जीवित राख्न सकेको भए हुन्थ्यो तर त्यो पनि नहुने भयो ।' प्रहरीले चारैतिर घेरा राखेर भीड जम्मा हुन नदिएर भए पनि परम्परालाई रोक्न नहुने बताउँदै उनले जात्रा मनाउँदा तलेजुले जे मान्यो त्यही गर्ने चलन भए पनि यसवर्ष तलेजुसँग कुनै छलफल नै नभएको भन्दै प्रशासनले जात्राको मौलिकतालाई मर्न दिन नहुने बताए । यसवर्ष बिस्केट जात्रासँगै भक्तपुरमा मनाइने विभिन्न देवीदेवताका खट जात्राहरु पनि रोकिई औपचारिक पूजामा मात्र सीमित हुने भएका छन् । भक्तपुरको दूधपाटी निवासी इतिहास तथा पुरातत्वविद् डा पुरुषोत्तमलोचन श्रेष्ठ इतिहासमा बिफर, हैजा रोगको महामारी हुँदा पनि नरोकिएको बिस्केट जात्रा यसवर्ष कोभिड१९ ले अवरुद्ध पारेको बताउछन् । जस्तोसुकै सङ्कटमा पनि जनता र प्रशासन मिलेर जात्रा सम्पन्न गर्ने परम्परा थियो, अपार जनशक्तिको बलमा विश्वनाथ भैरव, भद्रकालीको रथ तान्नुपर्ने, लिङ्गो उठाउनुपर्ने भएकाले अहिलेको महामारीमा जात्रालाई पूजामै सीमित गर्नुपरेकोे छ । उनले बिस्केटमा विश्वनाथ आकाश भैरवको पूजा मुुख्य रहने बताउँदै अहिले विश्व सङ्कटका रुपमा आएको कोरोना भाइरसको महामारी हटाउन सङ्कल्प पूजा गर्नु उत्तम हुने बताए । ऐतिहासिक राष्ट्रिय अभिलेखालयमा नेपाल संवत ७४१ मा चैत शुक्ल पूर्णिमाकै दिन भैरवको रथ पल्टिएको र यसबाट ठूलो अनिष्ट हुन्छ भनेर टोलटोलबाट पूजा एवं बलि तथा सरकारी क्षमापूजा गरिएको बताउँदै जात्रा नै रोकिएर पूजामा सीमित गर्नुपरेको भने यो पहिलो घटना हो । जात्रा चलाउँदै आएको गुठी संस्थान भक्तपुरका प्रमुख आनन्द कर्माचार्यले विश्व महामारीको जोखिमलाई रोक्न यसवर्ष औपचारिक पूजामा मात्र जात्रा सञ्चालन गर्ने निर्णयअनुसार नै रथ निर्माण रोकिएको बताए । यसवर्ष जात्रामा पूजारीले भैरव, भद्रकालीसहित सबै देवीदेवताका पूजाहरु विधिवत् रुपमा गर्ने र कुनै अनिष्ट हुन नदिन ज्योतिषहरुसँगै परामर्श गरेर पूजा गर्ने तयारी गुठी संस्थानले गरेको उनले जानकारी दिए । रासस"
रुखबाट लडेर बालकको मृत्यु,विराटनगर : आँपको रुखबाट लडेर विराटनगर महानगरपालिका१७ मटेरुवा डंग्राहा टोलका एक बालकको बुधबार राती मृत्यु भएको छ । आँप टिप्न भनेर गएका मन्सुर मियाँका १३ वर्षीय छोरा मोहम्मद इरफानको लडेर मृत्यु भएको इलाका प्रहरी कार्यालय रानीका प्रहरी निरीक्षक दीपक थापाले बताए । उनकाअनुसार साँझ आँप टिप्न भनेर रुखमा चढेका इरफान लडेर बेहोस भएको अवस्थामा स्थानीय बासिन्दाले आँपको फेदमा भेटाएका थिए । उपचारका लागि कोसी अस्पताल ल्याउने क्रममा बालकको बाटोमै मृत्यु भएको प्रहरीले जनाएको छ । प्रहरीले घटनाका बारेमा अनुसन्धान सुरु गरिएको जनाएको छ ।
लकडाउनमा किसानलाई जौं काट्ने चटारो (फोटोफिचर),मुगु : कोरोना भाइरस रोकथाम तथा नियन्त्रणका लागि सरकारले चैत्र ११ गते देखि लागू गरेको लकडाउनको कुनै प्रवाह नगरी खेतबारीमा रोपेको जौं काट्न किसानलाई चटारो भएको छ। अघिल्ला वर्षमा कार्तिक महिनामा खेतबारीमा छरेको जौं वैशाख महिनाको दोस्रो सातासम्म किसानले भित्र्याइसक्थे। यो वर्ष भने लकडाउनका कारण वैशाख तेस्रो साता बितिसक्दा पनि जौं भित्र्याउन चहलपहल भएन। लकडाउन खुलेपछि मात्र जौं भित्र्याउने आशमा बसेका किसान लकडाउन लम्बिएसँगै जौं काट्ने चटारोमा छन्। छाँयानाथ रारा नगरपालिका४ कि किसान ठेकबहादुर रोकायाका अनुसार लकडाउन खुल्ने छाटकाट नभएपछि अहिले किसानलाई जौ काट्न भ्याइनभ्याइ छ। अगिल्ला वर्षमा यति बेलासम्म खेतमा धान र कोदोको बेर्ना तयार भइसक्थ्यो। लगातारको वर्षाले समेत यो वर्ष समयमै जौं पाक्न पाएको छैन। वर्षाले जौं पाक्न नपाएपछि पशु चौपायाका लागि भएपनि काट्न सुरु गरेको अर्का किसान प्रकाश रोकायाले बताए। कृषि कार्यालय मुगुका प्रमुख केबी रोकायाका अनुसार यो वर्ष चिसो नघटेका कारण समयमै हिउँदेबाली पाक्न नसकेको हो।
बुद्ध जयन्तीमा सुनसान लुम्बिनी (फोटोफिचर ),"बुटवल : आज २५६४ औं बुद्ध जयन्ती । लुम्बिनीमा सामान्य औपचारितामा बुद्ध जयन्ती मनाइँदै छ । यहाँ सुनसान रुपमा बुद्ध जयन्ती पहिलो पटक मनाइएको हो । बुद्धजयन्ती मनाउन लागेको कैयौ वर्ष भयो । अहिलेको बुद्ध जयन्ती जस्तो सुनसान लुम्बिनी कहिल्यै रहेन । लुम्बिनीबासीले यस्तो अवस्था कहिल्यै नआओस् भन्दै प्रार्थना समेत गरेका छन् । बुद्धजयन्तीको पूजापाठ समेत महामारी अन्त्यको कामना सहित गरिएको छ । गत वर्षको बुद्ध जयन्तीमा लुम्बिनीमा १० हजार बढी श्रद्धालु सहभागी थिए । लुम्बिनी विकास कोषले तीन दिने कार्यक्रम आयोजना गरेर बुद्धजयन्ती मानाउने गर्दथ्यो । बुद्ध जयन्तीकै लागि सयौं भिक्षु भिक्षुणी तेस्रो मुलुकबाट लुम्बिनी आउँथे । कोरोना महामारीका कारण अहिले भने लुम्बिनी सुनसान छ । लुम्बिनीकै विहारमा रहेका केही भिक्षु बाहेक बौद्धस्थलमा कुनै व्यक्ति छैनन् । न त बुद्धजयन्तीका लागि गरिने सिगारपटार नै छ । विकास कोषले करोडको लगानीमा सजाउने लुम्बिनीमा अहिले कृतिम वस्तु राखिएको छैन । प्रकृतिले हरियाली बनाएको छ । सारसलगायतका चराचुरुङगी, बादर, निलगाईसहितका जनावरहरु मात्रै लुम्बिनीमा भेटिन्छन् । आज बुद्ध जयन्तीको दिन लुम्बिनीमा कोरोना महामारीको सन्त्रास र विश्वशान्तिको कामनासहित शान्ति पूजा गरिएको छ । बिहान मायादेवी मन्दिरमा भएको उक्त पूजामा लुम्बिनी भित्रै रहेका भिक्षुहरु सहभागी भए । विकास कोषका उपाध्यक्ष भिक्षु मैत्तेयले प्रधानमन्त्री केपी शर्मा ओलीको शुभकामना सन्देश वाचन गरे । साँझ मायादेवी परिवरमा दीप प्रज्वलन हुनेछ । २५ सय ६४ वटा दीप प्रज्वलनसहित बुद्धजयन्तीको समापन हुनेछ । यी कार्यक्रमा पनि विकास कोषका केही कर्मचारी र लुम्बिनी भित्र रहेका भिक्षुहरु सहभागी भएका छन् । विगतका वर्षमा बुद्ध जयन्तीमा राष्ट्रपति र प्रधानमन्त्री सहभागी हुने कार्यक्रम हुन्थे । बौद्ध स्तुती, पुरस्कार वितरणका कार्यक्रम समेत रोकिएका छन् । यो वर्ष अन्र्तराष्ट्रिय बौद्ध सम्मेलनको तयारी समेत थियो । ती सबै कार्यक्रम कोरोनाका कारण स्थगित भएका छन् ।'शारीरिक दुरी कायम राख्दै शान्ति पूजा र दस्प प्रज्वलनका कार्यक्रम हुँदैछन्, उपाध्यक्ष भिक्षु मैत्तेयले भने । यो बुद्ध जयन्तीको भोली अर्थात् शुक्रबार बेवीबुद्धलाई तिलौराकोट पुराइने छैन । बुद्ध जन्मेर कपिलवस्तुको तिलौराकोट दरवार पुराएको रथयात्रा हुँदै आएको थियो । ती कार्यक्रम समेत रोकिएका छन् । लुम्बिनीसहित तिलौराकोट, रामग्राम, देवदहमा हुने बुद्ध जयन्तीका कुनै समारोह छैनन् । बुद्ध जयन्तीले लुम्बिनी क्षेत्रको पर्यटन क्षेत्रमा समेत उत्साह ल्याउथ्यो । यसपटक सबै क्षेत्रमा निराशा छ । कोरोनाका कारण थलिएको पर्यटन व्यवसायमा बुद्धजयन्तीको प्रभाव समेत निराशाजनक हुने भएको छ । यही समयमा लुम्बिनीमा होटलहरु खचाखच हुन्थे । अहिले होटलहरु बन्द छन् । व्यापार व्यवसाय ठप्प छ । लुम्बिनी विकास कोषका सूचना अधिकृत राजन वस्नेत बुद्ध जयन्तीमा लुम्बिनी सुनसान पहिलो पटक भएको बताए।"
चट्याङ लागेर रोल्पामा दुईजनाको मृत्यु,रोल्पा : चट्याङ लागेर रोल्पामा बिहीबार दुईजनाको मृत्यु भएको छ । जिल्लाको लुंग्री गाउँपालिका२ सिर्पका दुई पुरुषको मृत्यु भएको हो । चट्याङ लागेर ६३ वर्षीय भिमबहादुर विक र ४० वर्षीय चित्रबहादुर पुनको मृत्यु भएको हो । विक र पुन छिमेकी हुन् । बिहान साढ ८ बजे परेको चट्याङले दुवैको घटनास्थलमै मृत्यु भएको प्रहरीले जनाएको छ । चट्याङमा परी विक भान्छा कोठा नजिकै ढलेका थिए । पुन शौचालय जाँदै गरेका बेला चट्याङमा परेको लुंग्री गाउँपालिकाका अध्यक्ष दुर्गाबहादुर खड्काले जनाए । घटनालगत्तै सिर्पमा रहेको प्रहरी घटनास्थल पुगेको जिल्ला प्रहरी प्रमुख प्रहरी नायव उपरीक्षक चित्रबहादुर गुरुङले जनाए । इलाका प्रहरी चौकी सुलिचौरबाट सइको कमाण्डमा ठप प्रहरी सिर्प पुगेर घटनाको मुचुल्का उठाएको छ । भिमबहादुरको नातिनीको शरीरमा चट्याङका कारण फोका उठेको छ । उनको अवस्था सामान्य रहेको छ । एउटा बाख्रा पाठा समेत मरेको छ । गाउँपालिका अध्यक्ष खड्काका अनुसार चट्याङले घरको भित्ताको माटो उप्किएको छ । गहुँबाली भित्र्याउने चटारोमा रहेका किसान केही दिनदेखि परेको वर्षाले प्रभावित भएकै बेला चट्याङ लागेर दुईको मृत्युले गाउँ शोकमा डुवेको छ । शव पोष्टमार्टमका लागि सुलिचौर ल्याइएको छ । मृत्यु भएका दुवैका परिवारलाई गाउँपालिकाले २५ हजारका दरले किरिया खर्च दिने अध्यक्ष खड्काले जनाए । दुर्घटनाको खबर पाएपछि उनी सिर्प पुगेका थिए।
अर्घाखाँचीमा २ सय १४ क्वारेन्टाइनमा,"सन्धिखर्क : अर्घाखाँची जिल्लाभर दुई सय १४ जना क्वारेन्टाइनमा रहेका छन् । जिल्ला बाहिर तथा भारत र तेस्रो मुलुकबाट आएका गरी जिल्लाका विभिन्न क्वारेन्टाइनमा २ सय १४ रहेका छन् । जिल्लाको भूमिकास्थान नगरपालिकामा सबैभन्दा धेरै ९३ जना क्वारेन्टाइनमा छन् । नगरका १० वटै वडामा गरी ९३ जना क्वारेन्टाइन रहेको भूमिकास्थान नगर प्रमुख रेशम थापाले जानकारी दिए । यस्तै मालारानी गाउँपालिकामा ६१ जना क्वारेन्टाइनमा छन् । अधिकांश भारतबाट आएका गरी ९३ जना क्वारेन्टाइनमा रहेकामा ३२ जनाको आरडीटी परिक्षण गरी घर पठाइएको गाउँपालिका अध्यक्ष बालकृष्ण आचार्यले बताए । सन्धिखर्क नगरपालिकामा २७ जना, शितगंगा नगरपालिकामा १५ जना, पाणिनी गाउँपालिकामा ११ जना र छत्रदेव गाउँपालिकामा ७ जना क्वारेन्टाइनमा छन् । जिल्लामा १ सय ७८ जनाको आरडीटी परिक्षण गरिएको छ । क्वारेन्टाइनमा १४ दिन बिताएका एक सय ७८ जनालाई घर पठाइएको अस्पतालका प्रमुख डा कपिल गौतमले जानकारी दिए । आरडीटी परिक्षण गरिएका मध्ये एक जनाको परिक्षण पाजिटिभ देखिएको र स्वाब परीक्षणका लागी बुटवल पठाइएकामा स्वाब परीक्षणको नतिजा नेगेटिभ आएको डा गौतमले बताए ।"
६ चिनिया प्रहरी नियन्त्रणमा,"देवचन्द्र भट्ट नुवाकोट : नुवाकोट प्रवेश गरेका चिनिया नागरिकलाई प्रहरीले नियन्त्रणमा लिएर काठमाडौं लगेको छ । जबर्जस्ती जिल्ला प्रवेश गरेका ६ जना चिनियाँ पर्यटकलाई अध्यागमन कार्यालय काठमाडौंको जिम्मा लगाइएको जिल्ला प्रहरी कार्यालय नुवाकोटले जनाएको छ । उनीहरू पोखरादेखि पैदल हिँडेर सोमबार साँझ नुवाकोट प्रवेश गरेका थिए । उनीहरू चीनको सीमा नाका रसुवागढी हुँदै केरुङ जान खोजेको जिल्ला प्रहरी कार्यालयका प्रवक्ता तथा प्रहरी नायव उपरीक्षक राजेश थापाले बताए । उनीहरुलाई प्रहरीले आफ्नो गाडीमा राखेर काठमाडौं लगेको हो । मार्च महिनामा नेपाल आएका उनीहरू भिसा अवधि सकिएपछि पैदल नै तिब्बतको केरुङ हुँदै घर जान चाहेका थिए । उनीहरू ४ पुरुष, एक महिला र एक बालिका रहेका छन् । उनीहरुको जानकारी चिनीया दुतावासलाई दिइएको छ ।"
प्रहरी कार्यालयका हवल्दार मृत फेला,"राजविराज : जिल्ला प्रहरी कार्यालय सप्तरीभित्र एक प्रहरी हवल्दार मृत फेला परेका छन् ।ईलाका प्रहरी कार्यालय हलेसी महादेवस्थान खोटाङ दरबन्दी भइ महिला, बालबालिका तथा जेष्ठ नागरिक सेवा केन्द्रमा कार्यरत प्रहरी हवल्दार ३६ वर्षीय रामबहादुर मगरको सुतेकै अवस्थामा मृत फेला परेका सप्तरी प्रहरीले जनाएको छ । बिहीबार बिहान अबेरसम्म न ब्युझिए पछि नजिकै सुत्ने साथीले उठाउन खोज्दा मृत अवस्थामा फेला परेको केन्द्रमा कार्यरत प्रहरी पार्वती श्रेष्ठले जानकारी दिइन् । बुधबार साँझ ६ बजे ड्युटी सकेर आएका मगर राती खाना खाएर प्रहरी कार्यालय परिसरमा रहेको आवासमा सुतेका थिए । सुत्नुअघि फोन गरेर श्रीमतीलाई बिहीबार विदा लिइ घर आउन लागेको जानकारी दिएको उनका साथीहरुले बताए । उदयपुरको त्रियुगा नगरपालिका१३ बाट बसाइ सराइ गरी चार वर्षदेखि सप्तरीको सुरुङ्गा नगरपालिका १ मा घर बनाइ बसेका मगरको आमा, बुवा, भाइ, श्रीमती र एक छोरी छिन् ।उनकी श्रीमती ९ महिनाकी गर्भवती छिन् ।"
असिनापानीले बालीनालीमा क्षति,"बैतडी : बुधबार साँझ परेको असिनापानीले बैतडीका विभिन्न स्थानमा लगाइएको गहुँबाली, तरकारीबाली, फलफूल र धानका बेर्नामा क्षति पुर्याएको छ । केही दिनदेखिको लगातार वर्षा र बुधबार परेको असिनापानीले गहुँबालीमा क्षति पुर्याएको किसानहरुले बताएका छन् । जिल्लाको दशरथचन्द नगरपालिका, पाटन नगरपालिका लगायतका क्षत्रमा गहुँबाली, तरकारीबाली र फलफूल खेतीमा व्यापक क्षति पुर्याएको दशरथचन्द नगरपालिका २ देहीमाडौंका माया बोहराले बताइन् । उनले भनिन्,असिनाले गहुँबाली सखाप पार्यो । यो वर्ष भोकमरी हुने सम्भावना छ । खेतमा लगाएको सबै बाली असिनाले नष्ट गर्यो । गाउँका मानिसहरु सबै चिन्तित बनेका छन् । खेतमा पाकेको गहुँ असिनाले पूर्णरुपमा नष्ट गरेको दशरथचन्द नगरपालिका १ कविराज भट्टले बताए । उनले भने, असिनाले खेत नै सेताम्य भयो । रुखका बोक्रासमेत निस्कने गरेर परेको असिनाले गहुँबाली र तरकारीबालीमा व्यापक क्षति पुर्याएको छ । खेतमा पाकेको गहुँ नष्ट हुँदा भोकमरीको सम्भावना बढेको पाटन नगरपालिका ४ का भागरथी भट्टले बताइन् । उनले भनिन्, बुधबार परेको असिनाले गहुँबाली, तरकारी र फलफूल खेतीमा समेत व्यापक क्षति पुर्याएको छ । खेतमा पाकेको गहुँ भित्र्याउन नपाउँदा हामी धेरै चिन्तित बनेका छौं । असिनाले ब्याडमा राखेको धानको बेर्नासमेत नष्ट गरेको पाटनका वसन्त विष्टले बताए । उनले भने, पाटन क्षेत्रमा धानको बेर्ना भर्खर राखिएको थियो । असिनाले धानको बेर्ना सखाप पारेको छ । भर्खर टुसाउन लागेको बेर्ना असिनाले नष्ट गरेपछि किसानहरु समस्यामा परेका छन् । गहुँखेतीमा असिनाले असर गरेको कृषि ज्ञान केन्द्र बैतडीका निमित्त प्रमुख कर्णबहादुर चन्दले जानकारी दिए । केही दिन पहिला जिल्लाको पुर्चौंडी नगरपालिका र डिलाशैनी गाउँपालिकामा पनि असिनाले गहुँबालीमा क्षति पुर्याएको थियो । उनले भने, जिल्लाका सबै जसो ठाउँमा यो वर्ष असिनाले गहुँबाली नष्ट गरेको छ । यो वर्ष गहुँ उत्पादनमा पनि कमी आउने देखिएको छ । बैतडीमा १७ हजार ५ सय हेक्टर जमिनमा गहुँखेती गरिँदै आएको छ ।"
यस्तो छ कर्णाली सरकारको किसानका लागि 'राहत प्याकेज',"सुर्खेत : लकडाउनको मारमा परेका किसानलाई विशेष राहत उपलब्ध गराइने भएको छ । कर्णाली प्रदेश सरकारले पीडित किसानलाई राहत र सहुलियत दिने तयारी गरेको हो । यसका लागि भूमि व्यवस्था, कृषि तथा सहकारी मन्त्रालयले पीडित किसानको विवरण संकलन गरिरहेको छ । लकडाउनका कारण यहाँका किसानले उत्पादन बिक्री गर्न पाएका छैनन् । बैंक तथा वित्तिय संस्थाबाट ऋण लिएर व्यवसायिक उत्पादन गरिरहेका किसानले लकडाउनका कारण घाटा व्यहोरिरहेका छन् । बर्सेनि खाद्यान्न संकट व्यहोर्दै आएको कर्णालीमा यसपाली उत्पादन घट्ने आशंका गरिएको छ । किसानको उत्पादन बढाउन र सम्भावित भोकमरी टार्न किसानका लागि विशेष राहत प्याकेज उपलब्ध गराइने प्रदेश सरकारले जनाएको हो । लकडाउनका कारण किसानले दूधजन्य उत्पादन र तरकारी बिक्री गर्न पाएका छैनन् । यस्तै खेतीपातीको समय सुरु भए पनि मल र बीउ नपाएको किसानको गुनासो छ । यस्तो अवस्थामा नोक्सानी व्यहोरेका किसानलाई राहत उपलब्ध गराउन पीडित किसानको लगत संकलन भइरहेको कृषि तथा सहकारी मन्त्रालयले जनाएको छ । खेती गर्ने समयमा किसानलाई मल र बीउ सहज रुपमा उपलब्ध गराउने, कृषि उपकरण र मल तथा वीउमा अनुदान दिने र व्यवसायिक उत्पादन गर्ने किसानलाई बैंकको ब्याजमा सहुलियत दिने मन्त्रालयको तयारी छ । भूमि व्यवस्था, कृषि तथा सहकारी मन्त्री विमला केसीले भनिन्, 'यो संकटमा किसानका समस्याबारे सरकार गम्भीर छ, हामीले पीडित किसानको लगत संकलन गरिरहेका छौं । राहत, सुहलियत र अनुदान उपलब्ध गराउने तयारी भइरहेको छ, मल र बिउ सहज रुपमा उपलब्ध गराउन मन्त्रालय लागि परेको छ ।' लकडाउन भएपनि किसानको उत्पादनलाई बजारिकरण गर्न सरकारले सहजिकरण गर्ने उनको भनाइ छ । यस्तै खेतीपातीको समयमा किसानलाई सामाजिक दुरी कायम गरेर काम गर्ने वातावरण मिलाइएको पनि मन्त्रालयले जानकारी दिएको छ । किसानलाई सहज रुपमा बीउ र मल पुर्याउने जिम्मा सम्बन्धित जिल्लाका कृषि विकास कार्यालयलाई दिइएको मन्त्री केसीको भनाइ छ ।मन्त्री केसीले भनिन्,कोरोना महामारीले भोकको सिर्जना गर्ने खतरा छ,खाद्य संकट न्यूनिकरण गर्न कर्णाली सरकार गम्भिर बनेको छ । कुनै पनि जमिन बाँझो नराख्ने गरी युवालाई उत्पादनमा जोड्ने योजना बनाएका छौं, उत्पादन बढाउन राजनीतिक दललाई पनि आफ्ना कार्यकर्तालाई उत्पादनमुखी कार्यमा लगाउन आग्रह गर्दै भने, 'उत्पादन वृद्धि गर्न प्रदेश र स्थानीय सरकारले यो वर्षलाई उत्पादन वर्षका रुपमा लिनेछन्।' आगामी आर्थिक वर्षको बजेट र नीति तथा कार्यक्रम निर्माण भइरहेको भन्दै उनले कृषिलाई रोजगारीसँग जोड्ने खालका कार्यक्रमलाई उच्च प्राथमिकतामाराखिने जानकारी दिइन् । युवाहरु गाउँ फर्किएको भन्दै गाउँमै रोजगारी दिने खालका कार्यक्रम ल्याउने मन्त्रालयको तयारी छ । प्रत्येक वडामा नमूना कार्यक्रम सञ्चालन गर्ने,युवालाई व्यवसायिक कृषि र पशुपालनसँग जोड्ने खालका कार्यक्रम ल्याइने, हरेक वडामा पशुपंक्षी र कृषि पकेट कार्यक्रम सञ्चालन गनर सिँचाइ नपुगेका ठाउँमा सिँचाइ पुर्याउने गरी बजेट ल्याउने मन्त्रालयले जनाएको छ ।"
कतार च्यारिटीले दियो प्रदेश १ सरकारलाई स्वास्थ्य सामग्री,"विराटनगर : प्रदेश १ सरकारलाई कतार च्यारिटी नेपालले पीपीई, आइआर थर्ममिटरसहितका स्वास्थ्य सामग्री हस्तान्तरण गरेको छ । कोरोना भाइरसको रोकथाम तथा नियन्त्रणमा खटिएका स्वास्थ्यकर्मीका लागि आवश्यक पर्ने व्यक्तिगत सुरक्षा उपकरण (पीपीई) ३ सय थान, आइआर थर्ममिटर २५वटा, मास्क, ग्लोब्सलगायत गरी ५ हजार १ सय २५ थान सामग्री हस्तान्तरण गरेको गरेको हो । बिहीबार बिहान सामाजिक विकास मन्त्री जीवन घिमिरेलाई सो स्वास्थ्य सामग्री हस्तान्तरण गरेको परियोजना व्यवस्थापक इर्साद अलिशेखले जानकारी दिए । सामग्री लिँदै मन्त्री घिमिरेले संकटको समयमा सबैको सहयोग आवश्यक रहेको बताउँदै स्वास्थ्य सामग्री प्रदान गरेकोमा कतार च्यारिटीलाई धन्यवाद दिए ।"
हात्तीले कुल्चिदा सप्तरी एक महिलाको मृत्यु,"राजविराज : हात्तीको आक्रमणबाट सप्तरीको शम्भुनाथ नगरपालिकाकी एक महिलाको बिहीबार बिहान मृत्यु भएको छ। कोशी टप्पु वन्यजन्तु आरक्षबाट आएको हात्तीको समूहले शम्भुनाथ नगरपालिका२ स्थित भलुवाही टोलकी ३८ वर्षीया जानकी मगरलाई हात्तीले कुल्चिँदा मृत्यु भएको स्थानीय बाबुराम घिमिरेले बताए। तीनवटा हात्तीको समूह गाउँ प्रवेश गरेपछि भाग्ने क्रममा हात्तीले कुल्चिएर मृत्यु भएको मृतकका श्रीमान पेशल मगरले जानकारी दिए। हात्तीको समूह आँगनमै प्रवेश गरेपछि आफू ज्यान जोगाएर भागेको र श्रीमती भाग्ने क्रममा लडेपछि पछाडिबाट आएको अर्को हात्तीले टाउकोमा कुल्चिएको उनले बताए। हात्तीको समूहले स्थानीय लक्ष्मण मण्डल र बलराम इशरको घर भत्काउनुका साथै धान चामल खाएर नष्ट गरेको छ। महिलाको शवलाई पोस्ट्मार्टमका लागि गजेन्द्रनारायण सिंह अस्पताल, राजविराज ल्याइएको छ। दुई दिनअघि हात्तीको समूहले अग्नीसाइर कृष्ण सवरण गाउँपालिका २ स्थित राम टोलका बिरेन्द्र राम, श्यामकुमार राम, लक्ष्मीदेबी राम र नारायण रामको घर भत्काएको थियो। हात्ती आँगनभित्र पसेको देखेर भाग्न खोज्दा गत साता अग्निसाइर कृष्णसवरण गाउँपालिका६ महुलीका भुवन आचार्य लडेर घाइते भएका थिए। यसैगरी गत शनिबार खडक नगरपालिका ७ मा हात्तीले घर भत्काएको थियो भने आइतबार सप्तकोशी नगरपालिका ५ मा हात्तीले बालीमा क्षती पुर्याएको थियो। कोशी टप्पु वन्यजन्तु आरक्षबाट निस्किने हात्तीले दैनिक अग्निसाइर कृष्णसवरण, रुपनी गाउँपालिका, कञ्चनरुप, सप्तकोशी, शम्भुनाथ, सुरुङ्गा, खडक, हनुमाननगर कंकालिनी नगरपालिका लगायतमा बालीनाली सखाप पार्ने, घर भत्काउने र मानिसलाई आक्रमण गर्दै आएको छ।"
क्वारेन्टाइनमै सामाजिक विकास र उद्यम,"नवीनराज कुइँकेल बेंसीसहर : क्वारेन्टाइनमा बसेर पनि सामाजिक दुरी कायम गरी विभिन्न सामाजिक तथा उद्यमका काम गर्न सकिन्छ भन्ने उदाहरण लमजुङको भुजुङ गाउँको क्वारेन्टाइनमा बसेका मानिसहरुले देखाएका छन् । लमजुङको क्ब्होँलासोँथर गाउँपालिका४ भुजुङ गाउँको त्रिभुवन माविको क्वारेन्टाइनमा अहिले २५ जना मानिस बसेका छन् । लकडाउन लम्बिएपछि पोखरा बस्दै आएका स्थानीय गाउँ फर्किर क्वारेन्टाइनमा बसेका हुन् । १४ दिनसम्म क्वारेन्टाइनमा बस्नुपर्ने भएपछि उनीहरु सामाजिक विकास र उद्यमशीलताका काम गरेर दिन काट्ने गरेका छन् । क्वारेन्टाइनमा बस्दा विद्यालय नजिकै रहेको खेलमैदान मर्मतको साथै हस्तकलाका सामाग्री बनाउने काम गरिएको क्वारेन्टाइनमा बसेका बोधराज गुरुङले बताए । क्वारेन्टाइनमै सीप हन्तान्तरणको काम पनि भइरहेको छ । ठूलाले सानालाई पुराना परम्परागत सीप सिकाइरहेका छन् । चोया काट्ने, डोकोनाम्लो, चित्रा, गुन्द्रीलगायतका हस्तकलाका सामाग्री बुन्ने सिप नयाँ पुस्ताले सिकिरहेको कमल गुरुङले बताए । क्वारेन्टाइनमा बस्ने धेरैजसो विद्यार्थी छन् । पढ्दै गरेका नानीहरुलाई गुन्द्री बुन्न सिकाइयो, नुनकाशी गुरुङले भनिन्, क्वारेन्टाइनमा बस्दा नयाँ काम सिक्ने र सिकाउने क्रम चरिरहेको छ । भुजुङ गाउँमा कोभिड१९ संक्रमण रोक्न गाउँ आउने जो कोहीलाई पनि अनिवार्य क्वारेन्टाइनमा बस्ने व्यवस्था गरिएको छ । नियमको पालना नगर्नेलाई १० हजार जरिवाना तोकिएको वडाअध्यक्ष खिमबहादुर गुरुङले बताए । जिल्लाका विभिन्न गाउँमा भित्रिएका मानिसहरु यसैगरी क्वारेन्टाइनमा बस्ने र स्वास्थ्यको ख्याल गर्दै सामाजिक दुरी कायम गरेर रचनात्मक काममा लाग्न सके आफ्नो र समाजको पनि भलो हुने सरोकारवाला बताउँछन् ।"
५० आयोजनामा पुनः काम सुचारु गरिँदै,"सुर्खेत : कर्णालीमा कोरोना त्रासपछि रोकिएका विभिन्न आयोजनाको काम सुचारु गर्न लागिएको छ। लकडाउनका कारण बन्द भएका विकासे आयोजनाको काम पुनः सुचारु गर्न लागिएको हो। मेसिन, उपकरण र औजार प्रयोग हुने विभिन्न ५० वटा आयोजनाको काम सुचारु गर्न लागिएको प्रदेश सरकारले जनाएको छ। लकडाउनका बीच पनि यी आयोजनाको काम सञ्चालन गर्ने प्रदेश सरकारले आवश्यक प्रक्रिया अगाडि बढाएको छ। यसका लागि मेसिनको प्रयोगबाट काम हुने आयोजनाको विवरण संकलन भइरहेको छ। वर्षात्को मौसम सुरु हुनुअघि सम्पन्न गर्न सकिने विकासे आयोजनाको विवरण संकलन थालिएको हो। जिल्लाबाट विवरण आउने क्रम जारी रहेकाले निर्माणको काम चाँडै थालिने भौतिक पूर्वाधार विकास मन्त्रालयले जनाएको छ। यसअघि प्रदेश विपद् व्यवस्थापन केन्द्रको बैठकले सुरक्षा प्रत्याभूति हुने गरी मेसिनको प्रयोग हुने विकास आयोजना सुचारु गर्ने निर्णय गरिसकेको छ। यसका लागि ठप्प रहेका विकास आयोजनालाई नियमित सञ्चालन गर्न आवश्यक पर्ने मेसिन, औजार, उपकरण तथा श्रमिकको व्यवस्थापन गर्ने जिम्मा प्रदेश र जिल्लालाई दिइएको छ। कोरोनाको संक्रमण फैलिन नदिन आवश्यक सतर्कता अपनाएर कामदारभन्दा बढी मेसिन प्रयोग हुने आयोजनालाई उच्च प्राथमिकता दिइने भन्दै निर्माणको कामलाई अघि बढाउन गृहकार्य भइरहेको मन्त्रालयले जनाएको हो। कतिपय जिल्लाले लकडाउनमा पनि विकास निर्माणका काम गर्न सकिने आयोजनाको विवरण मन्त्रालयमा बुझाइसकेका छन्। ती जिल्लालाई स्थानीय प्रशासनसँग समन्वय गराएर काम गराउने तयारी भइरहेको मन्त्रालयका प्रवक्ता गोपाल शर्माले जानकारी दिए। उनका अनुसार प्रदेशका ५० वटा विकासे आयोजनाको काम अघि बढाउने गरी विवरण संकलन भइरहेको उनको भनाइ छ। यीमध्ये सबैभन्दा बढी आयोजना सुर्खेतका छन्। धेरै आयोजना लकडाउनकै कारण रोकिएकाले भौतिक दुरी कायम गराएर सुचारु गर्ने मन्त्रालयले जनाएको छ। लकडाउनको अवधि लम्बिँदै जान थालेपछि जिल्लाबाट वर्षात्को मौसम अगावै सक्नुपर्ने आयोजनाको विवरण माग्न सुरु गरिएको हो। पूर्वाधार विकास कार्यालयहरूबाट कामदार कम प्रयोग गरेर सञ्चालन गर्न सकिने आयोजनाको विवरण माग गरिएको हो। अबको एकसाता भित्रैमा काम सुरु गर्नेगरी मन्त्रालय जुटेको छ, मन्त्रालयका प्रवक्ता शर्माले भने, बर्खाअगावै सम्पन्न हुनुपर्ने आयोजना सम्पन्न नगर्ने हो भने निर्माणमा रहेका आयोजनामा अर्को आर्थिक वर्षमा फेरि शून्यबाट काम गर्नुपर्छ। नेपाल निर्माण व्यवसायी एकता समाज सुर्खेतका अध्यक्ष जनक रावलले लकडाउनका कारण रोकिएका विकास निर्माणका काम सरकारले सोचे झैं सुरु गर्ने अवस्था नरहेको बताए। मेसिनबाट मात्रै सञ्चालन भइरहेका आयोजना जिल्लामा कम रहेकाले कामदार पनि आवश्यक पर्ने उनको भनाइ छ। अधिकांश कामदार घर गएको र यो समयमा ल्याउन समस्या रहेको उनले बताए। नयाँ सडक कटिङबाहेक अन्य काममा मजदुर आवश्यक पर्छ, उनले भने। यहाँका कतिपय स्थानीय तहले पनि रोकिएका आयोजनाको काम अगाडि बढाउन थालेका छन्।"
राहत लिएर जाँदा उल्टै राहत दिने घोषणा,"झापा : गत साता झापाको कनकाई नगरपालिका४ मा बस्ने एकल बृद्ध महिलाको नाम वडा कार्यालयको राहत पाउने नाममा दर्ता भयो। अर्को दिन वडाअध्यक्षलगायतको टोली राहत लिएर ती महिलाको घर पुगे। ती महिलाले राहत लिइनन्, बरु उल्टै राहत दिने बताएपछि टोली अचम्मित हुँदै पर्यो। उनी थिइन् कनकाई कञ्चन टोलकी ७४ वर्षीया रणमाया गजुरेल। नौ वर्षको उमेरमा बिहे भएको थियो उनको। बिहे गरेको दुई वर्षमै श्रीमानको निधन भयो। यति लामो जीवन एक्लै गुजारेकी गजुरेलको एउटा झुप्रो घर छ। घरभित्र छिर्दा न बस्ने ठाउँ भेटिन्छ न त खाने ठाउँ देखिन्छ। घरभित्र धिपधिप बलेको चुलोमा कालो कराईमा दुध बसाइराखेको छ। एउटा सानो काठको दराज त्यो पनि बिना ताला चाबीको। भित्र एउटा खाट पनि सँगै देखिन्छ। त्यही खाटमा उनी सुत्ने गर्छिन्। उमेरले परिवारको रेखदेखमा आराम गरेर बस्नुपर्ने बेलामा उनी भने दूध दिने तीनवटा गाई पालेर एक्लो जीवन गुजारा गरेर बसेकी छन्। घर वरीपरि ८ कट्ठा जग्गा छ। उक्त जग्गामा पनि उनी आफैं खेतीपाती लगाउँछिन्। मेरो जग्गाबाट एक जना मजाले पाल्न सक्छु। दुहुना गाई छन्। सके नसकी पनि मकै धान लगाउँछु। बृद्ध महिला भन्छिन्, एक्लो ज्यान त चामलमा नुन हालेर खाएर नि बाँच्न सक्छन्। दैनिक मजदुरी गर्ने मान्छेले सानासाना छोराछोरीलाई भोकै रुवाएर बस्नुपरेको छ। त्यस्ता मान्छेलाई हो राहत दिने भन्ने लागेर मैले आफूले राहत नलिई राहत दिन मन गरेकी हुँ। उनी भन्छिन्, आफूलाई पुग्नेछ भने मौकामा अरुलाई बाँडेर खान सक्नुपर्छ। धन थुपारेर के गर्नु मनमा दयाको भावना थुपार्न सक्नुपर्छ। कञ्चनटोलका संयोजक रत्न प्रधान भन्छन्, जब समाजमा विपद् आउँछ। तब गजुरेलनी आमा आफुसँग भएको केही न केही दिएर सहयोग गर्न खोज्नुहुन्छ। प्रधानका अनुसार जब टोली राहत लिएर पुग्यो, उनी छिमेकीको घरतिर कुदिन्। एकछिनमा आएर बाबु, मसँग केही पैसा छ। म खान नपाएकालाई सहयोग गर्छु भने पछि राहत दिन गएको टोलि फर्कियो। वडा अध्यक्षले भोलिपल्ट मेयरलाई उक्त कुरा सुनाएपछि बृद्ध आमाले मेयरका हातमा राहत सहयोग दिनुभयो, प्रधानले भने। बृद्ध आमा भन्छिन्, अलिकति बृद्ध भत्ताको पैसा थियो। अलिकति सर सापट गरेर १० हजार रुपैँया खोजेरै दिएकी हुँ। मेरो ढोकामा राहत देख्दा ती एक छाक पनि जुटाउन नसक्नेलाई सम्झिएँ। अनि छिमेकमा सापट खोज्न कुदेकी हुँ। कनकाई नगरपालिकाका नगर प्रमुख राजेन्द्र पोख्रेल भन्छन्, आमाको घरमा पुग्दा मेरो मुखबाट कुनै शब्द निस्केनन्। आमाको अवस्था हेर्दा मैले आमालाई हजुर राख्नु आफ्नै लागि खर्च गर्नु पनि भनें। तर उहाँले बाबु, यो पैसा मैले एक छाक पनि खान नपाएकामा अर्पण गरिसकें। उनीहरुलाई जति पुग्छ त्यति चामल किनेर बाँडिदिनु भनेपछि आमाले गरेको सहयोग मैले नगरको कोषमा ल्याएर राखें। उक्त रकम बाट अति निम्न स्तरका मजदुरी गरेर खाने परिवारमा राहत बाढिने पोखरेलले बताए। पोखरेलले अन्नपूर्णसँग भने, दुईतलासम्म घर भएका मान्छे राहत लिनका लागि धमाधम नाम लेखाइरहेको अवस्थामा समाजमा अझैपनि मानवीयता छ भन्ने देखिन्छ।"
विवाह नभएकी सुत्केरीको बिजोग,"बझाङ : विवाह नगरेकी युवतीले बच्चा पाएपछि उनको अवस्था दयनीय भएको छ। दुर्थाथली गाउँपालिका ४ मौलाली घर भएकी सुस्त मनस्थितिकी किशोरीले विवाहपूर्व बच्चा पाएपछि समस्या भएको हो। ६ महिना बढी भएपपछि गर्भवती रहेको थाहा पाएकी उनलाई चैनपुरको महिला सेफ हाउसले तीन महिनाअघि उद्धार गरेको थियो। दुई साताअघि उनले चैनपुरस्थित जिल्ला अस्पतालमा छोरा पाएकी छन्। १९ वर्षीया ती किशोरी बच्चा चैनपुरकै महिला सेफ हाउसमा छन्। किशोरीको गाउँकै विद्यालयका २ जना शिक्षक शिवराज जोशी र वसन्त ओलीले ललाई फकाई जबरजस्ती करणी गरेको मुद्दा परेको छ। तर दुवैजना फरार रहेको प्रहरीले जनाएको छ। अहिले सेफ हाउसले आ श्रय दिँदै आए पनि आमाछोरा दुवैको बिचल्ली हुने हाउसकी मनोसामाजिक परामर्शकर्ता सावित्री थापाले बताइन्। पीडितका बुबाआमाले घर लैजान मानिरहेका छैनन्, कता पठाउने ? कसको जिम्मा लगाउने ? अन्योल भएको छ, थापाले भनिन्। सेफ हाउसमा बढीमा एक साता मात्र राख्ने प्रावधान छ। कसैले लैजान नमानेपछि हाउसमै राखिएको हो। अब कसलाई बुझाउने भन्ने अन्योल भएको छ, उनले भनिन्। त्यहाँ सुत्केरीलाई पोषणयुक्त खानपिनको पनि समस्या छ। बच्चा जन्मेको ११ दिनमा सेफ हाउसमै धार्मिक परम्पराअनुसार न्वारन गरिएको छ। देशमा लकडाउन भएका बेला बच्चा जन्मेकाले उनको नाम लक राखेको पनि थापाले बताइन्। बझाङका प्रहरी नायब उपरीक्षक गणेश बमले अभियुक्तको खोजी भइरहेको बताए।"
लकडाउनमा दाना नपाएर मर्न थाले कुखुरा,"भोजपुर : लकडाउनका कारण कुखरापालन व्यवसाय धरासायी बनेको छ। लकडाउनले बजार र दाना अभाव हुन थालेपछि व्यावसायी निराश बनेका हुन्। दाना नपाएर कुखुरा मर्न थालेपछि धेरै पोल्ट्री फर्म रित्तिन थालेका छन्। विदेशको मोह त्यागी लाखौंको लगानीमा थालेको व्यावसायिक कुखुरापालनमा लागेका युवा लकडाउनका कारण व्यवसाय धरासायी बनेपछि निराश भएका हुन्। बैंकबाट ऋण लिएर थालेको व्यवसाय लकडाउनले चौपट बनाएपछि किस्ता तिर्नसमेत समस्या भएको अजिमा पोल्ट्री फर्म टक्सारका सञ्चालक दिपक श्रेष्ठले बताए। ३० लाखभन्दा बढीको लगानी छ, दैनिक २२ हजारभन्दा बढी दानामा खर्च हुन्छ, दाना खरिद गर्न नसक्दा कुखुरा मर्न थाले, गाउँगाउँबाट मकै किनेर खुवाइरहेको छु, उनले भने, बैंकको किस्ता तिर्न समस्या भयो, लकडाउन यसरी नै बढिरह्यो भने के गर्ने, यतिबेला कुनै विकल्प छैन। जिल्लाका करिब ३ दर्जनभन्दा बढी व्यावसायिक कुखुरा, पशुपालन, तरकारी फर्महरू लकडाउनले ठप्प छन्।"
काभ्रे प्रवेश गर्ने सबै नाका बन्द,"काभ्रे : कोरोना भाइरस सङ्क्रमणको उच्च जोखिम बढ्दै गएपछि काभ्रेपलाञ्चोक प्रवेश गर्ने सबै नाका बिहीबारदेखि बन्द गरिएको छ। काभ्रेपलाञ्चोकसँग जोडिएका सिन्धुपाल्चोक, रामेछाप, सिन्धुली, भक्तपुर, ललितपुर र मकवानपुर नाकाबाट नागरिकलाई जिल्ला आवतजावतमा पूर्णरूपमा रोक लगाइएको हो। जिल्लास्थित कोभिड१० रोकथाम तथा नियन्त्रण, व्यवस्थापन कमाण्ड पोष्टले सिन्धुपाल्चोकसँग जोडिएको मण्डनदेउपुर नगरपालिका र भुम्लु गाउँपालिका, रामेछापसँग जोडिएको चौँरीदेउराली, तेमाल र रोशी गाउँपालिका, सिन्धुलीसँग जोडिएको तेमाल गाउँपालिका, मकवानपुरसँग जोडिएको महाभारत गाउँपालिका र ललितपुरसँग जोडिएको बेथानचोक र खानीखोला गाउँपालिका तथा भक्तपुरसँग जोडिएको बनेपा नगरपालिकास्थित साँगामा आजदेखि अत्यावश्यक सवारीबाहेकलई पूर्णरूपमा बन्द गर्ने निर्णय गरेको हो। कमाण्ड पोष्टका सदस्यसचिव एवं स्वास्थ्य कार्यालय प्रमुख नरेन्द्र झाले स्थानीय तहलाई आआफ्ना सीमामा कडाइकासाथ आवतजावत बन्द गर्न लगाइने निर्णय भएको बताए। उनका अनुसार लकडाउन उल्लङ्घन गर्ने सवारी तथा नागरिकलाई सुरक्षाकर्मीले दैनिक जाँच गरी कारवाही गरिरहेको छ। सो पोष्टले स्थानीय तहका सबै वडा र बस्तीमा निगरानी समूह गरी लकडाउनको प्रभावकारी कार्यान्वयन गर्न नागरिकबाटै स्थानीयस्तरमा समूह बनाएर निगरानी गर्न थालेको छ। प्रमुख जिल्ला अधिकारी एवं कमाण्ड पोष्ट संयोजक श्रवणकुमार तिमल्सिनाले भने, 'पालिकास्तरमै नागरिकको समूह परिचालन गर्दा लकडाउन प्रभावकारी हुने देखियो, सोहीअनुसार पालिका प्रमुखलाई अनुरोध गरिनेछ।' यसअघि तेमाल र बेथानचोक गाउँपालिकाले अन्य स्थानबाट कुनै पनि सामग्री ल्याउन रोक लगाउँदै आफ्नो क्षेत्र प्रवेशका सबै नाका बन्द गर्ने निर्णय गरिसकेकका छन्। स्थानीय प्रशासनले जिल्लाका नाकामा कडाइ गर्न थालेपछि बेथानचोक गाउँपालिकाले गाउँमा पाहुना आउन र बस्नसमेत बन्देज गर्ने निर्णय गर्यो। साथै गाउँपालिकाले एक वडाबाट अर्को वडामा जान नपाइने नियम पनि बनाएको छ। पाँचखाल नगरले भने सरकारले पहिलोपटक बन्दाबन्दीको समय थपेलगत्तै गत चैत तेस्रो सातादेखि नै एक वडाबाट अर्को वडा प्रवेशमा रोक लगाएको थियो। नगरप्रमुख महेश खरेलले कारोना भाइरस सङ्क्रमणको उच्च जोखिम देखिएकाले सङ्क्रमण न्यूनीकरण तथा रोकथामका लागि चैतदेखि नै वडा प्रवेशमा रोक लगाउने निर्णय गरिएको बताउनुभयो। उहाँका अनुसार तरकारी, दूध, औषधि, तथा खेतबारीमा काम गर्नेबाहेकका व्यक्ति एक वडाबाट अर्को वडा प्रवेश गर्न पाउने छैन। पाँचखाल नगरपालिका६ का वडाध्यक्ष रामशरण दुलालले भने वडास्थित पसल र बासिन्दाको दैनिक निगरानी गरिरहनुभएको छ। मण्डनदेउपुर नगर र महाभारत गाउँपालिकाले भने हाल वडा प्रवेशमा रोक लगाइ पाँच जना भेला हुन रोक लगाएको छ। स्थानीय तहले अत्यावश्यक सामग्री खरिदका लागि भने आआफ्नो क्षेत्रका स्थानीय पसल खुलाउने समयावधि तोकेका छन्।"
सात हजार विपन्न परिवारलाई राहत,"कालिकोट : जिल्लाका नौवटै स्थानीय तहले दैनिक ज्यालादारी, मजदुरी गरेर जीविकोपार्जन गर्ने सात हजार विपन्न परिवारलाई राहत वितरण गरेका छन्। लकडाउनका कारण समस्यामा परेका ६ हजार सात सय ३८ परिवारलाई नुन, तेल र खाद्यान्न लगायतका राहत सामग्री वितरण गरेका हुन्। रास्कोट नगरालिकाले एक हजार ६ सय ७० परिवारलाई राहत वितरण गरेको छ। पचालझरना गाँउपालिकाले स्थानीय उत्त्पादन मकै एक सय ५५ परिवारलाई दिएको छ। सान्नीत्रिवेणी गाँउपालिकाले एक हजार ६७ परिवारलाई दिएको छ। नरहरीनाथ गाउँपालिकाले चार सय ८० घरपरिवार, महाँवै गाउँपालिकाले दुई सय ४० विपन्न परिवारलाई वितरण गरेको जनाएका छन्। खाँडाचक्र नगरपालिकाले एक हजार सात सय ४० परिवार, तिलागुफा नगरपालिकाले ६ सय ६० परिवार, शुभकालिका गाउँपालिकाले पाँच सय ७५ परिवारलाई राहत वितरण गरेको छ। दैनिक ज्याला मजदुरी गरी खाने विपन्न परिवार, एकल महिला, असहाय परिवारलाई उपलब्ध गराइने राहतसम्बन्धी मापदण्डअनुसार नै राहत वितरण गरिएको रास्कोटका प्रमुख काशीचन्द्र बरालले बताए। गाउँमा राहत दिनुपर्ने परिवारको संख्या बढी भएकाले तीन चरणमा गरी सबै विपन्न परिवारलाई राहत बाँडिएको उनले बताए। लगातारको बन्दाबन्दीका कारण दैनिक जीविकोपार्जन गर्न समस्या भएकालाई राहत वितरण गरेको महाँवै गाउँपालिका अध्यक्ष नन्दबहादुर सिंहले बताए। पचालझरनाका अध्यक्ष खड्गराज सेजुवालले विपन्न नागरिकलाई स्थानीय उत्पादन मकै राहत बाँडिएको बताए। उनले गाउँमा भोकमारीभन्दा पनि भातमारी हुने भएकाले चामल वितरण गर्दा धेरैले विवाद गर्ने भएकाले समस्या परेका परिवारलाई मात्र दिने गरी प्रतिपरिवार २० पाथीका दरले मकै वितरण गरिएको बताए। पलाँताका अध्यक्ष लक्ष्मणबहादुर बमले व्यक्तिगत रुपमा राहत वितरण गरेका हुन्। एक सय ५० विपन्न परिवारमा खाद्यान्न, नुन, तेलका साथै १ हजार ४ सय परिवारलाई साबुन वितरण गरिएको छ। पलाँताका सबै स्वास्थ्य संस्थाका स्वास्थ्यकर्मी तथा २० वटा जिल्ला अस्पताललाई सहयोग गरेको गरी एक सय २० पिस पिपिई, एकसय ५० पिस सेनिटराईजर, २० हजार पिस मास्क, गाउँपालिकाका २ हजार ८ सय घरधुरीलाई नै नुन, तेल व्यक्तिगत पैसाले वितरण गरेको उनले बताए।"
तेह्रथुममा २० वर्षीय युवकले गरे बाबुआमाको हत्या !,तेह्रथुम : फेदाप गाउँपालिका५ का एक युवकले आफ्नै बाबु र आमाको हत्या गरेको स्थानीयहरुले बताएका छन् । गाउँलेहरुका अनुसार २० वर्षीय कन्चन लिम्बुले बिहीबार साँझ साढे ६ बजेतिर घरायसी विवादका क्रममा ४२ वर्षीय बुवा रुपबहादुर लिम्बु र आमा ३५ वर्षीया इशा खापुङ लिम्बुलाई बञ्चरो प्रहार गरी हत्या गरेका हुन् । बञ्चरो प्रहारबाट गम्भीर घाइते भएका दम्पतीको घटनास्थलमै मृत्यु भएको स्थानीय बासिन्दा किस्मत फोम्बोले जानकारी दिए । हत्या गरी भाग्दै गरेका कन्चनलाई पोक्लाबाङ प्रहरी चौकीको टोलीले पक्राउ गरेको प्रहरी निरीक्षक तेजबहादुर दाहालले जानकारी दिए । घटनास्थलमा प्रहरीको अनुसन्धान टोली भोलि शुक्रबार जाने र मृतकको शव पोष्टमार्टमका अस्पताल लगिने प्रहरीले जनाएको छ । इशाको ७ महिनाको नाबालक छोरी समेत रहेको वडाध्यक्ष टेक बहादुर घिसिङले बताए ।
१० हजार भित्रिए पाँच सयको मात्र परीक्षण,"जाजरकोट : लकडाउनकै अवधिमा १० हजार व्यक्ति जिल्ला भित्रिएका छन्। तर, हालसम्म पाँच सयको मात्र द्रुत परीक्षण (आरडिटी) जाँच गरिएको छ। किट अभावमा जिल्ला भित्रिएका सबैको परीक्षण हुन नसकेको हो। प्रदेश सरकारले पठाएका पाँच सय आरडिटी किट परीक्षण गर्दा सबैको रिपोर्ट नेगेटिभ आएको छ। धेरै शंकास्पदको परीक्षण नहुँदा गाउँमा त्रास बढेको हो। बाँकेमा संक्रमितको संख्या बढ्दै गएपछि जाजरकोटमा पनि त्रास बढेको छ। बाँकेको नेपालगञ्जस्थित महेन्द्र बहुमुखी क्याम्पसको हाताभित्र रहेको क्वारेन्टाइनबाट ११ जना भागेर जाजरकोट आएका थिए। जिल्लाको भेरी नगरपालिका ११ का उनीहरू मजदुरीका लागि केही समयअघि कालापार (भारत) गएका थिए। बाँकेमा संक्रमित भएका एकजना सोही क्वारेन्टाइनबाट भागेको भन्ने समाचारले जाजरकोटवासीलाई थप त्रसित बनाएको हो। लकडाउनकैै अवधिमा बाँकेबाट धेरै मानिस जाजरकोट भित्रिएकाले जिल्लावासी त्रसित भएको भेरी नगरपालिका ४ का वडाध्यक्ष खम्बजंग शाहले बताए। अलपत्र नागरिकलाई नेता, सांसद र मन्त्रीले बिनास्वास्थ्य परीक्षण जिल्ला पठाएका थिए। संक्रमित लुकेर बसेको हुनसक्ने भएकाले परीक्षणको दायरा बढाउनु पर्ने कुशे गाउँपालिका अध्यक्ष हरिचन्द्र बस्नेतले बताए। लकडाउनकै समयमा देशका विभिन्न सहरबाट आएकाको भने किट अभावले स्वास्थ्य परीक्षण गर्न नसकिएको स्वास्थ्य सेवा कार्यालय प्रमुख टीकाराम जैसीले बताए। सबै पालिकाबाट कोरोनाको परीक्षणका लागि किट माग गरिएको छ। तर जिल्लामै किट नआउँदा समस्या भएको उनलको भनाइ छ। जिल्लाका विभिन्न विद्यालयमा बनाइएका नाम मात्रका क्वारेन्टाइनमा बसेका पनि १४ दिन नपुग्दै घर जाने गरेका छन्। एक सय ६७ जना क्वारेन्टाइनमा भए पनि ६० जनाको मात्र आरटिडी गरियो। जिल्लामा विभिन्न स्थानमा स्थापना गरिएका क्वारेन्टाइनमा हालसम्म दुई सय ३९ जना मात्र बसेका छन्। यता भेरी नगरपालिका र बारेकोट गाउँपालिकाले सोमबारदेखि नाका पूर्ण रूपमा शिल गर्ने निर्णय गरेका छन्।"
"ललितपुरका वडाको चेतावनी : गाउँ गएकाहरु नफर्कनू, थाहा पाए घर नै सिल गर्छौँ !","ललितपुर : साता दिन पहिला बिराटनगरबाट एक महिला ललितपुर महानगरपालिकाको धोबीघाट ३ स्थित आफ्नै भाडाको घरमा बस्न आएकी थिइन् । तर बाहिरबाट आएकाहरुबाट कोरोनाको जोखिम हुनसक्ने भन्दै उनलाइ त्यहाँ बस्न दिइएन । ३ वडाका अध्यक्ष श्रीगोपाल महर्जनका अनुसार उनी बस्दैआएको घरमा एक जना वृद्दा बस्छिन । उनले पनि ती महिलालाई घरमा बस्न स्वीकृत नदिएपछि त्यहाँबाट निस्किएकी हुन । महर्जनले भने 'खै काभ्रेतिर जान्छु भन्थिन, कता गइन थाहा भएन।' महर्जनका अनुसार यसै साता उनकै वडामा अर्की महिला पोखराबाट आइन । अन्य सवारीमा आउने संभावना नदेखिकाले उनी पोखराबाट एम्बुलेन्स लिएर आएकी हुन । तर वरपरकाले वडामा गुनासो गरेपछी उनलाई घरैमा क्वारेन्टाइनमा बस्न भनिएको उनले बताए । तर यसरी बाहिरबाट आउनेहरुका कारण त्रास बढेको छ।' उनलाई जे चाहिन्छ वडामा खबर गर्न भनिएको छ । घर बाहिर निस्कन बन्चित गरीएको उनले बताए । ललितपुरमा बाहिरबाट भित्रिनेहरु क्रमश बढेका कारण स्थानीय सरकार कडा रुपमा प्रस्तुत हुन थालेको छ । वडा ९ ले पनि धम्किपुर्ण शैलीमा बाहिरबाट आउनेहरुलाई बस्न नदिने भन्दै विज्ञप्ति जारी गरेको छ । विज्ञप्तिमा सुरक्षाका कारण भाडामा बस्नेहरुलाई स्थिति सामान्य नभइन्जेल नफर्किन आग्रह गरिएको छ । घरधनीले बहालमा बस्नेलाइ फोनमार्फत भन्नुपर्ने पनि जनाइएको छ । जवर्जस्ती फर्किएको खण्डमा टोलसुधार समितिको निगरानीमा १४ दिनसम्म पुरै घर ुलकु गरिने उल्लेख छ । जिल्ला प्रशासन कार्यालय ललितपुरका सहायक प्रमुख जिल्ला अधिकारी खिमराज भुसालका अनुसार स्थानीय सरकारले त्यसरी घरबाट निकाल्ने र बस्नै नदिने काम उचित नभएको बताए । उनले भने 'माथिल्लो तहको सरकारले पनि हेर्छ । समस्यामा परेका नागरिकलाई पीडामा पार्न हुदैन ।' बरु सबैको आवस्यक परीक्षण गरेर सचेत गराउन आवस्यक लागेको बताए । ललितपुर महानगरपालिकामा ७० हजार घरधुरी छ्न। कम्तीमा ५ प्रतिसत मात्र भाडामा नलगाएको देखिएको ३ वडाका अध्यक्ष महर्जनको भनाई छ । १३ वडाका अध्यक्ष गणेश केसीले पनि केही समय पहिला पुर्वबाट आएको गाडी थानकोटमा रोक्दा केही यात्रु भागेर उनको वडामा आएको बताए ।"
अझै तीन दिन वर्षा हुने,काठमाडौं : पश्चिमी वायु र स्थानीय वायुको प्रभावका साथै बङ्गालको खाडी र अरब सागरबाट समेत आएको जलवाष्पयुक्त हावाको प्रभावले बिहीबार देशभर बदलीसँगै वर्षाको सम्भावना रहेको छ। मौसम पूर्वानुमान महाशाखाले निकालेको आगामी तीन दिनको मौसम पूर्वानुमान बुलेटिनमा पूर्वी भुभाग नजिक बनेको न्युन चापीय क्षेत्र तथा बंगालको खाडीबाट समेत जलवाष्पयुक्त वायु नेपालमा प्रवेश गरिरहेको उल्लेख गरिएको छ। हाल देशको सुदुरपश्चिमीका भूभागमा सामान्य बदली र बाँकी भुभागमा मौसम सामान्यतया सफा रहेको छ। बिहीबार दिउँसो देशको पश्चिमी भूभागमा सामान्य बदलि र बाँकी भूभागमा आंशिक बदली रहनेछ। देशको पश्चिमी भूभागका केहि स्थानहरूमा र मध्यपूर्वी भूभागका एकदुई स्थानमा मेघगर्जनचट्याङ्गसहित वर्षाको सम्भावना रहेको बुलेटिनमा उल्लेख छ। शुक्रबार देशभर बिहानीपख आंशिक बदली र दिउँसो पश्चात सामान्य बदली रहनेछ। देशको पहाडी भूभागका केहि स्थानहरूमा साथै तराईका एकदुई स्थानमा मेघगर्जनचट्याङ्गसहित वर्षाको सम्भावना रहेको छ। शनिबार देशभर बिहानीपख आंशिक बदली र दिउँसो पश्चात सामान्य बदली रहनेछ। देशको पश्चिमी मध्य भूभागका केहि स्थानहरूमा साथै पूर्वी भूभागका एकदुई स्थानमा मेघगर्जनचट्याङ्गसहित वर्षाको सम्भावना रहेको छ।
"बाजुरामा चट्याङले चार पशु मरे, बालिका घाइते","बाजुरा : बाजुरा जिल्लाको गौमुल गाउँपालिकामा चट्याङ लागेर एक हल गोरु, ब्याउने भैँसी, र गाई मरेका छन् । यस्चै १० वर्षीया बालिका घाइते भएकी छन् । बिहीबार दिउँसो ४ बजे परेको चट्याङ्गले गौमुल गाउँपालिका३ गर्जेका अपिलाल बोहराको घरगोठसहित पशुचौपाया जलेको जिल्ला प्रहरी कार्यालयले जानकारी दिएको छ । घटनाको विस्तृत जानकारीका लागि घट्मुना प्रहरी चौकीबाट प्रहरी टोली घटनास्थलतर्फ हिँडेको जिल्ला प्रहरी कार्यालयका प्रवक्ता रानबहादुर रोकायाले बताए । वडाध्यक्ष मान बहादुर बोहराका अनुसार घर नजिकै रहेको गोठको छानामा चट्याङ्ग परेको हो । पानीसँगै परेको चट्याङ्ग लागेर अफिलाल बोहराकी १० वर्षीया छोरी अञ्जना बोहरा समेत घाइते भएकी छन् । घाइते बालिकालाई थप उपचारका लागि गौमुल गाउँपालिकाको केन्द्र घट्मुना ल्याउने बताइएको छ । क्षतिको यकिन विवरण आएपछि राहतको व्यवस्था गरिने गाउँपालिकाले जनाएको छ ।"
सहमति विपरीत क्वारेन्टाइनबाट नेपालीलाई फिर्ता पठाउँदै भारत,"कपिलवस्तु : भारतीय सुरक्षा अधिकारीले क्वारेन्टाइनमा राख्न भनी लगेका ८८ जना नेपालीलाई रात परेलगत्तै छाडिदिएका छन् । करिब २ घण्टा नबित्दै भारतीय सुरक्षाकर्मीहरुले उनीहरुलाई भारतका आफ्ना आफन्तजन वा पुन नेपाली सुरक्षाकर्मीहरुले थाहा नपाउने गरी नेपाल तर्फ सीमासीमा पार गर्न भनी छोडिदिएका हुन् । भारतीयहरुले छाडे पनि ८८ जनामध्ये केही लुकी छिपी सीमा पार गरी गाउँ फर्केका छन् भने अधिकांश फेरि सीमा क्षेत्रमै आएपछि अलपत्र परेका छन् । भारतीय क्षेत्रमा अलपत्र परेका नेपालीलाई भारत सरकारले व्यवस्थापना गर्ने र नेपाली क्षेत्रमा अलपत्र परेका भारतीयलाई नेपालले व्यवस्थापन गर्ने नेपाल भारत दुई देशबीच सहमति भए पनि सहमतिलाई भारतीय पक्षले कार्यान्वयन गरेको छैन । जस कारण दैनिकजसो सीमा क्षेत्रमा भारतबाट लखेटिएर आउने सर्वसाधारणको संख्या बढ्दोछ । बुधबार साँझसम्म जिल्लाका विभिन्न सीमा क्षेत्रमा ४ सय बढी सर्वसाधारणहरु अलपत्र परेका छन् । कोरोना भाइरसको संक्रमण फैलिएसँगै भारतका विभिन्न शहरबाट लखेटिएका सर्वसाधारणहरु नेपाल भारत सीमा क्षेत्रमा आउने क्रम बढेको हो । रोजगारीका सिलसिलामा रहेका सर्वसाधारणहरुलाई भारतीय सुरक्षाकर्मीहरुले घर फर्काउन लागेपछि भारतबाट आएका उनीहरु अलपत्र पर्न थालेका हुन् । मुम्बइमा कम्पनी बन्द भएपछि भोक भोकै पर्न थालेपछि आफुहरु भाग्दै, लुक्दै २१ दिन लगाएर सीमा क्षेत्रसम्म आइपुगेको यशोधरा गाउँपालिका वडा नं ६ का शिव मंगल यादवले बताए । नेपालभारतको सहमतिको नाममा सीमा क्षेत्रमा नेपाली नागरिकहरु यसरी अलपत्र पर्दा जिल्लाका स्थानीय तहले विरोध जनाएका छन् । नेपाली नागरिकको व्यवस्थापनका लागि स्थानीय तहका प्रमख तथा प्रतिनिधीहरुले सरकारसँग माग गरेका छन् । सीमा नाकाको दश गजा क्षेत्रमै अलपत्र अवस्थामा रहेका नागरिकलाई क्वारेन्टाइनमा लैजान खोज्दा स्थानीय प्रशासनबाटै अवरोध सिर्जना भएको मायादेवी गाउँपालिकाका प्रमुख वजरंगी चौधरीले बताए । खुला आकाशमा सीमा क्षेत्रमा रात बिताएका उनीहरुलाई सर्प तथा अन्य विषालु किराहरुको टोकाइको जोखिम पनि उत्तिकै छ । अलपत्र परेकाहरुको उद्धार र क्वारेन्टाइनमा राख्ने प्रवन्ध गर्न आफ्ना भारतीय समकक्षी सिद्धार्थ नगर जिल्लाका प्रमुखसँग समन्वय गरिरहेको प्रमुख जिल्ला अधिकारी दिर्घ नारायण पौडेलले २ दिन अघिदेखि भन्दै आए पनि भारतीय पक्षसँग भने पहल सुरु भएको देखिँदैन । भारतका विभिन्न सहरबाट नेपाली सर्वसाधारणहरु घर फर्कन आउने संख्या दिनहुँ बढ्दो क्रममा रहेको सीमा क्षेत्रमा रहेका सुरक्षाकर्मीहरुले बताएका छन् ।"
होम क्वारेन्टाइनमा बसेका हिँडडुलमा,"नुवाकोट : एक हजारभन्दा बढी मानिस होम क्वारेन्टाइनमा रहेको स्वास्थ्य कार्यालय नुवाकोटले जनाएको छ। तर, उनीहरू जथाभावी हिँडिरहेको स्थानीयले बताएका छन्। स्वास्थ्य कार्यालयका अनुसार विदुर र बेलकोटगढी नगरपालिकाका साथै १० गाउँपालिका रहेको नुवाकोटमा एक हजार एक सय ७७ जना होम क्वारेनटाइनमा बसेका हुन्। जसमध्ये सबैभन्दा बढी म्यागङ गाउँपालिकामा ४ सय १० छन्। पूर्वी भेगमा रहेको ककनी र शिवपुरी गाउँपालिकाका कोही पनि होम क्वारेन्टाइनमा छैनन्। पछिल्लो साता काठमाडौंबाट नुवाकोट भित्रिएका कारण होम क्वारेन्टाइनसमा बस्नेको संख्या बढेको स्वास्थ्य कार्यालय नुवाकोटका प्रमुख सागरप्रसाद घिमिरेले जानकारी दिए। पछिल्लो साता लकडाउनका कारण काठमाडौंमा फसेका नुवाकोटवासीलाई काठमाडौंबाट विभिन्न राजनीतिक दलका नेताले बस रिजर्भ गरेर जिल्ला भित्र्याएका थिए। जिल्लामा ४० भन्दा बढी बसबाट सर्वसाधारण जिल्ला भित्रिएका थिए। स्वास्थ्य कार्यालयका अनुसार होम क्वारेन्टाइनमा बस्नेको संख्या सबैभन्दा बढी म्यागङ गाउँपालिका छ। त्यहाँ ४ सय १० जना छन्। पश्चिमी भेगमा रहेको किस्पाङ गाउँपालिकामा २ सय २६, दुप्चेश्वर गाउँपालिकामा एक सय ४०, विदुर नगरपालिकामा एक सय २९ र तारकेश्वर गाउँपालिकामा एक सय ५ जना छन्। तादी गाउँपालिकामा एक सय, सूर्यगढी गाउँपालिकामा ५१, बेलकोटगढी नगरपालिकामा ७, लिखु गाउँपालिकामा ८ र पन्चकन्या गाउँपालिकामा एकजना रहेका छन्। यसैबीच, कोरोना भाइरसको डेन्जर जोनमा नुवाकोट परेको छ। त्रिशूलीगल्छीवीरगन्ज सडकमार्गले छोएको पर्सालगायतका अन्य स्थानमा कोरोनाको संक्रमण देखिएसँगै नुवाकोट कोरोनाको डेन्जर जोनमा परेको आंकलन सरोकारवालाले गरेका हुन्। वीरगञ्जबाट दिनहुँजसो तरकारी लगायतका खाद्य सामग्री आउने र काठमाडौंमा समेत आवतजावत हुनुले नुवाकोट कोरोनाको उच्च जोखिममा परेको स्वास्थ्य कार्यालयका प्रमुख घिमिरेले बताए। नुवाकोटमा सोमबारसम्म कोरोनाका कुनै पनि बिरामी फेला नपरेका भए पनि उपचारका लागि तयार रहेको नुवाकोट जिल्ला अस्पताल त्रिशूलीका प्रमुख डा रेमकुमार राईले बताए।"
