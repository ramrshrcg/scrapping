शीर्षक,विवरण
कोमामा नेपाली !,"वैदेशिक रोजगारको प्रसंग आउनेबित्तिकै धेरैजसो कम्पनीमा श्रमिकले पाउने तलब सुविधाका बारेमा मात्रै चासो राखिन्छ। उनीहरूको स्वास्थ्य सुरक्षा, खानपान, बसाइ, हावापानीअनुकूलका रहनसहनलगायतका विषयलाई गौण ठानिन्छ। चासो नदिइएको यिनै विषय कहिलेकाहीं कामदारको जीवनमा सबैभन्दा ठूलो समस्या बनेर आइदिन्छ। परिवारको सुखसयलका लागि धन कमाएर पठाउनु त कता हो कता प्राण नै उतै त्यागेर बाकसमा स्वदेश फर्कनुपर्ने कारण बनिदिन्छ। पर्याप्त होसियारीको अभावमा केही कामदारलाई भने विदेशमा प्राण नत्यागे पनि त्योभन्दा कठिन तरिकाबाट अस्पतालको शय्यामा अचेत जिन्दगीको सामना गर्नुपर्ने अवस्थामा पुयाइदिन्छ। वर्षोंदेखि जारी यो समस्या समाधानका लागि सरकारी र गैरसरकारी क्षेत्रबाट अनेकौं प्रयास गरिएको बताइए पनि नतिजा शून्यजस्तै छ। यसले कामदार, उसका परिवार र यससँग जोडिएका सबै पक्षलाई चिन्तित तुल्याएको छ। रोजीरोटीकै लागि परदेश पुगेका तीन महिलासहित २५ जना कोमा (अचेत अवस्था) मा विदेशमै छन्। विगतमा उनीहरूलाई स्वदेश ल्याएर सुविधासम्पन्न अस्पतालमा उपचार गराउन श्रम, रोजगार तथा सामाजिक सुरक्षा मन्त्रालयमार्फत भएको निर्णय कार्यान्वयन हुन सकेको छैन । सरकारले आफ्नै निर्णय कार्यान्वयन गर्न नसक्दा कतार, साउदी, कुवेत, बहराइन, ओमान, यूएई, जापानका अस्पतालको कोमामा रहेका प्रियजन सकुशल नेपाल फर्कने आशमा रहेका परिवारलाई निराश बनाएको छ। धन नपाए पनि आफ्ना प्रियजनको धुकधुकी श्वास मात्रै बोकेर भए पनि सकुशल नेपाल फर्कने आशमा रहेका आफन्तलाई निराश नपार्न सरकारले जतिसक्यो छिटो कूटनीतिक पहलमार्फत ती नेपालीलाई स्वदेश फर्काउनुपर्छ। स्वदेशमै सुविधासम्पन्न अस्पतालमा उपचारको प्रबन्ध गरिदिनुपर्छ। कार्यस्थलमै बिरामी हुनु, सम्बन्धित कम्पनीले प्रतिबद्धता जनाएअनुसार सेवासुविधा नदिनु, कुटपिटमा पर्नु तथा कामबाट निकालिनु नेपालीका लागि सामान्य बनिसकेको छ। यी सबै समस्यालाई नजरअन्दाज गरेर भए पनि दैनिक १ हजार ५ सयका दरले विदेसिएका नेपाली दाजुभाइले ढुक्कसँग काम गर्न पाउनेगरी सरकारी स्तरबाटै प्रभावकारी पहल हुनुपर्छ। स्वदेशमा रोजगारी दिन नसके पनि विदेश गएर मुलुककै अर्थतन्त्रलाई टेवा पुयाइरहेका दाजुभाइको सुरक्षाको जिम्मेवारी सरकारले लिनुपर्छ। मुलुकको कुल गार्हस्थ उत्पादनमा वैदेशिक रोजगारीको हिस्सा २५ प्रतिशतभन्दा बढी छ। तर सरकारले वैदेशिक रोजगारीमा रहेका कामदारको हितका लागि उल्लेखनीय काम गर्न नसक्नु दुखद हो। मुलुकको अर्थतन्त्र जोगाउने खम्बा बनेर विदेसिएका नागरिकको संरक्षकको भूमिकाबाट सरकार विमुख हुन मिल्दैन। मुलुककै भलाइका लागि विदेशी भूमिमा नेपाली कामदारले चुहाएको रगत र पसिनाको सम्मान गर्न भए पनि सरकारले उनीहरूको स्वास्थ्य उपचारको भरपर्दो व्यवस्था गरिदिनुपर्छ । विदेशी भूमिमा दैनिक तीन कामदारले ज्यान गुमाइरहनुपर्ने अवस्थाको अन्त्य गर्न सरकारले नै नेतृत्व लिनुपर्छ। वैदेशिक रोजगारीमा पुगेका नेपालीले हासिल गरेको आर्थिक उन्नति तथा व्यावसायिक जीवनमा कमाएको सफलताको प्रशंसा गर्ने मात्रै होइन, गन्तव्य मुलुकमा आङ नै जिरिङग हुनेगरी बेहोरिरहेका हैरानीबाट मुक्ति दिनुपर्छ। प्रारम्भिक लक्षण देखिनासाथ उचित उपचार पाएका भए उनीहरू निको हुन्थे होलान् । तर कामदार र रोजगारदाता दुवैको अज्ञानताका कारण समस्या विकरल बनिरहेको छ। श्रमिकका कामको कुरा गर्दा तलब र सुविधासँगै स्वास्थ्य सुरक्षाको विषयलाई प्राथमिकता दिनुपर्छ । कुन मुलुकमा कस्तो हावापानी छ? त्यहाँको वातावरणसँग जुन अपनाउनुपर्ने आहारविहारलगायतका विषयमा कामदारलाई उचित परामर्श दिनुपर्छ। कामदारले पनि लामो समयसम्म निरन्तर काम गर्ने तर सधैं एकैप्रकारको खाना खाने प्रवृत्तिमा सुधार गर्नुपर्छ। बसाइ तथा खानपानमा ध्यान दिनुपर्छ। रोजगारदाताले श्रमिकको स्वास्थ्य सुरक्षाको सुनिश्चितता गर्नुपर्छ । उनीहरूका सुपरिवेक्षक तथा कम्पनीले पनि कामदारको नियमित स्वास्थ्य परीक्षणको व्यवस्था गर्नुपर्छ। कामदारको स्वास्थ्य बिमालाई अनिवार्य बनाउनुपर्छ।"
गोरखामा पारस शाहको एक दिन,"गोरखा : पूर्वयुवराज पारस शाहले बुधबार एकदिन पुर्खाको थलो गोरखामा बिताएका छन् । मंगलबार राति १२ बजे गोरखा आइपुगेका उनी बुधबार करिब छ बजे गोरखाबाट प्रस्थान गरेका छन् । मंगलबार एकरात गोरखा दरबार नजिकै रहेको होटल वृन्दावनमा साथीसंगीसँग बिताए । पूर्वराजपरिबारको कुलदेवताको रुपमा मानिने गोरखकाली र गोरखनाथको पूजाआजाका लागि होटलबाट ११ बजेपछि निस्किएका थिए । त्यहाँ केहीबेर उनले निर्माणाधीन गोरखा दरबारको पनि अवलोकन गरे । दरबारको निर्माण कार्यमा भइरहेको ढिलाइप्रति शाहले साथीसंगीसँग चिन्ता व्यक्त गरेका छन् । गोरखनाथका मूल पुजारी प्रदीपनाथ योगीसँग केहीबेर धर्मसंस्कृतिको बारेमा भलाकुसारी भएको थियो । पढेलेखेका मान्छेले सनातन धर्म, संस्कृतिको संरक्षण, जगेर्ना गर्नुपर्नेमा उनीहरुले नै नष्ट गर्दै गए, योगीले भनेका थिए । यो विस्तारै आफै ठिक हुन्छ, शाहले प्रतिक्रिया दिएका थिए । पूजापाठ, ग्रहशान्ति, दान दक्षिणा र अवलोकन सकेर शाह १ बजे होटल फर्किएका थिए । त्यहाँ उनलाई स्वागत गर्न र साथ दिनका लागि गोरखा सदरमुकाम आसपासका राजसंस्थाप्रति आस्थावान, राप्रपाका नेता कार्यकर्ता भेला भएका थिए । उनी गोरखा सदरमुकामबाट मनकामनाका लागि दिउँसो चारबजे प्रस्थान गरेका थिए । मनकामना केवलकार चढेर उनी मनकामना देवीको पूजाअर्चना गर्न पुगेका थिए । पूजा सकेर केहीबेरको मनकामना क्षेत्रको अवलोकनपछि उनी साँढे पाँचबजे पोखराका लागि प्रस्थान गरेका छन् । राजसंस्थाप्रति आस्थावान विशेषगरी राप्रपाका नेता, कार्यकर्ताले गोरखा भित्रिएदेखि पोखरा नफर्कुन्जेल उनलाई साथ दिएका थिए ।"
मुद्रा कोष गुहार्दै सरकार,"काठमाडौं : सरकारले कोरोना महामारीका कारण थलिएको अर्थतन्त्र चाँडो पुनरुत्थान गर्न अन्तर्राष्ट्रिय मुद्रा कोष (आईएमएफ)सँग सहायता लिने भएको छ। कोषसँग विस्तारित कर्जा सहायता (एक्सटेन्डेट क्रेडिट फ्यासिलिटी)अन्तर्गत वित्तीय एवं प्राविधिक सहयोग लिन लागिएको हो। हामीले सरकारका सबैजसो सरोकारवाला निकाय र आईएमएफका प्रतिनिधिबीच धेरै चरणमा वार्ता गरिसकेका छौं, अर्थ मन्त्रालयका अन्तर्राष्ट्रिय आर्थिक सहायता समन्वय महाशाखा प्रमुख श्रीकृष्ण नेपालले भने। नेपालका अनुसार अबको एक महिनाभित्र त्यस्तो सहायताको सबै पूर्वतयारी सक्ने योजनामा काम भइरहेको छ। विश्व बैंक समूहअन्तर्गतको यो संस्थाले अन्तरसरकारी भुक्तानीलाई व्यवस्थित गर्ने र मुलुकहरूको वित्तीय सुरक्षा मजबुत बनाउन सहयोग गर्दै आएको छ। आईएमएफले भुक्तानी सन्तुलनमा गम्भीर समस्या आएका बेला गरिब मुलुकलाई ऋण सहायता उपलब्ध गराउने गरेको छ। अहिले नेपालको भुक्तानी सन्तुलन ठीकठाक भए पनि कोरोना महामारीबाट उत्पन्न आर्थिक संकटसँग जुध्न पुँजी, प्रविधि र सीपको खाँचो परेको भन्दै सरकारले सहायता लिने प्रक्रिया थालेको हो। आईएमएफले दिने सहुलियतपूर्ण ऋण सहायता मुलुकको विकास निर्माणभन्दा पनि संरचनागत सुधार र सरकारी संस्थाहरूको क्षमता अभिवृद्धिमा खर्च हुनेछ। हामीलाई अहिले नयाँ संस्था खडा गर्नु आवश्यक छैन। तर, भएका संस्थाहरूको क्षमता बढाउने र ७६१ सरकारहरूबीच तादात्म्य मिलाउन केही संरचनागत सुधार गर्नुपर्ने हुन्छ, सहसचिव नेपालले भने। धेरै सरकार भएकाले भविष्यमा हुने वित्तीय जोखिम घटाउने, बजेट खर्च गर्ने क्षमता बढाउने र सरकारी खर्चको प्रभावकारिता जाँच गर्नेजस्ता काममा आईएमएफले सघाउने भएको छ। नेपाल राष्ट्र बैंकका प्रवक्ता डा गुणाकर भट्टले अर्थतन्त्र असहज परिस्थितिमा पुगेका बेला प्राप्त हुने यस्तो सहायताले दीर्घकालमा मुलुकको अर्थव्यवस्था बलियो बनाउन जग बसाल्ने बताए। अहिले झ्वाट्ट हेर्दा दाताले सर्त अघि सारेजस्तो देखिन सक्छ, प्रवक्ता डा भट्टले भने, तर, त्यही सर्तले भविष्यमा आउन सक्ने जोखिम घटाउन र दिगो आर्थिक विकासको जग बसाल्न सघाउ पुग्छ। यसअघि वित्तीय क्षेत्र सुधार कार्यक्रम लागू हुँदा डुब्नै लागेका सरकारी बैंकहरूको पुनरुत्थान भएको उनले बताए। कति पाइन्छ ऋण ? आईएमएफको कार्यकारी समितिमा मताधिकार र विश्व अर्थतन्त्रमा हाम्रो हिस्साका आधारमा कोषले सबै मुलुकका लागि सहायता रकमको सीमा (कोटा) निर्धारण गरेको हुन्छ। अहिले लिन लागिएजस्तो विस्तारित कर्जा सुविधा योजनाअन्तर्गत नेपालले आफ्नो कोटाको तीन गुणासम्म सहायता पाउन सक्छ। असामान्य अवस्थामा बढी स्रोत आवश्यक भयो भने कोटाको ४ गुणासम्म पनि ऋण सुविधा दिन सक्ने व्यवस्था छ। आईएमएफमा नेपालको कोटा १५ करोड ६९ लाख एसडीआर छ। स्पेसल ड्रइङ राइट (एसडीआर) भनेको आईएमएफले अन्तरसरकारी भुक्तानीका लागि जारी गरेको एक प्रकारको मुद्रा हो। यो नेपाली रुपैयाँ वा भारतीय रुपये भनेजस्तै मुद्रा हो। अहिले यो मुद्राको भाउ १४४ अमेरिकी डलरबराबर छ। यसरी नेपालले झन्डै ८६ करोड डलरबराबरको सहायता लिन सक्छ। नेपालले केही महिनाअघि मात्रै कोटाको १२० प्रतिशत अर्थात् २७ करोड १४ लाख डलरबराबरको द्रुत कर्जा सहायता (र्यापिड क्रेडिट फेसिलिटी) लिइसकेको छ। अब १८० प्रतिशत अर्थात् ४० करोड ७२ लाख डलरबराबरको सहायता प्राप्त गर्न सकिने अवस्था रहेको राष्ट्र बैंकले जनाएको छ। विद्यमान विनिमयदरअनुसार यो रकम ४७ अर्ब ४० करोड रुपैयाँबराबर हुन्छ। अर्थमन्त्री विष्णुप्रसाद पौडेलले गत साता आयोजित दुईपक्षीय छलफलमा यस्तो सहायतासम्बन्धी योजना कार्यान्वयनलाई निर्वाचनपछि गठन हुने सरकारले पनि निरन्तरता दिने बताएका थिए। मुद्रा कोषका सर्तहरूले दीर्घकालमा मुलुकको संरचनागत सुधार, दिगो स्रोत व्यवस्थापन, वित्तीय संघीयता कार्यान्वयन तथा वित्तीय सुशासनका लागि निकै महŒवपूर्ण उपलब्धि दिने मन्त्री पौडेलको भनाइ थियो।"
एकता चाहन्थे नेता कुँवर,"चितवन : नेकपाको एक खेमाका अध्यक्ष पुष्पकमल दाहाललाई मंगलबार बिहान सम्हालिन गाह्रो भयो। राजनीतिक गुरु मान्दै आएका वामपन्थी नेता खम्बासिंह कुँवरको निधनपछि चितवन आएका दाहाल भावविह्वल थिए। आफ्ना राजनीतिक गुरुलाई श्रद्धाञ्जली दिँदा दाहालका आँखामा आँसु थामिएको थिएन। उनी अवाक् थिए। कम्युनिस्ट पार्टी एक बनाउन झकझकाउने नेता कुँवरको निधनसँगै अभिभावक गुमाएको भन्दै दाहालले दुःख व्यक्त गरे। कम्युनिस्ट आन्दोलनमा धक्का लागेका बेला उहाँको अवसान निकै पीडादायी भएको छ, दाहालले भने, शोकलाई शक्तिमा बदल्नुपर्छ भनेझैं लोकतान्त्रिक आन्दोलनका लागि भएको प्रतिगमनको घातक प्रवृत्तिविरुद्ध लड्ने प्रेरणा मिल्छ भन्ने लागेको छ। नेकपाका केन्द्रीय सल्लाहकार कुँवरको ९४ वर्षको उमेरमा मंगलबार बिहान भरतपुर अस्पतालमा निधन भएको हो। उनलाई मधुमेह, रक्तचाप, प्रोस्टेटको समस्या थियो। उनको मंगलबारै देवघाटमा दाहसंस्कार गरिएको छ। खम्बासिंह कुँवर उनी कम्युनिस्ट राजनीतिमा काजीबाका नामले परिचित थिए। २०११ सालदेखि कम्युनिस्ट पार्टीमा आबद्ध उनी २०१८ देखि पूर्णकालीन कार्यकर्ता बने। उनले २०२२ सालमा चितवनमा प्रगतिशील पार्टीको सुरुवात गरेका थिए। उनी जीवनको अन्तिम घडीसम्म पनि कम्युनिस्ट पार्टीबीच एकताको पक्षमा उभिए। कम्युनिस्टलाई एक बनाउने उनको सपना थियो। अन्तरद्वन्द्वले फुटको सिकार बनेको नेपाल कम्युनिस्ट पार्टीको राजनीतिक घटनाक्रमका साक्षीसमेत थिए कुँवर। २०३१ सालमा भारतको गोरखपुरमा भएको चौथो महाधिवेशन नेकपा (चौम)मा नौ जना पूर्ण र चार जना वैकल्पिक केन्द्रीय सदस्य चयन भएका थिए। उक्त महाधिवेशनबाट बनेको पाँच सदस्यीय पोलिटब्युरोमा उनी केन्द्रीय सदस्य तथा पोलिटब्युरो सदस्य थिए। उनले साबिक नारायणी, गण्डकी र लुम्बिनी अञ्चलको जिम्मेवारीसमेत सम्हालेका थिए। सशस्त्र द्वन्द्वका बेला कुँवर दाहालका राजनीतिक तथा रणनीतिक सल्लाहकार थिए। दाहालले राजनीतिक उतारचढावमा उनै नेतालाई सम्झिने गर्थे। चितवन आउँदा गुरुसँग नभेटी दाहाल फर्किंदैनथे। दाहाल २०३३ सालमा गोरखाको आरुघाटमा पढाउँथे। उनले त्यही बेला मार्क्सवादसम्बन्धी प्रशिक्षण लिएका थिए। नेकपा (चौम)को प्रशिक्षण कार्यक्रममा प्रशिक्षक रहेका तत्कालीन गण्डकी अञ्चल इन्चार्ज कुँवरले दाहाललाई पार्टीको सदस्यता दिएका थिए।"
"सातै प्रदेशमा कोरोना खोप अभियान आजबाट, ढुक्क भएर लगाउन विज्ञको आग्रह","काठमाडौं : सरकारले हाम्रो देशमा कोरोना भाइरस संक्रमण सुरु भएको झन्डै एक वर्षमा त्यसविरुद्ध बुधबार खोप अभियान सुरु गर्दै छ। ढुक्क भएर खोप लगाउन सरकारी निकायका अधिकारीले आग्रह गरेका छन्। यो अभियान बुधबार बिहान १० बजे सातै प्रदेशबाट सुरु गरिँदै छ। खोप लगाएपछि कसैलाई कुनै असर देखिँदैन। कसैकसैलाई सामान्य असर देखा पर्न सक्छ। जीउ दुख्ने, ज्वरो आउने, टाउको दुख्ने, अल्छी लाग्ने, कमजोरी महसुस हुन सक्छ। खोप लगाएको ठाउँमा दुख्न सक्छ। डाबर देखिन सक्छ। ती असर केही समयपछि आफैं हराएर जाने हुन्छ, नेपाल स्वास्थ्य अनुसन्धान परिषद्का सदस्यसचिव एवं कार्यकारी प्रमुख डा प्रदीप ज्ञवालीले अन्नपूर्ण पोस्ट्सँग भने, कतिपय अवस्थामा यदाकदा औषधि पनि आवश्यक देखिन सक्छ। केही असर देखिए पनि आत्तिनु पर्दैन। परिषद्ले खोप भण्डारण, ढुवानी, खोप लगाउँदा र लगाइसकेपछिको प्रभावबारे निर्देशिका बनाएर अनुसन्धान गर्दै छ। स्वास्थ्य तथा जनसंख्या मन्त्रालयले ६२ अस्पताल र १ सयभन्दा बढी खोप केन्द्रमा खोप लगाइने जनाएको छ। स्वास्थ्य सेवा विभागअन्तर्गत बाल स्वास्थ्य तथा खोप शाखा प्रमुख डा झलक गौतमले बुधबार ६५ भन्दा बढी जिल्लामा एकसाथ खोप लगाउन थालिने बताए। मुलुकभर ४ लाख ३० हजार जनालाई खोप लगाउने लक्ष्य राखी सातवटै प्रदेशमा खोप ढुवानी भइसकेको डा गौतमले बताए। काठमाडौंमा सरकारी र निजी गरी ११ वटा ठूला अस्पतालमा खोप लगाउने व्यवस्था गरिएको छ। यो खोप सुरक्षित र प्रभावकारी छ, खोप शाखा प्रमुख डा गौतमले भने, अरू मुलुकले नपाउँदै हामीले पाएका छौं। ढुक्क भएर लगाउन सकिन्छ। पहिलो चरणमा भारतले अनुदानमा उपलब्ध गराएको १० लाख डोज लगाउन लागिएको हो। प्रदेश १ मा ९६ हजार, प्रदेश २ मा ३४ हजार, बागमतीमा ७६ हजार डोज खोप भण्डारण गरिएको छ। त्यस्तै गण्डकी प्रदेशमा ४० हजार, लुम्बिनीमा ८८ हजार, कर्णालीमा १२ हजार र सुदूरपश्चिममा १६ हजार खोप पुर्याइएको छ। मन्त्रालयका प्रवक्ता डा जागेश्वर गौतमका अनुसार गर्भवती, सुत्केरी, स्तनपान गराइरहेका महिला र १८ वर्षभन्दा कम उमेरका व्यक्तिलाई खोप अभियानमा सहभागी गराइनेछैन। खोप लगाउनेलाई खोप लगाएको प्रमाणका रूपमा परिचयपत्र वितरण गरिनेछ। परिचयपत्रमा खोप लगाउने व्यक्तिको नाम, उमेर, पालिका, वडा नम्बर, सम्पर्क नम्बर, पहिलो र दोस्रो पटक खोप लगाएको मिति, खोपको नाम, खोपको ब्याच नम्बर तथा खोप लगाइदिने स्वास्थ्यकर्मीको नाम उल्लेख हुन्छ। प्रवक्ता डा गौतमले एउटा डोज लगाएको चार सातापछि दोस्रो पटक लगाउनुपर्ने बताए। दोस्रोपटक खोप लगाउँदा कार्ड अनिवार्य रूपमा पेस गर्नुपर्ने नियम बनाइएको छ। यो खोप अक्सफोर्ड युनिभर्सिटी र एस्ट्राजेनिका नामक औषधि उत्पादकले संयुक्त रूपमा विकास गरेका हुन्। भारतस्थित सेरम इन्स्टिच्युटले उत्पादन गरेको यो खोपको तेस्रो चरणको ट्रायलसमेत पार भइसकेको छ।"
१७ अर्बको सामान अलपत्र,"काठमाडौं : कोभिड १९ को संक्रमण फैलिन नदिन भन्दै चिनियाँ पक्षले गरेको कडाइका कारण करिब १७ अर्बको सामान चीनको विभिन्न स्थानमा अलपत्र परेका छन्। कोभिड१९ को संक्रमण फैलिएसँगै चिनियाँ पक्षले तातोपानी र रसुवा नाकाबाट आउने मालसामानको आयातमा कडाइ गरेको छ। कहिले खोल्ने, कहिले बन्द गर्ने र खोल्दा पनि निकै कठिन प्रक्रिया पूरा गरी ती दुवै नाकाबाट दैनिक ६ देखि ८ कन्टेनर मात्रै नेपालतर्फ आइरहेका छन्। नेपाल हिमालय सीमापार वाणिज्य संघका अनुसार कोभिड१९ का कारण पछिल्लो नौ महिनादेखि करिब १७ अर्बको गार्मेन्ट, जुत्ताचप्पल, मोबाइलको एसेसरिज, इलेक्ट्रोनिक्सका सामान र उपकरण, विभिन्न प्रकारका कच्चापदार्थलगायत सामान अड्केको छ। पछिल्लो समय चिनियाँ पक्षले तातोपानी र रसुवा नाकाबाट मालसामान ल्याउने बाटो फुकाए पनि पर्याप्त परिमाणमा भने ल्याउन दिएको छैन। ती दुवै नाकाबाट अन्यन्तै थोरै परिमाणमा मालसामानसहितको कन्टेनर आउँदा व्यापारी घर न घाट का भएका छन्। संघका अध्यक्ष बच्चु पौडेलका अनुसार कोभिड१९ को समस्या सिर्जना हुनुअघिसम्म नेपाली व्यवसायीको कन्टेनर तातोपानी हुँदै चीनको खासासम्म सोझै जान पाउथ्यो। खासामा सामान लोड गरी १५ दिनमा काठमाडौं ल्याइपुयाउँथे। दैनिक रूपमा उक्त नाकामार्फत ५० देखि एक सय कन्टेनरसम्म सामान आउँथ्यो। यस्तै रसुवाको केरुङ (चीनतर्फको भूभाग) सम्म नेपाली कन्टेनर जान पाउथ्यो। तर, पछिल्लो समय कोभिडको समस्या देखाएर केरुङ र खासासम्म नेपाली कन्टेनरलाई जान दिइएको छैन, संघका अध्यक्ष पौडेलले भने। उनका अनुसार चिनियाँ पक्षले कोभिड१९ को समस्या सिर्जना भएपछि हाल नेपाली कन्टेनरलाई तातोपानी र रसुवातर्फको मितेरी पुलसम्म मात्रै जान अनुमति दिएको छ। मितेरी पुलसम्म चिनियाँ पक्षले आफ्ना कन्टेनरमा नेपाली व्यवसायीले मगाएको सामान ल्याइदिन्छन्। त्यहाँबाट नेपाली व्यवसायीले आफ्ना ट्रक र कन्टेनरमा लोड गरी भिœयाउँदै आएका छन्। नेपाली व्यवसायीले ती दुवै नाकाको मितेरी पुलसम्म दैनिक कम्तीमा ५० देखि एक सय कन्टेनरसम्म आउनुपर्ने माग अघि सार्दै आएका छन्। हामी अहिले पनि कोभिड१९ को स्वास्थ्यसम्बन्धी सम्पूर्ण मापदण्ड पालना गरेका छौं, पौडेलले भने, हामीलाई मितेरी पुलमै सामान झारिदिए पनि हुन्छ, तर कम्तीमा दैनिक ५० देखि एक सय कन्टेनरसम्म झारिदिनुपयो। कनिका छरेजस्तो दैनिक ४५ कन्टेनर झारेका कारण आफूहरू आर्थिक मारमा डुबेको पौडेलको भनाइ छ। नौ महिनादेखि आउन नसकेका करिब १७ सय कन्टेनरको सामान कुन अवस्थामा छ, त्यसबारेमा सोचेर आफूलाई मानसिक र आर्थिक पीडा थपिएको आयातकर्ता व्यापारीको भनाइ छ। पौडेलका अनुसार यो विषयमा परराष्ट्र सचिवसँग पटकपटक छलफल पनि भएको छ। परराष्ट्र सचिव तातोपानी नाकासमेत घुमेर आए। तर, हालसम्म कूटनीतिक रूपमा समस्याको कुनै समाधान भएको छैन। उद्योग, वाणिज्य तथा आपूर्तिमन्त्री लेखराज भट्टले यो समस्याको विषयमा आफूले मन्त्रिपरिषद्को बैठकका साथै परराष्ट्र मन्त्रालयलाई जानकारी गराएको उनले बताए। यो समस्याको समाधान निकाल्न कूटनीतिक पहल गरिदिन परराष्ट्र मन्त्रालयका अधिकारीसँग प्रत्यक्ष र पत्राचार गरी छलफल भइसकेको छ, मन्त्री भट्टले भने, तर, हालसम्म समस्या समाधान हुन सकेको छैन, यही साता राजधानी गएपछि यो विषयलाई गम्भीर रूपमा छलफल गरी निकास दिन्छौं। उनका अनुसार कोभिड १९ को विषयमा चिनियाँ पक्षलाई आश्वस्त गर्न नसक्दा समस्या सिर्जना भएको हो। मन्त्री भट्टले पछिल्लो समय ती दुवै नाकामार्फत दैनिक ४५ कन्टेनर मात्रै आउँदा नेपाली व्यवसायी आर्थिक रूपमा धराशायी बनेको जानकारी दिए। उद्योग, वाणिज्य तथा आपूर्ति मन्त्रालयका सहसचिव प्रकाश पौडेलले कोभिड१९ का कारण चिनियाँ पक्षले आपूर्ति प्रक्रियामा कडाइ गरेको बताए। दुवैतर्फका कामदारको पक्षबाट नियमित रूपमा पीसीआर परीक्षण गरिए पनि चिनियाँ पक्ष सन्तुष्ट नहुँदा आपूर्ति प्रणाली असहज बनेको पौडेलले जानकारी दिए। चिनियाँ पक्षले जिरो कोभिड को नीति लागू गरेकाले नेपाली पक्षबाट उनीहरू आश्वस्त हुन नसकेको सहसचिव पौडेलको भनाइ छ। हाम्रो परीक्षणमा नेगेटिभ आएको बिरामीको परीक्षण गर्दा उनीहरूले पोजेटिभ भेटाउँदा रहेछन्, पौडेलले भने, यसले गर्दा समस्या सिर्जना भएको हो। उनले कूटनीतिक पहलबाट चाँडै यो समस्याको समाधान निकाल्ने जानकारी दिए।"
आगोले गाउँ सखाप,"जुम्ला : तिला गाउँपालिका७ गोठीगाउँमा मंगलबार साँझ आगलागी हुँदा २६ घर जलेर नष्ट भएका छन् । चार, पाँच वटा घर मात्रै जोगिएका छन् । उक्त घटनाका कारण १ सय ६७ जनाको बिचल्ली भएको छ । ३७ गाईगोरु र २६ भेडाबाख्रा मरेका छन् । १ लाख ५० हजार नगद जलेको छ । सँगै धेरै खरायो, कुखुरा मरेको जानकारी स्थानीयले दिएका छन् । एक्कासि आगो फैलिएपछि घरबाट कसैले केही निकाल्न नपाएको स्थानीय लालबहादुर रोकायले बताए । सबै चिज हेर्दाहेर्दै आँखै अगाडि जल्यो । गोठमा भएका गाईगोरु पनि भित्रै मरे ।भेँडा, बाख्रा, कुखुरा, खरायो पनि भित्रै मरे । अन्न पात पनि सबै जल्यो । अब त न खाने गाँस छ न बस्ने बास छ न लगाउने लत्ताकपडा छ, उनले भने, बस्ती एक्लै भएकाले अरू गाउँमा बस्न जान पनि सम्भव छैन । चिसो धेरै छ, बालबच्चालाई कसरी पाल्ने बिजोग भएको छ । भीम रोकायको घरमा लागेको आगो एक घण्टामै गाउँभरि फैलिएको स्थानीय बताउँछन् । स्थानीय परेल रोकायका अनुसार एक्कासि आगो आगो भन्ने आवाज आएपछि आफू घरबाहिर निस्किँदा आगोको मुस्लो देखिएको बताए । आफूले गाउँले बोलाउँदा बोलाउँदै आगो गाउँभरि फैलिएको जानकारी उनले दिए । न खाने गाँस छ, न बस्ने बास, न लगाउने कपडा छ । शरण लिन छेउमा अरू बस्ती छैन । चिसो धेरै छ, बालबच्चालाई कसरी पाल्ने, बिजोग भएको छ । पीडित लालबहादुर रोकाय १६ घण्टाको अथक प्रयासपछि आगो बुधबार बिहान ११ बजे मात्र आगो नियन्त्रणमा आएको खलंगा बजारका प्रहरी निरीक्षक नवीन थापामगरले बताए । खलंगाबाट प्रहरी निरीक्षक मगरको कमान्डमा १५ र प्रहरी चौकी रारालिहीबाट प्रहरी नायब निरीक्षक झुपेन्द्रबहादुर शाहीको कमान्डमा तीन र प्रहरी चौकी कुडारीबाट प्रहरी जवान नरेन्द्र देउवाको कमान्डमा तीन जनाको टोली परिचालन भएका थिए । आगलागी भएको एक घण्टापछि घटना थाहा पाएर टोली तयार गरी आउँदा पनि राति ९ बजे मात्रै अग्निनियन्त्रक टोली घटनास्थल पुगेको थियो । तर, आगो गाउँभरि फैलिएको आगो निभाउन गाह्रो भएको उनले बताए । घरका छाना काठका र छानाभित्र घास राखेकाले आगो फैलिएको जनाइएको छ । गाउँका बासिन्दा हिउँदमा चिसो छल्न बेसी झर्ने र गाउँमा केही कुरुवा मात्रै बस्ने भएकाले मानवीय क्षति हुनबाट जोगिएको पाइएको छ । भौगोलिक विकटताका कारण स्थानीय प्रशासनले राहत पीडितसम्म पुयाउन सकेको छैन । प्रदेश सरकारले हेलिकप्टरमार्फत राहत पुर्याउने भनेपछि त्यसमै जिल्लाको राहत लैजाने तयारी गरेकोमा हेलिकप्टरले उडान लिनै सकेन । जुम्लाका प्रमुख जिल्ला अधिकारी भूपेन्द्र थापाले बिहीबार हेलिकप्टर नआए पैदल गएर भए पनि राहत पुर्याउने जानकारी दिए ।"
नेकपालाई निर्वाचन आयोगको पत्र : अध्यक्ष ओली र दाहाल नै,"काठमाडौं : निर्वाचन आयोगले एकता महाधिवेशनसम्म नेकपा अध्यक्षमा केपी शर्मा ओली र पुष्पकमल दाहाल नै यथावत् रहने पत्र पठाएको छ। अध्यक्षद्वय ओली र दाहाललाई छुट्टाछुट्टै पठाइएको पत्रमा विद्यमान ऐन र नेकपाको विधानलाई उल्लेख गरिएको छ। आयोगको निर्णयअनुसार नेकपाका अध्यक्ष केपी शर्मा ओली र पुष्पकमल दाहाललाई जानकारीपत्र पठाएका छौं, आयोगका प्रवक्ता राजकुमार श्रेष्ठले भने। पत्रमा कुनै पनि विवरण परिवर्तन, संशोधन वा हेरफेर हुन सक्ने अवस्था नदेखिएको जनाइएको छ। ओली पक्षले गरेको विधान संशोधन र केन्द्रीय कमिटी विस्तार अनि दाहाल पक्षले गरेको वरिष्ठ नेता माधवकुमार नेपाललाई अध्यक्ष बनाउने निर्णयलाई मान्यता नदिने विषयमा आयोगले जानकारी दिएको हो। आयोगले विधानको धारा १८ (घ) बमोजिम आगामी एकता महाधिवेशनसम्मका लागि केन्द्रीय कमिटीमा दुई अध्यक्ष, दुई वरिष्ठ नेता, एक जना महासचिव र एक जना प्रवक्ता रहने स्पष्ट पारेको छ। केन्द्रीय समिति ४४१ सदस्यीय रहने व्यवस्था भएबमोजिम ती पदाधिकारी तथा केन्द्रीय सदस्य यथावत् रहने पत्रमा उल्लेख छ। दुई अध्यक्षमध्ये वरीयतामा ओलीको नाम पहिलो र दाहालको नाम दोस्रो नम्बरमा लेख्ने गरेको आयोगमा पेस भएका कागजातमा उल्लेख भएको जानकारी पनि गराइएको छ। २०७६ सालमा भएको प्रतिनिधिसभा, प्रदेशसभा र स्थानीय तहको उपनिर्वाचन र २०७६ माघ ९ गते भएको राष्ट्रियसभा सदस्यको निर्वाचनमा पार्टीको प्रमुख पदाधिकारीको हैसियतमा ओलीले उम्मेदवारको मनोनयपत्रमा हस्ताक्षर गरेको पत्र आयोगमा पेस गरेको देखिएको जानकारी पनि गराइएको छ। प्रतिनिधिसभा विघटन नहुँदासम्म पार्टीमा कुनै फरक मत उत्पन्न भएको जानकारी आयोगमा कुनै पक्षले गराएको नदेखिएको पनि पत्रमा उल्लेख छ। आयोगमा पठाइएको २०७६ भदौ २९ मा प्रतिनिधिसभा सदस्य, प्रदेशसभा सदस्य र स्थानीय तहको उपनिर्वाचनको प्रयोजनार्थ दल दर्ता गरिदिने भन्ने विषयको पत्रमा र २०७६ मंसिर ३० र माघ ९ गते सम्पन्न राष्ट्रियसभा निर्वाचन प्रयोजनका लागि दल दर्ता गरिदिने भन्ने विषयको पत्रमा दुवै अध्यक्षको हस्ताक्षर भएको देखिएको छ। ती दुवै पत्रसाथ संलग्न कागजातमा महासचिवको हस्ताक्षर भएको देखिएको छ। २०७६ असोज २९ र पुस ६ को उम्मेदवार मनोनयनका लागि औपचारिक पत्र प्रदान गर्ने अधिकार सम्बन्धमा भन्ने पत्रमा त्यस्तो अधिकार अध्यक्ष ओलीलाई प्रदान गर्ने गरी पार्टी सचिवालयबाट अधिकार प्रदान गरेको देखिएको छ। उम्मेदवार मनोनयनका निमित्त औपचारिक पत्र प्रदान गर्न अधिकार दिएको पदाधिकारीको विवरणमा अध्यक्ष ओलीको नाम लेखी निर्वाचन आयोगमा पठाइएको देखिएको आयोगको पत्रमा उल्लेख छ। आयोगले नेकपाको अन्तरिम विधानमा आधारित निर्देशन र पत्राचारमा दुवै अध्यक्षको हस्ताक्षर रहने व्यवस्था, केन्द्रीय कमिटीमा कुल संख्याको १० प्रतिशतमा नबढाई सदस्य मनोनयन गर्न सक्ने व्यवस्था, अनुशासनको कारबाहीसम्बन्धी व्यवस्थालाई अवगत गराएको छ। विधान संशोधन गर्नु परे केन्द्रीय कमिटीको दुई तिहाइले गर्न सक्ने व्यवस्था रहेको र सोबमोजिम गरी राजनीतिक दलसम्बन्धी ऐन, नियमावलीबमोजिम दुवै अध्यक्षबाट विधि तथा प्रक्रिया पुर्याएर विवरण परिवर्तन, संशोधन वा हेरफेरका लागि लेखी नआएको पत्रमा उल्लेख छ। आयोगमा प्राप्त पत्रहरूको अध्ययन गर्दा एउटै पार्टीको नामबाट एकै दिन केन्द्रीय कमिटीको दुईवटा फरकफरक बैठक बसेको र फरकफरक निर्णय भएको हुँदा कुन निर्णय आधिकारिक मानी अभिलेखीकरण गर्ने भन्ने सम्बन्धमा संविधानको धारा २६९, राजनीतिक दलसम्बन्धी ऐन २०७३, राजनीतिक दलसम्बन्धी नियमावली २०७४ र नेकपाको अन्तरिम विधान २०७५ आकर्षित हुने देखिएको पत्रमा उल्लेख छ। अन्तरिम विधानअनुसार अध्यक्षको परामर्शमा केन्द्रीय कमिटी, पोलिटब्युरो, स्थायी कमिटीलगायतका बैठक बोलाउने र कार्यसूची तयार गर्ने व्यवस्था भएको र यस्तो बैठक बोलाउने अधिकार विधानतः अध्यक्षको परामर्शमा महासचिवलाई भएको उल्लेख छ। यो व्यवस्थाअनुसार दाहाल र नेपालले आयोगमा पठाएको माइन्युटको प्रतिलिपिबाट नदेखिएको पत्रमा उल्लेख छ। माइन्युटमा ओलीले पुस ५ मा प्रतिनिधिसभा विघटन गरेको मूल कारण देखाई अध्यक्षबाट हटाई केन्द्रीय सदस्य कायम रहेको भन्ने दाहालले दस्तखत गरेको मिति २०७७ पुस ८, १०, २० र २९ का पत्रहरूका साथै दलको विवरण हेरफेर भएको भन्ने निवेदनको ढाँचामा देखिएको पनि पत्रमा उल्लेख छ। तर, दाहालनेपाल समूहले ओलीलाई अध्यक्षबाट हटाएको विषय विधानसम्मत नदेखिएको पत्रमा उल्लेख छ। केपी ओलीलाई अध्यक्ष पदबाट हटाउँदा सो पार्टीको विधानको धारा ३१ (क)को देहाय खण्डहरूमा उल्लिखित कुन अवस्था प्रमाणित भई अनुशासनको कारबाही गरेको हो भन्ने कुरा खुलेको देखिँदैन, पत्रमा लेखिएको छ। आयोगले पार्टीको विधानको व्यवस्थालाई पनि जानकारी गराएको छ। २०७५ जेठ ३ मा नेकपा (एमाले) र माओवादी केन्द्रबीच एकीकरण भई नेकपा गठन भएको थियो। जेठ २३ मा निर्वाचन आयोगमा दल दर्ता भएको थियो। पत्रमा दुई पार्टी एकीकरणपछिको पहिलो बैठक ओलीको अध्यक्षतामा बसेको देखिएको उल्लेख छ।"
विरोधसभामा भ्याइनभ्याई,"ताप्लेजुङ पाँचथर : नेपाल कम्युनिस्ट पार्टी नेकपा विभाजनपछि दुवै पक्ष एक अर्काको विरोधमा उत्रिएका छन्। पछिल्लो समय दाहालनेपाल समूह र ओली समूहले देशव्यापी रूपमै विरोधका कार्यक्रमहरू गरिरहेको छ। दाहालनेपाल समूहले मंगलबार ताप्लेजुङ र पाँचथरमा विरोध कार्यक्रम गरे। कार्यक्रमलाई सो समूहका अध्यक्ष माधवकुमार नेपाल, सचिवालय सदस्य जनार्दन शर्मा, स्थायी कमिटी सदस्य योगेश भट्टराईलगायतका केन्द्रीय नेताहरूले सम्बोधन गरे। कार्यक्रममा सहभागी हुन नेता नेपाल र शर्मा हेलिकप्टरमार्फत पुगेका थिए। पाँचथरको कार्यक्रममा सम्बोधन गरेर शर्मा हेलिकप्टरमा ताप्लेजुङ आए। त्यसपछि नेता नेपाललाई लिन हेलिकप्टर पाँचथर गएको थियो। पाँचथरमा कार्यकर्ता प्रशिक्षणमा सहभागी भएपछि नेता नेपाल ताप्लेजुङ आएका हुन्। ताप्लेजुङको फुङलिङ बजारमा आयोजित विरोधसभालाई सम्बोधन गर्दै नेता नेपालले अधिकांश समय प्रधानमन्त्री केपी शर्मा ओलीको आलोचनामा खर्चिए। उनले अब केपी ओलीको युग सकिएको बताएका छन्। सर्वोच्च अदालतको फैसला आएपछि ओलीको नामनिशाना नै हराउने नेपालले दाबी गरे। कसैलाई नटेर्ने, सबैलाई अपमान मात्रै गर्ने, म मात्रै सर्वेसर्वा हुँ भन्ने ओली दुर्भाग्यवश प्रधानमन्त्री बन्न पुगे, पार्टी अध्यक्ष बन्न पुगे, पुर्व प्रधानमन्त्रीसमेत रहेका नेपालले भने, अझै बालुवाटारमै बस्छु भनिरहेका छन्, अदालतको फैसला नआउन्जेल बसुन्, त्यसपछि खुरुक्क बालुवाटार जान्छन्, नभए तेह्रथुमको घरमा आएर बसे पनि फरक पर्दैन। केपी ओलीको पछि लाग्नेले जीवनभर पछुताउनुपर्ने नेपालको भनाइ छ। पूर्वदेखि पश्चिमसम्मकै जनताले ओलीको प्रतिगमनकारी कदमविरुद्धमा रहेको उनले बताए। पुस ५ गते बालुवाटारमा बसेको स्थायी कमिटीको बैठकले पार्टीको अध्यक्षबाट केपी ओलीलाई हटाउने निर्णय गरेको र पुस ७ गतेको केन्द्रीय कमिटीको बैठकले त्यसलाई अनुमोदन गरेकाले अब उनले अध्यक्षमा दाबी गर्ने कुनै ठाउँ नभएको नेपालको भनाइ छ। ओलीलाई उनलाई साधारण सदस्यसमेत नरहने गरी पार्टीबाट निष्कासन गरिएको नेपालले बताए। ४ सय ४१ केन्द्रीय सदस्यमध्ये ३ सय बढी हामीसँग छन्, केपी ओली एण्ड कम्पनीसँग यो पार्टीमा दावा गर्ने कुनै पनि आधार छैन, नेपालले भने, अब कुनै सानो गुट चलाएर बसे हुन्छ, उनी हाम्रो पार्टीका साधारण सदस्यसमेत होइनन्, अध्यक्ष त धेरै टाढाको कुरा हो। जहाँ पार्टी छ निर्वाचन चिह्न त्यसैको हुने नेपालले बताए।"
कांग्रेसले गर्यो भ्रातृ संघको म्याद थप,"काठमाडौं : प्रतिनिधिसभा विघटनविरुद्ध आन्दोलित नेपाली कांग्रेसले तेस्रो चरणको आन्दोलन कार्यक्रम घोषणा गरेको छ। केन्द्रीय कार्यसमितिको मंगलबार बसेको बैठकले माघ १९, माघ २४ र फागुन ३ गते देशव्यापी प्रदर्शन गर्ने निर्णय गरेको प्रवक्ता विश्वप्रकाश शर्माले बताए। प्रवक्ता शर्माका अनुसार भ्रातृ संस्थाले माघ १९ गते सबै जिल्लामा, शुभेच्छुक संस्थाले माघ २४ गते देशभर संयुक्त रूपमा विरोध प्रदर्शन गर्नेछन्। पार्टीका जिल्ला कार्यसमितिले फागुन ३ गते जिल्ला सदरमुकाममा विरोध प्रदर्शन गर्ने निर्णय कांग्रेसले गरेको छ। प्रवक्ता शर्माले केन्द्रबाट तोकिएकाबाहेक जिल्ला कार्यसमितिलगायत पार्टीका विभिन्न निकाय र भ्रातृ एवं शुभेच्छुक संस्थाले विरोधका कार्यक्रम तय गर्न सक्ने जानकारी दिए। उनले आन्दोलनमा जाने विषयमा पार्टीभित्र विवाद नरहेको स्पष्ट पारे। नेपाली कांग्रेसभित्र व्यक्तिगत रूपमा भिन्न मत हुन सक्छन्। तर, कांग्रेसलाई बुझ्ने भनेको बैठकको माइन्युटमा के छ अनि मैदानमा उपस्थिति कस्तो छ भन्ने नै हो, उनले भने, त्यसकारण हामी आन्दोलनबारे एकढिक्का छौं। हरेक पटक हामी बैठक बस्छौं। एकताबद्ध भएर निर्णय गर्छाैं। निर्णय गरिसकेपछि प्रदर्शनमा गएर आउँछौं। उनले दुई चरणका आन्दोलनका कार्यक्रम सर्वसम्मत रूपमा सम्पन्न भइसक्दा पनि आन्दोलनमा जाने कि नजाने भन्नेमा मतभेद रहेको भन्ने समाचार आउने गरेको गुनासो गरे। कांग्रेसले पुस १३ गते १६५ संघीय निर्वाचन क्षेत्र, पुस २५ गते ३३० प्रदेशसभा निर्वाचन क्षेत्र, माघ ३ गते ७५३ स्थानीय तह र माघ ८ गते ६ हजार ७ सय ४३ वडामा विरोध प्रदर्शन गरेको थियो। भ्रातृ संघको म्याद थप कांग्रेसले समयावधि सकिएका भ्रातृ संस्थाको म्याद थप गरेको छ। कांग्रेसका १३ भ्रातृ संस्थामध्ये ११ को समयावधि सकिएको थियो। नेपाल महिला संघ, नेपाल तरुण दल, नेपाल विद्यार्थी संघ, नेपाल भूतपूर्व सैनिक संघ, नेपाल प्रजातन्त्र सेनानी संघ, नेपाल किसान संघ, नेपाल दलित संघ, नेपाल आदिवासी जनजाति संघ, राष्ट्रिय लोकतान्त्रिक अपांग संघ, नेपाल तामाङ संघ र नेपाल ठाकुर समाजको पदावधि समाप्त भएको मितिले ६ महिना थप गर्ने निर्णय भएको प्रवक्ता शर्माले जनाए। कांग्रेसले संघीय व्यवस्थाअनुसार पार्टीको स्थानीय तह संगठन पुनःसंरचनाको बाँकी काम टुंग्याउने जिम्मा केन्द्रीय निर्वाचन समितिलाई दिएको छ। मुलुकको संघीय संरचनाअनुरूप पार्टीका स्थानीय सांगठनिक संरचनालाई समायोजन गर्न निर्वाचन समितिलाई जिम्मेवारी दिइए पनि अझै तीनवटा जिल्लामा विवाद कायमै छ। सप्तरी, बारा र सिन्धुपाल्चोकमा संगठन समायोजनको काम सम्पन्न नहुँदा क्रियाशील सदस्यता वितरणको काम सुरु हुन सकेको छैन। त्यस्तै समायोजनको कार्य सम्पन्न भए पनि पुनरवलोकनका लागि सिरहा, धनुषा, महोत्तरी, रौतहट, सर्लाही, पर्सा, बाँकेलगायत जिल्लाका केही स्थानमा विवाद देखिएको छ। कांग्रेस बैठकले समायोजनको काम छिटो टुंग्याउन निर्वाचन समितिलाई निर्देशन दिएको हो। राष्ट्रियसभा सदस्य राधेश्याम अधिकारीको संयोजकत्वमा गठित केन्द्रीय निर्वाचन समितिले समायोजनको काम गर्दै आएको छ।"
कांग्रेसले गर्यो भ्रातृ संघको म्याद थप,"काठमाडौं : प्रतिनिधिसभा विघटनविरुद्ध आन्दोलित नेपाली कांग्रेसले तेस्रो चरणको आन्दोलन कार्यक्रम घोषणा गरेको छ। केन्द्रीय कार्यसमितिको मंगलबार बसेको बैठकले माघ १९, माघ २४ र फागुन ३ गते देशव्यापी प्रदर्शन गर्ने निर्णय गरेको प्रवक्ता विश्वप्रकाश शर्माले बताए। प्रवक्ता शर्माका अनुसार भ्रातृ संस्थाले माघ १९ गते सबै जिल्लामा, शुभेच्छुक संस्थाले माघ २४ गते देशभर संयुक्त रूपमा विरोध प्रदर्शन गर्नेछन्। पार्टीका जिल्ला कार्यसमितिले फागुन ३ गते जिल्ला सदरमुकाममा विरोध प्रदर्शन गर्ने निर्णय कांग्रेसले गरेको छ। प्रवक्ता शर्माले केन्द्रबाट तोकिएकाबाहेक जिल्ला कार्यसमितिलगायत पार्टीका विभिन्न निकाय र भ्रातृ एवं शुभेच्छुक संस्थाले विरोधका कार्यक्रम तय गर्न सक्ने जानकारी दिए। उनले आन्दोलनमा जाने विषयमा पार्टीभित्र विवाद नरहेको स्पष्ट पारे। नेपाली कांग्रेसभित्र व्यक्तिगत रूपमा भिन्न मत हुन सक्छन्। तर, कांग्रेसलाई बुझ्ने भनेको बैठकको माइन्युटमा के छ अनि मैदानमा उपस्थिति कस्तो छ भन्ने नै हो, उनले भने, त्यसकारण हामी आन्दोलनबारे एकढिक्का छौं। हरेक पटक हामी बैठक बस्छौं। एकताबद्ध भएर निर्णय गर्छाैं। निर्णय गरिसकेपछि प्रदर्शनमा गएर आउँछौं। उनले दुई चरणका आन्दोलनका कार्यक्रम सर्वसम्मत रूपमा सम्पन्न भइसक्दा पनि आन्दोलनमा जाने कि नजाने भन्नेमा मतभेद रहेको भन्ने समाचार आउने गरेको गुनासो गरे। कांग्रेसले पुस १३ गते १६५ संघीय निर्वाचन क्षेत्र, पुस २५ गते ३३० प्रदेशसभा निर्वाचन क्षेत्र, माघ ३ गते ७५३ स्थानीय तह र माघ ८ गते ६ हजार ७ सय ४३ वडामा विरोध प्रदर्शन गरेको थियो। भ्रातृ संघको म्याद थप कांग्रेसले समयावधि सकिएका भ्रातृ संस्थाको म्याद थप गरेको छ। कांग्रेसका १३ भ्रातृ संस्थामध्ये ११ को समयावधि सकिएको थियो। नेपाल महिला संघ, नेपाल तरुण दल, नेपाल विद्यार्थी संघ, नेपाल भूतपूर्व सैनिक संघ, नेपाल प्रजातन्त्र सेनानी संघ, नेपाल किसान संघ, नेपाल दलित संघ, नेपाल आदिवासी जनजाति संघ, राष्ट्रिय लोकतान्त्रिक अपांग संघ, नेपाल तामाङ संघ र नेपाल ठाकुर समाजको पदावधि समाप्त भएको मितिले ६ महिना थप गर्ने निर्णय भएको प्रवक्ता शर्माले जनाए। कांग्रेसले संघीय व्यवस्थाअनुसार पार्टीको स्थानीय तह संगठन पुनःसंरचनाको बाँकी काम टुंग्याउने जिम्मा केन्द्रीय निर्वाचन समितिलाई दिएको छ। मुलुकको संघीय संरचनाअनुरूप पार्टीका स्थानीय सांगठनिक संरचनालाई समायोजन गर्न निर्वाचन समितिलाई जिम्मेवारी दिइए पनि अझै तीनवटा जिल्लामा विवाद कायमै छ। सप्तरी, बारा र सिन्धुपाल्चोकमा संगठन समायोजनको काम सम्पन्न नहुँदा क्रियाशील सदस्यता वितरणको काम सुरु हुन सकेको छैन। त्यस्तै समायोजनको कार्य सम्पन्न भए पनि पुनरवलोकनका लागि सिरहा, धनुषा, महोत्तरी, रौतहट, सर्लाही, पर्सा, बाँकेलगायत जिल्लाका केही स्थानमा विवाद देखिएको छ। कांग्रेस बैठकले समायोजनको काम छिटो टुंग्याउन निर्वाचन समितिलाई निर्देशन दिएको हो। राष्ट्रियसभा सदस्य राधेश्याम अधिकारीको संयोजकत्वमा गठित केन्द्रीय निर्वाचन समितिले समायोजनको काम गर्दै आएको छ।"
नेकपा जुट्नुको विकल्प छैन : वामदेव गौतम,"काठमाडौं : नेपाल कम्युनिस्ट पार्टी (नेकपा) का उपाध्यक्ष वामदेव गौतमले 'पार्टी एकता राष्ट्रिय अभियान' घोषणा गरेका छन्। बुधबार राजधानीमा एक कार्यक्रमको आयोजना गरी उपाध्यक्ष गौतमले पार्टी एकता राष्ट्रिय अभियान घोषणा गरेका हुन्। अभियान सफल पार्न सबैको साथ र सहयोग आवश्यक रहेको उनले बताए। कार्यक्रममा बोच्दै नेता गौतमले दुबै समूहलाई मिलाएर अघि बढ्नेमा जोड दिए। उनले दुवै खेमालाई एकअर्काविरुद्ध गरिरहेका लडाइँ बन्द गर्न समेत आग्रह गरे। उनले कम्युनिस्ट पार्टी बलियो बनाउन जुटनुको विकल्प रहेको बताए । 'नेकपा दुई समूहमा विभाजित भएर पार्टीलाई चिराचिरा पारेको छ। जनतामा निरास पारेका छन्। चारैतिर वितृष्णा फैलिएको छ। एकथरी चुनाव गर्ने भन्छ अर्को थरी निर्वाचन गर्नु हुँदैन भन्छ,' उनले भने,' उहाँहरुभन्दा जिम्मेवार अरु कोही हुँदैन। मिल्नुको उनले आफू बाँच्दसम्म कम्युनिस्ट पार्टीलाई एकवद्धता गर्ने र सानै भएपनि समाजवादको विरुवा रोप्ने इच्छा रहेको बताए। 'सकियो भने पार्टी एकता गर्छु, सकिन भने आह्वान गर्छु,' उनले भने,' म पार्टी मिलाउने अभियानमा जुटेको छु। सृजनाशिल बाटोमा लागेकाले सबै जुटौं।' उनले संसद विघटनको मुद्दामाथि सर्वोच्च अदातलको फैसलापछि प्रचण्डनेपाल र ओली समूहका नेताहरु यस अभियानमा आउने विश्वास गरे। उनले भने,' धेरै साथीहरुले सर्वोच्चको निर्णयपछि आउने वचन दिएका छन्। म विश्वस्त छु। उहाँहरु आउनुहुनेछ।' उनले ६ महिनामा काठमाडौंमा बस्न नसक्ने गरी जनता जुटाउन सक्ने दावी गरे। उनले भने,' ६ महिनामा काठमाडौंमा बस्न नसक्ने गरी जनता जुटाउनसक्छु, त्यो शक्ति निर्माण हुँदैछ।' प्रधानमन्त्री केपी ओलीले प्रतिनिधिसभा विघटन गरेपछि नेकपा दुई खेमा भएको छ। एक समूहको नेतृत्व पुष्पकमल दाहाल 'प्रचण्ड' र माधव नेपालले गरेका छन्भने अर्को समूहको नेतृत्व केपी ओलीले गरेका छन्। अपाध्यक्ष गौतम भने विभाजन भएका दुवै समूहमा छैनन् । गौतमले पार्टी एकता राष्ट्रिय अभियान घोषणा गरेर अगाडि बढ्ने तयारी गरेका छन् ।"
जनार्दन शर्माको दावी: बैशाखमा कुनै पनि हालतमा चुनाव हुँदैन,"ताप्लेजुङ: प्रचण्डमाधव समूहको नेकपाका नेता जनार्दन शर्माले बैशाखमा कुनै पनि हालतमा चुनाव नहुने दावी गरेका छन् । मंगलबार ताप्लेजुङको सदरमुकाम फुङलिङमा आयोजित विरोधसभामा बोल्दै नेता शर्माले निर्वाचन हुन्छ भनेर प्रधानमन्त्री केपी ओली समूहले भ्रम फैलाइरहेको आरोप लगाए । जनताले देश विकास गर्न कम्युनिस्ट पार्टीलाई म्यान्डेट दिएको भए पनि प्रधानमन्त्री केपी ओलीले त्यसलाई कुल्चिएको शर्माको आरोप थियो । संविधान विपरीत प्रतिनिधिसभा विघटन गरेर ओलीले लोकतन्त्रको हत्या गरे, शर्माले भने, 'संविधान र जनताको सर्वोच्चताको रक्षाका निम्ति हामी सडकमा छौँ, तपाईँहरुले पनि साथ दिनूस् । संविधानभन्दा माथि कोही पनि नभएको शर्माको भनाइ थियो । केपी ओली र राष्ट्रपति विद्या भण्डारीको कुर्सी पनि संविधानभन्दा तल छन्, म नै सर्वेसर्वा हुँ भन्ने अहमता कसैले नलिए हुन्छ, शर्माले भने । आफूहरुको लडाईं पदका लागि नभएर लोकतन्त्रको रक्षाका लागि भएको र त्यसका लागि साझा मोर्चा बनाएर आन्दोलन गर्न शर्माले आह्वान समेत गरे ।"
विरोधसभामा भ्याइनभ्याई,"ताप्लेजुङ पाँचथर : नेपाल कम्युनिस्ट पार्टी नेकपा विभाजनपछि दुवै पक्ष एक अर्काको विरोधमा उत्रिएका छन्। पछिल्लो समय दाहालनेपाल समूह र ओली समूहले देशव्यापी रूपमै विरोधका कार्यक्रमहरू गरिरहेको छ। दाहालनेपाल समूहले मंगलबार ताप्लेजुङ र पाँचथरमा विरोध कार्यक्रम गरे। कार्यक्रमलाई सो समूहका अध्यक्ष माधवकुमार नेपाल, सचिवालय सदस्य जनार्दन शर्मा, स्थायी कमिटी सदस्य योगेश भट्टराईलगायतका केन्द्रीय नेताहरूले सम्बोधन गरे। कार्यक्रममा सहभागी हुन नेता नेपाल र शर्मा हेलिकप्टरमार्फत पुगेका थिए। पाँचथरको कार्यक्रममा सम्बोधन गरेर शर्मा हेलिकप्टरमा ताप्लेजुङ आए। त्यसपछि नेता नेपाललाई लिन हेलिकप्टर पाँचथर गएको थियो। पाँचथरमा कार्यकर्ता प्रशिक्षणमा सहभागी भएपछि नेता नेपाल ताप्लेजुङ आएका हुन्। ताप्लेजुङको फुङलिङ बजारमा आयोजित विरोधसभालाई सम्बोधन गर्दै नेता नेपालले अधिकांश समय प्रधानमन्त्री केपी शर्मा ओलीको आलोचनामा खर्चिए। उनले अब केपी ओलीको युग सकिएको बताएका छन्। सर्वोच्च अदालतको फैसला आएपछि ओलीको नामनिशाना नै हराउने नेपालले दाबी गरे। कसैलाई नटेर्ने, सबैलाई अपमान मात्रै गर्ने, म मात्रै सर्वेसर्वा हुँ भन्ने ओली दुर्भाग्यवश प्रधानमन्त्री बन्न पुगे, पार्टी अध्यक्ष बन्न पुगे, पुर्व प्रधानमन्त्रीसमेत रहेका नेपालले भने, अझै बालुवाटारमै बस्छु भनिरहेका छन्, अदालतको फैसला नआउन्जेल बसुन्, त्यसपछि खुरुक्क बालुवाटार जान्छन्, नभए तेह्रथुमको घरमा आएर बसे पनि फरक पर्दैन। केपी ओलीको पछि लाग्नेले जीवनभर पछुताउनुपर्ने नेपालको भनाइ छ। पूर्वदेखि पश्चिमसम्मकै जनताले ओलीको प्रतिगमनकारी कदमविरुद्धमा रहेको उनले बताए। पुस ५ गते बालुवाटारमा बसेको स्थायी कमिटीको बैठकले पार्टीको अध्यक्षबाट केपी ओलीलाई हटाउने निर्णय गरेको र पुस ७ गतेको केन्द्रीय कमिटीको बैठकले त्यसलाई अनुमोदन गरेकाले अब उनले अध्यक्षमा दाबी गर्ने कुनै ठाउँ नभएको नेपालको भनाइ छ। ओलीलाई उनलाई साधारण सदस्यसमेत नरहने गरी पार्टीबाट निष्कासन गरिएको नेपालले बताए। ४ सय ४१ केन्द्रीय सदस्यमध्ये ३ सय बढी हामीसँग छन्, केपी ओली एण्ड कम्पनीसँग यो पार्टीमा दावा गर्ने कुनै पनि आधार छैन, नेपालले भने, अब कुनै सानो गुट चलाएर बसे हुन्छ, उनी हाम्रो पार्टीका साधारण सदस्यसमेत होइनन्, अध्यक्ष त धेरै टाढाको कुरा हो। जहाँ पार्टी छ निर्वाचन चिह्न त्यसैको हुने नेपालले बताए।"
"बहस छोट्याउन प्रधानन्यायाधीशको आग्रह, कहिले आउँला फैसला ?","काठमाडौं : संसद विघटनविरूद्ध परेको रिटमाथि भइरहेको बहस सुनुवाइ लम्बिँदै गएपछि त्यसमा इजलासबाट समेत चिन्ता व्यक्त हुन थालेको छ। बहस सुनुवाइ नलम्बाउन र नदोहोर्याउन न्यायाधीहरूले वकिलहरूलाई आग्रह गरेका छन्। संसद विघटन गर्ने पुस ५ को निर्णय विरूद्ध परेका दर्जन रिटउपर सर्वोच्चमा एक महिनादेखि बहस सुनवाइ हुँदै आए पनि कहिलेसम्म मुद्दाको टुंगो लाग्ने भन्ने अझै निश्चित हुन सकेको छैन। संवैधानिक इजलासमा बुधबार भएको बहस सुनुवाइका क्रममा प्रधानन्यायाधीश चोलेन्द्र राणाले बहस तोकिएकै समयमा सकाउन वकिलहरूलाई आग्रह गरेका छन्। बहस लम्बिँदै जाँदा फैसाला पनि ढिलो हुने बताउँदै राणाले भनेका थिए, 'न्याय ढिलो हुनु भनेको न्याय नहुनु सरह हो भन्ने भनाइ छ। यसरी बहस लम्बिँदै गयो भने त ढिलो हुन्छ। तपाइँहरूले तोकिएकै समयमा बहस सकाउनु होला। १०१५ मिनेटभन्दा बढी हामीले दिन सक्दैनौं। तपाईंहरूले हठ पनि नगर्नुहोला।' बुधबार वरिष्ठ अधिवक्ताहरू शेरबहादुर केसी, युवराज संग्रौला र हरिहर दाहालले बहस गरेका थिए। तीनजना वरिष्ठ वकिलहरूको लामो बहसपछि इजलासमा समय निर्धारणको प्रश्न उठेको थियो। संसद विघटनविरूद्ध १३ वटा रिट छन्। विभाजित नेकपाका नेता तथा रिट निवेदक गुरूङको पक्षबाट अझै दुई दिन समयको माग भएपछि बहस लम्बिने चिन्ता इजलासबाट व्यक्त भएको हो। गुरुङ आठौं रिट निवेदक हुन्। गुरुङको निवेदनमा सबभन्दा धेरै वकिलहरूले वकालतनामा लेखाएका छन्। अरू पाँच रिट निवेदकहरू र उनीहरू पक्षका वकिलले बहस गर्नै बाँकी छ। रिट निवेदकसहित साढे तीनसय जति वकिलहरूले बहसका लागि वकालतनामा लेखाएका छन्। वकालतनामा लेखाएका सबैले बहस गर्दा ढिलो हुने भएकोले यसमा नदोहोरिने गरी प्रतिनिधित्व हुने गरी वकिल छनोट गरेर सुनुवाइलाई छिटो सकाउन रिट निवेदक पक्ष र इजलासबीच छलफल भइरहेको छ। नाम लेखाएका सबै वकिलहरूले यही शैली र गतिमा बहस गर्ने हो भने चैत्तसम्म पनि निर्णय आउन संभव नहुने अवस्था छ। त्यसैले बहसलाई छरितो बनाएर मुद्दालाई छिटो किनारा लगाउनेतिर इजलासको पहल देखिन्छ। ढिलोमा फागुनको पहिलो हप्ताभित्रै निर्णयमा पुग्ने तयारीमा इजलास रहेको बताइन्छ। रिट निवेदक पक्षबाट बहस सकिएपछि सरकारी पक्षबाट बहस हुनेछ।महान्यायाधीवक्ता कार्यालयका ११ र प्रधानमन्त्री केपी शर्मा ओली पक्षका वकिलहरू बहस गर्ने सूचीमा छन्। त्यसपछि रिटमा विपक्षी बनाइएका सभामुख अग्नी सापकोटाका वकिलहरू पनि छन्। दुवै पक्षबाट बहस सकिएपछि इजलासले निर्णय सुनाउनुअघि बहस नोटसमेत इजलासले मगाउने प्रचलन छ। पुसको पहिलो हप्ता नै रिट निवेदन परे पनि कुन इजलासमा गर्ने भन्ने विवादमा केही समय बहस अल्झियो। रिट निवदेक पक्षका वकिलहरूले गम्भीर प्रकृतिको मुद्दा भएकोले पूर्ण वृहत् इजलास गठनको माग गरेका थिए। तर त्यो मागलाई अस्वीकार गर्दै सर्वोच्चले संवैधानिक इजलासबाटै यो मुद्दाको टुंगो लगाउने निर्णय गरेको थियो। संसद विघटनविरूद्ध माघ ४ गतेदेखि संवैधानिक इजलासमा बहस चलिरहेको छ।प्रधानन्यायाधीश राणा नेतृत्वको संवैधानिक इजलासमा न्यायाधीश विश्वम्भर श्रेष्ठ, सपना प्रधान मल्ल, अनिल सिन्हा र तेजबहादुर केसी छन्। यतिबेला सिंगो मुलुकले अदालतको फैसला कुरिरहेको छ। पुस ५ गतेपछिको 'राजनीतिक भ्याकुम' अन्त्य गर्न अदालतको फैसला आवश्यक छ। यो मुद्दाको टुंगो छिटो लगाइदिन यतिबेला सबैतिरबाट माग र आग्रह गरिएको छ। अदालतमा बहस लम्बिँदै जादा बाहिर सडकमा पक्ष र विपक्षमा प्रदर्शनले तीव्रता पाउँदै गएको छ। अदालतले निर्णय सुनाएपछि राजनीतिले एउटा लिक समाउने विश्वास गरिएको छ।"
तीन महिनाभित्र सबै नेपालीलाई कोरोना खोप : प्रधानमन्त्री ओली,"काठमाडौं : प्रधानमन्त्री केपी ओलीले तीन महिनाभित्र सबै नेपालीलाई कोरोनाविरुद्धको खोप उपलब्ध गराउने बताएका छन्। प्रधानमन्त्रीको सरकारी निवास बालुवाटारबाट भर्चुअल विधिबाट खोपको शुभारम्भ गर्दै प्रधानमन्त्री ओलीले अबको तीन महिनाभित्र सबै नेपालीलाई खोप लगाइसकिने बताएका हुन्। 'तीन महिनाभित्र सम्पूर्ण नेपालीलाई खोप लगाइसकिन्छ, उनले भने, 'चाहे हामी अनुदानको रुपमा प्राप्त गरौं। जस्तो यसपल्ट प्राप्त गरेका छौं। चाहे हामीले किन्न परोस्। सबै नेपालीलाई निशुल्क र भेदभावबिना यो खोप उपलब्ध गराइनेछ।' माघ १८ गतेसम्म संचालन हुने यस अभियानमा सिंगो राष्ट्र एकताबद्ध भएर सफल पार्न प्रधानमन्त्री ओलीले आह्वान गरेका छन्। उनले सबै नागरिकलाई यो खोप निशुल्क उपलब्ध हुने स्पष्ट पारेका छन्। बुधबारबाट सातवटै प्रदेशमा रहेका ६२ अस्पताल, उपत्यकाका १७ अस्पताल र १२० भन्दा बढी खोप केन्द्रबाट सूचीकृतमा परेका व्यक्तिलाई एकैसाथ खोप दिँदैछ। यस्तै ७७ जिल्लाका ३०० खोप केन्द्रमार्फत पनि खोप प्रदान गरिनेछ। नेपालमा कोभिड१९ को सङ्क्रमण देखिएको एक वर्षपछि नेपालीले खोप पाएका हुन्। नेपालमा पहिलोपटक २०७६ माघ ९ गते चीनको वुहान सहरबाट आएका एक विद्यार्थीमा सङ्क्रमण देखिएको थियो । काठमाडौँमा १२, ललितपुरमा तीन र भक्तपुरमा दुई अस्पतालमा खोप केन्द्र रहनेछन् । भारत सरकारको अनुदानमा यही माघ ८ गते १० लाख मात्रा उक्त खोप नेपाल आएको हो । स्वास्थ्य मन्त्रालयले पहिलो चरणको खोप अभियान सुरु गरेको १० दिनभित्र सम्पन्न गर्ने लक्ष्य राखेको छ । यस चरणमा चार लाख ३० हजारलाई खोप प्रदान गरिने छ । कोभिशिल्ड खोप अक्सफोर्ड विश्वविद्यालय र एक्ट्राजेनिका नामक औषधि उत्पादक कम्पनीले संयुक्तरूपमा विकास गरेका हुन् । भारतको सेरम इन्स्टिच्युटले खोप उत्पादन गरेको हो । खोप फोहरमैला व्यवस्थापनमा खटिने फोहर सङ्कलक तथा चालक, एम्बुलेन्स तथा शववाहन चालक र सहचालक, प्रत्यक्ष उपचारको सेवा दिने वा खोप व्यवस्थापनमा खटिने स्वास्थ्यकर्मी, खोप केन्द्रमा खटिने सुरक्षाकर्मी तथा स्वयंसेवक, शव व्यवस्थापनमा खटिने व्यक्ति, महिला स्वास्थ्य स्वयंसेविका, अन्तर्राष्ट्रिय प्रवेशविन्दुमा कार्यरत स्वास्थ्यकर्मी र अन्य कर्मचारी, वृद्धाश्रममा रहेका व्यक्ति तथा हेरचाहमा खटिने कर्मचारी तथा कारागारमा रहेका कैदी र सुरक्षाकर्मीले पाउनेछन् ।"
आरोपपत्र फिर्ता र निर्वाचन स्वीकार गरे एकता हुनसक्छ : उपप्रधानमन्त्री पोखरेल,"उदयपुर : नेपाल कम्युनिस्ट पार्टी (नेकपा) सचिवालय सदस्य तथा उपप्रधानमन्त्री ईश्वर पोखरेलले आरोपपत्र फिर्ता गरेर निर्वाचन स्वीकार गरे एकता हुनसक्ने बताएका छन् । नेकपा ओली पक्षले बुधबार जिल्लाको प्रमुख व्यापारिक केन्द्र कटारीमा आयोजना गरेको आमसभालाई सम्बोधन गर्न सदरमुकाम गाईघाट आइपुगेका नेता पोखरेलले पत्रकारसँगको भेटघाटमा यस्तो बताएका हुन् । 'कात्तिक २८ गते पार्टीको सचिवालय बैठकमा कार्यकारी अध्यक्ष पुष्पकमल दाहाल प्रचण्डले प्रथम अध्यक्ष केपी शर्मा ओलीविरुद्ध लगाएको आरोपपत्र फिर्ता हुनुपर्यो र निर्वाचनलाई सहर्ष स्वीकार गर्नुपर्यो त्यति भए एकता हुनसक्छ, उनले भने।' उपप्रधानमन्त्री पोखरेलले प्रचण्डले बैठकमा पेस गरेको अनैतिक, अलोकतान्त्रिक, संबिधानविरोध आरोपपत्र नै पार्टी विभाजनको मुख्य आधार बनेको स्पष्ट पारे । पार्टी एकताका बेला भु्रणमा भएका समस्या निराकरण गर्न नसक्दा पनि पार्टी विभाजनको कारक भएको उनले बताए । उनले पार्टीका आफुनिकटका सांसदलाई विशेषअधिवेशनको माग गर्न लगाएर राष्ट्रपतिलाई महाअभियोग लगाउने र प्रधानमन्त्रीलाई अविश्वासको प्रस्ताव राखी निकाल्ने प्रचण्ड माधव नेपाल समूहको योजना थाहा भएरै संसद विगठन गर्नु परेको आरोप लगाए । उनले भने, 'राष्ट्रपति र प्रधानमन्त्री दुबैलाई गलहत्याएर निकाल्ने र आफू त्यो कुर्सीमा पुग्ने दाउ थियो त्यो असफल भयो । कोरोना भाइरस महामारीको बेला सरकारले उपलब्धिमुलक काम गरेको अवस्थामा समेत पार्टीबाट असहयोग भएको आरोप लगाए ।' ओली नेतृत्वको सरकार आए यता जनजीविकाको सवालमा, विकास निर्माणमा थुप्रै उपलब्धि हाँसिल गरेपनि प्रचण्ड र नेपाल समूहले सरकारले केही गरेन भन्दै प्रचारबाजी गरेर असफल पार्न खोजेको आरोप लगाए।"
"प्यानल हारेको झोकमा हत्या, बझाङ सदरमुकाम तनावग्रस्त","बझाङ : बझाङमा विद्यालय व्यवस्थापन समितिमा आफ्नो प्यानल हारेको झोकमा एकजनाको खुडा प्रहार गरी हत्या गरिएको छ। बझाङको छविस पाथिभेरा गाउँपालिका ३ का २३ वर्षीय अमृत सिंहको हत्या गरिएको हो । उनको घाँटीमा खुडा प्रहार गरी हत्या गरिएको प्रहरीले बताएको छ। मंगलबार जिल्लाको छविस पाथिभेरा गाउँपालिका ३ मा रहेको बान्नीचौर माविको विद्यालय व्यवस्थापन समितिको चुनाव थियो । दिनभरी नेकपा र कांग्रेसका छुट्टाछुट्टै प्यानलबीच चुनाव भयो । बेलुकी मतगणना सकिएपछि कांग्रेस निकटको प्यानलले जितेको घोषणा भयो । त्यसको केही बेरपछि बेलुकी ७ बजेतिर सोही ठाउँका अमृत सिंहको हत्या भएको हो । विद्यालय व्यवस्थापन समितिमा नेपाली कांग्रेसबाट लोकेन्द्रबहादुर रोकायाको प्यानल र नेकपाबाट गजेन्द्र बहादुर धामीको प्यानलबीच प्रतिस्पर्धा भएको थियो । यस्तै शिक्षक अभिभावक संघका लागि कांग्रेसका सुरेश रोकाया र नेकपाका कल्याण बोहराबीच प्रतिस्पर्धा भएको थियो । चुनावपछि विद्यालय व्यवस्थापन समितिमा कांग्रेसका लोकेन्द्रबहादुर रोकायाको प्यानल र शिक्षक अभिभावक संघमा पनि कांग्रेसका सुरेश रोकायाले जितेका थिए । 'कांग्रेसको प्यानल जितेको भन्दै चुनाव सकिएपछि खुडा प्रहार गरी हत्या गरिएको छ, ' मृतकका आफन्त सचिन सिहले भने । मृतक अमृत सिंहको घाँटीमा खुडा हानिएको र उनको घाँटी २ इन्च मात्रै बाँकी रहेको प्रहरीले जनाएको छ । हत्यामा संलग्न भएको आरोपमा प्रहरीले छविस पाथिभेरा गाउँपालिकाका २ का वडा अध्यक्ष विकास अयडी, उनका भाइ प्रकाश अयडी, सोही ठाउँका केदार कठायत र ज्ञानबहादुर कठायतलाई पक्राउ गरेको छ । प्रहरीले मोटरसाइकलसहित वडाअध्यक्ष अयडीलाई सदरमुकाम चैनपुरको एक होटलबाट मंगलबार राती पक्राउ गरेको थियो भने ज्ञानबहादुर कठायत, मंगलबार नै घटनास्थलबाट स्थानीयले नियन्त्रणमा लिएर प्रहरीलाई बुझाएका थिए । हत्या अभियोग लागेका अर्का अभियुक्त प्रकाश अयडी र केदार कठायतलाई बुधबार थलारा गाउँपालिका ३ को जाम्बाँझ गाउँबाट बुधबार बिहान पक्राउ गरिएको जिल्ला प्रहरी कार्यालय बझाङका प्रमुख डिएसपी रुपक खड्काले बताए । मृतकका आफन्तले अर्को वडाबाट आएका व्यक्तिहरुले हत्या गरेको आरोप लगाएका छन । 'विद्यालय जस्तो पवित्र संस्थाको चुनावमा अर्को वडाबाट आएर प्रचार प्रसार र गुण्डागर्दी गरिएको थियो, मतगणनाका बेला पनि वडा अध्यक्ष विकास अयडीले विवाद गरेका थिए,' मृतकका आफन्त सचिन सिँहले भने । घटनास्थलबाट वडाअध्यक्ष विकास अयडीको से १ प ७६१ नम्बरको सरकारी नम्बर प्लेटको गाडी बरामद भएकाले प्रहरीले उनलाई पनि पक्राउ गरिएको जनाएको छ । प्रहरीले हत्यामा वडा अध्यक्षका भाइ प्रकाश अयडी, सोही ठाउँका केदार कठायत र ज्ञानबहादुर कठायतको संलग्नता खुलेको जनाएको छ । मृतक अमृत सिंह नेपाल तरुण दल छविसपाथीभेरा गाउँपालिकाका सदस्य समेत हुन । उनको शव जिल्ला अस्पताल बझाङमा राखिएको छ । बुधबार नेपाल तरुण दल, नेपाल विद्यार्थी संघ सहित काँग्रेसका भातृसंगठनहरुले चैनपुर बजारमा प्रदर्शन गरे । उनीहरुले टायर बाल्दै नाराबाजी गरेका छन भने चैनपुरको यातायात र बजार समेत बन्द गराएका छन् । पीडित परिवारले हत्याका आरोपीहरुलाई कडा कारवाहीको माग गर्दै प्रर्दशन गरेका हुन् । नेपाली कांग्रसका पूर्व पार्टीसभापति पृथ्वीबहादुर सिंहले राजनीतिक आवरणमा भएको हत्यामा, संलग्नलाई उम्काउन प्रयास हुने आशंका व्यक्त गरे । 'सत्ता र शक्ति प्रयोग गरेर अपराधीलाई उम्काउने प्रयास हुनसक्छ, अपराधीलाई कडा कारवाही हुनुपर्छ,' उनले भने ।"
के छ नेकपा एकता राष्ट्रिय अभियानको अवधारणा पत्रमा ?,"काठमाडौं : नेपाल कम्युनिस्ट पार्टी (नेकपा) का उपाध्यक्ष वामदेव गौतमले 'पार्टी एकता राष्ट्रिय अभियान' घोषणा गरेका छन्। बुधबार राजधानीमा एक कार्यक्रमको आयोजना गरी उपाध्यक्ष गौतमले पार्टी एकता राष्ट्रिय अभियान घोषणा गरेका हुन्। उपाध्यक्ष गौतमले पार्टी एकता अभियानका अवधारणा पत्र पनि तयार गरेका छन्। अवधारणा पत्रमा पार्टी एकता प्रक्रियाको यस अवधिमा पालना गर्नुपर्ने आचार संहिता, पार्टी एकता राष्ट्रिय अभियानको संगठनात्मक संरचना, संगठन सञ्चालन सम्बन्धी नियमहरु, अभियानका मुख्य कार्यभारहरु तोकेका छन् । पार्टी एकता राष्ट्रिय अभियान संचालनका लागि केन्द्रमा एक अधिकार सम्पन्न केन्द्रीय समन्वय समिति रहनेछ । यो अधिकतम ६ सय ५१ सदस्यीय हुनेछ । केन्द्रीय समन्वय समितिमा अधिकतम् १ सय ७५ जनाको कार्यसम्पादन समिति हुनेछ । दैनिकदिन कामका निम्ति आवश्यक सचिवालय निर्माण गरिने अवधारणा पत्रमा उल्लेख छ। अवधारणापत्र जनताको अपार समर्थन, आशा र भरोशाको हाम्रो पार्टी नेपाल कम्युनिष्ट पार्टी (नेकपा) आज राजनीतिक रुपमाविभाजित भएको छ।पार्टीका दुई अध्यक्षबीचदेखापरेका अन्तर्विरोधहरुको व्यवस्थापन गर्न दुबै अध्यक्षसहित केन्द्रीय सचिवालयअसफल भए पछि पार्टीका कुनै पनि निकायमा छलफलै नगरी एउटा अध्यक्षसहितका प्रतिनिधिसभा सदस्यहरु छापामार शैलीमा प्रधानमन्त्रीविरुद्ध अविश्वास प्रस्ताव प्रतिनिधिसभा सचिवालयमा लैजाने र अर्का अध्यक्षले अविश्वास प्रस्तावको सामना गर्नुको सट्टा प्रतिनिधिसभा नै विघटन गर्ने जस्ता दुखद घटनाबाट नेपालको इतिहासमा सबभन्दा शक्तिशाली संगठनका रुपमा देखापरेको हाम्रो पार्टी विभाजनको दुर्घटनामा परेको छ । कानूनी रुपमा विभाजन नभइ सकेको अवस्थामा दुबै नेताहरु अहिले नेपाल कम्युनिष्ट पार्टी (नेकपा) का आधिकारिक प्रतिनिधि हामी हौं भन्दै निर्वाचन कार्यालयमा दावी गरिरहनु भएको छ । उहाँहरुले अन्तिम प्रहार गर्नु पूर्व पार्टीको एकतालाई जोगाउँदै नेतृत्व तहमा देखापरेका कार्यशैलीसंग सम्बन्धित अन्तरविरोध हल गर्ने तर्फ गम्भीरता पूर्वक लाग्न चाहनु भएन । झण्डै १० लाख पार्टी सदस्यहरुको कुरै नगरौं अविश्वास प्रस्ताव र प्रतिनिधिसभा भंग गर्ने सम्बन्धमा ९ जना सदस्य रहेको तथा पार्टीको मुख्य नेतृत्व (ऋयचभ या ीभबमभचकजष्उ) रहेको सचिवालयलाई जानकारीसम्म पनि दिन आवश्यक ठान्नु भएन । पार्टी र राष्ट्रिय राजनीतिमा उथलपुथल हुनसक्ने घटना घट्नु पूर्व पार्टीको कुनै निकायबाट निर्णय गर्नुपर्ने आवश्यकता ठान्नु भएन । नेपालको राजनीतिमा महत्वपूर्ण भूमिका निर्वाह गरेका दुई ठूला कम्युनिष्ट पार्टीको एकीकरणका निम्ति सामान्य अवस्थाको भन्दा फरक वैधानिक व्यवस्था र दस्तावेजहरु तयार गरिएको थियो । जस्मा पार्टीको नेतृत्व गर्न दुई अध्यक्ष प्रणाली लागु गरियो । त्यसैगरी केन्द्रीय तहका पार्टी कमिटीहरुको अध्यक्षता आलोपालो गर्ने व्यवस्था भयो । एकीकरण भएको दिनदेखि एकताको महाधिवेशन सम्पन्न नहुँदासम्म सबै बैठकहरु सहमति र समझदारीमा संचालन गर्ने र सहमतिकै आधार निर्णय गर्ने व्यवस्था गरियो । त्यति मात्र होइन आधिकारिक पत्राचार र निर्देशन जारी गर्दा पनि दुबै अध्यक्षको हस्ताक्षर हुनुपर्ने व्यवस्था गरियो ।यी सबै व्यवस्था राखिनुको एउटै कारण, भिन्न भिन्न पृष्ठभूमि र स्कूलीङबाट विकसित भएका पार्टीहरुको एकीकरण सम्बेदनशील हुन्छ र पार्टी नेताहरुको व्यवहारबाट सम्वेदनशीलतामा आँच नआओस र पार्टी एकीकरणमा बाधा उत्पन्न नहोस भन्ने नै थियो। तर विगत एक वर्षदेखि पार्टीमा एकीकरणको संवेदनशीलतालाई ख्याल नगरी सचिवालयदेखि स्थायी कमिटी र केन्द्रीय कमिटीसम्म चरम गुटबन्दीपूर्ण क्रियाकलापहरु भए । यो गुटबन्दीपूर्ण क्रियाकलापमा सचिवालयका सबै कमरेडहरु यो वा त्यो पक्षबाट सामेल हुने स्थिति बन्यो । विवादका विषयहरु पार्टी एकीकरणका वेला गरिएका सहमति र समझदारी कार्यान्वयन नहुनु, पार्टी घोषणापत्रको आधारमा नीति कार्यक्रम र बजेट नआउनु र सरकारले गर्ने राजनीतिक निर्णयहरुमा पार्टी नेतृत्वसंग परामर्श नगर्नु आदि थिए । तर ती सबै पार्टीका आन्तरिक विवादका विषयहरु थिए । अधिकांश विषयहरु कार्यशैलीसंग सम्बन्धित थिए । नेतृत्वदायी पार्टी कमिटीमा मौखिक छलफलबाट मात्र गम्भीरता आउन नसकेको महशुस गर्दै लिखित दस्तावेजहरु र प्रतिदस्तावेजहरु प्रस्तुत गरिए । ती दस्तावेजहरुमा गम्भीरतापूर्वक कहिल्यै छलफल हुन सकेन । एक आपसमा मनमुटाव झनझन बढेर जान थाल्यो र आखिरमा प्रधानमन्त्रीका विरुद्ध अविश्वासको प्रस्ताव र त्यसका विरुद्ध प्रतिनिधिसभाको विघठनसम्मका दुर्घटनाहरु हामी अहिले वेहोरिरहेका छौं । अहिले औचित्य पूष्टी हुने एउटा पनि कारण विना पार्टी विभाजन गर्न कमरेडहरु लागि रहनु भएको छ । प्रतिनिधिसभा विघटनाका विरुद्ध सर्वोच्च अदालतमा परेका रिट निवेदन उपर गम्भीर छलफल चलिरहेकै अवस्थामा एकथरी नेताहरु निर्वाचन भएरै छोड्छ भन्दै सभा गरिरहनु भएको छ भने अर्काथरी नेताहरु प्रतिनिधिसभा जसरी पनि पनसर््थपना गरिछोड्छौं भन्दै विरोध सभाहरुबाट सडक तताई रहनुभएको छ । यस्तो अवस्थामाहामीले नेपाल कम्युनिष्ट पार्टी(नेकपा) एकता राष्ट्रिय अभियानको नाममा विभाजनलाई रोक्न र त्यसका लागिराष्ट्रव्यापी दवाव सिर्जना गर्न यो अभियान संचालन गरिरहेका छौं । व्यक्तिगत रुपमा भन्दा संगठीत रुपमा अभियान संचालन गर्दा बढि प्रभावकारी हुने देखेर तदनुरुप हामी अगाडि बढिरहेका छौं । हामीलाई विश्वास छ, दुइतिर बाँडिएका हाम्रो पार्टीका नेता, कार्यकर्ता र सदस्यहरुले पार्टी पुनर्एकीकरण गर्ने हाम्रो आह्वानलाई सम्मान गर्दै साथ दिनुहुनेछ । अहिले नेपालका सम्पूर्णश्रमजीवी जनता,लाखौं पार्टी सदस्यहरु, हजारौं कार्यकर्ता र नेताहरु अत्यन्त दुखी हुनु भएको छ । उहाँहरुअहिले पनि पार्टी विभाजन नहोस् भन्ने पक्षमा हुनुहुन्छ । त्यही माग र चाहनालाई पुरा गर्ने उद्देश्य राखेरहामीले नेपाल कम्युनिष्ट पार्टी (नेकपा) एकता राष्ट्रिय अभियान सञ्चालन गरिरहेका छौं । एकता अभियानको मूल उद्देश्य विभाजित हाम्रा दुबै समूहलाई पुनः एकतामा ल्याउनु हो । यसका साथै पहिले एकतामा आउन नसकेका र छरिएर रहेका विभिन्न कम्युनिष्ट तथा वामप्रगतिशील समूह एवं व्यक्तिहरुलाई पनि यो अभियानमार्फत् एकतावद्ध गर्ने उद्देश्य राखिएको छ । हामी कम्युनिष्ट पार्टीका सदस्यहरु कुनै पनि विषयवस्तुको उठान, त्यसको व्यापकता र परिणामुखी क्रियाशीलताका निम्तिव्यक्तिगत रुपमा भन्दासामूहिक प्रयत्नमा विश्वास राख्दछौँ । आजसम्म यो आन्दोलनमा जेजस्ता उपलब्धी हासिल भएका छन्, ती सबै सामूहिक पहलकदमीका परिणाम हुन् र यो आन्दोलनमा जहाँजहाँ क्षति भएका छन्, ती सबैका कारक व्यक्तिवादी गलत कार्यशैली नै हुन् ।विभाजनका मुल कारणहरुकार्यशैली भन्दा अरु छैनन् । कार्यशैलीसंग रहेका अन्तरविरोधहरु मित्रतापूर्ण हुन्छन् । तर ती अन्तरविरोधहरुलाई व्यवस्थापन गर्न हामी असफल भयौं । मित्रतापूर्ण अन्तरविरोधहरुलाई पार्टीभित्रै समाधान गर्नुको बदला बढाई चढाई सार्वजनिक गरियो । अहिले पनि हाम्रा वीचका अन्तरविरोधहरु चरित्रगत रुपमा मित्रतापूर्ण नै छन् । तर सभा, समारोह, आन्दोलन आदि ठाउँहरुमा भयंकर शत्रुतापूर्ण देखाउने गरी बढाइ चढाइका प्रयास भइरहेका छन् । विभाजनमा सरिक कमरेडहरुलाई मित्रतापूर्ण र मर्यादित व्यवहार प्रस्तुत गर्दा पार्टी पुनः एकतामा आउँछ कि भन्ने डर लागेको त होइन ?भन्ने शंका पार्टीका सहयोगी र शुभचिन्तकहरुलाई लाग्न थालेको छ । के जसरी पनि विभाजन गरेर नेपाल राष्ट्रको हित हुनसक्छ ? जसरी पनि विभाजन गरेर कम्युनिष्ट आन्दोलनलाई हित गर्छ र यसो गरेर के संघीय लोकतान्त्रिक गणतन्त्र समृद्ध हुनसक्छ ? पार्टीमा उत्पन्न अन्तरविरोधहरुकोसमाधान गर्ने जिम्मेवारी पार्टीका मुख्य नेता र कमिटीको हुन्छ । त्यसको समाधान गर्ने पहल कदमी मुख्य नेताहरुले लिनुपर्छ । तर अहिले अन्तरविरोधहरुको समधानका निम्ति लाग्नु पर्ने मुख्य नेताहरु नै विभाजनको नेतृत्व गरिरहनु भएको हुनाले गम्भीर समस्या उत्पन्न भएको छ । तर पनि हाम्रो अगाडि जस्तासुकै व्यक्तिगत स्वार्थलाई बलिदान दिएर भए पनि पार्टीको पुनर्एकीकरण गर्नुछ र पार्टी एकतालाई जोगाउनु छ । दुबैतिर लाग्नु भएका मुख्य नेतासहितका कमरेडहरुलाई आह्वान गर्छौ कि तपाइहरुको, हाम्रो र करोडौं नेपाली जनताको उज्वल भविष्यसंग सम्बन्धित बनेको हाम्रो पार्टीको एकतालाई जोगाउन हर किसिमका पर्यत्न गर्न हामी तयार होऔं । शत्रुसंग लडाई गर्दा गोलाबारुद र विध्वंशबाट शक्ति आर्जन हुन सक्छ तर सामाजिक आर्थिक रुपान्तरणबाट समृद्ध राष्ट्र निर्माण गर्न विध्वंश वा अनेकताबाट होइन, सिर्जना र एकताबाट मात्र शक्ति आर्जन गर्न सकिन्छ । त्यसोभएर कमरेडहरु ज्यादै उज्वल सम्भावना भएको नेपाल कम्युनिष्ट पार्टी (नेकपा) को एकतालाई जोगाएर शक्ति आर्जन गर्न र सुदृढ गर्न दिलोज्यान दिएर लागि परौं !! पार्टीको सिद्धान्त, राजनीतिक कार्यदिशा, तात्कालिक कार्यनीति, विदेश मामिला, सामाजिक आर्थिक रुपान्तरणको दिशा तथा लोकतान्त्रिक मूल्यमान्यताका आधारमा समाजवाद निर्माण गर्ने लक्ष्यमा कुनै मतभिन्नता नहुँदा नहुँदै पनिनेकपाको यो विभाजन हुन पगुको छ । व्यक्तिवादी कार्यशैली व्यक्तिगत स्वार्थका कारण विकसित हुन्छ । यस्ता कार्यशैलीबाट उत्पन्न अन्तरविरोध आलोचना आत्मालोचनाबाट समाधान गर्न सकिन्छ । कहिलेकाहीँ सही तरिकाले आलोचना गर्न नसक्दा र आलोचनालाई मित्रतापूर्ण रुपमा लिन नसक्दा पनि अन्तरविरोधमा जटिलता देखिन सक्छ । यस पटक पार्टीमा यो अन्तरविरोध यसकै कारण पनि देखापरेको हो ।यस्तो अवस्थामा धैर्यतापूर्वक र मित्रतापूर्ण तरिकाले आलोचना गर्ने र कुनै पनि विषयलाई वारको पार पुग्नु पूर्व नै सहमति र सम्झौताबाट पनि समाधान गर्न सकिन्थ्यो । यस पटक पार्टीमा दुबै अध्यक्षबाट फरक फरक प्रस्तावहरु प्रस्तुत गरिए । ती प्रस्तावहरु पार्टी एकताको मूल्यमा फिर्ता लिन सकिन्थ्यो । तर नेताहरुले त्यसो गर्न सक्नुभएन जस्को कारण नेपाली जनताको उज्वल भविष्यसंग सम्बन्धित प्रभावकारी शक्तिशाली साधनका रुपमा रहेको पार्टी नै विभाजित हुने अवस्थामा पुग्यो । तर यो अवस्थालाई गम्भीरता पूर्वक ग्रहण गर्न तयार हुने हो भने आरोपप्रत्यारोप प्रस्तावहरु फिर्ता लिदैं आलोचना र आत्मालोचनाको माध्यमबाट पार्टी पुनर्एकीकरण गर्न सकिन्छ । यदि हामीले विभाजन उन्मुख हाम्रो पार्टीलाई पुनर्एकीकरण गर्न सकेनौं भने यसबाट हुने क्षतिलाई कम्युनिष्ट आन्दोलनमा सरिक दोस्रो वा तेस्रो पिढीले पनि परिपूर्ति गर्न सक्नेछैन । यसविभाजनकोऔचित्य पुष्टि आज र भविष्यमा पनि कहिल्यै हुन सक्नेछैन। यो विभाजन नेपाली कम्युनिष्ट आन्दोलनका लागि अत्यन्त दुःखद् र नेपाल राष्ट्रका लागि हानिकारकछ।परिस्थितिको उपरोक्त विश्लेषण गर्दै विभाजित दुबै समूहमा नलागी एकताको अभियान सञ्चालन गर्ने कार्यभार पूरा गर्ने दायित्व सम्पूर्ण पार्टी सदस्य, समर्थक र शुभचिन्तकहरुको पनि हो भनेर हामी तपाईहरु समक्ष अपिल गर्दै आएका छौं । कमरेडहरु ! आज देश र विदेशमा रहेका हाम्रा मित्रहरुका बीच प्रश्न उठ्ने गरेको छ,विभाजनको शिकार हुन गइरहेको हाम्रो पार्टीलाई के हामी पुनः एकीकृत गर्न सकौँला?हामी भन्छौँ, तपाईंहरुले साथ दिनु मात्र पर्छ, यो धेरै सम्भवछ । देशभित्र र विदेशममा रहनु भएका हाम्रा प्रिय कमरेडहरु,शुभचिन्तकहरु र मित्रहरु ! आउनुहोस हाम्रो प्यारो पार्टीलाई पुनः एकीकृत गर्न कठिन बनिरहेको मैदानमा साहसका साथ जुटौँ !! नेपालको निर्वाचन आयोगले ११ माघ २०७७ का दिन पार्टी दर्ताका निम्ति प्रस्तुत गरिएका कागजातहरुको अध्ययन गर्दै हाम्रो पार्टी नेपाल कम्युनिष्ट पार्टी (नेकपा) का दुबै समूहलाई अलग अलग पार्टीका रुपमा दर्ता गर्न नसकिने निर्णय गरेको छ । यो निर्णयबाट पार्टी एकतालाई जोगाउन सकिने आशा पलाएको छ । पार्टी एकता अभियानको सामान्य योजना पार्टी पुनर्एकीकरणको हाम्रो योजना अहिलेका लागि दुई चरणको हुनेछ ।पहिलो चरण हो, सर्वोच्च अदालतको निर्णय नआउँदासम्मको र दोस्रो चरण हो, सर्वोच्च अदालतको निर्णय आएपछि । यी दुबै चरणमा एकीकरणका विभिन्न विकल्पहरुमा छलफल गरिने छ। प्रतिनिधिसभा पुनस्र्थापना भएमा वा निर्वाचन भएमा दुबै अवस्थामा भिन्नभिन्न केन्द्रअन्तर्गत पार्टी सञ्चालन र कार्यगत एकताको आधारमा निर्वाचनमा सामेल हुने, सरकार संचालन गर्ने अवसर प्राप्त भएमा संयुक्त सरकार संचालन गर्ने प्रक्रिया अवलम्बन गरिने छ। यसलाई व्यवस्थित गर्न बराबर संख्याका समन्वय समितिहरु विभिन्न तहमा निर्माण गरिने छन्। प्रतिनिधिसभा पुनसर््थापना पछि पनि पार्टी एकीकरण हुन नसकेमा हाम्रो पार्टी एकता अभियान निर्वाचन काल र त्यसपछि पनिनिरन्तर जारी रहनेछ । फरकफरक नाममा विधिवत् आआफ्ना पार्टी सञ्चालन गरिएको अवस्थामा पनि मित्रतापूर्ण सम्बन्ध कायम राख्दै पार्टी एकीकरणका निम्ति अथक प्रयत्न गरिनेछ।तब पनि पार्टी एकीकरण हुनसकेन भने एकता राष्ट्रिय अभियान केन्द्रीय समितिको बैठकबाट कसरी अगाडि बढ्ने भन्ने सम्बन्धमा आवश्यक निर्णय गरिनेछ । एकता प्रक्रियाको यस अवधिमा पालना गर्नुपर्ने आचार संहिताप्रिय कमरेडहरु, पार्टी विभाजनको यो क्षण दुःखदायी त छँदैछ, त्यसमाथि यस्तो स्थितिमा दुबै समूहका नेताकार्यकर्ताबीच एकापसमा व्यक्तिगत तहमै दोषारोपणकोश्रृंखला देखिन थालेका छन् । ती कमरेडहरु एकापसमा जायज वा नाजायज विषय उठान गर्न, जाती, भाषा, वर्ग, लिंग र समुदायलाई इंगित गर्दै कतिपय गम्भीर मानवीय संवेदनशीलतालाई पनि ख्याल नगरी टीकाटिप्पणी गर्ने सिलसिला पछिल्लो समय व्यापक बनिरहेको छ । जनताको बहुदलीय जनवादकोसिद्धान्तले हामीलाई अनुशासित, मर्यादित र विधिको अधीनमा राख्छ । सुदृढ आन्तरिक जनवादको अभ्यासबाट सुन्दर संसार निर्माण गर्ने महाभियानमा सरिक भएका मान्छेहरु नै कम्युनिष्ट आन्दोलनका योद्धा हुन् । तर, नेपालमा विकसित पछिल्लो घटनाक्रममा त्यस्ता योद्धा कमरेडहरु उच्च संस्कृतिले युक्त सभ्य चिन्तनधाराबाट विचलित भई निम्नस्तरका अभिव्यक्ति दिन पनि पछि नहटेको देख्दा उदेक लाग्दो अवस्था सिर्जना भएको छ । १५ दिन पहिले सम्म सकेसम्म सुमधुर सम्बन्ध कायम गर्ने प्रतिवद्धता बोकेका कमरेडहरु नै आज अत्यन्त निम्नस्तरमा आरोप प्रत्यारोपमा उत्रनु कतै पनि उपयुक्त देखिन्न । कम्युनिष्टहरुको व्यक्तिगत स्वार्थ केही हुन्न भन्ने प्रशिक्षणबाट अगाडि बढेका नेताहरुको आजको व्यवहार कति पनि सुहाउँदो भएन । पार्टी एकता अभियानका हामी कमरेडहरु पार्टी एकता हुन सकेन र उपरोक्त आरोपप्रत्यारोप रोकिएन भने अझ निम्नस्तरका दुर्घटनामा जानसक्ने खतरा महशुस गरिरहेका छौं । अहिलेको विभाजन मानि लिउँ आकाश र जमिनको जस्तै फरक हो वा दुइ धु्रवमा विभाजित जस्तै हो भन्ने व्यवहार कहिल्यै पनि उचित हुँदैन । आज हामी मिल्न सकेनौ यसो भन्दैमा जीवन रहँदासम्म मिल्ने छैनौं भन्न सकिन्छ र ? त्यसोभएर आज एउटा अवस्थामा मिल्न सकेनौं, भोली अर्को अवस्थमा नमिली नहुने स्थिति हुनसक्छ । त्यसोभएर एकता अभियानका हामी सम्पूर्ण अभियन्ताहरुले गम्भीर चिन्ता प्रकट गर्दै विभाजित भएका दुबै समूहका नेता तथा कार्यकर्ता र समर्थक शुभचिन्तकहरुलाई विनम्र हुन, आरोपप्रत्यारोपमा सामेल नहुन, कुनै पनि अवस्थामा गालीगलौज नगर्न, सकिन्छ भने आत्मालोचक बन्न विनम्र अनुरोध गर्दछौं । साथै एकता अभियानका सम्पूर्ण कमरेडहरुले आफुले पनि कसैको विरोध नगरी सबैसंग विनम्रतापूर्वक मर्यादित व्यवहार गर्नुहुनेछ । अहिले निम्नानुसारका आचारसंहिताका सूत्रहरु प्रस्तुत गरिएको छ । निर्वाचन भन्दा पहिले र निर्वाचन पछिको अवधिमा आयोजना गरिने बैठक, कोणसभा, जनसभा, आमसभाहरुमा जनतासमक्ष आत्मालोचक बनि प्रस्तुत हुने ।अन्तरपार्टी संघर्षका समयमा प्रस्तुत भएका दुबै पक्षका विषयलाई मर्यादित भाषामा समिक्षात्मक शैलीमा राख्ने ।विभिन्न कारणले हामी फूटे पनि नेपाल राष्ट्र र जनताको सार्वभौमिक अधिकारकोरक्षा तथा समृद्ध समाजवाद निर्माणका लागि आवश्यक पर्दा काँधमा काँध मिलाएर अगाडि बढ्ने प्रतिज्ञा व्यक्त गर्ने ।अन्य प्रतिस्पर्धी पार्टीहरुको पनि निर्वाचन अवधिभर स्वस्थ आलोचना मात्र गर्ने।व्यक्तिमाथि टिप्पणी वा आलोचना गर्ने नाममा तिनका निजी मामिला,जातीय, भाषिक, वर्गीय, लिंगीय र समुदायको संवेदनशीलतामा आँच आउने बोली व्यवहार बन्द गर्ने । यस किसिमको आचारसहिंता पालना गर्न अन्य सबै राजनीतिक पार्टीहरुलाई पनि अनुरोध गर्ने । पार्टी एकता राष्ट्रिय अभियानको संगठनात्मक संरचना१ पार्टी एकता राष्ट्रिय अभियान संचालनका लागिकेन्द्रमा एक अधिकार सम्पन्नकेन्द्रीय समन्वय समिति रहनेछ । यो अधिकतम ६ सय ५१ सदस्यीय हुनेछ । केन्द्रीय समन्वय समितिमा अधिकतम् १ सय ७५ जनाको कार्यसम्पादन समिति हुनेछ । दैनिकदिन कामका निम्ति आवश्यक सचिवालय निर्माण गरिने छ ।२ प्रत्येक प्रदेशमा प्रदेश समन्वय समिति हुनेछ । त्यसमा प्रदेशअन्तर्गत रहेका केन्द्रीय सदस्यहरु र जिल्ला समितिका संयोजकहरु पदेन सदस्यका रुपमारहनेछन् । प्रदेश समन्वय समितिमा आवश्यक संख्याको एक सचिवालय रहनेछ ।३ प्रत्येक जिल्लामा पालिकाहरुको समेत प्रतिनिधित्व हुने गरी अधिकतम७५ सदस्यीय जिल्ला समन्यव समिति निर्माण गरिनेछ ।जिल्ला समन्वय समितिमा आवश्यक संख्याको सचिवालय हुनेछ । जिल्लामा रहेका केन्द्रीय समन्वय समितिका सदस्यहरु आमन्त्रित रुपमा बैठकमा भाग लिनेछन् र पालिकाहरुमा निर्देशकका रुपमा खट्नेछन् । ४प्रत्येक पालिकामा वडाहरुको समेत प्रतिनिधित्व हुने गरी अधिकतम ५१ सदस्यीय पालिका समन्वय समिति निर्माण गरिनेछ । पालिका समन्वय समितिमा आवश्यक संख्याको सचिवालय हुनेछ ।पालिकाका बैठकमा त्यहाँ रहेका जिल्ला समन्वय समितिका सदस्य र केन्द्रीय समन्वय समितिका सदस्यहरुले आमन्त्रित रुपमा भाग लिन सक्नेछन् । ५ प्रत्येक वडामा अधिकतम १५ जनाको संख्यामा समन्वय समितिर आवश्यक संख्याको सचिवालय हुनेछ ।६ केन्द्रदेखि पालिका तहसम्म आवश्यक सदस्य संख्यामा परिषद्हरु गठन गर्न सकिनेछ ।सम्बन्धित समितिका पदाधिकारी तथा सदस्यहरुपरिषद्का पदेन पदाधिकारी तथा सदस्य हुनेछन् । ७ उपरोक्त सबै तहका समितिहरुमा संयोजक, सहसंयोजक, सचिव, सहसचिव, कोषाध्यक्ष र सदस्य रहने व्यवस्था गरिनेछ ।केन्द्रीय समन्वय समितिमा संगठन, प्रशिक्षण र प्रचार प्रसारका कार्य गर्न थप ३ सहसचिवहरुको व्यवस्था गर्न सकिनेछ ।८ अर्को व्यवस्था नभए सम्म अभियानका सबै समिति र सदस्यहरु यसै अवधारणापत्रको व्यवस्था अनुसार परिचालित हुनेछन् ।९उपयुक्त समयमा एकता अभियानले गरेका कामको समीक्षासहित अभियानमा संलग्न सम्पूर्ण अभियनताहरुको राजनीतिक सुनिश्चितता गर्दै केन्द्रीय समन्वय समितिको बैठकबाट अभियानको निरन्तरताका सम्बन्धमा आवश्यक निर्णय गरिनेछ । संगठन सञ्चालन सम्बन्धी नियमहरु१ नेपाल कम्युनिष्ट पार्टी (नेकपा) एकता राष्ट्रिय अभियानको केन्द्रीय समन्वय समिति यसको सर्वोच्च संस्था हुनेछ । २ यस अभियानको मार्गदर्शक सिद्धान्त माक्र्सवाद लेनिनवाद र जनताको बहुदलीय जनवाद हुनेछ । ३ यसको संगठनात्मकम सिद्धान्त जनवादी केन्द्रीयता हुनेछ, (व्यक्ति कमिटी मातहत रहनेछ । तल्लो कमिटी माथिल्लो कमिटीको मातहत रहनेछ । मत विभाजन हुँदा बहुमतको निर्णय कमिटीको निर्णय हुनेछ ।)४ अभियानका सबै तहमा आयोजना गरिने अध्ययन, प्रशिक्षण र तालिममा अभियन्ताहरुले भाग लिनुपर्नेछ । ५ अभियानमा अध्ययन गर्ने सैद्धान्तिक दस्तावेजहरु निम्नानुसार हुनेछन्ः कजनताको बहुदलीय जनवाद तुलनात्मक अध्ययन,खएक्काइशौं शताब्दीको कम्युनिष्ट पार्टी,ग नेपाली जनताको समृद्धिको कार्यक्रम बहुदलीय समाजवाद,घ कस्तो हुनुपर्छ कम्युनिष्ट पार्टीको विधान,ङ राजनीतिक ज्ञान र शिक्षाका आधारहरु,च आवश्यक माक्र्सवादी साहित्य, ६ अभियानका सबै समितिहरु निम्नानुसारका समयावधीमा बैठक बस्नेछन् । क केन्द्रीय समन्वय समितिको बैठक६ महिना,ख प्रदेश समन्वय समितिको बैठक ३ महिनामा,ग जिल्ला समन्वय समितिको बैठक २ महिनामा,घ पालिका समन्वय समितिको बैठक १ महिनामा,ङ वडा समन्वय समितिकोमहिनामा २ पटक,च आवश्यकता पर्दा बैठकका समयावधि तल माथि हुनसक्नेछ, ७ विविध क हरेक समितिले मातहतकासमिति र सदस्यहरुले पालना गर्नुपर्ने निर्देशन जारी गर्नसक्ने छन् ।ख हरेक सदस्यले आफ्नो समिति र माथिल्लो समितिका निर्देशन पालना गर्नुपर्नेछ । ग अभियानमा आवद्ध कुनै पनि सदस्य यस संगठनमा रहन नचाहेमा राजीनामा दिएर अलग हुनसक्नेछन् घ अभियानका कुनै पनि सदस्यमा कुनै गम्भीर नैतिक तथा चारित्रिक पतन, फौजदारी अभियोग, गैरकानुनीक्रियाकलाप देखिए वा राष्ट्र, राष्ट्रिय एकता, राष्ट्रिय अखण्डता र मुलुकको सार्वभौमिकता प्रतिकूल गतिविधि देखिएमा निजलाई अभियानको सम्बन्धित कमिटीबाट स्पष्टिकरण सोध्नेदेखि सचेत गराउने, निलम्बन र बर्खास्त गर्नेसम्मका कारवाही हुनेछन् । ङअभियानमा आवद्ध सदस्यले हरेक महिना सदस्यता शुल्क वापत रु १ सय आफ्नो कार्यालयमा जम्मा गर्नुका साथै कोषाध्यक्षबाट भरपाई रसिद लिनुपर्नेछ । सम्बन्धित समितिले त्यसबाट रु ५०। आफूभन्दा माथिल्लो कमिटीमा पठाइ भरपाई रसिद लिनुपर्नेछ । हरेक कमिटीले आफूसँग जम्मा भएको रकम बैंक खातामाराख्नुपर्नेछ । यसरी जम्मा भएको रकमबाट अभियानले सञ्चालन गर्ने कार्यक्रममा खर्च गरिनेछ ।चअभियानका हरेक तहका समितिहरुले कार्यालय खोली नियमित संचालन गर्नुपर्नेछ । कार्यालयले सदस्यहरु, समितिहरु तथा दोहोरो लेखा प्रणालीसहितको आयव्ययको अभिलेख दुरुस्त राख्नुपर्नेछ । अभियानका मुख्य कार्यभारहरु १ नेपाल कम्युनिष्ट पार्टी (नेकपा)पुनर्एकीकरण गराउन आआफ्नो तहमा अधिकतम् कोशिस गर्ने ।२ प्रत्येक टोल टोलमा एकता पक्षधरको भेला बैठक आयोजना गरी विभाजनबाट हुने क्षति बारे जानकारी गराउने ।३आम मतदातासमक्ष एकताको अनिवार्यता र आवश्यकता बारे जानकारी गराउने ।४उपर्युक्त काम सम्पन्न गर्न जनपरिचालन पनि गर्न सकिने ।५आपत विपतमा परेका परिवार र कुनै पनि व्यक्तिलाई राहत उद्वार गर्ने ।६आर्थिक अभावका कारण विद्यालय जान नपाएका बालबालिकाहरुलाई विद्यालयपठाउने व्यवस्था गर्ने ।७आर्थिक अभावका कारण स्वास्थ्य उपचार नपाएका व्यक्तिहरुलाई उपचारको व्यवस्था मिलाउने ।८कानूनी उपचार नपाएका व्यक्तिहरुलाई कानूनी उपचारका लागि सक्दो सहयोग गर्ने ।९माथि उल्लेखित आचार संहिता पालना गर्ने र गराउने ।१०पुनःकीकरणका लागि आवश्यकताबमोजिम अन्य कामहरु गर्ने ।११ अभियानका प्रत्यक सदस्यले आफ्नो समितिमा र प्रत्यक समितिले आफु भन्दा माथिल्लो समिति र केन्द्रीय समितिलाई जानकारी गराउने । प्रिय कमरेडहरु,विश्व कम्युनिष्ट आन्दोलन रक्षात्मक रहेको अवस्थामा पनि नेपालका परिवर्तनकारी जनताले नेपाल कम्युनिष्ट पार्टी (नेकपा) लाई अमूल्य मत प्रदान गरी अत्यधिक बहुमतसहितको सरकार बनाउन र शक्तिशाली संगठनका रुपमा स्थापित गर्न ऐतिहासिक योगदान पुर्याएका हुन । जनताको यो अपार समर्थनमा धेरै धेरै आशा र विश्वासका किरणहरु रहेका छन् । तर पार्टी विभाजनको क्रियाकलापले उनीहरुको आशा र विश्वासमा ठूलो धक्का पुगेको छ ।विभाजनका कारण नेपालको संविधान बमोजिम लोकतान्त्रिक मूल्य मान्यतामा आधारित समृद्ध समाजवाद निर्माण गर्ने ऐतिहासिक कार्यभारबाट नेपाली जनता बञ्चित हुने अवस्थासमेत सृजना भएको छ । त्यसोभएर पार्टीलाई पुनः एकीकरण गर्न नेकपा एकता राष्ट्रिय अभियानमा संगठीत रुपमा जुट्नुहोस् ! तपाईहरु जुन ठाउँमा हुनुहुन्छ, त्यहीँ नेकपा एकता अभियानको नाममा संगठन खडा गर्नुहोस् । विभाजनमा लागेका कमरेडहरुलाई पुनः एकीकृत हुन अनुरोध गर्नुहोस् । तर,कुनै पनि समूहमारहेका नेता तथा कमरेडहरुलाई गालीगलौजको शैलीमा विरोध नगर्नुहोस् ।सबैलाई सम्मान गर्ने, कसैलाई पनि अपमान नगर्ने समाजवादी शैली अपनाउनुहोस् ।सामाजिक दुरी कायम गर्दै कोरोना महामारीबाट बच्न प्रत्येकले मास्क लगाएर एकता रयालीमा सहभागी हुनुहोस । एकताको सन्देश दिने पर्चा पोष्टर छापेर बाँड्नुहोस् । एकतालाई पक्षपोषण गर्नेखालका लेख, रचना, गीत पत्रिका र अनलाइनमा प्रकाशन गर्नुहोस । एकतासम्बन्धीअन्य विषयबस्तुलाई सामाजिक सञ्जालमा पनि प्रेषित गर्नुहोस् । यसो गर्नुभयो भने प्रिय कमरेडहरु हाम्रो प्यारो पार्टी र पार्टीका सबै आदरणीय नेताहरुलाई एकै ठाउँमा ल्याउन सकिनेछ र पार्टीलाई पुनः एकीकरण गर्न सकिनेछ । लालसलामसहित एकताको क्रान्तिकारी अभिवादन !१४ माघ, २०७७ नेकपा एकता राष्ट्रिय अभियानका तर्फबाट  वामदेव गौतम संयोजक उपाध्यक्ष, नेपाल कम्युनिष्ट पार्टी (नेकपा)"
सुर्य चिन्हबाट लड्न ओलीकै हस्ताक्षर आधिकारिक,"राजविराज : उपप्रधानमन्त्री ईश्वर पोखरेलले नेपाल कम्युनिष्ट पार्टी (नेकपा)बाट उम्मेदवार बन्न र सुर्य चिन्हबाट चुनाव लडन केपी ओली नेतृत्वकै नेकपा आधिकारिक हुने बताएका छन्। राजविराज रंगशालामा मङ्गलबार आयोजित नेकपाको बृहत कार्यकर्ता भेलालाई सम्बोधन गर्दै पोखरेलले उम्मेदवारको टिकटमा नेकपाका प्रथम अध्यक्ष ओलीकै हस्ताक्षर चाहिने र आधिकारिकता ओली अध्यक्ष रहेको पार्टीले नै पाउने बताए। निर्वाचन आयोगले समेत नेकपा फुटको विरुद्धमा निर्णय गरेको तथा प्रथम अध्यक्ष ओली, दोस्रो अध्यक्ष पुष्मकमल दाहाल र महासचिव बिष्णु पौडेललाई आधिकारिक मानेको भन्दै पोखरेलले चोकचौराहामा बनाएको अध्यक्षलाई नचिनेको बताए। सुर्य चिन्ह र नेकपा अरु कसैको नहुने दावी गर्दै उनले भने 'हामीहरु एकताबद्ध भएर हिंडन आह्वान गर्छौ, उहाँहरु (प्रचण्डनेपाल समूह) निष्काशन गर्दै हिडनु हुन्छ, हामि स्थिर सरकार चाहन्थ्यौ, उहाँहरु पालैपालो प्रधानमन्त्री बन्न चाहनु भयो, महाधिवेशन नहुञ्जेल सहमतिका साथ दुई अध्यक्ष भएर चल्न चाहन्थ्यौ, उहाँहरु बीचैमा ओलीलाई हटाएर अध्यक्ष बन्न चाहनु भयो।' पार्टीका दोस्रो अध्यक्ष प्रचण्ड र वरिष्ठ नेता माधव नेपालकै कारण पार्टीमा अहिलेको अवस्था आएको उनको टिप्पणी रह्यो। पोखरेलले लगातार ३० वर्षसम्म पार्टी अध्यक्ष रहेका प्रचण्ड पुनः प्रधानमन्त्री बन्न स्थानीय तहको चुनावमा काँग्रेससँग मिलेर सुर्य चिन्ह च्यातेको र आफ्नो हैसियत बुझेपछि आफ्ना मानिसलाई मन्त्री बनाउन र राजनीतिक नियुक्ति दिलाउन सुर्य चिन्ह अंगाल्न तयार भएको बताए। राजविराज रंगशालामा आयोजित नेकपा ओली पक्षको बृहत कार्यकर्ता भेला। तस्बिर : मनोहर पोखरेल माधव नेपाल समेत १८ वर्षसम्म पार्टी प्रमुख र दुई पटक प्रधानमन्त्री बनेको भन्दै पोखरेलले महाधिवेशनबाट पहिलो पटक अध्यक्ष बनेका ओलीले महाधिवेशनपछि अध्यक्ष नहुने र पाँच वर्षपछि पुनः प्रधानमन्त्री नबन्ने प्रतिबद्धता गरे पनि सरकारलाई अस्थिर बनाउन बीचैमा अध्यक्ष, प्रधानमन्त्री र राष्ट्रपतिको भागवण्डा गरेर षडयन्त्र सुरु भएको बताए।उपप्रधानमन्त्री पोखरेलले कोरोनाविरुद्धको भ्याक्सिन बुधबार प्रधानमन्त्री केपी शर्मा ओलीबाट प्रारम्भ गरिने र सातै प्रदेशका चार लाख नेपालीले एक सातामा लगाउने बताए। नेकपाका स्थायी कमिटी सदस्य तथा सहरी विकास मन्त्री प्रभु साहले माओवादीको नाम, पहिचान, चुनाव चिन्ह, जातीय स्वायत्तता र आत्मनिर्णयको अधिकारको एजेण्डा प्रचण्डले कुर्सीका लागि पालैपालो बिक्री गरिसकेको आरोप लगाए। सत्ता र शक्तिमा रहिरहन एकएक गरेर सहयोद्धाहरु बिर्सने र घाइते जनमुक्ति सेनाको रकम भ्रष्टाचार गर्ने प्रचण्डलाई इमान्दार माओवादीहरुले छाडने दाबी गर्दै साहले जनमुक्ति सेना र माओवादीको एजेण्डा वर्तमान सरकारले पुरा गर्ने विश्वास दिलाए। प्रदेश २ मा बढेको भ्रष्टाचार र देशमा फैलाउन खोजिएको अस्थिरतालाई निस्तेज गर्न जनताले ओलीको नेतृत्वलाई विश्वास गरेको साहले बताए। नेकपा सप्तरीका संयोजक ताराकान्त चौधरीको अध्यक्षतामा भएको भेलामा कानुन, न्याय तथा संसदीय मामिला मन्त्री लिलानाथ श्रेष्ठ, महिला, बालबालिका तथा ज्येष्ठ नागरिक मन्त्री जुलीकुमारी महतो, पूर्व मन्त्री तथा नेताहरु सत्यनारायण मण्डल, रघुविर महासेठ, राष्ट्रिय सभा सदस्य सुमनराज प्याकुरेलले महाधिवेशन नहुञ्जेल दुई अध्यक्ष रहने आपसी सहमतिर र पाँच वर्ष सम्म ओलीकै नेतृत्वमा स्थिर सरकार बनाउने जनताकाबीच गरेको प्रतिबद्धता बिर्सेर बीचैमा परिवर्तन गर्ने प्रचण्ड र नेपालको दोहोरो प्रवृत्तिका कारण संसद विघटनको अवस्था आएको बताए। वक्ताहरुले बालुवाटारमा एक खालको सहमति गर्ने तथा कुर्सी र पदका लागि खुमलटार र भैंसेपाटीमा गुटको भेला गरेर बहुमत जुटाउने प्रवृत्तिका कारण पार्टी अप्ठेरो स्थितिमा पुगेको बताए। भेलामा राजपा नेपालका तत्कालिन केन्द्रीय उपाध्यक्ष रामनारायण यादव, मधेस राष्ट्रिय जनतान्त्रिक पार्टीका केन्द्रीय उपाध्यक्ष अनिल सिंह, जनतान्त्रिक तराई मुक्ति मोर्चा (क्रान्तिकारी)का केन्द्रीय सदस्य उपेन्द्र यादव, मोर्चा (भगत सिंह) का केन्द्रीय सदस्य भवानी अरगडिया, राप्रपाका अशोक साह, नेबिसंघ केन्द्रीय सदस्य दिपक झा, जसपाका युवा नेताहरु मनिष झा, सागर यादव, सुरेश महतो, भुपेन्द्र रजकलगायत दुई हजार बढीले नेकपामा प्रवेश गरे।"
एकता चाहन्थे नेता कुँवर,"चितवन : नेकपाको एक खेमाका अध्यक्ष पुष्पकमल दाहाललाई मंगलबार बिहान सम्हालिन गाह्रो भयो। राजनीतिक गुरु मान्दै आएका वामपन्थी नेता खम्बासिंह कुँवरको निधनपछि चितवन आएका दाहाल भावविह्वल थिए। आफ्ना राजनीतिक गुरुलाई श्रद्धाञ्जली दिँदा दाहालका आँखामा आँसु थामिएको थिएन। उनी अवाक् थिए। कम्युनिस्ट पार्टी एक बनाउन झकझकाउने नेता कुँवरको निधनसँगै अभिभावक गुमाएको भन्दै दाहालले दुःख व्यक्त गरे। कम्युनिस्ट आन्दोलनमा धक्का लागेका बेला उहाँको अवसान निकै पीडादायी भएको छ, दाहालले भने, शोकलाई शक्तिमा बदल्नुपर्छ भनेझैं लोकतान्त्रिक आन्दोलनका लागि भएको प्रतिगमनको घातक प्रवृत्तिविरुद्ध लड्ने प्रेरणा मिल्छ भन्ने लागेको छ। नेकपाका केन्द्रीय सल्लाहकार कुँवरको ९४ वर्षको उमेरमा मंगलबार बिहान भरतपुर अस्पतालमा निधन भएको हो। उनलाई मधुमेह, रक्तचाप, प्रोस्टेटको समस्या थियो। उनको मंगलबारै देवघाटमा दाहसंस्कार गरिएको छ। खम्बासिंह कुँवर उनी कम्युनिस्ट राजनीतिमा काजीबाका नामले परिचित थिए। २०११ सालदेखि कम्युनिस्ट पार्टीमा आबद्ध उनी २०१८ देखि पूर्णकालीन कार्यकर्ता बने। उनले २०२२ सालमा चितवनमा प्रगतिशील पार्टीको सुरुवात गरेका थिए। उनी जीवनको अन्तिम घडीसम्म पनि कम्युनिस्ट पार्टीबीच एकताको पक्षमा उभिए। कम्युनिस्टलाई एक बनाउने उनको सपना थियो। अन्तरद्वन्द्वले फुटको सिकार बनेको नेपाल कम्युनिस्ट पार्टीको राजनीतिक घटनाक्रमका साक्षीसमेत थिए कुँवर। २०३१ सालमा भारतको गोरखपुरमा भएको चौथो महाधिवेशन नेकपा (चौम)मा नौ जना पूर्ण र चार जना वैकल्पिक केन्द्रीय सदस्य चयन भएका थिए। उक्त महाधिवेशनबाट बनेको पाँच सदस्यीय पोलिटब्युरोमा उनी केन्द्रीय सदस्य तथा पोलिटब्युरो सदस्य थिए। उनले साबिक नारायणी, गण्डकी र लुम्बिनी अञ्चलको जिम्मेवारीसमेत सम्हालेका थिए। सशस्त्र द्वन्द्वका बेला कुँवर दाहालका राजनीतिक तथा रणनीतिक सल्लाहकार थिए। दाहालले राजनीतिक उतारचढावमा उनै नेतालाई सम्झिने गर्थे। चितवन आउँदा गुरुसँग नभेटी दाहाल फर्किंदैनथे। दाहाल २०३३ सालमा गोरखाको आरुघाटमा पढाउँथे। उनले त्यही बेला मार्क्सवादसम्बन्धी प्रशिक्षण लिएका थिए। नेकपा (चौम)को प्रशिक्षण कार्यक्रममा प्रशिक्षक रहेका तत्कालीन गण्डकी अञ्चल इन्चार्ज कुँवरले दाहाललाई पार्टीको सदस्यता दिएका थिए।"
निगरानीमा विप्लव समूह,"ललितपुर : नेत्रविक्रम चन्द विप्लव समूहका नेता धर्मेन्द्र बाँस्तोला पक्राउ परेपछि प्रहरीले उनीहरूका गतिविधिबारे निगरानी बढाएको छ। महानगरीय प्रहरी परिसर ललितपुरले पुस २९ गते बागमती गाउँपालिका गिम्दीबाट उनलाई पक्राउ गरेको थियो। फरार प्रतिवादीलाई पक्राउ गर्न जाँदा प्रहरीले बाँस्तोलासहित विवेक कुमाल र रखायल मगरलाई नियन्त्रणमा लिएर थप अनुसन्धान गरिरहेको छ। अर्का नेता खड्गबहादुर विश्वकर्मा (प्रकाण्ड) भने सोही ठाउँबाट फुत्किएका थिए। पक्राउ परेका तीनै जनालाई महानगरीय प्रहरी परिसरमा राखिएको छ। उनीहरूलाई पक्राउ गर्दा ल्यापटप, डायरीलगायत सामग्री बरामद भएपछि त्यसैको आधारमा थप अनुसन्धान भइरहेको प्रहरीले जनाएको छ। सरकारको निर्देशनअनुसार नै उनीहरूको क्रियाकलापबारे सुक्ष्म अनुसन्धान भइरहेको परिसर प्रवक्ता एसपी प्रज्वल महर्जनले बताए। उनी भन्छन्, सरकारको रणनीतिअनुसार अनुसन्धानका दायरा फराकिलो बनाएका छौं। नेता बाँस्तोलालाई विगतमा भएको बम विस्फोटनसम्बन्धी मुद्दा चलाइएको छ। उनीविरुद्ध ललितपुरको नख्खुस्थित एनसेल कार्यालयमा बम बिस्फोट गराएको आरोपमा कर्तव्य ज्यान मुद्दा तथा फरार प्रतिवादीसम्बन्धी मुद्दा चलाइएको हो। ललितपुर प्रहरीले विप्लव समूहका थुप्रै प्रभावशाली नेता तथा कार्यकर्ता पक्राउ गरिसकेको बताउँदै एपी महर्जनले भने, हालसम्म ३६ जनालाई पक्राउ गरेर मुद्दा चलाइएको छ। ललितपुरको दक्षिण भेग भौगोलिक हिसाबले विकट भएकाले सोही क्षेत्रमा विप्लव समूहको गतिविधि बढ्न सक्ने ठहर गर्दै प्रहरीले नियमित गस्ती गरिरहेको छ। हामीले ९० किलोमिटर टाढासम्म हेर्नुपर्छ, महर्जनले भने भौगिलिक हिसाबमा जस्तो भए पनि सुरक्षाका लागि पेट्रोलिङ बढाएका छौं।"
नेकपालाई निर्वाचन आयोगको पत्र : अध्यक्ष ओली र दाहाल नै,"काठमाडौं : निर्वाचन आयोगले एकता महाधिवेशनसम्म नेकपा अध्यक्षमा केपी शर्मा ओली र पुष्पकमल दाहाल नै यथावत् रहने पत्र पठाएको छ। अध्यक्षद्वय ओली र दाहाललाई छुट्टाछुट्टै पठाइएको पत्रमा विद्यमान ऐन र नेकपाको विधानलाई उल्लेख गरिएको छ। आयोगको निर्णयअनुसार नेकपाका अध्यक्ष केपी शर्मा ओली र पुष्पकमल दाहाललाई जानकारीपत्र पठाएका छौं, आयोगका प्रवक्ता राजकुमार श्रेष्ठले भने। पत्रमा कुनै पनि विवरण परिवर्तन, संशोधन वा हेरफेर हुन सक्ने अवस्था नदेखिएको जनाइएको छ। ओली पक्षले गरेको विधान संशोधन र केन्द्रीय कमिटी विस्तार अनि दाहाल पक्षले गरेको वरिष्ठ नेता माधवकुमार नेपाललाई अध्यक्ष बनाउने निर्णयलाई मान्यता नदिने विषयमा आयोगले जानकारी दिएको हो। आयोगले विधानको धारा १८ (घ) बमोजिम आगामी एकता महाधिवेशनसम्मका लागि केन्द्रीय कमिटीमा दुई अध्यक्ष, दुई वरिष्ठ नेता, एक जना महासचिव र एक जना प्रवक्ता रहने स्पष्ट पारेको छ। केन्द्रीय समिति ४४१ सदस्यीय रहने व्यवस्था भएबमोजिम ती पदाधिकारी तथा केन्द्रीय सदस्य यथावत् रहने पत्रमा उल्लेख छ। दुई अध्यक्षमध्ये वरीयतामा ओलीको नाम पहिलो र दाहालको नाम दोस्रो नम्बरमा लेख्ने गरेको आयोगमा पेस भएका कागजातमा उल्लेख भएको जानकारी पनि गराइएको छ। २०७६ सालमा भएको प्रतिनिधिसभा, प्रदेशसभा र स्थानीय तहको उपनिर्वाचन र २०७६ माघ ९ गते भएको राष्ट्रियसभा सदस्यको निर्वाचनमा पार्टीको प्रमुख पदाधिकारीको हैसियतमा ओलीले उम्मेदवारको मनोनयपत्रमा हस्ताक्षर गरेको पत्र आयोगमा पेस गरेको देखिएको जानकारी पनि गराइएको छ। प्रतिनिधिसभा विघटन नहुँदासम्म पार्टीमा कुनै फरक मत उत्पन्न भएको जानकारी आयोगमा कुनै पक्षले गराएको नदेखिएको पनि पत्रमा उल्लेख छ। आयोगमा पठाइएको २०७६ भदौ २९ मा प्रतिनिधिसभा सदस्य, प्रदेशसभा सदस्य र स्थानीय तहको उपनिर्वाचनको प्रयोजनार्थ दल दर्ता गरिदिने भन्ने विषयको पत्रमा र २०७६ मंसिर ३० र माघ ९ गते सम्पन्न राष्ट्रियसभा निर्वाचन प्रयोजनका लागि दल दर्ता गरिदिने भन्ने विषयको पत्रमा दुवै अध्यक्षको हस्ताक्षर भएको देखिएको छ। ती दुवै पत्रसाथ संलग्न कागजातमा महासचिवको हस्ताक्षर भएको देखिएको छ। २०७६ असोज २९ र पुस ६ को उम्मेदवार मनोनयनका लागि औपचारिक पत्र प्रदान गर्ने अधिकार सम्बन्धमा भन्ने पत्रमा त्यस्तो अधिकार अध्यक्ष ओलीलाई प्रदान गर्ने गरी पार्टी सचिवालयबाट अधिकार प्रदान गरेको देखिएको छ। उम्मेदवार मनोनयनका निमित्त औपचारिक पत्र प्रदान गर्न अधिकार दिएको पदाधिकारीको विवरणमा अध्यक्ष ओलीको नाम लेखी निर्वाचन आयोगमा पठाइएको देखिएको आयोगको पत्रमा उल्लेख छ। आयोगले नेकपाको अन्तरिम विधानमा आधारित निर्देशन र पत्राचारमा दुवै अध्यक्षको हस्ताक्षर रहने व्यवस्था, केन्द्रीय कमिटीमा कुल संख्याको १० प्रतिशतमा नबढाई सदस्य मनोनयन गर्न सक्ने व्यवस्था, अनुशासनको कारबाहीसम्बन्धी व्यवस्थालाई अवगत गराएको छ। विधान संशोधन गर्नु परे केन्द्रीय कमिटीको दुई तिहाइले गर्न सक्ने व्यवस्था रहेको र सोबमोजिम गरी राजनीतिक दलसम्बन्धी ऐन, नियमावलीबमोजिम दुवै अध्यक्षबाट विधि तथा प्रक्रिया पुर्याएर विवरण परिवर्तन, संशोधन वा हेरफेरका लागि लेखी नआएको पत्रमा उल्लेख छ। आयोगमा प्राप्त पत्रहरूको अध्ययन गर्दा एउटै पार्टीको नामबाट एकै दिन केन्द्रीय कमिटीको दुईवटा फरकफरक बैठक बसेको र फरकफरक निर्णय भएको हुँदा कुन निर्णय आधिकारिक मानी अभिलेखीकरण गर्ने भन्ने सम्बन्धमा संविधानको धारा २६९, राजनीतिक दलसम्बन्धी ऐन २०७३, राजनीतिक दलसम्बन्धी नियमावली २०७४ र नेकपाको अन्तरिम विधान २०७५ आकर्षित हुने देखिएको पत्रमा उल्लेख छ। अन्तरिम विधानअनुसार अध्यक्षको परामर्शमा केन्द्रीय कमिटी, पोलिटब्युरो, स्थायी कमिटीलगायतका बैठक बोलाउने र कार्यसूची तयार गर्ने व्यवस्था भएको र यस्तो बैठक बोलाउने अधिकार विधानतः अध्यक्षको परामर्शमा महासचिवलाई भएको उल्लेख छ। यो व्यवस्थाअनुसार दाहाल र नेपालले आयोगमा पठाएको माइन्युटको प्रतिलिपिबाट नदेखिएको पत्रमा उल्लेख छ। माइन्युटमा ओलीले पुस ५ मा प्रतिनिधिसभा विघटन गरेको मूल कारण देखाई अध्यक्षबाट हटाई केन्द्रीय सदस्य कायम रहेको भन्ने दाहालले दस्तखत गरेको मिति २०७७ पुस ८, १०, २० र २९ का पत्रहरूका साथै दलको विवरण हेरफेर भएको भन्ने निवेदनको ढाँचामा देखिएको पनि पत्रमा उल्लेख छ। तर, दाहालनेपाल समूहले ओलीलाई अध्यक्षबाट हटाएको विषय विधानसम्मत नदेखिएको पत्रमा उल्लेख छ। केपी ओलीलाई अध्यक्ष पदबाट हटाउँदा सो पार्टीको विधानको धारा ३१ (क)को देहाय खण्डहरूमा उल्लिखित कुन अवस्था प्रमाणित भई अनुशासनको कारबाही गरेको हो भन्ने कुरा खुलेको देखिँदैन, पत्रमा लेखिएको छ। आयोगले पार्टीको विधानको व्यवस्थालाई पनि जानकारी गराएको छ। २०७५ जेठ ३ मा नेकपा (एमाले) र माओवादी केन्द्रबीच एकीकरण भई नेकपा गठन भएको थियो। जेठ २३ मा निर्वाचन आयोगमा दल दर्ता भएको थियो। पत्रमा दुई पार्टी एकीकरणपछिको पहिलो बैठक ओलीको अध्यक्षतामा बसेको देखिएको उल्लेख छ।"
आगोले गाउँ सखाप,"जुम्ला : तिला गाउँपालिका७ गोठीगाउँमा मंगलबार साँझ आगलागी हुँदा २६ घर जलेर नष्ट भएका छन् । चार, पाँच वटा घर मात्रै जोगिएका छन् । उक्त घटनाका कारण १ सय ६७ जनाको बिचल्ली भएको छ । ३७ गाईगोरु र २६ भेडाबाख्रा मरेका छन् । १ लाख ५० हजार नगद जलेको छ । सँगै धेरै खरायो, कुखुरा मरेको जानकारी स्थानीयले दिएका छन् । एक्कासि आगो फैलिएपछि घरबाट कसैले केही निकाल्न नपाएको स्थानीय लालबहादुर रोकायले बताए । सबै चिज हेर्दाहेर्दै आँखै अगाडि जल्यो । गोठमा भएका गाईगोरु पनि भित्रै मरे ।भेँडा, बाख्रा, कुखुरा, खरायो पनि भित्रै मरे । अन्न पात पनि सबै जल्यो । अब त न खाने गाँस छ न बस्ने बास छ न लगाउने लत्ताकपडा छ, उनले भने, बस्ती एक्लै भएकाले अरू गाउँमा बस्न जान पनि सम्भव छैन । चिसो धेरै छ, बालबच्चालाई कसरी पाल्ने बिजोग भएको छ । भीम रोकायको घरमा लागेको आगो एक घण्टामै गाउँभरि फैलिएको स्थानीय बताउँछन् । स्थानीय परेल रोकायका अनुसार एक्कासि आगो आगो भन्ने आवाज आएपछि आफू घरबाहिर निस्किँदा आगोको मुस्लो देखिएको बताए । आफूले गाउँले बोलाउँदा बोलाउँदै आगो गाउँभरि फैलिएको जानकारी उनले दिए । न खाने गाँस छ, न बस्ने बास, न लगाउने कपडा छ । शरण लिन छेउमा अरू बस्ती छैन । चिसो धेरै छ, बालबच्चालाई कसरी पाल्ने, बिजोग भएको छ । पीडित लालबहादुर रोकाय १६ घण्टाको अथक प्रयासपछि आगो बुधबार बिहान ११ बजे मात्र आगो नियन्त्रणमा आएको खलंगा बजारका प्रहरी निरीक्षक नवीन थापामगरले बताए । खलंगाबाट प्रहरी निरीक्षक मगरको कमान्डमा १५ र प्रहरी चौकी रारालिहीबाट प्रहरी नायब निरीक्षक झुपेन्द्रबहादुर शाहीको कमान्डमा तीन र प्रहरी चौकी कुडारीबाट प्रहरी जवान नरेन्द्र देउवाको कमान्डमा तीन जनाको टोली परिचालन भएका थिए । आगलागी भएको एक घण्टापछि घटना थाहा पाएर टोली तयार गरी आउँदा पनि राति ९ बजे मात्रै अग्निनियन्त्रक टोली घटनास्थल पुगेको थियो । तर, आगो गाउँभरि फैलिएको आगो निभाउन गाह्रो भएको उनले बताए । घरका छाना काठका र छानाभित्र घास राखेकाले आगो फैलिएको जनाइएको छ । गाउँका बासिन्दा हिउँदमा चिसो छल्न बेसी झर्ने र गाउँमा केही कुरुवा मात्रै बस्ने भएकाले मानवीय क्षति हुनबाट जोगिएको पाइएको छ । भौगोलिक विकटताका कारण स्थानीय प्रशासनले राहत पीडितसम्म पुयाउन सकेको छैन । प्रदेश सरकारले हेलिकप्टरमार्फत राहत पुर्याउने भनेपछि त्यसमै जिल्लाको राहत लैजाने तयारी गरेकोमा हेलिकप्टरले उडान लिनै सकेन । जुम्लाका प्रमुख जिल्ला अधिकारी भूपेन्द्र थापाले बिहीबार हेलिकप्टर नआए पैदल गएर भए पनि राहत पुर्याउने जानकारी दिए ।"
प्रदेश २ मा कानुनमन्त्रीले लगाए पहिलो कोरोना खोप,"जनकपुरधाम : प्रदेश २ मा कोभिड१९ विरुद्धको पहिलो खोप प्रदेशका आन्तरिक मामिला तथा कानुनमन्त्री ज्ञानेन्द्र यादवले लगाएका छन् । बुधबारदेखि देशव्यापी रुपमा सुरु भएको खोप अभियान प्रदेश २ का आठवटै जिल्लामा एकसाथ प्रारम्भ भएको हो। प्रदेशको अस्थायी राजधानी जनकपुरधामस्थित प्रादेशिक अस्पताल, पर्साको विरगंज र सप्तरीको राजविराजबाट तत्काल खोप लगाउन सुरु गरिएको हो । खोप लगाएर अभियानको सुरु गरेका आन्तरिक मामिला तथा कानुनमन्त्री ज्ञानेन्द्र यादवमा यसअघि कोरोना संक्रमण देखिएको थियो। 'यस खोपबारे जनतालाई भयत्रास नहोस् त्यसैले पहिलो खोप आफूले नै लगाएको छु, 'मन्त्री यादवले भने, 'खोपबाट साइड इफेक्ट न्यून छ त्यहिं भएर डराउनु पर्दैन् सबैलाई स्वास्थ्यकर्मीहरुको सल्लाहअनुसार खोप लगाउनुस् ।' प्रदेश २ मा खोप अभियान संचालनका लागि ३४ हजार भाइल प्राप्त भएको स्वास्थ्य निर्देशक विजय झाले जानकारी गराएका छन् । उपलब्ध खोप कोरोनाको फ्रन्टलाइनरहरु स्वास्थ्यकर्मी, सफाइकर्मी, सुरक्षाकर्मीसहित ७० वर्ष उमेर कटेका ज्येष्ठ नागरिकहरुलाई पहिलो प्राथमिकतामा राखेर लगाईने प्रादेशिक अस्पतालका मेडिकल सुपरिटेन्डेन्ट डा प्रमोद यादवले बताएका छन् । राष्ट्रिय खोप सल्लाहकार समितिका सदस्य डा जामुन प्रसाद सिंहले भारत सरकारबाट उपलब्ध खोपमा कुनै शंका नगर्न सर्वसाधारणलाई आग्रह गरे ।"
यातायात कार्यालय सहयोगी र विचौलिया घुससहित पक्राउ,काठमाडौं :अख्तियार दुरुपयोग अनुसन्धान आयोगको टोलीले यातायात व्यवस्था कार्यालय जनकपुरधामका कार्यालय सहयोगी भोगेन्द्र कापरसमेत २ जनालाई दुई लाख ७३ हजार ८५० रुपैयाँ घुससहित पक्राउ गरेको छ । कापरको कोठामा खानतलासी गर्दा २ लाख २३ हजार ८५० र परीक्षार्थीहरुको पैसा बुझाउन ल्याएको भनिएका जनकपुर उपमहानगरपालिका १० बस्ने बिचौलिया राजकिशोर भगतको साथबाट समेत परीक्षार्थीहरुको नाम र दर्ता नं भएको कागजातसहित ५० हजार रकम बरामत गरेको अख्तियारका सहायक प्रवक्ता वेदपूसाद भण्डारीले जानकारी दिए । दुबैलाई उक्त रकमसहित यातायात व्यवस्था कार्यालय जनकपुरधामको कार्यालय परिसरबाटै नियन्त्रणमा लिएको हो। घटनाबारे थप अनुसन्धान भइरहेको अख्तियारले जनाएको छ।
सुनसरीका चार स्थानबाट कोभिड खोप लगाउन सुरु,"धरान : सुनसरीमा कोरोना भाइरसविरुद्धको खोप अभियान सुरु भएको छ । बुधबार सुनसरीको धरान, इटहरी र इनरुवामा कोरोना विरुद्धको खोप लगाउन सुरु गरिएको सुनसरीका प्रमुख जिल्ला अधिकारी फडिन्द्रमणि पोखरेलले जानकारी दिए। सुनसरीको धरानस्थित बीपी कोइराला स्वास्थ्य विज्ञान प्रतिष्ठान, विजयपुर हस्पिटल, इटहरी अस्पताल र इनरुवा अस्पतालका चिकित्सक, स्वास्थ्यकर्मी र एम्बुलेन्स चालकलाई पहिलो चारणमा खोप लगाउन सुरु गरिएको प्रमुख जिल्ला अधिकारी पोखरेलले बताए । बीपी प्रतिष्ठानका पदाधिकारी, विभागीय प्रमुख र स्टाफनर्स सरसफाइ कर्मचारीले खोप लगाएको सहायक प्रवक्ता डा चुडामणि पोखरेलले बताए । विजयपुर हस्पिटलमा पनि चिकित्सक, नर्स र सरसफाई कर्मचारीहरुलाई खोप लगाइएको निर्देशक प्रभाव खतिवडाले बताए । सुनसरीका प्रजिअ पोखरेलले सुनसरीमा ५ हजार ५ सय खोप उपलब्ध भएको बताए ।"
पर्सामा १२५ जनाले लगाए कोरोना खोप,"वीरगन्ज : पर्सामा पहिलो दिन १ सय २५ जनाले कोरोना भाइरस (कोभिड१९) विरुद्धको खोप लिएका छन्। वीरगन्जस्थित नारायणी अस्पतालमा स्थापना गरिएको जिल्लाको एक मात्र खोप केन्द्रमा पहिलो दिन अस्पतालका स्वास्थ्यकर्मी, कर्मचारी, सफाइकर्मी, एम्बुलेन्स चालक गरेर १२५ जनालाई खोप लगाइएको जिल्ला स्वास्थ्य कार्यालय पर्साका प्रमुख कामेश्वर चौरसीयाले जानकारी दिए। प्रदेश २ का मुख्यमन्त्री लालबाबु राउतले खोप केन्द्रको उद्घाटन गरेसँगै नारायणी अस्पतालकी नर्स हेमा थापाले पहिलो खोप लगाएर खोप अभियानको शुभारम्भ गरेकी थिइन्। त्यसपछि अस्पतालका मेडिकल सुपरिटेन्डेन्ट(मेसु) डा सन्जय ठाकुर, डा निरज सिंह, डा सरोज सिंह , डा जेपी जयसवाल, डा राकेश साह, डा मोनिका सिंह यादव, डा विजयराज खनाल यादव लगायतका चिकित्सकका साथै अस्पतालका कर्मचारीले खोप लगाएका हुन्। पहिलो चरणको खोप अभियान ५ दिनसम्म चल्ने चौरसीयाले जानकारी दिए। उनका अनुसार पहिलो चरणमा जिल्लाका फोहरमैला व्यवस्थापनमा खटिने सफाइकर्मी तथा चालक, एम्बुलेन्स तथा शववाहन चालक, सहचालक, प्रत्यक्ष उपचारको सेवा दिने वा खोप व्यवस्थापनमा खटिने स्वास्थ्यकर्मी, खोप केन्द्रमा खटिने सुरक्षाकर्मी तथा स्वयंसेवक, शव व्यवस्थापनमा खटिने व्यक्ति, स्वास्थ्य स्वयंसेविका, अन्तर्राष्ट्रिय प्रवेशविन्दुमा कार्यरत स्वास्थ्यकर्मी र अरु कर्मचारी, वृद्धाश्रमका व्यक्ति तथा हेरचाहमा खटिने कर्मचारी एवं कारागारका कैदी र सुरक्षाकर्मीलाई खोप दिइनेछ। बुधबार खोप लगाएका नारायणी अस्पतालका मेसु डा ठाकुरले खोप लगाएपछि आफूमा कुनै समस्या नदेखिएको बताए। खोप लगाएका अस्पतालका स्वास्थ्यकर्मी र कर्मचारी प्नि निक्कै उत्साहित भएको उनले बताए। स्वास्थ्य मन्त्रालयको खोप व्यवस्थापन महाशााखले पहिलो चरणका लागि पर्सा जिल्लाका लागि ५ हजार २ सय डोज खोप उपलब्ध गराएको छ। खोप अभियानकोउद्घाटन कार्यक्रममा बोल्दै मुख्यमन्त्री राउतले कोरोनाको खोपले महामारीसँग लड्न थप हिम्मत मिलेको बताए। वीरगन्जस्थित नारायणी अस्पतालमा स्थापना गरिएको जिल्लाको एक मात्र खोप केन्द्रको उद्घाटन गर्दै मुख्यमन्त्री लालबाबु राउत। तस्बिर : क्रान्ति शाह"
दोलखाका १५५ जनाले लगाए कोरोनाविरुद्धको खोप,"दोलखा : बुधबार दोलखामा १५५ डोज कोरोना भाइरस (कोभिड१९) विरुद्धको खोप लगाइएको छ । सदरमुकाम चरिकोटस्थित चरिकोट अस्पताल र जिरी अस्पतालमा बुधबारदेखि एकसाथ खोप लगाउन सुरु गरिएको हो । पहिलो चरणको पहिलो डोजको खोप दोलखाका फ्रन्टलाइनरमध्येका २१ सय ४० जनालाई लगाउने योजना अनुसार खोप अभियान सुरू गरिएको स्वास्थ्य कार्यालय दोलखाका प्रमुख विभुकुमार झाले जानकारी दिए । चरिकोट अस्पतालमा स्वास्थ्यकर्मी ८०, महिला स्वास्थ्यकर्मी २७, अन्य कर्मचारी ९, सफाई कर्मचारी १४, सुरक्षाकर्मी एकजना गरी १३१ जनाले खोप लगाएको स्वास्थ्य कार्यालय दोलखाका प्रमुख झाले बताए । त्यसैगरी जिरी अस्पतालमा स्वास्थ्यकर्मी ७, महिला स्वास्थ्य स्वयंसेविका १२, सफाईकर्मी ३ र चालक २ गरी २४ जनाले भ्याक्सिन लगाएको प्रमुख झाले बताए । बुधबार मात्र दुबै केन्द्र गरी ५ सय जनालाई खोप लगाउने योजना थियो ।"
दैलेखमा सुरु भयो कोरोनाविरुद्धको खोप अभियान,"दैलेख : स्वास्थ्य सेवा कार्यालय दैलेख जिल्ला अस्पतालमा कार्यरत डा जगत थापाले कोरोना भाइरसविरुद्धको पहिलो खोप लगाएका छन् । बुधबार अस्पतालमा आयोजित कोरोनाविरुद्धको कोभिशिल्ड भ्याक्सिन खोप शुभारम्भ कार्यक्रममा डा थापालाई कोरोना भाइरस (कोभिड१९) विरुद्धको पहिलो खोप दिएर खोप अभियान सुरु गरिएको हो । डा थापा दैलेखमा कोरोना खोप लगाउने पहिलो व्यक्ति बनेका हुन् । त्यसपछि स्वास्थ्य कार्यालयका खोप अधिकृत थीरप्रसाद रेग्मी र अन्य स्वास्थ्यकर्मी तथा अस्पतालमा कार्यरत कर्मचारीहरुले पनि खोप लगाएका छन् । कोरोनाविरुद्धको खोप पहिलो पटक लगाउन पाएकाहरु खुसी देखिन्थे । खोप लगाएपछि प्रतिक्रिया दिँदै डा थापाले खोप लगाउँदा कुनै प्रकारको असर तथा दुखाई र स्वास्थ्यमा नकारात्मक असर देखा नपरेको बताए । खोपप्रति शंका नगरी निर्धक्क भएर खोप लगाउन डा थापाले सुझाव दिएका छन् । पहिलो डोज खोप लगाउने अन्य स्वास्थ्यकर्मीहरुले समेत आफूहरुको स्वास्थ्यमा कुनै असर नदेखिएको भन्दै निर्भिकतापूर्वक खोप लगाउन सबैलाई आग्रह गरेका छन् । प्रधानमन्त्री केपी शर्मा ओलीले भर्चुअल माध्यमबाट कोरोना भाइरसविरुद्धको खोप अभियान उद्घाटन गरेसँगै दैलेखमा पनि खोप दिन थालिएको हो । दैलेख अस्पताल खोप केन्द्रबाट खोप दिन थालिएको हो । कोरोनाविरुद्धको कोभिशिल्ड भ्याक्सिन खोप शुभारम्भ कार्यक्रममा दैलेखका प्रमुख जिल्ला अधिकारी सन्तबहादुर सुनारले नेपालमा कोरोना संक्रमण देखिएको एक वर्षपछि नेपालीले कोरोनाविरुद्धको खोप लगाउन पाएको बताए । उनले खोपका विषयमा अपवाह फैलाइएजस्तो कुनै साइड इफेक्ट नहुने बताए । जिल्ला समन्वय समितिका प्रमुख प्रेमबहादुर थापाले भारतले सेरम इन्सटिच्युटले उत्पादन गरेको कोभिशिल्ड खोप नेपाललाई सहयोग गरेको भन्दै भारत सरकारलाई धन्यवाद दिए । उनले जिल्लाका नागरिकहरुलाई आवश्यक पर्ने खोपको परिणामबारे स्वास्थ्य मन्त्रालयलाई जानकारी गराईसकेको बताए । छिमेकी देश भारतबाट अनुदान स्वरुप प्राप्त खोप नेपाल सरकार मार्फत दैलेखलाई पहिलो चरणका लागि ४ हजार ४ सय ८० डोज खोप प्राप्त भएको स्वास्थ्य सेवा कार्यालय दैलेखका खोप अधिकृत थीरप्रसाद रेग्मील जानकारी दिए । नेपालले भारतको सेरम इन्सटिच्युटले उत्पादन गरेको कोभिशिल्ड खोप प्रयोग गरेको हो । यो खोपको १० लाख डोज भारत सरकारले नेपाललाई अनुदानमा उपलब्ध गराएको थियो । यो खोप पहिलो चरणमा कोरोना भाइरस रोकथाम तथा नियन्त्रणमा अग्रपंतीमा खटिने स्वास्थ्यकर्मी तथा कर्मचारी, सरकारी गैरसरकारी तथा नीजि क्षेत्रमा कार्यरत कर्मचारी, स्वास्थ्य संस्थामा कार्यरत सहयोगी, महिला स्वास्थ्य स्वयंसेविकाहरु, सरसफाईकर्मी, एम्बुलेन्स तथा शव वाहान चालक, कोरोना भाइरसबाट मृत्यु भएकाको शव व्यवस्थापनमा खटिने सुरक्षाकर्मी, वृद्धाश्रममा आश्रीत नागरिक तथा कर्मचारीलाई दिइनेछ ।"
गोरखामा पारस शाहको एक दिन,"गोरखा : पूर्वयुवराज पारस शाहले बुधबार एकदिन पुर्खाको थलो गोरखामा बिताएका छन् । मंगलबार राति १२ बजे गोरखा आइपुगेका उनी बुधबार करिब छ बजे गोरखाबाट प्रस्थान गरेका छन् । मंगलबार एकरात गोरखा दरबार नजिकै रहेको होटल वृन्दावनमा साथीसंगीसँग बिताए । पूर्वराजपरिबारको कुलदेवताको रुपमा मानिने गोरखकाली र गोरखनाथको पूजाआजाका लागि होटलबाट ११ बजेपछि निस्किएका थिए । त्यहाँ केहीबेर उनले निर्माणाधीन गोरखा दरबारको पनि अवलोकन गरे । दरबारको निर्माण कार्यमा भइरहेको ढिलाइप्रति शाहले साथीसंगीसँग चिन्ता व्यक्त गरेका छन् । गोरखनाथका मूल पुजारी प्रदीपनाथ योगीसँग केहीबेर धर्मसंस्कृतिको बारेमा भलाकुसारी भएको थियो । पढेलेखेका मान्छेले सनातन धर्म, संस्कृतिको संरक्षण, जगेर्ना गर्नुपर्नेमा उनीहरुले नै नष्ट गर्दै गए, योगीले भनेका थिए । यो विस्तारै आफै ठिक हुन्छ, शाहले प्रतिक्रिया दिएका थिए । पूजापाठ, ग्रहशान्ति, दान दक्षिणा र अवलोकन सकेर शाह १ बजे होटल फर्किएका थिए । त्यहाँ उनलाई स्वागत गर्न र साथ दिनका लागि गोरखा सदरमुकाम आसपासका राजसंस्थाप्रति आस्थावान, राप्रपाका नेता कार्यकर्ता भेला भएका थिए । उनी गोरखा सदरमुकामबाट मनकामनाका लागि दिउँसो चारबजे प्रस्थान गरेका थिए । मनकामना केवलकार चढेर उनी मनकामना देवीको पूजाअर्चना गर्न पुगेका थिए । पूजा सकेर केहीबेरको मनकामना क्षेत्रको अवलोकनपछि उनी साँढे पाँचबजे पोखराका लागि प्रस्थान गरेका छन् । राजसंस्थाप्रति आस्थावान विशेषगरी राप्रपाका नेता, कार्यकर्ताले गोरखा भित्रिएदेखि पोखरा नफर्कुन्जेल उनलाई साथ दिएका थिए ।"
कोरोनामुक्त मुस्ताङलाई २४० डोज कोरोना खोप,"जोमसोम :ग्रीन जोन कायम रहेको हिमालपारिको जिल्ला मुस्ताङमा कोभिड१९ विरुद्धको खोप प्राप्त भएको छ । छिमेकी देश भारतबाट अनुदान स्वरुप प्राप्त खोप नेपाल सरकार मार्फत गण्डकी प्रदेशको सामाजिक विकास मन्त्रालय हुदै मुस्ताङलाई २४० डोज खोप प्राप्त भएको जिल्ला कोभिड१९ खोप समन्वय तथा अनुमगन समितिकी संयोजक प्रमुख जिल्ला अधिकारी हिरादेवी पौडेलले जानकारी दिइन् । गण्डकी प्रदेशलाई माघ ४ गते प्राप्त भएको कोभिड विरुद्धको खोप मंगलबार मुस्ताङ आइपुगेको हो । गण्डकी प्रदेश सामाजिक विकास मन्त्रालयका वरिष्ठ स्वास्थ्य शिक्षा अधिकृत प्रशान्तराज शर्माले २४ थान भायल ( २४० ) डोज खोप प्रजिअ पौडेललाई हस्तान्तरण गरे ।सो अवसरमा मन्त्रालयका वरिष्ठ स्वास्थ्य शिक्षा अधिकृत शर्माले माघ ४ गते प्रदेशलाई प्राप्त भएको ४० हजार खोप मध्ये पहिलो चरणमा गण्डकीका ११ वटै जिल्लामा २० हजार डोज वितरण भएको जानकारी दिए । उनले स्वास्थ्य मन्त्रालयले तोकेको मापदण्डका आधारमा माघ १८ गतेसम्म कोभिड विरुद्धको खोप लगाउने कार्यक्रम रहेको बताए । जिल्ला स्वास्थ्य कार्यालय मुस्ताङको समन्वयमा जिल्ला अस्पताल जोमसोममा घरपझोङ गाउपालिका अन्र्तगत रहेका ५ वटै वडाका स्वास्थ्यकर्मी ,सरसफाई कर्मचारी ,सहयोगी कर्मचारी र महिला स्वास्थ्य स्वंयसेविका लगायतका ६० जना स्वास्थ्यकर्मीलाई खोप लगाइएको स्वास्थ्य प्रमुख टिकाराम भण्डारीले जानकारी दिए ।उनका अनुसार पहिलो चरणका लागि प्राप्त भएको कोभिड विरुद्धको खोप घरपझोङ गापाबाट सुरु भएको माघ १८ सम्म सबै स्थानीय तहमा कार्यरत स्वास्थ्यकर्मीलाई लगाईने उल्लेख गरे । मुस्ताङलाई प्राप्त कोभिड खोप बुधबार प्रजिअ हिरादेवी पौडेल ,प्रदेश सांसद महेन्द्रबहादुर थकाली र घरपझोङ गापा अध्यक्ष आशबहादुर थकालीले संयुक्त रुपमा जिल्ला अस्पताल जोमसोमका स्वास्थ्यकर्मीलाई हस्तान्तरण गरे ।पहिलो चरणको कोभिडविरुद्धको खोपअभियानमा अस्पतालका चिकित्सक साजन बरालले लगाएका छन् । उनलाई अस्पतालकी स्वास्थ्यकर्मी सुनिता सिर्रमलले मुस्ताङका लागि पहिलो खोप लगाएकी हुन् । खोप लगाएका स्वास्थ्यकर्मी तथा स्वास्थ्य स्वंयसेविकाले खुसी व्यक्त गर्दै अन्य स्वास्थ्यकर्मीलाई निर्भिकतापूर्वक खोप अभियानमा जुट्न समेत अनुरोध गरे । धार्मिक तथा पर्यटकीय हिमालपारिको जिल्ला मुस्ताङ कोरोना मुक्त छ । यसअघि ३१ जना कोरोना व्यक्तिमा कोरोना संक्रमण पुष्टि भएको थियो । मुस्ताङको लोमान्थाङ गापामा भने शून्य कोरोना संक्रमित थिए । मुस्ताङमा कोरोना माहामारीको समयदेखि हालसम्म कोभिडका कारण कसैले ज्यान गुमाएका छैनन् । कोरोना माहमारीबाट बिस्तारै लयमा फर्किएको मुस्ताङमा मुक्तिनाथ मन्दिरसहित होटल तथा रेष्टुरेन्ट खुलेका छन् भने मुस्ताङ आउजाउ समेत हुँदै गइरहेको छ ।"
"जुम्लाको गोठी गाउँमा आगलागी : २६ घर जले, गाउँ नै उजाड","जुम्ला : जुम्लाका तिला गाउँपालिका७ गोठीगाउँमा २६ घर जलेर नष्ट भएका छन्। मंगलबार साँझ गोठीगाउँमा आगलागी हुँदा २६ घर जलेका हुन्। आगलागीको खबर पाएपछि खलंगा बजारबाट प्रहरी निरीक्षक नवीन थापा मगरको कमान्डमा १५ जना र प्रहरी चौकी रारालिहीबाट प्रहरी नायब निरीक्षक झुपेन्द्रबहादुर शाहीको कमान्डमा ३ जना र प्रहरी चौकी कुडारीबाट प्रहरी जवान नरेन्द्र देउवाको कमान्डमा ३ जनाको टोली घटनास्थलमा पुगेको थियो। प्रहरी र स्थानीयको प्रयासपछि १६ घण्टापछि आगो नियन्त्रणमा आएको प्रहरी निरीक्षक थापा मगरले जानकारी दिए। आगो गाउँभर फैलिएकाले नियन्त्रणमा कठिनाइ भएको उनको भनाइ छ। अधिकांश घरका छाना काठ र छाना भित्र घाँस राखेकाले आगो चाँडै फैलिएको थियो। आगलागीबाट २६ घर जलेर नष्ट भएका छन् भने १६७ जना विस्थापित भएका छन्। आगलागीमा ३७ ओटा गाईगोरु, २६ वटा भेडा बाख्र मरेका छन्। लाखौं रुपैयाँ नगद जलेको र अन्य पशुपन्छी मरेको स्थानीयले जनाएका छन्। मंगलबारदेखि लागेको आगो बुधबार बिहान ११ बजेमात्र नियन्त्रणमा आएको हो। आगो भीम रोकायको घरबाट सुरु भएको एक घण्टामा गाउँभर फैलिएको थियो। स्थानीय लालबहादुर रोकायका अनुसार एकसाथ आगो फैलिएपछि कसैले घरबाट सामान निकाल्न नपाएका हुन्। आँखै अगाडि भेडा, बाख्रा, कुखुरा र खरायो जलेर मर्दासमेत जोगाउन नसकेको उनको भनाइ छ। आगोले पूरै गाउँ नै सखाप भएपछि स्थानीयको बिचल्ली भएको छ। भौगोलिक रुपमा विकट क्षेत्र भएकाले राहत पुर्याउनेसमेत कठिन भएको प्रशासनले जनाएको छ। प्रविधिक कारणले उडान भर्न नसक्दा बुधबार राहत पुर्याउन नसकिएको जुम्लाका पमुख जिल्ला अधिकारी भुपेन्द्र थापाले बताए। गोठीगाउँका बासिन्दा हिउँदमा चिसो छल्न बेसी झर्ने र गाउँमा केही कुरुवा मात्रै बस्ने भएकाले मानवीय क्षति हुनबाट जोगिएको पाइएको छ ।"
सर्लाहीमा १ सय २९ जनाले लगाए कोरोनाविरुद्धको खोप,"मलङ्वा : सर्लाही सदरमुकाम मलङ्वामा पहिलो दिन १ सय २९ जनाले कोरोना विरुद्धको खोप लगाएका छन् । मलङ्वा अस्पतालमा सबैजनाले खोप लगाएका छन् । खोप लगाउनेमा ४२ जना स्वास्थ्यकर्मी, जिल्ला स्वास्थ्य कार्यालयमा कार्यरत २७ जना कर्मचारी, सुरक्षाकर्मी र राष्ट्र सेवक कर्माचारी ३९ जना र एकजना एम्बुलेन्स चालकले खोप लगाएको जिल्ला स्वास्थ्य कार्यालय सर्लाहीका कोल्ड चेन निरीक्षक ललन कुमार मिश्रले जानकारी दिएका छन् । बिहान ११ बजेबाट खोप दिन सुरु गरिएको थियो । पहिलो खोप मलङ्वा अस्पतालका बरिस्ठ मेडिकल सुपरिटेन्डेन्ट संजीव कुमार सिंहलाई दिइएको थियो । त्यसैगरी दोस्रोमा जिल्ला स्वास्थ्य कार्यालय प्रमुख श्रावण कुमार नायक र तेस्रोमा जिल्ला न्यायाधिवक्ता केशव प्रसाद गौतमलाई प्रदान गरिएको थियो । जिल्लामा ५ सय ३० भ्याक्सिन आएको छ । जसबाट ५ हजार ३ सयजनालाई खोप दिइने प्रमुख जिल्ला अधिकारी सुरेन्द्र पौडेलले जानकारी दिए । फ्रन्ट लाइना रहेर काम गर्ने स्वास्थ्यकर्मी, स्वास्थ्यकर्मी तथा सुरक्षाकर्मीलाई पहिलो दिन खोप दिइएको प्रजिअ पौडेलले जानकारी दिएका छन् । बुधबार जिल्ला स्वास्थ्य कार्यालय सर्लाहीमा मलङ्वा नगरपालिकाअन्तर्गतका स्वास्थ्य संस्थाका कर्मचारी, महिला स्वयंम सेविका, सफाइकर्मी तथा निजी अस्पताल तथा निजी क्लिनिकका स्वास्थ्यकर्मीलाई खोप दिइने भएको छ ।"
मिनीट्रक दुर्घटना हुँदा दुई जनाको मृत्यु,काठमाडौं : काठमाडौँको दक्षिणकालीमा मिनीट्रक दुर्घटना हुँदा दुईजनाको मृत्यु भएको छ । दक्षिणकाली नगरपालिका९ हनुमानेस्थित सडकमा बा ३ ख ६१९९ नम्बरको मिनीट्रक अनियन्त्रित भएर दुर्घटना हुँदा दुईजनाको मृत्यु भएको हो । मिनीट्रक सडकबाट ५० मिटर तल खस्दा ट्रक चालक मकवानपुर थाहा नगरपालिका४ का ३१ वर्षीय मोहनलाल रुम्बा र सहचालक अछामका २८ वर्षीय गोमबहादुर बुढाको मङ्गलबार राति मृत्यु भएको हो । दुर्घटनामा गम्भीर घाइते दुवै जनालाई उपचारका क्रममा राष्ट्रिय ट्रमा सेन्टरमा मृत्यु भएको प्रहरी प्रधान कार्यालयले जनाएको छ । दुर्घटनालगत्तै उनीहरुलाई उपचारका लागि मनमोहन स्मृति सामुदायिक अस्पताल फर्पिङ लगिएको थियो । दुर्घटनाबारे अनुसन्धान भइरहेको प्रहरीले जनाएको छ । रासस
हनुमन्ते कोरिडोर निर्माण र पुरानो बाटो विस्तार रोक्न माग,"भक्तपुर : गैरन्यायिक ढंगले हनुमन्ते खोला फर्काएर निर्माण गरिएको कोरिडोर र भक्तपुरबाट पुरानो ठिमी भएर काठमाडौंको पेप्सीकोला जोड्ने पुरानो सडक विस्तार कार्य तत्काल रोक्न माग गर्दै ज्ञापनपत्र बुझाइएको छ। दुई क्षेत्रको विकास योजनाबाट पीडित स्थानीयको नेतृत्व गर्दै नेपाली कांग्रेस मध्यपुर थिमि नगर समितिले बुधबार प्रमुख जिल्ला अधिकारी प्रेमप्रसाद भट्टराईलाई ज्ञापनपत्र बुझाइएको हो । कांग्रेस मध्यपुर थिमि नगर सभापति सुरेन्द्र श्रेष्ठले प्रजिअ भट्टराईलाई ज्ञापनपत्र दिँदै दुवै योजनाको काम तुरुन्त रोक्न माग गरे । उनले हनुमन्ते खोला फर्काउने कार्यमा प्रमुख जिल्ला अधिकारी भट्टराईको प्रत्यक्ष संलग्नता रहेको भन्दै तत्काल उक्त कार्य नरोकिए कांग्रेसले चरणबद्ध संघर्ष गर्ने चेतावनीसमेत दिए । सर्वोच्च अदालतले उचित क्षतिपूर्ति दिएरमात्रै सडक विस्तार गर्न सरकारको नाउँमा आदेश दिँदा पनि सरकारले बलजफ्ती सरेर सर्वसाधारणको घरमा डोजर चलाउनु अन्याय भएको पीडितहरुले बताएका छन् । उनीहरुले सडक विस्तारको नाउँमा सयौं सर्वसाधारणको उठिबास हुने अवस्था आएको सुनाए। उनले हनुमन्ते कोरिडोर निर्माण र पुरानो सडक विस्तारभित्र परेका घर तथा जग्गाको उचित क्षतिपूर्ति र मुआब्जा दिनसमेत माग गरेका छन् । अहिले भक्तपुरबाट निकोसेराबहाखाबजारसानो ठिमी हुँदै काठमाडौंको पेप्सीकोला सडक विस्तारको कार्य धमाधम अगाडि बढाइएको छ । बाटोको मापदण्डभित्र सर्वसाधारणको घर तथा भौतिक संरचना नभएको क्षेत्रमा सडक फराकिलो बनाइसकेको छ । अहिले मध्यपुर थिमिको कोर एरिया बहाखाबजार क्षेत्रमा सडक विस्तार गर्न सर्वसाधारणको घरमा डोजर चलाउन थालेपछि स्थानीय उक्त सडक विस्तारविरुद्ध आन्दोलित भएका हुन्। हाम्रो निरन्तरको विरोधपछि नगरपालिकाले बहाखाबजार क्षेत्रका स्थानीयको घर नभत्काउने सहमति गरेको थियो, पीडित रामकृष्ण शंखदेवले भने, तर अहिले आएर उक्त सहमतिविपरीत सर्वसाधारणको घरमाथि डोजर चलाउन थालेको छ । उक्त क्षेत्रमा जबरजस्ती सडक विस्तार गरिए सयौं घरपरिवार विस्थापित हुनुपर्ने उनको भनाइ थियो । जबरजस्ती सडक विस्तार गरिए मेरो परिवारको नै सडकबास हुन्छ, उनले थपे, विकास र सडक विस्तारको नाउँमा पुस्तौंपुस्तादेखि बस्दै आएको घरबाट सर्वसाधारणलाई विस्थापित गर्न पाइँदैन । सयौं नगरवासीको घर भत्किने भएपछि मध्यपुर थिमि नपाले उक्त सडकको विकल्प दिने बताएको थियो तर मध्यपुर थिमि नपाका प्रमुख मदनसुन्दर श्रेष्ठले उक्त विकल्प दिन आनाकानी गर्दा ठेकेदारले साविककै बाटो विस्तारमा जोड गरेको पीडितहरु बताउँछन् । त्यस्तै हनुमन्ते खोला फर्काउँदा आफ्नो जग्गामा खोला पर्न आएको भन्दै पीडितहरुले भूमाफियाको पक्षमा लागेर प्रहरी प्रशासनले हनुमन्ते खोलाको प्राकृतिक बहाव नै फेरेको बताए । उनीहरुले हनुमन्ते खोला फर्काउन नै वर्तमान प्रमुख जिल्ला अधिकारी प्रेमप्रसाद भट्टराईलाई भक्तपुर ल्याइएको बताए । नियमसंगत र न्यायसंगत भएको भए यसअघिकी प्रमुख जिल्ला अधिकारी हुमकला पाण्डेले किन हनुमन्ते खोला फर्काउनु भएन, पीडित राजु प्रजापतिले भने, तर प्रेमप्रसाद भट्टराई प्रमुख जिल्ला अधिकारी भएर आएको सातादिनमै हनुमन्ते खोला फर्काइयो । स्थानीयले विरोध गर्ने देखेर ट्रकका ट्रक जनपद र सशस्त्र प्रहरी परिचालन गरेर रातारात हनुमन्ते खोला फर्काइयो । उनले भूमाफियाको पक्षमा लागेर सर्वसाधारणको जग्गामा खोला र कोरिडोर निर्माण गर्न नदिइने बताए । मध्यपुर थिमि नपा र सूर्यविनायक नपाले हनुमन्ते खोलाको विवादित क्षेत्रमा जग्गा एकीकरण आयोजना सञ्चालन गर्ने भन्दाभन्दै त्यसलाई उपेक्षा गरी रातारात खोला फर्काइएको थियो । दुई नपाले जग्गा एकीकरण आयोजना सञ्चालन गर्न तीन क्षेत्रमा उपभोक्ता समितिसमेत गठन गरिसकेको थियो । भक्तपुरमा प्रेमप्रसाद भट्टराई प्रमुख जिल्ला अधिकारी भएर आएपछि जिल्ला प्रशासन कार्यालयमा बसेको अनौपचारिक बैठकले हनुमन्ते कोरिडोर निर्माणमा बाधा पुगेको भन्दै बल प्रयोग गरेर हनुमन्ते फर्काउने सहमति गरिएको थियो । प्रमुख जिल्ला अधिकारी भट्टराई, जिल्लाका सुरक्षा निकायका प्रमुख, भक्तपुर क्षेत्र नं २ बाट प्रतिनिधिसभामा निर्वाचित विघटित प्रतिनिधिसभाका सदस्य महेश बस्नेत, मध्यपुर थिमि नपाका प्रमुख मदनसुन्दर श्रेष्ठ र सूर्यविनायक नपाका प्रतिनिधिको उपस्थितिमा भएको बैठकमै खोला फर्काउँदा कसैले विरोध गरे तत्काल पक्राउ गर्ने सहमति गरिएको स्रोत बताउँछ । उक्त बैठकको निर्णय कार्यान्वयन गर्ने दिन स्थानीय बासिन्दाको विरोध हुने र आफूहरुलाई गुहार्ने निश्चित भएकाले पूर्वसांसद बस्नेत र मध्यपुर थिमि नपाका मेयर श्रेष्ठले भक्तपुर छाडेका थिए । अनौपचारिक बैठककै सहमतिअनुसार हनुमन्ते खोला फर्काउने अघिल्लो दिन नै पूर्वसांसद बस्नेत बुटवलस्थित एक कार्यक्रममा सहभागी हुन र मेयर श्रेष्ठ लुबिम्नी दर्शन गर्न भनी रुपन्देही पुगेका थिए । सूर्यविनायक नपाका मेयर वासुदेव थापा भने कोरोना भाइरस संक्रमण भएर उपचार गरिरहेका थिए । ज्ञापनपत्र बुझ्दै प्रमुख जिल्ला अधिकारी भट्टराईले हनुमन्ते कोरिडोर निर्माण र पुरानो सडक विस्तारमा स्थानीयको विरोध भएकोबारे आफूलाई जानकारी नभएको बताउँदै अब ती कार्य रोक्ने आश्वासन दिएको कांग्रेस भक्तपुरका अध्यक्ष श्रेष्ठले जानकारी दिए । पीडितहरु मध्यपुर थिमिको बहाखाबजारदेखि विरोध प्रदर्शन गर्दै भक्तपुर दरबार क्षेत्रस्थित जिल्ला प्रशासन कार्यालयसम्म पुगेका थिए । हनुमन्ते खोला फर्काएर बलजफ्ती कोरिडोर निर्माणविरुद्ध भक्तपुरका प्रमुख जिल्ला अधिकारीलाई ज्ञापनपत्र दिन पुगेका पीडित। तस्बिर : ईश्वरकाजी खाइजू"
बर्दियामा कोरोना खोप अभियान : ढुक्क भएर खोप लगाउन चिकित्सकको आग्रह,"गुलरिया : विश्वव्यापी महामारीका रुपमा फैलिरहेको कोरोना भाइरस (कोभिड १९) विरुद्ध सरकारले सुरु गरेको पहिलो चरणको अभियानअन्र्तगत चिकित्सकहरुले खोप लगाएर कार्यक्रमको शुभारम्भ गरेका छन् । भारत सरकारको सहयोगमा उपलब्ध कोभिशिल्ड नामक खोप कोभिड नियन्त्रणका क्षेत्रमा अग्रमोर्चामा काम गर्नेहरुलाई नेपाल सरकारको योजनाअनुरुप खोप लगाउन सुरु गरिएको हो । पहिलो चरणको खोप कार्यक्रमअन्र्तगत बर्दियामा सरकारले तोकेका २ हजार जनालाई खोप लगाइने तयारी गरिएको बर्दिया अस्पतालका प्रमुख डाक्टर सुभाष पाण्डेले बताए । 'मैले खोप लगाएँ । नराम्रो केही भाछैन । खोप लगाउँदा सुइले चिस्स घोचे पनि खोप लगाउन पाउँदा धेरै खुशी लागेको छ,' उनले भने,' सरकारको निर्देशन अनुसार पहिलो चरणमा स्वास्थ्यकर्मी, महिला स्वास्थ्य स्वयंसेविका, पालिका अन्र्तगतका स्वास्थ्य कर्मचारी, शव व्यवस्थापनमा खटिने कर्मचारी र सुरक्षाकर्मीलाई खोप लगाउँछौं ।' 'सबैलाई एक हप्ताभित्र पहिलो चरणको खोप लगाएर सक्छौं । पहिलो चरणको खोप लगाएकालाई २८ दिनपछि पुनः दोस्रो चरणमा खोप लगाउनुपर्छ,' उनले थपे,' खोप लगाएपछि सुइ लगाएको ठाउँमा सुन्निने, थकाई र आलस्य महशुस हुने, ज्वरो आउने, टाउको दुख्ने, वाकवाकी लाग्ने, मांसपेशी वा हाडजोर्नी दुख्ने, फ्लूको जस्तै लक्षण देखिने, घाँटी दुख्ने, खोकी लाग्नेलगायतका समस्या देखिन सक्छन् । पछि आफै ठिक भएर जान्छ । डराउनु पर्दैन ।' उनले ढुक्क भएर खोप लगाउन अस्पताल प्रमुख पाण्डेले सबैलाई आग्रह गरे। बर्दिया अस्पताल प्रांगणमा अवस्थित लारी रक्तसंचार केन्द्रको भवनलाई खोप केन्द्र बनाइएको छ । खोप कार्यक्रम सुरु भएसँगै स्वास्थ्यकर्मीलगायत कोभिडको अग्रमोर्चामा काम गर्ने कर्मचारीहरु खोप लगाउन लाइन बसेका छन् ।"
फुकोट कर्णाली हाइड्रोको सुरुङ निर्माण सुरु,"कालिकोट : अपर कर्णाली पछिको कर्णालीको सबैभन्दा ठूलो जलविद्युत आयोजना फुकोट कर्णाली अर्ध जलाशययुक्त जलविद्युत आयोजनाको सुरुङ निर्माण गर्ने कार्य सुरु गरिएको छ । कर्णालीकै गौरवको आयोजनाका रुपमा मानिएको फुकोट कर्णाली हाइड्रोको तीव्र गतिमा निर्माण कार्य अगाडि बढाउन सुरुङ निर्माण थालिएको हो । सान्नीगाड साना जलविद्युत आयोजना वर्षायाममा आउने बाढी र पहिरोमा परेर बर्षेनि अवरुद्ध हुँदा अन्धकारमा बस्न बाध्य यहाँका नागरिकहरु फुकोट कर्णाली हाइड्रोको सुरुङ निर्माणको कार्य थालनि भएपछि खुसी भएका छन् । कोरोना महामारीका कारण निर्माण कार्यमा ढिलाइ भएको सो हाइड्रोको ८० मिटर सुरुङ खनि सकिएको आयोजना प्रमुख हिरावान वाइबाले जानकारी दिए । उनका अनुसार उक्त आयोजनाका लागि जम्मा ६ सय ४६ मिटर लामो सुरुङ खन्नुपर्ने छ । बिस्फोटक पदार्थको व्यवस्थापनमा समस्या हुने गरेकाले सुरुङ खन्ने काम सुस्त गतिमा छ । नेपाली सेनाले आवश्यकता अनुसार विस्फोटक पदार्थ नियमित व्यवस्थापन गरिदिँदा निर्माणको काम थप प्रभावकारी हुने उनले बताए । आयोजना प्रमुख वाइवाका अनुसार दुबैतर्फबाट सुरुङ खन्ने काम भइरहेको छ । हालसम्म दुबै तर्फबाट ८० मिटर भन्दा बढी सुरुङ खनि सकिएको छ । उनले भने, कोरोना भाइरस र केही चुनौतिहरु नआइदिएको भए यतिबेलासम्म सुरुङ खन्ने काम अन्तिम अवस्थामा पुग्थ्यो ।' जग्गाको मुआव्जाको काम पनि यसकै कारणले रोकिएको उनले बताए । उनले थपे, 'डीपीयार तयार भइसकेको छ । आयोजनाले क्षति हुने क्षेत्रको निर्धारण गरी मुआव्जाको रकम पास गरिसकेको छ । अब जिल्लाले जग्गाको विषयमा मुल्य निर्धारण गरेपछि मुआव्जाको काम पनि सकिने उनको भनाइ छ । सान्नीत्रिवेणी गाउँपालिकाको सिस्नेगडामा एक सय ६० मिटर अग्लो बाँध हालेर बनाइने जलाशयबाट ६ सय ४६ मिटर सुरुङमार्फत भाँतेगडामा पानी खसाएर विद्युत् उत्पादन गर्ने लक्ष्यका साथ आयोजनाको काम अघि बढाइएको छ ।आयोजनाको सुरुङ खन्न टनेल बोरिङ मेसिन (टिबिएम) प्रविधि प्रयोग गरीएको छ । नेपाल सरकारको स्वामित्वमा रहेको उक्त जलविद्युत आयोजना नामक कम्पनीले २०७४ फागुनदेखि डिपिआरअन्तर्गत आयोजनाको विस्तृत इन्जिनियरिङ डिजाइन, सामाजिक तथा वातावरणीय र सम्भाव्यता अध्ययनको काम गरिरहेकोथियो । राष्टिय गौरबको आयोजना कर्णाली करिडोर निर्माण कार्यदेखि फुकोट कर्णाली हाइड्राले कर्णालीबासीलाई विकासको अनुभुती दिएको स्थानिय अगुवा दमनबहादुर शाहीले बताए । करीब चार सय८० मेगावट विद्युत उत्पादन हुने उक्त आयोजनाबाट त्यस वरिपरिको एक हजार रोपनी क्षेत्र प्रभावित हुने भएको छ। आयोजनाले जिल्लाका सान्नीत्रिवेणी गाँउपालिका, रास्कोट नगरपालिका र पचालझरना गाँउपालिकाको केही भागहरु डुवानमा पर्ने आयोजनाले जनाएको छ । आयोजनाको लागि आवश्यक कर्मचारी आवस गृह तथा कार्यलय भवन निर्माणका लागि सान्नीत्रिवेणी गाँउपालिका वडा नं २ रकुमा स्थानियको १ सय ३० रोपनी जग्गा अधिग्रहण गरेर भौतिक संरचनाहरु निर्माणको काम थालिएको छ । आयोजनाको जलाशयबाट डुवान पर्ने जग्गा अधिग्रहणको प्रक्रिया समेत सुरु गरिएको छ । यो आयोजनाका लागि आवश्यक बजेट जुटेपछि पाँच बर्षभित्र निर्माणको काम पुरा हुनेछ । आयोजनाका लागि आवश्यक एक खर्ब बजेटमा ३० अरब बजेट नेपाल सरकार, कर्मचारी संचय कोषबाट प्राप्त हुनेछ भने बाँकी ७० अरब बजेट अन्य दातृनिकायबाट लिनुपर्नेछ । कर्णालीको आर्थिक विकासको आधारका रुपमा हेरिएको उक्त आयोजनालाई तिब्र गतिमा निर्माण गर्न पर्ने यहाँका नागरिकहरुको माग छ । नेपाल सरकारको नेपालको पानी जनताको लगानी, हरेक नेपाली विद्युतको शेयर धनी भन्ने मुल नाराका साथ उज्यालो नेपाल अभियानमार्फत राज्यलाई आत्मनिर्भर, समुन्नत र समृद्ध बनाउने लक्ष्य सहित २०७३ सालमा विद्युत उत्पादन कम्पनी लिमिटेडको स्थापना गरेको थियो । जसमा नेपाल सरकार, विभिन्न संघ संस्था र सर्बसाधारण नागरिकहरुको पनि लगानी गरेको छ । जुन कम्पनी अन्तरगत नेपालका ६ वटा विद्युत आयोजनाहरु रहेको छन् । जसमा फुकोट कर्णाली अर्ध जलाशययुक्त जलविद्युत आयोजना एक हो । यो आयोजना सरकारको प्राथमिक्तामा परेको आयोजना हो । फुकोट कर्णाली अर्ध जलाशययुक्त जलविद्युत आयोजनाले राष्ट्रको ढुकुटीमा वृद्धि गर्नुका साथै कालिकोट र कर्णालीवासीको आर्थिक समृद्धि हुने अपेक्षा गरिएको छ । औधोगिक विकासका लागि पहिलो आवश्यकता उर्जा हुने बताउँदै विकल्प नपाउँदा कालापहाड जाने यहाँका युवाहरुका लागि गाउँमै अवसरको मुहान फुट्ने बताइएको छ।"
पारस शाह गोरखामा,"गोरखा : पूर्व युवराज पारस शाह गोरखामा आएका छन्। गएराती १२ बजे गोरखा आएका उनको स्वागतमा सहभागी सुदीप ढकालले जानकारी दिए। पूर्वराजपरिवारको कुलदेवताको रुपमा मानिने गोरखकाली र गोरखनाथको पूजाआजाका लागि गोरखा आएका ढकालले बताए। उनी गोरखा दरबार आसपास रहेको होटल वृन्दावनमा बसेका छन्। अहिले बिहान नौ बजे पूजामा सहभागी भई फर्कने कार्यक्रम रहेको ढकालले बताए। उनको स्वागत गर्न लागि गोरखा सदरमुकाम आसपासका राजसंस्थाप्रति आस्थावानहरु, राप्रपाका नेता कार्यकर्ताहरु भेला भएका छन् ।"
गौतमबुद्ध अन्तर्राष्ट्रिय क्रिकेट रङ्गशाला निर्माणमा मुसहरको दश रुपैयाँ !,"जनकपुरधाम : पुस्तौंदेखि इँटा भट्टामा जोतिनु छ। मुछिएको गिलो माटोमा हत्केला चलाएर इँटा बनाउनु छ। भट्टामा पकाएर महल बनाउनका लागि तयार गर्नु छ। दिनभरि इँटा बनाएपछि सर्लाहीका २८ वर्षीय तेजाई माझी मुसहरको हातमा ३ सय जति पर्छ। उनलाई त्यो रकमले परिवार पाल्न मुस्किल पर्छ। गरिबीमा पिल्सिए पनि उनको सहयोगी भावना भने प्रशंसायोग्य छ। हास्यकलाकार धुर्मुससुन्तलीले चितवनमा निर्माण गरिरहेका गौतमबुद्ध अन्तर्राष्ट्रिय क्रिकेट रङ्गशाला निर्माणका लागि २० रुपैयाँ सहयोग गरेका छन्। उनी जस्ता देशैभरिका मुसहरहरु पुस्तैनी चरम गरिबी, रोग, भोक, शोक, अशिक्षा र अभावमा बाँच्दै आएका छन्। तेजाई चन्द्रनगर गाउँपालिकास्थित बबरगंज मुसहरी टोलमा उनी बस्छन्। सम्पत्तिको नाममा फुसको छाप्रो छ। उनले सहयोग गरेको रकम थोरै देखिए पनि उनको गरिबी र कमाइको आधारमा यो धेरै हो । विकासको जग बसाल्न उनले आफूले सकेको रकम सहयोग गरे। मुसहरको पीडामा धुर्मुससुन्तलीले मलम लगाऔं, धुर्मुससुन्तलीको अभियानमा मुसहरले साथ दिऔं भन्ने नारा सहित रङ्गशाला निर्माणमा मुसहर जातीबाट सहयोग जुटाउन भोर नामक परोपकारी संस्थाले अभियान चलाएको छ। मुसहर जातीले गत माघ १ गते धनुषाको धनुषाधामस्थित मुगराहामा अन्तरराष्ट्रिय भुइँया(जमिन) पूजा दिवस मनाएका थिए। सिरहाका राम स्वरुप माझीले क्रिकेट रंगशाला निर्माण गर्न नगद ५ सय सहयोग गरेका थिए। त्यहीबाट उत्साहित भएर मुसहर समुदायका युवाहरु रंगशाला निर्माण आर्थिक सहयोग जुटाउने अभियनामा जुटेका हुन्। भुइँया पूजाकै दिन मुसहरहरुले ३ हजार ५ सय सहयोग गरेका थिए। सर्लाहीका २२ वर्षीय इन्दल माझी मुसहरले सहयोग संकलन अभियान लिएर बस्ती पुगेका अभियानकर्मीलाई नगद १० रुपैयाँ दान गरे। चन्द्रपुर३ पोखरीया मुसहरी टोलका उनी महाजनको खेतमा मजदुरी गर्छन्। इन्दलले सहयोग गरेपछि उनका छिमेकी दक्षिनबारी मुसहर टोलीकी ४७ वर्षीया सुकेसरी माझी पनि खल्तीबाट एक सय रुपैयाँ फुत निकालिन्। उनले हालै धान काट्न गएर केही पैसा कमाएकी थिइन्। उनले पैसा दिएपछि सर्लाहीका चन्द्रनगर २ गरहाटोलका दुखरन माझीले पनि खल्तीबाट नगद २५ रुपैयाँ निकालेर सहयोग गरे। माटो बोकेर कमाएको ज्यालाबाट रंगशाला निर्माणमा सहयोग गरेका उनले बताए। देश तथा विदेशमा बसोबास गर्ने मुसहर जातीबाट रंगशाला निर्माण सहयोग संकलन गरिने छ। नेपालको ३२ जिल्लामा १३ लाख मुसहर समुदायको बसोबास छ। मोरङ्गदेखि नवलपरासीसम्म १५ जिल्लाको गाउँगाउँका मुसहर समुदायको बस्ती नै छ। माघ र फाल्गुण गरी दुई महिना संकलन अभियान चलाइने भोरका अध्यक्ष पचुलाल माझी मुसहरले जनाए। मुसहरहरु गरिब छन् तर हाम्रो मन धनी छ। धेरै गर्न नसकेपछि थौरे आर्थिक सहयोग गरेर रंगशाला ठड्याउन सक्छौं, उनले भने, प्रत्येक जिल्लामा हाम्रो मुसहर जातीका युवा साथीहरु आर्थिक संकलन अभियनामा जुटिसक्नु भयो। गरिब मुसरहर जातीले ठुलो परिमाणमा रकम सहयोग गर्न नसक्लान् तर थोरै सहयोगले अन्य समुदाय तथा सरोकारवालाहरुलाई रंगशाला निर्माण दान गर्न प्रेरित गर्ने भोरका संस्थापक तथा यस आर्थिक सहयोग संकलन अभियानको पहलकर्ता राजकुमार महतोले बताए। गौतमबुद्ध अन्तर्राष्ट्रिय क्रिकेट रङ्गशला जनस्तरबाट निर्माधीन बहुउद्देश्यीय रङ्गशाला हो। यो रङ्गशाला धुर्मुस सुन्तली फाउन्डेसनले भरतपुर महानगरपालिका भित्र निर्माण गरिरहेको छ। भरतपुर महानगरपालिकासँगको सहकार्यमा शिलान्यासको दुई वर्षभित्र निर्माण सक्ने गरी १६ माघ, २०७५ मा रङ्गशाला निर्माणको घोषणा गरेको थियो। चितवनको भरतपुर महानगरपालिका१५, रामपुरमा निर्माण गरिहेको छ।"
जुम्लाको गोठीगाउँमा २५ घर जलेर नष्ट,"जुम्ला : तिला गाउँपालिका७ जुम्ला पोखरीस्थित गोठीगाउँमा लागेको आगोबाट जलेर मङ्गलबार २५ घर नष्ट भएका छन्। सदरमुकाम जुम्ला खलङ्गादेखि ३५ किलोमिटर दूरीमा रहेको उक्त गाउँमा मङ्गलबार सुधारिएको चुल्होको पाइपबाट छतमा भएको घासमा सल्केको आगो गाउँभरि फैलिएपछि २५ घर जलेर पूर्णरूपमा नष्ट भएको जिल्ला प्रहरी कार्यालय जुम्लाका सूचना अधिकारी एवं प्रहरी निरीक्षक युवनकुमार चौधरीले जानकारी दिए। सूचना अधिकारी चौधरीका अनुसार घरसँगै २० देखि २५ पशुचौपायाको जलेर मृत्यु भएको छ। 'स्थानीयवासीले दिएको सूचनाअनुसार आगलागी साँझ करिब ७ बजेतिर भएको रहेछ', उनले भने। उनका अनुसार खबर पाउने बित्तिकै तिला१ रारालिही प्रहरी चौकीका इञ्चार्ज प्रहरी नायब निरीक्षक भुपेन्द्रबहादुर शाहीको नेतृत्वमा तीन र कुडारी प्रहरी चौकीका प्रहरी जवान नरेन्द्र देउवासहित तीन गरी छ जनाको टोली तत्काल घटनास्थलमा पुगेको थियो। पछि सदरमुकाम जुम्लाबाट प्रहरी निरीक्षक नवीन थापा मगरको नेतृत्वमा १५, सशस्त्र प्रहरी सहायक निरीक्षक लक्ष्मीप्रसाद शर्माको नेतृत्वमा ११ गरी २६ प्रहरीको जनशक्ति घटना स्थालमा पठाइएको जिल्ला प्रशासन कार्यालय जुम्लाका प्रमुख जिल्ला अधिकारी भुपेन्द्र थापाले जानकारी दिए। गाउँमा एउटा मात्र खानेपानीको धारा भएको र विकट भूगोलका कारण पनि ठूलो क्षति हुन पुगेको प्रजिअ थापाले बताए। आगो पूर्णरूपमा ननिभेकाले क्षतिको यकिन विवरण आउन नसकेको प्रहरीले जनाएको छ।  रासस"
दक्षिण कोरियामा बिरालोमा पहिलोपटक कोरोना सङ्क्रमण पुष्टि,"सउल : दक्षिण कोरियामा पहिलोपटक एक बिरालोमा कोरोना भाइरस सङ्क्रमण पुष्टि भएको छ। यहाँको ख्याङ्सान जिन्जुस्थित एक बस्तीमा रहेको एक घरपालुवा बिरालोमा कोरोना भाइरस सङ्क्रमण देखिएको हो। दक्षिण कोरियामा मानिसबाहेक जनावरमा कोरोना सङ्क्रमण भेटिएको यो पहिलो घटना हो। पछिल्लो समय उक्त बस्तीमा कोरोना महामारी फैलिएको थियो। उक्त स्थानमा कन्ट्याक्ट ट्रेसिङका आधारमा परीक्षण गर्दा बिरालोमा समेत सङ्क्रमण पाइएको हो। उक्त बिरालो पाल्ने परिवारका तीन सदस्यमा पनि भाइरस पुष्टि भएको छ। यहाँ मानिसबाहेक अन्य जनावरमा समेत भाइरस देखा परेपछि सबैलाई सचेत रहन दक्षिण कोरिया सरकारले आग्रह गरेको छ। कोरिया सरकारले कोभिड१९ विरुद्ध खोपको तयारी गरिरहेको भए पनि अझै वितरण भएको छैन। सावर्जनिक स्थानमा चार जनाभन्दा बढी भेला हुन नपाउने, सामाजिक दूरी पालना गर्नुपर्ने र नो मास्क नो राइड नियमलाई कडाइ गरे पनि सङ्क्रमण फैलिन भने रोकिएको छैन।  रासस"
कीर्तिमानी आरोहीलाई सम्मान,"काठमाडौं : विश्वको दोस्रो अग्लो चुचुरो माउन्ट केटुको सफल आरोहण गरेर फर्केको नेपाली टोलीलाई सम्मान गरिएको छ। पाकिस्तान र चीनको सिमानामा रहेको संसारकै दोस्रो अग्लो ८ हजार ६ सय ११ मिटर अग्लो केटु हिमालमा हिउँदमा पनि आरोहण गरी विश्व कीर्तिमान राखेका १० जना नेपाली आरोहीलाई प्रधानमन्त्री केपी शर्मा ओलीले विशेष सम्मान गरेका छन्। प्रधानमन्त्री निवास बालुवाटारमा आरोहीलाई सम्मानको कार्यक्रम राखिएको थियो। कीर्तिमानी आरोहीको सम्मान गर्दै प्रधानमन्त्री ओलीले आरोहीलाई प्रोत्साहन गर्न सरकारले छुट्टै पदक दिने घोषणा गरेका छन्। साथै आरोहीलाई आरोहणका क्रममा आर्थिक सहयोग आवश्यक परे सरकारसमक्ष प्रस्ताव ल्याउन भन्दै प्रधानमन्त्रीले यथाशक्य सरकारले सहयोग गर्ने बताएका छन्। कार्यक्रममा आरोहीले माउन्ट केटुको चुचुरोमा फहराइएको झन्डा प्रधानमन्त्रीलाई हस्तान्तरण गरेका छन्। म्याग्दीको निर्मल पुर्जा निम्ससहित १० नेपाली आरोही समूहले उक्त हिमाल आरोहणमा कीर्तिमान कायम गरेका हुन्। यही माघ ३ गते शनिबार राति १ बजे केटुको शिखरमा नेपाली आरोही समूह पुगेको थियो। उनीहरूले चुचुरोमा पुगेपछि नेपालको राष्ट्रिय गानका साथ नेपाली झन्डा फहराएका थिए। आरोहणमा पुर्जालाई मिग्मा डेभिड शेर्पा, मिङमा तेन्जिङ शेर्पा, ग्याल्जेन शेर्पा, पेमा चिरी शेर्पा, दावा शेर्पा, किलु शेर्पा, मिङमा जी, दावातेन्जिङ शेर्पा र सोना शेर्पाको आरोही टोली रहेका थिए। यसअघि मंगलबार बिहान त्रिभुवन विमानस्थलमा ओर्लिएका उनीहरूलाई पर्यटन विभाग, नेपाल पर्यटन बोर्ड, नेपाल पर्वतारोहण संघलगायत पर्यटन क्षेत्रका संस्थाको सहभागितामा भव्य स्वागत तथा सम्मान गरिएको छ। आरोहीलाई मोटरसाइकल र्यालीबाट तीनकुने, नयाँबानेश्वर, माइतीघर, भद्रकाली, सुन्धारा, कान्तिपथ हुँदै ठमेल परिक्रमा गरी भृकुटीमण्डपस्थित नेपाल पर्यटन बोर्डमा एक कार्यक्रमबीच सम्मान गरिएको नेपाल पर्वतारोहण संघका प्रमुख कार्यकारी अधिकृत कुलप्रसाद राईले जानकारी दिए।"
