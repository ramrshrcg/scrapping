शीर्षक,विवरण
वार्ताको वातावरणमा विलम्ब नहोस्,"नेकपा विभाजनसँगै देश राजनीतिक गालीगलौज एवं मुठभेडको परिस्थितिमा गुज्रिइरहेको छ। त्यसलाई बिर्साउने गरी फरक सुखद खबर आएको छ सरकार र नेत्रविक्रम चन्द (विप्लव) नेतृत्वको भूमिगत समूह वार्तामा अग्रसर भएका छन्। पटकपटकका अनौपचारिक भेटघाटले बनाएको वातावरणको फलस्वरूप विप्लवले वार्तामा सकारात्मक रहेको विज्ञप्ति स्वयं प्रकाशन गरेका छन्। यससँगै करिब दुई वर्षदेखि प्रतिबन्धित दल राजनीतिक मूलधारमा आउने सम्भावनाको ढोका खुलेको छ। दस वर्षे सशस्त्र युद्ध भोगेका नेपाली जनता पुनः त्यता फर्किएर हेर्न चाहँदैनन्। उक्त युद्धको घाउ अहिले पनि चहर्याइरहेको छ। देश मेलमिलापमा गएकै छैन। सत्य निरूपण तथा मेलमिलाप र बेपत्ता पारिएका व्यक्तिको छानबिन आयोगमा हजारौं निवेदन अड्किएर बसेका छन्। उक्त युद्धमा करिब २० हजारको ज्यान गयो। लाखौं व्यक्ति प्रत्यक्षपरोक्ष प्रभावित भए। बल्ल शान्तितर्फ अग्रसर देशमा सर्वसाधारण युद्धको नाम सुन्नसमेत चाहँदैनन्। त्यसैले विप्लव वार्तामा आउने विषयले सिंगै देशमा पृथक खुसी दिलाएको छ। हुन पनि विभिन्न राजनीतिक माग राखेर हिंसात्मक गतिविधि अघि सार्दै भूमिगत राजनीतिमा सक्रिय विप्लव नेतृत्वको माओवादीबाट त्रास सिर्जना भइरहेको थियो। त्यसमा मलम लगाउने गरी वार्ताको वातावरण बन्नु मुलुकका लागि शुभसंकेत हो। यसका लागि सरकार र विप्लव नेतृत्वको माओवादी दुवै पक्ष धन्यवादका पात्र बनेका छन्। वार्तालाई निर्णायक बनाएर मुलुकमा रहिरहने राजनीतिक अशान्ति सधैंका लागि अन्त्य गर्ने अभियानमा दुवै पक्ष इमानदारसमेत हुनुपर्छ। प्रचण्डले नेतृत्व गरेको मूलधारको तत्कालीन एकीकृत नेकपा माओवादीबाट चोइटिएर २०६९ मा फरक नेकपा माओवादी नामक पार्टी गठन गरेका मोहन वैद्य, रामबहादुर थापा (बादल) लगायतका नेताहरूबाट समेत अलग्गिएर विप्लवले २०७१ सालमा आफ्नै नेतृत्वमा पार्टी गठन गरेका थिए। र, विस्तारै भूमिगत शैलीमा आन्दोलन सुरु गरेका थिए। सशस्त्र द्वन्द्वकै झल्को दिनेगरी व्यक्ति अपहरण, चन्दा असुली, धम्कीलगायत गतिविधि सञ्चालन गरेपछि उक्त दललाई सरकारले राजनीतिक प्रतिबन्ध लगाएको थियो। यस बीचमा पनि उक्त दलले अपहरण, बम विस्फोट, व्यक्ति हत्या जस्ता क्रियाकलाप जारी नै राख्यो। विगतमा पनि वार्ताका लागि सरकारले कार्यदल गठन गरेर औपचारिक तथा अनौपचारिक छलफल अघि बढाएको भए पनि सफल भएको थिएन। पछिल्लो पटक प्रधानमन्त्री स्वयंले सार्वजनिक कार्यक्रममार्फत वार्तामा बस्न तयार रहने भए उक्त दलमाथि लगाएको प्रतिबन्ध फुकुवा गर्नेलगायतका प्रक्रियामा सरकार अघि बढ्ने घोषणा गरे र विप्लवले पनि प्रेस विज्ञप्तिमार्फत उक्त प्रस्ताव स्वीकार गरे। पछिल्ला दिनमा विकसित राजनीतिक घटनाक्रमबाट भने यसपटकको वार्ता तार्किक निष्कर्षमा पुग्ने आशा पलाएको छ। यसलाई निर्णायक बनाउनुपर्छ। संसद् विघटनपछि सरकारले चुनावको मिति घोषणा गरिसकेको छ। यद्यपि यस विषयमा अदालतमा परेको मुद्दामाथि छलफल जारी छ। तोकिएको मितिमै चुनाव भए पनि नभए पनि मुलुकको राजनीतिक तथा शासकीय व्यवस्थाप्रति असन्तुष्ट भएर आन्दोलनमा उत्रेको दल वार्तामा बस्न राजी हुनु खुशीको कुरा हो। घोर निराशामा रहेका जनतालाई राहत दिन भने पनि यो प्रक्रियालाई सफल बनाउनैपर्छ। पटकपटकको राजनीतिक आन्दोलन, विद्रोह र सयौ जनताको वलिदानीबाट प्राप्त उपलब्धिको रक्षाका लागि पनि वार्ता गरेर मुलुकमा राजनीतिक अस्थिरता सधैंका लागि अन्त्य हुनु जरुरी छ। अब पनि मुलुकले कुनै पनि प्रकारको सशस्त्र विद्रोहको सामना गर्न सक्दैन। सँगसँगै विगतमा भएका सशस्त्र विद्रोहबाट मुलुकले के पायो र कति क्षति बेहोर्यो भन्ने विषयमा तुलनात्मक समीक्षा पनि गर्नुपर्ने बेला आएको छ। सशस्त्र विद्रोह गरेर मात्रै होइन, आफ्ना एजेन्डा जनतामाझ लगेर उनीहरूको मन जित्ने प्रयास गर्नुपर्छ। निमुखा जनताको बलिदानीबाट आन्दोलनलाई चुलीमा पुर्याउने तर सफलताको भागमा सीमित नेताले मात्रै लुछाचुँडी गर्ने प्रवृत्ति त्याग्नुपर्छ। मुलुकमा पछिल्ला दिनमा देखिएका यस्तै राजनीतिक विकृति निमिट्यान्न पार्ने अभियानमा विप्लव नेतृत्वको दलले उदाहरण प्रस्तुत गर्न सक्नुपर्छ। राज्य हामी सबैको घर हो। सरकार अभिभावक हो। त्यसैले यस्ता परिस्थितिमा सरकारले उदारतामा चौडा छाती बनाउनैपर्छ। वार्ताको वातावरण बनाउन विलम्व गर्नु हुँदैन।"
घरजग्गा कारोबार अब कम्पनीबाट,"काठमाडौं : सरकारले घरजग्गाको कारोबार कम्पनीमार्फत गर्नुपर्ने व्यवस्था गर्न लागेको छ। भूमि व्यवस्था, सहकारी तथा गरिबी निवारण मन्त्रालयले व्यक्तिमार्फत घरजग्गा खरिदबिक्री गर्दा कर तथा राजस्व छली हुनुका साथै ठगीका घटना बढेको भन्दै कम्पनी मार्फत मात्रै किनबेचको व्यवस्था गर्न लागेको हो। मन्त्रालयका प्रवक्ता जनकराज जोशीले जग्गा किनबेचका लागि भूमि बजार (ल्यान्ड मार्केट) स्थापना गरी आधिकारिक निकाय तोकिने जानकारी दिए। यो प्रक्रिया कार्यान्वयनमा आइसकेपछि जग्गा किन्ने, बिक्री गर्ने मान्यता प्राप्त निकायबाहेक व्यक्तिले व्यक्तिलाई जग्गा बिक्री गर्न पाउने छैनन्। यस्तो व्यवस्था कार्यान्वयन भए घरजग्गा किनबेच हुँदा हुने अनियमितता रोकिनेछ, उनले भने। भूमि बजार कुन मोडालिटीमा सञ्चालन गर्ने भन्ने विषय टुंगो लागेको छैन। मन्त्रालयअन्तर्गत रहने या छुट्टै निकाय रहने वा त्यसको जिम्मा निजी क्षेत्रलाई दिने भन्नेमा अध्ययन भइरहेको छ, उनले भने। भूमि बजार सञ्चालन गर्न कार्यविधि, ऐन, नियम र संरचना कस्तो बनाउने भन्नेमा प्रारम्भिक छलफल सुरु भएको छ। भूमि बजारका लागि मन्त्रालयले समिति बनाएर थप अध्ययन गरिरहेको छ। जग्गा खरिद बिक्रीमा दलाल प्रवृत्ति निकै हाबी छ। उनीहरूले सर्वसाधारणलाई ठग्नुका साथै राजस्व पनि चुहावट भइरहेको छ। अब जग्गा किन्न र बेच्न इच्छुक व्यक्तिले सरकारले तोकेको आधिकारिक संस्थामा जानुपर्छ। खरिदकर्ताले आफूलाई पायक पर्ने र मनपर्ने स्थानमा सहजै जग्गा खरिद गर्न पाउनेछन्। बिक्री गर्ने व्यक्तिले पनि उक्त निकायमार्फत सहजै जग्गा बिक्री गर्न सक्छन्। अहिले घरजग्गा व्यवसायीले खरिदकर्ता तथा बिक्रीकर्ता दुवैबाट चर्को मूल्य असुलिरहेका छन्। उनीहरूले जग्गाको मूल्यअनुसार सरकारलाई समेत राजस्व तिर्दैनन्। अब सरकारी मान्यता प्राप्त निकायबाट जग्गाको कारोबार गर्दा हुने ठगी रोकिनेछ। मन्त्रालयले अनलाइनबाटै जग्गा खरिदबिक्री गर्ने व्यवस्था गर्न लागेको छ। बिक्री गर्नुपर्ने जग्गाको विस्तृत विवरण वेभसाइटमा राखिन्छ। खरिदकर्ताले मन परेमा उक्त अनलाइनमार्फत नै खरिद गर्न सक्छ। यसरी खरिदबिक्री गर्दा देशभरको जग्गा कारोबारको तथ्यांक राख्न सजिलो हुनेछ। पछिल्लो समयमा घरजग्गा व्यवसायी संगठित भएर कम्पनीमार्फत कारोबार गर्न थालेका छन्। कम्पनीमार्फत कारोबार गर्दा कारोबारको संख्या कम देखिए पनि सरकारलाई राजस्व बढी प्राप्त हुन्छ। घरजग्गा व्यवसायी विशाल सुवेदीले कम्पनीमार्फत कारोबार गर्दा व्यवस्थित हुने बताए। कम्पनीले राज्यलाई राजस्व पनि तिर्ने भएकाले निकाय खडा हुँदा राम्रो हुन्छ, उनले भने। अनलाइनमार्फत कारोबार गर्ने व्यवस्था गरे किन्ने, बिक्री गर्ने र मध्यस्थ गर्ने सबैलाई सहज हुने व्यवसायीको भनाइ छ। भूमि व्यवस्थापन तथा अभिलेख विभागका अनुसार पछिल्लो समयमा घरजग्गा कारोबारमा गिरावट आएको छ।"
आफन्तकै छैन भर,"काठमाडौं ०७४७५ मा १ हजार ६ सय ७४ वटा बलात्कारका घटना प्रहरीमा दर्ता भए। तीमध्ये १ हजार २ सय ९० वटामा चिनेजानेकै व्यक्ति संलग्न भएको प्रहरी तथ्यांकले देखाउँछ। ३ सय ८४ वटामा चिनजानबाहिरका व्यक्ति संलग्न देखिए।  चालु वर्षको पुससम्म १ हजार ४ सय २७ वटा घटना प्रहरीमा दर्ता भएका छन्। यी घटनामा पनि चिनेजानेकै व्यक्ति बढी संलग्न रहेको प्रहरी अनुसन्धानले देखाएको छ। प्रहरी प्रवक्ता कुँवरका अनुसार यो तथ्यांक हेर्दा १ हजार १ सय ४३ घटनामा चिनेजानेकै र २ सय ८४ वटामा चिनजान नभएका व्यक्ति संलग्न देखिएका छन्। हाडनाताभित्र पर्ने हजुरबुबा, बुबाझड्केलो बुबा, ससुरा, काका, मामा, ठूलोबुवा, ठूलोबुवाका छोरा, मामाका छोरा, देवर, जेठाजु, श्रीमान्, भदासम्म बलात्कारमा संलग्न रहेको देखिन्छ। त्यसैगरी घरमालिक, केटासाथी, छिमेकी, भिनाजु, शिक्षक पनि संलग्न देखिन्छन्। त्रिभुवन विश्वविद्यालयको मानवशास्त्र विभागका प्रमुख डम्बर चेम्जोङ नैतिक शिक्षा अभावका कारण हाडनाता करणीका घटना बढ्दै गएको बताउँछन्। पहिला मानिसमा नैतिक चेतना हुनुपर्यो। यो काम ठीक र यो काम बेठीक भनेर छुट्याउन नसक्ने कोही पनि सामाजिक प्राणी हुनै सक्दैन, विभाग प्रमुख चेम्जोङ भन्छन्, मानिसहरू विलासितामा रमाउँदै गर्दा उसमा नैतिक चेतनाको ह्रास पैदा हुन थाल्यो। जसले राम्रा र नराम्रा काम छुट्याउनै सकेन। नैतिक शिक्षा पाठ्यक्रमबाट हटेपछि व्यक्तिले नैतिक ज्ञान, समाज के हो ? समाजमा कसरी बस्नुपर्छ ? जस्ता ज्ञानवद्र्धक कुरा विद्यालयस्तरबाटै सिक्ने मौका गुमाएको चेम्जोङ बताउँछन्। प्रहरी केन्द्रीय प्रवक्ता कुँवर प्रहरीसमुदाय साझेदारी कार्यक्रममार्फत चेतना अभिवृद्धि गराउँदा पनि समाज अझै रुपान्तरण हुन नसकेको बताउँछन्। हामीले बलात्कार मात्रै होइन, महिला, बालबालिकाविरुद्ध आपराधिक घटना हुन नदिन धेरै पटक गाउँगाउँमा पनि सम्झाउने बुझाउने गरिसक्यौं, प्रवक्ता कुँवर भन्छन्, तर, घटना रोकिएको छैन। न्यूनीकरण भने भएको छ।"
प्रदेश १ का मुख्यमन्त्री राईविरुद्ध अघि बढ्यो अविश्वास प्रस्ताव,"विराटनगर : प्रदेश १ का मुख्यमन्त्री शेरधन राईविरुद्धको अविश्वासको प्रस्ताव प्रदेशसभामा पेस भएको छ। नेपाल कम्युनिस्ट पार्टी (नेकपा) को दाहालनेपाल समूहले प्रदेशसभा सचिवालयमा दर्ता गरेको प्रस्ताव दुई महिनापछि सदनमा पेस भएको हो। प्रदेशसभाका ३७ जना सदस्यले हस्ताक्षर गरेको प्रस्ताव पुस १२ गते सचिवालयमा दर्ता भएको थियो। आइतबार निर्धारित समयभन्दा ढिलो सुरू भएको प्रदेशसभा बैठकमा सांसद इन्द्रबहादुर आङ्बोले मुख्यमन्त्री राईविरुद्धको अविश्वास प्रस्ताव सदनमा पेस गरे। बैठकमा मुख्यमन्त्रीसहित नेकपा ओली समूहका कोही पनि सांसद उपस्थित भएनन्। सत्तापक्षले बहिष्कार गरेको बैठकमा अविश्वासको प्रस्ताव पेस भएको हो। सरकारका प्रवक्तासमेत रहेका प्रदेश १ का आन्तरिक मामिला तथा कानुनमन्त्री हिक्मतकुमार कार्कीले निलम्बित सांसद उपस्थित गराएर सदन सञ्चालन गर्नु कानुनसम्मत् नहुने बताए। निलम्बन गरिएका १६ सांसदलाई उपस्थित गराएकाले सदन बहिष्कार गरिएको उनको भनाइ छ। हामीले कानुनी बाटोका विषयमा सभामुखलाई सम्झाएका थियौँ, कार्कीले भने अहिले पार्टी नफुटेको समयमा नेकपा संसदीय दलले गरेको निर्णय मानेर १६ जना सांसद उपस्थित नगराउन हाम्रो माग हो। मुख्यमन्त्री राईले दलको नियम कानुनविपरीत काम गरेको भन्दै १६ जना सांसदलाई तीन महिनाका लागि निलम्बन गरेका छन्। सो समूहले बैठक बहिष्कार गर्नेबारे सभामुख प्रदीपकुमार भण्डारीलाई जानकारी गराएको थियो। संविधानको धारा १८८ (४) तथा प्रदेशसभा नियमावली २०७४ को नियम १२९ (१) बमोजिम दर्ता भएको मुख्यमन्त्री राईविरुद्धको अविश्वासको प्रस्ताव नियमावली १२९ (४) बमोजिम बैठकमा पेस भएको सभामुख भण्डारीले बताए। यससअघि बैठक रोक्न मुख्यमन्त्री राईले सभामुख भण्डारीलाई दबाब दिएका थिए। तर, सभामुखले अस्वीकार गर्दै कार्यसूची प्रकाशन गरेका थिए। हिउँदे अधिवेशन सुरु भएर दुईपटक बसेर सत्तापक्षकै अवरोधका कारण छोटो समयमै सकिएको बैठक तेस्रो पटक आइतबार बोलाइएको हो। अविश्वासको प्रस्ताव पेस भएपछि बैठक फागुन २० सम्मका लागि स्थगित भएको छ। नेकपा ओलीनेपाल समूहले प्रदेशसभा सचिवालयमा अविश्वास प्रस्ताव दर्ता गराएपछि सदन अवरुद्ध हुँदै आएको छ। यसअघि बोलाइएको बैठकमा अविश्वासको प्रस्ताव सदनमा पेस गर्ने बताइए पनि सत्तापक्षले अवरोध गर्दा प्रस्तावसमेत पेस हुन सकेको थिएन। प्रजातान्त्रिक प्रक्रियालाई सत्तापक्षले बारम्बार सदन अवरोध गर्ने र सभामुखले पनि बैठक धेरै पर सारेको भन्दै दाहालनेपाल समूहका सांसदले आपक्ति जनाएका छन्। सो समूहका नेता भीम आचार्यले प्रजातान्त्रिक प्रक्रियामाथि अवरोध भए आफूहरू कडा रूपमा प्रस्तुत हुने चेतावनी दिए। सरकार लम्ब्याउने खेलमा सदन सार्ने र रोक्ने काम भएको छ, अब चाँडो सदनबाटै फैसला हुन दिनुपर्छ, उनले भने सरकार अब लाचार बनिसक्यो। कांग्रेस अविश्वासको पक्षमाआइतबार विराटनगर आएका नेपाली कांग्रेसका नेता कृष्णप्रसाद सिटौलाले मुख्यमन्त्री राईविरुद्धको अविश्वासको प्रस्तावका पक्षमा कांग्रेसले मदतान गर्ने बताएका छन्। कांग्रेस प्रधानमन्त्री ओलीले गरेको संसद् विघटनको विपक्षमा हो, उनले भने, त्यसैले कांग्रेसले अविश्वासको प्रस्तावका पक्षमा मत हाल्छ। सरकारका विरुद्ध देशभर आन्दोलन गरिरहेको कांग्रेसले यो विषयमा दोधारे निर्णय नगर्ने सिटौलाले बताए। अब ओलीकै नेतृत्वको कम्युनिस्ट पार्टीलाई सहयोग गरेर जाने कुरै हुँदैन, उनले भने कांग्रेसले अविश्वास प्रस्तावको पक्षमा मतदान गर्नेछ। सरकारले राज्य आतंक सुरु गरेको आरोप लगाउँदै सिटौलाले विराटनगरसभामा प्रधानमन्त्री केपी शर्मा ओलीले आफ्नो पक्षमा अदालतले फैसला नगरे आन्दोलन गर्छु भन्नु राज्य आतंकको नमुना भएको बताए। सर्वोच्च अदालतले प्रतिनिधिसभा पुनःस्थापना गर्ने निश्चित भएको विश्वास व्यक्त गर्दै नेता सिटौलाले भने अहिलेको राजनीतिक प्रणाली ध्वस्त पार्ने कदमलाई हाम्रो अदालतले साथ दिने कल्पनासम्म गर्न सकिँदैन। अदालतले पुनःस्थापना नगरे निर्वाचनमा जान कांगे्रस तयार हो भन्ने सञ्चारकर्मीको प्रश्नमा उनको जवाफ थियो, अदालतले त्यसो गर्दै गर्दैन, यो काल्पनिक कुरा नगरौं।"
स्कुलमा अब पोसिलो खाजा,"काठमाडौं : सामुदायिक विद्यालयमा पढ्ने ४ देखि १२ वर्षसम्मका ३० लाख बालबालिकालाई सरकारले नै खाजाको व्यवस्था गरेको छ। ससाना विद्यार्थीले अब चाउचाउ र चिजबलको सट्टा फर्सीको प्यान केकदेखि कोदोको हलुवालगायत पोसिलो खाजा खान पाउने भएका छन्। शिक्षा तथा मानव स्रोत विकास केन्द्रले हालै प्रारम्भिक बालविकासदेखि कक्षा ५ सम्मका लागि जंक फुड निषेध गर्दै दिवा खाजा तालिका सार्वजनिक गरेको हो। शिक्षा विज्ञान तथा प्रविधि मन्त्रालयअन्तर्गतको यो केन्द्रले स्थानीय स्तरमा उत्पादन हुने खानेकुरालाई प्राथमिकतामा राखेको छ। केन्द्रका महानिर्देशक वैकुण्ठ अर्यालले यसका लागि साढे ७ अर्ब रुपैयाँ विद्यालयमा पठाइएको जानकारी दिए। महानिर्देशक अर्यालका अनुसार विद्यालयमा वर्षभरि पढाइ हुने अवधि १ सय ८० दिनसम्म प्रतिदिन प्रतिविद्यार्थी कर्णालीमा २० रुपैयाँ र अन्य क्षेत्रमा १५ रुपैयाँका दरले दिवा खाजाको शुल्क उपलब्ध गराइनेछ। स्थानीय उत्पादनलाई प्रवर्द्धन गर्नुका साथै विद्यार्थीलाई स्वस्थ र ताजा खाजा खुवाउने उद्देश्यले मेनु सार्वजनिक गरिएको हो। यो सुरुवात मात्र भएकाले मेनु तथा शुल्कमा सुधार गर्न सकिने महानिर्देशक अर्यालले बताए। खाजा तालिकामा विभिन्न खाजाको पौष्टिक विवरण र त्यसलाई बनाउँदा प्रयोग गरिने सामग्रीबारे खुलाइएको छ। तालिकाअनुसार पूर्वी पहाडी जिल्ला इलाम, पाँचथर, धनकुटा, तेह्रथुम, भोजपुर, खोटाङ र ओखलढुंगामा ६ प्रकारका मेनु तयार पारिएको छ। जसअन्तर्गत पोसिलो जाउलो, मकैको खिर तरकारी, फर्सीको प्यान केक, कोदोको हलुवा, च्याउको क्वाटी र आलु पनिर छ। मध्यपहाडी क्षेत्रका जिल्ला सिन्धुली, रामेछाम, काभ्रेपलाञ्चोक, सिन्धुपाल्चोक, मकवानपुर, धादिङ, नुवाकोट, काठमाडौं, भक्तपुर, ललितपुर, नवलपुर, बर्दघाट, सुस्तापूर्व, पाल्पा, स्याङ्जा, तनहुँ, कास्की, पर्वत र लमजुङका लागि पनि ६ वटा मेनु तोकिएको छ। जसमा पोसिलो जाउलो, कोदोको हलुवा तरकारी, चिउरा मासु, क्वाटी, मकैको खिर तरकारी र पानी रोटी छन्। पश्चिम पहाडी जिल्ला बागलुङ, म्याग्दी, अर्घाखाँची, गुल्मी, प्युठान, रोल्पा, रुकुमपूर्व, पश्चिमरुकुम, सल्यान, जाजरकोट, सुर्खेत, दैलेख, अछाम, डोटी, बैतडी र डडेलधुरामा पोसिलो जाउलो, फापरको रोटी, मकैको खिर, क्वाटी, ढिंडो र कोदोको पुवा सिफारिस गरिएका छन्। पूर्वी तराईका सप्तरी, सिरहा, धनुषा, महोत्तरी, सर्लाही, रौतहट, बारा र पर्साका विद्यार्थीका लागि खिचडी, छोला चिउरा, गेडागुडी मिक्स, गहुँको हलुवा र तरकारी, चिउरा मासु र मकैको लावा फूल तोकिएको छ। त्यसैगरी झापा, मोरङ, सुनसरी र उदयपुरमा भुटेको भात, पुरी तरकारी, भुटेको अण्डा र चिउरा, खिर तरकारी, पानी रोटी र दही चिउरा र तरकारी छन्। पश्चिम तराईका चितवन, नवलपरासी, रुपन्देही, कपिलवस्तु र दाङका विद्यार्थीका लागि भुटेको भात, गहुँको हलुवा, गेडागुडी मिक्स, चिउरा मासु, जाउलो र मकैको भटमास तरकारी तोकिएको छ। पश्चिम तराईकै बाँके, बर्दिया, कैलाली र कञ्चनपुरका लागि भने भुटेको अण्डा र भात, चना चिउरा, खिर तरकारी, रोटी अचार, गेडागुडी साँधेको र दही चिउरा र तरकारी छन्। पूवी हिमाली जिल्ला ताप्लेजुङ, सोलुखुम्बु र संखुवासभामा मासको जाउलो, मकैको खिर, आलु बदाम, फापरको ढिंडो, कोदोको पुवा र क्वाटी तोकिएको छ। मध्य हिमाली जिल्ला दोलखा, रसुवा, गोरखा, मनाङ र मुस्ताङमा जाउलो, अन्डा भुजा, क्वाटी, कोदोको हलुवा, हरियो मकैको तरकारी र आलुदम छन्। पश्चिमी हिमाली जिल्ला जुम्ला, हुम्ला, मुगु, डोल्पा, बझाङ, बाजुरा र दार्चुलामा पोसिलो जाउलो, कोदोको हलुवा तरकारी, कला र सिमीको कोल, फापरको लगर, मकै भटमास र चिनोको खिर र तरकारी सिफारिस गरिएको छ।"
प्रधानन्यायाधीश र प्रधानसेनापतिबीच भेटवार्ता अर्थपूर्ण !,"प्रधानसेनापति पूर्णचन्द्र थापा सोमबार सर्वोच्च अदालत पुगेर प्रधानन्यायाधीश चोलेन्द्र समशेर जबरासँग भेटवार्ता गरेका छन्। नेपाली सेनाका प्रवक्ता सहायकरथी सन्तोषबल्लभ पौडेलले सेनापति सर्वोच्च अदालत पुगेर प्रधानन्यायाधीश जबरासँग भेटवार्ता गरेको जानकारी दिए। प्रवक्ता पौडेलका अनुसार सर्वोच्चले भोग चलन गरेको सेनाको स्वामित्वको नौ रोपनी जग्गा प्राप्ति र हस्तानान्तरणका विषयमा छलफल र समन्वयका लागि भेटवार्ता भएको हो। उनले अन्नपूर्ण अनलाइनसँग भने, 'यसलाई अरु प्रसंगसँग जोड्नु आवश्यक छैन। जग्गा प्राप्ति र हस्तानान्तरणका विषयमा सामान्य छलफल भएको हो।' सर्वोच्चले यही जग्गामा नयाँ भवन बनाउँदैछ। संसद् विघटन सम्बन्धी मुद्दाको फैसला सार्वजनिक गर्ने तयारी भइरहेका बेला प्रधानन्यायाधीश र प्रधानसेनापतिबीच भएको आकस्मिक भेटवार्तालाई बाहिरबाट अर्थपूर्ण रुपमा हेरिएको छ। पुस ५ गते प्रधानमन्त्री केपी ओलीले गरेको संसद विघटनको मुद्दामा सर्वोच्चले यसै साता फैसला सुनाउँदैछ।"
मामाबाटै अपहरण,"जनकपुरधाम : धनुषाको नगराइन६ लगमाका ६ वर्षीय चन्दन दास शनिबार दिउँसो १ बजेतिर घरछेउको पसलमा चकलेट किन्न गएका थिए। तर, घर नफर्केपछि परिवारमा हल्लीखल्ली मच्चियो। छिमेकमा सोधखोज गरे पनि चन्दनको पत्तो लागेन। साँझ ५ बजे अचानक चन्दनकी आमाको मोबाइलमा नचिनेको नम्बरबाट फोन आयो। तपाईंको छोरालाई अपहरण गरिएको छ, १ करोड रुपैयाँ फिरौती दिनुस् अनि छोरा लग्नुस्, फोन गर्नेले भने। फिरौती माग्दै फोन आउनेबित्तिकै अभिभावकले प्रहरी चौकी लगमा (जटही)मा खबर गरे। प्रहरी चौकीबाट तत्काल त्यसबारे जिल्ला प्रहरी कार्यालय धनुषामा खबर गरियो। समय खेर नफाली प्रदेश २ प्रहरी कार्यालय जनकपुरले विशेष टोली परिचालन गर्यो। घटनाको खबर पाएको तीन घण्टाभित्र प्रहरीले अपहरणमा संलग्न अभियुक्त पक्राउ गरी नाबालकलाई सकुशल मुक्त गर्यो। प्रहरीले आइतबार जिल्ला प्रहरी कार्यालय धनुषामा पत्रकार सम्मेलन गरी अपहरण घटनाका आरोपित २० वर्षीय रामरतन दास भनिने लक्ष्मेश्वरकुमार दासलाई सार्वजनिक गरेको छ। दास ती नाबालकका मामा हुन्। लक्ष्मेश्वरले नाबालक भान्जा चन्दनलाई पसलबाटै बाइकमा घुमाइदिन्छु भन्दै फकाएर लगेको प्रहरी अनुसन्धानले देखाएको छ। आर्थिक लोभमा नातागोता पनि बिर्सिएर यो अपराध गरिएको हो, घटनाबारे जानकारी गराउँदै धनुषाका एसपी प्रकाश रानाभाटले भने। लक्ष्मेश्वरले भान्जालाई लिएर जनकपुर उपमहानगरपालिका७ माछाबजारस्थित एक घरमा लगेका थिए। अपहरण योजनामा उक्त घरका मालिकको पनि संलग्नता हुन सक्ने आशंकामा छानबिन भइरहेको एसपी रानाभाटले बताए। डेराकै घरमा भान्जालाई लुकाएर बसेको अवस्थामा प्रहरीले दासलाई पक्राउ गरेको हो। अभियुक्तविरुद्ध अपहरण तथा शरीर बन्धक कसुरमा मुद्दा अघि बढाइएको प्रहरीले जनाएको छ। प्रहरीले चन्दनलाई अभिभावकको जिम्मा लगाइएको छ।"
बारपाक घटनाको निष्पक्ष छानबिन गर्न डाभट्टराईको माग,"काठमाडौं : पूर्वप्रधानमन्त्री तथा जनता समाजवादी पार्टीका संघीय परिषद् अध्यक्ष डा बाबुराम भट्टराईले बारपाक घटनाको निष्पक्ष छानबिन गर्न माग गरेका छन्। नेता भट्टराईले सोमबार सामाजिक संजाल ट्वीटमार्फत उक्त घटनाको निष्पक्ष छानबि गर्न माग गरेका हुन्। हाल डाभट्टराई उपचारका क्रममा भारतको नयाँ दिल्लीमा छन्। उनले ट्वीटमा लेखेमा छन् ज्यादै दु:खद घटना ऐतिहासिक बारपाकसुलीकोटको! घटनाको निष्पक्ष र तथ्यगत छानबिन होस्! सहर मात्र हैन गाउॅघर कुनाकाप्चाका घटनाप्रति पनि उत्तिकै संवेदनशील बनौं।' बारापाक सुलिकोट गाउँपालिका१ बारपाकस्थित धाँमी तोराङमा शनिबार राती एउटै घरमा सुतेका एक पुरुष र दुई महिला आइतबार मृतावस्थामा भेटिएका थिए।मृतावस्थामा भेटिनेमा ८४ वर्षीय दिलबहादुर गुरुङ, उनकी बुहारी २२ वर्षीया आइतकुमारी गुरुङ र १३ वर्षीया नातिनी (छोरीकी छोरी) उषा गुरुङ रहेका छन् । मुखबाट फिज निस्किरहेको अवस्थामा शव भेटिएकाले कुनै विषक्त खानेकुरा खाएको हुनसक्ने अनुमान गरिएको छ। आइतबार बिहान अबेरसम्म पनि घरको ढोका नखुलेपछि सँगैको छिमेकीले भित्र गएर हेर्दा तीनैजना मृतावस्थामा देखेपछि स्थानीयले प्रहरीलाई खबर गरेका थिए ।"
प्रधानन्यायाधीश र प्रधानसेनापतिबीच भेटवार्ता अर्थपूर्ण !,"प्रधानसेनापति पूर्णचन्द्र थापा सोमबार सर्वोच्च अदालत पुगेर प्रधानन्यायाधीश चोलेन्द्र समशेर जबरासँग भेटवार्ता गरेका छन्। नेपाली सेनाका प्रवक्ता सहायकरथी सन्तोषबल्लभ पौडेलले सेनापति सर्वोच्च अदालत पुगेर प्रधानन्यायाधीश जबरासँग भेटवार्ता गरेको जानकारी दिए। प्रवक्ता पौडेलका अनुसार सर्वोच्चले भोग चलन गरेको सेनाको स्वामित्वको नौ रोपनी जग्गा प्राप्ति र हस्तानान्तरणका विषयमा छलफल र समन्वयका लागि भेटवार्ता भएको हो। उनले अन्नपूर्ण अनलाइनसँग भने, 'यसलाई अरु प्रसंगसँग जोड्नु आवश्यक छैन। जग्गा प्राप्ति र हस्तानान्तरणका विषयमा सामान्य छलफल भएको हो।' सर्वोच्चले यही जग्गामा नयाँ भवन बनाउँदैछ। संसद् विघटन सम्बन्धी मुद्दाको फैसला सार्वजनिक गर्ने तयारी भइरहेका बेला प्रधानन्यायाधीश र प्रधानसेनापतिबीच भएको आकस्मिक भेटवार्तालाई बाहिरबाट अर्थपूर्ण रुपमा हेरिएको छ। पुस ५ गते प्रधानमन्त्री केपी ओलीले गरेको संसद विघटनको मुद्दामा सर्वोच्चले यसै साता फैसला सुनाउँदैछ।"
प्रचण्डको सत्ता र पदको महत्वकाङ्क्षाले पार्टी खण्डहर : परराष्ट्रमन्त्री ज्ञवाली,"गुल्मी : नेपाल कम्युनिष्ट पार्टी (नेकपा) का प्रवक्ता एवं परराष्ट्रमन्त्री प्रदीपकुमार ज्ञवालीले पार्टीका एक अध्यक्ष पुष्पकमल दाहाल प्रचण्ड को सत्ता र पदको महत्वकाङ्क्षाका कारण लोभलाग्दो पार्टी एउटा खण्डहरजस्तो बनेको बताएका छन्। उनले पार्टीलाई गुटहरुको संयुक्त मोर्चाभन्दा माथि उठाउन नसकेका कारण नेकपा धमिराले खाएको खाग जस्तै हुने अवस्थामा पुगेको बताए। नेकपा जिल्ला कमिटी गुल्मीले आज तम्घासमा आयोजना गरेको अगुवा कार्यकर्ता भेलामा मन्त्री ज्ञवालीले केही नेताहरुको घेराबन्दीका कारण मुलुकको राष्ट्रिय राजनीति बलियो बन्न नदिएको तर्क गरे। उनले यस्तो प्रकारको घेराबन्दीले प्रधानमन्त्री केपी शर्मा ओली नेतृत्वको सरकारले मुलुकमा हासिल गरेका केही मूल्यहरुलाई समाप्त पार्न खोजेको बताए। 'मुलुकले थालेका समृद्धिका अभियानहरुलाई निरन्तर अगाडि बढाउने कि ? फेरि मुलुकलाई आन्दोलनका नाममा अन्तहीन एउटा अस्थिरतामा लैजाने ? स्थिरता कि, अस्थिरता ?', मन्त्री ज्ञवालीले प्रश्न गरे। उनले वर्तमान अवस्थामा मुलुकले खोजेको संसद्को स्थिरता नभई सरकार र नीतिको स्थिरता भएको बताए। सरकार स्थिर भएमा नीति स्थिर हुने, नीति स्थिर भएमा निर्णयहरु स्थिर हुने र निर्णय स्थिर भएमा मुलुकको विकासले एउटा गति लिने उनले बताए। विद्यमान कानून नियम, संसारका प्रचलन र अभ्यासबाट मुलुक अब ताजा जनादेशमा जान थालेको भन्दै मन्त्री ज्ञवालीले केपी ओलीको नेतृत्वमा अब सूर्य चिह्नसहित चुनावमा होमिने कार्यकर्तामाझ स्पष्ट पारे। उनले पार्टीभित्रको विचौलिया राजनीति र घेराबन्दीलाई तोड्दै कार्यकर्तालाई चुनावी तयारीमा लाग्नसमेत निर्देशन दिए। परराष्ट्रमन्त्री ज्ञवालीले वर्तमान सरकार संविधानभन्दा बाहिर रहेका असन्तुष्ट पक्षहरुलाई समेटेर राष्ट्रिय राजनीतिलाई एउटा नयाँ गति दिन चाहेको बताए। कार्यकर्ता भेलामा लुम्बिनी प्रदेशका मुख्यमन्त्री तथा नेकपाका स्थायी कमिटी सदस्य शङ्कर पोखरेलले गल्ती गर्नेलाई क्षमा दिने बताउँदै अहिले पुष्पकमल दाहाल प्रचण्ड र माधवकुमार नेपालले गल्ती गरेको भन्दै उनीहरु सच्चिएर आए आफूहरुले क्षमा दिने बताएका हुन्। सरकारले कालापानी, लिपुलेक र लिम्पियाधुरासहितको नक्सा जारी गरेपछि प्रधानमन्त्री ओलीलाई प्रधानमन्त्री र पार्टी अध्यक्षबाट हटाउने रहेको उनको भनाइ छ। रासस"
"नेकपाका नेताको गाडी तोडफोड, कार्यक्रम नगर्न धम्की","काभ्रेप्लाञ्चोक : काभ्रेप्लाञ्चोकको चौँरीदेउराली गाउँपालिका५ मा नेकपाका केन्द्रीय नेता चढेको गाडी गए राति तोडफोड गरी आगजनीको प्रयास गरिएको छ। गाउँपालिकाको ५ नम्बर वडा कमिटी विस्तार गर्ने आजको कार्यक्रमका लागि त्यहाँ गएका नेता बास बसेको घर नजिकै रोकिराखिएको बा१५च ७८२१ नम्बरको गाडी तोडफोड भएको हो। करिब एक दर्जन मोटरसाइकलमा आएको समूहले नेता बास बसेको नेकपाका जिल्ला सदस्य शिव गौतमको घर नजिकै पार्किङ गर्ने क्रममा राति १०:३० बजे गाडी तोडफोड गर्न सुरु गरेको थियो। गौतमका अनुसार चालकले पार्किङ गर्न नपाउँदै गाडी छोडेर भागेका थिए। 'पेट्रोल झिक आगो लगाउनुपर्छ भन्दै सोही गाडीबाट पेट्रोल निकाल्ने प्रयास गर्दा नेता र स्थानीयवासी प्रतिकारमा उत्रन थालेपछि उक्त समूह भागेको थियो', गौतमले भने। केन्द्रीय सदस्यहरू आइतबार चौँरीदेउरालीकै धुसेनीमा कार्यक्रम गरेर नेता गौतमको घरमा बास बसेका थिए। उक्त घरमा नेकपाका केन्द्रीय सदस्यत्रय चूडामणि गौतम, रीता ढकाल र प्रकाश गौतम तथा जिल्ला नेता लेखराज गौतम, इन्द्रबहादुर तामाङलगायतको १६ जनाको टोली बास बसेको थियो। उक्त आक्रमणकारी समूहले अर्को स्थान बिरुवामा समेत नेता बास बसेको तिलक गौतमको घरअघि राति पटकपटक मोटरसाइकल घार्रघुर्र पारेर धम्कीको आभाष दिलाएको नेता गौतमले बताए। उनका अनुसार चौँरीदेउरालीमा कुनै पनि कार्यक्रम नगर्न दाहालनेपाल समूहका नेताले धम्की दिइरहेका थिए। हाम्रो रगत बगेको ठाउँमा अरु कसैले कार्यक्रम गर्न पाउँदैन भन्दै धम्कीपूर्ण भाषामा दाहालनेपाल समूहका स्थानीय जनप्रतिनिधि एवं नेताले आफूहरुलाई धम्क्याउँदै आएको नेता गौतमले बताए। उनका अनुसार गाउँपालिका अध्यक्ष दीननाथ गौतम र स्थानीय नेता मुकुन्द गौतमले जिल्ला नेता इन्द्रबहादुर तामाङलाई समेत सोही भाषामा पटकपटक धम्की दिँदै आएका छन्। पूर्वमन्त्री एवं नेकपाका केन्द्रीय सदस्य गोकुलप्रसाद बाँस्कोटाले आक्रमणकारीलाई कानूनी दायरामा ल्याउन सम्बन्धित निकायलाई आग्रह गरेका छन्। 'छापामार शैलीमा आक्रमण भएको छ, जनमत घटेपछि गरिएको यस्तो जङ्गली हर्कत सफल हुने छैन, विरोध गर्न पाइन्छ तर विरोधका नाममा आक्रमण हैन', बाँस्कोटाले भने। उनले सामाजिक सञ्जालमार्फतसमेत नेकपाकै अर्को समूहलाई नाङ्लो नठटाउन भन्छु, हामी सामना गर्छौँ भाग्दैनौँ भनेका छन्। कोशीपूर्वस्थित उक्त गाउँपालिकामा नेकपाले सङ्गठन विस्तार गरिरहेको अवस्थामा कार्यक्रम नगर्न केही हप्ता अघिदेखिनै धम्की आइरहेको चौँरीदेउराली गाउँपालिका निवासी एवं युवा सङ्घका जिल्ला संयोजक विक्रम चौलागाईंले बताए। उनका अनुसार गाउँपालिकाको कात्तिकेदेउराली र विर्तादेउरालीमा कार्यक्रम नगर्न र गरे आक्रमण हुने धम्की दिएका थिए। इलाका प्रहरी कार्यालयका प्रमुख प्रहरी निरीक्षक पवनकुमार झाले घटनाबारे अनुसन्धान भइरहेको बताए।"
प्रदेश १ का मुख्यमन्त्री राईविरुद्ध अघि बढ्यो अविश्वास प्रस्ताव,"विराटनगर : प्रदेश १ का मुख्यमन्त्री शेरधन राईविरुद्धको अविश्वासको प्रस्ताव प्रदेशसभामा पेस भएको छ। नेपाल कम्युनिस्ट पार्टी (नेकपा) को दाहालनेपाल समूहले प्रदेशसभा सचिवालयमा दर्ता गरेको प्रस्ताव दुई महिनापछि सदनमा पेस भएको हो। प्रदेशसभाका ३७ जना सदस्यले हस्ताक्षर गरेको प्रस्ताव पुस १२ गते सचिवालयमा दर्ता भएको थियो। आइतबार निर्धारित समयभन्दा ढिलो सुरू भएको प्रदेशसभा बैठकमा सांसद इन्द्रबहादुर आङ्बोले मुख्यमन्त्री राईविरुद्धको अविश्वास प्रस्ताव सदनमा पेस गरे। बैठकमा मुख्यमन्त्रीसहित नेकपा ओली समूहका कोही पनि सांसद उपस्थित भएनन्। सत्तापक्षले बहिष्कार गरेको बैठकमा अविश्वासको प्रस्ताव पेस भएको हो। सरकारका प्रवक्तासमेत रहेका प्रदेश १ का आन्तरिक मामिला तथा कानुनमन्त्री हिक्मतकुमार कार्कीले निलम्बित सांसद उपस्थित गराएर सदन सञ्चालन गर्नु कानुनसम्मत् नहुने बताए। निलम्बन गरिएका १६ सांसदलाई उपस्थित गराएकाले सदन बहिष्कार गरिएको उनको भनाइ छ। हामीले कानुनी बाटोका विषयमा सभामुखलाई सम्झाएका थियौँ, कार्कीले भने अहिले पार्टी नफुटेको समयमा नेकपा संसदीय दलले गरेको निर्णय मानेर १६ जना सांसद उपस्थित नगराउन हाम्रो माग हो। मुख्यमन्त्री राईले दलको नियम कानुनविपरीत काम गरेको भन्दै १६ जना सांसदलाई तीन महिनाका लागि निलम्बन गरेका छन्। सो समूहले बैठक बहिष्कार गर्नेबारे सभामुख प्रदीपकुमार भण्डारीलाई जानकारी गराएको थियो। संविधानको धारा १८८ (४) तथा प्रदेशसभा नियमावली २०७४ को नियम १२९ (१) बमोजिम दर्ता भएको मुख्यमन्त्री राईविरुद्धको अविश्वासको प्रस्ताव नियमावली १२९ (४) बमोजिम बैठकमा पेस भएको सभामुख भण्डारीले बताए। यससअघि बैठक रोक्न मुख्यमन्त्री राईले सभामुख भण्डारीलाई दबाब दिएका थिए। तर, सभामुखले अस्वीकार गर्दै कार्यसूची प्रकाशन गरेका थिए। हिउँदे अधिवेशन सुरु भएर दुईपटक बसेर सत्तापक्षकै अवरोधका कारण छोटो समयमै सकिएको बैठक तेस्रो पटक आइतबार बोलाइएको हो। अविश्वासको प्रस्ताव पेस भएपछि बैठक फागुन २० सम्मका लागि स्थगित भएको छ। नेकपा ओलीनेपाल समूहले प्रदेशसभा सचिवालयमा अविश्वास प्रस्ताव दर्ता गराएपछि सदन अवरुद्ध हुँदै आएको छ। यसअघि बोलाइएको बैठकमा अविश्वासको प्रस्ताव सदनमा पेस गर्ने बताइए पनि सत्तापक्षले अवरोध गर्दा प्रस्तावसमेत पेस हुन सकेको थिएन। प्रजातान्त्रिक प्रक्रियालाई सत्तापक्षले बारम्बार सदन अवरोध गर्ने र सभामुखले पनि बैठक धेरै पर सारेको भन्दै दाहालनेपाल समूहका सांसदले आपक्ति जनाएका छन्। सो समूहका नेता भीम आचार्यले प्रजातान्त्रिक प्रक्रियामाथि अवरोध भए आफूहरू कडा रूपमा प्रस्तुत हुने चेतावनी दिए। सरकार लम्ब्याउने खेलमा सदन सार्ने र रोक्ने काम भएको छ, अब चाँडो सदनबाटै फैसला हुन दिनुपर्छ, उनले भने सरकार अब लाचार बनिसक्यो। कांग्रेस अविश्वासको पक्षमाआइतबार विराटनगर आएका नेपाली कांग्रेसका नेता कृष्णप्रसाद सिटौलाले मुख्यमन्त्री राईविरुद्धको अविश्वासको प्रस्तावका पक्षमा कांग्रेसले मदतान गर्ने बताएका छन्। कांग्रेस प्रधानमन्त्री ओलीले गरेको संसद् विघटनको विपक्षमा हो, उनले भने, त्यसैले कांग्रेसले अविश्वासको प्रस्तावका पक्षमा मत हाल्छ। सरकारका विरुद्ध देशभर आन्दोलन गरिरहेको कांग्रेसले यो विषयमा दोधारे निर्णय नगर्ने सिटौलाले बताए। अब ओलीकै नेतृत्वको कम्युनिस्ट पार्टीलाई सहयोग गरेर जाने कुरै हुँदैन, उनले भने कांग्रेसले अविश्वास प्रस्तावको पक्षमा मतदान गर्नेछ। सरकारले राज्य आतंक सुरु गरेको आरोप लगाउँदै सिटौलाले विराटनगरसभामा प्रधानमन्त्री केपी शर्मा ओलीले आफ्नो पक्षमा अदालतले फैसला नगरे आन्दोलन गर्छु भन्नु राज्य आतंकको नमुना भएको बताए। सर्वोच्च अदालतले प्रतिनिधिसभा पुनःस्थापना गर्ने निश्चित भएको विश्वास व्यक्त गर्दै नेता सिटौलाले भने अहिलेको राजनीतिक प्रणाली ध्वस्त पार्ने कदमलाई हाम्रो अदालतले साथ दिने कल्पनासम्म गर्न सकिँदैन। अदालतले पुनःस्थापना नगरे निर्वाचनमा जान कांगे्रस तयार हो भन्ने सञ्चारकर्मीको प्रश्नमा उनको जवाफ थियो, अदालतले त्यसो गर्दै गर्दैन, यो काल्पनिक कुरा नगरौं।"
निर्वाचन आयोग र सर्वोच्च अदालतलाई सरकारले दबाब दिँदैन : उपप्रधानमन्त्री पोखरेल,"चितवन : उपप्रधानमन्त्री ईश्वर पोखरेलले निर्वाचनसँग सम्बन्धित सबै पक्ष निर्वाचनको तयारीमा जुटेको बताएका छन्। भरतपुर विमानस्थलमा आज पत्रकारसँग कुरा गर्दै उनले निर्वाचन आयोग र सुरक्षा निकाय निर्वाचनको तयारीमा लागेको तथा अर्थ मन्त्रालयले आवश्यक बजेट निकासा गरिसकेको जानकारी दिए। उनले प्रतिनिधिसभा निर्वाचन निर्धारित समयमा नै हुने र यसमा आशङ्का गर्नुपर्ने कुनै कुरा नरहेको दाबी गरे। उनले भने, निर्वाचन हुन्छ कि हुँदैन भनेर आशङ्का गर्नुपर्ने कामै छैन, बिल्कुल हुन्छ। निर्धारित समयमा नै हुन्छ। कहीँकतै कोहीकोही व्यक्ति, पक्षहरुले निर्वाचन विरोधी कुरा गरे पनि ती सबै हास्यापद रहेको उनले टिप्पणी गरे। लोकतन्त्रमा विश्वास गर्ने, जनताको ताजा जनादेशबाट अगाडि बढ्न चाहने हरकोही यसका विपक्षमा उभिनुपर्ने आवश्यकता छैन।पोखरेलले भने,राजनीतिक दलहरु निर्वाचनमा जाने कुरा, जनताबाट अनुमोदित हुने कुरा त नमान्ने कुरै भएन। उपप्रधानमन्त्री पोखरेलले अहिले जसले जे भने पनि समय आएपछि सबै निर्वाचनमा सहभागी हुने विश्वास व्यक्त गरे।"
प्रधानमन्त्री महेन्द्रनगर आउने भएपछि सुरक्षा व्यवस्था कडा,"महेन्द्रनगर : प्रधानमन्त्री केपी शर्मा ओली सोमबार महेन्द्रनगर आउँदै छन्। कञ्चनपुरको बेदकोट नगरपालिका स्थित दैजी छेला औद्योगिक क्षेत्रको शिलान्यासका लागि नेकपाका अध्यक्षसमेत रहेका प्रधानमन्त्री ओली महेन्द्रनगर आउने भएपछि कञ्चनपुरको सुरक्षा व्यवस्था कडा पारिएको हो। प्रधानमन्त्री आउने भएपछि आइतबारदेखि नै यहाँको सुरक्षा व्यवस्था कडा पारिएको प्रहरीले जनाएको छ। जिल्ला प्रहरी कार्यालय कञ्चनपुरका प्रवक्ता प्रहरी नायब उपरीक्षक अमरबहादुर थापाले प्रधानमन्त्रीको आवागमनलाई मध्यनजर गर्दै जिल्लामा ठुलो संख्यामा सुरक्षाकर्मी परिचालन गरिएको जानकारी दिए। करिब १२ सयको हाराहारीमा सुरक्षाकर्मी खटिएको जनाइएको छ। कार्यक्रमस्थलमा नेपाल प्रहरी र शसस्त्र प्रहरीको बाक्लो उपस्थिति छ। प्रधानमन्त्री ओलीले दिउँसो १ बजे दैजी छेला औद्योगिक क्षेत्रको शिलान्यास गर्ने कार्यक्रम छ। कार्यक्रममा उद्योग वाणिज्य तथा आपूर्ती मन्त्री लेखराज भट्ट,सामान्य प्रशासन मन्त्री गणेश ठगुन्ना,वन तथा वातावरण मन्त्री प्रेम आले र श्रम मन्त्री गौरीशंकर चौधरी समेत कार्यक्रममा आउने तय भएको छ।"
गोरखामा नेकपाका समानान्तर समिति,"गोरखा : विभाजन उन्मख नेपाल कम्युनिष्ट पार्टी (नेकपा) को गोरखामा समानान्तर समिति गठन भएका छन्। जिल्लास्तरमा तथा गाउँपालिकास्तरमा दुई अध्यक्ष केपी शर्मा ओली र प्रचण्डनेपाल समूहका अलग अलग समिति गठन भएका हुन्। पार्टी एकीकरणका बेला समायोजन भएर बनेका समितिका अध्यक्ष तथा सचिवहरु यताउता भएपछि दुवै समूहले नेतृत्व फेरबदल गरेका हुन्। साबिक समितिका जिल्ला अध्यक्ष लेखबहादुर थापा प्रचण्डनेपाल समूहका रहेकाले साविक समितिका जिल्ला सचिव प्रेम गुरुङलाई नै अध्यक्षको जिम्मेवारीमा तोकिएको ओली समूहले जनाएको छ। शहीदलखन गाउँपालिकाका अध्यक्ष मनोज जोशी र सिरानचोक गाउँपालिकाका अध्यक्ष देवराज श्रेष्ठ ओली समूहका रहेको भन्दै प्रचण्डनेपाल समूहले नेतृत्व परिवर्तन गरेको छ। जिल्ला अध्यक्ष लेखबहादुर थापाका अनुसार सिरानचोक गाउँपालिकामा नवराज पुडासैनी(गुराँस)लाई अध्यक्षको जिम्मेवारी दिइएको छ भने शहीद लखन गाउँपालिकाको नेतृत्वको नेतृत्वमा कृष्ण चेपाङलाई चयन गरिएको थापाले जानकारी दिए। त्यस्तै गोरखा नगरपालिकाको नगरकार्यसमितिका अध्यक्ष विश्वेश्वर कट्टेल प्रचण्डनेपाल समूहका रहेको भन्दै ओली समूहले कृष्णबाबु कुँवरलाई अध्यक्ष र सचिवमा नानीमाया थापालाई तोकेको छ। गत माघ २८ गते सम्पन्न बिस्तारित बैठकले पालुङ्टार नगरपालिकाको अध्यक्षमा वसन्तकुमार श्रेष्ठ र सचिवमा प्रकाश न्यौपाने, सिरानचोक गाउँपालिकाका अध्यक्ष देवराज श्रेष्ठ साविक समितिकै अध्यक्ष रहेकाले यथावत गरिएको र सचिवमा ज्ञानराज गुरुङलाई चयन गरिएको जिल्ला सचिव तथा अध्यक्षको कार्यभार सम्हालेका प्रेम गुरुङले जानकारी दिए। अजीरकोट गाउँ पार्टी समितिको अध्यक्षमा लीलाबहादुर सुनार र सचिवमा सर्मिला तामाङलाई तोकिएको गुरुङले बताए। त्यस्तै बारपाक सुलीकोट गाउँ कार्यसमितिको नेतृत्वमा शिविर पोखरेललाई र सचिवमा सुजन गुरुङलाई चयन गरिएको छ। धार्चे गाउँ कार्यसमितिको अध्यक्षमा शेरबहादुर गुरुङ र सचिवमा धनकुमार घले, चुमनुब्री गाउँ कार्यसमितिको अध्यक्षमा लोप्साङ लामा र सचिवमा राज गुरुङलाई तोकिएको गुरुङले जानकारी दिए। त्यस्तै आरुघाट गाउँ कार्यसमितिमा मेनराज अधिकारीलाई अध्यक्ष र सचिवमा सूर्य दाहाललाई, भीमसेन थापा गाउँ कार्यसमितिको अध्यक्षमा साधुराम थापा र सचिवमा सुजन सिँखडालाई चयन गरिएको उनले बताए।त्यस्तै शहीद लखन गाउँपालिकाको अध्यक्षमा साविक समितिकै अध्यक्ष मनोज जोशीलाई कायम गरिएको छ भने सचिवमा लुना थापालाई र गण्डकी गाउँकार्यसमितिको अध्यक्षमा तोपमान श्रेष्ठ र सचिवमा विष्णु पन्तलाई चयन गरिएको प्रेम गुरुङले जानकारी दिए। प्रचण्डनेपाल समूहको गोरखा नगरपालिकाको नगरकमिटीको अध्यक्षमा विश्वेश्वर कट्टेल, पालुङ्टार नगर कार्यसमितिका अध्यक्षमा विवश चिन्तन(अजय), सिरानचोक गाउँ कार्यसमितिको अध्यक्षमा नवराज पुडासैनी(गुराँस), अजीरकोट गाउँ कार्यसमितिको अध्यक्षमा सनिल परियार, बारपाक सुलीकोट गाउँकार्यसमितिको अध्यक्षमा नरबहादुर गुरुङ रहेका छन्। त्यस्तै, धार्चे गाउँकार्यसमितिको अध्यक्षमा लक्ष्मण गुरुङ, चुमनुब्री गाउँकार्यसमितिकी अध्यक्षमा कुमारी गुरुङ, भीमसेन थापा गाउँकार्यसमितिको अधयक्षमा सुजन पाण्डे, शहीद लखन गाउँ कार्यसमितिको अध्यक्षमा कृष्ण चेपाङ र गण्डकी गाउँकार्यमितिका अध्यक्षमा सीताराम रसाइली रहेको सो समूहका नेता अकुर तिमिल्सिनाले जानकारी दिए। अन्य भातृ तथा जनवर्गीय संगठनहरु भने अहिले नवगठन नगरिएको नेकपा प्रचण्डनेपाल समूहका जिल्ला अध्यक्ष लेखबहादुर थापाले बताए। पार्टी फेरि एक हुन्छ भन्ने दिवास्वप्ना देख्नु बेकार हुन्छ भनेर हामीले रिक्त रहेको समितिमा पदपूर्ति गरेका हौँ, थापाले भने, नेता, कार्यकर्ता यताउता हुन सक्छन्, तर पार्टी फेरि मिल्छ भनेर जनतालाई ढाँट्नु हुन्न। त्यसैले हामीले पार्टीको आन्तरिक जीवनलाई सक्रिय बनाउन विभिन्न गतिविधिहरु गरिरहेका छौँ। ओली समूहलाई नेतृत्व गर्दै जिल्लाको नेतृत्व सम्हालेका प्रेम गुरुङले भने भातृ तथा जनवर्गीय संगठनलाई पनि पुनर्गठन गर्ने तयारी भइरहेको बताए। हुलले पार्टी चल्दैन भन्ने दुई अढाइ वर्षमा अनुभव भयो। अब गाउँपालिकास्तरका कमिटिको नेतृत्व चयन भइसक्यो अब वडास्तरमा पनि नेतृत्व चयन गर्ने तयारीमा छौँ। संगठन निर्माण तथा वैचारिक, राजनीतिक कार्यक्रम भइरहेको उनले बताए।पार्टीको अहिलेको मुख्य प्राथमिकता ठूला शहरहरुमा हुने शक्ति प्रदर्शनमा जनता उतार्ने कामका लागि रहेकाले त्यतै खटिरहेको दुवै पार्टी नेतृत्वले जनाएका छन्।"
अब आफ्नै दल दर्ता गरेर निर्वाचन लड्छौँ: स्वास्थ्यमन्त्री त्रिपाठी,परासी: स्वास्थ्यमन्त्री ह्दयेश त्रिपाठीले आगामी चुनावमा आफ्नै दल गठन गरेर उम्मेदवारी दिने घोषणा गरेका छन् । गृह जिल्ला पश्चिम नवलपरासीको प्रतापपुरस्थित कठहवा गाउँको निवासमा पत्रकारहरुसँग सोमबार कुरा गर्दै मन्त्री त्रिपाठीले फागुनभित्र दल गठन भइसक्ने बताए । मन्त्री त्रिपाठी स्वतन्त्र राजनीतिक समूहको नाउँबाट तत्कालीन एमालेको सूर्य चुनाव चिन्ह लिएर पश्चिम नवलपरासी निर्वाचन क्षेत्र नं १ बाट प्रतिनिधिसभा सदस्यमा निर्वाचित भएका हुन् । नयाँ पार्टीको नाम स्वतन्त्र राजनीतिक समूहलाई नै रुपान्तरण गरेर गठन गर्ने उनको भनाइ छ । आफ्नो पार्टीमा विघटित प्रतिनिधिसभाका केही सांसद् र तत्कालीन तमलोपाका अधिकांश नेताहरु आउने तरखरमा रहेको उनले दाबी गरे । हामीले गठन गर्ने दलमा विघटित प्रतिनिधिसभाका केही सदस्यहरु आउने छन् । उनीहरु संसद् पुनर्स्थापना सम्बन्धीको फैसला कुरेर बसेका छन् । अर्को समूह भनेको तत्कालीन तमलोपाका नेताहरु हुन् । तमलोपाका ८० प्रतिशत भन्दा बढी नेताहरु आउने तयारीमा छन् । अन्य राजनीतिक दलका नेताहरुसँग पनि कुराकानी भइरहेको छ मन्त्री त्रिपाठीले भने । तमलोपा ब्युँताउन लागेको भन्ने टिप्पणीबारे उनले दुष्प्रचार मात्र भएको प्रतिक्रिया दिए । नयाँ दलको गठन गर्नुपर्ने आवस्यकता बारे उनले वर्गीय आधारलाई अन्य दलले समेट्न नसकेकाले त्यसैको प्रतिनिधित्वलाई समेट्ने बताए । हाम्रो वर्गीय आधार भनेको किसान र साना व्यवसायी हुन् । जुन अहिलेका राजनीतिक दलको प्रतिनिधित्वमा परेका छैनन् । अर्को राजनीतिक आधार भनेको संघीय लोकतान्त्रीक गणतन्त्रको प्रतिबद्धतासहित विद्यमान विभेदको अन्तयसहित मूलरुपमा राजकीय सत्ता र सार्वभौम सत्ता जनतामा निहित हुने मान्यताका साथ दल गठन हुन्छ उनले भने । बैशाखमा चुनाव हुने नहुने भन्नेबारे सर्वोच्चको फैसला र निर्वाचन आयोगमा नेकपाको आधिकारिकता निष्कर्षपछि टुंगो लाग्ने पनि मन्त्री त्रिपाठीको भनाइ थियो। चुनावअघि दल दर्ता नभए फेरि सूर्य चिन्ह वा नेकपाको कुनै समूहको चिन्ह लिएर चुनाव लड्नु हुन्छ भन्ने पत्रकारको जवाफमा मन्त्री त्रिपाठीले भनेसूर्य त आफैँ फ्रिज हुन्छ कि कता जान्छ भन्नेमा नेकपाकै नेताहरुले बुझेका छैनन् । तत्कालीन अवस्थामा आफ्नै पार्टीबाट धोखा खाएर वाध्यतावश तत्कालीन एमालेसँग २ बुँदे सहमति गरेर चुनावी तालमेल गरेका हौँ । अब आफ्नै दल गठन गरेर नयाँ मूल्य मान्यताका साथ चुनाव लड्छौँ । मन्त्री त्रिपाठीले भने ।
"प्रचण्डनेपाल पक्षले ६८ जिल्लामा छान्यो अध्यक्ष र सचिव, को कहाँ?",काठमाडौं : नेपाल कम्युनिस्ट पार्टी नेकपाको प्रचण्डनेपाल पक्षले ६८ जिल्लामा नयाँ नेतृत्व चयन गरेको छ। उक्त पक्षको माघ १ र २ गते बसेको स्थायी कमिटी बैठकको निर्णयअनुसार जिल्लाहरूका अध्यक्ष र सचिव टुंगो लगाएको हो। जसमा पुष्पकमल दाहाल समूहले ३५ जिल्ला र माधवकुमार नेपाल समूहले ३३ जिल्लामा नेतृत्व लिएका छन् । यसअघि प्रचण्डनेपाल पक्षले ९ बुँदे मापदण्ड बनाएर बराबर हैसियतमा संगठनमा नेतृत्व लिने सहमति गरेको थियो। प्रधानमन्त्री केपी शर्मा ओलीले राष्ट्रपति विद्यादेवी भण्डारीको सिफारिसमा पुस ५ मा प्रतिनिधिसभा विघटन गरेपछि नेकपा दुई खेमा भएको छ। एक समूहको नेतृत्व केपी ओलीले गरेका छन् भने अर्को पक्षको पुष्पकमल दाहाल 'प्रचण्ड' र माधवकुमार नेपालले गरेका छन्।
पूर्वप्रधानमन्त्री भट्टराईको आज स्वास्थ्य परीक्षण हुँदै,दिल्ली : जनता समाजवादी पार्टीका संघीय परिषद अध्यक्ष तथा पूर्वप्रधानमन्त्री बाबुराम भट्टराईको सोमबार स्वास्थ्य परीक्षण हुँदै छ। भारतको नयाँ दिल्लीस्थित 'इन्स्टिच्युट अफ लिभर एण्ड बिलिअरी साइन्सेस'मा स्वास्थ्य परीक्षण गरिन लागेको हो। आज दिउँसो १:३० बजे उनको स्वास्थ्य परीक्षण डा प्रोफेसर विक्रम भाटियाद्वारा हुनेछ। स्वास्थ्य परीक्षण र चिकित्सकसँगको परामर्शपश्चात मात्रै रोगको निर्क्यौल हुने र साथै उपचारको बारेमा के कसो गर्ने भन्ने टुंगो लाग्नेछ।
औद्योगिक क्षेत्रको शिलान्यास गर्न प्रधानमन्त्री ओली महेन्द्रनगरमा,"महेन्द्रनगर : प्रधानमन्त्री केपी शर्मा ओली महेन्द्रनगर पुगेका छन्। कञ्चनपुरको बेदकोट नगरपालिकास्थित दैजी छेला औद्योगिक क्षेत्रको शिलान्यासका लागि नेकपाका अध्यक्षसमेत रहेका प्रधानमन्त्री ओली महेन्द्रनगर पुगेका हुन्। प्रधानमन्त्री महेन्द्रनगर आउने भएपछि कञ्चनपुरको सुरक्षा व्यवस्था कडा पारिएको छ। जिल्ला प्रहरी कार्यालय कञ्चनपुरका प्रवक्ता प्रहरी नायब उपरीक्षक अमरबहादुर थापाले प्रधानमन्त्रीको आवागमनलाई मध्यनजर गर्दै जिल्लामा ठूलो संख्यामा सुरक्षाकर्मी परिचालन गरिएको जानकारी दिएका छन्। करिब १२ सयको हाराहारीमा सुरक्षाकर्मी खटिएको जनाइएको छ। कार्यक्रमस्थलमा नेपाल प्रहरी र शसस्त्र प्रहरीको बाक्लो उपस्थिति छ। केहीबेर धनगढीमा आराम गरेर नेपाली सेनाको हेलीकोप्टर मार्फत दैजीछेला औद्योगिक क्षेत्रमा सहभागी हुने तय भएको छ। कार्यक्रम स्थल नजिकै हेलीप्याड समेत स्थापना गरिएको छ। प्रधानमन्त्री ओलीले दिउँसो १ बजे दैजी छेला औद्योगिक क्षेत्रको शिलान्यास गर्ने कार्यक्रम छ। कार्यक्रममा उद्योग वाणिज्य तथा आपूर्ती मन्त्री लेखराज भट्ट,सामान्य प्रशासन मन्त्री गणेश ठगुन्ना,वन तथा वातावरण मन्त्री प्रेम आले र श्रम मन्त्री गौरीशंकर चौधरी समेत कार्यक्रममा आउने तय भएको छ।"
भोजपुरी प्रतिष्ठान गठन,"वीरगन्ज : भोजपुरी भाषाको संरक्षण, संवद्र्धन र विकासका लागि वीरगन्जमा भोजपुरी प्रतिष्ठान गठन भएको छ। वीरगन्ज महानगरपालिकाले प्रतिष्ठान गठन गरेसँगै भवन निर्माण पनि सुरु भएको छ। वीरगन्ज महानगरपालिका८ रेल्वेरोडस्थित रात्रि मावि नजिकै निर्माण हुने प्रतिष्ठान भवनको आइतबार शिलान्यास गरियो। अन्तर्राष्ट्रिय मातृभाषा दिवसको अवसर पारेर आइतबार प्रदेश २ का मुख्यमन्त्री लालबाबु राउत र महानगरप्रमुख विजय सरावगीले संयुक्त रूपमा भवनको शिलान्यास गरे। महानगरपालिकाले उपलब्ध गराएको करिब डेढ कट्ठा जग्गामा प्रतिष्ठानको सुविधासम्पन्न भवन निर्माण हुनेछ। यसका लागि महानगरले ५० लाख रुपैयाँ विनियोजन गरेको नगरप्रमुख सरावगीले जानकारी दिए। भवनका लागि अपुग रकम प्रदेश सरकारले उपलब्ध गराउने उनले बताए। मैले आफ्नो चुनावी घोषणापत्रमा पनि भोजपुरी भाषाको संरक्षण, विकास र संवर्द्धनका लागि प्रतिष्ठान गठन गर्ने उल्लेख गरेको थिए, त्यहीअनुसार महानगरले भोजपुरी प्रतिष्ठान गठन गरी भवन बनाउन थालेको हो, सरावगीले भने। महानगरले छिटै सरकारी कामकाजको भाषा भोजपुरीलाई नै बनाउने तयारी गरिरहेको उनले जानकारी दिए। सरावगी प्रतिष्ठानका संरक्षकसमेत हुन्। प्रतिष्ठानले भोजपुरी भाषाका भीष्म पितामह स्वर्गीय पण्डित दीपनारायण मिश्रको स्मृतिमा एक लाख राशिको पण्डित दीपनारायण मिश्र अन्तर्राष्ट्रिय पुरस्कार हरेक दुई वर्षमा एक जनालाई प्रदान गर्नेछ। त्यस्तै, हरेक वर्ष ५० हजार रुपैयाँको राष्ट्रिय भोजपुरी पुरस्कार र ५१ हजार राशिको भोजपुरी लोकरङ पुरस्कार एकएक जनालाई प्रदान गर्ने तयारी गरिएको छ। प्रतिष्ठान परिसरमा भोजपुरी भाषाका भीष्म पितामह मिश्रको सालिक मेयर सरावगीको खर्चमा तयार हुनेछ। शिलान्यास कार्यक्रममा बोल्दै प्रदेश २ का मुख्यमन्त्री राउतले भने, भोजपुरी हाम्रो मातृभाषा हो, यसको संरक्षण र संवद्र्धनमा अब हामी लागि पर्छौं। सरकारी प्राथमिकतामा नपरेकाले भोजपुरी भाषा ओझेलमा परेको उनको भनाइ छ।"
फेवातालको किनारमा आरती आनन्द (तस्बिरसहित),"पोखरा : फेवाताल किनारमा साँझपख दैनिक हुने आरती पर्यटकका लागि थप आकर्षण बढाएको छ। फेवातालको मध्यभागमा रहेको तालबाराही मन्दिरको अघिल्तिर बाराहीघाटमा आरती अवलोकन गरेर पर्यटकहरुले आनन्द लिने गरेका छन्। २०७५ असोज २४ गते घटस्थापनादेखि फेवा किनारमा आरती सुरु हुँदै आएको हो। कोरोना संक्रमण नियन्त्रण गर्न सरकारले लकडाउन लगाउनु अघि चैत ८ गतेदेखि आरती सेवा बन्द रहेको थियो। पुसको ७ गतेदेखि पून: आरती नियमित हुँदै आएको छ। फेवाताल किनारमा साँझखप माछापुच्र्छे, धौलागिरी, अन्नपूर्ण हिमालको अवलोकन गर्दै आरती हेर्न पर्यटक निकै लोभिने गरेको माता तालबाराही आरती सेवा समितिका अध्यक्ष गिरीराज अधिकारीले बताए। भारतीय पर्यटक विशेष गरी बढी आकर्षीत हुने गरेको उनले सुनाए। पर्यटकहरु तालको किनारमा हुने आरती हेर्नकै लागि बसाई अवधि बढाएर अवलोकन गर्ने गरेको पनि उनले बताए। कोरोना संक्रमण नियन्त्रण गर्न सरकारले अझै पनि भारतीय नाका खुला नगर्दा भारतीय पर्यटक आउन पाएका छैनन्। पोखरा घुम्न आएका आन्तरिक पर्यटहरु आरती कार्यक्रममा सहभागी हुने गरेको समितिका अध्यक्ष अधिकारीले बताए। हरेक साँझ शंखध्वनिका साथ आरती सुरु हुँदा पर्यटक आरती स्थल अघिको कुर्सीमा बसेर मन्त्रमुग्ध भएर सहभागी हुन्छन्। स्तोत्र पाठसहित सुगन्धित धुप बालेर ४५ मिनेटसम्म आरती हुन्छ। आन्तरिक पर्यटक मात्र होइन अहिले पनि पोखरामा रहेका विदेशी पर्यटक आरतीमा सहभागी हुने गरेका छन्। आरतीमा कर्ता बस्न चाहनेलाई निश्चित शुल्क दिएर बस्ने व्यवस्था मिलाइएको छ। सोही शुल्क र उपस्थित भक्तजनको दानबाट दैनिक आरती हुँदै आएको हो। तीन जना गुरुले कलाकौशलसहित तालवाराही मन्दिर अघि फेवाताललाई पृष्ठमूमीमा पारेर आरती गर्दछन्। त्यस क्रममा शिव ताण्डव नृत्य पनि देखाइन्छ। भजनकिर्तन, टीका र प्रसाद ग्रहण पनि हुन्छ। कोरोना अघि पशुपतिनाथको दर्शन गरेर मुक्तिनाथ जान पोखरा आएका भारतीय तीर्थालु यहाँको आरतीमा सहभागी हुने गर्दथे। पश्चिमाञ्चल होटल संघले यस अघि नै सुरक्षित मापदण्ड अपनाएर भारततर्फका सबै नाकाबाट निर्वाध रुपमा पर्यटक आउने वातावरण सरकराले मिलाउनु पर्ने बताउँदै आएपनि सुनुवाई भएको छैन।"
मेलम्ची सुरुङको परीक्षण सफल,"काठमाडौं : बहुप्रतीक्षित मेलम्ची खानेपानी सुरुङको परीक्षण सफल भएको छ। साढे २६ किलोमिटर सुरुङमा सोमबार पानी भरेर परीक्षण गरिएको हो। मुहानस्थित अस्थायी ड्यामबाट पठाएको पानी दुई सय ७० मिटर पार भएकाे छ । यसअघि ३ चैत्र २०७६ मेलम्ची खानेपानी आयोजनाको मुहानस्थित मुख्य सुरुङमा पानी हालेर परीक्षण गरिएको थियो। त्यतिबेला आयोजनाको मुहानस्थित 'हेड वर्क्स'बाट अम्बाथान अडिटसम्मको एक किलोमिटर सुरुङमा पानी पठाएर पहिलो परीक्षण गरिएको हो । खानेपानी मन्त्रालय र मेलम्ची खानेपानी विकास समितिले आवश्यक सम्पूर्ण प्राविधिक काम पूरा गरेसँगै पानी हालेर दोस्रो परीक्षण गरिएको हो। खानेपानी आयोजनाको सुरुङ परीक्षणको क्रममा खानेपानीमन्त्री मणि थापा र युवा तथा खेलकुदमन्त्री दावा तामाङले स्वीच दबाएर पानी पठाएको मेलम्ची खानेपानी विकास समितिका प्रवक्ता राजेन्द्र पन्तले जानकारी दिए। गत असारमै सुरुङमा पानी भनेर परीक्षण गरिएको थियो तर हेलुम्बु गाउँपालिका१ स्थित अम्बाथानको अडिटको मुख्य गेट ९नं १७० फुटेर निस्केको पानीले आयोजनाका एक इन्जिनीयर र चालकलाई बगाएको थियो। त्यसपछि आयोजनाको मुख्य दातृ निकाय एशियाली विकास बैंक (एडीबी) को अनुदान सहयोगअन्तर्गत चारजना विशेषज्ञको टोलीले सुरुङ, मुहानस्थल, गेटलगायतका संरचनाको पुनः जाँच गरेको थियो। विगतको जस्तो दुर्घटना नहोस् भन्नका लागि आयोजनाले यसपालि विशेष सतर्कता अपनाएको थियो । परीक्षणका क्रममा हेलिकोप्टरलाई तयारी अवस्थामा राखिएको थियो। उद्धार योजना बनाएर धुलिखेलदेखि काठमाडौँस्थित विभिन्न अस्पतारुसँग समन्वय गरिएको छ। खत्रीका अनुसार सिन्धुपाल्चोकको मेलम्ची खोलादेखि काठमाडौँको सुन्दरीजलसम्मको साढे २६ किलोमिटर सुरुङ भर्न १६ दिन लाग्नेछ। शुरुआती चरण भएकाले सुरुङको क्षमताअनुसार पानी नछाडिने जनाएको छ। मेलम्ची सुरुङको पहिलो परीक्षण सफल : असोजभित्रै पानी आउने मेलम्ची खानेपानी राजधानीमा कहिले आइपुग्छ ? मेलम्ची सुरुङ पुनः परीक्षण गरिने मेलम्ची सुरुङको परीक्षण आज, आपतकालीन उद्धारका लागि हेलिकोप्टरसहित उच्च सतर्कता"
संसद् पुनर्स्थापना भयो भने सांसद किनबेच हुन्छ : प्रधानमन्त्री ओली,महेन्द्रनगर : प्रधानमन्त्री केपी शर्मा ओलीले संसद पुनर्स्थापना भयो भने प्रतिनिधिसभामा सांसदहरुको किनबेच हुने बताएका छन्। सोमबार कञ्चनपुरको बेदकोट नगरपालिका वडा २ स्थित दैजीछेला औद्योगिक क्षेत्रको शिलान्यास गर्दै प्रधानमन्त्री ओलीले संसद पुनर्स्थापना भए सरकार गठनका लागि बहुमत कसैसँग पनि नभएकाले सरकार गठन गर्न सांसद किनबेच हुने बताएका हुन्। पुनर्स्थापना भए के हुन्छ ? फेरि नयाँ प्रधानमन्त्री खोज्दै हिँड्नुपर्ने हुन्छ। प्रधानमन्त्री ओलीले भनेभागबण्डा र लेनदेनको युग फेरि दोहरिन सक्छ। उनले सांसद किनबेच भागबण्डा र तमासाको राजनीति फेरि शुरू दाबी गरे। त्यसैगरी ओलीले विराटनगरमा गरेको सम्बोधनलाई लिएर केहीले हौवा फिँजाएको भन्दै आफूहरुको बानी अदालतलाई धम्की दिने नभएको बताए।अदालतलाई धम्की दिने बानी हाम्रो छैन। ओलीले भनेन्यायालयले सबै निर्णय ठिक नहुनपनि सक्छ त्यसैले मान्छेले पुनरावेदन गर्छ। ओलीले भागरथी भट्टको हत्यामा संलग्नलाई चाँडै पक्राउ गरेको बताउँदै निर्मला पन्तको हत्यारालाई पनि चाँडै कानुनी दायरामा ल्याइने दाबी गरे। २०५२ सालमा घोषणा भएको औद्योगिक क्षेत्रको २५ वर्षपछि प्रधानमन्त्री ओलीले शिलान्यास गरेका हुन्। औद्योगिक क्षेत्रको शिलान्यास गर्दै प्रधानमन्त्री ओलीले यहाँका जनताले रोजगारी पाउने बताउँदै प्रविधिको पनि विकास र हस्तान्तरण हुँदै जाने बताए। उनले यहाँको आर्थिक विकासका लागि औद्योगिक क्षेत्र महत्वपूर्ण भएको उल्लेख गरे। औद्योगिक क्षेत्रमा ठूला साना र मझौला उद्योग स्थापनाका लागि आवश्यकता अनुसार सरकारले जग्गा उपलब्ध गराउने बताए। उनले सुदूरपश्चिम प्रदेश सुन्दर सुदूरपश्चिम मात्रै नभएर विकसित सुदूरपश्चिम हुने बताए। औद्योगिक क्षेत्रका लागि ९ सय विघा जग्गा प्रस्तावित गरेपनि ३ सय ८८ विघाको डिपिआर तयार भएको छ। उक्त औद्योगिक क्षेत्रमा १२२ भन्दा बढी उद्योग स्थापना हुनेछन्।
मार्सी धान फलाउन छुमचौर पर्यटकीय गन्तव्यको सूचीमा,"जुम्ला : जुम्लाको पातारासी गाउँपालिकास्थित छुमचौर पर्यटकीय नयाँ गन्तव्यको सूचीमा परेको छ। नेपाल सरकारको २०० पर्यटन गन्तव्यको सूचीमध्येमा विश्वको सबैभन्दा उच्च स्थानमा काली मार्सीधान धान फल्ने छुमचौर जिउलो परेको छ। संस्कृति, पर्यटन तथा नागरिक उड्डयन मन्त्रालयले सार्वजनिक गरेको पर्यटन गन्तव्यको सूचीमा जुम्लाको छुमचौर पनि परेको हो। पातारासी गाउँपालिकासँगको साझेदारीमा पर्यटकीय गन्तव्यको पूर्वाधार विकास कार्यक्रम सञ्चालन गर्ने गरी पर्यटन गन्तव्यको छनोट गरिएको हो। मन्त्रालयले देशभरका २०० स्थानीय तहमा बढीमा तीन वर्षभित्र योजना पूरा हुने गरी २०० वटा गन्तव्य छानेको हो। जुम्लाका एक नगरपालिकासहित सातवटा गाउँपालिकामध्ये पातारासी गाउँपालिका३ को छुमचौर जिउलो पर्यटन गन्तव्यको सूचीमा परेको छ। पर्यटन गन्तव्य सूची छनोट गर्नुका साथै छुमचौर जिउलो र त्यहाँ उत्पादन हुने कालीमार्सी धानको संरक्षण तथा सम्वद्र्धन गर्ने लक्ष्य राखिएको पर्यटन मन्त्रालयले जनाएको छ। पर्यटन गन्तव्यका रूपमा छनोट भएको योजना पूरा गर्न गाउँपालिकाले रु ६० लाख र मन्त्रालयले रु एक करोड ४० लाख लागत साझेदारी गर्नेछन्। दुई हजार ८५० मिटर अग्लो स्थानमा मार्सीधान फल्ने भनेर गिनिज बुकमा रेकर्ड भएको छुमचौर जिउलो पातारासी गाउँपालिकामा पर्छ। सन् २०१९ मा जग्गा दर्ता गरी २०२१ देखि यो धान रोपाइँ शुरु गरिएको यहाँका स्थानीयवासी बताउँछन्। धान लगाउने समयमा किसान सबै यार्सा टिप्न पाटनमा जाने भएकाले धान लगाउन छाडिएको थियो। त्यो समयमा बालबालिका र बूढाबूढी मात्रै घरमा हुने भएकाले केही समय जिउलो बाँझो नै रहेको थियो। जुम्लाको चन्दननाथ भैरवनाथ मन्दिर आसपास रहेको सेरा जिउलोबाट धानको बेर्ना लिएर छुमचौरमा रोपाइँ थालनी भएको इतिहास छ। धानबालीमा परिश्रम धेरै गर्नुपर्ने, घेराबारको व्यवस्था नभएको, सिँचाइ अभाव, धान रोपाइँ र पाटनमा यार्सा सङ्कलनको सिजन एउटै पर्ने भएकाले विस्तारै रोपाइँ गर्न छाडिएको स्थानीयवासी अमर बुढाले बताउए। पछिल्लो समयमा सो जिउलोमा मार्सी धान रोप्न थालिएको वडाध्यक्ष बिर्खराम बोहोराले बताए। गाउँपालिकाले छुमचौरलाई पर्यटकीय गन्तव्य गर्नका लागि आवश्यक बजेट व्यवस्था गरेको गाउँपालिका अध्यक्ष लछिमान बोहोराले बताए। यहाँको २०० रोपनी क्षेत्रफल जमिनमा धान रोप्ने गरिएको छ। मन्त्रालयले पर्यटन पूर्वाधार निर्माण तथा पर्यटनउपज विकास साझेदारी ९सञ्चालन तथा व्यवस्थापन० निर्देशिका, २०७७ अनुसार योजना र ती योजना सञ्चालन हुने स्थानीय तह छनोट गरेको हो। पातारासी गाउँपालिकाले पनि पर्यटन गन्तव्यमा पर्नसक्ने भन्दै छुमचौर जिउला संरक्षण र प्रवद्र्धनका लागि झण्डै रु आठ करोडको डिपिआर (विस्तृत आयोजना प्रतिवेदन) बनाएको प्रमुख प्रशासकीय अधिकृत टेकबहादुर बुढ्थापाले बताए। पर्यटन वर्ष २०२० का लागि जुम्लाको डुङ्डुल चैत्य र सिञ्जा उपत्यका केन्द्रीय पर्यटन गन्तव्य सूचीमा परेका थिए।"
गोरखा बारपाकको एउटै घरमा सुतेका तीनजना मृत भेटिए,"गोरखा : गोरखा बारपाक सुलीकोट गाउँपालिमा एकै घरका तीनजना मृत अवस्थामा भेटिएका छन्। बारपाक सुलिकोट गाउँपालिका१ को धामीटोलको एक घरका तीनजना मंगलबार बिहान मृत अवस्थामा भेटिएका हुन्। इलाका प्रहरी कार्यालय जौबारीका प्रहरी निरीक्षक ईश्वर लौडारीका अनुसार एकजना वृद्ध, उनकी बुहारी र अर्की एक बालिका (छोरीकी छोरी) मृत अवस्थामा भेटिएका हुन्। ८४ वर्षीय टिलबहादुर गुरुङ, उनकी बुहारी २२ वर्षीया आईतकुमारी गुरुङ र नातिनी १३ वर्षीया उषा गुरुङ आज बिहान मृत भेटिएको गोरखाका प्रहरी प्रमुख एसपी सुरेन्द्र गुरुङले बताए । बिहान ढिलासम्म घरको ढोका नखुलेपछि अर्को घरमा बस्दै आएकी बुहारीले ढोका खोलेर हेर्दा तीनैजना मृत अवस्थामा भेटिएको स्थानीयलाई उद्धृत गर्दै लौडारीले बताए। मुखबाट फिज निस्किरहेको अवस्थामा शव भेटिएकाले कुनै विषक्त खानेकुरा खाएको हुनसक्ने अनुमान गरिएको छ। प्रहरी निरीक्षक लौडारीको नेतृत्वमा प्रहरी टोली घटनास्थलतर्फ गइरहेको छ। प्रहरी घटनास्थल नपुगेकाले मृतकको विवरण प्राप्त भएको छैन। हामी घटनास्थलतर्फ जाँदै छौ, लौडारीले भने, त्यहाँ पुगेपछि थप विषयमा बोल्न सकिन्छ।"
नागरिकको मुख थुन्ने प्रयास !,"अभिव्यक्ति स्वतन्त्रता सापेक्षिक अधिकार हो। समग्रमा यसले पारदर्शिता, सुशासन तथा लोकतन्त्रलाई बलियो नै बनाउँछ।लोकतन्त्रको गरिमा नै वैचारिक स्वतन्त्रता हो । जहाँ यति धेरै जनताको रगत र पसीनाको बलिदानीमा ल्याएको यो व्यवस्थामा राज्य शक्तिको दुरुपयोग गरेर सार्वभौम जनताको मौलिक हक अधिकारमाथि आँखा घुमाउने, अंकुश लगाउने, दुस्साहस जुनसुकै लोकतान्त्रिक खोल ओडेर तानाशाह प्रवृत्ति देखाउन खोज्ने अलोकतान्त्रिक शासकको त्यो फगत दिवासपना मात्रै हो । जुन पछिल्ला परिदृश्यले पनि प्रमाणित गरिसकेको छ। जनताबाट निर्माण गरिएको र जनताका लागि नै जारी गरिएको संविधान र त्यसले प्रत्याभूत गरेका आधारभूत स्वतन्त्रताहरूलाई सोही संविधानबाट अधिकार प्राप्त सरकार र त्यसका पदाधिकारीहरूले कुल्चिन सक्छन् भन्ने कुरा सामान्य समझको विषय होइन। तर, पछिल्ला दिनका सरकारी रवैयाहरू सामान्य समझकै विरुद्धमा लक्षित हुन खोजेको देखिन्छ। नीति र प्रणालीका बारेमा जति आलोचना गर्यो त्यति राम्रो। किनभने आलोचनाले नीति, नियम, योजना र व्यवस्थालाई परिपक्व बनाउँछ। आलोचना गलत छ भने त्यो आफैँ विलाएर जान्छ। हैन, आलोचना सही छ भने त्यसले गलत नीति र प्रणालीलाई सुधार्ने मौका दिन्छ। बरु, कुनै समाजमा नीति र प्रणालीका बारेमा आलोचना भएन भने पो दुःख मान्नुपर्छ। किनभने त्यहाँ सुधारको गुन्जायस रहन्न। शक्तिमा रहनेहरूका कुकर्मविरुद्ध बोल्नु यदि अपमान हो भने त्यस्तो अपमान हरेक नागरिकले बारम्बार गर्नुपर्छ। त्यही अपमान गरीगरी नेपाल अहिलेको गणतन्त्रसम्म आइपुगेको हो। पन्च डाउन,जसले पिँधमा रहेका मानिसहरूविरुद्ध व्यंग्य गर्छ। बेलायती व्यंग्यकार टेरी प्राचेट भन्छन्, व्यंग्य भनेको शक्तिमा रहेकाहरूलाई चिढ्याउन प्रयोग गरिनुपर्छ। जो पहिल्यैदेखि व्यवस्थाद्वारा अपहेलित छ, उसमाथि व्यंग्य गर्नु भनेको व्यंग्य होइन, बुलिङ हो।पन्च अप, जसले सामाजिक व्यवस्थामा उपल्लो दर्जामा रहेकाहरू विरुद्ध बोल्छ, व्यंग्य गर्ने छुट दिन्छ। शक्तिमा रहनेहरूका कुकर्मविरुद्ध बोल्नु यदि अपमान हो भने त्यस्तो अपमान हरेक नागरिकले बारम्बार गर्नुपर्छ। त्यही अपमान गरीगरी नेपाल अहिलेको गणतन्त्रसम्म आइपुगेको हो। मानिसको आधारभूत आवश्यकता गाँस, बास र कपास जत्तिकै एउटा स्वाभिमानी जीवन बाँच्नका लागि विचार र अभिव्यक्ति पनि जरुरी हुन्छ। जोन स्टुअर्ट मिलको एउटा प्रसिद्ध भनाइ मानिस भेडाजस्ता होइनन्। परन्तु, भेडाहरू पनि फरकै नछुट्टिने गरी एक समान हुँदैनन् लाई आत्मसात् गर्दै लोकतान्त्रिक मुलुकमा हरेक व्यक्तिको विशिष्ट पहिचान र उक्त पहिचानको रक्षा गर्न आवश्यक पर्ने विचार तथा अभिव्यक्ति स्वतन्त्रताको हक संविधानमा सुनिश्चित गरिएको पाइन्छ। अभिव्यक्ति स्वतन्त्रताको आडमा कुनै पनि व्यक्तिलाई कसैको अपमान गर्न भने छुट हुँदैन। तथापि कुनै व्यक्तिको बिचार, दृष्टिकोण एवम् धारणाको अभिव्यक्तिमा नियन्त्रण गर्न खोज्नु आफैमा लोकतान्त्रिक अभ्यासविपरीत समेत हो त्यसमाथि व्यक्तिगत अभिव्यक्तिमा नियन्त्रक उपायको खोजी गरिनु आफैमा गाह्रो मात्रै नभएर चुनौतीपूर्ण बिषय हो। हरेक मानिस आफ्नो विचारमा स्वतन्त्रता चाहन्छ तर सबै विचारको अभिव्यक्तिलाई स्वतन्त्रता दिन उचित नहुन पनि सक्छ। यदि कुनै ब्यक्तिको विचार सामाजिक मूल्य मान्यता र विश्वासको विरुद्ध छ र समाजलाई प्रतिकुल प्रभाव पार्दछ भने निश्चित रूपमा त्यस किसिमका बिचारको अभिव्यक्तिमाथि प्रतिबन्ध वा अंकुश लगाइनु पर्ने बाध्यात्मक परिस्थिति स्वयम् त्यस्ता अराजक अभिव्यक्तिले पैदा गर्दछन्। जोन स्टुअर्ट मिलले आफ्नो निबन्ध अन लिबर्टीमा सरकारी अधिकार र जनताको स्वतन्त्रताबीच हुने संघर्षका बारेमा लेख्दै नागरिक स्वतन्त्रताको समुचित व्यवस्थाद्वारा सरकारको अत्याचार नियन्त्रण गर्नुपर्छ भनेका छन्। उनका अनुसार व्यक्तिले चाहेअनुसार बाँच्न पाउने हक तथा विचार र अभिव्यक्तिको स्वतन्त्रता अनतिक्रम्य हुन्छ। पछिल्लो झाँक्री प्रकरणमा झाँक्रीलाई सरकारले एक पात्रको रूपमा बुझ्नु नै सरकारको गलत विश्लेषण हो। झाँक्री त राजनीतिक प्रवृत्ति न हो। राजनीतिक बेग न हो। राज्यले पात्रलाई नियन्त्रण र बन्देज लगाउन सक्छ तर जब प्रवृत्तिको नियन्त्रणको कुरा आऊँछ, त्यहाँ कुरा अलिक बेग्लै हुन्छ की ? राज्य पहिला आफूले चालेका कदमहरू लोकतान्त्रिक छन् कि छैनन् ? आफ्ना निर्णयहरू संवैधानिक छन् कि छैनन् ? राज्य सञ्चालकहरू नैतिकता र जनताप्रति इमानदार छन् कि छैनन् ? समाजप्रति उत्तरदायी छन् कि छैनन् ? लोकतान्त्रिक चरित्र छ कि छैन ? कानुनी राज्यको पालन भएको छ कि हुकुमी शासन छ देशमा? राज्यले आफ्नो चरित्रलेमा जनताको मौलिक हक अधिकारको उच्च मूल्यांकन गरेको छ वा छैन ? सर्वप्रथम राज्य आफू लोकतान्त्रिक मूल्य मान्यता भित्र बसेर राजनीतिक संस्कारलाई पालन गरेको छ भने बल्ल यस्तो सरकारले प्रवृत्तिलाई परिवर्तन गर्न सक्छ। आफ्नो धरातल आफूले टेकेको जमिनको जगले नै पहिला प्रश्न खडा गर्न सक्छ। र अर्को पाटो, जस्तो प्रवृत्ति बदल्ने कोसिसमा राज्यले सोचेको हो भने त्यहाँ गम्भीर प्रश्न खडा हुन्छ नैतिकता, सदाचारिता, राजनीतिक संस्कारको जुन संविधान र कानुनले शब्द शव्दमा लिखितम पुष्टि गर्दैन मात्र केवल दिशाबोध गरिदिने हो। अब समाजको चरित्र सामाजिक मूल्य मान्यता संस्कारको व्याख्या त हाम्रो समाजले गर्ने हो नि आफ्नो समाजभित्रका पात्रहरू कस्तो हुनु पर्ने चारित्रिक संस्कार र मूल्य मान्यता वैयक्तिक स्वतन्त्रताका कुराहरूमा। सबै कुराहरू कानुनमा के छ भन्दा पनि आज अग्रगामी बनेर एक कदम अगाडि बढेर हाम्रो समाजले पो हो त यसको परिधिलाई रेखांकन गर्ने। सभ्य, समतामूलक, न्याय पूर्ण, वैचारिक स्वतन्त्रताका पनि त आफनै परिधि र सीमा होलान। यसको बारे खुलेर कानुन नबोले पनि समाजले आफ्नो समाजभित्रका चरित्रहरूलाई बाधेर राख्ने सोसियल इथिक्स सामाजिक संस्कार त विकासित गरेकै हुन्छ, जुन हरेक समाज देश अनुसार फरक हुन सक्छ। कानुनले बोलेन भनेर लोकतन्त्र शब्दको चरम दुरुपयोग गरेर बोल्न पाइनछ भनेर सामाजिक मर्यादा कायम नगरी हाम्रो सामाजिक मूल्य मान्यता र संस्कारविरुद्धको प्रहारलाई त लगाम कानुनले होइन हाम्रो समाजले लगाउने हो नि। तर विडम्बना गलत संस्कारलाई प्रश्रय दिन हाम्रो समाज झन एक कदम अगाडि बढेर आउँछ। यसले न्यायिक व्यवस्थाको जति नै वकालत गरेर सत्य सावित गरे पनि समाजलाई मनपरीतन्त्र जे बोले नि हुने जे गरे पनि हुने, नाङ्गो नाचको प्रदर्शन र दर्पण मात्रै बनाउछ समाजलाई। समकालीन विश्वको साहित्य जगत्मा चर्चित हुँदै गरेकी नाइजेरियाली लेखक चिमामान्डा अदिचीले लन्डनमा सम्पन्न एउटा अन्तर्राष्ट्रिय सम्मेलनलाई सम्बोधन गर्ने क्रममा एउटा महत्वपूर्ण भनाइ राखेकी थिइन्। उनले भनेकी थिइन्, विचारको स्वतन्त्रता र महिलामाथि हिंसा , बलत्कार र विभेद गर्ने कानुनको अन्त्य गर्नुपर्छ, तर त्योभन्दा महŒवपूर्ण कुरा हाम्रो मानसिकताको परिवर्तन हो। नयाँ र प्रगतिशील कानुन चाहिन्छ, तर अभिव्यक्ति स्वतन्त्रता, मूल्य मान्यता, विद्यमान विभेदकारी सोच र संस्कारमा परिवर्तन अझै महत्वपूर्ण हुन्छ। विधिको पालना गर्नु भनेको कानुन मान्नु मात्र नभई राज्यमा कस्तो मूल्य र मान्यता स्थापित गर्ने भन्ने विषय पनि एकसाथ अगाडि आउने कुरा हो। एउटा राज्यमा उच्च कानुनी मूल्य र मान्यता स्थापना गर्न जति समय र समर्पणको आवश्यकता पर्छ, त्यसलाई ध्वस्त गर्न सामान्य घटना वा परिवेश पनि पर्याप्त हुन सक्छ। राज्य सञ्चालकहरूले यो कुरा बुझ्न आवश्यक छ। लोकतान्त्रिक राष्ट्रहरूमा अभिव्यक्तिको स्वतन्त्रतालाई धेरै महत्वको साथ लिइन्छ र यसलाई जनताको लोकतान्त्रिक अधिकारको रूपमा मौलिक अधिकारको दर्जा दिइएको पनि पाइन्छ। सबै किसिमको विचार अभिव्यक्तिहरूको खुलेर बहस गर्न जरुरी हुन्छ र यसले सत्यतथ्य अगाडि आउन मद्दत पुर्याउँछ।चेतना भया, सामाजिक मूल्य मान्यता, संस्कार कानुनभन्दा पनि माथि हुन्छ।"
२ थान चितुवाको छालासहित तीन जना पक्राउ,"नेपालगन्ज: चितुवाको छालासहित बाँकेमा तीन जना पक्राउ परेका छन् । बाँकेको राप्तीसोनारी गाउँपालिका१ कुसुमबाट आइतबार राति १० बजेतिर सल्यान जिल्लाको बाघचौर नगरपालिका३ का जितबहादुर डीसी, कुमाख गाउँपालिका७ का कमल डीसी सोही गाउँका हिमेन्द्र वलीलाई २ थान चितुवाको छालासहित पक्राउ गरेको बाँके प्रहरी प्रमुख एसपी ओमबहादुर रानाले बताए । चितुवाको छालाको ओसारपोसार भइरहेको भन्ने सूचनाका आधारमा इलाका प्रहरी कार्यालय कोहलपुरको टोलीले शंकास्पद लागेका उनीहरुलाई खानतलासी गर्दा जितबहादुरले बोकेको एचपी लेखेको झोलामा चितुवाको छाला बरामद भएको प्रहरीले जनाएको छ ।"
मध्यपुर थिमि नपा २ कै महत्वाकांक्षी योजना सुरु,"भक्तपुर : भक्तपुरको मध्यपुर थिमि नगरपालिका२ को महत्वाकांक्षी योजना अघि बढेको छ। वडाकै सबैभन्दा ठूलो ढल व्यवस्थापनसम्बन्धी योजना अघि बढेको हो। वडा कार्यालयबाट पुरानो नालान्द स्कूल जाने बाटोको स्तरोन्नति र ढल निर्माण कार्य अघि बढेको वडा अध्यक्ष राम थापामगरले जानकारी दिए। उनका अनुसार उक्त योजनाको लागि ४९ लाख ९९ हजार ७ सय २१ रुपैयाँको लगत इस्टिमेट गरिएको छ। जसमध्ये ३९ लाख ९९ हजार ७ सय ७७ रुपैयाँ नगरपालिकाले व्यहोर्ने उनी बताउँछन्। उनकाअनुसार स्थानीय उपभोक्ताहरुले भने ९ लाख ९९ हजार ९ सय ४४ रुपैयाँको योगदान गर्नुपर्ने छ। नगरपालिकामा जनप्रतिनिधिहरु निर्वाचित भएर नआउँदै उक्त योजना अघि बढाउन खोजिएको थियो। जसअनुसार काठमाडौं उपत्यका विकास प्राधिकरणले बजेट विनियोजनसमेत गरेको वडा अध्यक्ष थापामगर बताउँछन्। तर बाटो खोल्ने तथा सीमाङ्कनमै विवाद भएपछि काम पूरा हुन नसकेको उनको भनाइ थियो। काठमाडौं उपत्यका विकास प्राधिकरणले बजेट विनियोजन गरे पनि काम गर्न सकेन, उनले भने, बाटो खोल्ने तथा सीमाङ्कनमै स्थानीयबीच विवाद भयो। केही काम हुन सकेन।तर अहिले सबै स्थानीयको सहमति लिएर बाटो खोल्ने तथा ढल हाल्ने कार्य अघि बढेको उनले स्पष्ट पारे। करिब ५ सय मिटर बाटोमा ढल हालेसँगै सडक स्तरोन्नति गरेर कालोपत्रे गर्नेसम्मको योजना रहेको छ, वडा अध्यक्ष थापामगरले भने। सोमबार एक कार्यक्रमबीच उक्त सडक स्तरोन्नति तथा ढल राख्ने कार्यको सुभारम्भ गरिएको थियो। उक्त कार्यको उद्घाटन नेपाली कांग्रेस मध्यपुर थिमि नगर समितिका पूर्वसभापति एवं मध्यपुर थिमि नपाका मेयर उम्मेदवार अष्टकुमार कवे र मध्यपुर थिमि नपाकी उपमेयर अञ्जनादेवी मधिकर्मीले संयुक्त रुपमा गरेका थिए। उक्त अवसरमा उनीहरुले विकास निर्माणमा स्थानीयले अवरोध गर्नेभन्दा सहजीकरण गर्नुपर्ने आवश्यकता औंल्याए। स्थानीयलाई असुविधा हुने भए सुविधायुक्त बनाएर विकास निर्माणका योजना अघि बढाउनुपर्ने उनीहरुको धारणा थियो। उक्त क्षेत्रमा निरन्तर बस्ती विस्तार भइरहेको छ। नयाँ बस्ती विस्तारसँगै स्थानीयलाई मुख्य सडकसम्मको पहुँचमा समस्या भएको पीडितहरु वडावासीहरुले गुनासो पोखे। बस्तीमा घर बढेसँगै ढल निकास नहुँदा बस्ती डुबानमा पर्ने तथा फोहर पानी व्यवस्थापनमा समस्या रहेको उनीहरुको भनाइ थियो। तर ढल निर्माण तथा सडकको स्तरोन्नतिले आफूहरुको समस्या समाधान हुने उनीहरुले विश्वास व्यक्त गरे।"
सडकमा चालकलाई ट्राफिकको नमस्कार,"धरान : प्रदेश नम्बर १ मा सवारी दुर्घटना न्युनिकरण गर्न सुनसरी ट्राफिकले सवारी चालकहरुसँग ट्राफिक सचेतना अभियान सुरु गरेको छ। सोमबारदेखि पूर्वी नेपालको यातायातका साधन संचालनको हब रहेको धरानबाट अभियान थालेको ट्राफिक प्रहरीले सवारी चालकहरुलाई सडकमै नमस्कार गर्दै अभियान सुरु गरेका छन्। सडकमा गुडिरहेका सवारी साधन रोकेर ट्राफिक प्रहरीले सोमबारदेखि सवारी चालकहरुलाई नमस्कार गर्दै ट्राफिक नियमका बारेमा जानकारी गराएका छन्। ट्राफिक प्रहरीले १ नम्बर प्रदेश हर्न निषेधित प्रदेश हो यहाँ हर्न बजाउन पाइदैन, हर्न नबजाई दिनुहोला भन्दै चालकहरुलाई ३० मिनेटदेखि १ घण्टासम्म ट्राफिक सचेतना अभियान थालेको छ। ट्राफिकले चालकहरुलाई ट्राफिक नियम सम्बन्धित पर्चा वितरण गरेको छ। सवारी साधन चलाउँदा चालकले उच्च सावधानी अपनाई यात्रुहरुलाई सहज यात्रा गराउन अनुरोध गर्दै प्रदेश नम्बर १ मा हर्न निषेधित क्षेत्रका बारेमा सडकमै एक मिनेट चालक प्रशिक्षण थालेको जिल्ला ट्राफिक प्रहरी कार्यालय सुनसरीका प्रमुख भुवनबाबु खड्काले बताए। उनले १ नम्बर प्रदेशलाई हर्न निषेधित क्षेत्र घोषणा गरिएकाले यसको कार्यान्वयन र सवारी दुर्घटना न्युनिकरण गर्ने उदेश्यले चालकसँग सडकमै प्रशिक्षण अभियानको थालनी गरेको जानकारी दिए। ट्राफिक प्रहरीले सुनसरीको धरान, इटहरी, इनरुवा, झुम्का, दुहबी, भान्टावारी, लौकही, खनार, चतरा, महेन्द्रनगर, कोसि कटानलगायतका स्थानमा चालकलाई नमस्कार गर्दै ट्राफिक नियम पालनाका विषयमा जानकारी गराएको छ। नेपाल यातायात स्वतन्त्र मजदुर संगठनका केन्द्रिय सदस्य लक्ष्मी बानियाँले ट्राफिक प्रहरीले थालेको ट्राफिक सचेतना अभियानले दुर्घटना न्युनिकरणमा थप मद्धत पुग्ने बताए। उनले ट्राफिकले सुरुवात गरेको ट्राफिक सचेतनालाई मध्यनजर गर्दै यातायात मजदुरहरु पनि जिम्मेवार बनेर सवारी चलाउन अनुरोध गरेका छन्।"
महिला हिंसाविरुद्ध जाजरकोटमा प्रर्दशन,"जाजरकोट : देशभर महिलामाथि भइरहेका श्रृङ्खलाबद्ध हत्या, हिंसा र बलत्कारका विरुद्ध जाजरकोटका महिलाहरुले विरोध प्रर्दशन गरेका छन्। प्रचण्डमाधव समूहको नेकपा निकट अखिल नेपाल महिला संघ (अनेमसंघ) संघर्ष समिति जाजरकोटद्वारा आयोजित विरोध प्रदर्शन कार्यक्रमका वक्ताहरुले महिलाहरु दिनदाहाडै बलत्कृत हुँदा पनि सरकार रमिते भइरहेको भन्दै आक्रोश पोखेका छन्। 'महिला हत्या, हिंसा र बलत्कारका घटना दिनप्रतिदिन बढिरहेका छन् सरकार के हेरेर बसेको छ ? निर्मला पन्तका हत्याराहरु अहिलेसम्म किन पक्रन सकेका छैनन् ? निर्मला र भागरथी जस्तै सयौं किशोरीहरु कहिलेसम्म बलत्कृत भइ मृत्युवरण गरिरहनु पर्ने हो ?', अनेमसंघ जिल्ला संघर्ष समितिका संयोजक तथा कर्णाली प्रदेश सभा सदस्य कृष्ण शाहले सरकार सँग प्रतिप्रश्न गर्दै भनिन्, महिलाहरुको न्यायको लागि हामी अहिले सडकमा आएका छौं। फेरि यस्ता घटना दोहरिन नदिन सरकारले हत्याराहरुलाई हदैसम्मको कारवाही गरोस्। उनले प्रतिनिधि सभा भंग गरेर प्रधानमन्त्री केपी शर्मा ओलीले नेपाली जनतालाई धोका दिंदै प्रतिगमनको बाटो रोजेको आरोप लगाइन्। नलगाड नगरपालिकाकी प्रवक्ता राममाया हमालले संचालन गरेको विरोध कार्यक्रममा नेकपाका जिल्ला अध्यक्ष ढकवीर राना, सचिवालय सदस्य कमान खड्का, विद्यार्थी नेता झरना चन्द लगायतका वक्ताले सरकारको चर्को आलोचना गरेका थिए। यसअघि जिल्लाका सात ओटै पालिकाबाट सदरमुकाम खलंगामा भेला भएका महिलाले बलत्कारीलाई फाँसीको माग गदै बजार परिक्रमा गरेका थिए। प्रतिनिधि सभा विघटनपछि अनेमसंघ जाजरकोटले संघर्ष समिति गठन गरी सबै पालिकामा विभिन्न विरोधका कार्यक्रम गर्दै आएको थियो।"
मृगौला प्रत्यारोपण गर्न भारतमा रगत जाँच गर्नुपर्ने बाध्यताको अन्त्य,"भक्तपुर : मृगौलालगायतका अंग प्रत्यारोपण गर्नको लागि भारतमा रगत जाँच गर्न पठाउनुपर्ने बाध्यताको अन्त्य हुने भएको छ। भक्तपुरस्थित सहिद धर्मभक्त राष्ट्रिय प्रत्यारोपण केन्द्रले अंग प्रत्यारोपणको लागि रगतको क्रसम्याच र टिस्यु टाइप परीक्षण गर्ने मेसिन जडान गरेसँगै भारतमाथिको निर्भरताको अन्त्य हुने भएको हो। यसअघि केन्द्रले आफूकहाँ अंग प्रत्यारोपण हुने बिरामी तथा अंगदाताको रगत क्रसम्याचलगायत गर्न भारतमा परीक्षण गर्न पठाउँदै आएको थियो। जसले गर्दा अंग प्रत्यारोपण प्रभावित हुँदै आएको केन्द्रका कार्यकारी निर्देशक डा प्रेमराज ज्ञवालीले जानकारी दिए। उनका अनुसार केन्द्रमा उक्त उपकरण जडान भएर अहिले त्यसको प्रयोगबारे प्रशिक्षण चलिरहेको छ। डा पुकारचन्द्र श्रेष्ठ केन्द्रमा कार्यकारी निर्देशक छँदै करिब एककरोड २५ लाख रुपैयाँ खर्चेर उक्त उपकरण झिकाइएको थियो तर ठेकेदारले महिनौं आलटाल गर्दा उपकरण प्रयोगमा ल्याउन नसकिएको डा ज्ञवाली बताउँछन्। गएको बैशाखमा सरकारले डा श्रेष्ठको ठाउँमा डा ज्ञवालीलाई कार्यकारी निर्देशकमा नियुक्ति दिएको थियो।केन्द्रमा उपकरण आएपनि ठेकेदारले कोभिड १९ को बहानामा महिनौं अलमल गरे, उनले थपे, कहिले इञ्जिनियर आएनन् भनेर झुलाए। कहिले प्लेन उडेन भनेर अलमल्याए। उनका अनुसार अहिले पनि ठेकेदारले उपकरणको रेडिजिन ल्याएका छैनन् तर उपकरण सञ्चालन गर्नेबारे प्रशिक्षण अघि बढेका कार्यकारी निर्देशक डा ज्ञवालीले सुनाए। अझै उपकरणको रेडिजिन ल्याइपुर्याएको छैन, उनले भने, तर उपकरण सञ्चालनबारे प्रशिक्षण सुरु भएकाले चाँडै उपकरण प्रयोगमा ल्याउने अवस्थामा पुगेका छौं। यो उपकरण सञ्चालनमा आएसँगै अंग प्रत्यारोपणको लागि आवश्यक रगतको क्रसम्याच तथा टिस्यु टाइपको रिपोर्ट २४ घन्टाभित्रै दिन सकिने उनले स्पष्ट पारे। जसले गर्दा अंग प्रत्यारोपण गर्न अझ सहज र छिटो हुन उनको भनाइ थियो। पहिले भारतमाथि निर्भर भएर रगत जाँचको रिपोर्ट आउन ढिलाइ हुँदा अंग प्रत्यारोपण नै रोक्नुपर्ने बाध्यता थियो, डा ज्ञवालीले भने, रिपोर्ट समयमै नआउँदा प्रत्यारोपण गर्न बेडमा सुताएको बिरामीलाई नै फर्काउनु परेको थियो। केन्द्रले सातामा तीन दिन अंग प्रत्यारोपण गर्दै आएको छ। जसअनुसार केन्द्रले महिनामा १२ वटासम्म मृगौलालगायतका अंग प्रत्यारोपण गर्नसक्छ। कार्यकारी निर्देशक डा ज्ञवालीले केन्द्रमै रगत जाँचको मिक्सम्याच तथा टिस्यु टाइप परीक्षण गर्ने उपकरण प्रयोगमा आएपछि योभन्दा बढी संख्यामा मृगौला प्रत्यारोपण गर्न सकिने विश्वास व्यक्त गरे। कोभिड १९ पछि आठ वटा मात्रै प्रत्यारोपण कोरोना भाइरस संक्रमणको महामारीपछि केन्द्रले हालसम्म ८ जनामा मात्रै मृगौला प्रत्यारोपण गरेको छ। जसमध्ये एकजनाको मृगौला अस्वीकृत (रिजेक्ट) हुँदा झिकेर फाल्नुपरेको डा ज्ञवालीले बताए। उनले ती व्यक्तिको मृगौला रिजेक्ट भएपनि बिरामीको ज्यान जोगाउन सफल भएको दावी गरे। उनले कोभिड १९ को कारण अन्य अस्पतालमा प्रत्यारोपण सुरु नै नहुँदा केन्द्रले सुरु गरेकोसमेत बताए। हल्लामात्रै भयो, जग्गा पाएनौं कार्यकारी निर्देशक डा ज्ञवालीले केन्द्रले दिने सेवाअनुसार ठाउँ सारै साँघुरो भएको सुनाए। केन्द्रको लागि धेरै ठाउँमा जग्गा हेरिए पनि उपलब्धि हात नलागेको उनको भनाइ थियो। केन्द्रको लागि भक्तपुरकै चाँगुनारायण नपा वडा नं ७ वागेश्वरी, वडा नं ३ झौखेल, सूर्यविनायक नपा ७ गुण्डु र मध्यपुर थिमि नपाका धेरै ठाउँमा जग्गाको प्रस्ताव गरिए पनि कहींकतै उपयुक्त ठाउँ नदेखिएको कार्यकारी निर्देशक डा ज्ञवालीले बताए। अहिले केन्द्रको लागि कहींकतै जग्गाको व्यवस्था भएको छैन, उनले भने, हल्लामात्रै बढी भयो तर जग्गा हात लागेको छैन।उनले केन्द्रको लागि कम्तीमा ३० रोपनी क्षेत्रफलको जमिन आवश्यक रहेको बताए। उक्त क्षेत्रफलको जग्गा पाएको भोलिपल्टै केन्द्रले चौघेरा पर्खाल लगाइहाल्ने डा ज्ञवालीले सुनाए।"
मेलम्चीको सुरुङमा पानी भरेर परीक्षण सुरु,"सिन्धुपाल्चोक : बहुप्रतीक्षित मेलम्ची खानेपानीको सुरुङमा पानी भरेर परीक्षण सुरु भएको छ। सोमबार साढे २६ किलोमिटर सुरुङमा पानी भरेर परीक्षण सुरु भएको हो। खानेपानी आयोजनाको सुरुङ परीक्षणको क्रममा खानेपानीमन्त्री मणि थापा र युवा तथा खेलकुदमन्त्री दावा तामाङले स्वीच दबाएर पानी पठाएको मेलम्ची खानेपानी विकास समितिका प्रवक्ता राजेन्द्र पन्तले जानकारी दिए। खानेपानी मन्त्रालय र मेलम्ची खानेपानी विकास समितिले आवश्यक सम्पूर्ण प्राविधिक काम पूरा गरेसँगै पानी हालेर परीक्षण सुरु भएको हो। यसअघि गत वर्ष मेलम्ची खानेपानी आयोजनाको मुहानस्थित मुख्य सुरुङमा पानी हालेर परीक्षण गरिएको थियो। सुरुङमा पानी भनेर परीक्षण गरिएको थियो तर हेलुम्बु गाउँपालिका१ स्थित अम्बाथानको अडिटको मुख्य गेट ९नं १७० फुटेर निस्केको पानीले आयोजनाका एक इन्जिनीयर र चालकलाई बगाएको थियो। त्यतिबेला आयोजनाको मुहानस्थित 'हेड वर्क्स'बाट अम्बाथान अडिटसम्मको एक किलोमिटर सुरुङमा पानी पठाएर पहिलो परीक्षण गरिएको थियो। मेलम्ची खानेपानी राजधानीमा कहिले आइपुग्छ ? मेलम्ची खानेपानी आयोजनाको हेडबक्स निर्माण तीव्र अमेरिकामा उडिरहेको विमानमा आगोलागी मेलम्ची सुरुङ पुनः परीक्षण गरिने मेलम्ची सुरुङको परीक्षण आज, आपतकालीन उद्धारका लागि हेलिकोप्टरसहित उच्च सतर्कता"
सडकमा विद्यार्थीको सहयोग लिँदै ट्राफिक,"विराटनगर : कोसी लोकमार्गअन्तर्गत विराटनगरको महेन्द्र चोकमा सोमबार बिहान पोसाकसहितका विद्यार्थीको एउटा समूह ट्राफिक प्रहरीसँगै भेटिए। ट्राफिकको सहयोगी बनेर सडकमा निस्किएका उनीहरुले सवारी चालक, पैदल यात्रीसमेतका सडक प्रयोगकर्तालाई सम्झाई बुझाई गरिरहेको दृष्यले सबैको ध्यान खिचिरहेको थियो। पोसाकसहितका विद्यार्थीले ट्राफिक नियमको पालना गर्न अनुरोध गरिरहँदा सहज रुपमा स्वीकार गरेर सडक प्रयोगकर्ता गन्तव्यतिर लाग्थे। आवश्यक प्रशिक्षण दिँदै प्रदेश १ को राजधानी विराटनगरमा अस्तव्यस्त अवस्थामा रहेको ट्राफिक व्यवस्थापनलाई प्रभावकारी बनाउन सहयोग मागेपछि ट्राफिकको सहयोगीका रुपमा विद्यार्थी सडकमा निस्किएका हुन्। जिल्ला ट्राफिक प्रहरी कार्यालय मोरङले लर्डबुद्ध कलेजको सहकार्यमा विद्यार्थीलाई कक्षा कोठामै पुगेर ट्राफिक नियम सम्बन्धी आवश्यक प्रशिक्षण दिन थालेको छ। त्यसको अगुवाई मोरङ ट्राफिक प्रमुख प्रहरी निरीक्षक (इन्सपेक्टर) चन्द्रबहादुर खड्काले गरेका छन्। प्रशिक्षणसँगै विद्यार्थीहरु स्वयंसेवकका रुपमा सडकमा निस्किएर सहयोग गर्न थालेपछि सवारी आवागमन प्रभावकारी बन्ने, सवारी जाम हट्ने, ट्राफिक व्यवस्थापन चुस्त बन्ने र दुर्घटना न्यूनीकरणमा सहयोग पुग्ने अपेक्षा गरिएको छ। इन्सपेक्टर खड्काका अनुसार विराटनगरमा सडक अनुशासन पालना नगर्ने, जेब्रक्रसको प्रयोग नगरिकन जथाभावी रुपमा सडक पार गर्ने, पैदल यात्रुले सडकको पेटी प्रयोग नगरिकन सवारी साधन आवतजावतलाई नै असर पुग्ने गरी व्यस्त रहने सडक प्रयोग गर्दै हिँडडुल गर्ने क्रम बढ्दो छ। त्यस्तै विराटनगरमा अव्यवस्थित रुपमा निषेधित क्षेत्रमा जथाभावी सवारी साधनको पार्किङ गर्ने, चालकले लापरबाहीपूर्ण तरिकाले तीव्र गतिमा सवारी साधन चलाउने, पैदल यात्रु तथा सवारी चालकले नियमको पालना नगर्ने, चालकले मापसे (मादक पदार्थ सेवन) गरेर गाडी चलाउने, सिल्ट बेल्ट एवं जुत्ता र पोसाक तथा मोटरसाइकल चलाउँदा हेल्मेटको क्लिप नलगाउने समस्या पनि धेरै रहेको जानकारी उनले दिए। त्यस्तै चालक अनुमति पत्र (लाइसेन्स) नलिइकन सवारी साधन चलाउने, छिटो पुग्ने र धेरै यात्रु ओसार्ने तथा बढी कमाउने होडमा एकअर्काबीच प्रतिस्पर्धा गर्ने, सवारी साधनले निषेधित क्षेत्रको ख्यालै नगरिकन जथाभावी सडक पार गरिदिने एवं दुर्घटनाग्रस्त क्षेत्रको प्रवाह नगरिकन तीव्र गतिमा गाडी कुदाउने समस्या पनि जल्दोबल्दो रुपमा देखा परेको छ। जनशक्ति कम रहेको अवस्थामा ट्राफिक व्यवस्थापनलाई चुस्त बनाएर लैजानुपर्ने चुुनौतीका सामु विद्यार्थीलाई प्रशिक्षणमार्फत ट्राफिक नियम उल्लंघन र पालना सम्बन्धी आवश्यक जानकारी दिन थालिएको खड्काले बताए। आवश्यक ज्ञान हाँसिल गरेका विद्यार्थीहरु सहयोगी बनेर सडकमा निस्कँदै ट्राफिक प्रहरीलाई मद्धत गर्न थालेका हुन्। प्रशिक्षित विद्यार्थीले सडक अनुशासनको पालना र पैदल यात्रुलाई बाटो काट्दा जेब्राक्रस तथा हिँडडुल गर्दा सडकपेटीको प्रयोग गर्न सिकाउन थालेको जानकारी खड्काले दिए। उनका अनुसार निषेधित ठाउँमा पार्किङ नगर्न, मापसे नगरिकन र नियमको पालना गरेर मात्रै सवारी चलाउन, सिल्ट बेल्ट एवं जुत्ता र पोसाक तथा हेल्मेटको क्लिप लगाउन चालकलाई विद्यार्थीले अनुरोध गरेर ट्राफिक नियमको पालना गर्न सिकाइरहेका छन्। लर्डबुद्ध कलेजका प्रबन्ध निर्देशक राजेश भट्टराईले पढाईमा मात्रै केन्द्रित गर्नेभन्दा पनि विद्यार्थीलाई सडकको नियम र कानुनका बारेमासमेत जानकारी दिन थालिएको बताए। यस्ता अतिरिक्त क्रियाकलापले व्यक्तित्व विकास गर्न, नियम र कानुनका बारेमा जानकारी राख्न तथा विद्यार्थीलाई समाजसेवा र सामाजिक कार्यमा अग्रसर हुन मद्धत पुग्ने उनको बुझाइ छ। विद्यार्थीले सडकमा गएर सहयोग गर्दा ट्राफिक व्यवस्थापन चुस्त हुनुका साथै उनीहरुले पनि बाहिरी वातावरणमा राम्ररी घुलमिल हुने र नियम तथा कानुनका बारेमा जानकारी राख्ने अवसर प्राप्त गर्ने भट्टराईको भनाइ छ। दुर्घटना र सडकका अनेक अवरोध न्यूनीकरण गर्न विद्यार्थीको सहयोग ट्राफिक प्रहरीलाई महत्वपूर्ण हुने उनले बताए। जनचेतनामुलक हिसाबले कलेजमा अध्ययनरत सबै विद्यार्थीलाई प्रशिक्षित गर्न सप्ताहव्यापी ट्राफिक प्रशिक्षण राखिएको उनको भनाइ छ। प्रदेश १ ट्राफिक प्रहरी प्रमुख एसपी सञ्जीव शर्माले सडक अनुशासनका बारेमा शैक्षिक संस्था लक्षित कार्यक्रम गरेर प्रशिक्षित गराउँदै विद्यार्थीसँग सडकमा सहयोग लिने क्रमलाई प्रदेशभर विस्तार गरेर लैजाने योजना रहेको सुनाए। जसका कारण सडक प्रयोगकर्तालाई नियमको पालना गराउन सजिलो भएर बढ्दो दुर्घटना न्यूनीकरण तथा ट्राफिक व्यवस्थापन प्रभावकारी हुने तथा सकारात्मक नतिजा प्राप्त गर्न सकिने अपेक्षा राखिएको शर्माले बताए। कलेज पोसाकमा सडकमा खटिने विद्यार्थीले सुरक्षित यात्राका लागि ट्राफिक नियम पालना गर्नुपर्छ भन्ने सन्देश दिँदा चालक र पैदल यात्रुलेसमेत सहज रुपमा स्वीकार गर्ने गरेको उनको भनाइ छ। विराटनगरमा अबको एक साताभित्रमा आठ सयजति विद्यार्थीलाई प्रशिक्षित गराएर उनीहरुमार्फत सडक प्रयोगकर्तालाई थप सचेत गराउने योजना छ। प्रशिक्षणपछि ट्राफिकलाई सहयोग गर्न स्वयंसेवकका रुपमा खटिने विद्यार्थीले सडकमा अनुगमन गर्दै सचेतनामुलक सन्देश प्रवाह गर्ने गरेको एसपी शर्माको भनाइ छ। विद्यार्थीको सहयोगबाट ट्राफिक सम्बन्धी समस्या, असर तथा बढ्दो दुर्घटना न्यूनीकरणमा ठूलो मद्दत पुग्ने प्रदेश १ प्रहरी प्रमुख डीआईजी ईश्वरबाबु कार्कीको भनाइ छ। डीआईजी कार्कीले सडकमा पछिल्लो समय देखिएको समस्या तत्काल हल गर्न निर्देशन दिएपछि विद्यार्थीलाई प्रशिक्षित गराएर स्यवंसेवकका रुपमा परिचालन गर्ने उत्तम विकल्प ट्राफिक प्रहरीले अवलम्बन गरेको हो।"
शंकास्पद मृत्यु : अनुसन्धानमा लापरबाही भएको भन्दै आन्दोलन,"विराटनगर : मोरङको उर्लाबारीमा एक युवाको शंकास्पद मृत्यु भएको घटनाको अनुसन्धानमा लापरबाही भएको भन्दै परिवारका सदस्य र आफन्त आन्दोलित बनेका छन्। प्रहरीले अनुसन्धानमा लापरबाही गरेर घटनालाई कमजोर बनाउन खोजेको आन्दोलनमा उत्रिएकाहरुको आरोप छ। उनीहरुले अनुसन्धानमा लापरबाही गरिएको भन्दै आइतबारदेखि आन्दोलन थालेका हुन्। आन्दोलनरत उनीहरुले सोमबार पनि नाराबाजी र प्रदर्शन गर्दै इलाका प्रहरी कार्यालय उर्लाबारी घेराउ गर्दा त्यहाँको अवस्था दिनभर तनावपूर्ण बन्यो। उर्लाबारी नगरपालिका ५ का ३१ वर्षीय प्रवीण वास्तोलाको मृत्यु गत पुस ५ गते भएको थियो। प्रहरीका अनुसार अघिल्लो रात साथीभाइसँग होटलमा खानपिन गरेर उर्लाबारी६ का रमेश गिरीको घरमा उनी सुत्न गएको खुलेको प्रहरीको भनाइ छ। गिरीको घरमा भाडामा बस्ने साथीहरुसँग होटलमा खानपिन गरेर उनी साथीकै कोठामा सुत्न गएको प्रहरीले जनाएको छ। ओछ्यानमै बेहास अवस्थामा भेटिएको भन्दै उनलाई उपचारका लागि गोदावारी अस्पताल लगिएको थियो। परिवारका सदस्यले अस्पतालमै उनको मृत शरिर देखेको आफन्त दीपक वास्तोलाले बताए। परिवारका सदस्य र आफन्तले यसअघिदेखि नै प्रवीणको हत्या भएको दाबी गरिरहे पनि शरीरमा कुनै चोटपटक भने नदेखिएको प्रहरीले जनाएको छ। दीपकले प्रवीणको मृत्युको अनुसन्धान प्रतिवेदनमा अर्कै व्यक्तिको फोटो राखेर प्रहरीले लापरबाही गरेको बताए। घटना अनुसन्धान गरेको प्रहरीले सरकारी वकिलको कार्यालयमा अनुसन्धान प्रतिवेदनसहितको मिसिल बुझाउँदा मृतकको तीनवटा फोटो राखेको थियो। जसमा एउटा फोटो भने अरु नै व्यक्तिको परेको पाइएपछि आन्दोलनमा उत्रनु परेको दीपकको भनाइ छ। अर्कै व्यक्तिको फोटो राखेर अनुसन्धान प्रतिवेदन प्रहरीले बुझाएका कारण सरकारी वकिलको कार्यालयलले मुद्दा नचलाएको आफन्तको आरोप छ। प्रहरीले तीन जनालाई पक्राउ गर्दै घटनाको अनुसन्धान सकेर मिसिल बुझाएपछि जिल्ला सरकारी वकिल कार्यालयले मुद्दा चलाउन नपर्ने भन्दै माघ २ गते उनीहरुलाई हाजिरी जमानीमा छाडिदिएको थियो। अनुसन्धान प्रतिवेदन अध्ययनपछि अहिले नै मुद्दा चलाउन नमिल्ने ठहर गर्दै कार्यालयले फाइल फिर्ता पठाएको हो। मृत्यु शंकास्पद रहेको भन्दै पुस ९ गते परिवारका सदस्यबाट किटानी जाहेरी परेपछि प्रहरीले उर्लाबारी६ का ३१ वर्षीय राजेश रणपहेली, दीपेश पौडेल र शिवा भनिने मेहरमान दर्जीलाई नियन्त्रणमा लिएर घटनाको अनुसन्धान अघि बढाएको थियो। मृतककी बहिनी सदीक्षाले प्रहरी कार्यालयमा पुगेर मिसिल हेर्दा आफ्नो दाजुको फोटो परिवर्तन गरेर अर्कै व्यक्तिको राखेको पाइएको बताइन्। मिसिलमा तीनवटामा एउटा फोटो अर्कै व्यक्तिको राखेका कारण प्रहरीको भूमिका शंकास्पद देखिएको उनको भनाइ छ। मिसिलमा रहेको फोटो दाजुको हैन भनेपछि प्रहरीले हतारहतार परिवर्तन गरिदिएको सदीक्षाको गुनासो छ। अपराधीलाई संरक्षण गरेको लगायतका आरोप लगाएर प्रहरीविरुद्ध चर्को आवाज उठाउँदै उनले सामाजिक सञ्जालमार्फत आन्दोलनको लाइभ गरेकी थिइन्। पोष्टमार्टम रिपोर्टमा छटपटिका कारण मृत्यु भएको उल्लेख भएको बताउँदै सदीक्षाले प्रहरीले भने घटनाको अनुसन्धानमा लापरबाही गरेको आरोप लगाइन। प्रहरीले पनि फोटो भुलबस अर्कै परेको स्वीकार गरेको छ। मोरङ प्रहरीका डीएसपी लोकदर्शन थापाले फोटो राख्ने क्रममा त्रुटि भएको र घटनाको अनुसन्धान अझै पनि जारी रहेको बताए। फोटोमा त्रुटि भएपनि अहिलेसम्म भएको घटनाको अनुसन्धानमा कुनै लापरबाही र कमजोरी नभेटिएको उनको भनाइ छ। उनका अनुसार घटनाको छानबिनका लागि अर्का डीएसपी मानबहादुर राईको नेतृत्वमा टोली बनाइएको छ। अहिलेसम्म कुनै कमजोरी भएको नदेखिएको र छानबिनबाट घटनाको अनुसन्धानमा लापरबाही गरेको पुष्टि भए कारबाही हुने थापाको भनाइ छ। इलाका प्रहरी कार्यालय उर्लाबारीका प्रहरी निरीक्षक उद्धव पोखरेलले फोटो अर्कै व्यक्तिको परेको भएपनि गलत वा लापरबाही गर्ने मनसायले त्यस्तो नगरिएको बताए। एउटा मात्रै राख्दा हुने ठाउँमा अनुसन्धानलाई थप मजवुत बनाउन तीनवटा फोटो राखिएको हो, उनले भने, लापरबाही नै गर्ने हुँदा अरु दुईवटा फोटा चैँ किन मृतककै राखिन्थ्यो होला र ?पोखरेलले गलत नियत नराखिएको स्पष्ट पार्दै अनुसन्धानको प्रक्रिया अझै धेरै बाँकी रहेकाले अनुसन्धान पूरा भएपछि वास्तविकता बाहिर आउने भएकाले नआत्तिन र प्रहरीमाथि कुनै पनि शंका नगर्न सबैमा आग्रह गरेका छन्। पीडितका अनुसार मिसिलमा मृतकको भनि चाँदीको सिक्री लगाएका अर्कै व्यक्तिको फोटो राखिएको थियो। सदीक्षाका अनुसार मृत अवस्थामा फेला पर्दा प्रवीणको गलामा सिक्री थिएन। यद्यपी प्रहरीले अनुहार नै नचिनिने व्यक्तिको फोटो घटनास्थल मुचुल्कामा संलग्न गरेको उनको आरोप छ। गत पुस ४ गते घरबाट निस्किएका प्रवीणको मृत्यु भएको भनेर भोलिपल्ट बिहान ११ बजेतिर आफूहरुले थाहा पाएको सदीक्षाले बताइन्। प्रहरीले फरेन्सिक रिपोर्ट आउन बाँकी रहेको र त्यो रिपोर्ट प्राप्त भएपछि मात्रै घटनाको वास्तविकता बाहिर आउने जनाएको छ। प्रहरीले घटनालाई लिएर सामाजिक सञ्चालमा अनर्गल प्रचार भइरहेको भन्दै ध्यानआकर्षण भएको जनाएको छ। सोमबार एक विज्ञप्ति सार्वजनिक गर्दै प्रहरीले अनावश्यक गतिविधिले घटनाको वास्तविकता पत्ता लगाउन गाह्रो पर्ने भएकाले स्वतन्त्रपूर्वक रुपमा घटनाको सबै अनुसन्धान पूरा गर्ने वातावरण बनाइदिन सबैमा आग्रह गरेको हो।"
१० लाख अवैध भारुसहित नेपालगन्जमा भारतीय नागरिक पक्राउ,नेपालगन्ज: १० लाख अवैध भारतीय रुपैयाँसहित बाँकेमा एक जना भारतीय नागरिक पक्राउ परेका छन् । जिल्ला प्रहरी कार्यालय बाँकेका प्रमुख एसपी ओमबहादुर रानाले सोमबार पत्रकार सम्मेलन गरी यसबारे जानकारी दिएका हुन् । प्रहरीका अनुसार नेपालगन्ज उपमहानगरपालिका१६ को भन्सार चेक प्वाइन्टमा भारतबाट पैदल आउँदै गरेका उत्तरपूर्वी दिल्ली जफ्फारावादका ५४ वर्षीय मुनवर खान पक्राउ परेका हुन् । उनले बोकेका २ वटा झोलाभित्र २ हजारका ३ वटा र पाँच सयका एक हजार ९ सय ८८ वटा भारतीय रुपैयाँ फेला पारेको प्रहरीले जनाएको छ । विदेशी विनिमय ऐन २०१९ अनुसार यसरी बरामद गरिएको रकम जफत गरी १० लाखदेखि ३० लाख रुपैयाँसम्म जरिवाना हुने व्यवस्था छ ।
"झारफुकका नाममा शिक्षकमाथि सामूहिक आक्रमण, बचाउन जाँदा आमा पनि कुटिइन्","विराटनगर: मोरङको कानेपोखरी गाउँपालिका७की ६३ वर्षीया इन्द्रकुमारी गुरुङ सात वर्षदेखि बिरामी छोराको उपचार सम्भव हुन नसकिरहेको पीडा र तनावमा छिन् । छोरा ३३ वर्षीय भीमकाजी गुरुङको उपचारको खोजीमा भौँतारिएकी उनले छोरालाई विराटनगर, काठमाडौं र भारतको सिलिगुडीका विभिन्न अस्पताल पुर्याइन् । तर अहिलेसम्म रोग पत्ता लागेको छैन । चिकित्सकको सल्लाहअनुसार ६ वर्षदेखि भीमकाजी नियमित औषधि सेवन गरिरहेका छन् । तर बिसेक हुन सकिरहेको छैन । न त उपचार नै सम्भव हुन सकिरहेको छ । सामान्य पारिवारिक आर्थिक अवस्था रहे पनि छोराको उपचारमा १५ लाख रुपैयाँभन्दा बढी खर्च भइसकेको इन्द्रकुमारीले बताइन् । छोरालाई उपचारका लागि धेरै अस्पताल लगियो । पैसा पनि खर्च भएको भयै छ, उनले भनिन्, अहिलेसम्म रोग पत्ता लागेको छैन । रोगको पहिचान भएमा उपचार पाएर छोरो निको हुन्थ्यो होलाजस्तो लाग्छ । सात वर्षअघि एक्कासी मानसिक समस्या देखिएका भीमकाजीलाई लट्ठ परेर एकोहोरो बन्ने र बेहोस हुने समस्या दोहोरिरहन्छ । उनलाई लिएर अस्पताल धाउन थालेको परिवार अहिले सम्मरोग पत्ता लाग्न नसक्दा र उपचार सफल नहुँदा चिन्तित छ । भीमकाजी कानेपोखरी७ कै श्री पपुलर बोर्डिङ स्कुलका शिक्षक हुन् । उनी दुई वर्षदेखि उक्त स्कुलमा पठनपाठन गराउँछन् । त्यसअघि १० वर्षसम्म गाउँकै सगरमाथा बोर्डिङ स्कुलमा पढाए । उपचार ठीक नभएर तनावमा रहेका भीमकाजीले एक जना धामी झाँक्रीको काम गर्ने व्यक्तिका बारेमा सामाजिक सञ्जाल युट्यूबमा उधुमै प्रचार गरिएको भेटे । उपचार गर्न जाने जो कोही पनि तत्कालै निको हुने अपत्यारिलो खवर युट्यूबमार्फत थाहा पाए । विश्वास नलागे पनि लामो समयदेखिको स्वास्थ्य समस्याको समाधान भइहाल्छ किभन्ने झिनो आशमा उनले परिवारलाई त्यो कुरा सुनाए । छोराको प्रभावकारी उपचारको पर्खाइमा पीडामाथि तनाव थपिएर बुढेशकालमा थलिँदै गएकी इन्द्रकुमारीले फागुन ४ गते बिहान मोरङको बेलबारी नगरपालिका४ बुधबारेस्थित धामीको काम गर्दै आएका एक व्यक्तिको घरमा भीमकाजीलाई पुर्याइन् । आमाछोरा पुग्दा धामीकहाँ झरफुक गर्न आएकाहरुको लाम थियो । टेन्ट टाँग्दै व्यवस्थित रुपमा थान (चिन्ता बस्ने ठाउँ) बनाएर धामी झाँक्रीको काम गर्दै आएका २५ वर्षीय कृष्ण घतानी चिन्ता बसेर ढ्याङ्ग्रो बजाउँदै काप्ने र उफ्रिने गरिरहेको उनीहरुले देखे । छेउछाउमा सातआठ जना महिला तथा युवतीहरु पनि शरीरमा माता चढेकोभन्दै धामी जसरीनै उफ्रिदै र चिच्याउँदै थिए । धामीका सहयोगीहरु थाल र ढ्याङ्ग्रो बजाउन सहयोग गरिरहेका भेटिए । भीडभाड ठूलो थियो । आमालाई लिएर धामीकोमा पुगेका भीमकाजीको उपचार गराउने पालो फागुन १० गते मात्रै आउने भयो । पुनः १० गते फेरि आउँछौं भनेर आमाछोरा घर फर्किए । तर बिरामले थप च्यापेपछि भोलिपल्ट (फागुन ५ गते) उज्यालो हुनसाथ भीमकाजी फेरि धामीको घर पुगे । धामीलाई समस्या सुनाइरहेका बेला पछ्याउँदै उनकी आमा पुगिन् । धामीसहित केही महिला र युवतीहरु ढ्याङ्ग्रो र थालबजाएर थानका अगाडि जोडतमासले उफ्रिँदै त्यहाँ आएकाहरुलाई झरफुक गरिरहेका थिए । त्यत्तिकैमा थान अगाडि बसिरहेका बेला केही नबोलिकन एक्कासी एक युवाले अनुहारमा मुक्का प्रहार गरेपछि भीमकाजी भुइँमा ढले । उनलाई आमाले उठाउन खोजिन् । त्यसपछि धामीसहित केही युवा र त्यहाँ उफ्रिरहेका महिला तथा युवतीले सामूहिक रुपमा भीमकाजीमाथि आक्रमण सुरु गर्न थाले । दर्दनाक हिसाबले सबै मिलेर सामूहिक रुपमा आक्रमण र निर्घात कुटपिट गरिएको उक्त घटनाको भिडियो पनि सार्वजनिक भएको छ । धामीको काम गर्ने कृष्णले बारम्बार खुकुरीले भीमकाजीलाई प्रहार गर्न खोजेको र केही महिला तथा युवतीले भुइँमा लडाईलडाई बारम्बार छात्ती, ढाड लगायत शरीरका विभिन्न भागमा मुक्का र लात्ताले प्रहार गरेको भिडियोमा देख्न सकिन्छ । कुटाइ सहन नसकेर उनले बारम्बार आफूलाई मारिदिन पनि आग्रह गरिरहेको पनि भिडियोमा हेर्न र सुन्न सकिन्छ । सामूहिक आक्रमणको भिडियो अहिले युट्यूबमा भाइरल बनेको छ । गजा (ढ्याङ्ग्रोबजाउने लौरो), लात्ता र मुक्काले बारम्बार प्रहार गर्न थालेपछि आमा इन्द्रकुमारी आत्तिइन् । आफ्नै आँखाअगाडि निर्घात कुटपिट हुन थालेपछि सहन नसकेर इन्द्रकुमारी छोरालाई बचाउन गइन् । त्यो अराजक र उत्तेजक भीडले वृद्ध इन्द्रकुमारीमाथि पनि आक्रमण र कुटपिट गरेको प्रहरीले जनाएको छ । आक्रमणबाट छात्ती, अनुहार, घाँटी, ढाड लगायत शरीरका विभिन्न भागमा चोट लागेर उठ्नै नसक्ने अवस्थामा पुगेका भीमकाजीलाई तत्काल उपचारका लागि बीपी कोइराला स्वास्थ्य विज्ञान प्रतिष्ठान धरान लगिएको थियो । स्वास्थ्यमा केही सुधार भएपछि प्रतिष्ठानले उनलाई आइतबार डिस्चार्ज दिएर घर पठायो । तर उनी उठेर हिँडडुल र राम्ररी कुराकानी गर्न एवं खाना खान सक्ने अवस्थामा नरहेको दाजु रचनमान गुरुङले बताए । उनका अनुसार कुटाइबाट थला परेकी आमा इन्द्रकुमारी ओछ्यानबाट उठ्न सकिरहेकी छैनन् । सबै धुरिएर छोरालाई कुट्न थालेपछि माया लागेर बचाउन आमा जानु भएछ । तर ठूलो संख्यामा रहेका उनीहरुले छाडेनन् र वृद्ध अवस्थाकी आमालाई पनि धेरै कुटपिट गरेछन्, रचनमानले भने, विना गल्ती झारफुकका नाममा भाइ र वृद्ध आमामाथि मार्ने हिसाबले आक्रमण गरियो । धन्नबाचेर फर्किएकाले जीवितै भेट्न सक्यौँ । यस्तो डरलाग्दो बिचित्रको र अचम्मको संवेदनहिन घटना अहिलेसम्म देखेकै थिइँन । मरणासन्न हुने गरी आक्रमण गरेपछि आमालाई एक बोतल रक्सी र पाँच सय रुपैयाँ पैसा थानमा राख्न लगाउँदै धामीको खुट्टा ढोग्न लगाएर माफी पनि माग्न लगाएको रचनमानको भनाइ छ । भगवान पुकार्दै मेरो छोरालाई केही नहोस् भनेर बचाउन पुग्नु भएकी आमालाई कुटपिटपछि बारम्बार माफी माग्दै समाएर धामीको खुट्टा ढोग्न लगाएछन्, उनले भने, भनेको अनुसार नभए मारिदिन्छौँ भन्दै सबै मिलेर आक्रमण गर्दै बाध्य पारेपछि छोरालाई केहीनहोस् भन्दै धामीको थानमा आमाले रक्सी र पैसा चढाउनु भएछ । उनका अनुसार देवताको थानमा गलत मनसायले आएको भन्दै भाइमाथि उनीहरुले आक्रमण सुरु गरेका हुन् । उनले पटकपटक मारिदिन्छौँ भन्दै अनेक हिसाबले यातना दिएर भाइलाई लडाईलडाई आक्रमण गरेको र आमालाई कुटपिट गरेको भिडियो आफूसँग सुरक्षित रहेको बताए । पीडित परिवारको किटानी जाहेरीपछि प्रहरीले नियन्त्रणमा लिएर धामीझाँक्रीको काम गर्दै आएका कृष्णविरुद्ध अभद्र व्यवहारको मुद्दामा म्याद थप गरेर घटनाको अनुसन्धान अघि बढाएको छ । इलाका प्रहरी कार्यालय बेलबारीका प्रहरी निरीक्षक ऋषिराज ढकालले घटनामा सातआठ जनाको संलग्नता रहे पनि तत्काल पहिचान खुलेका एक जनालाई मात्रै पक्राउ गरिएको र अरुको खोजी भइरहेको जानकारी दिए । सामूहिक रुपमा आक्रमण गरेको भिडियो प्राप्त भएको छ । एक जनाको पहिचान खुलेकाले पक्राउ गरिएको हो, ढकालले भने, कुटपिटमा संलग्न अरुको पहिचानगर्ने प्रयास भइरहेको छ । घटनामा संलग्न सबै जनालाई खोजी गरेर पक्राउ गर्दै कानुनअनुसार कारबाही अघि बढाइने छ । ढकालले भिडियो हेर्दा कुनै पुरानो रिसईबीका कारण ज्यानै लिने हिसाबले सामूहिक रुपमा सांघातिक आक्रमण गरेको देखिने बताए । तर पीडित परिवारले भने घटनामा संलग्न कोहीसँग पनि चिनजान नरहेको जनाएको छ । ताप्लेजुङ घरभएका कृष्ण केही समयदेखि बेलबारीमा बसेर धामीझाँक्रीको कामगर्दै आएको खुलेको प्रहरीको भनाइ छ । प्रहरीकाअनुसार पैसा कमाउनका लागि उनले सामाजिक सञ्जाल युट्यूबको दुरुपयोग गरी जुनसुकै बिरामी पनि निको पारिदिने गलतप्रचार गरेर झारफुकका लागि आउनेहरुलाई यस्तै खालको यातना दिने र आक्रमण गर्ने काम बारम्बार गरिरहेको पाइएको छ । कृष्ण र उनको समूहबाट अरु पनि पीडित भएको हुनसक्ने भएकाले यस विषयमा थप सोधीखोजी तथा अनुसन्धान थालिएको प्रहरीले जनाएको छ । शिक्षकजत्तिको शिक्षितव् यक्तिले धामीले बिराम निको पार्छन् भन्दै झारफुक गर्न जानु पनि गलत हो । तर जतिउ पचार गर्दा पनि निको नभएपछि बा सुधार भइहाल्छ किभनेर गएको पाइयो, एक प्रहरीले भने, भिडियो हेर्दा घटना निक्कै दर्दनाक देखिन्छ । यसले प्रविधिको दुरुपयोग गर्दै समाज नकारात्मक बाटोतर्फ उन्मुख भएको शंकेत पनि गर्छ । प्रहरीले सामाजिक सञ्जालको दुरुपयोग गर्दै कोही कसैले यस्तो गलत धन्दा चलाइरहेको भए तत्काल सूचना दिन वा सम्पर्कमा आउन पनि सबैमा अनुरोध गरेको छ । वडाध्यक्ष राम राईले घटनामा संलग्न व्यक्ति बेलबारीका स्थायीबासिन्दा नभएको र केही समय अगाडि मात्रै गाउँमा आएर बसोबास गर्न थालेको बताए । घटना अन्धविश्वास र रुढीवादी परम्पराको परकाष्टा भएको बताउँदै उनले सबै दोषीलाई पक्राउ गरेर कारबाहीको दायरामा ल्याउन प्रहरीलाई सहयोग गरिरहेको जानकारी दिए । घटनाबाट पीडित बनेका भीमकाजीको भने बुवाको यसअघि नै निधन भइसकेको छ । उनको परिवारमा आमा, दाजुभाउजू, श्रीमती र छोराछोरी छन् । २०७१ सालमा निरुता गुरुङसँग बिहे गरेका उनको ५ वर्षका छोरा र ३ वर्षकी छोरी छन् ।"
मामाबाटै अपहरण,"जनकपुरधाम : धनुषाको नगराइन६ लगमाका ६ वर्षीय चन्दन दास शनिबार दिउँसो १ बजेतिर घरछेउको पसलमा चकलेट किन्न गएका थिए। तर, घर नफर्केपछि परिवारमा हल्लीखल्ली मच्चियो। छिमेकमा सोधखोज गरे पनि चन्दनको पत्तो लागेन। साँझ ५ बजे अचानक चन्दनकी आमाको मोबाइलमा नचिनेको नम्बरबाट फोन आयो। तपाईंको छोरालाई अपहरण गरिएको छ, १ करोड रुपैयाँ फिरौती दिनुस् अनि छोरा लग्नुस्, फोन गर्नेले भने। फिरौती माग्दै फोन आउनेबित्तिकै अभिभावकले प्रहरी चौकी लगमा (जटही)मा खबर गरे। प्रहरी चौकीबाट तत्काल त्यसबारे जिल्ला प्रहरी कार्यालय धनुषामा खबर गरियो। समय खेर नफाली प्रदेश २ प्रहरी कार्यालय जनकपुरले विशेष टोली परिचालन गर्यो। घटनाको खबर पाएको तीन घण्टाभित्र प्रहरीले अपहरणमा संलग्न अभियुक्त पक्राउ गरी नाबालकलाई सकुशल मुक्त गर्यो। प्रहरीले आइतबार जिल्ला प्रहरी कार्यालय धनुषामा पत्रकार सम्मेलन गरी अपहरण घटनाका आरोपित २० वर्षीय रामरतन दास भनिने लक्ष्मेश्वरकुमार दासलाई सार्वजनिक गरेको छ। दास ती नाबालकका मामा हुन्। लक्ष्मेश्वरले नाबालक भान्जा चन्दनलाई पसलबाटै बाइकमा घुमाइदिन्छु भन्दै फकाएर लगेको प्रहरी अनुसन्धानले देखाएको छ। आर्थिक लोभमा नातागोता पनि बिर्सिएर यो अपराध गरिएको हो, घटनाबारे जानकारी गराउँदै धनुषाका एसपी प्रकाश रानाभाटले भने। लक्ष्मेश्वरले भान्जालाई लिएर जनकपुर उपमहानगरपालिका७ माछाबजारस्थित एक घरमा लगेका थिए। अपहरण योजनामा उक्त घरका मालिकको पनि संलग्नता हुन सक्ने आशंकामा छानबिन भइरहेको एसपी रानाभाटले बताए। डेराकै घरमा भान्जालाई लुकाएर बसेको अवस्थामा प्रहरीले दासलाई पक्राउ गरेको हो। अभियुक्तविरुद्ध अपहरण तथा शरीर बन्धक कसुरमा मुद्दा अघि बढाइएको प्रहरीले जनाएको छ। प्रहरीले चन्दनलाई अभिभावकको जिम्मा लगाइएको छ।"
"मेलम्ची सुरुङको परीक्षण आज, आपतकालीन उद्धारका लागि हेलिकोप्टरसहित उच्च सतर्कता","काठमाडौं : बहुप्रतीक्षित मेलम्ची खानेपानीको साढे २६ किलोमिटर सुरुङमा सोमबारदेखि पानी भर्न थालेर परीक्षण गरिने भएको छ। खानेपानी मन्त्रालय र मेलम्ची खानेपानी विकास समितिले आवश्यक सम्पूर्ण प्राविधिक काम पूरा गरेसँगै पानी हालेर परीक्षण गरिन लागिएको हो। आयोजनास्थल मेलम्चीमै औपचारिक कार्यक्रम राखेर पानी भर्न सुरु गरिने छ। खानेपानी मन्त्री मणि थापाको उपस्थितिमा सुरूङमा पानी हालेर परीक्षण गरिने मेलम्ची खानेपानी विकास समितिका प्रवक्ता राजेन्द्र पन्तले जानकारी दिए। गत असारमै सुरुङमा पानी भनेर परीक्षण गरिएको थियो तर हेलुम्बु गाउँपालिका१ स्थित अम्बाथानको अडिटको मुख्य गेट ९नं १७० फुटेर निस्केको पानीले आयोजनाका एक इन्जिनीयर र चालकलाई बगाएको थियो। त्यसपछि आयोजनाको मुख्य दातृ निकाय एशियाली विकास बैंक (एडीबी) को अनुदान सहयोगअन्तर्गत चारजना विशेषज्ञको टोलीले सुरुङ, मुहानस्थल, गेटलगायतका संरचनाको पुनः जाँच गरेको थियो। 'विशेषज्ञहरुले निरीक्षण गर्नुभयो, उहाँका महत्वपूर्ण सुझावलाई समावेश गरी पुनः परीक्षणका लागि तयार भयो', आयोजनाका कार्यकारी निर्देश तिरेश खत्रीले भने। विगतको जस्तो दुर्घटना नहोस् भन्नका लागि आयोजनाले यसपालि विशेष सतर्कता अपनाएको खत्रीले बताए। परीक्षणका क्रममा हेलिकप्टरलाई तयारी अवस्थामा राखिएको छ। उद्धार योजना बनाएर धुलिखेलदेखि काठमाडौँस्थित विभिन्न अस्पतालहरुसँग समन्वय गरिएको छ। खत्रीका अनुसार सिन्धुपाल्चोकको मेलम्ची खोलादेखि काठमाडौँको सुन्दरीजलसम्मको साढे २६ किलोमिटर सुरुङ भर्न १६ दिन लाग्नेछ। शुरुआती चरण भएकाले सुरुङको क्षमताअनुसार पानी नछाडिने उनले बताए।"
स्कुलमा अब पोसिलो खाजा,"काठमाडौं : सामुदायिक विद्यालयमा पढ्ने ४ देखि १२ वर्षसम्मका ३० लाख बालबालिकालाई सरकारले नै खाजाको व्यवस्था गरेको छ। ससाना विद्यार्थीले अब चाउचाउ र चिजबलको सट्टा फर्सीको प्यान केकदेखि कोदोको हलुवालगायत पोसिलो खाजा खान पाउने भएका छन्। शिक्षा तथा मानव स्रोत विकास केन्द्रले हालै प्रारम्भिक बालविकासदेखि कक्षा ५ सम्मका लागि जंक फुड निषेध गर्दै दिवा खाजा तालिका सार्वजनिक गरेको हो। शिक्षा विज्ञान तथा प्रविधि मन्त्रालयअन्तर्गतको यो केन्द्रले स्थानीय स्तरमा उत्पादन हुने खानेकुरालाई प्राथमिकतामा राखेको छ। केन्द्रका महानिर्देशक वैकुण्ठ अर्यालले यसका लागि साढे ७ अर्ब रुपैयाँ विद्यालयमा पठाइएको जानकारी दिए। महानिर्देशक अर्यालका अनुसार विद्यालयमा वर्षभरि पढाइ हुने अवधि १ सय ८० दिनसम्म प्रतिदिन प्रतिविद्यार्थी कर्णालीमा २० रुपैयाँ र अन्य क्षेत्रमा १५ रुपैयाँका दरले दिवा खाजाको शुल्क उपलब्ध गराइनेछ। स्थानीय उत्पादनलाई प्रवर्द्धन गर्नुका साथै विद्यार्थीलाई स्वस्थ र ताजा खाजा खुवाउने उद्देश्यले मेनु सार्वजनिक गरिएको हो। यो सुरुवात मात्र भएकाले मेनु तथा शुल्कमा सुधार गर्न सकिने महानिर्देशक अर्यालले बताए। खाजा तालिकामा विभिन्न खाजाको पौष्टिक विवरण र त्यसलाई बनाउँदा प्रयोग गरिने सामग्रीबारे खुलाइएको छ। तालिकाअनुसार पूर्वी पहाडी जिल्ला इलाम, पाँचथर, धनकुटा, तेह्रथुम, भोजपुर, खोटाङ र ओखलढुंगामा ६ प्रकारका मेनु तयार पारिएको छ। जसअन्तर्गत पोसिलो जाउलो, मकैको खिर तरकारी, फर्सीको प्यान केक, कोदोको हलुवा, च्याउको क्वाटी र आलु पनिर छ। मध्यपहाडी क्षेत्रका जिल्ला सिन्धुली, रामेछाम, काभ्रेपलाञ्चोक, सिन्धुपाल्चोक, मकवानपुर, धादिङ, नुवाकोट, काठमाडौं, भक्तपुर, ललितपुर, नवलपुर, बर्दघाट, सुस्तापूर्व, पाल्पा, स्याङ्जा, तनहुँ, कास्की, पर्वत र लमजुङका लागि पनि ६ वटा मेनु तोकिएको छ। जसमा पोसिलो जाउलो, कोदोको हलुवा तरकारी, चिउरा मासु, क्वाटी, मकैको खिर तरकारी र पानी रोटी छन्। पश्चिम पहाडी जिल्ला बागलुङ, म्याग्दी, अर्घाखाँची, गुल्मी, प्युठान, रोल्पा, रुकुमपूर्व, पश्चिमरुकुम, सल्यान, जाजरकोट, सुर्खेत, दैलेख, अछाम, डोटी, बैतडी र डडेलधुरामा पोसिलो जाउलो, फापरको रोटी, मकैको खिर, क्वाटी, ढिंडो र कोदोको पुवा सिफारिस गरिएका छन्। पूर्वी तराईका सप्तरी, सिरहा, धनुषा, महोत्तरी, सर्लाही, रौतहट, बारा र पर्साका विद्यार्थीका लागि खिचडी, छोला चिउरा, गेडागुडी मिक्स, गहुँको हलुवा र तरकारी, चिउरा मासु र मकैको लावा फूल तोकिएको छ। त्यसैगरी झापा, मोरङ, सुनसरी र उदयपुरमा भुटेको भात, पुरी तरकारी, भुटेको अण्डा र चिउरा, खिर तरकारी, पानी रोटी र दही चिउरा र तरकारी छन्। पश्चिम तराईका चितवन, नवलपरासी, रुपन्देही, कपिलवस्तु र दाङका विद्यार्थीका लागि भुटेको भात, गहुँको हलुवा, गेडागुडी मिक्स, चिउरा मासु, जाउलो र मकैको भटमास तरकारी तोकिएको छ। पश्चिम तराईकै बाँके, बर्दिया, कैलाली र कञ्चनपुरका लागि भने भुटेको अण्डा र भात, चना चिउरा, खिर तरकारी, रोटी अचार, गेडागुडी साँधेको र दही चिउरा र तरकारी छन्। पूवी हिमाली जिल्ला ताप्लेजुङ, सोलुखुम्बु र संखुवासभामा मासको जाउलो, मकैको खिर, आलु बदाम, फापरको ढिंडो, कोदोको पुवा र क्वाटी तोकिएको छ। मध्य हिमाली जिल्ला दोलखा, रसुवा, गोरखा, मनाङ र मुस्ताङमा जाउलो, अन्डा भुजा, क्वाटी, कोदोको हलुवा, हरियो मकैको तरकारी र आलुदम छन्। पश्चिमी हिमाली जिल्ला जुम्ला, हुम्ला, मुगु, डोल्पा, बझाङ, बाजुरा र दार्चुलामा पोसिलो जाउलो, कोदोको हलुवा तरकारी, कला र सिमीको कोल, फापरको लगर, मकै भटमास र चिनोको खिर र तरकारी सिफारिस गरिएको छ।"
आफन्तकै छैन भर,"काठमाडौं ०७४७५ मा १ हजार ६ सय ७४ वटा बलात्कारका घटना प्रहरीमा दर्ता भए। तीमध्ये १ हजार २ सय ९० वटामा चिनेजानेकै व्यक्ति संलग्न भएको प्रहरी तथ्यांकले देखाउँछ। ३ सय ८४ वटामा चिनजानबाहिरका व्यक्ति संलग्न देखिए।  ०७५७६ मा २ हजार ५ सय ७० वटा घटना भए। तीमध्ये २ हजार ७३ वटामा चिनेजानेकै र ५ सय ३२ वटा बाहिरका व्यक्तिको संलग्नता भेटियो।  ०७६७७ मा २ हजार ४ सय ४९ वटा घटना भए। प्रहरी केन्द्रीय प्रवक्ता एसएसपी वसन्तबहादुर कुँवरका अनुसार १ हजार ९ सय ५२ वटामा चिनजानकै व्यक्तिको संलग्नता पाइयो। बाँकी घटना चिनजान नभएका व्यक्तिले गराएको प्रवक्ता कुँवरको भनाइ छ।  चालु वर्षको पुससम्म १ हजार ४ सय २७ वटा घटना प्रहरीमा दर्ता भएका छन्। यी घटनामा पनि चिनेजानेकै व्यक्ति बढी संलग्न रहेको प्रहरी अनुसन्धानले देखाएको छ। प्रहरी प्रवक्ता कुँवरका अनुसार यो तथ्यांक हेर्दा १ हजार १ सय ४३ घटनामा चिनेजानेकै र २ सय ८४ वटामा चिनजान नभएका व्यक्ति संलग्न देखिएका छन्। हाडनाताभित्र पर्ने हजुरबुबा, बुबाझड्केलो बुबा, ससुरा, काका, मामा, ठूलोबुवा, ठूलोबुवाका छोरा, मामाका छोरा, देवर, जेठाजु, श्रीमान्, भदासम्म बलात्कारमा संलग्न रहेको देखिन्छ। त्यसैगरी घरमालिक, केटासाथी, छिमेकी, भिनाजु, शिक्षक पनि संलग्न देखिन्छन्। त्रिभुवन विश्वविद्यालयको मानवशास्त्र विभागका प्रमुख डम्बर चेम्जोङ नैतिक शिक्षा अभावका कारण हाडनाता करणीका घटना बढ्दै गएको बताउँछन्। पहिला मानिसमा नैतिक चेतना हुनुपर्यो। यो काम ठीक र यो काम बेठीक भनेर छुट्याउन नसक्ने कोही पनि सामाजिक प्राणी हुनै सक्दैन, विभाग प्रमुख चेम्जोङ भन्छन्, मानिसहरू विलासितामा रमाउँदै गर्दा उसमा नैतिक चेतनाको ह्रास पैदा हुन थाल्यो। जसले राम्रा र नराम्रा काम छुट्याउनै सकेन। नैतिक शिक्षा पाठ्यक्रमबाट हटेपछि व्यक्तिले नैतिक ज्ञान, समाज के हो ? समाजमा कसरी बस्नुपर्छ ? जस्ता ज्ञानवद्र्धक कुरा विद्यालयस्तरबाटै सिक्ने मौका गुमाएको चेम्जोङ बताउँछन्। प्रहरी केन्द्रीय प्रवक्ता कुँवर प्रहरीसमुदाय साझेदारी कार्यक्रममार्फत चेतना अभिवृद्धि गराउँदा पनि समाज अझै रुपान्तरण हुन नसकेको बताउँछन्। हामीले बलात्कार मात्रै होइन, महिला, बालबालिकाविरुद्ध आपराधिक घटना हुन नदिन धेरै पटक गाउँगाउँमा पनि सम्झाउने बुझाउने गरिसक्यौं, प्रवक्ता कुँवर भन्छन्, तर, घटना रोकिएको छैन। न्यूनीकरण भने भएको छ।"
