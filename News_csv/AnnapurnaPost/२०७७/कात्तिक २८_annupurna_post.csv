शीर्षक,विवरण
पुनर्निर्माणले जगाएको आशा,"सुरुका वर्षमा केही अलमल देखिए पनि पाँच वर्षअघिको भूकम्पबाट तहसनहस भएका संरचना पुनर्निर्माणको काम अहिल तीव्ररूपमा अघि बढेको छ। यही गतिमा बढेमा एक वर्षभित्रमा अधिकांश संरचना पहिलेकै अवस्थामा फर्किने अपेक्षा गर्न सकिन्छ। सुस्त आर्थिक विकास र कोरोना कहरका बीच पनि निर्माण कार्यलाई द्रूत गतिमा दौडाउनु भनेको पुनर्निर्माणका काम सरकारको उच्च प्राथमिकतामा रहेको पुष्टि हुनु हो। जनतामा जताततै देखिएको निराशा चिर्न पनि विकास निर्माणमा देखिएको गति कायमै राख्न सक्नुपर्छ र भत्किएका संरचनालाई पुरानै लयमा फर्काउनुपर्छ। भूकम्पले भत्काएको निजी आबास, सरकारी भवन, स्कुल तथा विश्वविद्यालयसहित सम्पदा निर्माणले पनि गति लिएको छ। भूकम्पले विश्व सम्पदा सूचीभित्रका एक सय ७० सम्पदा भत्काएको थियो। यसमध्ये एक सय पाँचवटाको पुनर्निर्माण भइसकेको छ। तीबाहेक धरहरालगायत भौतिक संरचनाको पुनर्निर्माण पनि तीव्र गतिमा भइरहेको छ। तीमध्ये बाईसौं तलासम्म रहने धरहराको अठारौं तलाको ढलान हुने क्रममा छ। भूकम्पकै कारण क्षत्विक्षत् भएको रानीपोखरी र दरबार हाईस्कुल पुरानै लयमा फर्काइसकिएको छ। यी संरचनाले उपत्यकाकै सान बढाएको छ। यो कामबाट सरकारले समेत प्रशंसा कमाएको छ। सरकारले गरेका बिरलै राम्रा काममा यी संरचना दर्ज भएका छन्। यससँगै उपत्यकामा भत्किएका चार सय चारमध्ये एक सय ९४ वटाको निर्माण सम्पन्न भएको छ। उपत्यकाबाहिरका तीन सय ४७ मध्ये एक सय ५५ वटाको पुनर्निर्माण सम्पन्न भएको छ। अतिप्रभावित १४ जिल्लाका सात सय ५३ वटा भूकम्पबाट भत्किएका थिए। बाँकी रहेका सम्पूर्ण संरचना निर्माणको काम पनि सरकारी प्राथमिकतामा पर्नुपर्छ। हुन त अझै पनि भूकम्पबाट प्रभावित थुप्रै लाभग्राही सरकारी लाभ लिनबाट वञ्चित छन्। कतिपय जिल्लामा स्कुल तथा सरकारी भवन कतै जग्गा अभावमा त कतै सरकारी मापदण्ड पूरा गर्न नसकेका कारण बनाउन सकिएको छैन। यसतर्फ सरकारले विशेष ध्यान दिनुपर्छ। दाताहरूले बनाइदिने वाचा गरेका थुप्रै संरचनाको निर्माण काम अझै अघि बढ्न सकेको छैन। ओगटेर मात्र राख्ने तर नबनाइदिने दाताको प्रवृत्तिका कारण थुप्रै स्कुलमा विद्यार्थी कष्टपूर्ण तरिकाबाट पढ्न बाध्य छन्। कूटनीतिक पहलमार्फत निर्माणको काम अघि बढाउनुपर्छ। तोकिएको समयमा निर्माण गर्न नसक्ने सहयोग साझेदार निकायलाई सरकारले नै घच्घच्याउनुपर्छ। होइन भने आफैं निर्माणको जिम्मा लिनुपर्छ। कानुनी वा अन्य प्राविधिक जटिलता छन् भने छलफल गरेर बाटो खुलाइदिनुपर्छ। यी संरचना निर्माणमा सरकारले देखाएको तदारुकताले उसको सफलता र असफलतासमेत मापन गर्छ। तसर्थ सरकारले जनतामा अमिट छाप छाड्न र भोलि उनीहरूका ढोकामा पुग्दा पनि नाक जोगिने गरी अहिलेको गति कायम राखेर काम गर्नुपर्छ।"
धनतेरसमा सुनचाँदीको व्यापार,"काठमाडौं : यमपञ्चक अर्थात् तिहार जसलाई दिदीभाइको सम्बन्ध दर्शाउने र धनलाभको चाडको रूपमा पनि लिइन्छ। तिहारको पहिलो दिन काग तिहारमा नयाँ सामान जोड्ने दिन अर्थात् धनतेरस (धन त्रयोदशी) को नामले पनि पछिल्लो समय परिचित हुँदै छ। भारतीय संस्कृतिको रूपमा रहेको धनतेरस र सुनचाँदीको किनमेल अहिले नेपाली समुदायमा पनि संस्कारको रूपमा देख्न सकिन्छ। गाउँघरमा भन्दा पनि सहरी भेगमा नै धनतेरस मनाउने चलन छ। यो समयमा अहिले अधिराज्यभर चाँदी र सुनको खपत बढी हुने गरेको छ। धनतेरसमा सुनको भन्दा चाँदीका सामानको व्यापार बढी हुने गरेको नेपाल सुन चाँदी महासंघ नेपालका निवर्तमान अध्यक्ष मणिरत्न शाक्य बताउँछन्। बाँकी समयमा दैनिक करिब पाँच सय केजी चाँदीको बिक्री हुने गरेको छ भने धनतेरसको एकहप्ता अघिको समयदेखि करिब तीन हजार केजीसम्म चाँदीको कारोबार हुने गरेको तथ्यांक महासंघको छ। तर, यो वर्षको धनतेरसममा सुनचाँदीको कारोबार करिब ६० प्रतिशतले घटेको शाक्यको भनाइ छ। कोरोना भाइरस र सुनको मूल्य उकालो लाग्नु यो व्यवसायको मन्दीको प्रमुख कारण हुन्। अघिल्लो वर्षको तुलनामा कारोबार कम भएको भए पनि कोरोनाको अवधिमा तीज र दसैंमा भन्दा धनतेरसमा सुनचाँदीको बिक्री बढेको व्यवसायीले बताएका छन्। मन्द गतिमा चलिरहेको व्यापारमा केही भए पनि उछाल ल्याएको व्यवसायी बताउँछन्। सुनभन्दा चाँदी सस्तो पर्ने र धनतेरसमा चाँदीका सामान घरमा भित्र्याउँदा धनकी देवी लक्ष्मीले बास गर्ने मान्यता रहिआएको छ। यो समयमा विशेषः गरी चाँदीको सिक्का, पूजाका भाडा, ढिक्का चाँदीलगायत बिक्री बढी हुने गर्छ। अर्डरभन्दा पनि पसलमा भएका रेडिमेड सामानको खरिदबिक्री नै बढी हुने गरेको छ। चाँदीका सामानको बढी बिक्री हुने हो। केही मात्रा सुनका गरगहना पनि बिक्री हुने गर्छ। आफ्नो गोजीअनुसार धनतेरसमा सुनचाँदी भित्र्याउने गरिन्छ, शाक्य बताउँछन्। धनतेरसमा बिक्री हुने सुनचाँदीमा चाँदीका सामानको हिस्सा ८० प्रतिशत र २० प्रतिशत सुनका सामान बिक्री हुने गरेको महासंघले जानकारी दिएको छ। कोरोना महामारीबीच हामीले तिहार मनाउँदै छौं। प्रायः नेपालीको आम्दानीको स्रोत खुम्चिएको अवस्थामा महँगो सुन चाँदी जोड्ने हैसियत नहुन सक्छ। चाहेर पनि धनतेरसमा पुराना भाडा नै चम्काउनुपर्ने बाध्यता रहेको मूलपानी निवासी गृहिणी लक्ष्मी कार्की बताउँछिन्। धेरै वर्षदेखि धनतेरसमा केही न केही पूजाका वर्तन जोड्दै आएको भए पनि यो वर्ष उनको परिवारले नयाँ सामान नकिनिकन नै तिहार सुरु गर्ने भएका छन्। चाँदीको सिक्कासम्म किन्न त सकिन्छ तर यो वर्ष महामारी छ पुरानोमा नै चित्त बुझाउनुपर्यो, कार्की भन्छिन्। उनीजस्ता अधिकांश गृहिणी र परिवार नयाँ सामान नजोड्ने मनस्थितिमा छन्। एउटै कारण हो, क्रयशक्तिमा कमी। उपभोक्ताको क्रयशक्तिमा नै कमी भएपछि अति आवश्यकबाहेक सुनचाँदीका सामान किन्ने उनीहरूको प्राथमिकता पर्दैन, त्यसको सीधा असर हाम्रो व्यवसायमा परेको छ भनी काठमाडौं न्युरोडमा रहेको पञ्चकन्या ज्वेलर्सका सञ्चालक सुजन श्रेष्ठ बताउँछन्। अघिल्लो वर्षको तुलना गर्ने नमिल्ने उनको धारणा छ। अघिल्ला वर्षमा धनतेरसको दिनमा १० देखि १५ लाख रुपैयाँसम्मका सामान बेचेको अनुभव रहेकोमा यो वर्ष आधा पनि कारोबार नभएको बताउँछन्। पहिलाको जस्तो हो भने आज कहाँ तपाईंसँग फोनमा कुरा गर्न भ्याउँथे र ग्राहक घुइँचो हुन्थ्यो। अहिले फाट्टफुट्ट मात्रै ग्राहक आएका छन्, श्रेष्ठ सुनाउँछन्। पहिलाको तुलनामा धेरै नै व्यापार घटेको काठमाडौं विशालबजार जयमाता दी ज्वेलर्सकी कर्मचारी बताउँछिन्। नाम बताउन नमानेकी उनले सात वर्षदेखि उक्त पसलमा काम गर्दै आएकी बताउँछिन्।"
फजुल खर्च व्यापक कटौती,"काठमाडौं : सरकारले फजुल खर्च व्यापक कटौती गर्ने भएको छ। त्यसका लागि सार्वजनिक खर्चमा मितव्ययिता कायम गर्नेसम्बन्धी मापदण्ड कार्यान्वयनमा ल्याइएको छ। सञ्चार तथा सूचना प्रविधिमन्त्री पार्वत गुरुङले यो मापदण्ड हालै मन्त्रिपरिषद्बाट स्वीकृत भएको बताए। अर्थमन्त्री विष्णु पौडेलले यो मापदण्ड स्वीकृतिका लागि मन्त्रिपरिषद्मा पेस गरेका थिए। यसलाई कडाइसाथ लागू गरिने अर्थ मन्त्रालय स्रोतले जनाएको छ। सार्वजनिक निकायमा कार्यरत पदाधिकारी वा कर्मचारीलाई भत्ता प्रदान गर्न रोक लगाइएको छ। उनीहरूले प्रोत्साहन, अतिरिक्त समय काम गरेबापतको, जोखिम, विशेष, खाना वा खाजा खर्च पाउनेछैनन्। सार्वजनिक निकायका पदाधिकारीले एकभन्दा बढी सरकारी सवारी साधन प्रयोग गर्न नपाउने भएका छन्। नेपाल सरकार वा वैदेशिक ऋणको स्रोतबाट सवारी साधन खरिद गरिनेछैन। तर, अत्यावश्यक अवस्थामा सवारी साधन खरिद गर्नुपर्ने भए अर्थ मन्त्रालयको सहमति लिनुपर्ने व्यवस्था गरिएको छ। सार्वजनिक निकायले वार्षिक स्वीकृत कार्यक्रमबाहेक आर्थिक दायित्व सिर्जना हुने विषयमा निर्णय गर्दा वा त्यस्तो विषयमा मन्त्रिपरिषद्मा प्रस्ताव पेस गर्दा अर्थ मन्त्रालयको सहमति लिनुपर्ने मापदण्डमा उल्लेख छ। सार्वजनिक निकाय तथा सार्वजनिक पद धारण गरेको व्यक्तिले सरकारी कामको सिलसिलामा खर्च गर्दा कार्यालय सामान, मसलन्द, पानी, बिजुली, इन्धनजस्ता खर्चमा मितव्ययिता कायम गर्नुपर्नेछ। संघीय सरकार, प्रदेश सरकार र स्थानीय तहको सहलगानी वा साझेदारीमा सञ्चालन हुने कार्यक्रम वा आयोजनाबाहेकको कार्यक्रम वा आयोजना सञ्चालन गर्दा एकआपसमा दोहोरो नपर्ने गरी सञ्चालन गर्नुपर्नेछ। कुनै कारणले कुनै कार्यक्रम वा आयोजना दोहोरो परेको भए संघीय सरकारबाट सञ्चालित कार्यक्रम वा आयोजना सञ्चालन गर्ने जिम्मा पाएको सम्बन्धित निकायले अर्थ मन्त्रालयमा लेखी पठाउनुपर्नेछ। सरकारी आवासको सजावटसम्बन्धी खर्च गर्नुपर्दा सहरी विकास मन्त्रालयले बनाएको सरकारी आवास वा कार्यालय कार्यकक्ष सजावटसम्बन्धी मापदण्ड पालना गर्नुपर्नेछ। त्यस्तो मापदण्ड तयार नभएसम्म सजावटमा खर्च गर्न पाइनेछैन। विकास समिति, आयोग, संस्थान, प्राधिकरण, निगम, प्रतिष्ठान, बोर्ड, केन्द्र, परिषद् र कम्पनीको पुनरवलोकन गरी कार्य जिम्मेवारीमा दोहोरोपन देखिएका, प्रदेश र स्थानीय तहमा कार्य जिम्मेवारी हस्तान्तरण भइसकेका वा सञ्चालन गरिरहन आवश्यक नदेखिए पुनःसंरचना वा खारेज प्रक्रिया अगाडि बढाउनुपर्ने मापदण्डमा उल्लेख छ। नेपाल सरकारको स्रोत वा वैदेशिक ऋणबाट खर्च व्यहोरिने गरी वैदेशिक अवलोकन, तालिम वा अध्ययन भ्रमणमा मनोनयन गरिनेछैन। तर, द्विपक्षीय तथा बहुपक्षीय वार्ता, अन्तर्राष्ट्रिय संगठनबाट आयोजना हुने बैठकमा मुलुकको प्रतिनिधित्व हुनुपर्ने विषय एवं कुनै अत्यावश्यक कामका लागि वैदेशिक भ्रमणमा मनोनयन गर्नुपरे अर्थ मन्त्रालयको पूर्वसहमतिमा मात्र मनोनयन गर्नुपर्ने व्यवस्था छ। विदेशस्थित गैरसरकारी संस्थाबाट प्राप्त निमन्त्रणाका आधारमा वैदेशिक भ्रमण गर्दा नेपाल सरकारको स्रोतको उपयोग गर्न पाइनेछैन। निजी सवारी चालक, भान्छे, निजी सहायकलगायत कानुनबमोजिम प्राप्त हुने सुविधाबापतको रकम सम्बन्धित पदाधिकारीलाई उपलब्ध गराउनुपर्ने अवस्थामा त्यस्तो सुविधाबापतको रकममा सुरु पारिश्रमिकबाहेक महँगी भत्ता, पोसाक, चाडपर्व खर्चलगायत अन्य कुनै प्रकारको सुविधा उपलब्ध गराइने छैन। सरकारी घर वा भवन भत्काई नयाँ भवन बनाउनेसम्बन्धी खरिद कार्य गर्दा त्यस्तो घर वा भवन भत्काउने र नयाँ भवन बनाउने दुवै कार्य एउटै प्याकेजमा गर्नुपर्ने मापदण्डमा उल्लेख छ। विपद्, महामारी, प्रकोप, उद्धार, शान्ति सुरक्षा वा अति विशिष्ट र पदाधिकारी सहभागी हुनुपर्ने विशेष अवस्थामा बाहेक अन्य प्रयोजनमा प्रयोग भएको हेलिकप्टरको भाडा सरकारी कोषबाट भुक्तानी गर्न नपाइने उल्लेख छ।"
चाडपर्व मनाउन छुट,"विराटनगर : नेपालीहरूको दोस्रो महान पर्व तिहार सुरु भइसकेको छ। अर्को पर्व छठ पनि नजिकिँदैछ। तिहार सुरु नहुँदै छठ पर्व मनाउन पाउनुपर्ने विषयमा विराटनगरमा धेरै हल्लाखल्ला भयो। चाडपर्व मनाउन कसैलाई पनि रोक लगाइएको छैन र रोकिँदैन पनि, उनले भने, तर चाडपर्वका नाममा हुने भीडभाड र हुलहुज्जत भने नियन्त्रणमा लिइने छ। भीडभाड गर्दा कोरोना संक्रमणको अवस्था झनै भयावह बन्नेतर्फ सबैलाई सचेत गराइएको निरौलाले बताए। छठ पर्वका नाममा घाटमा जग्गा भाडामा लगाउनेहरूले हल्लाखल्ला गरेको पाइयो, उनले भने, चाडपर्वमा समूहमा भेलाजम्मा नहुन र भीडभाड नगर्न सबैमा अनुरोध गरिएको छ। तर चाडपर्व नै मनाउन नपाउने गरी बन्देज नलगाइएको उनले स्पष्ट पारे। तिहार तथा छठ पनि आफैं सुरक्षित भएर मनाउन सबैलाई खुला रहेको निरौलाको भनाइ छ।"
नेकपाको सचिवालय बैठक आज,"काठमाडौं : दुई अध्यक्षबीच निकै रस्साकस्सीपछि सत्तासीन दल नेकपाको सचिवालय बैठक शुक्रबार (आज) बस्दै छ। प्रधानमन्त्रीको सरकारी निवास बालुवाटारमा बैठक बोलाउन अध्यक्षद्वय सहमत भएपछि महासचिव विष्णु पौडेलले बैठक आह्वान गरेका हुन्। बैठकको पूर्वसन्ध्यासम्म दुवै पक्षका नेता सचिवालयमा बहुमत कायम गर्ने रणनीतिस्वरूप आन्तरिक तयारीमा जुटेका छन्। प्रधानमन्त्री केपी शर्माा ओलीले बालुवाटारमा उपप्रधानमन्त्री ईश्वर पोखरेल, महासचिव पौडेललगायत नेतासँग छलफल गरे। प्रधानमन्त्री ओलीले स्थायी समिति सदस्यहरू शंकर पोखरेल, सुवास नेम्बाङलगायत आफूनिकट नेताहरूसँग पनि परामर्श गरेको जनाइएको छ। अर्का अध्यक्ष पुष्पकमल दाहाल खुमलटारमा सचिवालयका बहुमत नेतासँग छलफलमा जुटे। अध्यक्ष दाहालले वरिष्ठ नेता माधवकुमार नेपाल, झलनाथ खनाल, प्रवक्ता नारायणकाजी श्रेष्ठसँग सामूहिक रूपमा र उपाध्यक्ष वामदेव गौतमसँग अलग्गै भेट गरेका हुन्। दुवै पक्षले फेरि उपाध्यक्ष गौतमलाई फकाउने प्रयास जारी राखेका छन्। हाल दाहालनेपाल खेमामा खुलेका गौतम बैठकसम्म टिममै रहन्छन् कि प्रधानमन्त्रीलाई साथ दिन पुग्छन् भन्नेमा कसैले केही टिप्पणी गरेका छैनन्। गौतमले विगतमा पनि अन्तिम समयमा ओलीलाई साथ दिएका थिए। त्यसकारण यसपटक बैठकमा उनले व्यक्त गर्ने धारणा नेकपाका नेताकार्यकर्ताका लागि चासो बनेको छ। गौतमनिकट नेताका अनुसार भने यसपटक गौतमले पार्टी विधि र पद्धतिमा केन्द्रित रहेर धारणा राख्नेछन्। उनले बिहीबार दाहालसँगको भेटमा पनि आफू यसपटक दायाँबायाँ नगर्ने प्रतिबद्धता जनाएको स्रोतले बताएको छ। तर, महासचिव पौडेलले पनि बिहीबार बिहान गौतमसँग भेट गरेकाले उनको भूमिका के होला भनेर नेकपाभित्र अझै सन्देह छ। सचिवालयका एक सदस्यले बैठकका एजेन्डा भने तय भइनसकेको बताए। सचिवालयमै छलफल गरी त्यहीं नै एजेन्डा तय गर्ने तयारीमा दाहालनेपाल पक्ष देखिएको छ। दुवै पक्षबीच स्थायी समिति बैठकका निर्णय कार्यान्वयन, कर्णालीको पार्टी विवाद, भारतीय गुप्तचर प्रमुखसँग प्रधानमन्त्रीको भेटलगायत विषयमा चर्काचर्की पर्न सक्ने देखिएको छ। दाहालनेपाल पक्ष स्थायी समिति बैठक बोलाउन दबाब बढाउने गरी अगाडि जान खोजेको स्रोतले बताएको छ। ओली पक्षले भने सकभर विषयलाई समझदारीका साथ सचिवालयमै नै टुंग्याउने रणनीति बनाएको छ।"
साझा पार्टीसँग एकताको निर्णय लिन विवेकशील गर्यो मतसंग्रह,"काठमाडौं : विवेकशील नेपाली दलले साझा पार्टीसँग एकीकरण सम्बन्धी प्रस्तावमा मतसंग्रहको मतदान प्रक्रिया पूरा गरेको छ। विवेकशील नेपाली दल र साझा पार्टीका संवाद समितिले दुई दलबीचको एकीकरणका लागि भएको वार्ताका निष्कर्षहरू संयुक्त प्रतिवेदन गत कार्तिक ५ गते सङ्घीय समितिको बैठकले सदस्यलाई छलफलका लागि पठाएको थियो। कार्तिक २६ र २७ गते विवेकशील नेपाली दलका नेपालस्थित सदस्यहरूले एसएमएसबाट र प्रवासमा रहेका सदस्यले इमेलबाट साझा पार्टीसँग एकीकरण गर्ने (एस) की नगर्ने (नो) भनी मतदान गरेको अध्यक्ष मिलन पाण्डेले जानकारी दिए। मतसंग्रहको सम्पूर्ण व्यवस्थापन र संयोजन पार्टीको स्वायत्त निर्वाचन आयोगले गरेको थियो। विवेकशील नेपाली दलको विधानबमोजिम सहभागितामूलक लोकतन्त्रको अभ्यास गर्दै सार्वभौम सदस्यहरूको दुईतिहाइ मतले अनुमोदनपछि मात्रै एकीकरणको निर्णय पारित हुने उनले बताए। यसको लागि एकीकरण, सम्मिलन तथा सहकार्य सम्बन्धी नियमावली र निर्वाचन कार्यविधि र आचारसंहिता बनाएर विधिपद्धति बमोजिम तयारी गरेको हो। मत परिणाम मतदान सकिएको ४८ घण्टाभित्र सार्वजनिक गर्ने निर्वाचन आयोगले जानकारी दिएको छ। आज एक विज्ञप्ति जारी गर्दै पाण्डेले वैकल्पिक सुसंस्कृत राजनीति भनेको भाषण र दस्ताबेजमा मात्र नभएर अभ्यासमा पनि सहभागितामूलक लोकतन्त्र, सदस्यहरूको सार्वभौमिकता र नागरिक केन्द्रित सङ्गठन हो भन्ने हाम्रो दृढ विश्वास रहेको बताए। शीर्ष नेताहरू मात्र मिलेर पार्टी एकीकरण गर्ने प्रचलनलाई तोड्दै विवेकशील नेपाली दलले आम सदस्यहरूको मतमार्फत एकीकरणको निर्णय गरेको उनको भनाई छ। यो मतसंग्रह एउटा दलको आन्तरिक अभ्यास मात्र नभएर नेपालको राजनीतिक इतिहासमा सदस्यहरूको सार्वभौमिकता र दलहरूभित्रको आन्तरिक लोकतन्त्रको उच्चतम अभ्यासको व्यवहारिक संस्थापनाको रूपमा इतिहासमा लिपिबद्ध हुने विवेकशील नेपाली दलको विश्वास रहेको विज्ञप्तिमा उल्लेख छ।"
नेकपा सचिवालय बैठक बालुवाटारमा,"काठमाडौं : लामो विवाद र बहसपछि सत्तारुढ नेपाल कम्युनिस्ट पार्टी (नेकपा) सचिवालय बैठक सुरु भएको छ। पार्टीको आन्तरिक विवाद, पछिल्लो राजनीतिक घटनाक्रम र सरकारका कामकारबाहीको विषयमा असन्तुष्ट नेताहरुले पटकपटक बैठक राख्न आग्रह गर्दा पनि सहमति जुट्न सकेको थिएन। कात्तिक २२ गते नेकपाका कार्यकारी अध्यक्ष पुष्कमल दाहाल प्रचण्डसहित सचिवालयका शीर्ष पाँच नेताले सचिवालय बैठक बोलाउन पार्टी अध्यक्ष एवम् प्रधानमन्त्री केपी ओलीलाई लिखित पत्र नै बुझाएका थिए। अध्यक्ष प्रचण्ड, वरिष्ठ नेता माधवकुमार नेपाल, झलनाथ खनाल, उपाध्यक्ष वामदेव गौतम र प्रवक्ता नारायणकाजी श्रेष्ठले बैठक बोलाउन माग गर्दै पत्र बुझाएको हप्ता दिनपछि सचिवालय बैठक बसेको हो। बुधबार पार्टी महासचिव विष्णु पौडेलले शुक्रबार साँझ ४ बजेका लागि सचिवालय बैठक रहेको जानकारी गराएका थिए। प्रधानमन्त्री निवास बालुवाटारमा तोकिएको समयभन्दा केही ढिला बैठक सुरु भएको हो। पार्टीको निर्णय र सहमतिको उलंघन गर्दै प्रधानमन्त्री ओलीले आफूखुसी राजदूत नियुक्तिको सिफारिस गरेको, मन्त्रिपरिषद् पुनर्गठनमा पार्टीभित्र कुनै परामर्श नगरेको, कर्णालीका मुख्यमन्त्री महेन्द्रबहादुर शाहीविरुद्ध अविश्वासको प्रस्ताव दर्ता गर्न उक्साएको, सीमा लगायत विषयमा संवाद ठप्प भएका बेला भारतको गुप्तर संस्था रअ प्रमुख सामन्तकुमार गोयललाई भेटेर त्यसलाई उपलब्धीका रुपमा प्रचार गरेको र पर्सामा पूर्वमाओवादी पृष्ठभूमिका मुकेश चौरसियाको हत्या हुँदा दोषीलाई कारबाही नगर्न दबाब दिएको आरोप लगाउँदै प्रचण्डनेपाल पक्ष यतिबेला ओली टिमसँग रुष्ट छ।"
शहरी विकासमन्त्रीले गरे साइकल लेनको प्रशंसा,"ललितपुर : शहरी विकासमन्त्री कृष्णगोपाल श्रेष्ठले ललितपुर महानगरपालिकाले भर्खरै निर्माण सम्पन्न गरेको साइकल लेनको प्रशंसा गरेका छन्। ललितपुर महानगरपालिकाका प्रमुख चिरीबाबु महर्जनसँगको भेटमा उनले ललितपुरलाई सुन्दर सहर बनाउन महानगरपालिकाले गरेका काममध्ये साइकल लेन महत्वपूर्ण भएको बताए। उनले भने, ललितपुरमा विकास निर्माणका सिर्जनशील कामहरु भएका छन् , तीमध्ये साइकल लेनको निर्माण एक हो। मन्त्री श्रेष्ठले महानगरले अघि सारेका सम्पूर्ण काममा सक्दो सहयोग गर्ने प्रतिबद्धता व्यक्त गरे। महानगरका प्रमुख चिरीबाबु महर्जन मन्त्री श्रेष्ठलाई भेट्न बिहीबार शहरी विकास मन्त्रालय पुगेका थिए। महर्जनले दोस्रो चरण अन्तर्गतको साइकल लेन निर्माणको काम समेत अघि बढेको जानकारी मन्त्री श्रेष्ठलाई गराए। भेटघाटका क्रममा नगर प्रमुख महर्जनले महानगरको विभिन्न रुटमा जडान गरिएको स्मार्ट सडक बत्तीले सहरलाई निकै उज्यालो बनाएको बताउँदै चक्रपथ अन्तरगत कोटेश्वरदेखि कलंकी सडकखण्डमा यो बत्ती जडान गर्नुपर्ने आवश्यकता औंल्याए। बत्ती प्रभावकारी भएको बताउँदै उनले भने, यो बत्ती निकै उज्यालो हुने रहेछ , सियोमा धागो नै हाल्न सकिन्छ, चक्रपथमा जडान गर्नका लागि संघीय सरकारको सहयोग आवश्यक छ। नगरप्रमुख महर्जनले काठमाडौं महानगरपालिकासँग समेत छलफल र सहकार्य गरेर यो सडक खण्डमा स्मार्ट बत्ती जडान गर्न सकिने धारणा राखे। उनले शताब्दी पुरुष सत्यमोहन जोशीको फोटो अंकित हुलाक टिकट छिट्टै सार्वजनिक गर्ने बताए। मानिस जिवित छँदा नै सम्मान गर्ने संस्कार बसाल्न महानगरपालिकाले १८ महिना अघि अभिन्नदन कार्यक्रम आयोजना गरेको थियो। महानगरप्रमुखले सत्यमोहन जोशीको चारवटा पुस्तक लोकापर्ण गर्ने तयारी गरेकोसमेत जानकारी गराए।"
चन्द्रगढी विमानस्थल विस्तारको काम छिटै हुन्छ : मन्त्री भट्टराई,"झापा : एक हप्ता लामो गृह जिल्ला ताप्लेजुङ्ग बसेर शुक्रबार काठमाडौं फर्किन झापाको चन्द्रगढी विमानस्थल हुँदै आएका पर्यटन तथा नागरिक उड्डयन मन्त्री योगेश भट्टराईले नेपाल सरकारले घोषणा गरेका स्वास्थ्यसम्बन्धी मापदण्डहरुको पालना गर्दै अबका दिनमा लामो समय थला परेको पर्यटन क्षेत्र उठ्ने बताएका छन् । मन्त्री भट्टराईले भने, महिनाको १० अर्ब जति पर्यटन क्षेत्रमा घाटा भएको तथ्यांक छ । यो अवधिमा १ खर्ब पर्यटन क्षेत्रले गुमाएको छ । हिमाल आरोहण, पदयात्रा, होटल र होमस्टेहरु खुलिसकेको जानकारी दिँदै मन्त्री भट्टराईले अहिलेको अवस्थामा होसियारीका साथ आन्तरिक पर्यटनमा जोड दिनुपर्ने बताएका छन् । मन्त्री भट्टराईले विदेशी नागरीकहरुलाई पनि नेपाल आवागमनका निमित्त पर्यटक भिसा खुल्ला गर्ने तयारी पनि पुरा भएको बताए । मन्त्री भट्टराईले भने, '५० अर्बको पुनोरुत्थान कोष सरकारले खडा गरेको छ । त्यही कोषका माध्यम बाट थला परेका पर्यटन व्यावसायीले पर्यटन क्षेत्रलाई उठाउन थप सहयोग पुग्नेछ । मन्त्रीले विमानस्थलमा पत्रकारहरुसँग कुरा गर्दै भने, पर्यटन क्षेत्र पुरानै लयमा फर्किन समय लागे पनि अब फर्किने सुरु गर्न सकिन्छ । मन्त्री भट्टराइले शुक्रबार बिहानै झापाकै केचनासम्म पुगेर त्यहाँको होचो भूभागको पनि अवलोकन गरेका छन् । प्रदेश सभा सदस्य माननिय वसन्त बानियाका अनुसार मन्त्री भट्टराईले नेपालकै होचो भुभाग भनेर चिनिएको केचनाको गुरुयोजनाका बारेमा चासो देखाएको बताउँदै केचनालाई चिनाउनका निमित्त सरकारी तवरबाट विशेष पहल गर्ने जानकारी दिए । मन्त्री भट्टराईले चन्द्रगढी विमानस्थलको मास्टर प्लान र विस्तारका बारेमा बोल्दै मन्त्री भट्टराईले भने, 'मास्टर प्लानको प्रक्रिया सकियसँगै विमानस्थल विस्तारको काम पनि छिटै सुरु हुन्छ ।'"
प्रस्तावित राजदूत अनुमोदित,"काठमाडौं : संघीय संसद् संसदीय सुनुवाइ समितिले संयुक्त राज्य अमेरिका, संयुक्त अधिराज्य र दक्षिण अफ्रिकाका लागि प्रस्तावित नेपाली राजदूतको नाम सर्वसम्मतिले अनुमोदन गरेको छ। प्रस्तावित राजदूतको योग्यता, क्षमता, अनुभव, कार्ययोजना र सोचसम्बन्धी जानकारी लिएपछि समितिको बिहीबारको बैठकले उनीहरुको नाम अनुमोदन गरेको सभापति लक्ष्मणलाल कर्णले बताए । सरकारले अमेरिकामा पूर्वअर्थमन्त्री डा युवराज खतिवडा, बेलायतमा पूर्वमुख्यसचिव लोकदर्शन रेग्मी र दक्षिण अफ्रिकामा डा निर्मलकुमार विश्वकर्मालाई नेपाली राजदूतमा नाम प्रस्ताव गरी अनुमोदनका लागि समितिमा पठाएको थियो । बैठकमा प्रस्तावित राजदूतत्रयले तत्तत् देशमा गएर आर्थिक कूटनीतिलाई प्रबद्र्धन गर्दै मुलुकमा लगानी ल्याउने विषयलाई उच्च प्राथमिकता दिएर काम गर्ने प्रतिबद्धता जनाए । राजदूतको जिम्मेवारीमा रहने देशमा विभिन्न पेशाव्यवसाय गरी रहेबसेका नेपालीको हितमा काम गर्ने बताउँदै उनीहरुले ती देशसँगको मैत्रीपूर्ण सम्बन्धलाई नयाँ उचाइमा पुर्याउने क्रममा दुवै देशबाट उच्च तहको भ्रमण गराउन भरमग्दुर प्रयास गर्ने अठोट पनि व्यक्त गरेका थिए । प्रस्तावित राजदूत डा खतिवडाविरुद्ध तीन र रेग्मीविरुद्ध एउटा उजूरी परे पनि उजुरीकर्ता भने समितिसमक्ष उपस्थित भएनन् । यसअघि बैठकमा सदस्यले उनीहरुलाई लक्ष्य गरी परेका उजुरीबारे स्पष्टीकरण माग गर्दै मुलुकको आवश्यकतालाई बुझी प्राथमिकता तोकेर काम गर्न सुझाव दिए । प्रस्तावित नाम अनुमोदनपछि सरकारको सिफारिशमा राष्ट्रपतिबाट राजदूत नियुक्त गर्ने सवैधानिक प्रावधान छ । रासस"
सुनिलबहादुर थापा कांग्रेस सहमहामन्त्री मनोनित : केसीको ठाउँमा पाण्डे सांसद बन्ने,"काठमाडौं : पटकपटक स्थगित हुँदै लामो समयपछि बसेको प्रमुख प्रतिपक्षी दल नेपाली कांग्रेसको केन्द्रीय कार्यसमिति बैठकले सुनिलबहादुर थापालाई सहमहामन्त्रीमा मनोनित गरेको छ । शुक्रबार पार्टी केन्द्रीय कार्यालयमा बसेको केन्द्रीय कार्यसमिति बैठकले राष्ट्रिय प्रजातन्त्र पार्टीबाट कांग्रेस प्रवेश गरेका थापालाई सहमहामन्त्रीको जिम्मेवारी दिने निर्णय गरेको हो । त्यसैगरी उनीसँगै कांग्रेस प्रवेश गरेका ६ नेतालाई केन्द्रीय सदस्य र ३ नेतालाई आमन्त्रित केन्द्रीय सदस्यमा मनोनित गर्ने निर्णय भएको कांग्रेस कार्यालयका मुख्य सचिव कृष्णप्रसाद पौडेलले जानकारी दिए । केन्द्रीय सदस्यमा रामप्रसाद भट्टराई, विष्णुविक्रम थापा, बाबुराम बस्नेत, वृजलाल यादव, किरण गिरी र टिएन योगी मनोनित भएका हुन । त्यसैगरी आमन्त्रित सदस्यमा दिलिप राई, आशाराम चौधरी र राजेशबहादुर सिंह मनोनित भएका छन् । स्वर्गीय पूर्वप्रधानमन्त्री सूर्यबहादुर थापाका छोरा सुनिलबहादुर राष्ट्रिय प्रजातन्त्र पार्टी छोडेर साउन १३ गते कांग्रेसमा प्रवेश गरेका थिए । सुनिल थापा दोस्रो संविधान सभाको चुनावमा धनकुटा क्षेत्र नम्बर २ बाट उम्मेदवार बनेका थिए । थापा चुनावमा विजयी भएर दुई पटक मन्त्रीसमेत भइसकेका छन् । दोस्रो संविधान सभाको चुनाव पछि ज्येष्ठ नागरिकको हैसियतले संविधान सभाको सभामुख उनकै बुवा सूर्यबहादुर थापा भए। बुवा सँगै पार्लियामेन्टमा छिरेका थापाले उनी मन्त्रीहुँदा बुवाबाटै शपथ लिए । सुनिल सुशील कोइराला नेतृत्वको सरकारमा वाणिज्य तथा आपूर्तिमन्त्री भए। यस्तै उनी शेरबहादुर देउवा प्रधानमन्त्री हुँदा उद्योग मन्त्री भए। राजनीतिमा आउनुअघि थापाले २२ वर्ष शरणार्थी विकास र मानवीय सहायताका लागि काम गरे । उनले ११ वटा द्वन्द्वग्रस्त देशमा काम गरिसकेका छन् । सन् २०११ मा राष्ट्र संघीय उच्च आयोग (यूएनएचसीआर) अन्तर्गत सुडानमा कार्यरत रहेको बेला देशको सेवा गर्न राष्ट्र संघअन्तर्गतको आकर्षक जागिर छोडेर राजनीतिमा हाम्फालेका हुन । राजनीतिमा प्रवेश गरेसँगै उनले आफ्नो अनुभव देश विकास र निर्माण कार्यमा लगाउने बताउँदै आएका छन् । थापा वाणिज्ज तथा आपूर्तिमन्त्री हुँदा नेपाल आयल निगममा अटो प्राइसिङ र भारतको रक्सौलदेखि अमलेखगञ्जसम्म पेट्रोलियम पाइपलाइनको सम्झौता गरेका कारण उनको कामको चर्चा भएको थियो । थापाले राष्ट्रसंघीय उच्च आयोगबाट जागिर छोडेर आएपछि सन् २०१२ देखि २०१५ सम्म बुवा संगै बसेर राजनीति गरे। उनका बुवा सूर्यबहादुर थापाको भारतको मेदान्त अस्पतालमा उपचारको क्रममा २०७२ वैशाख २ गते निधन भएको थियो। उनका बुवा धनकुटा जिल्लाको मुगामा जन्मिए थिए। सूर्यबहादुर ४ पटकसम्म नेपालको प्रधानमन्त्री बनेका थिए । कांग्रेसमा प्रवेश गर्नुअघि राप्रपाका अध्यक्षत्रय कमल थापा, पशुपति शमशेर राणा र डा प्रकाशचन्द्र लोहनीलाई थापासहित ३१ जनाले राजीनामा बुझाएका थिए। त्यसैगरी कांग्रेसले स्वर्गीय सूर्यबहादुर केसीको स्थानमा मोहनप्रसाद पाण्डेलाई सांसद बनाउने निर्णय गरेको छ । प्रतिनिधिसभाका समानुपातिक तर्फका सदस्य केसीको निधन भएपछि रिक्त स्थानमा पाण्डेलाई पठाउने निर्णय भएको हो । पार्टी निर्णय कार्यान्वयनका लागि निर्वाचन आयोगमा पत्र पठाउने निर्णयसमेत कांग्रेसले गरेको छ । कांग्रेस केन्द्रीय समिति बैठकका १० निर्णय (सूचीसहित) बैठकका १० निर्णय जस्ताको तस्तै : १ प्रतिनिधि सभा सदस्य निर्वाचन ऐन, २०७४ को दफा ३० को उपदफा (२) र प्रतिनिधि सभा सदस्य निर्वाचन नियमावली, २०७४ को नियम ४७ को उपनियम (१) बमोजिम रिक्त प्रतिनिधि सभा सदस्यको पदमा सोही नियमावलीको उपनियम (२), (३) र (४) बमोजिम प्रतिनिधि सभा सदस्य समानुपातिक निर्वाचन प्रणाली तर्फको निर्वाचित सदस्य श्री सूर्यबहादुर केसी को निधन भई रिक्त भएको प्रतिनिधि सभा सदस्य पदमा नेपाली कांग्रेस राजनीतिक दलबाट निर्वाचन आयोगमा बुझाइएको सामानुपातिकको वन्दसूचीको क्रस १२ मा खस आर्य समूहतर्फ नाम रहनु भएका श्री मोहनप्रसाद पाण्डेलाई प्रतिनिधि सभा सदस्य पदमा मनोनयन गर्ने निर्णय गर्दछ । सोही अनुसार आवश्यक कार्यान्वयनका लागि निर्वाचन आयोगलाई पत्राचार गर्ने । २ नेपाली कांग्रेसको चौधौं महाधिवेशनको प्रयोजनका लागि जिल्लाहरुमा वितरण भइरहेको नयाँ क्रियाशील सदस्यता र क्रियाशील सदस्यता नविकरण सम्बन्धमा, एक मात्र प्रतिनिधि सभा निर्वाचन क्षेत्र भएको जिल्लाले नयाँ क्रियाशील सदस्यता र क्रियाशील सदस्यता नविकरण तथा एक भन्दा बढी प्रतिनिधि सभा निर्वाचन क्षेत्र भएको जिल्लाको प्रतिनिधि सभा क्षेत्रीय कार्यसमितिले नयाँ क्रियाशील सदस्यता र जिल्ला कार्यसमितिले क्रियाशील सदस्यताको नविकरणको सूची तयार गरी, प्रकाशन गरी अनिवार्य रुपमा केन्द्रमा पठाइसक्नु पर्ने अवधि २०७७ मंसिर मसान्त कायम गर्ने । ३ २०७७ साल श्रावण १३ गते नेपाली कांग्रेस केन्द्रीय कार्यालयमा नेपाली कांग्रेसका सभापति शेरबहादुर देउवा, नेता रामचन्द्र पौडेल, उपसभापतिद्वय विमलेन्द्र निधि र विजयकुमार गच्छदार, महामन्त्रीद्वय डा शशांक कोइराला र पूर्णबहादुर खड्का, कोषाध्यक्ष सीतादेवी यादव, सहमहामन्त्री डा प्रकाशशरण महत लगायतका नेताहरुको उपस्थितिमा राष्ट्रिय प्रजातन्त्र पार्टीका नेता सुनिलबहादुर थापा सहित सो पार्टीका केन्द्रीय कार्यसमितिका १६ जना सदस्य सहित जम्मा ३१ जना नेपाली कांग्रेस पार्टीमा प्रवेश गर्नु भएको अवगत नै छ । राष्ट्रिय प्रजातन्त्र पार्टी परित्याग गरी नेपाली कांग्रेस पार्टीमा प्रवेश गरेका सो पार्टीका केन्द्रीय नेताहरुको नेपाली कांग्रेस पार्टीमा समायोजन गर्नका लागि भएको सहमतिलाई ध्यानमा राखी, नेपाली कांग्रेसको विधान २०१७ (संशोधन सहित) को धारा (४) (१०) (ङ) बमोजिम नेपाली कांग्रेस केन्द्रीय कार्यसमितिमा देहाय बमोजिम समायोजन गर्ने । १ श्री सुनिलबहादुर थापा (धनकुटा) सहमहामन्त्री २ श्री रामप्रसाद भट्टराई (मोरङ) केन्द्रीय सदस्य ३ श्री विष्णुविक्रम थापा (सिन्धुपाल्चोक) केन्द्रीय सदस्य ४ श्री वावुराम बस्नेत (भोजपुर) केन्द्रीय सदस्य ५ श्री वृजलाल यादव (बारा) केन्द्रीय सदस्य ६ श्री किरण गिरी (काठमाडौं) केन्द्रीय सदस्य ७ श्री टिएन योगी (ललितपुर) केन्द्रीय सदस्य ८ श्री दिलिप राई (झापा) आमन्त्रित केन्द्रीय सदस्य ९ श्री आशाराम चौधरी (कैलाली) आमन्त्रित केन्द्रीय सदस्य १० श्री राजेशबहादुर सिंह (कपिलवस्तु) आमन्त्रित केन्द्रीय सदस्य ४ चीन सरकारको आधिकारिक दृष्टिकोणलाई प्रतिनिधित्व गर्ने ग्लोबल टाइम्सको नोभेम्बर १० मा प्रकाशित लेख प्रति नेपाली कांग्रेसको गम्भीर ध्यानाकर्षण भएको छ । उक्त लेखमा नेपाली कांग्रेसलाई भारत परस्त पार्टीको रुपमा चित्रित गर्नुको साथै हुम्लामा नेपाली भूमिमाथि चीनले अतिक्रमणको अफवाह फैलाएको आरोप समेत लगाएको छ । साथै, नेपाली कांग्रेसका केन्द्रीय सदस्य तथा हुम्लाबाट कर्णाली प्रदेश सभामा प्रतिनिधित्व गर्ने कर्णाली प्रदेशका विपक्षी दलका नेता श्री जीवनबहादुर शाहीको सीमा अतिक्रमण सम्बन्धमा सार्वजनिक गर्नु भएको प्रतिवेदनलाई गलत र दुष्प्रचारको संज्ञा पनि दिएको छ । ग्लोबल टाइम्सको आधारहीन र आपत्तिजनक टिप्पणीको नेपाली कांग्रेस निन्दा गर्दछ । नेपालको राष्ट्रिय अखण्डता, सार्वभौमसत्ता र सुरक्षा हाम्रो सर्वोच्च स्वार्थ हो । नेपाली कांग्रेस छिमेकी देशहरु लगायत सबै मित्रराष्ट्रहरुसँग सार्वभौम बराबरीको आधारमा सम्बन्ध राख्ने कुरामा विश्वास गर्दछ । नेपाली कांग्रेस नेपाल बाहेक कुनै पनि देशको परस्त पार्टी हुन सक्दैन । नेपालको सार्वभौमिकता, राष्ट्रिय अखण्डता माथि कुनैपनि देशबाट हुने र हुन सक्ने अतिक्रमण र उल्लंघनको विपक्षमा नेपाली कांग्रेस सधैं अडिग छ र अडिग रहनेछ । ५ यसै बीच नेपाल स्थित चिनिया दुतावासले नोभेम्वर १३ मा नेपाली कांग्रेस पार्टीलाई लेखेको पत्रमा जीवनबहादुर शाहीले सार्वजनिक गर्नु भएको प्रतिवेदनलाई आधारविहिन र झुठो भन्दै गैर जिम्मेदार र अमैंत्रीपूर्ण पनि भनिएको छ । यसप्रति पनि हाम्रो गम्भीर ध्यानाकर्षण भएको छ । जहाँसम्म श्री जीवनबहादुर शाहीको हुम्लामा सीमा अतिक्रमण भएको प्रतिवेदनको सन्दर्भ छ, उहाँले ७ वुँदे सार सहितको निष्कर्ष र ति निष्कर्षहरुलाई पुष्टि गर्ने १८ वुँदे प्रमाण र आधारहरु समेत प्रस्तुत गर्नु भएको छ । यस सम्बन्धमा श्री शाहीले नेपाल सरकारलाई आफ्नो टोलीले निकालेको निष्कर्षका आधारमा नेपाल सरकारले गर्नु पर्ने कामका सम्बन्धमा ३ वुँदे सुझाव र सिफारिश पनि दिनु भएको छ र उहाँको प्रतिवेदन सीमा सुरक्षाको सरकारको जिम्मेवारीप्रति लक्षित छ । यदि चिनिया सरकारले भने जस्तै हुम्लामा नेपालको कुनै भूमि अतिक्रमण नभएको हो भने यसको निक्र्योल दुई सरकार बीचको संयुक्त सीमा निर्धारण टोलीले स्थानीय सरोकारवालाहरुको भनाई र ऐतिहासिक भोगचलनको तथ्य सहित आएको तथ्य, सीमा स्तम्भहरुको अवस्था लगायतको प्राविधिक मूल्याङ्कनको आधारमा टुङ्गो लगाउन आपत्ति हुनु पर्ने कुनै कारण छैन । यसले नेपाली जनता माझ रहेको आशंका निवारण गर्न मद्दत गर्नेछ । नेपाली कांग्रेस के स्पष्ट गर्न चाहन्छ भने सन् १९५९ मा नेपालका तत्कालीन प्रधानमन्त्री वीपी कोइरालाले सीमा सम्बन्धी जुन सम्झौता चीन सरकारसँग गर्नु भएको थियो, त्यसकै आधारलाई टेकेर दुई देश बीच एक अर्का बीच अहस्तक्षेप र एक अर्काको भूभागलाई सम्मान गर्ने नीति पालन गर्दै आएको छ । आगामी दिनमा पनि पालना गर्नेछ । नेपाली कांग्रेस दुई देशको मैंत्रीपूर्ण सम्बन्धलाई सत्तामा रहँदा र नरहँदा पनि सधै उच्च प्राथमिकतामा राख्दै आएको छ । नेपाली कांग्रेसका केन्द्रीय सदस्य श्री जीवनबहादुर शाहीले सार्वजनिक गर्नु भएको प्रतिवेदन सम्बन्धमा काठमाडौं स्थित चिनिया राजदूतावासको आधारहिन आरोप लामो समयदेखि नेपाली कांग्रेस तथा चिनिया सरकार र जनता बीच रहेको मैंत्रीपूर्ण सम्बन्धको महत्ता र गरिमा विपरीत भएको कुरामा सम्बन्धित पक्षको ध्यानाकृष्ट गर्दछ । ६ हुम्लामा नेपाली भूभागमा अतिक्रमण भएको भन्ने समाचारहरु सार्वजनिक भएपछि नेपाल सरकारको हुम्लामा रहेको प्रमुख जिल्ला अधिकारी सहितको टोलीले त्यस सम्बन्धमा प्रतिवेदन दिनु पूर्व नै परराष्ट्र मन्त्रालयले कुनै अतिक्रमण नभएको विज्ञप्ति सार्वजनिक गयो । यस सम्बन्धमा नेपाली कांग्रेस पार्टीले तत्कालै सरकारको ध्यानाकर्षण गराएको थियो । यसै बीच नेपाली कांग्रेसका केन्द्रीय सदस्य हुम्ला जिल्लाबाट कर्णाली प्रदेश सभाका सदस्य तथा विपक्षी दलका नेता श्री जीवनबहादुर शाही सहितको टोलीले विस्तृत स्थलगत भ्रमण गरी त्यहाँ नेपाली भूमिमा अतिक्रमण भएको प्रतिवेदन दिएपछि पनि नेपाल सरकारले यस सम्बन्धमा कुनै छानविन गर्न पहल नगर्नु र अर्को तर्फ चिनिया सरकारले हुम्लामा कुनै नेपाली भूमि नमिचिएको विज्ञप्ति आएको स्थितिले नेपाली जनतामा थप अन्यौलता छाएको छ । नेपाली कांग्रेस पार्टी सरकारको यस्तो गैर जिम्मेवार प्रवृत्तिको निन्दा गर्दछ । नेपाली कांग्रेस दुबै देशको संयुक्त सीमा सम्बन्धी कार्यदलले यस सम्बन्धमा यथार्थ के भएको हो स्थानीय सरोकारवालाहरुको भनाई, सीमा क्षेत्रको भूमिको ऐतिहासिक भोगचलन र त्यस सम्बन्धी तथ्याङ्क र श्री जीवनबहादुर शाहीको टोलीले उठाएका मुद्दाहरुलाई समेत ध्यानमा राखी छानविन गरी यथार्थ स्थिति सार्वजनिक गर्न माग गर्दछ । यसले सीमा सम्बन्धमा पैदा भएको अन्यौललाई चिर्न मद्दत पुग्ने मात्रै नभएर नेपाली जनतालाई नेपालको भूमिको सुरक्षा सम्बन्धमा सिर्जित अन्यौलको अन्त्य हुनेछ । साथै, यसबाट दुई देशको जनता बीच आउन सक्ने अनावश्यक तिक्ततालाई पनि समाप्त पार्न मद्दत पुग्नेछ । ७ कोभिड१९ को प्रकोप दिनानुदिन बढिरहेको छ । आम नागरिकहरुको जीवन कष्टकर हुँदै गएको छ । कोभिड१९ को परिक्षण र उपचार समेत गर्न सक्दिन भनेर सरकार आफ्नो न्यूनतम जिम्मेवारीबाट समेत पन्छिन खोज्दैछ । नेपाली कांग्रेस लगायतका राजनीतिक दल, संचार माध्यम, नागरिक समाज, वुद्धिजीवीहरुको चौतर्फी दवाव तथा सर्वोच्च अदालतको निर्णयपछि सरकार कोरोना परिक्षण र उपचार सरकारी खर्चमा गर्ने निर्णय गर्न वाध्य भएको छ । तथापि उक्त निर्णय कार्यान्वयन गर्ने मानसिकतामा सरकार अहिले पनि छैन । अहिले पनि परिक्षण र उपचार खर्च आफैले बेहोर्नु पर्ने अवस्था छ । संक्रमितको उपचारका लागि अस्पताल र बेड लगायतमा न्यूनतम सुविधामा पनि अभाव छ । एकातर्फ नागरिकहरु महामारीले आक्रान्त भएका छन् भने अर्कोतर्फ वजारमा कालाबजारी, कृतिम अभाव, मूल्यवृद्धि लगायतका कारण चाडपर्वको वेलामा पनि जनताले दैनिक छाक टार्न समेत समस्या भएको छ । महामारी, मृल्यवृद्धि, अभाव र वेरोजगारीका कारण आम जनताको जीवन थप कष्टकर हुँदैछ । पछिल्लो समयमा आत्महत्याको घटनामा भएको वृद्धिले आम नागरिकमा चरम निराशा छाएको पुष्टि हुन्छ । किसानहरुले खेतीको समयमा मलखाद नपाएर आफ्नो उत्पादनको रकम प्राप्त गर्न आन्दोलन गर्नु पर्ने अवस्था आएको छ । यस्तो विषम परिस्थितिमा पनि कम्युनिष्ट पार्टीको सरकार जनताको पीरमर्का प्रति संवेदनशील हुनुको सट्टा सत्ताको छिनाझपटीमै व्यस्त छ । महामारीको रोकथाम र नियन्त्रण लगायत सबै काममा सरकार असफल भएको छ । जनताले सरकार भएको अनुभूति गर्न सकेका छैनन । जनताबाट प्राप्त मतको घोर अपमान र अवमूल्यन भएको छ । नेपाल कम्युनिष्ट पार्टी नियन्त्रित केन्द्रदेखि स्थानीय तहसम्मको सरकारहरुमा सर्वत्र वेथिती, अनियमितता, ढिलासुस्ती र भ्रष्टाचार छाएको छ । नेपाली कांग्रेसको यो वैठक देशमा व्याप्त महामारी, भ्रष्टाचार, मूल्यवृद्धि, कालावजारी, कृतिम अभाव, वेरोजगारी, किसानका समस्या लगायत देशमा व्याप्त वेथिति यो सरकारको अकर्मण्यता, गैर जिम्मेवारी र अलोकतान्त्रिक चिन्तनको उपज भएको ठहर गर्दछ । नेपाली कांग्रेस पार्टी सरकारसँग तत्काल विद्यमान भ्रष्टाचार र कोभिड१९ संक्रमणको रोकथाम, समुचित उपचार र राहतको सुनिश्चित गर्न माग गर्दछ । ८ इलाम, उदयपुर, सिरहा, रुकुम पश्चिम लगायतका जिल्लामा गत स्थानीय तहको निर्वाचनमा नेपाली कांग्रेस पार्टीका तर्फबाट स्थानीय तहका विभिन्न पदमा निर्वाचित व्यक्तिहरु नेपाली कांग्रेस परित्याग गरी अन्य पार्टीमा प्रवेश गरेको हुँदा राजनीतिक दल सम्बन्धी ऐन २०७४ को व्यवस्था बमोजिम निजहरु निर्वाचित भएको पद रिक्त गरिदिनका लागि निर्वाचन आयोगलाई लेखी पठाउने र सोको जानकारी संघीय मामिला तथा सामान्य प्रशासन मन्त्रालयलाई समेत दिने । ९ कोभिड१९ संक्रमणबाट असामयिक निधन हुनु भएकाहरुप्रति नेपाली कांग्रेस गहिरो दुःख व्यक्त गर्दै भावपूर्ण श्रद्धाञ्जली अर्पण गर्दछ । उहाँहरुका शोकाकूल परिवारजनहरुमा कार्यसमितिको यो बैठक हार्दिक समवेदना प्रकट गर्दछ । साथै, संक्रमित हुनु भएका नेपाली कांग्रेसका केन्द्रीय सदस्यहरु लगायत नेता एवं पार्टी सदस्य, अन्य राजनीतिक दलका नेताकार्यकर्ता र संक्रमित हुनु भएका नेपाली दिदीबहिनी तथा दाजुभाइहरुको यो बैठक शीघ्र स्वास्थ्यलाभको कामना गर्दछ । १० नेपालीहरुको महान चाड तिहार, नेपाल सम्वत् ११४१ र छठको पावन अवसरमा स्वदेश तथा विदेशमा रहनुभएका समस्त नेपाली दिदीबहिनी तथा दाजुभाइहरुमा यो बैठक सुस्वास्थ, दीर्घायु, सुख, शान्ति र उत्तरोत्तर प्रगतिको हार्दिक मंगलमय शुभकामना व्यक्त गर्दछ । शोक प्रस्ताव नेपाली कांग्रेसका पूर्व सांसद, पूर्व राज्यमन्त्री, लुम्बिनी विकास कोषका पूर्व उपाध्यक्ष श्री ओमकारप्रसाद गौचन, नेपाल इञ्जिनियर्स एशोसिएसनका पूर्व अध्यक्ष ई सरोज देवकोटा, सप्तरी निर्वाचन क्षेत्र नं १ का महाधिवेशन प्रतिनिधि रामभरोषी गुप्ता, नवलपरासी जिल्ला रामग्राम नगर कार्यसमितिका सभापति नारायण रेग्मी, ललितपुरका प्रजातन्त्र सेनानी अमिरमान मुल्मी, मोरङका महाधिवेशन प्रतिनिधि एवं नेपाल दलित संघका केन्द्रीय सदस्य भीमलाल गहतराज, नेपाली कांग्रेस इलाम जिल्ला कार्यसमितिका सदस्य प्रकाश थापा, बाराका महासमिति सदस्य एवं तरुण विभागका सदस्य मेदनी महतो धानुक (मदन मण्डल), प्रजातन्त्र सेनानी एवं मोरङका पूर्व महाधिवेशन प्रतिनिधि खड्गबहादुर श्रेष्ठ, मोरङ जिल्ला पथरी शनिश्चरे नगरपालिका वडा नं १ निवासी मोरङ जिल्ला कार्यसमितिका सदस्य एवं पूर्व महाधिवेशन प्रतिनिधि लक्षुमण बस्नेत, नेपाली कांग्रेस जिल्ला कार्यसमिति धादिङका पूर्व सदस्य तथा पूर्व कार्यालय सचिव सीतारामप्रसाद वर्मा, नेपाली कांग्रेस धनुषाका पूर्व जिल्ला सदस्य, पूर्व महासमिति सदस्य एवं अग्रज व्यक्तित्व श्री दिलिप सहगल, मोरङ क्षेत्र नं २ गोविन्दपुर रतुवामाईका दुर्गानन्द ताजपुरिया र तनहुँ व्यास नगरपालिका वडा नं १ का नेपाल दलित संघका पूर्व केन्द्रीय सदस्य अमृत विश्वकर्माको निधनप्रति कार्यसमितिको यो बैठक गहिरो दुःख व्यक्त गर्दै उहाँहरुप्रति भावपूर्ण श्रद्धाञ्जली अर्पण गर्दछ । नेपालको लोकतान्त्रिक आन्दोलनहरुमा उहाँहरुले पुयाउनु भएको सक्रिय योगदानको स्मरण गर्दै उहाँहरुको आत्माको चिर शान्तिको कामनाका साथ सम्पूर्ण शोक सन्तप्त परिवारजनप्रति यो बैठक समवेदना प्रकट गर्दछ । बैठकमा धारणा व्यक्त गर्नु हुने पदाधिकारी एवं सदस्यहरु आजको बैठकमा महामन्त्री पूर्णबहादुर खड्काले प्रस्ताव प्रस्तुत गर्नु भएको थियो । बैठकमा नेता रामचन्द्र पौडेल, केन्द्रीय सदस्यहरु कृष्णप्रसाद सिटौला, ज्ञानेन्द्रबहादुर कार्की, अर्जुनप्रसाद जोशी, कमला पन्त, धनराज गुरुङ, गगनकुमार थापा, देवेन्द्रराज कँडेल र कर्णबहादुर बुढाले आफ्नो धारणा व्यक्त गर्नु भएको थियो । जय नेपाल ! कृष्णप्रसाद पौडेल मुख्य सचिव"
नेकपामा ओली र प्रचण्डको पत्र युद्ध : सबै पत्र अध्ययनका लागि सचिवालय सदस्यलाई बाँडियो,"काठमाडौं : लामो विवाद र बहसपछि शुक्रबार बसेको सत्तारुढ नेपाल कम्युनिस्ट पार्टी (नेकपा) सचिवालय बैठक मंसिर ३ गते पुनः बस्नेगरी सकिएको छ। शुक्रबारको बैठक पार्टी भित्रका समस्या र समाधानको कार्यसूची बनाएर छलफल गर्ने निर्णय गर्दै सम्पन्न भएको प्रवक्ता नारायणकाजी श्रेष्ठले जानकारी दिए। बैठकमा स्थायी समिति निर्णय कार्यान्वय, कोरोना रोकथाम तथा नियन्त्रणका लागि भएका काम र यसबीचमा पार्टी र सरकारबीच देखिएका विवादमाथि छलफल भएको प्रवक्ता श्रेष्ठले बताए। अर्को बैठकमा यी विषयमा छलफल गर्नेगरी शुक्रबारको बैठक सम्पन्न भएको उनको भनाइ छ। अध्ययनका लागि ओली र प्रचण्डका पत्र बाँडियो ! शुक्रबारको सचिवालय बैठकमा पार्टी भित्रको आन्तरिक विवाद समाधानका लागि अध्यक्ष एवम् प्रधानमन्त्री केपी ओली र कार्यकारी अध्यक्ष पुष्पकमल दाहाल प्रचण्डबीच आदानप्रदान भएका पत्र अध्ययनका लागि सचिवालय सदस्यलाई बाँडिएको छ। प्रवक्ता श्रेष्ठका अनुसार कात्तिक २२ गते कार्यकारी अध्यक्ष प्रचण्डसहित सचिवालयका पाँच सदस्यले प्रधानमन्त्रीलाई बुझाएको पत्र, त्यसको जवाफमा ओलीले प्रचण्डलाई लेखेको पत्र, पुनः प्रचण्डले ओलीलाई दिएको जवाफी पत्र सचिवालय सदस्यलाई बाँडिएको छ। त्यसैगरी पार्टी संकट र यसको निवारणका लागि प्रचण्डले तयार पारेको प्रस्ताव र पार्टी स्थायी कमिटी बैठकपछि जारी भएको अन्तरपार्टी निर्देशिका समेत अध्ययनका लागि सबै सचिवालय सदस्यलाई दिइएको प्रवक्ता श्रेष्ठले जानकारी दिए। सबै विषयको अध्ययनपछि पुनः अर्को बैठक बसेर पार्टी विवादको समाधान सचिवालयबाटै हुने उनको भनाइ छ। सचिवालयका पाँच सदस्यले सहमतिमा बैठक गर्न आग्रह गरेको पत्र। त्यसको जवाफमा अध्यक्ष ओलीले प्रचण्डलाई लेखेको पत्र । त्यसको जवाफमा प्रचण्डले पठाएको पत्र। पार्टीको संकट निवारणका लागि प्रचण्डले तयार पारेको प्रस्ताव र स्थायी कमिटी बैठक पछाडि जारी गरिएको अन्तरपार्टी निर्देशिका सचिवालयका साथीहरुलाई अध्ययनका लागि बुझाइएको छ, प्रवक्ता श्रेष्ठले भने, यी सबै सामग्रीको गम्भीर र समग्रतामा अध्ययनपछि पार्टीलाई एकताको बाटोमा अगाडि बढाउनु उपयुक्त हुन्छ भन्ने धारणाका साथ सचिवालय बैठक मंसिर ३ गते बस्ने गरी आजको बैठक सम्पन्न भएको छ। पत्रमा के थियो भन्ने कुरा भने उनले खोल्न चाहेनन्। नेकपा विवाद चर्किदै जाँदा कात्तिक २२ गते नेकपाका कार्यकारी अध्यक्ष प्रचण्डसहित सचिवालयका शीर्ष पाँच नेताले सचिवालय बैठक बोलाउन पार्टी अध्यक्ष एवम् प्रधानमन्त्री ओलीलाई लिखित पत्र नै बुझाएका थिए। नेकपा सचिवालय बैठक बालुवाटारमा अध्यक्ष प्रचण्ड, वरिष्ठ नेता माधवकुमार नेपाल, झलनाथ खनाल, उपाध्यक्ष वामदेव गौतम र प्रवक्ता श्रेष्ठले बैठक बोलाउन माग गर्दै पत्र बुझाएको हप्ता दिनपछि सचिवालय बैठक बसेको हो। बुधबार पार्टी महासचिव विष्णु पौडेलले शुक्रबार साँझ ४ बजेका लागि सचिवालय बैठक रहेको जानकारी गराएका थिए। पार्टीको निर्णय र सहमतिको उलंघन गर्दै प्रधानमन्त्री ओलीले आफूखुसी राजदूत नियुक्तिको सिफारिस गरेको, मन्त्रिपरिषद् पुनर्गठनमा पार्टीभित्र कुनै परामर्श नगरेको, कर्णालीका मुख्यमन्त्री महेन्द्रबहादुर शाहीविरुद्ध अविश्वासको प्रस्ताव दर्ता गर्न उक्साएको, सीमा लगायत विषयमा संवाद ठप्प भएका बेला भारतको गुप्तर संस्था रअ प्रमुख सामन्तकुमार गोयललाई भेटेर त्यसलाई उपलब्धीका रुपमा प्रचार गरेको र पर्सामा पूर्वमाओवादी पृष्ठभूमिका मुकेश चौरसियाको हत्या हुँदा दोषीलाई कारबाही नगर्न दबाब दिएको आरोप लगाउँदै प्रचण्डनेपाल पक्ष यतिबेला ओली टिमसँग रुष्ट छ।"
कांग्रेस केन्द्रीय समिति बैठकका १० निर्णय (सूचीसहित),"काठमाडौं : पटकपटक स्थगित हुँदै लामो समयपछि बसेको प्रमुख प्रतिपक्षी दल नेपाली कांग्रेसको केन्द्रीय कार्यसमिति बैठक शुक्रबार बसेको छ । बैठकका १० निर्णय जस्ताको तस्तै : नेपाली कांग्रेस केन्द्रीय कार्यसमितिको बैठक सभापति शेरबहादुर देउवाको सभापतित्वमा केन्द्रीय कार्यालय, बीपी स्मृति भवन, बीपी नगर, ललितपुरमा आज बस्यो । बैठकको निर्णय देहाय बमोजिम रहेको छ । १ प्रतिनिधि सभा सदस्य निर्वाचन ऐन, २०७४ को दफा ३० को उपदफा (२) र प्रतिनिधि सभा सदस्य निर्वाचन नियमावली, २०७४ को नियम ४७ को उपनियम (१) बमोजिम रिक्त प्रतिनिधि सभा सदस्यको पदमा सोही नियमावलीको उपनियम (२), (३) र (४) बमोजिम प्रतिनिधि सभा सदस्य समानुपातिक निर्वाचन प्रणाली तर्फको निर्वाचित सदस्य श्री सूर्यबहादुर केसी को निधन भई रिक्त भएको प्रतिनिधि सभा सदस्य पदमा नेपाली कांग्रेस राजनीतिक दलबाट निर्वाचन आयोगमा बुझाइएको सामानुपातिकको वन्दसूचीको क्रस १२ मा खस आर्य समूहतर्फ नाम रहनु भएका श्री मोहनप्रसाद पाण्डेलाई प्रतिनिधि सभा सदस्य पदमा मनोनयन गर्ने निर्णय गर्दछ । सोही अनुसार आवश्यक कार्यान्वयनका लागि निर्वाचन आयोगलाई पत्राचार गर्ने । २ नेपाली कांग्रेसको चौधौं महाधिवेशनको प्रयोजनका लागि जिल्लाहरुमा वितरण भइरहेको नयाँ क्रियाशील सदस्यता र क्रियाशील सदस्यता नविकरण सम्बन्धमा, एक मात्र प्रतिनिधि सभा निर्वाचन क्षेत्र भएको जिल्लाले नयाँ क्रियाशील सदस्यता र क्रियाशील सदस्यता नविकरण तथा एक भन्दा बढी प्रतिनिधि सभा निर्वाचन क्षेत्र भएको जिल्लाको प्रतिनिधि सभा क्षेत्रीय कार्यसमितिले नयाँ क्रियाशील सदस्यता र जिल्ला कार्यसमितिले क्रियाशील सदस्यताको नविकरणको सूची तयार गरी, प्रकाशन गरी अनिवार्य रुपमा केन्द्रमा पठाइसक्नु पर्ने अवधि २०७७ मंसिर मसान्त कायम गर्ने । ३ २०७७ साल श्रावण १३ गते नेपाली कांग्रेस केन्द्रीय कार्यालयमा नेपाली कांग्रेसका सभापति शेरबहादुर देउवा, नेता रामचन्द्र पौडेल, उपसभापतिद्वय विमलेन्द्र निधि र विजयकुमार गच्छदार, महामन्त्रीद्वय डा शशांक कोइराला र पूर्णबहादुर खड्का, कोषाध्यक्ष सीतादेवी यादव, सहमहामन्त्री डा प्रकाशशरण महत लगायतका नेताहरुको उपस्थितिमा राष्ट्रिय प्रजातन्त्र पार्टीका नेता सुनिलबहादुर थापा सहित सो पार्टीका केन्द्रीय कार्यसमितिका १६ जना सदस्य सहित जम्मा ३१ जना नेपाली कांग्रेस पार्टीमा प्रवेश गर्नु भएको अवगत नै छ । राष्ट्रिय प्रजातन्त्र पार्टी परित्याग गरी नेपाली कांग्रेस पार्टीमा प्रवेश गरेका सो पार्टीका केन्द्रीय नेताहरुको नेपाली कांग्रेस पार्टीमा समायोजन गर्नका लागि भएको सहमतिलाई ध्यानमा राखी, नेपाली कांग्रेसको विधान २०१७ (संशोधन सहित) को धारा (४) (१०) (ङ) बमोजिम नेपाली कांग्रेस केन्द्रीय कार्यसमितिमा देहाय बमोजिम समायोजन गर्ने । १ श्री सुनिलबहादुर थापा (धनकुटा) सहमहामन्त्री २ श्री रामप्रसाद भट्टराई (मोरङ) केन्द्रीय सदस्य ३ श्री विष्णुविक्रम थापा (सिन्धुपाल्चोक) केन्द्रीय सदस्य ४ श्री वावुराम बस्नेत (भोजपुर) केन्द्रीय सदस्य ५ श्री वृजलाल यादव (बारा) केन्द्रीय सदस्य ६ श्री किरण गिरी (काठमाडौं) केन्द्रीय सदस्य ७ श्री टिएन योगी (ललितपुर) केन्द्रीय सदस्य ८ श्री दिलिप राई (झापा) आमन्त्रित केन्द्रीय सदस्य ९ श्री आशाराम चौधरी (कैलाली) आमन्त्रित केन्द्रीय सदस्य १० श्री राजेशबहादुर सिंह (कपिलवस्तु) आमन्त्रित केन्द्रीय सदस्य ४ चीन सरकारको आधिकारिक दृष्टिकोणलाई प्रतिनिधित्व गर्ने ग्लोबल टाइम्सको नोभेम्बर १० मा प्रकाशित लेख प्रति नेपाली कांग्रेसको गम्भीर ध्यानाकर्षण भएको छ । उक्त लेखमा नेपाली कांग्रेसलाई भारत परस्त पार्टीको रुपमा चित्रित गर्नुको साथै हुम्लामा नेपाली भूमिमाथि चीनले अतिक्रमणको अफवाह फैलाएको आरोप समेत लगाएको छ । साथै, नेपाली कांग्रेसका केन्द्रीय सदस्य तथा हुम्लाबाट कर्णाली प्रदेश सभामा प्रतिनिधित्व गर्ने कर्णाली प्रदेशका विपक्षी दलका नेता श्री जीवनबहादुर शाहीको सीमा अतिक्रमण सम्बन्धमा सार्वजनिक गर्नु भएको प्रतिवेदनलाई गलत र दुष्प्रचारको संज्ञा पनि दिएको छ । ग्लोबल टाइम्सको आधारहीन र आपत्तिजनक टिप्पणीको नेपाली कांग्रेस निन्दा गर्दछ । नेपालको राष्ट्रिय अखण्डता, सार्वभौमसत्ता र सुरक्षा हाम्रो सर्वोच्च स्वार्थ हो । नेपाली कांग्रेस छिमेकी देशहरु लगायत सबै मित्रराष्ट्रहरुसँग सार्वभौम बराबरीको आधारमा सम्बन्ध राख्ने कुरामा विश्वास गर्दछ । नेपाली कांग्रेस नेपाल बाहेक कुनै पनि देशको परस्त पार्टी हुन सक्दैन । नेपालको सार्वभौमिकता, राष्ट्रिय अखण्डता माथि कुनैपनि देशबाट हुने र हुन सक्ने अतिक्रमण र उल्लंघनको विपक्षमा नेपाली कांग्रेस सधैं अडिग छ र अडिग रहनेछ । ५ यसै बीच नेपाल स्थित चिनिया दुतावासले नोभेम्वर १३ मा नेपाली कांग्रेस पार्टीलाई लेखेको पत्रमा जीवनबहादुर शाहीले सार्वजनिक गर्नु भएको प्रतिवेदनलाई आधारविहिन र झुठो भन्दै गैर जिम्मेदार र अमैंत्रीपूर्ण पनि भनिएको छ । यसप्रति पनि हाम्रो गम्भीर ध्यानाकर्षण भएको छ । जहाँसम्म श्री जीवनबहादुर शाहीको हुम्लामा सीमा अतिक्रमण भएको प्रतिवेदनको सन्दर्भ छ, उहाँले ७ वुँदे सार सहितको निष्कर्ष र ति निष्कर्षहरुलाई पुष्टि गर्ने १८ वुँदे प्रमाण र आधारहरु समेत प्रस्तुत गर्नु भएको छ । यस सम्बन्धमा श्री शाहीले नेपाल सरकारलाई आफ्नो टोलीले निकालेको निष्कर्षका आधारमा नेपाल सरकारले गर्नु पर्ने कामका सम्बन्धमा ३ वुँदे सुझाव र सिफारिश पनि दिनु भएको छ र उहाँको प्रतिवेदन सीमा सुरक्षाको सरकारको जिम्मेवारीप्रति लक्षित छ । यदि चिनिया सरकारले भने जस्तै हुम्लामा नेपालको कुनै भूमि अतिक्रमण नभएको हो भने यसको निक्र्योल दुई सरकार बीचको संयुक्त सीमा निर्धारण टोलीले स्थानीय सरोकारवालाहरुको भनाई र ऐतिहासिक भोगचलनको तथ्य सहित आएको तथ्य, सीमा स्तम्भहरुको अवस्था लगायतको प्राविधिक मूल्याङ्कनको आधारमा टुङ्गो लगाउन आपत्ति हुनु पर्ने कुनै कारण छैन । यसले नेपाली जनता माझ रहेको आशंका निवारण गर्न मद्दत गर्नेछ । नेपाली कांग्रेस के स्पष्ट गर्न चाहन्छ भने सन् १९५९ मा नेपालका तत्कालीन प्रधानमन्त्री वीपी कोइरालाले सीमा सम्बन्धी जुन सम्झौता चीन सरकारसँग गर्नु भएको थियो, त्यसकै आधारलाई टेकेर दुई देश बीच एक अर्का बीच अहस्तक्षेप र एक अर्काको भूभागलाई सम्मान गर्ने नीति पालन गर्दै आएको छ । आगामी दिनमा पनि पालना गर्नेछ । नेपाली कांग्रेस दुई देशको मैंत्रीपूर्ण सम्बन्धलाई सत्तामा रहँदा र नरहँदा पनि सधै उच्च प्राथमिकतामा राख्दै आएको छ । नेपाली कांग्रेसका केन्द्रीय सदस्य श्री जीवनबहादुर शाहीले सार्वजनिक गर्नु भएको प्रतिवेदन सम्बन्धमा काठमाडौं स्थित चिनिया राजदूतावासको आधारहिन आरोप लामो समयदेखि नेपाली कांग्रेस तथा चिनिया सरकार र जनता बीच रहेको मैंत्रीपूर्ण सम्बन्धको महत्ता र गरिमा विपरीत भएको कुरामा सम्बन्धित पक्षको ध्यानाकृष्ट गर्दछ । ६ हुम्लामा नेपाली भूभागमा अतिक्रमण भएको भन्ने समाचारहरु सार्वजनिक भएपछि नेपाल सरकारको हुम्लामा रहेको प्रमुख जिल्ला अधिकारी सहितको टोलीले त्यस सम्बन्धमा प्रतिवेदन दिनु पूर्व नै परराष्ट्र मन्त्रालयले कुनै अतिक्रमण नभएको विज्ञप्ति सार्वजनिक गयो । यस सम्बन्धमा नेपाली कांग्रेस पार्टीले तत्कालै सरकारको ध्यानाकर्षण गराएको थियो । यसै बीच नेपाली कांग्रेसका केन्द्रीय सदस्य हुम्ला जिल्लाबाट कर्णाली प्रदेश सभाका सदस्य तथा विपक्षी दलका नेता श्री जीवनबहादुर शाही सहितको टोलीले विस्तृत स्थलगत भ्रमण गरी त्यहाँ नेपाली भूमिमा अतिक्रमण भएको प्रतिवेदन दिएपछि पनि नेपाल सरकारले यस सम्बन्धमा कुनै छानविन गर्न पहल नगर्नु र अर्को तर्फ चिनिया सरकारले हुम्लामा कुनै नेपाली भूमि नमिचिएको विज्ञप्ति आएको स्थितिले नेपाली जनतामा थप अन्यौलता छाएको छ । नेपाली कांग्रेस पार्टी सरकारको यस्तो गैर जिम्मेवार प्रवृत्तिको निन्दा गर्दछ । नेपाली कांग्रेस दुबै देशको संयुक्त सीमा सम्बन्धी कार्यदलले यस सम्बन्धमा यथार्थ के भएको हो स्थानीय सरोकारवालाहरुको भनाई, सीमा क्षेत्रको भूमिको ऐतिहासिक भोगचलन र त्यस सम्बन्धी तथ्याङ्क र श्री जीवनबहादुर शाहीको टोलीले उठाएका मुद्दाहरुलाई समेत ध्यानमा राखी छानविन गरी यथार्थ स्थिति सार्वजनिक गर्न माग गर्दछ । यसले सीमा सम्बन्धमा पैदा भएको अन्यौललाई चिर्न मद्दत पुग्ने मात्रै नभएर नेपाली जनतालाई नेपालको भूमिको सुरक्षा सम्बन्धमा सिर्जित अन्यौलको अन्त्य हुनेछ । साथै, यसबाट दुई देशको जनता बीच आउन सक्ने अनावश्यक तिक्ततालाई पनि समाप्त पार्न मद्दत पुग्नेछ । ७ कोभिड१९ को प्रकोप दिनानुदिन बढिरहेको छ । आम नागरिकहरुको जीवन कष्टकर हुँदै गएको छ । कोभिड१९ को परिक्षण र उपचार समेत गर्न सक्दिन भनेर सरकार आफ्नो न्यूनतम जिम्मेवारीबाट समेत पन्छिन खोज्दैछ । नेपाली कांग्रेस लगायतका राजनीतिक दल, संचार माध्यम, नागरिक समाज, वुद्धिजीवीहरुको चौतर्फी दवाव तथा सर्वोच्च अदालतको निर्णयपछि सरकार कोरोना परिक्षण र उपचार सरकारी खर्चमा गर्ने निर्णय गर्न वाध्य भएको छ । तथापि उक्त निर्णय कार्यान्वयन गर्ने मानसिकतामा सरकार अहिले पनि छैन । अहिले पनि परिक्षण र उपचार खर्च आफैले बेहोर्नु पर्ने अवस्था छ । संक्रमितको उपचारका लागि अस्पताल र बेड लगायतमा न्यूनतम सुविधामा पनि अभाव छ । एकातर्फ नागरिकहरु महामारीले आक्रान्त भएका छन् भने अर्कोतर्फ वजारमा कालाबजारी, कृतिम अभाव, मूल्यवृद्धि लगायतका कारण चाडपर्वको वेलामा पनि जनताले दैनिक छाक टार्न समेत समस्या भएको छ । महामारी, मृल्यवृद्धि, अभाव र वेरोजगारीका कारण आम जनताको जीवन थप कष्टकर हुँदैछ । पछिल्लो समयमा आत्महत्याको घटनामा भएको वृद्धिले आम नागरिकमा चरम निराशा छाएको पुष्टि हुन्छ । किसानहरुले खेतीको समयमा मलखाद नपाएर आफ्नो उत्पादनको रकम प्राप्त गर्न आन्दोलन गर्नु पर्ने अवस्था आएको छ । यस्तो विषम परिस्थितिमा पनि कम्युनिष्ट पार्टीको सरकार जनताको पीरमर्का प्रति संवेदनशील हुनुको सट्टा सत्ताको छिनाझपटीमै व्यस्त छ । महामारीको रोकथाम र नियन्त्रण लगायत सबै काममा सरकार असफल भएको छ । जनताले सरकार भएको अनुभूति गर्न सकेका छैनन । जनताबाट प्राप्त मतको घोर अपमान र अवमूल्यन भएको छ । नेपाल कम्युनिष्ट पार्टी नियन्त्रित केन्द्रदेखि स्थानीय तहसम्मको सरकारहरुमा सर्वत्र वेथिती, अनियमितता, ढिलासुस्ती र भ्रष्टाचार छाएको छ । नेपाली कांग्रेसको यो वैठक देशमा व्याप्त महामारी, भ्रष्टाचार, मूल्यवृद्धि, कालावजारी, कृतिम अभाव, वेरोजगारी, किसानका समस्या लगायत देशमा व्याप्त वेथिति यो सरकारको अकर्मण्यता, गैर जिम्मेवारी र अलोकतान्त्रिक चिन्तनको उपज भएको ठहर गर्दछ । नेपाली कांग्रेस पार्टी सरकारसँग तत्काल विद्यमान भ्रष्टाचार र कोभिड१९ संक्रमणको रोकथाम, समुचित उपचार र राहतको सुनिश्चित गर्न माग गर्दछ । ८ इलाम, उदयपुर, सिरहा, रुकुम पश्चिम लगायतका जिल्लामा गत स्थानीय तहको निर्वाचनमा नेपाली कांग्रेस पार्टीका तर्फबाट स्थानीय तहका विभिन्न पदमा निर्वाचित व्यक्तिहरु नेपाली कांग्रेस परित्याग गरी अन्य पार्टीमा प्रवेश गरेको हुँदा राजनीतिक दल सम्बन्धी ऐन २०७४ को व्यवस्था बमोजिम निजहरु निर्वाचित भएको पद रिक्त गरिदिनका लागि निर्वाचन आयोगलाई लेखी पठाउने र सोको जानकारी संघीय मामिला तथा सामान्य प्रशासन मन्त्रालयलाई समेत दिने । ९ कोभिड१९ संक्रमणबाट असामयिक निधन हुनु भएकाहरुप्रति नेपाली कांग्रेस गहिरो दुःख व्यक्त गर्दै भावपूर्ण श्रद्धाञ्जली अर्पण गर्दछ । उहाँहरुका शोकाकूल परिवारजनहरुमा कार्यसमितिको यो बैठक हार्दिक समवेदना प्रकट गर्दछ । साथै, संक्रमित हुनु भएका नेपाली कांग्रेसका केन्द्रीय सदस्यहरु लगायत नेता एवं पार्टी सदस्य, अन्य राजनीतिक दलका नेताकार्यकर्ता र संक्रमित हुनु भएका नेपाली दिदीबहिनी तथा दाजुभाइहरुको यो बैठक शीघ्र स्वास्थ्यलाभको कामना गर्दछ । १० नेपालीहरुको महान चाड तिहार, नेपाल सम्वत् ११४१ र छठको पावन अवसरमा स्वदेश तथा विदेशमा रहनुभएका समस्त नेपाली दिदीबहिनी तथा दाजुभाइहरुमा यो बैठक सुस्वास्थ, दीर्घायु, सुख, शान्ति र उत्तरोत्तर प्रगतिको हार्दिक मंगलमय शुभकामना व्यक्त गर्दछ । शोक प्रस्ताव नेपाली कांग्रेसका पूर्व सांसद, पूर्व राज्यमन्त्री, लुम्बिनी विकास कोषका पूर्व उपाध्यक्ष श्री ओमकारप्रसाद गौचन, नेपाल इञ्जिनियर्स एशोसिएसनका पूर्व अध्यक्ष ई सरोज देवकोटा, सप्तरी निर्वाचन क्षेत्र नं १ का महाधिवेशन प्रतिनिधि रामभरोषी गुप्ता, नवलपरासी जिल्ला रामग्राम नगर कार्यसमितिका सभापति नारायण रेग्मी, ललितपुरका प्रजातन्त्र सेनानी अमिरमान मुल्मी, मोरङका महाधिवेशन प्रतिनिधि एवं नेपाल दलित संघका केन्द्रीय सदस्य भीमलाल गहतराज, नेपाली कांग्रेस इलाम जिल्ला कार्यसमितिका सदस्य प्रकाश थापा, बाराका महासमिति सदस्य एवं तरुण विभागका सदस्य मेदनी महतो धानुक (मदन मण्डल), प्रजातन्त्र सेनानी एवं मोरङका पूर्व महाधिवेशन प्रतिनिधि खड्गबहादुर श्रेष्ठ, मोरङ जिल्ला पथरी शनिश्चरे नगरपालिका वडा नं १ निवासी मोरङ जिल्ला कार्यसमितिका सदस्य एवं पूर्व महाधिवेशन प्रतिनिधि लक्षुमण बस्नेत, नेपाली कांग्रेस जिल्ला कार्यसमिति धादिङका पूर्व सदस्य तथा पूर्व कार्यालय सचिव सीतारामप्रसाद वर्मा, नेपाली कांग्रेस धनुषाका पूर्व जिल्ला सदस्य, पूर्व महासमिति सदस्य एवं अग्रज व्यक्तित्व श्री दिलिप सहगल, मोरङ क्षेत्र नं २ गोविन्दपुर रतुवामाईका दुर्गानन्द ताजपुरिया र तनहुँ व्यास नगरपालिका वडा नं १ का नेपाल दलित संघका पूर्व केन्द्रीय सदस्य अमृत विश्वकर्माको निधनप्रति कार्यसमितिको यो बैठक गहिरो दुःख व्यक्त गर्दै उहाँहरुप्रति भावपूर्ण श्रद्धाञ्जली अर्पण गर्दछ । नेपालको लोकतान्त्रिक आन्दोलनहरुमा उहाँहरुले पुयाउनु भएको सक्रिय योगदानको स्मरण गर्दै उहाँहरुको आत्माको चिर शान्तिको कामनाका साथ सम्पूर्ण शोक सन्तप्त परिवारजनप्रति यो बैठक समवेदना प्रकट गर्दछ । बैठकमा धारणा व्यक्त गर्नु हुने पदाधिकारी एवं सदस्यहरु आजको बैठकमा महामन्त्री पूर्णबहादुर खड्काले प्रस्ताव प्रस्तुत गर्नु भएको थियो । बैठकमा नेता रामचन्द्र पौडेल, केन्द्रीय सदस्यहरु कृष्णप्रसाद सिटौला, ज्ञानेन्द्रबहादुर कार्की, अर्जुनप्रसाद जोशी, कमला पन्त, धनराज गुरुङ, गगनकुमार थापा, देवेन्द्रराज कँडेल र कर्णबहादुर बुढाले आफ्नो धारणा व्यक्त गर्नु भएको थियो । जय नेपाल ! कृष्णप्रसाद पौडेल मुख्य सचिव"
स्थानीय सरकारलाई साथ र सहयोग सधैं रहन्छ : उपप्रधानमन्त्री पोखरेल,"काठमाडौं : उपप्रधानमन्त्री ईश्वर पोखरेलले सङ्घीय सरकारको साथ र सहयोग स्थानीय सरकारलाई सधैँ रहने बताएका छन्। गाउँपालिका राष्ट्रिय महासङ्घ नेपालले आज यहाँ आयोजना गरेको गाउँपालिकाहरुका असल अभ्यासहरुको संगालो नामक पुस्तक लोकार्पण कार्यक्रममा उपप्रधानमन्त्री पोखरेलले सङ्घ, प्रदेश र स्थानीय तहको सहकार्यले मात्र देश विकास सम्भव रहनेमा जोड दिए। विश्वभरि फैलिएको कोरोना महामारीको बेला स्थानीय तहले गरेको कामको प्रशंसा गर्दै स्थानीय तहको सकारात्मक कामले सङ्घ र प्रदेशको पनि प्रतिनिधित्व गर्ने बताए। नेपाल सरकारका अन्य निकायलाई पनि यस्ता पुस्तक प्रकाशन गरी सबैलाई जानकारी दिन उनले सुझाव दिए। नेपाल कम्युनिष्ट पार्टी (नेकपा) का नेता गोकर्ण विष्टले निर्वाचित भएपछिको अब बाँकी दुई वर्षका अवधिमा पनि जनताकै हितमा काम गर्न जनप्रतिनिधिलाई शुभकामना दिए। नेपाली कांग्रेसका नेता गगनकुमार थापाले स्थानीय तहले गरेका राम्रा कामले गर्दा वर्तमान समयमा जनताले नजीकबाट सरकार भएको अनुभूति गरेको धारणा व्यक्त गरे। महासङ्घका अध्यक्ष होमनारायण श्रेष्ठले पुस्तकले स्थानीय तहको आवश्यकता र महत्वका बारेमा थप प्रष्ट पारेको बताए। पुस्तकलाई पाँच विषयगत क्षेत्रमा विभाजन गरिएको छ। संस्थागत सुद्दढीकरण सेवा प्रवाह र अन्तरसरकार समन्वय, भौतिक विकास, सामाजिक विकास, आर्थिक विकास र वन वातावरण तथा विपत् व्यवस्थापन का विषय पुस्तकमा समेटिएको छ। मुलुकभरका ६६ जिल्लाका गाउाँलिकाका विवरण पुस्तकमा समेटिएका छन्। तीन वर्षका अवधिमा प्रदेश१ बाट ३८, प्रदेश२ बाट १९, वाग्मती प्रदेशबाट ६२, गण्डकी प्रदेशबाट ३१, लुम्बिनी प्रदेशबाट ३९, कर्णाली प्रदेशबाट २८ र सुदूरपश्चिम प्रदेशबाट २६ स्थानीय तहका अभ्यास यसमा समाविष्ट छन्। रासस"
तीन युवकले जब आफैले नोट छाप्न थालेपछि,"जनकपुरधाम : सशस्त्र प्रहरीले सिरहाको गोलबजारबाट नक्कली नोट छाप्ने मेसिनसहित तीन जनालाई पक्राउ गरेको छ। स्थानीय धिरज यादव, सजय राय र कल्याणपुरका विमलेन्द्र कुमार नायकलाई पक्राउ गरिएको सशस्त्र प्रहरी बल, नेपाल नं २ छिन्नमस्ता बाहिनी मुख्यालय बर्दिबास महोत्तरीका डीएसपी गोपी भट्टराईले जानकारी दिए। गोलबजारस्थित स्थानीय वीरेन्द्र महतोको घरमा केही दिनयतादेखि शंकास्पद गतिविधि भइरहेको गोप्य सूचनाका अधारमा सशस्त्र प्रहरी सुरक्षा बेसबाट गएको प्रहरी टोलीले खान तालासी गरेको थियो। त्यहाँबाट ६ लाख ८४ हजार बराबरको जाली नोट, एक थान ल्यापटप र मोटरसाइकलसहित उनीहरुलाई प्रहरी पक्रेको थियो। नक्कली नोट बजारमा फिजाएर आफू सक्कली नोट आर्जन गरेर धनी बन्न उनीहरुले नक्कली नोट छापिरहेका थिए ,डीएसपी भट्टराईले भने, घर भाडामा लिएर उनीहरु धन्दा चलाउँदै आएका थिए। लागुऔषधको कारोवार भइरहेको हुन सक्ने भन्दै गौलबजार वेश क्याफका ईन्चार्ज रोशन थापाको नेतृत्वमा गएको प्रहरी टोलीले छापमारी गरेर नक्कली नोट छाप्दै गर्दा उनीहरु पक्राउ परेका थिए। पक्राउ परेका तीनै जनालाई नियन्त्रणमा लिएर थप अनुसन्धानका लागि नजिकैको इलाका प्रहरी कार्यालय गोलबजारले शसस्त्र प्रहरी बुझाएको छ। १० किलो गाँजासहित एक जना पक्राउ महोत्तरीबाट सशस्त्र प्रहरीले बोलेरो पिकपमा लाग्दै गरेको एक क्वीन्टल १० किलो गाँजासहित एक जनालाई पक्राउ गरेको छ। महोत्तरीको एकडाँडा गाउँपालिका३ भटौलियाबाट गाडीमा तस्करी गरी भारत पुर्याउन लागेको अवस्थामा मकवानपुर भिमफेदीका ३० वर्षीय अम्मरकुमार थिंगलाई पक्राउ गरेको हो। उनलाई आवश्यक कारवाहीका लागि सशस्त्र प्रहरीले जिल्ला प्रहरी कार्यालय महोत्तरीलाई बुझाएको छ।"
मास्क लगाउने विवादमा चिकित्सकमाथि कुटपिट,"दमौली : देवघाटमा मास्क लगाउने विषयमा विवादपछि झडप हुँदा चिकित्सक घाइते भएका छन्। बिहीबार बिहान देवघाट घुम्न परिवारसहित गएका बाराका चिकित्सक डा विकेश पाण्डे मास्क नलगाएको विषयमा भएको विवादको झडपमा परेर घाइते भएका हुन्। उनीमाथि देवघाट जाने पुलमा आक्रमण भएको थियो। विवादका क्रममा टाउकोमा बोतल प्रहार भएपछि उनी घाइते भएका हुन्। पाण्डे पत्नी, आफन्तसहित देवघाट भ्रमणका लागि गएका थिए। आफूमाथि देवघाट उद्योग वाणिज्य संघका अध्यक्ष रोशन श्रेष्ठले कुटपिट गरेको पाण्डेले बताए। ममाथिकोकको बोतलले प्रहार गरियो, उनले भने। आफूमाथि विभेदका शब्द प्रयोग पनि भएको आरोप उनको छ। टाउकोमा चोट लागेर घाइते पाण्डे घर गइसकेका छन्। प्रहरीले भने दुवै पक्षबीच सहमति भइसकेको बताएको छ। कुटपिट भएको भनेर निवेदन लिएर आउनुभएको थियो, इलाका प्रहरी कार्यालय देवघाटका प्रहरी नायब निरीक्षक उज्वल सिलवालले भने, तर दुवै सहमति गरेर गइसक्नु भएको छ।"
विराटनगर भन्सार नाकाबाट फूल आयात शून्य,"विराटनगर : नेपालीहरुको दोस्रो ठूलो पर्व तिहारले छपक्कै छोपिसक्दा पनि विराटनगर भन्सार नाका हुँदै भारतबाट यस वर्ष फूलको आयात शून्य रहेको छ । फूलैफूलको पर्व तिहारमा सधैं भारतीय फूलको भर पर्नुपर्ने अवस्था थियो । प्रत्येक वर्ष तिहारमा लाखौं रुपैयाँको मखमली, सयपत्री लगायतका नेपालमा आवश्यक पर्ने फूल भारतबाट भित्रने गरेका थिए । छठ पर्वका लागि समेत भारतबाटै फूलको आयात हुन्थ्यो । तर कोरोना महामारीका कारण यस वर्ष भारतबाट फूल भित्रिएन । भारतबाट आयात शून्य भएपछि नेपालमै उत्पादित फूलले यस वर्ष तिहार मनाउनु पर्नेछ । विराटनगर भन्सार कार्यालयका प्रमुख शिवप्रसाद भण्डारीले कोरोना महामारीका कारण फूलको आयात प्रभावित भएको जानकारी दिए । कोरोनाका कारण फूलको आयात हुन सकेन, उनले भने, जसका कारण फूलको परनिर्भरता हट्ने संकेत पनि मिलेको छ । विभिन्न समस्या हुँदा भारतबाट फूल आउन नसक्ने भएकाले आगामी दिनमा आवश्यक पर्ने फूल आफै उत्पादन गर्नुपर्ने रहेछ भन्ने सन्देश पनि सबैमा प्रवाह भएको भण्डारीको भनाइ छ । भन्सार कार्यालयका अनुसार गत आर्थिक वर्ष २०७६०७७ मा भने विराटनगर भन्सार हुँदै ५७ लाख ९६ हजार दुई सय ३५ रुपैयाँ बराबरको ६३ दशमल ८२ मेटिक टन फूल आयात भएको थियो । अघिल्लो आर्थिक वर्ष २०७५०७६ मा ३५ लाख १२ हजार नौ सय ४७ रुपैयाँको ६० दशमलव १८ मेट्रिक टन फूलको आयात भएको थियो । बर्षेनि भारतबाट आयात र फूलमा परनिर्भरता बढिरहेका बेला यस वर्ष भने फूल आयात नभएको प्रमुख भण्डारीको भनाइ छ । कोरोना संक्रमण तीव्र रुपमा फैलिएका बेला प्रशासनले सामूहिक हिसाबले चाडपर्व मनाउन रोक लगाएपछि खपत कम हुने हुँदा फूलको आयात पनि नभएको हुनसक्ने उनको विश्लेषण छ । कोरोनाका कारण अन्तर्राष्ट्रिय सीमा नाका हालसम्म बन्द छ । जसका कारण पनि फूल आयात प्रभावित भएको हुनसक्ने भन्सारले जनायो । विगतमा रिक्सा र ठेला लगायतका साधानको प्रयोग गर्दै फूल भित्राउने गरिन्थ्यो । व्यापारीहरुका अनुसार यस वर्ष बजारमा फूलको माग नै कम छ । विराटनगरका फूल व्यापारी बलराम मानिकले कोरोनाका कारण फूलको व्यापार प्रभावित बनेको बताए । गत वर्षतिर तिहार अगावै फूलको माग अत्याधिक हुने गरेको थियो,' उनले भने, तर यस वर्ष अहिलेसम्म कहीँकतैबाट माग आएको छैन । व्यापारी मानिकले भारतबाट फूलको आयात हुन नसक्दा स्थानीय स्तरमै उत्पादित फूलले माग धान्नुपर्ने अवस्था रहेको पनि सुनाए । प्रत्येक वर्ष तिहारमा आफूले छ क्विन्टलभन्दा बढी फूल बिक्री गर्ने गरेको उनले सुनाए । तर यस वर्ष त्यसको आधा पनि किनबेच हुनसक्ने अवस्था नरहेको मानिकको भनाइ छ । भारतबाट राम्रो फूल आउने भएकाले सबैको आँखा पर्ने गरेको थियो, उनले भने, अहिले नेपालमै उत्पादित फूल चलाउनुपर्ने भएकाले हो कि किन हो ग्राहाक पाउन सकिएको छैन । मानिकले घरमा प्रयोग गरिने फूलको ठाउँमा बिजुलीबाट बालिने झिलिमिली बत्तीको प्रयोग बढेकाले पनि फूलको माग बजारमा कम भएको हुनसक्ने बताए । झिलिमिली बत्ती भने आयात फूल आयात शून्य रहेको भन्सार नाका हुँदै बिजुलीबाट बालिने झिलिमिली बत्ती (इलेक्ट्रिक बत्ती) भने आयात भएको छ । चालु आर्थिक वर्षको हालसम्म एक करोड तीन लाख मूल्य बराबरको बत्ती आयात भएको भन्सार कार्यालयकी प्रवक्ता सुनिता पौडेलले बताइन् । विशेष गरेर तिहार र छठ पर्वमा यस बत्तीको प्रयोग र माग धेरै हुने गरेको उनको भनाइ छ । चालु आर्थिक वर्षको हालसम्म ५७ रुपैयाँ ३० पैसा प्रति युनिटका दरले एक लाख ७९ हजार आठ सय ९१ युनिट झिलिमिली बत्ती भन्सार नाकाबाट नेपाल भित्रिएको पौडेलको भनाइ छ । उनका अनुसार आर्थिक वर्ष २०७६०७७ को यही अवधीमा विराटनगर भन्सारबाट ५४ रुपैयाँ २१ पैसा प्रति युनिटका दरले एक करोड ४८ लाख ३२ हजार एक सय रुपैयाँ बराबरको दुई लाख ७३ हजार पाँच सय ६५ युनिट झिलिमिली बत्ती आयात भएको थियो । तिहार लागेसँगै सबै जसो घरमा झिलिमिली बत्ती बाल्न थालेको छ ।"
माछापुच्छ्रेको काखमा महादेव (फोटोफिचर),"पोखरा : पोखराको पुम्दीकोटमा माछापुच्छ्रे र अन्नपूर्ण हिमालको काखमा बसेजस्तै गरी महादेवको मूर्ति निर्माण कार्य भइरहेको छ । ४० करोड लागतमा विशाल महादेवको मूर्ति जडान हुँदै गरेको हो । पुम्दीकोट सरकारले प्रवद्धन गरिनुपर्ने गन्तव्य सूचीकृत गरेको धार्मिक एवं एतिहासिक स्थल हो । अहिले यहाँ धमाधम मूर्ति जडान कार्य भइरहेको छ । महादेवको मूर्तिले आकार लिँदै गएको अवस्थामा हिमाल खुल्दा माछापुच्छ्रेको काखमा महादेव बसेर ध्यान गरे जस्तै देखिएको छ । पुम्दीकोट विकास समितिको सकृयतामा २२ रोपनी क्षेत्रफलमा ४० करोड लागतमा ५१ फिट उचाइको मूर्ति राख्ने काम भइरहेको समितिका अध्यक्ष एवं निर्माण समितिका संयोजक चन्द्रकान्त बरालले जानकारी दिए । अहिले सम्म ४५ प्रतिशत काम भइरहेको उनले बताए । निर्माण कार्यलाई निरन्तरता दिन लोन समेत लिएर काम गरिरहेको उनले सुनाए । अन्नपूर्ण, माछापुच्छ्रे, धौलागिरी, लमजुङ हिमाल लगायतका हिमाली श्रृखला संगै फेवाताल पनि देखिने यस स्थलमा पहिले देखिनै धार्मिक रुपमा समेत महत्वपूर्ण स्थल रहेको गण्डकी प्रदेशका सांसद रामजी बरालले जानकारी दिए । विशाल मादेव मूर्ति निमार्णसँगै पोखरामा पर्यटकको बसाई एक दिन लम्बीने उनले बताए । पोखराको मुख्य बजारक्षेत्रबाट झण्डै १३ किमी दूरीमा रहेको पुम्दीकोटबाट पोखरा उपत्यका सहित हिमाली श्रृंखलाको पनि अवालोकन गर्न पाउनु पर्यटककालागि नयाँ आकर्षण रहेको हो । २०७३ साल फागुनमा महाशिवपुराण लगाउँदा ५ कारोड १८ लाखसहित १० रोपनी जग्गा दान प्र्राप्त भएको थियो । मूर्ति निर्माणकालागि संघ, प्रदेश सरकार र पोखरा महानगरपालिका लगायत बिभिन्न संघसंस्थाले पनि सहयोग गरेका छन् । बृहत गुरुयोजना अनुसार पहिलो चरणमा महादेवको मूर्ति स्थापनासहित गणेशले परिक्रमा गरिरहेको १०८ शिव लिङ्ग, स्वर्गद्धारी सिंढी, सप्तऋषि, लगायतका संरचना रहने छन् । दोस्रो चरणमा गुरु महाराज आश्रम, हरियाली बगैचा, शान्तिस्तम्भ, जेष्ठ नागरिक मिलन केन्द्र, लगायतका योजना बनाएको छ ।"
गाडिएको अवस्थामा जीवित शिशुको उद्धार,सप्तरी : बालुवामा गाडिएको नवजात शिशुलाई शुक्रबार जीवितै उद्धार गरिएको छ । बोदे बरसाईन नगरपालिका५ जाँजरस्थित खडक खोलामा गाडिएको अवस्थामा फेला परेको नवजात शिशु बालकलाई जिवितै उद्धार गरिएको सप्तरी प्रहरीले जनाएको छ । स्थानीय उमेश साहका अनुसार टाउकोदेखि पेटसम्मको भाग खडक खोलाको बालुवामा गाडिएको अवस्थामा बालक फेला परेको हो । शिशुको खुट्टाको भाग देखेर स्थानीयले खबर गरेपछि पुगेको प्रहरीले उद्धार गरेको इलाका प्रहरी कार्यालय बोदे बर्साईनका सई अयोधिशरण यादवले बताए । उपचारका लागि राजविराजस्थित गजेन्द्रनारायण सिंह अस्पताल पठाइएको शिशुलाई रेफर गरेपछि साँझ शिशुलाई उपचारका लागि बीपी कोइराला स्वास्थ्य विज्ञान प्रतिष्ठान धरान पठाइएको छ । अस्पताल प्रहरी बिटका प्रहरी हवल्दार रामशंकर यादवका अनुसार शिशुलाई लिएर अस्पताल आउने स्थानीय दम्पत्तीको जिम्मा लगाएर धरान पठाइएको छ । शिशुका बुवाआमाको भने प्रहरीले खोजी गरिरहेको छ । दश दिनअघि सप्तरीको छिन्नमस्ता गाउँपालिका३ स्थित नहरमा समेत वेवारिसे अवस्थामा एक नवजात शिशु बालक फेला परेको थियो । वेवारिसे अवस्थामा फालेको उक्त नवजात शिशु बालकलाई गजेन्द्रनारायण सिंह अस्पतालले एनआइसीयूमा राखेर चार दिन उपचार गरेपश्चात धरान रेफर गरेको छ । जीवित अवस्थामा उद्धार गरिएको उक्त नवजात शिशु अहिले धरानस्थित प्रतिष्ठानमा सुरक्षित रहेको र स्वास्थ्य अवस्था सुधारोन्मुख रहेको बताइएको छ । भर्खरै जन्मिएको दुबै शिशु बालकको आमाबुवाबारे प्रहरीले हालसम्म पत्ता लगाउन सकेको छैन् ।
लक्ष्मीपूजामा भक्तपुरमा १५ मेगावाट विद्युत खपत हुने अनुमान,"भक्तपुर : नेपालीको दोस्रो ठूलो चाड तिहार सुरु भएको छ। यमपञ्चकसमेत मानिने तिहार फूलैफूलको पर्व हो। त्यस्तै तिहार झिलिमिली बत्तीको पनि पर्व हो। तिहारको तेस्रो दिन लक्ष्मीपूजामा सबैले आआफ्नो घरघरमा झिलिमिली बत्ती बाल्ने गर्दछन्। नेपालमा लोडसेडिङको अन्त्यसँगै घरघरमा झिलिमिली बत्ती बाल्ने क्रम बढेको छ। त्यसैले तिहारमा विद्युतको खपतमा ह्वात्तै बढ्ने गर्दछ। अरु सामान्य दिनभन्दा तिहारमा बढी विद्युत खपत हुँदै आएको नेपाल विद्युत प्राधिकरण भक्तपुर वितरण केन्द्रले जनाएको छ। केन्द्रका प्रमुख राजकुमार रमणले भक्तपुरमा सामान्य दिनभन्दा तिहारमा करिब १० देखि १२ प्रतिशत बढी विद्युत खपत हुँदै आएको बताए। उनले तिहारमा पनि अरु दिनभन्दा लक्ष्मीपूजाको दिन बढी विद्युत खपत हुँदै आएको जानकारी दिए। बर्सेनी लक्ष्मीपूजाको दिन खपत हुने विद्युतको परिमाण बढ्दै आएको प्रमुख रमणको भनाइ थियो। २०७५ सालमा तिहारको लक्ष्मीपूजाको दिन १२८ मेगावाट विद्युत खपत भएको थियो, उनले भने, यो बढेर २०७६ सालको लक्ष्मीपूजामा १३६५ मेगावाट पुग्यो। यस वर्षको लक्ष्मीपूजाको दिन भने १५ मेगावाटसम्म विद्युत खपट हुने अनुमान गरिएको उनले स्पष्ट पारे। तिहारमा बत्ती जाँदैन केन्द्र प्रमुख रमणले तिहारमा काबुबाहिरको अवस्थामा बाहेक भक्तपुरमा बत्ती नजाने दावी गरे। त्यसको लागि भक्तपुर केन्द्रले आवश्यक व्यवस्था गरिसकिएको उनको भनाइ थियो। उनले भार थेग्न नसकिएर बत्ती गइरहेका क्षेत्रका दुई दर्जनभन्दा बढी ट्रान्स्फर्मर फेरिएको जानकारी दिए। काबुबाहिरको अवस्थामा बाहेक तिहारको बेला भक्तपुरमा मात्रै होइन देशैभर बत्ती जाँदैन, प्रमुख रमणले भने, भक्तपुरमा भार थेग्न नसकेका दुई दर्जन ट्रान्स्फर्मर फेरिएको छ। अरु समस्या पनि तिहारअघि नै समाधान गरिसकिएको छ। उनले मागभन्दा बढी विद्युत रहेकाले लोडसेडिङ हुने कुनै सम्भावना नभएको जिकिर गरे। विद्युत आवश्यकताभन्दा बढी छ, प्रमुख रमणले भने, हामी बढी खपत गर्ने ग्राहकहरुको खोजी गरिरहेका छौं। नोलाइटमा ५ टोली तयारी अवस्थामा उनले तिहारमा विद्युत जान नदिन केन्द्रको संयोजनमा ५ वटा नोलाइट टोली २४ सै घन्टा परिचालन हुने गरी तयारी अवस्थामा राखिएको जानकारी दिए। उनका अनुसार केन्द्रको संयोजनमा खरिपाटी, सूर्यविनायक, नलिञ्चोक, झौखेललगायतमा नोलाइट टोली तयारी अवस्थामा राखिएका छन्। नोलाइटमा फोन नउठे आफैलाई सीधै सम्पर्क गर्न प्रमुख रमणले आग्रह गरेका छन्।"
अब हरेक व्यक्तिको गणना भएको सुनिश्चित गर्न नयाँ प्रविधि,"काठमाडौं : नयाँ संविधान र सङ्घीय संरचनाअन्तर्गतको पहिलो जनगणनाका रुपमा यही २०७८ जेठअसारमा १२औं राष्ट्रिय जनगणना गर्ने तयारी भइरहेको छ। अब हरेक व्यक्तिको गणना भएको सुनिश्चित गर्न नयाँ प्रविधि प्रयोग गरिने भएको छ। राष्ट्रिय जनगणनाको पूर्वतयारीमा जुटेको केन्द्रिय तथ्याङ्क विभागलाई संयुक्त राष्ट्रसङ्घीय जनसङ्ख्या कोष (यूएनएफपिए)ले आज सूचना प्रविधि उपकरण हस्तान्तरण गरेको छ । कुल रु ७ करोड २० लाख (६ लाख ९ हजार ८७३ अमेरिकी डलर) बराबर मुल्यको सो सूचना प्रविधि उपकरणमा पावर ब्यांङ्क र आवश्यक सहायक सामग्रीसहित २,२५० वटा ट्याबलेट, ३५ वटा ल्यापटप, ४७ वटा डेस्कटप कम्प्यूटर, पाँच वटा घुम्ती वर्क स्टेसन, एउटा सर्भर, हाइ रिजोल्यूसनका तीन वटा प्रिन्टर र आवश्यक सफ्टवेयर लाइसेन्स्हरु समावेश रेहेको छ, जसको खरिद यूएनएफपिएले बेलायत सरकार (यूकेऐड)को अनुदानमा गरेको हो । यसले विभागलाई उच्च प्रविधिजन्य मापदण्ड अनुरुपको गणना तथ्याङ्क उत्पादन गर्न सक्षम बनाउनेछ । विश्वव्यापी कोभिड१९ महामारीले गर्दा जनसङ्ख्यासम्बन्धी उच्च गुणस्तर र भरपर्दो तथ्याङ्कको महत्व बढ्न गएको छ, र कसैलाई पनि पछाडि नछाडिने दृढ प्रतिबद्धताका साथ दिगो विकासका लक्ष्यहरु हासिल गर्नेतर्फ नेपालले गरिरहेको प्रगति मापन गर्न पनि यो अत्यावश्यक छ । केही खास गणना क्षेत्रमा ट्याबलेटको प्रयोगसहित राष्ट्रिय जनगणना २०७८ मा नवीन प्रविधिको उपयोगले केन्दिय तथ्याङ्क विभागबाट सबैभन्दा तल्लो प्रशासनिक इकाइका आधारमा खण्डीकृत हुनेगरी देशमा बसोबास गर्नेको सङ्ख्या कति छ र उनीहरुको स्वास्थ्य, कल्याण, समस्या तथा सम्भावनाहरु, र आर्थिक तथा सामाजिक अवस्थालगायत उनीहरु केकस्तो अवस्थामा बस्दै आएका छन् भन्ने बारेमा विस्तृत विवरण सङ्कलन हुने कुरा सुनिश्चित गर्नेछ । राष्ट्रिय जनगणना २०७८ को तथ्याङ्क देशभरीको अवस्था बुझ्न, विकासका आवश्यकता, र विद्यालयदेखि स्वास्थ्य सेवा र सडकसम्म कहाँ र कसरी लगानी गर्ने भन्नेबारेमा निर्णय लिन नीति निर्माता र योजनाकारहरुलाई महत्वपूर्ण हुनेछ । राष्ट्रिय जनगणना २०७८ लाई अन्तर्राष्ट्रिय मापदण्डअनुरुप आयोजना गर्न र संकलन भएको तथ्याङ्क पछाडि छाडिने जोखिममा रहेका व्यक्तिहरुको जीवनमा सुधार ल्याउन र उनीहरुको अधिकार सुनिश्चित गर्न उपयोग गरिने कुरा सुनिश्चित गर्न नेपाल सरकार प्रतिबद्ध छ । सरकारको मार्गनिर्देशन अनुरुप हाम्रा कर्मचारी र उत्तरदाताहरुको स्वास्थ्य र सुरक्षा सुनिश्चित गर्दै सबैभन्दा तल्लो प्रशासनिक तहमा रहेको तथ्याङ्क अभावलाई सम्बोधन गर्ने गरी गणना गर्न हामी प्रतिबद्ध छौं, केन्द्रिय तथ्याङ्क विभागका महानिर्देशक नेविनलाल श्रेष्ठले भने । राष्ट्रिय जनगणना २०७८ राष्ट्रिय योजना आयोगका उपाध्यक्षको अध्यक्षतामा रहेको राष्ट्रिय जनगणना सञ्चालक समितिको मार्गनिर्देशनमा विभागको नेतृत्वमा भइरहेको छ । सो सूचना प्रविधि उपकरणले विभागको पूर्वाधार र क्षमतालाई सुदृढ तुल्याउँदै तथ्याङ्क संकलनको बहुविधि अवधारणामार्फत जनगणना कार्यसञ्चालनलाई आधुनिकीकरण गर्ने विभागको प्रयासलाई बल पुयाउने काम गर्ने विश्वास लिइएको छ । भरपर्दो र सामयिक तथ्याङ्क नेपालको दिगो र समावेशी विकासको आधार हो भन्ने मान्यता राख्दै राष्ट्रिय जनगणना २०७८ को आयोजना गर्न नेपाल सरकारलाई यूएनएफपिएले सहयोग उपलब्ध गराइरहेको छ । गणना तथ्याङ्कक पूर्वाधारको मूलभूत पक्ष हो, यसले देशको सङ्ख्यात्मक विवरण प्रदान गर्ने भएकाले जनता र सरकार दुवैका लागि यो बहुमुल्य हुन्छ । गणना उच्चगुणस्तरको भएको, अन्तर्राष्ट्रिय मापदण्डलाई स्थापित गरेको र विकासका प्रतिफलहरुका लागि व्यापक रुपमा प्रचारप्रसार तथा उपयोग गरिने तथ्याङ्क उत्पादन भएको सुनिश्चित गर्न नेपाल सरकारलाई प्राविधिक तथा आर्थिक सहायता प्रदान गर्न पाउँदा यूएनएफपिएले गौरवान्वित भएको छ, नेपालका लागि यूएनएफपिए प्रतिनिधि लुब्ना बाकीले भने। नेपाललाई संयुक्त अधिराज्य (युके)ले प्रदान गर्ने सहयोग भरपर्दो र सबैलाई समावेश गर्ने तथ्याङ्कमा आधारित हुनेतर्फ लक्षित हुनेगर्छ । जनगणना तथ्याङ्क संकलन तथा संग्रह गर्ने सबैभन्दा महत्वपूर्ण अवसर हो जसको आधारमा सरकार देखि विकास साझेदार र समुदायमा आधारित संघसंस्था सबैले आफ्नो सहयोगलाई सही ढंगबाट निर्देशित गर्नसक्छन् । त्यसबाट महिला, पुरुष, बालबालिका, गरिब, जोखिममा रहेका र अन्य समूहहरुलाई प्रदान गरिने सेवाहरुमा सुधार ल्याउन मद्दत पुग्नेछ । हाम्रा साझेदार यूएनएफपिए र केन्द्रिय तथ्याङ्क विभागमार्फत यसरी उपकरण तथा प्रविधि उपलब्ध गराउन संयुक्त अधिराज्य सक्षम भएकोमा म खुशी छु, काठमाडौंस्थित बेलायती दुतावासकी विकास निर्देशक लिसा होनानले भने।"
बेलुका सात बजेपछि मदिरा कारोबार गर्न नपाइने,"बैतडी : बैतडीमा बेलुकी सात बजेपछि मदिरा बेचबिखन गर्न नपाइने भएको छ । जिल्ला कोभिड संकट व्यवस्थापन केन्द्रको बिहीबार बसेको बैठकले तिहारको समयमा भीडभाड हुन सक्ने भन्दै मदिराको कारोबार साँझ ७ बजेपछि पूर्णरुपमा बन्द गराउने निर्णय गरेको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए। तिहारको समयमा भीडभाड हुँदा कोरोना भाइरस संक्रमण फैलिन सक्ने भएकाले यस्तो निर्णय गरिएको उनले बताए । उनले भने, 'तिहार पछि बैतडीका विभिन्न शक्तिपीठ तथा मन्दिरमा मेला लाग्ने गरेको भएपनि यस वर्ष कोरोना भाइरसका कारण मेला पर्वमा रोक लगाइएको छ।' जिल्लाका सबै मन्दिरमा शक्तिपीठमा लाग्ने मेलामा रोक लगाउने निर्णय भएको प्रहरी नायव उपरीक्षक अधिकारीले जानकारी दिए । मेलाका बेला भीडभाड हुँदा कोरोनाको जोखिम हुने भएकाले यस्तो निर्णय गरिएको हो । कार्तिक शुक्ल पक्षमा बैतडीका त्रिपुरासुन्दरी, मेलौली, रौलाकेदार, भिटाकेदार, महारुद्र लगायतका मन्दिरहरुमा जात्रा तथा मेला लाग्ने गरेको छ । यस्तै केन्द्रको बैठकले जुवातासमा पूर्ण रुपमा रोक लगाउने र यस्तो गरेको पाइएमा कानुन अनुसार कारवाही गर्ने निर्णय समेत गरेको छ । यस्तै तिहारको समयमा दिउँसी भैलो खेल्न, खेलकुद, सांस्कुतिक कार्यक्रममा समेत रोक लगाइएको स्थानीय प्रशासनले जनाएको छ ।"
गीतकार ढुंगाना अस्पताल भर्ना,"काठमाडौं : गीतकार सहदेव ढुंगाना अस्पताल भर्ना भएका छन्। कोरोना भाइरस (कोभिड १९) संक्रमण भएपछि ढुंगानालाई अस्पताल भर्ना गरिएको हो। गत साताबाट बिरामी भएका ढुंगानालाई मंगलबार ओम अस्पताल भर्ना गरिएको हो । चिकित्सकका अनुसार उनको स्वास्थ्य अवस्था सामान्य छ । उनले रातो टीका निधारमा टलक्क टल्कियो, हाम्लाई पनि मायाले हेर पार्वती, कोइली करायो, छुन्छन् तिमीलाई चञ्चल हावालगायत दर्जनौं गीतहरू लेखेका छन् ।"
तिहारमा मोरङको सुरक्षा व्यवस्था कडा,"विराटनगर : नेपालीहरुको दोस्रो ठूलो महान पर्व तिहार (दीपालवली) को विशेष चलहपहल सुरु भएसँगै मोरङको सुरक्षा व्यवस्था कडा पारेर लगिएको छ । प्रत्येक वर्ष काग तिहारबाट दीपावलीको चहलपहल सुरु हुन्छ । विगत वर्षमा भएका र यस वर्ष हुनसक्ने सम्भावित अपराधिक घटनाको विश्लेषण गर्दै प्रहरीले तिहार लक्षित विशेष सुरक्षा योजना तयार पारेर कार्यान्वायनमा ल्याएको हो । प्रदेश १ को राजधानी विराटनगरसहित समग्र जिल्लाको सुरक्षा व्यवस्था कडा पारिएको मोरङ प्रहरी प्रमुख एसपी सन्तोष खड्काले जानकारी दिए । कुुनै पनि अपराधिक गतिविधी हुन नदिन र भई हाले नियन्त्रणमा लिन एसपी खड्का आफै फिल्डमा निस्किएका छन् । शंकास्पद गतिविधी गर्ने, चोरी, लुटपाट, डकैती लगायतका अपराध गर्न खोज्ने, मापसे (मादक पदार्थ सेवन) गरेर होहल्ला एवं शान्ति सुरक्षाको अवस्था भड्काउन खोज्ने तथा शंकास्पद गतिविधी गर्नेमाथि विशेष ढंगले निगरानी बढाइएको जानकारी उनले दिए । अपराध गर्ने एवं अवैध तरिकाले लाभ उठाउन खोज्ने प्रयास कसैले गरेको पाइएमा तत्काल नियन्त्रणमा लिएर कारबाही अघि बढाइने उनको भनाइ छ । उनले कुनै पनि शंकास्पद गतिविधी कोहीकसैले गरेको पाइएमा तत्काल प्रहरीलाई जानकारी दिन पनि आग्रह गरेका छन् । तिहारका बेला विशेष गरेर चोरी डकैतीका घटना हुनसक्ने सम्भावनालाई मध्यनजर गर्दै त्यही हिसाबको सुरक्षा व्यवस्था मिलाइएको एसपी खड्काले बताए । किनमेल बढी हुने पसल, भीडभाड हुने स्थान, आर्थिक गतिविधी धेरै हुने ठाउँदेखि लिएर महत्वपूर्ण प्रतिष्ठानहरु तथा सार्वजनिक स्थलमा प्रहरी उपस्थिति बढाइएको छ । सार्वजनिक स्थल र पसलहरुमा २४ घण्टानै प्रहरीले सुरक्षा व्यवस्था चुस्त पारेको छ । त्यस्तै होटल, मदिरा पसल एवं सार्वजनिक सवारी साधन चेकजाँचलाई प्रहरी तीव्र पारेको छ । जसरी भए पनि तिहार लगायतका चाडपर्व सुरक्षित, मर्यादित र व्यवस्थित बनाउने उदेश्य रहेको उनले स्पष्ट पारे । कोरोना संक्रमण तीव्र रुपमा बढिरहेका बेला मनाउनुपर्ने तिहारलाई मर्यादित, व्यवस्थित र सुरक्षित बनाउने प्रहरीको योजना छ । सुरक्षा व्यवस्थालाई प्रभावकारी बनाउन ठाउँठाउँमा सादा पोशाक र हतियारसहितका प्रहरीको विशेष टोली परिचालन गरिएको खड्काले बताए । प्रहरीको पिकेट, मोबाइल, साइकल र पैदल गस्ती बढाएर सुरक्षा व्यवस्था मिलाउन थालेको छ । एसपी खड्काका अनुसार मापसेबाट हुने झैझगडा एवं अपराध नियन्त्रण, कालो बजारी, इन्धन तथा दैनिक उपभोग्य वस्तुको कृतिम अभाव, सीमा क्षेत्रबाट हुने चोरी तस्करी नियन्त्रण लगायतमा प्रहरीले बढी जोड दिएको छ । चाडपर्वमा यातायातको सहज उपलब्धता, ट्राफिक व्यवस्थापन, तस्करी, हातहतियार तथा लागुऔषध र मदिराको अवैध ओसारपसार नियन्त्रण प्रहरीको प्राथमिकतामा रहेको उनले उल्लेख गरे । त्यस्तै जुवा, तास लगायत गैह्र कानुनी खेलहरु र शान्ति भड्काउनेसमूहलाई पूर्ण रुपमा नियन्त्रणमा लिइने नीति प्रहरीले बनाएको छ । एसपी खड्काका अनुसार उद्योग, कलकारखाना, महत्वपूर्ण प्रतिष्ठान, लोकमार्ग तथा अन्य सहायक राजमार्गको सुरक्षा अवस्थामा कुनै कमी आउन नदिने प्रहरीको योजना छ । पटकाको ओसारपसार तथा बेचबिखन, सीमा क्षेत्रमा कडाई, पकेटमार लगायत अपराधिक प्रवृत्तिका मानिसहरुको पहिचान र नियन्त्रण थालिएको छ । सवारी साधनमाथि आकस्मिक चेकजाँच सुरु गरिएको छ । प्रहरीले मापसे गरेर सवारी साधन चलाउन पूर्ण रुपमा रोक लगाउँदै दुर्घटनामा कमी ल्याउन विभिन्न जनचेतनामुलक कार्यक्रम गरिरहेको छ । खड्काका अनुसार कोरोना संक्रमण तीव्र रुपमा बढिरहेकाले तिहारमा झन् जोखिम हुन सक्नेभन्दै मास्क, सेनिटाइजर प्रयोग गर्न र भीडभाड नगर्न एवं संक्रमण नफैलने गरी सुरक्षित हिसाबमा चाडपर्व मनाउन सबैमा आग्रह गर्दै माइकिङ गर्दै सन्देशमुलक कार्यक्रमहरु भइरहेका छन् । प्रहरीले प्रशासन लगायतका निकायसँग समन्वय गर्दै अत्यावश्यक सेवाका साधनहरु एम्बुलेन्स र दमकल तयारी अवस्थामा राखेको छ । कुनै पनि घटनामा परेर घाइते भएकाको उपचारका लागि कोशी लगायत सबै अस्पताललाई २४ घण्टानै तयारी अवस्थामा राख्न प्रमुख जिल्ला अधिकारी कोषहरि निरौलासँग समन्वय भइसकेको खड्काको भनाइ छ । उनका अनुसार कोरोना भाइरसको संक्रमण नियन्त्रण एवं रोकथामका लागि तोकिएको स्वास्थ्य सुरक्षा मापदण्डलाई कडाईकासाथ पालना गराउन पनि प्रहरी सक्रिय भएर लागेको छ । यसैबीच प्रदेश १ प्रहरी प्रमुख डीआईजी ईश्वरबाबु कार्कीले पनि तिहारलाई लक्षित गरेर प्रदेशको सुरक्षा व्यवस्था कडा पारिएको जनाए । प्रदेशका १४ वटै जिल्लाको सुरक्षा अवस्था मजवुत बनाएर लगिएको बताउँदै उनले चाडपर्व भरी सुरक्षामा कुनै पनि कमजोरी आउन नदिइने स्पष्ट पारे । ठूलो संख्यामा प्रहरी परिचालन गर्दै शंकास्पद ठाउँहरुमा निगरानी बढाउने, गलत गर्न खोज्नेलाई नियन्त्रणमा लिने तथा सार्वजनिक स्थलदेखि लिएर सबै ठाउँमा २४ घण्टानै सुरक्षा प्रदान गर्ने काम थालिएको कार्कीको भनाइ छ । उनले कोही कसैले अपराध गरेर फाइदा उठाउने मनसाय राखेको भए तत्काल प्रहरीको फन्दामा पर्ने जानकारी दिए । डीआईजी कार्कीले कोरोना संक्रमण तीव्र रुपमा फैलिइरहेका बेला सबैले सुरक्षित ढंगले र संक्रमण हुन नदिने हिसाबले स्वास्थ्य सम्बन्धी मापदण्डको पालना गर्दै तिहार मनाउनु पर्नेमा जोड दिए । उनले गलत कार्य गर्न खोज्ने शंकास्पद व्यक्तिहरुका बारेमा तत्काल प्रहरीलाई जानकारी दिन प्रदेशका बासिन्दालाई आग्रह गरेका छन् । तिहार लगायतका पर्व सौहार्दपूर्ण वातावरणमा सुरक्षित ढंगले मनाउने चाहना सबैको हुनेभन्दै उनले मर्यादित र सुरक्षित बनाउनु सबैको दायित्व रहेको उल्लेख गरे । चाडपर्वको मौका छोपेर अपराधिक घटना गराउने र अवैध गतिविधी गर्नेहरु सक्रिय हुनसक्नेतर्फ प्रहरी सचेत रहेको उनले बताए । कार्कीका अनुसार यस्तो बेलामा शंकास्पद गतिविधी गर्नेहरु भेटिएमा तत्काल प्रहरीलाई खबर गर्नुपर्छ । प्रहरीले शंकास्पद गतिविधीका बारेमा समयमै सूचना पाउन नसक्दा जघन्य प्रकृतिका अपराधिक घटना हुनसक्ने कार्कीको भनाइ छ । उनका अनुसार सबै पर्व मनाउन व्यस्त भएको मौकामा अपराध गरेर लाभ उठाउन खोज्ने समूह सक्रिय हुने गरेको विगतका घटनाबाट पुष्टि हुन्छ । कुनै घटना हुनसक्ने सम्भावनालाई मध्यनजर गर्दै गलत प्रवृतिका मानिसहरुलाई बारेमा तत्कालै प्रहरीलाई खबर गरियो भने त्यसले सम्भावित अपराध हुनबाट रोक्न ठूलो मद्धत गर्ने र सबै सुरक्षित होइने कार्कीले बताए । त्यस्तै तिहार मनाउन एक ठाउँबाट अर्को ठाउँमा जाँदा, घर छाडेर हिँड्नु पर्दा प्रहरीलाई सूचना अपलब्ध गराउन र घरमा राम्ररी ताला लगाएर यात्रा तय गर्न पनि उनको आग्रह छ ।"
"गुल्मीमा जीप दुर्घटना : एकको मृत्यु, सात जना घाइते",गुल्मी : गुल्मीमा जीप दुर्घटना हुँदा एक जनाको मृत्यु भएको छ भने ७ जना घाइते भएका छन्। गएराती जिल्लाको गुल्मीदरवार गाउँपालिका २ मजुवाबाट हटियातर्फ जाँदै गरेको लु १ च ४७११ नम्बरको जीप दुर्घटना हुँदा २४ वर्षका चालक खेम गाहा मगरको मृत्यु भएको जिल्ला प्रहरी कार्यालय गुल्मीका प्रहरी उपरिक्षक प्रबीणलाल श्रेष्ठले जानकारी दिए। उनका अनुसार जीपमा सवार तीन जना गम्भीर घाइते भएका छन् भने अन्य चार जनाको अवस्था सामान्य रहेको छ। घाइतेलाई थप उपचारका लागि पाल्पा प्रवासमास्थित लुम्बिनी मेडिकल कलेजमा पठाइएको छ। दुर्घटनामा परेको जीप सडकबाट करिब ३ सय मिटर तल खसेको प्रहरी उपरीक्षक श्रेष्ठले जानकारी दिए।
ट्याक्टर दुर्घटनामा चालकको मृत्यु,बैतडी : बैतडीमा ट्याक्टर दुर्घटनामा चालकको मृत्यु भएको छ । दशरथचन्द राजमार्गअन्तर्गत पाटन नगरपालिका ४ जोलाबाँजमा शुक्रबार दिउँसो १ बजेतिर ट्याक्टर दुर्घटना हुँदा बारबर्दिया नगरपालिका ८ बर्दियाका अन्दाजी ३० वर्षीय चालक खेमराज ढकालको घटनास्थलमै मृत्यु भएको हो । लु ४ प ६१७१ नम्बरको ट्याक्टर सडकबाट अन्दाजी १५ मिटर तल खसेको इलाका प्रहरी कार्यालयका प्रमुख प्रहरी निरीक्षक धनदेव साउँदले जानकारी दिए । ट्याक्टर तराईबाट दार्चुलातिर जान लागेको बुझिएको छ । रित्तो ट्याक्टर कसरी पल्टियो भन्ने विषयमा अनुसन्धान भइरहेको प्रहरीले जनाएको छ । घटनास्थलमा चालक मृत अवस्थामा भेटिएका र अरु कोही नभएकाले ट्याक्टर सवार भए नभएको बारेमा अनुसन्धान भईरहेको प्रहरीले जनाएको छ । बिहीबार राती मात्रै बैतडीको पाटन नगरपालिका ८ खोड्पेमा यात्रुवाहक बस दुर्घटना हुँदा ९ जनाको मृत्यु भएको थियो ।
उपल्लो मुस्ताङमा चिसो बढेसँगै जनजीवन प्रभावित,"जोमसोम : हिउँदयामको चिसो मौसम सुरु भएसँगै उपल्लो मुस्ताङका स्थानीयको दैनिक जनजीवन प्रभावित बन्दै जान थालेको छ ।गत वर्ष कार्तिकको पहिलो सातामै भारी हिमपात भएको उपल्लो मुस्ताङमा यसवर्ष भने हिमपात नभएपनि अत्यधिक चिसो बढेको छ। उपल्लो मुस्ताङको लोघेकर दामोदरकुण्ड गापा र लोमान्थाङ गापाका स्थानीयबासी बर्सेनि हिउँदयाममा आफ्नो खेतीपातीको कामकाज भ्याएर घुम्ती व्यापार व्यवसायका लागि बेसी झर्ने गर्छन् । तर, यसवर्ष भने विश्वव्यापी माहामारीको रुपमा फैलिएको कोरोना भाइरसको जोखिमका कारण उपल्लो मुस्ताङी गाउमा बस्न बाध्य भएका हुन् । कोरोना भाईरसको त्रासका कारण गाउमै बस्न बाध्य उपल्लो मुस्ताङबासीले यसवर्ष एकातिर हिउँदको चिसोको सामना गर्नुपर्ने भएको छ भने अर्कोतर्फ घुम्ती व्यापार गर्न नपाएपछि आर्थिक अभावले दैनिक जिविकोपार्जनमा समस्या पर्ने देखिएको छ । लोमान्थाङ गाउँपालिकाका प्रमुख प्रशासकीय अधिकृत घनश्याम सुवेदीले उपल्लो मुस्ताङको जनजिवन चिसोका कारण दिनप्रतिदिन प्रभावित बन्दै गएको बताए । प्रशासकीय अधिकृत सुवेदीले उपल्लो मुस्ताङमा चिसो ह्वात्तै बढेसंगै तापक्रम माईनस १५ डिग्रीमा झरेको , नदीनाला ,धारा र घरका सेफ्टी ट्याङकी समेत जमेकाले स्थानीयको दैनिक क्रियाकलापमा बाधा पुगेको उल्लेख गरे । प्रशासकीय अधिकृत सुवेदीले अत्यधिक चिसो बढेकाले स्थानीय घरबाट बाहिर निस्कन समेत समस्या परेको उल्लेख गरे ।उनका अनुसार उपल्लो मुस्ताङका स्थानीयमा कोरोना त्राससँगै चिसोले मानव तथा पशु स्वास्थ्यमा प्रतिकुल असर पुर्याएको छ । उपल्लो मुस्ताङको मुख्य आम्दानीको श्रोत कृषि र पर्यटन व्यवसाय भएपनि विगत १० महिना देखि कोरोना कहरले उपल्लो मुस्ताङमा आन्तकिर तथा बाह्य पर्यटकको उपस्थिती सुन्य छ । कृषि व्यवसाय मार्फत गरिएको उत्पादनले ६ महिनापछि उपल्लो मुस्ताङीलाई जिवन निर्वाह गर्न मुश्किल पर्छ । बर्सेनि हिउदयाममा स्थानीय बेशी झरेपछि सुनसान हुने उपल्लो मुस्ताङमा यसवर्ष कोरोनाका कारण स्थानीय गाउमै रहेकाले चिसोका कारण मानव स्वास्थ्यमा प्रतिकुल असर पुर्याउने अनुमान गरिएको छ । यसवर्ष गाउमै बस्न बाध्य ससाना बालबच्चा देखि बृद्धबृद्धाहरु र दिर्घ रोगीहरुलाई चिसोले बढी समस्या पार्ने देखिएको हो । गत वर्ष कार्तिकको पहिलो हप्तामै अधिकांश उपल्लो मुस्ताङीहरु जाडो छल्न बेशी झर्ने गथ्र्ये । लोमान्थाङ ५ का स्थानीय टसी आङग्या गुरुङले गतवर्ष भन्दा यसवर्ष अत्यधिक मात्रा चिसो बढेको बताए । उनले उपल्लो मुस्ताङमा चिसो बढेसंगै पानीका सबै श्रोत जम्न पुगेको उल्लेख गरे । उनले उपल्लो मुस्ताङीहरु गत वर्ष हिउदयाम सुरु हुन अगावै घुम्ती व्यापारका लागि बेसी झर्ने गरेपनि यसवर्ष स्थानीय कोरोना त्रासले गाउमै बस्न बाध्य भएको बताए । कोरोनाका कारण गाउँमै बस्न बाध्य उपल्लो मुस्ताङीहरुलाई घुम्ती व्यापार गर्न नपाएपछि आर्थिक संकट आईपर्ने उनले उल्लेख गरे । उपल्लो मुस्ताङका स्थानीयले चिसो थेग्न बिजुली र इन्धनको अभाव पर्ने भएकाले स्थानीयले चिसोबाट बच्न पशुचौपायाको गुईठा बालेर बस्नु पर्ने अवस्था रहेको उनले जनाए । उपल्लो मुस्ताङका १८ वटा सामुदायिक विद्यालयको शैक्षिक पठनपाठन भने चिसो मौसम पनि सूचारु रहेको लोमान्थाङ गाउपालिकाले जनाएको छ । कोरोना त्रासका कारण लामो समय देखि शैक्षिक पठनपाठन बन्द रहेका बिद्यालयले नेपाल सरकारले निर्देशन गरेको विद्यार्थी सिकाइ सहजीकरण कार्यविधि अनुसार पढाइलाई निरन्तरता दिएका हुन् । बर्सेनि शैक्षिक सत्र सकेर असोज महिनामै घुम्तीका लागि बेसी झर्ने विद्यालयले यसवर्ष कोरोना जोखिमकै कारण साविक स्थानमा पढाइ सञ्चालन गरेका हुन् । शिक्षक, विद्यालय,अभिभावक र स्थानीय तहको सहमतीमा चिसो मौसममा समेत उपल्लो मुस्ताङमा विद्यालय सञ्चालनमा आएका हो ।"
ट्याक्टरबाट लडेर मृत्यु,उदयपुर : उदयपुरमा ट्याक्टरबाट झरेर एकजनाको ज्यान गएको छ । बिहीबार राती गुडिरहेको ना६त१९०८ नम्बर ट्याक्टरबाट लडेर लिमचुङबुङ ३ सिर्वानी तीनचोकका ३४ वर्षीय पदम रानामगरको ज्यान गएको हो । लडेर घाइते भएका राईलाई उपचारका लागि जिल्ला अस्पताल लैजाने तयारी गर्दा गर्दै ज्यान गएको जिल्ला प्रहरी कार्यालयका एसपी भिमबहादुर दाहालले बताए । घटनालगत्तै इलाका प्रहरी कार्यालय बाराहाबाट गएको टोलीले ट्याक्टर र चालक दुवैलाई नियन्त्रणमा लिइ अनुसन्धान सुरु गरेको उनले बताए ।
"बैतडी बस दुर्घटना अपडेट : मृतक ९ जनाकै सनाखत, ३४ जना घाइतेको उपचार हुँदै","बैतडी : दशरथचन्द राजमार्गअन्र्तगत बैतडीको पाटन नगरपालिका ८ खोड्पेमा बिहीबार राती दुर्घटनामा मृत्यु भएका ९ जनाको सनाखत भएको छ । दुर्घटना परी मृत्यु हुनेमा बैतडीको दोगडाकेदार ६ सित्तडका २५ वर्षीय प्रहरी जवान रणबहादुर चन्द, दोगडाकेदार ६ सित्तडकै २७ वर्षीय करनसिंह ऐर, दोगडाकेदार गाउँपालिकामा कार्यरत कर्मचारी कविन्द्र जोशी, कञ्चनपुरको भिमदत्त नगरपालिका ८ तिलाचौरका १५ वर्षीया कृतिका कार्की र दार्चुलाको लेकम ४ का र्तकराज गिरी रहेका छन् । दार्चुलाको मालिकार्जुन गाउँपालिका ५ का जगन्नाथ ओझा, कञ्चनपुरको भीमदत्त नगरपालिका १० विजना धामी, कैलालीको धनगढी उपमहानगरपालिका ४ का नरेन्द्र चौधरी र धनगढी उपमहानगरपालिका १८ का ऋषिराम चौधरीको पनि सोही दुर्घटनामा मृत्यु भएको जिल्ला प्रहरी कार्यालयका प्रवक्ता प्रहरी निरीक्षक जनकबहादुर धामीले जानकारी दिए । मृतकमध्ये कृतिका कार्कीको डडेल्धुरा अस्पतालमा उपचारका क्रममा मृत्यु भएको भने अन्य ८ जनाको घटनास्थलमै मृत्यु भएको प्रहरीले जनाएको छ । सो दुर्घटनामा परी घाइते भएका ३४ जनामध्ये गम्भीर घाइते १२ जनालाई धनगढी रिफर गरिएको छ भने बाँकी २२ जनाको डडेल्धुरा अस्पतालमा उपचार भइरहेको छ । बैतडीको गन्नाबाट महेन्द्रनगरका लागि छुटेको पवनदुत यातायातको ना ५ ख ५१४१ नम्बरको बस बिहीबार राती साढे १० बजेतिर दुर्घटनामा परेको हो । सानो घुम्तीबाट बस ६ सय मिटर जति तल खसेको छ । दुर्घटनाको कारण खुल्न सकेको छैन् । साहु समेत रहेका चालक बैतडीको दोगडाकेदार ७ खोचलेकका विरेन्द्र कार्की समेत घाइते छन् । क्षमताभन्दा बढी यात्रु बोकेको र बसका चालक निदाएकाले दुर्घटना भएको हुनसक्ने प्रहरीको प्रारम्भिक अनुमान छ । बैतडीमा यात्रुवाहक बस दुर्घटना: ८ को मृत्यु, ४६ घाइते बैतडीमा बस दुर्घटना अपडेट : ९ जनाको मृत्यु (नामसहित) बैतडी बस दुर्घटना : मृतक ९ जनामध्ये चारको सनाखत"
"बैतडी बस दुर्घटना : शोकमा डुब्यो गाउँ, एकै वडाका तीनजना युवाको मृत्यु","बैतडी : बैतडीको पाटन नगरपालिका ८ खोड्पेमा बिहीबार राती दुर्घटनामा परी एकै वडाका ३ जना युवकको मृत्यु भएपछि गाउँ नै शोकाकुल बनेको छ । गाउँका होनहार युवाहरुको दुर्घटनामा मृत्यु भएपछि दोगडाकेदार ६ मा सान्नटा छाएको वडा अध्यक्ष लक्ष्मीदत्त जोशीले बताए । उनले भने, 'तिहारको मुखमा गाउँमा अन्त्यन्तै दर्दनाक घटना भयो । तीनजना युवकको मृत्युले वडा नं ६ शोकमग्न भएको छ । बैतडीको गन्नाबाट महेन्द्रनगरपालिका छुटेको यात्रुबाहक बस बिहीबार राती साढे १० बजेतिर पाटन नगरपालिका ८ खोड्पे नजिक दुर्घटनामा परेको हो । दुर्घटना परी ९ जनाको मृत्यु भएको छ भने ३४ जना घाइते भएका छन् । मृतक ९ मध्ये तीनजना बैतडीको दोगडाकेदार गाउँपालिका ६ बासिन्दा हुन् । नेपाल प्रहरीमा कार्यरत प्रहरी जवान रणबहादुर चन्द, दोगडाकेदार गाउँपालिकाका कार्यरत नायब सुब्बा कविन्द्रप्रसाद जोशी र करनसिंह ऐर एकै वडाका बासिन्दा हुन् । तराई जानका लागि बसमा चढेका उनीहरु कहिले नफर्कने गरेर बिलाएपछि गाउँ नै शोकमग्न भएको स्थानीय बासिन्दा समेत रहेका न्वाली स्वाथ्यचौकीका इन्चार्ज नैनसिंह गोयलाले बताए । उनले भने, '३० वर्षभन्दा कम उमेरका एकै ठाउँका साथी गुमाउँदा निकै पीडा महसुस भएको छ । यो वर्ष तिहार हाम्रा लागि काल बनेर आयो । दोगडाकेदार वडा नं ६ का लागि यो निकै दुखदायी दिन भएको छ ।' दुर्घटनामा परी मृत्यु भएका कविन्द्रप्रसाद जोशी आफ्नी श्रीमति र छोरासँगै महेन्द्रनगर गईरहेका थिए । बस दुर्घटनामा परेपछि जोशी कहिले नफर्कने गरि बिलाएका छन् । बुहारी र नातीको डडेल्धुरामा उपचार भइरहेको छ । एक वर्षअघि मात्रै सरकारी जागीरमा लागेको थियो । हाम्रो परिवारको होनहार सदस्य गुमाउँदा असह्य पीडा भईरहेको छ । दैवले दिएको चोट सहनुको विकल्प छैन् । आफन्त हेमराज जोशीले भने, यो घटनाले कहिले नभुल्ने घाउ बनाएर गएको छ । कलिलो उमेर भतिजाको मृत्यु भएपछि परिवारमा ब्रजपात भएको छ । दोगडाकेदार ६ कै रणबहादुर चन्द पनि बिहीबार भएकै बस दुर्घटनामा बिलाए । श्रीमतीसहित तराई जान लागेका उनी पनि कहिले नफर्कने गरेर अस्ताएका छन् । घाइते भाइबुहारीको डडेल्धुरामा उपचार भइरहेको छ । धनगढीको नयाँ सर्ने तयारी थियो । दैवले चुँडेर लग्यो । अहिले हामी आफन्तहरु शोकमग्न भएका छौं ।मृतकका आफन्त लोकेन्द्रबहादुर चन्दले भने, यस्तो होला भनेर सोचेका थियौं । के गर्ने नसोचेको भयो । तिहारको समयमा भएको दुर्घटनाले जिल्लामै खल्लो वातावरण भएको छ । चाडपर्वको समयमा धेरै जना आफन्तहरुको भेटघाटमा गईरहेका थिए । यो घटनाले सबैलाई दुखित तुल्याएको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले बताए । उनले भने, चाडपर्वको बेला भएको दुर्घटनाले सबैलाई झस्काएको छ । ९ जनाको ज्यान जाने गरी भएको घटनाले सिंगो जिल्ला शोकमग्न भएको छ । बैतडी बस दुर्घटना : मृतक ९ जनामध्ये चारको सनाखत बैतडी बस दुर्घटना अपडेट : मृतक ९ जनाकै सनाखत, ३४ जना घाइतेको उपचार हुँदै दुर्घटना परी बैतडीको दोगडाकेदार ६ सित्तडका २५ बर्षीय प्रहरी जवान रणबहादुर चन्द, दोगडाकेदार ६ सित्तडकै २७ बर्षीय करनसिंह ऐर, दोगडाकेदार गाउँपालिकामा कार्यरत कर्मचारी कविन्द्र जोशी, कञ्चनपुरको भिमदत्त नगरपालिका ८ तिलाचौरका १५ वर्षीया कृतिका कार्की र दार्चुलाको लेकम ४ का र्तकराज गिरीको मृत्यु भएको छ । दार्चुलाको मालिकार्जुन गाउँपालिका ५ का जगन्नाथ ओझा, कञ्चनपुरको भीमदत्त नगरपालिका १० विजना धामी, कैलालीको धनगढी उपमहानगरपालिका ४ का नरेन्द्र चौधरी र धनगढी उपमहानगरपालिका १८ का ऋषिराम चौधरीको पनि मृत्यु भएको छ । सो दुर्घटनामा परी घाइते भएका ३४ जनामध्ये गम्भीर घाइते १२ जनालाई धनगढी रेफर गरिएको छ भने बाँकी २२ जनाको डडेल्धुरा अस्पतालमा उपचार भइरहेको छ । बैतडीको गन्नाबाट महेन्द्रनगरका लागि छुटेको पवनदुत यातायातको ना ५ ख ५१४१ नम्बरको बस बिहीबार राती साढे १० बजेतिर दुर्घटनामा परेको हो । सानो घुम्तीबाट बस ६ सयमिटर जति तल खसेको छ । दुर्घटनाको कारण खुल्न सकेको छैन् ।"
स्मृतिमा तिहारका तरेली,"चाडपर्वहरू जीवनका रङ्ग हुन् । उमङ्ग हुन् । सृष्टिको उषाकालदेखि नै जीवन जिउने क्रममा मानव पुर्खाले गरेका महान् आविष्कार हुन् । जीवनका दुःख, निराशा र अँध्यारा पक्षहरूसँग लड्दैभिड्दै जाँदा सुख, खुसी र आनन्दका खोजका परिणाम हुन् चाडपर्वहरू । जुन समय, परिस्थिति र मान्छेका सोचसगैं परिष्कृत र विकसित हुँदै जान्छन् । मान्छेले प्रकृतिसँगै हाँस्न सिक्यो । रुन र रमाउन सिक्यो । बाँच्न र नाच्न सिक्यो । यसै क्रममा प्रकृतिका रङ्ग र ढङ्गसँग तादाम्य हुने गरी पुस्तौंपुस्ता मानी आएका चलनहरूले नै संस्कृतिका रूप लिएका हुन्। बेला तिहारको हो । पृष्ठभूमिमा माथिका कुरा आएका हुन् । चाडपर्वहरूको नाम लिने बित्तिकै सबैलाई बालापनको सम्झना आउँछ । त्यसमाथि पनि गाउँले जीवनको बर्खामासभरिको कुहिरो, झरी, हिलाम्य बाटाघाटा । कामले लखतरान भएको ज्यान । खेतीपातीको मैजारोपछि कामको चटारोले थाकेको ज्यानमा धेरथोर उत्साह, उमङ्ग र कान्ति । लामो र एक तमाशको घनघटाको श्रृङ्खलापछि बादल हटेको आकाश, रातमा चाँदनी पोखिएको धर्ती, घामको कान्तिले टल्किएका हरिया डाँडापाखा, सङ्लिंदै गरेका खोलानाला, रातोमाटो र कमेरोले पोतेका घरहरूले सजिएको गाउँले बस्ती, बाटाभरि घर सम्झेर फर्किएका परदेशीको लर्को । अहा ! त्यो शारदीय रौनक ! त्यो शारदीय उत्सव ! दसैंको उमङ्ग ! दसैंपछि लगत्तै तिहारको रन्को । प्रकृति उस्तै राम्रो । फूल र बत्तीले झनै उज्यालिएको । आँगनका डिल र बारीहुँदी सयपत्री, मखमली, गोदावरी, ज्ञानथुँगा जस्ता फूलहरू ढकमक्क भएर फुलेका । बारीमा सर्पजस्तै लमतन्न बोडीका लहरा र भर्खरै झुल्न लागेको कोदाको बोट । खेतमा पहेंलपुर हुन लागेका धानका बाला । तिहारै आयो लौ झिलिमिली बत्तीको झिलिमिलीफूलको झिलिमिली भैलेनी आइन् आँगनगुन्यू चोली मागन ए भन भन भाइ होदेउसीरे भन जस्ता भैलेनी र देउसी गीतहरूले गाउँ नै गुञ्जायमान । भित्र सेलरोटीको फन्को । बाहिर देउसीको रन्को । घरबेटी आमै घरि भित्र, घरि बाहिर । एउटा हुल जान्छ, अर्को हुल आउँछ । पोल्टाको थैली राख्दा र झिक्दाको हैरान । तिहार प्रकृति पूजाको संस्कृति । प्रकृति र मान्छेबीचको सम्बन्ध झल्काउने पर्व । काग, कुकुर, गाई, गोरु, दिदीभाइ, दाजुबहिनी, गोवद्र्धन पहाड, लक्ष्मी, यमराज, फूल, बत्ती, ओखर, बिमिरो, भोगटे यी सबै प्रकृतिजन्य वस्तुको महत्व झल्काउने यम पञ्चक । मान्छे र प्रकृति अनि मान्छे र अरू प्राणीबीचको अनन्त प्रेमको शृंखला तिहार । स्मृतिमा तिहार गाउँमा सबैका घर वरिपरि फूलैफूल । दसैंपछि बारीका डिलहुँदी ढकमक्क भएर सयपत्री र अरू फूलहरू फुल्न थालेपछि मनमोहक देखिन थाल्थ्यो गाउँ । विशेषगरी तिहारमा सेलरोटी खान पाइने, देउसी खेल्न पाइने, पराइघरबाट चेलीबेटीहरू मिठामिठा खानेकुरा बोकेर आउने जस्ता कुराले छुट्टै किसिमको रमाइलोले प्रवेश गथ्र्यो मनमा । काग तिहारका दिन कागकाग भन्दै आमाले आँगनमा एउटा सानो दुनामा कागलाई भात राखिदिनु हुन्थ्यो । काग कतिखेर आउँछ र दुनाको भात खान्छ भनेर हामी लुकेर कागलाई हेथ्र्यौं । एकछिन पछि काग आएर यताउति हेर्दै दुनाको भात खान्थ्यो र भुर्र उडेर जान्थ्यो । त्यसदिन हामी कागलाई ढुङ्गाले हान्दैनथ्यौं। कुकुरतिहारको दिन बिहानैदेखि कुकुरका गलामा माला झुण्डिएका हुन्थे । अरू बेला बारीका पाटाहुँदी गु खोज्दै हिंड्ने काले, खैरे, पाङ्ग्रे कुकुरहरूले यसो मीठो मसिनो भेट्थे । वर्षको एकै दिन भए पनि सबैबाट मनितो पाउँथे । अरू बेला घरको बाहेक अरूको कुकुर देख्ने बित्तिकै ढुङ्गो टिपेर लखेट्ने बानी भएका हामी केटाकेटी त्यस दिन भने कुकुरलाई केही गर्दैनथ्यौ । बरू कुन कुकुरको गलामा राम्रो माला छ भनेर घरघर दाँजी हिंड्थ्यौं । गाई तिहारको दिनदेखि भने साँच्चै तिहारको रौनक सुरु हुन्थ्यो । मेरो घर खोटाङको खाल्ले । त्यहाँदेखि दुई घण्टामाथि मझुवाको काफ्ले गाउँ । काफ्लेकी फुपू थुन्सेभरि पूल र अनेकथरि खानेकुरा बोकेर औंसीको दिन नै माइत झर्थिन् । औंसीको दिन दसैंको खसीको बोसामा पकाएका मल्खुका रोटी खानुपर्छ भन्थे । त्यसैले त्यसदिन प्रायः बोसामा पकाएका मकैका रोटी पाक्थे घरघरमा । जेका भए पनि हामी केटाकेटी रोटी खान पाएपछि हुरुक्कै हुन्थ्यौं । साँझपख केराका दाम्चामा घर वरिपरि बत्ती बालेर दिपावली गरिन्थ्यो । अलिपछि भने मैनबत्ती बाल्न थालियो । त्यही औंसीको राति दिदीहरू भैलो खेल्न जान्थे । औंसीको सन्नाटा चिर्र्दै एकपछि अर्को गर्दै आउने भैलीको गीतले गाउँ पूरै गुञ्जायमान हुन्थ्यो । हामी कल्यान डाँडा, सेरा गाउँ, सेरा बेंसी टोलसम्म देउसी खेल्न जान्थ्यौं । गाउँका केटादेखी अधबैंसे र अझ बूढासम्मैका थुपै झुण्ड बनेर गाउँ पस्थे । भट्याउनेको हातमा एउटा लौरो हुन्थ्यो । आँगनमा लौरो ट्याक ट्याक पार्दै भट्याउनेले रामका कथा हाल्थ्यो । अरूले देउसिरे भन्थे । कसैले बली राजाको कथा हाल्थे । कसैले राजा हरिश्चन्द्रको । हाम्रा गाउँमा एक नम्बर भट्याउनेमा सिरानघरका बा । त्यसपछि बाटाघरका नर । अनि अर्जुन दाइ । पल्लाघरका दाइ पनि राम्रो लयमा भट्याउँथे । पछिपछि तिनैको सिको गर्दै म पनि भट्याउन थालें। मेरो देउसी टिममा तिर्पाली राजन, मतानको काजी, तिनतले छबि, ठूला घरका हरि, पल्लाघरका राम्जी हुन्थे ।पाँच पैसा, दश पैसा, एक सुका, एक मोहोर र अलि धनीमानीले पाँच रुपिंयासम्म दान दिन्थे । देउसी सकेपछि खुब चासो दिएर हामी पैसा भाग लाउन थाल्थ्यौं । भट्याउनेलाई अलि बढी पैसा भाग लाग्थ्यो । कसैकसैले अलिअलि पैसा लुकाउँथे । कैलेकाहीं त पैसामा नमिलेर लाप्पा खेलाखेल पनि हुन्थ्यो । राति आउने देउसेहरूले कतैकतै त निकै उपद्रै गर्थे । एक ताका हामी सेरा गाउँ देउसी खेल्न गयौं । कात्तिकको महिना । सेरा गाउँभरि सुन्तलाका बोट । पहेंलाम्य भएर पाक्न लागेका सुन्तलाहरु । साँझ परिसकेको थियो । भट्याउने मै थिएँ । भट्याउन र देउसिरेभन्दा हाम्रो ध्यान भने तिनै बारीका सुन्तलामा थियो । मकर बस्नेतको घरबाट देउसी सकेर बाटो लाग्ने क्रममा हामीले सुन्तला चोर्ने सल्लाहा गरयौं । म अलि ढिलो र रूख चढ्न नसक्ने भएकाले मान्छे हेर्ने जिम्मा मेरो भागमा परो । पल्लाघरका राम्जी, मतानको काजी र तिर्पालीका राजनहरू सुर्के झोला बोकेर सुन्तलाको बोटमा चढेर दाना टिप्न थाले । उता बारीमा सर्याङसुरुङ सुनेर कुकुर भुक्न थाल्यो । घरका मान्छेले थाहा पाएर हातमा भाटो बोकेर लखेट्न थाले । केटाहरू छरिता, बोटबाट हाम फालेर बारीको कोदो माड्दै भागिहाले । म भने रामै्र धुलाइमा परें । एक छिन अघि राम्रो भट्याउने भनेर प्रशंसा पाएको मैले दुईचार लबटा खाएपछि लाजले रातोपिरो हुँदै सुरुवाल तान्दै बाटो तताएँ । उता साथीहरू भने सेरा खोला पुगेर मरिमरी हाँस्दै थिए । अधबैंसे र बुढापाकाहरू भलाद्मी पाराले भट्याउँथे । घरबेटीलाई खुसी पारेर पैसा पनि निकै झार्थे । तर, हामी केटाहरूलाई लामा खालका कथा भट्याउन पनि नआउने र झर्को पनि लाग्ने हुनाले कथाको सट्टा अरू नै कथेर भट्याउँथ्यौ । ती प्रायः उट्पट्याङ खालका हुन्थे । लट्टेको लौरोपिटिक्कै भाँच्चियो । बारीमा अदुवायो घरका बा पदुवा । गलामा पोतेयो घरकी आमै थोते । आदिइत्यादि। घरबेटीले पैसा दिएनन् वा दिन ढिला गरे भने 'यो घरकी बूढी मरिजाओस् । बूढालाई छेरौटीले लगिहालोस्' भन्दै सरापेर हिंड्थ्यौं । उपद्रो पनि त्यत्तिकै गथ्र्यौं । अँध्यारा हुँदी अरू देउसे लडून् भनेर बाटामा दुईपटिको कोदाको बोट बाँधिदिन्थ्यौं । त्यसमा अल्झेर कोही लडे भने खुब मज्जा आउँथ्यो । उपद्रो गरेर माथिको जस्तो कुटाइ त निकै खाइयो । एकचोटि बाटाघर जेठा बाको गोठको छानामा फलेको फर्सी नै फुटाइदियौं । सिरानघर भीरमाथिको निबुवा चोर्यौं । काँक्रा र अम्बक भेट्यौं भने त कति चोथ्र्यौं कति । कोहीले भाग्दाभाग्दै भेटे भने त्यतै कुट्थे । कोही भने आमाबाउलाई भन्न घरमै आउँथे । पछिपछि ठूलो भएपछि भने बिगार गर्न छोडियो । बिस्तारैबिस्तारै देउसी खेलेर पैसा बाँड्ने अथवा वनभोज गर्ने चलनमा पनि परिष्कार आउँदै गयो । त्यसको सट्टा कुनै सामानहरू जोड्ने अर्थात् सामाजिक कामहरू गर्ने प्रयोजनका लागिदेउसी खेल्न थालियो । अरुको देखेर अर्थात् चेतनाको विकासले होला देउसीको माध्यमबाट हामीले गाउँमा निकै कामहरु गर्यौं। ०४८४९ सालतिर होला सेरा, लरयाङ र कात्तिके गाउँमा भाइटीकाको अघिपछि गरी ६ दिनसम्म देउसी खेलेर रकम जुटाई फलाँटे स्कूल निर्माणको बाँकी काम सम्पन्न गर्यौं । त्यो बेला स्वयंसेवक शिक्षकको रुपमा काम गर्ने बाम्राङका मित्र मनि राईले स्कूलका ससाना केटाकेटीलाई नाचगान सिकाएर देउसी खेली रकम सङ्कलन गर्नमा ठूलो योगदान पुर्याएका थिए । देउसीमा नाचगान गर्ने कलिला नानीहरु मिना, रेणुका, गीता, डल्ली, रिना, मञ्जु, सोम, मुना, बिमला, शर्मिला, सन्तोष, अञ्जु, वनपालाको ध्रुब, कुइभिर मुनिकी पञ्चकुमारी, दाप्साकी जानुका (धेरैको त नाम बिर्सें) ती आज कता छन् कुन्नि पक्कै छोराछोरीका बाउआमा भइसके । कोही विदेशतिर होलान् । डल्ली त बिचरा स्कूल पढ्दापढ्दै बितिछन् । चुरे दर्जीको बाँसुरीको धून र जय राईको मादलको ताल बिर्सी नसक्नुको थियो । अत्यन्त उत्साहित भएर रातदिन नभनी देउसी टिममा हिंडेर गाउँलेलाई उत्साहित तुल्याउने त्यो बेलाका कर्णशेर राई, गजशेर राई, दुर्गा कुमार, देवमणि, वृष बहादुरहरु आज यो लोकमा नभए पनि सम्झनामा भने बाँचिरहेका छन् । रुद्र राईलाई रोगले गालिसकेको छ भने बलराम कटुवाल, रवि कटुवाल, रामकुमार, मकर, नेत्र राईहरु गाउँतिरै छन् । शिव राई त्यही स्कूलमा पढाउँदै छन् । डिल्ली राई वडा अध्यक्ष भए । कमल बस्नेत मधेशतिर झरे । त्यसैगरी विभिन्न वर्षका तिहारहरुमा देउसीकै माध्यमबाट हामीले गाउँमा बिरामी बोक्ने स्टेचर किन्यौं । बिषादि छर्किने पम्प तथा सामूहिक कार्यमा चाहिने भाँडाकुँडाहरु, बाजागाजाका सामानहरु किन्यौं । भट्टराई गाउँमा देवीघरको निर्माण गर्यौं । छोरीलाई पढ्न पठाउने, गाउँ सफा राख्ने तथा घरघरमा चर्पी बनाउने जस्ता चेतना प्रवाह गर्ने काम पनि देउसीकै माध्यमबाट गर्यौं । तिहारमा जुवातास खेल्ने, जाँडरक्सी खाने, झगडा गर्ने जस्ता विकृतिहरु आज मात्र होइन हिजो पनि थिए । तर पनि तिहारको मौलिकता, विशिष्टता र हार्दिकता भने ऊ बेलै बेसी नै थियो । परम्परागत संकीर्णताबाट फराकिलो भएर देउसी भैंलोको माध्यमबाट सामाजिक हितको लागि विभिन्न कामहरु गर्ने चलन पनि विकास हुँदै गयो । यो निश्चय नै सकारात्मक कुरा हो । तर, मान्छेले आआफ्नो गच्छे अनुसार दान दिनुपर्छ भन्ने सन्देश बोकेको यो तिहारमा पछिल्लो समय बली राजाको दान माहात्म्यको कथा हाल्दै विभिन्न समूह तथा संघसंस्थाको नामबाट यतिउति रकम तोकेर दान माग्ने प्रचलनका कारण परम्पराको जगेर्ना तथा एकआपसमा हार्दिकता बढ्नुको साटो चन्दा आतङ्कले उल्टै सताउने गरेको छ । आधुनिक किसिमका नाचगान, बाजागाजा र तामझाम सहित देउसीभैलोबाट उठेको रकम त्यही मनोरञ्जनात्मक कार्यक्रमकै लागि बढी खर्च हुने गरेको पाइन्छ । त्यति मात्र होइन, पिकनिकलगायत विभिन्न ठाउँमा घुम्न जाने, जाँडरक्सी खाने जस्ता अनुत्पादक तथा फजुल कुराले आजभोलि सहर तथा गाउँघरमा खेलिने देउसी भैलो कार्यक्रम मनोरञ्जन र दानको नाममा बोझ मात्र बनिरहेका छन् । त्यसमाथि पनि परम्परागत किसिमको मादलको तालमा भट्याउँदै देउसी भैलो तथा नाचगान गर्ने चलन लोप हुँदै गएको हो कि भन्ने कुराको आभास पनि हुन थालेको छ । कानै टट्याउने, मुटु नै हल्लाउने अहिलेका पाश्चात्य गाना बजाना तथा नृत्यले बढी ठाउँ ओगट्दै जानु हाम्रो मौलिकता माथिको अतिक्रमण हो । भाइटीकाको दिन घरमा धेरै जनाको जमघट हुन्थ्यो । बुबा, अगौटेबारीका बढाउ, पल्लाघरका साइँला बा, माथ्लाघरका बा, कटुवाका बाले टीको लाउने एउटै चेली थिइन् कालेकी दिदी । त्यसैले बिहानदेखि नै उनको फूर्ति निकै बढेको हुन्थ्यो । भाइटीकाको बिहानै आमाको हातको टीका लाउन खाम्तेलबाट जेठा र कान्छा मामा आउँथे । बिहा भएपछि बच्ची दिदी चुइचुम्मा नालीबाट र बहिनी निर्मला खाम्तेल पुराना गाउँबाट कोसेलीपात र फूल बोकेर आउँथे । पल्लाघरकी बेदी र इन्द्री दिदीको हातबाट पनि हामी टीका लाउँथ्यौं । उनीहरु नाली र बार्लाङबाट आउँथे । घरको टीको सकिएपछि म सेराकी मित दिदी चिम्साकोमा र कट्टीकी मित दिदी टीकासँग टीका लाउन जान्थें । दुवै मित दिदीहरु राई भएकोले बेलुका घर आउँदा साँझको तिरमिरसँगै तीनपानेको तिरमिर पनि थपिन्थ्यो । खूब मज्जा आउँथ्यो । गाउँ छोडेपछि कति चेलीबेटीहरु पनि छोडिए । कालेकी दिदी कालेतिरै छिन् । बेदी र इन्द्री दिदीहरु उहिल्यै मधेशतिर झरिसके । सेराकी चिम्सा दिदी पहाडतिरै छिन् भन्ने सुनेको छु । उनीसँग भेट नभएको त दुई दशक नै भइसको होला । समयले मान्छेलाई कहिलेकाहीं कहाँकताबाट जुटाउँदो रहेछ । अहिले पछिल्लो समयमा काठमाडौं बूढानीलण्ठ बस्न थालेपछि कट्टीकी टीका दिदीसँग भने केही वर्ष यता टीका लाउन थालेको छु। यी सप्तरङ्गी तिहारका यादहरु गाउँमा छँदैका हुन् । समय क्रममा मान्छे को कहाँ पुग्छ थाहा हुँदैन । जीवन वृक्षमा पुराना पातहरु झर्छन् नयाँ पातहरु पलाउँछन् । तर, जति नयाँ पातहरु पलाए पनि पुराना पातहरुको महत्व हराउँछ भन्ने होइन । बरु, पुराना पात्र, घटना र तीसँग जोडिएका सम्झनाहरु झन्झन् जीवित बनेर आउँछन् । यसरी नै आउने हरेक पर्व र विशेष क्षणहरुमा ती दिनहरु आफूतिरै फर्काएर मनलाई भावुक बनाउँछन् । तरलित बनाउँछन् । हो, हरेक वर्ष आउने यो तिहारले पनि त्यसै गराउँछ । तन सहरमा भए पनि मनलाई उतै गाउँतिर पुर्याउँछ ।"
कार्यविधि हस्तान्तरण,"काठमाडौं : लुम्बिनी प्रदेश, सामाजिक विकास मन्त्रालयको नेतृत्व तथा बाल सहभागितामा कार्यरत संस्थाहरूको साझा समूह (कन्सोर्टियम नेपाल) र सिविन नेपालको प्राविधिक सहयोगमा लुम्बिनी प्रदेश बाल सहभागीता सम्बन्धी कार्यविधि २०७७ को अन्तिम मस्यौदा सामाजिक विकास मन्त्री सुदर्शन बराललाई बिहीबार हस्तान्तरण गरिएको छ । कन्सोर्टियम नेपालका अध्यक्ष किरण थापाले सहजीकरण गरेका कार्यक्रममा लुम्बिनी प्रदेशअन्तर्गत सामाजिक विकास मन्त्रालयको महाशाखा प्रतिनिधि, नागरिक समाजका प्रतिनिधि, प्रदेशस्तरीय बाल क्लब संजालका प्रतिनिधिको उपस्थिति रहेको थियो। कार्यक्रममा मन्त्री बरालले बाल सहभागीता सम्बन्धी कार्यविधिको मस्यौदालाई मन्त्रालयका सम्बन्धित व्यक्तिहरूसँगको छलफलमा छिटै अन्तिम रूप दिइने जानकारी गराए। कार्यक्रममा सिविन नेपालका कार्यक्रम निर्देशक कुमार भट्टराईले प्रस्तुत बाल सहभागीता सम्बन्धी कार्यविधिले विगतमा प्रदेशमा भएका बाल सहभागिताका राम्रा अभ्यासहरूलाई निरन्तरता दिने बताए। यससँगै परिवर्तित सन्दर्भमा बाल सहभागिता प्रवद्र्धन गर्न प्रदेश सरकारको दायित्व र सरोकारवाला निकायहरूको जिम्मेवारी के रहन्छ भनी बुझ्न सबैलाई सजिलो हुने उनले विश्वास व्यक्त गरे।"
सँगै बसेका श्रीमानको खोजीमा विमला,"डडेल्धुरा : तिहारका लागि घर फर्किरहेका र आफन्तकोमा जान निस्केका यात्रु बिहीबार राति बैतडीको खोड्पे नजिकैको बस दुर्घटनामा परेका छन्। दुर्घटनामा ८ जनाको घटनास्थलमा र एक किशोरीको उपचारका क्रममा डडेल्धुरा अस्पताल पुर्याउँदा मृत्यु भएको प्रहरीले जनाएको छ। दशरथचन्द राजमार्गमा भएको दुर्घटनामा चालकसहित अन्य ३४ जना घाइते भएका छन्। तर बस मै यात्रा गरिरहेकी दोगडा केदार गाउँपालिका सित्तड घर भएकी २२ वर्षीया विमला बडु जोशी दुई वर्षे बालकसँगै डडेल्धुरा अस्पतालको वार्डमा छिन्। उनीसँगै यात्रा गरिरहेका उनका श्रीमानको अहिलेसम्म खबर छैन। घाइतेको लिष्टमा नाम छैन। केही मृतकको सनाखत हुन बाँकी रहेको छ। श्रीमान र नावालक बच्चासँगै एकै सिटमा रहेकी विमलालाई बस खसेपछि मात्रै दुर्घटनामा परेको थाहा भएको हो। आफू निदाएको बेला एक्कासी बस तल खसि रहेको थाहा पाएको उनी बताउँछिन्। उनले भनिन्, 'छोराका बाबालाई बोलाउँदा बोलेनन्। छोरा कता खसेको थियो थाहा थिएन। बस खसिरहेको नै थियो उहाँलाई जति बोलाउँदा पनि बोल्नु भएन।' विमलाले भन्छिन्, 'आफू सडकसम्म हिडेर नै आएको। छोरालाई अरुले नै बोकेर ल्याएका रैछन्। सडकमा पुगेपछि दिए। तर बाबालाई भेटिन।' अहिले पनि विमला श्रीमानका बारेमा जान्न आफन्त र प्रहरीलाई सोधिरहेकी छन्। आफूसँगै रहेको श्रीमान कुन अस्पताल वा कस्तो अवस्थामा छन् जानकारी पाउन विमला रोई कराई गरिरहेकी छन्। विमलाको अवस्था बुझ्नका लागि डडेल्धुरा अस्पताल पुगेका आफन्तले पनि उनलाई श्रीमानका बारेमा बताइरहेका छैनन्। खुट्टा र कम्मरमा चोट लागेकी विमला भने आफ्ना श्रीमानका बारेमा जानकारी पाउन आतुर छिन्। 'बस बिग्रेकै थियो। हामीलाई गन्तव्य पुग्नु थियो।' अछाम जानका लागि सोही बसमा आएको अर्का यात्रु विरेन्द्र कार्कीको भनाई छ। उनले भने, 'बाटो भर बसलाई बनाउँदै चलाउँदै गरिरहेका थिए। हरचनको उकालोमा पनि विस्तारै चडेको थियो तर खोड्पे बजार नआउदै खसि हाल्यो।' कार्कीले भने, 'चाँडै डडेल्धुराको स्याउले पुगौंला र अछामको गाडी चढौंला भनेर त्यो बस छोडिएन। तर अहिले अर्को बस कुरेको भए सायद सकुसल नै घर पुगिन्थ्यो होला।' दुर्घटना भएको बसमा डडेल्धुरा, कैलाली कञ्चनपुर, अछामकासमेत यात्रु थिए। चाडवाडको समयमा सबैलाई घर जान हतार थियो। गाडि बिग्रेको थाहा पाएपनि टिकट लिइसकेकाले छोड्न मनले मानेन। दशाले घेरेको रैछ घाइतेको दुखेसो छ। कामको सिलसिलामा दार्चुला पुगेका हर्कबहादुर धामी (घाइते) भन्छन , 'सुरुदेखि नै गाडी बनाइरहेको थियो बाध्यताले चड्यौं। धामी कञ्चनपुरको झलारी जानका लागि गन्नावाट उक्त बस चढेका थिए। दुर्घटनामा घाइते भएका उनी अहिले डडेल्धुरा अस्पतालमा उपचार गरिरहेका छन्। उनीसँगैअन्य २९ जना घाइते डडेल्धुरा अस्पतालको वेडमा उपचारको पर्खाइमा रहेका छन्। कसैको टाउको, कम्मर, घाटी, हातखुट्टा र शरिरको अन्यभागमा चोटपटक लागेको छ। भने अन्य सिकिस्त घाइते ८ जनालाई थप उपचारका लागि धनगढी रिफर गरिएको अस्पतालले जनाएको छ। दार्चुलाको गन्नाबाट महेन्द्रनगरका लागि छुटेको पवनदुत यातायातको ना ५ ख ५१४१ नम्बरको बस पाटन नगरपालिका ८ खोड्पे बजार नजिकै दुर्घटनामा परेको हो। बैतडीमा बस दुर्घटना अपडेट : ९ जनाको मृत्यु (नामसहित) बैतडी बस दुर्घटना : मृतक ९ जनामध्ये चारको सनाखत"
बैतडी बस दुर्घटना : मृतक ९ जनामध्ये चारको सनाखत,"बैतडी : दशरथचन्द राजमार्ग अन्तर्गत बैतडीको पाटन नगरपालिका ८ खोड्पेमा गएराती दुर्घटनामा परि मृत्यु भएका ९ मध्ये चार जनाको सनाखत भएको छ। बैतडीको दोगडाकेदार ६ सित्तडका २५ वर्षीय प्रहरी जवान रणबहादुर चन्द, दोगडाकेदार ६ सित्तडकै २७ वर्षीय करनसिंह ऐर, दोगडाकेदार गाउँपालिकामा कार्यरत कर्मचारी कविन्द्र जोशी र कञ्चनपुरको भिमदत्त नगरपालिका ८ तिलाचौरका १५ वर्षीया किर्तिका कार्कीको सनाखत भएको बैतडीका प्रहरी प्रमुख प्रहरी नायव उपरीक्षक नारायणप्रसाद अधिकारीले जानकारी दिए। मृतक चन्द र ऐरको घटनास्थलमै मृत्यु भएको हो भने कार्कीको डडेल्धुरा अस्पतालमा उपचारका क्रममा मृत्यु भएको हो। ऐरको शव बसले च्यापिएकोले निकाल्ने काम भइरहेको प्रहरीले जनाएको छ। अन्य ५ जना मृतकको पहिचान हुन सकेको छैन्। उनीहरुको शव परीक्षणका लागि जिल्ला अस्पतालमा राखिएको छ। सो दुर्घटनामा परी घाइते भएका ३४ जनामध्ये गम्भीर घाइते ८ जनालाई धनगढी रेफर गरिएको छ भने बाँकी २६ जनाको डडेल्धुरा अस्पतालमा उपचार भइरहेको छ। बैतडीको गन्नाबाट महेन्द्रनगरका लागि छुटेको पवनदुत यातायातको ना ५ ख ५१४१ नम्बरको बस बिहीबार राती साढे १० बजेतिर दुर्घटनामा परेको हो। सानो घुम्तीबाट बस ६ सयमिटर जति तल खसको छ। दुर्घटनाको कारण खुल्न सकेको छैन्। साहुसमेत रहेका चालक बैतडीको दोगडाकेदार ७ खोचलेकका विरेन्द्र कार्कीसमेत घाइते रहेका छन्। क्षमताभन्दा बढी यात्रु बोकेको र बसका चालक निदाएकोले दुर्घटनामा परेको हुनसक्ने प्रहरीको प्रारम्भिक अनुमान रहेको छ।"
बैतडीमा बस दुर्घटना अपडेट : ९ जनाको मृत्यु (नामसहित),"दार्चुला : बैतडीको पाटन नगरपालिका८ खोडपेमा बस दुर्घटना भएको छ। गन्नादेखि महेन्द्रनगरका लागि छुटेको पवनदुत यातायातको ना ५ ख ५१४१ नम्बरको बस बैतडीको खोडपे बजार नजिकै गएराती साढे १० बजे दुर्घटना हुँदा ९ जनाको मृत्यु भएको हो। मृत्यु हुनेमा ७ जना पुरुष र २ जना महिला रहेको जिल्ला प्रहरी कार्यालय बैतडीका प्रहरी नायव उपरीक्षक नारायणप्रसाद अधिकारीले बताए। उनका अनुसार सानो घुम्तीबाट बस ५ सय मिटर जति तल खसेको छ। दुर्घटनामा मृत्यु भएका दुई जनाको सनाखत भएको छ भने पाँच जनाको नाम मात्रै खुलेको छ। बैतडीको दोगडाकेदार६ का प्रहरी जवान रणबहादुर चन्दको परिचय पत्रका आधारमा सनाखत भएको हो। त्यसैगरी नरेन्द्र चौधरी, जगतनाथ ओझा, विमल वडु र तारा गिरीको पनि दुर्घटनामा मृत्यु भएको जिल्ला प्रहरी कार्यालय बैतडीले जनाएको छ। दुर्घटनामा घाइते भएका ३४ जनामध्ये गम्भीर घाइते ७ जनालाई धनगढी रेफर गरिएको छ भने बाँकी २७ जनाको डडेल्धुरा अस्पतालमा उपचार भइरहेको छ। प्रहरी र स्थानीय मिलेर राती नै घटनास्थलबाट घाइतेहरुको उद्धार गरिएको थियो। मृतकको शव पोष्टमार्टमका लागि जिल्ला अस्पताल ल्याउँदै गरेको प्रहरी नायव उपरीक्षक अधिकारीले बताए। उक्त बसमा ४५ जनाभन्दा बढी सवार रहेको बताइएको छ। बैतडीमा यात्रुवाहक बस दुर्घटना: ८ को मृत्यु, ४६ घाइते"
आगामी तीन महिनामा डेढ लाख कोरोना संक्रमित थपिने,"काठमाडौं : कोरोना संक्रमणको तीव्रतासँगै चार महिनामा संक्रमितको कुल संख्या साढे तीन लाख पुग्ने प्रक्षेपण गरिएको छ। आगामी तीन महिनामा सामान्य अवस्था रहेमा पनि कम्तीमा डेढ लाख नयाँ संक्रमित थपिने जनाइएको छ। स्वास्थ्य तथा जनसंख्या मन्त्रालयले बनाएको द्रुत कार्ययोजना (र्यापिड एक्सन प्लान)अन्तर्गत माघ महिनासम्ममा डेढ लाख संक्रमित थपिने उल्लेख छ। संक्रमण सुरु भएयता मन्त्रालयले चारचार महिनाको द्रुत कार्ययोजना बनाउँदै आएको छ। मुलुकमा कोरोना संक्रमितको कुल संख्या २ लाख ४ हजार २ सय ४२ पुगेको छ। मन्त्रालयका प्रमुख विशेषज्ञ महेन्द्रप्रसाद श्रेष्ठका अनुसार कात्तिकदेखि माघसम्ममा संक्रमितको संख्या साढे तीन लाख पुग्ने प्रक्षेपण गरिएको छ। जनस्वास्थ्य विज्ञ एवं संक्रामक रोग विशेषज्ञहरूले पनि जाडो समयमा कोरोना संक्रमण वृद्धि हुने बताउँदै आएका छन्। संक्रमितको संख्या वृद्धि हुँदै गएमा परीक्षण एवं उपचार व्यवस्थापनको लागि पूर्वतयारी गर्न मन्त्रालयले प्रक्षेपण गरिएको हो । सरकारले कोरोना संक्रमणको रोकथाम एवं उपचार व्यवस्थापनको लागि आर्थिक वर्ष २०७७ ७८ मा कोरोना संक्रमण, रोकथाम तथा उपचार व्यवस्थापनमा ६ अर्ब ८१ करोड ५९ लाख ६ हजार बजेट निकासा गरिसकेको छ। उपचार व्यवस्थापन लगायतका कार्य गर्न आगामी चार महिनामा झन्डै साढे ३२ अर्ब बजेट आवश्यक पर्ने द्रुत कार्ययोजनामा उल्लेख छ। मन्त्रालयका प्रमुख विशेषज्ञ डा श्रेष्ठले भने, संक्रमण एवं उपचार व्यवस्थापनको पूर्वतयारीकोलागि द्रुतकार्य योजना बनाइएको हो। सामान्य अवस्थामा पनि संक्रमित डेढ लाख थपिनेछन्। मन्त्रालयका पूर्वप्रमुख विशेषज्ञ डा सुशीलनाथ प्याकुरेलले पीसीआर परीक्षणको दायरा साँघुरो हुँदा धेरैले परीक्षण गर्न नपाएको बताए।अहिले सक्रिय संक्रमितको संख्या ३८ हजार ४ सय ६१ पुगेको छ। जुन १८८ प्रतिशत हो। कोरोनबाट मृत्युदर ०६ प्रतिशत रहेको छ। संक्रमणबाट निको हुने दर ८०६ प्रतिशत रहेको छ।"
