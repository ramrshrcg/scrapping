शीर्षक,विवरण
अब बर्दिबासमै होटल मेनेजमेन्ट पढाइ,"बर्दिबास : प्रदेश२ का मुख्य शहर बजार होटलको हब बन्दै छ। कोरोडौं लगानी रहेको होटलका लागि दक्ष जनशक्तिल पाउनै मुश्किल छ। त्यसको व्यवस्थापन गर्न सक्षम हात र दिमाग हुने जनशक्ति नहुँदा व्यवसायीले सोचेको फड्को मार्न सकिरहेका छैनन्। यस्तै समस्याको सामना गर्दै आएका प्रदेश २ का होटल तथा पर्यटन व्यवसायीको दिन फेरिने भएको छ। होटलले सीपयुक्त जनशक्ति पाउने भएका छन्। महोत्तरीको बर्दिबासमा नेपाल पर्यटन तथा होटल ब्यवस्थापन प्रतिष्ठानको प्रदेश२ स्तरीय शाखा कार्यालयले यसै शैक्षिकसत्रदेखि नै चारवर्षे ब्याचलर इन होटल मेनेजमेन्टको पठनपाठन र प्रयोगात्मक अभ्यास सुरु गर्न शाखा कार्यालय स्थापना गरेको छ। शाखाको शिक्षा, विज्ञान तथा प्रविधि मन्त्री गिरिराजमणि पोखरेलले एक समारोहका बीच कार्यालयको उद्घाटन गरेका छन्। होटल मेनेजमेन्टको पठन पाठन सुरु भएपछि प्रदेश २ का होटल व्यसायी उत्साहित भएका छन्।पढेरे आएका जनशक्तिले हाम्रा होटल अब अझै व्यवस्थित हुने होटल व्यवसायीको विश्वास छ, नेपाल होटल तथा पर्यटन व्यवसायी महासंघ प्रदेश २ का अध्यक्ष हिरालाल गौतमले भने,महँगो तबल तिरे पनि श्रम बजारमा होटल व्यवस्थानमा लागि प्रदेश २ मा दशजनशक्ति पाउन हामीलाई कठिन परिरहेको छ। हाम्रो समस्या समाधारका लागि सरकारले होटल मेनेजमेन्टको पढाइ सुरु गर्नु खुशीको कुरो हो। एक हजार २ भन्दा बढी होटल प्रदेश २ मा संचालनमा छन्। यी होटलबाट १८ हजार मानिसले रोजगारी प्राप्त गरिरहेका छन्। मुलुकको समृद्धिका लागि दक्ष जनशक्ति निर्माण अहिलेको आवश्यकता रहेको मन्त्री पोखरेलले उल्लेख गर्दै भने,सरकारले प्राविधिक र ब्यवहारिक शिक्षामा जोड दिने नीति लिएको छ। शिक्षाले ज्ञान, सीप दिनसँगै चरित्र निर्माण गर्ने उदेश्य बोकेको हुनपर्ने पोखरेलको भनाइ छ। मुलुकका सबै स्थानीय तहमा प्राविधिक शिक्षा पुर्याउने उद्घोष गरेअनुरुप हालसम्म ६३७ पालिका (स्थानीयतह) मा प्राविधिक शिक्षाको पठनपाठन थालिएको छ। जीवनोपयोगी ब्यवहारिक शिक्षा बढाउन अब जडिबुटी, आयुर्वेद, प्राकृतिक चिकित्सा र योगजस्ता बिषय समावेस गरिएको छ। पर्यटन तथा होटल ब्यवस्थापन प्रतिष्ठानको प्रदेश२ स्तरीय बर्दिबास शाखा कार्यालयले यसै शैक्षिकसत्रदेखि नै चारवर्षे ब्याचलर इन होटल मेनेजमेन्टको पठनपाठन र प्रयोगात्मक अभ्यास सुरु गर्ने जनाएको छ। यसका लागि एसएलसी (कक्षा१२) मा कम्तीमा डि अङ्क ल्याइ उतीर्ण गरेका छात्रछात्राले आवेदन गर्नसक्ने प्रतिष्ठानले स्पष्ट पारेको छ। यसपाली ८० जना यो लेभलको अध्ययनका लागि छनौट हुने नवस्थापित शाखा कार्यालयका प्रमुख शिबेन्द्र मल्लिकले जानकारी दिए। यसका अतिरिक्त छोटो अवधीका सीपसम्बन्धी तालिम पनि सञ्चालन गरिने प्रतिष्ठान बर्दिवास शाखाले जनाएको छ। नेपाल पर्यटन तथा होटल ब्यवस्थापन प्रतिष्ठानले पहिलोपटक यसपाली होटल ब्यवस्थापनका तालिम र पठनपाठन सञ्चालनका लागि शाखा सञ्चालनमा ल्याएको छ। यसपाली प्रदेश२ को बर्दिवास, प्रदेश१ को बिर्तामोड र पश्चिम नेपालको नेपालगञ्जमा पहिलोपटक शाखा स्थापना गरी सञ्चालनमा ल्याइएको प्रतिष्ठानका कार्यकारी निर्देशक दिपककुमार थापाले बताए।"
मदिरा सेवन गर्ने जनप्रतिनिधिलाई दोब्बर कारवाही,"काभ्रेपलाञ्चोक : चौँरी देउराली गाउँपालिकाका जनप्रतिनिधिले मदिरा सेवन गरेको भेटिए दोब्बर कारवाही गरिने भएको छ। दुई दिनअघि कार्यान्वयमा ल्याइएको मदिरा प्रतिबन्ध गर्न बनेको कार्यविधि२०७७प्रचारप्रसारमा जुटेको गाउँपालिकाले हरेक कार्यक्रममा मदिरा सेवन गर्ने जनप्रतिनिधिलाई दोब्बर कारवाहीको सन्देशसमेत दिइरहेको छ। कार्यविधिमा गाउँपालिकाभित्र व्यावसायिक मदिरा प्रतिबन्ध गर्ने जनाइएको हो। कार्यविधिको गाउँपालिकाका विभिन्न स्थानमा लगातार एक हप्ता चेतनामूलक कार्यक्रम गरिने अध्यक्ष दिननाथ गौतमले बताए। 'कार्यविधिको प्रचारप्रसारसँगै जनप्रतिनिधिले मदिरा सेवन गरेको भेटिए दोब्बर कारवाही हुने सन्देश दिइरहेका छौँ', उनले भने। उनका अनुसार कार्यविधिमा जनप्रतिनिधिलाई दोब्बर कारवाहीबारे उल्लेख नगरे पनि सेवन गरेको भेटिए कार्यविधिमा तोकिएको जरिवानासजाय दोब्बर गरिनेछ। गाउँपालिकाले कार्यविधि प्रचारप्रसारको काम शनिबारदेखि थालेको हो। गौतमले भने, 'आउँदो शुक्रबारसम्म कार्यविधिको प्रचारमा हुन्छौँ, सबै कार्यक्रममा जनप्रतिनिधि सामेल गराइएको छ।' आव २०७७७८ को नीति तथा कार्यक्रममा व्यावसायिक मदिरा प्रतिबन्ध गर्ने गाउँसभाले पारित गरेको थियो। कार्यविधिमा गाउँपालिकाभित्र मदिरा बिक्रीवितरण गर्ने र ढुवानीसमेत गर्नेलाई चरणबद्ध कारवाही गरिने उल्लेख छ। गौतमका अनुसार मदिरा बेचविखन तथा ओसारपसार गरेको सूचना प्राप्त भई सम्बन्धित अधिकारवाला निकायले छापामारी चेक गर्दा प्राप्त मदिरा सबै बरामद गरी नष्ट गर्ने र त्यसको मूल्य बराबरमा दोब्बर जरिवाना गरिनेछ। पहिलो पटक रु पाँच हजार, दोस्रो पटक रु १० हजार र तेस्रो पटक रु २० हजार जरिवाना गरिने जनाइएको छ। सोभन्दा बढी पटक गरेको पाइएमा तेस्रो पटक गरिएको जरिवानाभन्दा दोब्बर गरिने कार्यविधिमा उल्लेख छ। 'उल्लेखित कारवाहीपश्चात पनि अटेर गरेमा सार्वजनिक अपराध ऐनअन्तर्गत मुद्धा चलाउन सिफारिस गरिनेछ', गौतमले भने। उनका अनुसार मदिरा सेवन गरी होहल्ला गर्ने, खान दिने र खानेलाई समेत कारवाहीको दायरामा ल्याइनेछ। विभिन्न जाति, आदिवासी जनजातिको रितीरिवाज, संस्कार र संस्कृतिलाई कार्यविधिले कुनै असर नगर्ने गाउँपालिकाले जनाएको छ।"
विन्दुको गीतमा नाजीरसँग जुम्ल्याहा प्रिज्मा र प्रिन्सीको अभिनय (भिडियो),काठमाडौं : गायिका विन्दु परियारको आवाजमा नयाँ गीत सार्वजनिक भएको छ। माया गर्छु है बोलको गीत शनिबार युट्युबमार्फत् सार्वजनिक भएको हो । एकनारायण भण्डारीले लेखेको गीतमा सुदीप सागरको सङ्गीत एवं एरेञ्ज रहेको छ। गीतको भिडियोमा जुम्ल्याहा प्रिन्सी र प्रिज्मा खतिवडा साथमा अभिनेता नाजिर हुसेनले अभिनय गरेका छन्। सान थापाले निर्देशन गरेको भिडियोको कोरियोग्राफी राजीव समरले गरेका हुन्। अर्जुन तिवारीको समूहले छायांकन गरेको भिडियोको सम्पादन सुप्रीम पराजुलीले गरेका हुन् ।
एनआरएनएको १३ औं युरोपेली बैठक तथा दोश्रो ज्ञान सम्मेलन भव्य रुपमा सुरु,"ब्रसेल्स : गैरआवासीय नेपाली संघ (एनआरएनए) को १३ औं युरोपेली बैठक तथा दोश्रो ज्ञान सम्मेलन शनिबार ३ अक्टोबरका दिन सुरु भएको छ। सम्मेलनलाई पूर्वमन्त्री एवम् नेपाली कांग्रेसका सहमहामन्त्री डा प्रकाश शरण महत, पूर्व शिक्षामन्त्री तथा नेकपा नेता डा गंगालाल तुलाधर, पूर्वमन्त्री तथा नेपाली कांग्रेसका सांसद गगन थापा, बेल्जियमका लागि नेपाली राजदूत लोक बहादुर थापा लगायतले सम्वोधन गरेका थिए । यस्तै गैरआवासीय नेपाली संघका संस्थापक अध्यक्ष डा उपेन्द्र महतो, पूर्व अध्यक्ष तथा प्रमुख संरक्षक डा शेष घले, पूर्व अध्यक्ष देवमान हिराचन, पूर्वअध्यक्ष जीवा लामिछाने, संरक्षक रामप्रताप थापा, केन्द्रीय अध्यक्ष कुमार पन्त, सल्लाहकार कुल आचार्य, विश्व पण्डित, सोम सापकोटा, पुष्प तिमिल्सिना उपाध्यक्षहरु बद्री केसी,मन केसी, रविना थापा, सोनाम लामा महासचिव डा हेमराज शर्मा लगायत वक्ताहरुले पनि सम्बोधन गरे । नेपाल सरकारका पर्यटनमन्त्री योगेश भट्टराईले सम्मेलन उद्घाटन गरेका हुन् । मातृभूमिको लागि सीप र ज्ञान, महिला तथा युवा आवाजको लागि हाम्रो अभियान मूल नारासहित सुरु भएको सम्मेलनमा ११ औं यूरोपेली महिला भेला, युवा सम्मेलन लगायत ८ ओटा विभिन्न सत्रहरु आयोजना गरिए। युरोपको गैर आवासीय नेपाली समुदाय र नेपाली नियोगहरुबीचको सम्बन्ध"" विषयमा आयोजित सत्रमा युरोपस्थित आठ ओटा विभिन्न नियोगहरुमा रहेका नेपाली राजदूत तथा उप नियोग प्रमुखहरु, अध्यागमन विभागका महानिर्देशक रमेश केसी, राहदानी विभागका महानिर्देशक रामकाजी खड्का लगायत सहभागी थिए । गैरआवासीय नेपाली नागरिकता सम्बन्त्री सत्रमा पूर्वसभामुख तथा नेकपा नेता सुवास नेम्वाङ, नेपाली कांग्रेसका नेता तथा सांसद डा मिनेन्द्र रिजालले सम्बोधन गरेका थिए । यस्तै झन्डै ५ घण्टा चलेको एनसीसी सेसनमा युरोपस्थित एनसीसीका पदाधिकारीहरुले आफ्नो मन्तव्य र जिज्ञासा राखे भने केन्द्रीय अध्यक्ष कुमार पन्त, महासचिव डा हेमराज शर्मा लगायत पदाधिकारीहरुले जवाफ दिएका थिए । उद्घाटन समारोहको सञ्चालन राजु अर्यालले गरेका थिए । भोलि ४ अक्टोबर, आइतबार हुने दोश्रो विज्ञ सम्मेलनमा शिक्षामन्त्री गिरीराजमणि पोखरेल, नेपाल सरकारका वरिष्ठ अधिकारीहरु सहभागी हुनुका साथै नेपाली तथा गैरआवासीय नेपाली विज्ञहरुले विभिन्न कार्यपत्र प्रस्तुत गर्ने कार्यक्रम छ । कोभिड१९ महामारीका कारण प्रत्यक्ष भेला गर्न सम्भव नभएकाले भर्चुअल माध्यमबाटै आयोजित सम्मेलनको पहिलो दिनको कार्यक्रम सफल पार्न सहयोग गर्ने एनआरएनए केन्द्रका पदाधिकारी, केन्द्रीय कार्यालयमा आवद्ध आप्रवासीहरु, आइटी संयोजकहरु र मिडियालाई युरोप संयोजक नारायण आचार्यले धन्यवाद दिएका थिए । सम्मेलनलाई सम्बोधन गर्ने क्रममा एनआरएनएका पूर्वअध्यक्ष डा उपेन्द्र महतोले संघका नाममा गलत काम गर्ने जो कोहीलाई पनि एनआरएनएले संरक्षण नगर्ने बताए । संघका प्रवक्ता डिबी क्षेत्रीले संघका पदाधिकारीहरुका निकट व्यक्तिले बाहिर ल्याएको भ्रामक समाचारहरु भन्दा प्रवक्ता मार्फत आउने प्रेस नोटलाई आधिकारिक धारणा मान्न संचारकर्मीहरुलाई आग्रह गरे । कार्यक्रमको अध्यक्षता गरिरहेका यूरोप उपसंयोजक शुक्रराज न्यौपानेले भने पत्रकारसँग हातेमालो गर्दै अघि बढने प्रतिवद्धता व्यक्त गरे । अन्तरक्रियामा नेपाल पत्रकार महासंघ यूरोप शाखाका अध्यक्ष केजिन राईले यूरोपको पत्रकारिताको स्थिति बारेमा मन्तव्य राखेका थिए । यस्तै, नेपाल पत्रकार महासंघ बेलायत शाखाका बरिष्ठ उपाध्यक्ष श्याम लुईँटेलले बेलायत शाखाले समुदायको हितका लागि गरेका कामको प्रतिवेदन प्रस्तुत गरेका थिए । महासंघको प्रस्तावित पोर्तुगल शाखाका अध्यक्ष योगेन्द्र मिलन छन्त्याल र बेल्जिम शाखाका अध्यक्ष ओम शर्मा र नेपाल प्रेस युनियन बेलायतका उपाध्यक्ष एभरेस्ट गौतमले आआफ्नो प्रतिवेदनसहित पत्रकारिता र एनआरएनएमा सुधारका लागि सुझाएका थिए । अन्तरक्रियामा नेपाल पत्रकार महासंघ बेलायत शाखाका अध्यक्ष नरेश खपांगी मगर, बरिष्ठ पत्रकार भगीरथ योगी, चिरन शर्मा, राजकुमार थापा लगायत पत्रकारहरुले सम्मेलनका विभिन्न सत्रमा भाग लिएका थिए । पत्रकारले उठाएका प्रश्नको प्रमुख अतिथि तथा प्रवक्ता क्षेत्रीले जवाफ दिएका थिए । झन्डै २ घण्टा लामो मिडिया सेसनलाई समितिका सदस्य सचिव तथा नेपाल प्रेस युनियन बेलायतका अध्यक्ष बिपिन निरौलाले सञ्चालन गरेका थिए ।"
पाँच लाखमा बलात्कार घटनाको मिलापत्र गर्ने आठ पञ्च पक्राउ,"जनकपुरधाम : पाँच लाखमा बलात्कारको घटनामा मिलापत्र गराउने सिरहाका ८ जना पञ्च प्रहरी फन्दामा परेका छन्। सिरहाको विष्णुपुर१ मा स्थानीय २० वर्षीय मुकेशकुमार सिंहले गाउँकै १६ वर्षीय किशोरीलाई असोज १२ गते जबर्जस्तीकरणी गरेका थिए। उक्त घटनालाई पञ्चहरुले पञ्चायत गरेर गाउँमै मिलाएका थिए। प्रहरीमा दर्ता हुनु पर्ने घटना मिलाएको खबर थाहा पाएर प्रहरी टोली गाउँमा पुगेको थियो। गाउँ पुगेका प्रहरी टोलीले पाँच लाखमा बलात्कार घटनाको मिलापत्र गराएको लिखित तमसुक सहित पीडक र पञ्चहरुलाई पक्राउ गरेको प्रदेश प्रहरी कार्यालय जनकपुरधामका डीआईजी धिरजप्रताप सिंहले जनाए। पक्राउ पर्नेमा स्थानीय पञ्चहरु सिंहेश्वर साह, अरविन्दकुमार साह, शत्रुधन साह, राजकुमार साह, राम उद्गार यादव, जगविर यादव, राजकुमार यादव र रौदि भनिने श्यामसुन्दर यादव रहेका छन्। उनीहरुलाई बलात्कार घटना मिलाउने मतियारको रुपमा प्रहरीले पक्राउ गरेको हो । बलात्कार आरोपमा पक्राउ परेका पीडक मुकेश सिंह र उनका मतियारहरुलाई जिल्ला प्रहरी कार्यालय सिरहामा राखेर अनुसन्धान भइरहेको छ। आरोपी सिंहले गत १२ गते साँझ स्थानीय शत्रुधन साहको घरमा बालिकालाई बलात्कार गरेका प्रहरीले जनाएको छ। बलात्कृत बालिकाका भाइले परिवारको इज्जत गएको भन्दै रिसाएर आफ्नै बहिनीलाई कुटपिट गरेका थिए। कुटपिट गरी घाइते भएकी बालिकाको आफन्तहरुले पीडितलाई स्थानीय क्लिनिकमा प्राथमिक उपचारपछि थप उपचारका लागि बिराटनगर स्थित बिराट नर्सिङ होममा भर्ना गरेका थिए। बालिका निको भएर असोज १६ गते घर फर्किएकी थिइन्। घरमा आएपछि पीडक पक्षले बलात्कार घटना ढाँकछोप गर्न गाउँलेलाई भेला गराएर पञ्चायत गराएका थिए। गाउँका भरभलादमीले पञ्चात बसेर पीडकको आफन्तसँग घटना मिलाउन पाँच लाखको तमसुक कागज गराएका थिए। उक्त कागज पञ्चायतमा सहमागी जगविर यादवको जिम्मा राखिएको थियो। प्रहरीले जगविरको घरमा खानतलासी गर्दा उक्त घटना गाउँमै मिलाउन भनी गरेको काजग फेला परेको छ। बलात्कारको घटना मिलाउन पञ्चहरुले रकम दिने नक्कली ऋणी र धनी खडा गरेका छन्। काजगमा धनी रामगुलाम यादव, लक्षुमण यादव उल्लेख गरिएको छ भने सिंहेश्वर साह र शत्रुधन साहलाई ऋणीको रुपमा उभ्याएर ५५ लाखको तमसुक बनाइएको छ। पञ्चहरु नै ऋणीको रुपमा उभिएका छन्।"
२४ घण्टामा काठमाडौंमा मात्र १३ सय ७३ संक्रमित थपिए : कुन जिल्लामा कति ?,"काठमाडौं : पछिल्लो २४ घण्टामा ७४ जिल्लाका २२ सय ५३ जनामा कोरोना भाइरस (कोभिड१९) संक्रमण पुष्टि भएको छ। स्वास्थय तथा जनसंख्या मन्त्रालयका प्रवक्ता प्राडा जागेश्वर गौतमका अनुसार हिमाल पारीका दुई जिल्ला भनेर चिनिने मनाङ, मुस्ता र डोल्पाबाहेक ७४ जिल्लाका २२ सय ५३ जनामा संक्रमण पुष्टि भएको हो। योसहित नेपालमा ८६ हजार ८२३ जनामा कोरोना संक्रमण पुष्टि भएको छ। देशर सक्रिय संक्रमितको संख्या २२ हजार २१९ पुगेको छ। मन्त्रालयका अनुसार संस्थागत आइसोलेसनमा १० हजार ३२६ जना रहेका छन् भने होम आइसोलेसनमा ११ हजार ८९३ जना छन्। यस्तै क्वारेन्टाइनमा ४ हजार २०३ जना रहेका छन्। मन्त्रालयका अनुसार पछिल्लो २४ घन्टामा १२ हजार ७८४ नमूनाको पीसीआर परीक्षण भएको छ। आइतबार १३ सय २९ जनाले कोरोना जितेर डिस्चार्ज भएका छन्। मन्त्रालयका अनुसार पछिल्लो २४ घण्टामा काठमाडौं उपत्यकामा १५ सय ९९ जनामा कोरोना पुष्टि भएको छ। काठमाडौं जिल्लामा मात्र १३७३, भक्तपुरका ३९ र ललितपुरका १८७ जनामा संक्रमण देखिएको छ। कुन जिल्लामा कति संक्रमित :"
डा केसीसँग तत्काल वार्ता गरेर जीवनरक्षा गर्न प्रधानमन्त्री ओलीसँग कांग्रेसको अपील,"काठमाडौं : नेपाली कांग्रेसले २१ दिनदेखि अनशनरत डा गोविन्द केसीसँग तत्काल वार्ता गर्न अपील गरेको छ। प्रमुख प्रतिपक्षी दलका नेता एवं कांग्रेस सभापति शेरबहादुर देउवाले प्रधानमन्त्री केपी ओलीलाई डा केसीको जीवन रक्षाका लागि पहल तत्काल गर्न अपील गरेका हुन्। आइतबार विज्ञिप्त सार्वजनिक गर्दै देउवाले केसीका माग पूरा गरेर जीवनरक्षा गर्न अपील गरेका हुन्। जनभावना अनुरुपका माग र आवाजलाई सुनुवाइ गर्नु सरकारको कर्तव्य हो। तर सरकारले सुरुमा डा केसीप्रति दुर्व्यवहारपूर्ण व्यवहार गर्नु एकातर्फ आपत्तिजनक थियो भने अर्कातर्फ अहिलेसम्म संवाद र समाधानमा उदासीन व्यवहार देखाउनुले लोकतान्त्रिक प्रणालीभित्र कम्युनिष्टतन्त्रको अनुदार चरित्रलाई पुष्टि गरेको छ, देउवाले जारी गरेको विज्ञप्तिमा भनिएको छ। डा केसीले कर्णाली स्वास्थ्य विज्ञान प्रतिष्ठानमा तत्काल पूर्वाधार र जनशक्ति पुर्याएर एमबीबीएस कार्यक्रम सञ्चालन गर्नुपर्ने, कोभिड तथा अन्य रोगका सबै बिरामीका लागि उचित उपचारको व्यवस्था हुनुपर्ने मागलाई प्रमुखताका साथ अगाडि सारेका छन्। सँगै डा केसीले २०७५ साउन १० गतेको सम्झौताअनुसार चिकित्सा शिक्षा ऐन संशोधन हुनुपर्ने, त्रिवि चिकित्साशासत्र अध्ययन संसथामा वरिष्ठता मिचेर भएका नियुक्ति सच्याउनुपर्ने माग गरेका छन्। उनले बयलपाटा अस्पताललाई नियमित आवश्यक बजेटको व्यवस्था गरेर दिगो निःशुल्क सेवा सुनिश्चित गर्नुपर्ने र भ्रष्टाचारका विभिन्न काण्डमा मुछिएकालाई कारबाही गर्नुपर्ने प्रमुख ६ वटा माग अगाडि सारेका छन्। भदौ २९ गते जुम्लाको एक धर्मशालाबाट अनशन सुरु गरेका केसीलाई असोज ५ गते नेपालगञ्ज ल्याइएको थियो। नेपालगञ्जबाट हेलिकप्टरमा असोज ६ गते काठमाडौं ल्याइएपछि उनी अहिले त्रिवि शिक्षण अस्पतालमा २१ दिनदेखि अनशनरत छन्। देउवाको अपील डा केसीसँग अविलम्ब वार्ता गरि माग पूरा गरेर उहाँको जीवन रक्षा गर्न प्रधानमन्त्रीलाई सार्वजनिक अपील । डा गोविन्द केसीको अनशन २१ दिन पुगेर उहाँको स्वास्थ्य स्थिति चिन्ताजनक बनिसक्दा समेत सरकारले वार्ता गरेर माग पूरा गर्न कुनै गम्भीरता प्रस्तुत नगरेको स्थिति अत्यन्तै दुःखद र गम्भीर छ । चिकित्सा शिक्षामा सुधार देखि कोरोना विरुद्ध प्रभावकारी कदम समेतका उहाँका मागहरु केवल एक ब्यक्तिका माग होइनन्, प्रतिपक्षले निरन्तर उठाइरहेको र सिंगो देशले भावनात्मक ऐक्यवद्धता जनाएका मागहरू हुन् । जनभावना अनुरुपका माग र आवाजलाई सुनुवाइ गर्नु सरकारको कर्तव्य हो । तर सरकारले शुरूवातमा डा केसीप्रति दुव्र्यवहारपूर्ण ब्यवहार गर्नु एकातर्फ आपत्तिजनक थियो भने अर्कातर्फ अहिलेसम्म संवाद र समाधानमा उदासिन ब्यवहार देखाउनुले लोकतान्त्रिक प्रणाली भित्र कम्युनिष्ट तन्त्रको अनुदार चरीत्रलाई पुष्टि गरेको छ । ०४६ को परिवर्तनपछि नेपाली कांग्रेसको नीति र नेतृत्वमा नेपालमा चिकित्सा शिक्षाको विस्तार भएको सर्वविदितै छ । समयक्रममा कतिपय विसंगति चिकित्सा शिक्षा क्षेत्रमा बढेपछि सुधारका लागि तत्कालीन कांग्रेस सभापति सुशील कोइरालाको नेतृत्वमा रहेकोे सरकारले डा केदारभक्त माथेमाको नेतृत्वमा चिकित्सा शिक्षामा सुधारका लागि उच्च स्तरीय कार्यदल गठन गरेको थियो भने कार्यदलको सुझाव बमोजिम सुधारका विविध कार्य अघि बढाएको थियो । डा केसीका मागहरू पूरा गर्दै मेरो नेतृत्वमा रहेकोे अघिल्लो सरकारले राष्ट्रिय चिकित्सा शिक्षा अध्यादेश ०७४ कार्तिक २४ मा जारी गरेको थियो । तर वर्तमान सरकारले त्यसलाई विस्थापित गर्नुको परिणाममा आजको स्थिति उब्जिएको हो । वर्तमान प्रधानमन्त्रीकै अग्रसरतामा ०७५ को साउनमा डा केसीसँग गरिएको सम्झौतालाई माघ महिनामा उल्लंघन गरेर द्वन्द्वको बीउ सरकारले त्यसबेलानै रोपेको थियो । अतः फेरि पनि संवाद मार्फत समाधानमा पुगेर त्यसको सार्थक कार्यान्वयनमा इमानदारी प्रस्तुत गर्न म प्रधानमन्त्रीजीलाई आग्रह गर्दछु । डा केसीको जटिल बनेको स्वास्थ स्थिति दृष्टिगत गरेर अविलम्ब वार्ता गर्न, मागहरू पूरा गर्न र उहाँको जीवन रक्षा गर्न किन्चित ढिलाई नगर्न आग्रह गर्दै, ढिलाइको दुष्परिणाम गम्भीर हुने चेतावनी समेत म दिन चाहन्छु । जय नेपाल ! शेरबहादुर देउवा सभापति"
काभ्रेमा कोरोना संक्रमित दुई जनाको मृत्यु,धुलिखेल : काभ्रेको धुलिखेल अस्पतालमा आइतबार दुईजना कोरोना संक्रमितको मृत्यु भएको छ । मृत्यु हुनेमा बनेपा नगरपालिका १३ साँगाका ४६ वर्षीय र काठमाडौं महानगरपालिका९ का ७६ वर्षीय पुरुषको मृत्यु भएको जिल्ला स्वास्थ्य कार्यालय काभ्रेले जनाएको छ। दुबैजनाको शव पशुपतिको विद्युतीय शव गृहमा अन्त्येष्टि गर्ने तयारी भइरहेको जिल्ला स्वास्थ्य कार्यालय काभ्रेका प्रमुख डा नरेन्द्रकुमार झाले जानकारी दिए ।
भीमफेदीमा सुमो दुर्घटना हुँदा ३ जनाको मृत्यु,"हेटौंडा : हेटौंडाकुलेखानीकाठमाण्डौं सडक मार्ग अन्तर्गत भीमफेदी गाउँपालिका ६ मा आइतबार दिउँसो यात्रुबाहक जीप (टाटा सुमो) दुर्घटना हुँदा ३ जनाको ज्यान गएको छ। हेटौंडाबाट काठमाडौं जाँदै गरेको ना १ ज ४१०६ नम्बरको सुमो सडकबाट करीब १ सय मिटर तल खोल्सामा खस्दा उनीहरुको मृत्यु भएको जिल्ला प्रहरी कार्यालय मकवानपुरले जनाएको छ। २ जनाको घटनास्थलमा नै र झापाको जोरपानी७ की २५ वर्षीया देवीकुमारी गिरीको उपचार क्रममा हेटौंडा अस्पतालमा मृत्यु भएको मकवानपुर प्रहरी प्रवक्ता डिएसपी इन्द्रबहादुर रानाले बताए। मृतक २ जना पुरुषको सनाखत हुन बाँकी रहेको उनले जानकारी दिए। घाइतेहरु रौतहटको रंगपुरका २९ वर्षीय सुजनकुमार काफ्लेको हेटौंडा अस्पताल र सुमो चालक भीमफेदी गाउँपालिका४ का २९ वर्षीय विष्णु मगर, मकवानपुरगढी गाउँपालिका४ का २७ वर्षीय सोमबहादुर गुरुङ र हेटौंडा३, बसामाडीकी ३० वर्षीया शर्मिला थिङको चुरेहिल हस्पिटलमा उपचार भइरहेको मकवानपुर प्रहरीले जनाएको छ। टर्निङ नपुगेर ब्याक गर्दा सुमो दुर्घटना भएको हुनसक्ने मकवानपुर प्रहरीको अनुमान छ।"
"पोखराको नयाँ अभ्यास : महानगरमै प्रज्ञा प्रतिष्ठान, मेयरले कुलपति र उपकुलपति छान्ने","पोखरा : साहित्य, कला र संगीतको उत्थान गर्ने हेतु राखेर पोखरा महानगरपालिकाले गठन गर्न लागेको प्रज्ञा प्रतिष्ठानका लागि ११ जना सिफारिस भएका छन्। मेयर मानबहादुर जिसीले ती ११ जनाको नाम सिफारिस समितिबाट आइतबार बुझेका छन्। पदमराज ढकाल, मेनकाजी गुरुङ, धनबहादुर गायक, प्रकाश ज्ञवाली, सरस्वती श्रेष्ठ सरु, जीवन दाहाल, मीलन शेरचन, कृष्णप्रसाद भण्डारी, मोतीबहादुर कार्की (परिवर्तन), सुरज उपाध्याय र प्रतीक थापा गरी ११ जनाको नाम सिफारिसमा परेको छ। तर प्रतिष्ठानको संरक्षक मेयर मानबहादुर जिसीले ८ जनालाई मात्रै सदस्य चयन गर्ने व्यवस्था पोखरा प्रज्ञा प्रतिष्ठान ऐनले गरेको छ। २ महिलासहितका ८ जनाबाटै मेयरले कुलपति र उपकुलपति छान्नेछन्। सम्बन्धित विधामा योगदान गरेकाबाट ८ जनाबाहेक मेयरले कार्यपालिका सदस्य २ जना पनि प्रतिष्ठानको सदस्य छान्ने व्यवस्था छ। महानगरका प्रमुख प्रशासकीय अधिकृत सदस्य सचिव हुन्छन्। यसरी प्रतिष्ठान ११ सदस्यीय बन्नेछ। पोखरा वडा नम्बर ७ का अध्यक्ष रामचन्द्र बराल संयोजक, विज्ञसदस्य मनकुमार श्रेष्ठ र महानगरपालिकाका सूचना अधिकारी भरतराज पौडेल सदस्य रहेको समितिले प्रतिष्ठानका लागि विधागत क्षेत्रमा योगदान पुर्याएका ११ जनाको नाम आइतबार मेयरलाई सिफारिस गरेको हो। समिति गएको साउनमा गठन भएको थियो। सिफारिस समितिले दिएका नामबाट कुलपति पदमराज ढकाल र उपकुलपति मेनकाजी गुरुङ चयनको तयारी भएको महानगरपालिका स्रोत बताउँछ। साहित्य र कलाका गतिविधि सञ्चालन गर्ने कार्यादेश भएको प्रतिष्ठानका लागि महानगरपालिकाले यो वर्ष ५० लाख रुपैयाँ बजेट विनियोजन गरेको छ। पोखरा महानगरपालिका क्षेत्रभित्र भाषा, साहित्य, संस्कृति, ललितकला, नाट्यकला, संगीतको संरक्षण, संवर्द्धन र विकास गर्न पोखरा प्रज्ञा प्रतिष्ठान स्थापना गरिएको हो। भाषा, साहित्य, संस्कृति, ललितकला, नाट्यकला, संगीतको संरक्षण, संवद्र्धन र विकास गर्ने, भाषा, साहित्य, संस्कृति, ललितकला, नाट्यकला, संगीतसँग सम्बन्धित सामग्रीको संकलन, अध्ययन, अनुसन्धान गरी कृति प्रकाशन गर्ने, गराउने, भाषा, साहित्य, संस्कृति, ललितकला, नाट्यकला, संगीत सम्बन्धी विविध विषयमा प्रादेशिक, राष्ट्रिय तथा अन्तर्राष्ट्रिय गोष्ठी, सम्मेलन, साहित्य महोत्सव, मञ्चन, प्रदर्शनी तथा प्रतियोगिताको आयोजना गर्ने, गराउने, भाषा, साहित्य, संस्कृति, ललितकला, नाट्यकला, संगीत सम्बन्धी कार्यक्रमहरु गर्ने प्रतिष्ठानको उद्देश्य ऐनमा व्यवस्था छ।"
सोमबारदेखि श्रम स्वीकृति दिइने,"काठमाडौं : कर्मचारीमा कोरोना सङ्क्रमण देखिएसँगै वैदेशिक रोजगार कार्यालय, काठमाडौँबाट बन्द गरिएको श्रम स्वीकृति सोमबारदेखि पुनः सुरु हुने भएको छ। प्रवेशाज्ञाको अवधि सकिन लागेका तथा तत्काल गन्तव्य मुलुकमा पुग्न नसकी बेरोजगारी गुम्ने जोखिम भएका सेवाग्राहीको समस्यालाई ध्यानमा राखी सावधानीपूर्वक सीमित सेवा प्रदान गर्न लागिएको विभागले जनाएको छ। कार्यालयका एक कर्मचारीमा कोरोना सङ्क्रमण देखिएपछि वैदेशिक रोजगार कार्यालयबाट प्रदान गरिने सम्पूर्ण सेवा गत बुधबारदेखि बन्द गरिएको थियो। यसैबीच वैदेशिक रोजगार बोर्ड सचिवालयबाट प्रदान गरिने आर्थिक सहायता अर्को सूचना नभएसम्मका लागि बन्द गरिएको छ। बोर्ड सचिवालयमा कार्यरत कर्मचारीलाई कोभिड१९ सङ्क्रमण भएको हुँदा सेवाग्राही तथा सेवा प्रदायकको स्वास्थ्य सुरक्षालाई दृष्टिगत गरी अर्को सूचना नभएसम्म सचिवालयबाट प्रदान गरिने आर्थिक सहायतासम्बन्धी सम्पूर्ण सेवा बन्द गरिएको छ। सम्बन्धित व्यक्तिले आवश्यक कागजातसहित स्थानीय तहमा निवेदन दिई कागजात रुजुपछि आधिकारिक इमेलबाट बोर्ड सचिवालयको इमेलमा प्राप्त भएमा सचिवालयले कागजात रुजु गरी सम्बन्धित व्यक्तिको बैंक खातामा आर्थिक सहायतावापतको रकम पठाउने बोर्डले जनाएको छ। सचिवालयबाट अत्यावश्यक सेवाअन्तर्गत गरिने शव ढुवानी सञ्चालन गरिएको बोर्डले जनाएको छ।रासस"
किशोरी बलात्कार प्रकरण : पाँचजना पुर्पक्षका लागि कारागार चलान,"बैतडी : बैतडीको सिगास गाउँपालिकाकी १७ वर्षीया किशोरी बलात्कार प्रकरणमा पक्राउ परेका पँचजना आरोपीलाई कारागार चलान गरिएको छ। जिल्ला अदालत बैतडीले बलात्कार आरोपी पाँचै जनालाई पुर्पक्षका लागि थुनामा राख्न आदेश दिएपछि कारागार चलान गरिएको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए। किशोरी बलात्कार प्रकरणमा पक्राउ परेका सिगास गाउँपालिका ८ का रामसिंह बोहरा, खडक बोहरा, केशव बोहरा, दानसिंह बोहरा र एकजना नाम नखुलाएका व्यक्तिलाई कारागार चलान गरिएको प्रहरी नायव उपरीक्षक अधिकारीले जानकारी दिए। एकजना किशोरीका आफन्त पर्ने भएकाले नाम नखुलाएको प्रहरी श्रोतले जनाएको छ। सिगास गाउँपालिकाकी १७ वर्षीया किशोरीलाई पटक पटक बलात्कार गरेको कुरा किशोरीले बच्चा जन्माएपछि बाहिर आएको थियो। विवाह गरेर गएको घरमा किशोरीले ६ महिनामै बच्चा जन्माएपछि किशोरीमाथि बलात्कार भएको कुरा बाहिर आएको हो। बलात्कारको घटना बाहिर आएपछि सो घटनामा संलग्न ३ जनालाई पहिलो चरणमा र थप दुई जनालाई दोश्रो चरणमा गरेर प्रहरीले भदौ अन्तिम साता पक्राउ गरेको थियो। पीडित किशोरीलाई अहिले जिल्ला अस्पताल बैतडीको एकद्वार संकट व्यवस्थापन केन्द्रमा राखिएको छ।"
बंगलादेशसँगको रणनीतिक साझेदारीलाई नयाँ उचाइमा लैजान तयार : चीन,"बेइजिङ : चिनियाँ राष्ट्रपति सी जिनपिङले बंगलादेशका नेताहरुसँग दुई देशको रणनीतिक साझेदारीलाई नयाँ उचाइमा पुर्याउन बहुआयामिक अर्बौँ डलरको बेल्ट एन्ड रोड इनिसिएटिभको निर्माणलाई संयुक्त रुपमा प्रोत्साहित गर्न आफू तयार रहेको बताए । नेता सीले बंगलादेशसँग द्वीपक्षीय कुटनीतिक सम्बन्धको ४५औँ स्थापना दिवसको अवसरमा आइतबार बंगलादेशी समकक्षी मोहम्मद अब्दुल हमिदलाई बधाइ दिने क्रममा यस्तो प्रतिक्रिया दिएका हुन् । सीले आफ्नो सन्देशमा स्थीर र दिर्घकालिन मित्रताको पक्षमा रहेको भन्दै बंगलादेशसँगको रणनीतिक विकासका लागि हमिदसँग अझै काम गर्न तयार रहेको बताएका थिए । चिनियाँ मिडियाले जनाए अनुसार बीआरआई अन्तरगत सहयोग बढाउन र चीनबंगलादेश रणनीतिक, साझेदारी सहकार्यलाई नयाँ उचाइमा पुर्याउन चीन छ । २६ बिलियन अमेरिकी डलर भन्दा धेरै लगानी र ३८ बिलियन डलर अनुदान प्रतिवद्धता ग्रहण गर्ने बंगलादेश चीनबाट विशाल पूर्वाधार परियोजना प्राप्त गर्ने एक प्रमुख देश हो । यस्तै चीनले बंगलादेशी ९७ प्रतिशत निर्यातमा शुन्य सीमा कर सहित खरिद गर्ने प्रतिवद्धता पनि दिएको छ । चीनको वहुआयामिक तथा महत्वाकांक्षी परियोजना मानिएको बीआरआईले एसियादेखि यूरोप र अफ्रिकासम्म सिल्क रोड व्यापारिक मार्ग खुलाउनेछ । प्रारम्भिक चरणमा यसलाई वान बेल्ट वान रोड, ओबीओआरबाट चिनिने यस परियोजना भारतसँग पछिल्लो समय विवादको मुख्य मुद्दा बनेको छ । जब कि, यसको एक करिडोर पाकिस्तान शासित कश्मीर हुँदै जान्छ । पाकिस्तान वाहेक चीनले ६० बिलियन डलर भन्दा धेरै रकमको चाइना पाकिस्तान आर्थिक करिडोरको पहल गरेको छ । यससँगै चीनले बंगलादेश, नेपाल, श्रीलंका र माल्दिभ्समा संरचना निर्माणका लागि विशाल लगानी गरेको छ । बंगलादेश, नेपाल लगायत देशमा चीनले यसअघि कोरोनाभाइरस नियन्त्रणका लागि पनि स्वास्थ्य टोली पठाएको थियो ।"
"जहाँ छौं, त्यहीँ बसेर दसैं मनाऔं","काठमाडौं : सरकारले यो वर्षको दसैं जहाँ छौँ, त्यही बसेर मनाउन अपील गरेको छ। दसैं अर्को वर्ष पनि आउँने भन्दै स्वास्थ्य तथा जनसंख्या मन्त्रालयले आइतबार यस्तो अपील गरेको हो। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमले मन्त्रालयको नियमित पत्रकार सम्मेलनमा सबैलाई यस्तो अपील गरेका हुन्। प्रवक्ता गौतमले यो वर्षको दसैं अहिले बसिरहेकै स्थानमा मनाउन समन्वय र त्यहीँ अनुसार सन्देश प्रवाह गर्नुपर्नेमा जोड दिए। अर्को वर्ष पनि दसैं आउने भन्दै उनले पछिल्लो समय संक्रमणको दर बढ्दै गएको भन्दै प्रवक्ता गौतमले चाडपर्वका नाममा हिँडडुल नगर्न सबैलाई अनुरोध गरेका हुन्। दसैं अर्को साल पनि आउँछ। यस पटक जहाँ छौँ त्यही बसेर दसैं मनाऔँ, मन्त्रालयका प्रवक्ता गौतमले भने, जहाँ बसेका छौँ त्यही दसैं मनाउन समन्वय गर्ने र सन्देश प्रवाह गरौँ। दसैं तिहार जस्ता महत्वपूर्ण चाडपर्वको अवसरमा उपत्यकाबाट लाखौँ मानिस गाउँगाउँ पुग्ने गर्छन्। सहरबाट गाउँमा पुग्दा कोरोना गाउँगाउँमा फैलिने भन्दै सरकारले अहिले अत्यावश्यकबाहेक काममा हिँडडुल नगर्न आग्रह गर्दै आएको छ। आइतबार मात्र काठमाडौं उपत्यकामा एक हजार ५ सय ९९ जनामा संक्रमण पुष्टि भएको छ। सबैभन्दा धेरै संक्रमण घना बस्ती भएको उपत्यकामा देखिएपछि सरकारले उपत्यका नआउन र उपत्यकाबाट बाहिर नजान सबैलाई अनुरोध गर्दै आएको छ।"
अधिकृतलाई कोरोना : बिना सूचना कार्यालय बन्द,"विराटनगर : जग्गा पास गराउन काठमाडौँबाट ठाकुर पनेरी बिहीबार नै सुनसरीको इटहरी आए। इटहरीमा तीन दिन बसेर आइतबार सबै प्रक्रिया पुर्याएर भूमि सुधार तथा मालपोत कार्यालय विराटनगर १० बजे पुगे । तर गेटमा गार्डले सेवा बन्द रहेको भनेपछि पनेरी एक छिन अलमलमा परे । उनले सुरक्षा गार्डलाई भने, विशेष परिस्थितीमा काठमाडौँबाट आएँ। तर बिना सूचना किन बन्द ? गार्डले मुल गेटको छेउमा भर्खरै टाँसिएको सूचना पढ्न भने। अहिले सूचना टाँसेर हुन्छ ?, उनले थपे, सेवाग्राहीलाई सास्ती दिने काम भएन् ? लामो समयको यात्रा गरेर सेवा लिन आएका सेवाग्राही मालपोतका अकस्मात सूचनाका कारण फर्किएका छन्। आइतबार कार्यालयमा कार्यरत कर्मचारीलाई करोना संक्रमण भएको र केही कर्मचारीलाई कोरोना मिल्दो लक्षण देखिएको भन्दै आन्तरिकबाहेक सबै कार्य बन्द भएको सूचना टाँसिएको छ। बुधबार सुनसरीको इनरुवाबाट सरुवा भएर हाजिर भएका मालपोत अधिकृत मिलन दाहालको पीसीआर रिपोर्ट शुक्रबार पोजिटिभ आएको थियो। विराटनगर १३ का रमेश यादव कार्यालय बन्द हुँदा सेवा बाट बञ्चित भए । उनले जग्गा पास गर्न सप्तरी राजविराजबाट आफन्तलाई बोलाएका थिए । कार्यालयले समयमा सूचना टाँस नगर्दा समस्या भयो, उनले भने। विराटनगरस्थित सो कार्यालयको कामकाज विस्तारै सुचारु भइरहेको थियो । दैनिक ५ सयको हराहरीमा सेवाग्राहीले सेवा लिन्थे। दुई दिनपछि सेवा बन्दको सूचना निकालेर मालपोतले सेवाग्राहीलाई हैरान बनाएको सेवाग्राहीको आरोप छ। मालपोत कार्यालयका प्रमुख नरेन्द्र पौडेलले सरुवा भएर आएका मालपोत अधिकृत कार्यालयमा आएकै दिनदेखि नै बिदामा छन्। उनले शंका लागेर परीक्षण गर्दा रिपोर्ट पोजिटिभ आएको र कार्यालयमा भिडभाड हुने भएकाले तीन दिन आन्तरिक काम बाहेकको सेवा बन्द गरिएको बताए । कोरोना संक्रमण बढ्न थालेपछि मालपोतले दिन तोकेर स्थानीय अन्तर्गतका सेवाग्राहीलाई सेवा दिने गरेको थियो । मोरङको १७ वटा स्थानीय तह मध्ये ६ स्थानीयतहलाई दैनिक दुई दिनको दरले सेवा दिँदै आएको थियो।"
प्रदेश ५ का मुख्यमन्त्री शंकर पोखरेल सवार गाडीमा ढुंगामुढा,बुटवल : प्रदेश ५ का मुख्यमन्त्री शंकर पोखरेल चढेको गाडीमा नेपाली कांग्रेसका कार्यकर्ताले ढुंगामुढा गरेका छन्। काठमाडौंबाट भैरहवा हुँदै बुटवल आउने क्रममा राजमार्ग चौराहमा कांग्रेसका कार्यकर्ताले ढुंगामुढा गरेका हुन्। मुख्यमन्त्री पोखरेलमाथि लक्षित गरेर ढुंगा प्रहार गरिएको भए पनि मुख्यमन्त्रीलाई नलागेको प्रहरीले बताएको छ । प्रहरीले ४ जनालाई घटनास्थलबाट नियन्त्रणमा लिएको छ । प्रहरीले नियन्त्रणमा लिएकाको नाम खुलाएको छैन । होटल सिद्धार्थ अगाडि घटना भएको र प्रहरीले होटलका सेफलाई होटलबाट नियन्त्रणमा लिएको हो । मुख्यमन्त्रीको गाडीमाथि ढुंगा प्रहार भएपछि प्रहरीले केही राउन्ड हवाई फायरसमेत गरेको स्थानीयले बताएका छन्। अहिले घटनास्थलमा व्यापक सुरक्षाकर्मी परिचालन गरिएको छ। मुख्यमन्त्री पोखरेल चढेको र अगुवा तथा पछुवाको गाडीमा समेत क्षति भएको छ। कांग्रेसका कार्यकर्ताले ढुंगा हानेको बताइएको छ । कांग्रेसले आइतबार प्रदेश राजधानीको विषयमा विवाद भएपछि रूपन्देही बन्द आह्वान गरेको थियोे । प्रदेश राजधानी बुटवलबाट दाङको भालुवाङ सार्ने प्रस्ताव गरेपछि मुख्यमन्त्रीप्रति आक्रोश बढ्दै गएको छ। राजधानी विवादले बुटवलमा आन्दोलन चर्किन थालेपछि स्थानीय प्रशासनले निषेधाज्ञा घोषणा गरेको छ।
केन्द्रीय सदस्यलाई कोरोना संक्रमण भएपछि कांग्रेस बैठक २५ गतेलाई सर्यो,"काठमाडौं : नेपाली कांग्रेसको केन्द्रीय समिति बैठक असोज २५ गतेका लागि सरेको छ। ओज १९ गतेका लागि बोलाइएको बैठक केही केन्द्रीय सदस्यमा कोरोना भाइरस (कोभिड१९) संक्रमण पुष्टि भएपछि २५ गतेका लागि सरेको पार्टी मुख्य सचिव कृष्णप्रसाद पौडेलले जानकारी दिए। कांग्रेस कार्यालयमा असोज १५ गते गरिएको स्वाब परीक्षणमा पार्टी केन्द्रीय सदस्य अर्जुननर सिंह केसी, गगन थापा, जंगीलाल राय, कल्पना चौधरी र आमन्त्रित केन्द्रीय सदस्य शम्भुलाल श्रेष्ठ लगायतमा कोरोना संक्रमण पुष्टि भएको हो। उनीहरुबाहेक अन्य विविध जिम्मेवारीमा रहेका केही व्यक्तिमा संक्रमण देखिएको छ। त्यसैगरी काठमाडौं बाहिर परीक्षण गराएका केन्द्रीय सदस्य रमेश रिजाल र अभयकुमार चौरसियाकोसमेत रिपोर्ट पोजिटिभ देखिएपछि स्वास्थ्य मापदण्डलाई ध्यान दिँदै असोज १९ गतेको बैठक २५ गतेका लागि सरेको पौडेलले जानकारी दिए। बैठक २५ गते दिउँसो २ बसेका लागि सारिएको उनले सार्वजनिक गरेको विज्ञप्तिमा उल्लेख छ।"
बालुवाटारमा प्रधानमन्त्री ओली र प्रचण्डबीच डेढ घण्टा छलफल,"काठमाडौं : नेपाल कम्युनिस्ट पार्टी (नेकपा) अध्यक्ष एवं प्रधानमन्त्री केपी ओली र अर्का अध्यक्ष पुष्पकमल दाहाल प्रचण्डबीच आइतबार बालुवाटारमा छलफल भएको छ। दिउँसो २ : ३० बजे बालुवाटार पुगेका प्रचण्ड ४ बजे प्रधानमन्त्री निवासबाट बाहिरिएका छन्। बालुवाटार स्रोतका अनुसार प्रधानमन्त्री ओली र प्रचण्डबीच मन्त्रिपरिषद् पुनर्गठन, पार्टी एकता र कोरोना महामारीमा कसरी अगाडि बढ्ने भन्ने विषयमा छलफल भएको छ। सरकारले पार्टीभित्र छलफल नै नगरी मुख्यसचिव र राजदूत सिफारिसको निर्णय गरेकोप्रति अध्यक्ष प्रचण्ड र सचिवालयका शीर्ष नेता असन्तुष्ट छन्। यस विषयमा सचिवालयमा छलफल गर्ने बताइएको भए पनि प्रधानमन्त्रीको निजी सचिवालयका पाँच जनामा संक्रमण पुष्टि भएपछि सचिवालय बैठक अनिश्चित भएको छ। शनिबार प्रधानमन्त्रीका प्रमुख सल्लाहकार विष्णु रिमाल, प्रेस सल्लाहकार सूर्य थापा, परराष्ट्र सल्लाहकार राजन भट्टराई, स्वकीय सचिव इन्द्र भण्डारीलगायतमा कोरोना पुुष्टि भएको छ। सबै सहयोगमा कोरोना पुष्टि भए पनि प्रधानमन्त्रीको रिपोर्ट भने नेगेटिभ आएको छ।"
नवाज सरिफ र मोदीले नेपालमा गोप्य रुपमा भेटेको पाकिस्तानी अधिकारीको दावी,नयाँदिल्ली : पाकिस्तानका विशेष सल्लाहकार शाहबाज गिलले पूर्वपाकिस्तानी प्रधानमन्त्री नवाज सरिफले भारतीय प्रधानमन्त्री नरेन्द्र मोदीसँग नेपालमा गोप्य रुपमा भेट गरेको दावी गरेका छन् । सरिफले आफू प्रधानमन्त्री भएका बेला मोदीलाई काठमाडौँमा भेट गरेको बारे विदेश मन्त्रालयलाई जानकारी नदिएको पनि गिलले आरोप लगाएका छन् । पाकिस्तानी प्रधानमन्त्री इमरान खानले सरिफलाई भारतसँग मिलेर पाकिस्तानी सेनालाई कमजोर बनाउने काम गरिरहेको आरोप लगाएको एक दिनपछि नै उनका सल्लाहकार शाहबाजले यस्तो दावी गरेका हुन् । साथै सरिफको भारतीयहरुसँग व्यापारिक सम्बन्ध रहेको पनि गिलको दावी थियो । नवाज पाकिस्तानविरोधी नभए पनि संकिर्ण सोचका व्यापारी भएको गिलको टिप्पणी थियो । नवाज सर्रिफ पाकिस्तान विरोधी हुन् भनेर भन्न सक्दिन । तर उनी एक संकिर्ण सोचका व्यापारी हुन् । के पाकिस्तानी व्यापारीले भारतीय प्रधानमन्त्रीसँग भेट्छ ?' गिलले भने । यस्तै बेलायतमा रहेका नवाज सरिफविरुद्ध पक्राउ पूर्जी जारी गरेको पाकिस्तानको कदम बेलायतको अस्वीकृतिसँगै निरर्थक बनेको छ । भ्रष्टाचार अभियोगमा १० वर्षको जेलजीवन बिताएका नवाज उपचारका लागि भन्दै यतिबेला बेलायतमा छन् । अदालतले उनलाई दिएको बिदा सकिँदा पनि उनी लण्डनमै बस्दैआएका छन् । अघिल्लो महिना मात्रै इमरान खान नेतृत्वको सरकारले सरिफलाई फरार अपराधी करार गरेको थियो । साथै फिर्ता ल्याउन विदेश मन्त्रालय मार्फत पहल गरेको थियो । तर बेलायतले पाकिस्तानको आन्तरिक राजनीतिसँग जोडिएको विषयमा आफूले दख्खल दिन नमिल्ने प्रतिक्रिया दिएपछि पाकिस्तानको पहल निरर्थक बनेको हो । पाकिस्तानी अधिकारीका अनुसार नवाजले केही दिनअघिमात्रै लण्डनस्थित एक देशको दूतावासमा सरिफले भारतीयसँग बैठक गरेका थिए । तर कुन देशको दूतावास भनी खुलाइएको छैन । ७० वर्षीय नवाज सरिफलाई २०१७ मा दोषी ठहर भइ जेल जीवन बिताउन थालेका हुन् । तर गत वर्षको नोभेम्बरमा उनी अदालतको चार हप्ताको बिदा लिएर उपचारका लागि लण्डन पुगेका थिए । तर पछिल्लो समय अदालतले पटक पटक उपस्थित हुने आदेश दिँदा पनि उनी तप उपचारका लागि भन्दै लण्डनमै छन् । साथै नवाजलाई फिर्ता ल्याउन नसकेको भन्दै पाकिस्तानमा प्रधानमन्त्री इमरान खानको आलोचना पनि हुने गरेको छ ।
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। मन्त्रालयका अनुसार नेपालमा ८४ हजार ५७० जनामा संक्रमण पुष्टि भएको छ । जसमध्ये ६२ हजार ७४० जनाले कोरोना जितेका छन् । अहिलेसम्म ५२८ जनाले भने कोरोनाकै कारण ज्यान गुमाएका छन् । नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
भीरबाट लडेर बालिकाको मृत्यु,"डोल्पा : भीरबाट लडेर ८ वर्षीया बालिकाको ज्यान गएको छ । जिल्लाको ठुलीभेरी नगरपालिका ७ की ८ वर्षीय जेनिशा बिकको भीरबाट लडेर ज्यान गएको हो । बिहान करिब ९ बजेतिर आमासँगै दाउरा काट्न बन गएकी जेनिशा दार बिसाउने डाँडामा आमाको पछिपछि दौडिदै गर्दा भीरबाट खसेर ज्यान गएको जिल्ला प्रहरी कार्यालय डोल्पाका प्रहरी नायव उपरीक्षक राजु पाण्डेले जानकारी दिए । डीएसपी पाण्डेका अनुसार भीरबाट लडेर गम्भीर घाइते भएकी जेनिशाको प्रहरीले घटनास्थलबाट उद्धार गरी जिल्ला अस्पताल ल्याउँदै गर्दा बाटैमा ज्यान गएको बताए । कोरोनाको कारण विद्यालय खुलेका छैनन।बालिबालिका अभिभावकसँग बन गोठालो,दाउरा घाँस गर्न जाने गरेका छन्। जिल्ला अस्पतालमा पोष्ट मार्टम गरी शव परिवारको जिम्मा लगाएको प्रहरीले जनाएको छ।"
फेवातालमा फस्टाएको उद्यम (फोटो फिचर),"पोखरा : फेवाताल एउटा ताल मात्र होइन । धेरैका लागि लागि अवसर पनि हो । फेवातालको पानीबाट सिचाईं भएर पोखराको बिरौटा फाँटमा जेठोबुढो धान झुल्छ । तालको पानी फ्रुस्रो खोलामा झारेर एक मेगावाट बिजुली निकालिएको छ । त्यही पावरहाउस नजिकै तालकै पानीबाट वर्षायाममा सुन्दर झरना बनेको छ । यति मात्र होइन फेवा तालकै पानी ड्यामबाट बगेर पाताले छाँगो (डेभिज फल) बनेको छ । डेभिज फल हुँदै भित्रभित्र पानी छिरेर फुस्रो खोला निस्कने क्रममा गुप्तेश्वर गुफा बनेको छ । तालबाटै ताल किनारमा बस्ने करिव दुई सय जलारी परिवारले माछामारेर जिवीका चलाएका छन् । फेवाताल किनारमा तालकै कारण पर्यटकलाई लक्षित गरी करिब ७ सय होटल, रेष्टुरेण्टलगायत विभिन्न व्यवसाय संचालन हुँदै आएका छन् । फेवाफाँटमा हजारौं रोपनी क्षेत्रफलमा जेठोबुढो धान झुल्छ । पछिल्लो समयमा माछापालन समेत हुने गरेको छ । ताल र यहाँको सिमसारमा जैविक विविधता कायम छ । यहाँ साइबेरियादेखि विभिन्न प्रजातीका चराहरु आउँछन । यिनै चराको अवलोकन गर्न पोखरा आएका पर्यटक एक दुई दिन बसाई लम्ब्याएर सिमसार क्षेत्रमा चरा हेर्न पुग्छन् । यसरी फेवातालबाट प्रत्यक्ष अप्रत्यक्ष रुपमा सबै पोखरेलीले फाइदा लिएका छन् । पोखरेलीले मात्र होइन यहाँ देशै भरबाट पोखरा आएका नेपालीले कुनै कुनै रुपमा तालकै कारण रोजगारी पाएका छन् । फेवातालको तल्लो तटका स्थानीयका लागि तालबाट कृषि, पर्यटन, विद्युत, गुफा, छाँगालगायतका धेरै प्राकृतिक स्रोतबाट अवसरहरु सृजना भएका छन् । यति धेरै महत्वको फेवाताल माथिल्लो तटमा हुने भूक्षय, पहिरो तालको मुख्य स्रोत हर्पन खोला हुँदै तालमा मिसिएर प्रत्येक वर्ष साँगुरिएको छ । पोखराका बजारका ढल सोझै पोखरा महानगरपालिकाले तालमा सोझ्याउँदा ताल प्रदूषणको चपेटामा छ । तालमा मिसिने फिर्के खोला, बुलौदी खोलामा पोखरेलीले जथाभावी फोहोर फ्याँक्दा त्यसै गरी प्रदूषणको चपेटामा परेको छ । पछिल्लो समयमा तालको मुहान पामे, चंखपुर क्षेत्रमा पनि अव्यवस्थित रुपमा बस्ती बस्ने क्रम बढेसँगै तालको मुख्य स्रोत हर्पन हुँदै प्रदूषण हुने क्रम पनि सुरु भएको छ । फेवातालको माथिल्लो तटका नागरिकले तल्लो तट (लेकसाइड,ड्यामसाइड) का स्थानीय र व्यवसायीलाई फेवाताल देखाएर डलर कमाउने तर संरक्षणका लागि कुनै योगदान नदिएको गुनासो गर्दै आएका थिए । तल्लो तटका स्थानीयले माथिल्लो तटका नागरिकलाई जलाधार क्षेत्रमा जथाभावी सडक खनेको र भूक्षय,पहिरो गएर ताल पुरिएको अरोप लगाउँदै आएका थिए । यति धेरै महत्वको ताल संरक्षणमा तल्लो तट र माथिल्लो तट बीच सहकार्य हुनु नै सबैकालागि हितकर विषय थियो । यही अवधारणमा गत पाँच वर्षदेखि फेवातालमा वातावरणीय सेवा भुक्तानी (पिइएस) कार्यक्रम सुरु भइ प्रभावकारी रुपमा अघि बढेको छ । तल्लो तट र माथिल्लो तट बीचको द्न्दव हटाएर दुबै क्षेत्रका स्थानीय मिलेर हातेमालो गर्दै ताल संरक्षणमा जुटाउने प्रयास स्वरुप युएसएडको आर्थिक सहयोगमा डब्लुडब्लुएफ हरियोवनको नेतृत्वमा वातावरणीय सेवा भुक्तानी कार्यक्रम २०७२ जेठ ७ सुरु भएको थियो । वातवरणीय सेवा भूक्तानी कार्यक्रम अन्तर्गत फेवातालको तल्लो तटीय क्षेत्र सेवा प्रापकहरुको तर्फबाट पश्चिमाञ्चल क्षेत्रीय होटल संघ र उपल्लो तटीय क्षेत्र सेवा प्रदायकहरुका तर्फबाट फेवा जलाधार पर्यावरणीय उपभोक्ता समितिका अध्यक्षले २०७२ जेठ ७ गते फेवा वाटरसेड इकोसिस्टम म्यानेजमेण्ट बोर्डको उपस्थितीमा समाझदारी पत्रमा हस्ताक्षर गरी कार्यक्रम सुरु भएको थियो । यस कार्यक्रममार्फत फेवाताल आसपासका होटल, रेष्टुरेण्ट, ट्रेकिङ एजेन्सी, डुंगा व्यवसायी, बाराही मन्दिरले माथिल्लो तटको संरक्षणकालागि तालको मुहानका स्थानयि नागरिकको कृषि प्रणालीमा सुधार,भूक्षय नियन्त्रण र जीविकोपार्जनमा सहयोग स्वरुप योगदान दिन सुरु गरेका हुन् । यस कार्यक्रममा अझै धेरै व्यवसायी, संघ संस्था, डेभिज फल, गुप्तेश्वर गुफाको आम्दानीको केही हिस्सा ताल संरक्षणकालागि छुट्याउन सके यो कार्यक्रम थप प्रभावकारी हुने फेवा वाटरसेड इकोसिस्टम म्यानेजमेन्ट वोर्डका सचिवालय सचिव दिलबहादुर भट्टराईले बताए । यो कार्यक्रमसँगै माथिल्लो तट र तल्लो तट बीच ताल संरक्षणका विषयलाई लिएर हुँदै आएको आरोपप्रत्यारोप हटेर ताल संरक्षणमा सकहकार्य सुरु भएको छ । सहयोग अंकमा कति भयो भन्नु भन्दा पनि सहयोगको सुरुवात हुनु नै सबैभन्दा ठूलो उपलब्धी भएको माथिल्लो तटका स्थानीय समेत रहेका भट्टराईले सुनाए । हालसम्म वातावरणीय सेवा भुक्तानी कार्यक्रमअन्तर्गत होटल संघले अहिलेसम्म यस कार्यक्रमका लागि ४ लाख ५८ हजार रुपौयाँ प्रदान गरिसकेको छ । यसैगरी गत वर्षबाट यस कार्यक्रममा योगदान दिन सुरु गरेको रेष्टुरेण्ट एण्ड बार एसोसियसन (रेबान) पोखराले ५० हजार, ट्रेकिङ एजेन्सीज एशोसिएशन अफ नेपाल (टान) पश्चिमाञ्चल क्षेत्रीय संघ पोखराले ३० हजार, फेवा डुंगा व्यसायी समितिले ५० हजार, तालबाराही मन्दिरबाट ५० हजार, पोखरा महानगरपालिकाबाट ५ लाख, इच्छुक व्यक्तिबाट सहित गरी हालसम्म ९ लाख १५ हजार ९ सय ११ रुपौयाँ माथिल्लो तटको संरक्षणकालागि सहयोग प्रप्त भएको भट्टराईले जानकारी दिए । यस कार्यक्रमको परिकल्पना र संयोजन गर्ने संस्था डब्लुडब्लुएफ नेपाल, हरियो वन कार्यक्रमबाट यसै कार्यक्रमकालागि ८७ लाख ९४ हजार १ सय ५० रुपोयाँ सहयोग प्राप्त भएको पनि उनले बताए । यस वर्षबाट हरियो वनको पाँच वर्षे कार्यक्रम सकीएसँगै कार्यक्रमले निरन्तरता नपाउने भएको छ । हरियो वनको कार्यक्रम सकीए पनि वातारणीय सेवा भुक्तानी कार्यक्रम अन्तर्गत सहयोग हुँदै आएको रकम निरन्तर रुपमा उपलब्ध हुने पश्चिमाञ्चल क्षेत्रीय होटल संघ पोखराका अध्यक्ष विकल तुलाचनले बताए । ट्रेकिङ एजेन्सीज एशोसिएशन अफ नेपाल (टान) पश्चिमाञ्चल क्षेत्रीय संघ पोखराले ताल संरक्षण गर्नु सबैको दायित्व रहेकोले यस कार्यक्रमलाई निरन्तरता दिने अध्यक्ष हरि भुजेलले बताए । डुंगा व्यवासय समिति र तालबाराही मन्दिर व्यवस्थापन समितिले कोरोना कहरले आर्थिक संकट भएकोले यस वर्ष भन्न नसक्ने अवस्थामा रहेको बताएका छन् । यसका लागि होटल संघले आप्ना सदस्य होटबाट ठूलाबाट प्रत्येक वर्ष १२ सय र साना होटल बाट ६ सय रुपैयाँका दरले उठाउँने र सहयोग गर्ने सदस्यहरुलाई फेवाताल संरक्षणमा योगदान दिएको चिनो स्वरुप प्रत्येक वर्ष महानगरपालिकाका मेयरको हस्ताक्षर रहेको हरियो स्टिकर उपलब्ध गराइदै आएको अध्यक्ष तुलाचनले बताए । तालको संरक्षणको विषयमा तल्लो तट र माथिल्लो तटीय क्षेत्रका नागरिकबीच असमझदारी थियो । वातावरणीय सेवा भुक्तानी कार्यक्रमले मतमतान्तरलाई समझदारीमा परिणत गरिदिएको शान्ति तथा सालघारी सामुदायिक वनका अध्यक्ष बिष्णु दाहालले बताए । यस कार्यक्रमबाट प्राप्त रकमले गाउँमा कृषिमा सुधार, पहिरो नियन्त्रण, पक्की कुला निर्माणलगायतका आयआर्जनका क्षेत्रमा काम गरेको ढिकुरपोखरीका स्थानीय कृष्णबहादुर कुँवरले सुनाए । यसबाट फेवातालमा माटो बगेर मिसिने क्रम रोकिन योगदा पुगेको उनले सुनाए । यस्तै गरि हरियो वन कार्यक्रमले माथिल्लो तटीय क्षेत्रमा पानीको प्रवाह कम गर्न इन्जिनियरिङ बालसहितका तारजाली निर्माण, भिरालो खेतमा माटो बग्नबाट बचाउन कफी,अलैची, एभोकाडो, मेकाडामियानट, डाले घाँस तथा बाँसरोपण गनै सहयोग गर्दै आएको भट्टराईले बताए । फेवातालको जालाधार क्षेत्र नेपालमै धेरै पानी पर्ने लुम्ले र नेपालमै धेरै पानी पर्ने शहर पोखरामा पर्दछ् । यसैले फेवाताल पोखराका ९ तालहरुमा सबैभन्दा धेरै जोखिममा रहेको छ । तालको मुहान पञ्चासे, ढिकुरपोखरी, कास्कीकोट, सराङ्कोट, चापाकोट, पुम्दीभुम्दी, हर्पनलगायतका भिरालो जमिनमा बर्षेनि पहिरो जाने गर्दछ । ती पहिरो तालका पानीका स्रोत अधेरीखोला, हर्पन खोला हुँदै तालमा मिसिन्छ । २०७२ साउन १३ गते तालको सिरानमा पहिरो गयो । पहिरो संगै २२ हेक्टर वनको काठपात र माटो तालको मुख्य स्रोत हर्पन खोलो हुदै तालमा थुपारेको साविक जिल्ला भूसंरक्षण कार्यालय कास्कीमा तथ्याङ्क छ । त्यती बेला पहिरोले मात्र तालको सतह करिब एक फीट घटेको अनुमान त्यती बेला भूसंरक्षण कार्यालयले बताएको थियो । काठपात सहित पहिरो तालमा मिसिदा ताल एक महिना बढी धमिलो भएको थियो । २०१४ साल भाद्रमा पनि ढिकुरपोखरीमा ठूलो पहिरो गएको स्थानीय ६९ वर्षीय खिमलाल भुगाईले बताए । त्यतीबेला ३५ मुरी धान खेत र बगाएकोले माटो तालमा मिसिदा २ महिनासम्म ताल धमिलो भएको उनी सम्झन्छन् । सन् १९५७ को नापी अनुसार फेवाताल २२ हजार रोपनीमा फैलिएको एक अध्ययनमा देखिएको छ । तालको गहिराई १८ मिटर, लम्बाई ४ किलोमिटर र चौडाई सय मिटर देखि २ किलोमिटर रहेको थियो । सन् २००० को अध्ययनले ताल आधा भन्दा बढि घटेर ९ हजार ९ सय ५५ रोपनीमा सिमित रहन गयो । अहिले ताल झनै खुम्चिएर पाँच हजार वर्ग किलोमिटरमा साँघुरिएको अनुमान गरिए पनि पछिल्लो समयमा यसको अध्ययन भने भएको छैन । फेवातालमा प्रति बर्ष एक लाख ४२ हजार मेट्रिक टन माटो र गेग्रयान थुप्रिदै गएको एक अध्ययनमा देखिएको पोखरा महानरपालिका इन्जिनियर महेन्द्र गोदारले सुनाए । तालको जलाधार क्षेत्रमा हुने भूक्षय, पहिरो तालमा मिसिने क्रम रोक्न गण्डकी प्रदेश सरकार र पोखरा महानगरपालिकाको संयुक्त लगानीमा २०७६०७७ को बजेटबाट वर्षा सुरु हुन अघि २८ करोड ९६ लाखको लागतमा सिल्टेसन पोखरी निर्माण गरेको छ । महानगरपालिका र प्रदेश सरकारले ताल संरक्षणमा पछिल्लो समय केही चासो देखाएपनि ताल संरक्षणकालागि नगरि नहुने सिमाङ्कन, ताल प्रदूषण नियन्त्रणका काम, ताल अतिक्रमण, तालको मापदण्डभित्र घर बन्ने क्रम रोक्नेलगायतका काममा भने अघि बढेको छैन् । फेवाताल संरक्षणका लागि तालको तल्लो तट र माथिल्लो तटबीच समाझदारी बन्दै संरक्षणमा तल्लो तटले पनि वातावरणीय सेवा भुक्तानी कार्यक्रममार्फत योगदान दिन सुरु भएपछि यो अभ्यास पोखराको दोस्रो ठूलो बेगनास तालमा पनि सुरु हुने क्रममा रहेको माछापुच्र्छे विकास समाजका अध्यक्ष दिलबहादुर भट्टराईले बताए । फेवातालको जस्तै वातावरणीय सेवा भुक्तानी कार्यक्रमको अभ्यास अघि बढेको बेगनासताल संरक्षण तथा विकास बोर्डका सचिव लेखनाथ ढकालले जानकारी दिए । यसकालागि बेगनास तालको तल्लो तट र माथिल्लो तटका नागरिक बीच बैठक बसेर बोर्ड गठन भइसकेको छ । बेगनास ताल संरक्षण तथा विकास बोर्डका अध्यक्ष पोखरा ३१ का वडा अध्यक्ष कमलबहादुर थापा रहेका छन् । सहअध्यक्ष वडा नम्बर २८ का वडा अध्यक्ष रहेको छन् । तल्लो तट र माथिल्लो तटका नागरिकको संयुक्त प्रसायमा ताल संरक्षण गर्न यो वातावरणीय सेवा भुक्तानी कार्यक्रम अघि बढेको बोर्डका सचिव ढकालले बताए । माथिल्लो तटमा आर्यआर्जनका कार्यक्रम सँगसँगै भूसंरक्षणका कार्यक्रम पनि गरिने उनले सुनाए । यसकालागि लिबर्डले सिड मनिको रुपमा बोर्डलाई दुई लाख रुपैयाँ उपलब्ध गराएको सचिव ढकालले बताए । तालको आम्दानी वृद्धि हुने कार्यक्रम पनि गरिने छ । तालमा आस्रीत जलारी समूदायलाई पनि समेटिने छ । वातावरणीय सेवा भुक्तानी कार्यक्रम अघि बढ्दै गर्दा कोरोना संक्रमण बढेपछी रोकीएको छ । कोरोना संक्रमणको अवस्था हेरी कार्यक्रमलाई पूर्न अघि बढाइने बोर्डका सचिव ढकालले बताए ।"
मोरक्कोसँग अमेरिकाको १० वर्षे सैन्य सम्झौता,वासिंटन : अमेरिका र मोरक्कोबीच १० वर्षे सैन्य सहयोग सम्झौता सम्पन्न भएको छ । उत्तर अफ्रिकी मुलुक मोरक्कोको दुई दिने भ्रमणमा पुगेका अमेरिकी रक्षामन्त्री रक्षामन्त्री मार्क एस्परले सैन्य सहयोग सम्बन्धी सम्झौतामा हस्ताक्षर गरेका हुन् । यस्तै ट्युनिसियासँग पनि अमेरिकाले यस्तै सैन्य सम्झौता गरेको छ । २००६ यता पहिलो पटक अमेरिकी उच्च अधिकारीले अल्जेरियाको भ्रमणमा गएका हुन् । यसवाहेक अल्जेरियासँग सैन्य समझदारीका लागि अमेरिकी रक्षामन्त्री एस्परले प्रस्ताव राखेका थिए । अमेरिका मोरक्कोका लागि सबैभन्दा ठूलो हतियार आपूर्तिकर्ता देश हो । मोरक्कोले हरेक वर्ष अमेरिकी सैन्य अभ्यास पनि गराउँदैआएको छ ।
मुस्ताङका होटल फागुनअघि नखुल्ने,"जोमसोम : मुस्ताङको घरपझोङ गाउँपालिका अन्तरगतको मार्फा, जोमसोम र पुथाङ एयरपोर्टका पर्यटन व्यवसायीले विद्यमान अवस्थामा होटल खुल्न नसक्ने जनाएका छन्। घरपझोङ गाउँपालिका अध्यक्ष आशबहादुर थकालीको अध्यक्षतामा शुक्रबार बसेको सरोकारवाला सम्मिलित बैठकमा व्यवसायीले पर्यटक आवागमन सिजनको अन्त्य हुन लागेको र कोरोना भाइरसको जोखिम यथावत रहेको भन्दै तत्कालको अवस्थामा होटल सञ्चालन गर्न नसक्ने उल्लेख गरेका छन्। नेपाल सरकार मन्त्रिपरिषदको बैठकले आन्तरिक हवाइ उडान, लामो दुरीको यातायात तथा होटल आवश्यक सुरक्षा मापदण्ड अपनाउँदै सञ्चालन गर्न सक्ने निर्णय गरेपछि जिल्ला समन्वय समिति मुस्ताङले जिल्लाका होटल खोल्नेनखोल्ने सम्बन्धी सरोकारवाला निकायसँग आवश्यक छलफल गरी ७ दिनभित्र सोको निर्णय जिससमा बुझाउन जिल्लाका ५ वटै स्थानीय तहलाई पत्रचार गरेको थियो। समन्वय समिति मुस्ताङले होटल व्यवस्थापन सम्बन्धी पत्रचार गरेसँगै घरपझोङ गाउँपालिकाले बैठक बसी जोमसोम, मार्फा र पुथाङ एयरपोर्टका होटल व्यवसायीले फागुन १ अघि होटल खोल्न नसक्ने स्थानीय तहलाई जानकारी गराएका छन्। घरपझोङका पर्यटन व्यवसायीहरुका अनुसार स्थानीय तहले कोभिड१९ नियन्त्रण सम्बन्धी स्वास्थ्य सुरक्षा मापदण्ड अपनाएर होटल व्यवसाय सञ्चालन कार्ययोजना निर्माण गरी व्यवसायीलाई अनुशिक्षण गर्ने र हवाई तथा यातायात सेवा लगायतले सरकारले तोकेको कोभिड१९ स्वास्थ्य सुरक्षा मापदण्ड पालना गर्ने अवस्था रहेमा मुस्ताङ आएका पर्यटकलाई पीसीआर रिपोर्टका आधारमा फागुन १ देखि मात्र राख्न सक्ने सुझाएका छन्। व्यवसायी सम्मिलित बैठकमा यदी त्यस अवधिमा पनि अन्य सरोकारवाला क्षेत्रले सुरक्षाका आवश्यक मापदण्ड नअपनाएको पाइएमा होटल नखोल्न स्पष्ट पारेका छन्। घरपझोङमा मुस्ताङ भित्रिने पर्यटकलाई होटल व्यवस्थापन गर्ने सम्बन्धी बैठकमा गाउँपालिका, एक्याप, वडा कार्यालय, पर्यटन व्यवस्थापन उपसमिति तथा अन्य होटल व्यवसाय सम्बन्धी समितिले समन्वय र सहजीकरण गर्ने बैठकमा प्रस्ताव भएको छ। बैठकमा व्यवसायीका तर्फबाट मुस्ताङ उद्योग वाणिज्य संघका अध्यक्ष खगेन्द्र तुलाचन, पर्यटन व्यवस्थापन उपसमितिका जितेन्द्र शेरचन, मोहनसिंह लालचन, कविन पन्नाचन र सन्तोष लालचन लगायतको उपस्थिति रहेको थियो। सो अवसरमा मुस्ताङ उद्योग वाणिज्य संघका अध्यक्ष खगेन्द्र तुलाचनले विद्यमान अवस्थामा होटल व्यवसाय सञ्चालन गर्दा घातक हुन सक्ने बताए। उनले कोभिड१९ को जोखिम बढिरहेको र होटलका कर्मचारीसमेत घर गइसकेकाले व्यवसाय सञ्चालन गर्न नसक्ने जनाएका छन्। यस्तै, वारागुङ मुक्तिक्षेत्र गापा१ के मुक्तिनाथमा सञ्चालित होटलहरुको अहिलेको अवस्थामा खोल्न नहुने गाउँसमाजले व्यवसायीहरुलाई सुझाएको पर्यटन व्यवसायी सुरज गुरुङले जानकारी दिए। मुक्तिनाथ रानीपौवा गाउँसमाजले पालिका भित्रका होटल खोल्न नहुने भन्दै ध्यानआर्कषण गराएको गुरुङले उल्लेख गरे। तर,वारागुङ मुक्तिक्षेत्रको कागबेनी गाउँसमाजले आवश्यक सुरक्षा मापदण्ड अपनाएर होटल खोल्ने प्रस्ताव गरेको गापा सूचना अधिकारी सूर्य तिमिल्सिनाले जानकारी दिए। जिल्लाको थासाङ , लोघेकर दामोदरकुण्ड र लोमान्थाङ गापाले होटल सञ्चालन गर्ने विषयमा व्यवसायीसँग छलफल गरेर निर्णय लिने जनाएका छन्। मुस्ताङमा बेनीजोमसोम अवरुद्ध सडक खुलेसँगै स्याउ, आलु तथा च्याङ्ग्रा खरिद गर्न आउने व्यापारीको चहलपहल बढेको छ। सरकारले विद्यार्थी सिकाइ सहजीकरण शिक्षाका लागि शिक्षकलाई कार्यक्षेत्रमा फर्किन अल्टिमेटम दिएपछि शिक्षकहरु मुस्ताङ आउने क्रम बढेको हो। तर शिक्षक,कर्मचारी, सुरक्षाकर्मी र व्यापारीको चहल पहल बढे पनि मुस्ताङ घुम्ने पर्यटकको उपस्थिति भने न्यून छ। मुस्ताङमा गत वर्षहरुमा दशैतिहार जस्ता महत्वपूर्ण चाडपर्वमा आन्तरिक तथा बाह्य पर्यटकको संख्या धेरै हुन्थे।"
"उपत्यकामा कोरोनाबाट २ को मृत्यु, १५ सय ९९ संक्रमित थपिए","काठमाडौं : पछिल्लो २४ घण्टामा काठमाडौं उपत्यकामा १५ सय ९९ जनामा कोरोना संक्रमण देखिएको छ भने २ जनाको मृत्यु भएको छ। काठमाडौंका १३७३ , भक्तपुरका ३९ र ललितपुरका १८७ जनामा कोरोना भाइरस संक्रमण पुष्टि भएको स्वास्थ्य मन्त्रालयले जनाएको छ। आइतबार काठमाडौंका ५५ वर्षीय पुरुष र ललितपुरका ७७ वर्षीय पुरुषको मृत्यु भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। पछिल्लो २४ घण्टामा २२ सय ५३ जनामा कोरोना संक्रमण देखिएको छ। आइतबार २२ सय ५३ जनामा कोरोना पुष्टि भएको स्वास्थ्य मन्त्रालयका प्रवक्ता डा गौतमले बताए। यो सहित संक्रमितको संख्या ८६ हजार ८२६ पुगेको छ। २२ हजार २१९ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा १० हजार ३२६ जना रहेका छन् भने होम आइसोलेसनमा ११ हजार ८९३ जना छन्। यस्तै क्वारेन्टाइनमा ४ हजार २०३ जना रहेका छन्। मन्त्रालयका अनुसार पछिल्लो २४ घन्टामा १२ हजार ७८४ नमूनाको पीसीआर परीक्षण भएको छ। आइतबार १३ सय २९ जनाले कोरोना जितेर डिस्चार्ज भएको मन्त्रालयले जनाएको छ। यो सँगै कोरोना जित्नेको संख्या ६४ हजार ६९ पुगेको छ। २२६ जनाको आइसीयुमा र ३४ जनाको भेन्टिलेटरमा उपचार भइरहेको छ। नेपालमा हालसम्म कोरोनाबाट मृत्यु हुनेको संख्या ५३५ जनाको मृत्यु भइसकेको छ। आइतबार मात्रै उपत्यकाका २सहित ७ जनाको मृत्यु भएको हो।"
रानी शाक्य र प्रताप दासको 'ढलक ढलक' (भिडियो),"अमेरिकामा बसेर नेपाली सांगीतिक छेत्रमा सक्रिय गायिका डारानी शाक्यले नयाँ गीत 'ढलक ढलक' को म्युजिक भिडियो सार्वजनिक गरेकी छिन्। रानी शाक्य र प्रताप दासको युगल स्वर रहेको गीतमा हरि उप्रेतीको शब्दरचना र चन्द्र सिंह घलेको संगीत छ भने गीतको भिडियोमा प्रहिल कार्की र रितु पौडेल फिचर्ड छन् । प्रेम र रोमान्सलाई देखाउन खोजिएको भिडियोमा आवेश बज्राचार्यको सिनेमाटोग्राफी, माधव बेलबासेको सम्पादन र लोकप्रिय युवा निर्देशक प्रहिल कार्कीको निर्देशन रहेको छ । गायिका शाक्यको आफनै युट्युब च्यानल मार्फत गीत सार्वजनिक गरेकी हुन्।"
एक वर्षमा दुईसय मिटर मात्र सडक कालोपत्रे !,"सुर्खेतः एउटा नगरपालिकाले वर्षभरीमा कति सडक कालोपत्रे गर्ला ? ५० किलोमिटर, १० किलोमिटर वा पाँच किलोमिटर । तर अनौठो लाग्न सक्छ । कर्णाली प्रदेशको राजधानी रहेको वीरेन्द्रनगर नगरपालिकाले भने वर्षभरी लगाएर जम्मा दुईसय मिटर मात्र सडक कालोपत्रे गरेको छ । वीरेन्द्रनगर नगरपालिकाले एक वर्षको अवधिमा जम्मा दुईसय मिटर सडक मात्र कालोपत्रे गरेको पाइएको छ । गएको आर्थिक वर्षभरी नगरबाट सम्पन्न भएका भौतिक विकास सम्बन्धी प्रगति प्रतिवेदन केलाउँदा नगरपालिकाले अपेक्षाअनुसार विकास गर्न नसकेको देखिएको हो । उक्त प्रतिवेदनमा एक वर्षको अवधिमा नगरभित्र जम्मा दुईसय मिटर सडकमा मात्र कालोपत्रे गरिएको उल्लेख छ । यसले पनि नगरको भौतिक विकास निराशाजनक देखाएको छ । प्रदेशको राजधानी सहर भएका कारण पनि अन्य क्षेत्रको तुलनामा वीरेन्द्रनगरको विकास निर्माण तीव्र गतिमा हुनुपर्ने हो । तर पछिल्लो एक वर्षमा नगरपालिकाले अपेक्षाअनुसार भौतिक विका गर्न नसकेको हो । वितेको आर्थिक वर्षमा नगरपालिकाको पूर्वाधारतर्फ पक्की सडक निर्माणको प्रगति कमजोर छ । यद्यपी भातिक प्रगति गर्न नसकेको यो नगरपालिकाले भने विभिन्न बाधा र कारणहरु देखाएको छ । सडक कालोपत्रे गर्ने मुख्य समयमा लकडाउन हुँदा दुईसय मिटरमात्रै सडक कालोपत्रे भएको नगरपालिकाको योजना शाखाका सहायक धनबहादुर खत्रीले बताए । उनले भने, 'हरेक वर्ष चैत र बैशाखमै सडकहरु कालोपत्रे हुन्छनु, तर गएको आर्थिक वर्षमा कोरोनाका कारण चैतमै लकडाउन भयो । त्यसले पनि नगरभित्र सडक कालोपत्रेको काम नै हुन पाएन ।' प्रदेश राजधानी भएकाले वीरेन्द्रनगरका हरेक सडकहरु कालोपत्रे हुन आवश्यक भए पनि कोरोनाकै कारण अघिल्लो आर्थिक वर्षमा सडकको काम सन्तोजनक हुन नसकेको उनको भनाइ छ । यद्यपी सडक पूर्वाधारमा प्रदेश सरकारले लगानी बढाएका कारण अब वीरेन्द्रनगरका अधिकांश सडकहरुको स्तरोन्नती हुने नगरपालिकाले जनाएको छ । जनशक्ति र निर्माण सामाग्री अभावका कारण सकड कालोपत्रे गर्न नसकिएको नगरपालिकाको भनाइ छ । राजधानी भए पनि वीरेन्द्रनगर भित्रका सडकरु गर्मीमा धुलाम्य तथा वर्षातमा हिलाम्य हुने गरेका छन् । यस्तै गत आर्थिक वर्षमा वीरेन्द्रनगरले साढे ५४ किलोमिटर नयाँ सडक बनाएको छ । नगरका १६ वटा वडाका विभिन्न क्षेत्रमा गरी ५४ किलोमिटर नयाँ सडक निर्माण गरिएको हो । हाल नगरपालिकाले उपत्यकाभन्दा बाहिरी वडामा नयाँ सडक बनाउने र उपत्यकाका सडकको स्तरोन्नती गर्ने रणनीति लिएको छ । सोही अवधिमा विभिन्न वडामा गरी साढे १७ किलोमिटर सडक ग्राबेल गरिएको छ । यस्तै पूर्वाधार कार्यक्रमतर्फ साढे १० किलामिटर पक्की नाला निर्माण गरिएको र गत वर्ष नै २० वटा कल्र्भटसहित ह्वुमपाइप पनि राखिएको नगरपालिकाले जानकारी दिएको छ ।"
भक्तपुरमा सार्वजनिक सवारी भित्र किशोरीको सामूहिक बलात्कार : दुई पक्राउ,भक्तपुर : लठ्ठिने औषधि खुवाएर भक्तपुरमा १७ वर्षीया किशोरीको सामूहिक बलात्कार भएको छ। भक्तपुर नगरपालिका ८ मा शुक्रबार सार्वजनिक सवारी साधनभित्र किशोरीको बलात्कार भएको हो। बा ३ ख २६१२ नम्बरको बसमा लठ्ठिने औषधि खुवाएर बलात्कार गरेको आरोपमा उक्त बसका चालक र सहचालक पक्राउ परेका छन्। महानगरीय प्रहरी परिसर भक्तपुरका डीएसपी केशव थेबेका अनुसार गाडी चालक भक्तपुर सूर्यविनायक नगरपालिका१० का २२ वर्षीय निरकुरमार खड्का र सिन्धुपाल्चोकको जुगल गाउँपालिका ४ घर भइ भक्तपुर बस्ने सहचालक २१ वर्षीय सूर्य श्रेष्ठ पक्राउ परेका हुन्। अर्को एकजना भने फरार छन्। उनको खोजी भइरहेको डीएसपी थेबेले जानकारी दिए। प्रहरी अनुसन्धानबाट शनिबार बिहान ११ बजेदेखि बेलुका ९ बजेसम्म बसभित्र युवतीको बलात्कार भएको थियो। डीएसपी थेबेका अनुसार फरार युवकले किशोरीलाई रत्नपार्कमा भेटेर लठ्ठिने औषधी खुवाएर सुरुमा शुक्रबार जबरजस्ती गरेको खुलेको छ। उनले जबरजस्ती गरेपछि उनका साथीको जिम्मा लगाएको प्रहरीले बताएको छ। शनिबार बसभित्र घटना भएको देखेपछि अन्य चालक र सहचालकले प्रहरीलाई खबर गरेका थिए। घटनाबारे शनिबार राति १०:३० बजे प्रहरीले थाहा पाएको थियो। थाहा पाए लगत्तै प्रहरीले दुई जनालाई पक्राउ गरेको हो। उनीहरुलाई अहिले महानगरीय प्रहरी वृत्त जगातीमा राखिएको छ। किशोरीको स्वास्थ्य परीक्षण भइसकेको प्रहरीले बताएको छ। किशोरीको परिवारसँग भने सम्पर्क हुन नसकेको प्रहरीको भनाइ छ।
डा केसीका माग अविलम्ब पूरा गर्न देउवाको आग्रह,"काठमाडौं : प्रमुख प्रतिपक्षी दल नेपाली काँग्रेसका सभापति शेरबहादुर देउवाले २१ दिनदेखि अनशनरत प्रा डा गोविन्द केसीको जटिल स्वास्थ्य स्थिति दृष्टिगत गरी अविलम्ब वार्ता गरी माग पूरा गरेर जीवन रक्षा गर्न सरकारसँग आग्रह गरेका छन्। सभापति देउवाले आइतबार एक अपिल जारी गरी चिकित्सा शिक्षामा सुधारदेखि कोरोनाविरुद्ध प्रभावकारी कदम चाल्नेसमेतका उनका माग केवल एक व्यक्तिको मात्र नभएको जनाउँदै जनभावनानुरुपका माग र आवाजको सुनुवाइ गर्नु सरकारको कर्तव्य भएको उल्लेख गरेका छन्। पूर्वप्रधानमन्त्री देउवाले प्रा डा केसीका माग पूरा गर्दै आफ्नो नेतृत्वमा रहेको अघिल्लो सरकारले राष्ट्रिय चिकित्सा शिक्षा अध्यादेश २०७४ कात्तिक २४ मा जारी गरे पनि वर्तमान सरकारले त्यसलाई विस्थापित गर्नाको परिणाममा आजको स्थिति उब्जिएको उल्लेख गरे। उनले वर्तमान प्रधानमन्त्रीकै अग्रसरतामा २०७५ साउनमा डा केसीसँग गरिएको सम्झौता फेरि पनि संवादमार्फत समाधानमा पुगेर सार्थक कार्यान्वयनमा इमान्दारी प्रस्तुत गर्न प्रधानमन्त्रीसँग आग्रह गरेका छन्। उनले संवादमार्फत समाधानमा पुगेर त्यसको सार्थक कार्यान्वयनमा इमान्दारी प्रस्तुत गर्न प्रधानमन्त्रीलाई आग्रह गर्दै डा केसीको जटिल बनेको स्वास्थ स्थिति दृष्टिगत गरेर अविलम्ब वार्ता गर्न, मागहरू पूरा गर्न र उनको जीवन रक्षा गर्न किञ्चित ढिलाइ नगर्न आग्रह गरेका छने। ढिलाइको दुष्परिणाम गम्भीर हुने चेतावनी समेत दिएका छन्।"
नारायणी डेभलपमेन्ट बैंकको १८ औ बार्षिक साधारण सभा सम्पन्न,"काठमाडौं : नारायणी डेभलपमेन्ट बैंक लिको १८ औ बार्षिक साधारण सभा मिति २०७७ आश्विन १६ गते शुक्रबारका दिन सम्पन्न भएको छ । बैंकका अध्यक्ष श्री चन्द्रमान मलेकुको अध्यक्षतामा बसेको सभाले बैंकको आब २०७५७६को बार्षिक वित्तीय विवरण, नाफा नोक्सान हिसाव पारित गर्नुको साथै एक बरावर एक (१ः१) हकप्रद शेयर जारी गर्न पनि प्रस्ताव पारित गरेको छ । यस हकप्रद निश्कासन पश्चात बैंकको चुक्ता पूँजी रु१३ करोड १२ लाख पुग्नेछ । बैंकले यस साधारण सभा मार्फत गाभ्ने गाभिने तथा प्राप्ति समाहित हुने, रणनीतिक साझेदार नयाँ लगानीकर्ता भित्रयाउने सम्बन्धमा प्रस्ताव पारित गरी त्यसको जिम्मेवारी संचालक समितिलाई दिएको छ । चितवन जिल्ला रत्ननगर नगरपालिका वडा नं १ बकुलहरमा केन्द्रिय कार्यालय रहेको नारायणी डेभलपमेन्ट बैंकको हाल केन्द्रिय कार्यालय सहित तीन वटा शाखा रहेका छन् । हालसालै मात्र नेपाल राष्ट्र र्बैकले समस्याग्रस्त सुचीबाट हटाएको यस बैंकले निकट भविष्यमानै रु ५० करोड चुक्ता पुजी पुर्याउने योजना सहित कार्य गरिरेको छ ।"
"भाजपा सांसदको टिप्पणीः बलात्कार संस्कारबाट मात्रै अन्त्य हुन्छ, सरकारबाट हुँदैन","नयाँदिल्ली : भारतको उत्तर प्रदेशस्थित हाथरसमा २० वर्षीया युवतीमाथि सामूहिक बलात्कारपछि हत्याको घटनालाई लिएर यतिबेला भारतको राजनीतिमा नै तरंग पैदा भएको छ । प्रभावशाली नेताहरुले पनि यसबारे टिप्पणी गर्न थालेका छन् । यस्तैमा सत्तारुढ दल भारतीय जनता पार्टीका उत्तर प्रदेशका सांसद सुरेन्द्र सिंहले भने उक्त घटनालाई भिन्न तरिकाले टिप्पणी गरेका छन् । सांसद सिंहले मंगलबारको उक्त घटनामा पीडित परिवार पनि जिम्मेवार भएको तर्क गरेका छन् । उनले यस्ता घटना कम गर्नुमा आमाबाबु र पीडित युवतीको पनि भूमिका हुने तर्क गरेका छन् । यो आमा र बाबुको पनि दायित्वको कुरा हो । छोरीहरुलाई असल आनीबानी सिकाएर उनीहरुलाई सांस्कृतिक वातावरण दिनुपर्छ, सांसद सिंहले भने । उनले अघि थपेका छन्, म सांसदसँगै शिक्षक पनि हुँ । यस्ता बलात्कारका घटना संस्कृति र संस्कारले मात्रै रोकिन सक्छन् र न कि शासन वा हतियारबाट । उनले युवतीहरु स्वयं संस्कारी भए मात्रै यस्ता दुर्घटना वा अपराध अन्त्य हुने उनको तर्क थियो । साथै त्यसका लागि आमाबाबुले पनि छोरीहरुलाई संस्कार सिकाउनुपर्ने सांसद सिंहले तर्क गरेका थिए । यो मेरो धर्म हो, सरकारको धर्म तर परिवारको धर्म पनि । सरकारले संरक्षण गर्ने प्रतिवद्धता गर्छ । परिवारले पनि आफ्ना सन्तानलाई असल बानी व्यवहार सिकाउने प्रतिवद्धता गर्नुपर्छ । संस्कार र सरकारले भारतलाई सुन्दर बनाउँछ, यसवाहेक अरु कुनै विकल्प छैन, सांसद सिंहको भनाइ थियो । पत्रकारले जब कि, रामराज्य भनेर चर्चा गरिरहँदा किन यस्ता बलात्कारका घटना बढिरहेका छन् ? भनेर सोधेको प्रश्नमा उनले यस्तो जवाफ फर्काएका र्थि । भजपाका सांसद सुरेन्द्र सिंह यसअघि पनि यस्ता विवादित अभिव्यक्ति दिने नेताको रुपमा चिनिएका छन् । गत वर्ष उनले नाथुराम गोड्सेको सन्दर्भमा उनले महात्मा गान्धीको हत्या गरेर अपराध नगरेको बरु त्यो एउटा गल्ती मात्रै भएको भनी टिप्पणी गरेका थिए । यस्तै यही वर्षको सुरुमा पश्चिम बंगालकी मुख्यमन्त्री ममता बनर्जीलाई क्रुर हृदयकी महिला भन्दै टिप्पणी गरेका थिए ।"
"२४ घन्टामा २२ सय ५३ जनामा कोरोना संक्रमण, १३ सय २९ डिस्चार्ज",काठमाडौं :पछिल्लो २४ घण्टामा २२ सय ५३ जनामा कोरोना संक्रमण देखिएको छ। आइतबार २२ सय ५३ जनामा कोरोना पुष्टि भएको स्वास्थ्य मन्त्रालयका प्रवक्ता डा जागेश्वर गौतमले बताए। यो सहित संक्रमितको संख्या ८६ हजार ८२६ पुगेको छ। २२ हजार २१९ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा १० हजार ३२६ जना रहेका छन् भने होम आइसोलेसनमा ११ हजार ८९३ जना छन्। यस्तै क्वारेन्टाइनमा ४ हजार २०३ जना रहेका छन्। मन्त्रालयका अनुसार पछिल्लो २४ घन्टामा १२ हजार ७८४ नमूनाको पीसीआर परीक्षण भएको छ। आइतबार १३ सय २९ जनाले कोरोना जितेर डिस्चार्ज भएको मन्त्रालयले जनाएको छ। यो सँगै कोरोना जित्नेको संख्या ६४ हजार ६९ पुगेको छ। २२६ जनाको आइसीयुमा र ३४ जनाको भेन्टिलेटरमा उपचार भइरहेको छ। नेपालमा हालसम्म कोरोनाबाट मृत्यु हुनेको संख्या ५३५ जनाको मृत्यु भइसकेको छ। आइतबार मात्रै ७ जनाको मृत्यु भएको हो।
एनसेलले ल्यायो चाडपर्व लक्षित कुरै कुरामा उपहार योजना,"काठमाडौं : चाडपर्वको आगमनसँगै एनसेलका ग्राहकले अब बोनस टक टाइमको फाइदा लिँदै दैनिक, साप्ताहिक र बम्पर उपहारहरु जित्न पनि सक्ने भएका छन् । एनसेल आजियाटा लिमिटेड (पहिले एनसेल प्राइभेट लिमिटेड) ले दसैं, तिहार र छठ पर्वका अवसरमा आफ्नो भ्वाइस सेवाका ग्राहकका लागि आकर्षक योजना कुरै कुरामा उपहार ल्याएको छ । यस योजनाअन्तर्गत एनसेलका सबै प्रिपेड ग्राहकले अन नेट, अफ नेट वा अन्तर्राष्ट्रिय कल गरी तोकिएको निश्चित मिनेटको भ्वाइस सेवा प्रयोग गरी आकर्षक उपहारहरु जित्ने मौका पाउनेछन् । दैनिक, साप्ताहिक र बम्पर उपहार यो योजनाको मुख्य विशेषताहरु हुन् । प्रिपेड ग्राहकले भ्वाइस सेवाको प्रयोग गरी जति धेरै कुराकानी गर्छन् त्यतिनै धेरै उपहार जित्ने मौका पाउनेछन् । यो आकर्षक योजना आइतबार (असोज १८) देखि लागु भई आठ साता अर्थात मंसिर १३ सम्म कायम रहने कम्पनीले जनाएको छ । चाडपर्वको अवसरमा ल्याइएको यो योजनाबाट फाइदा लिन एनसेलका प्रिपेड ग्राहकले १७१०७ मा डायल गरी सजिलै निःशुल्क सहभागी हुन सक्नेछन् । यस योजनामा सहभागी हुनेबित्तिकै ग्राहकले हरेक दिन भ्वाइस कल गर्न निश्चित मिनेटको लक्ष्य पाउनेछन् । तोकिएको निश्चित मिनेटको भ्वाइस कल गर्नेबित्तिकै ग्राहकले त्यही दिनको मध्यरातसम्मको समयसीमा रहेको बोनस अन नेट टक टाइम तुरुन्तै पाउनेछन् र यस योजनाअन्तर्गतको उपहार जित्नयोग्य हुनेछन् । यस आकर्षक योजनाको उपहारका रुपमा तोकिएको निश्चित मिनेटको भ्वाइस कल गर्ने ग्राहकलाई दैनिक अन नेट बोनस टक टाइम, हरेक दिन ७०० जना ग्राहकलाई २०० रुपैयाँ बोनस ब्यालेन्स, सातजना ग्राहकलाई सामसुङ ग्यालेक्सी एम ०१ एस र बम्पर उपहारमा दुईजना ग्राहकलाई सामसुङ ग्यालेक्सी नोट २० छन् । एनसेल आजियाटा लिमिटेडका चिफ कमर्सियल अफिसर प्रदीप श्रीवास्तवले यस योजनाबारे उत्साह साट्दै भने, 'चाडपर्वको सुरुवातसँगै यो वर्षको सबैभन्दा रमाइलो समयको आगमन भएको छ । यो वर्ष महामारीले लामो समयसम्म हामीलाई हाम्रा प्रियजन तथा आफन्तहरुबाट टाढा राखेकाले चाडपर्व अझ विशेष हुनेछ जसले गर्दा हाम्रा प्रियजनहरुसँग सम्पर्कमा रही रहनु अझ महत्त्वपूर्ण हुन्छ । यही कारणले गर्दा हाम्रा ग्राहकलाई आफ्ना प्रियजनहरुसँग सम्पर्कमा रही रहन कुरै कुरामा उपहार योजना ल्याएका छौं । भ्वाइस टक टाइम र आकर्षक उपहारहरुले चाडपर्वलाई थप रमाइलो बनाउनेमा हामी विश्वस्त छौं ।' यस योजनामा दैनिक धेरै मिनेट कुरा गर्ने ग्राहकहरुमध्ये प्रत्येक प्रदेशबाट हरेक दिन १०० जना भाग्यशाली ग्राहकलाई उपहार दिइनेछ । दैनिक उपहारअन्तर्गत ग्राहकले २०० रुपैयाँ बोनस ब्यालेन्स प्राप्त गर्नेछन् । यसरी प्राप्त हुने बोनस ब्यालेन्स १५ दिनका लागि मान्य रहनेछ । उक्त बोनस ग्राहकले एनसेल नेटवर्कभित्र कल, एसएमएस गर्न तथा डेटा चलाउन प्रयोग सक्नेछन् । साप्ताहिक उपहारमा साताभर धेरै कुरा गर्ने ग्राहकमध्ये सातै प्रदेशका १र१ जना गरी सात भाग्यशाली ग्राहक छनोट गरिनेछ । प्रत्येक भाग्यशाली ग्राहकले सामसुङ ग्यालेक्सी एम ०१ एस ह्यान्डसेट उपहार स्वरुप प्राप्त गर्नेछन् । त्यसैगरी यो योजना अवधिभर सबैभन्दा बढी मिनेट कुरा गर्ने दुई भाग्यशाली ग्राहकले बम्पर उपहार प्राप्त गर्नेछन् । बम्पर उपहारमा सामसुङ ग्यालेक्सी नोट २० छ । यो योजना साप्ताहिक चक्रमा सञ्चालन हुनेछ । साप्ताहिक चक्र आइतबार सुरु भई शनिबार समाप्त हुनेछ । दैनिक, साप्ताहिक र बम्पर उपहार हस्तान्तरणका लागि एनसेलले आवश्यक ग्राहक प्रमाणीकरण प्रक्रिया अपनाई सिमको वास्तविक ग्राहकहरुलाई मात्र उपहार हस्तान्तरण गर्ने जनाइएको छ ।"
कोरोना विरुद्धको लडाईंमा हिमालय एअरलाइन्स्को निरन्तर सहयोग,"काठमाडौं : काठमाडौं उपत्यकामा कोरोना भाइरस सङ्क्रमणको अप्रत्यासित बृद्धिसँगै निम्तिएको समस्यासँग जुध्न र समुदायमा कोरोना भाइरसको पैलावट रोक्न काठमाडौं उपत्यकाका विभिन्न हस्पिटलहरुलाई निरन्तर सहयोग पुर्याउँदै हिमालय एअरलाइन्स् फेरि पनि सहयोगीहरुको अग्रपङ्तिमा उभिएको छ । यस महामारी विरुद्ध अग्रभागमा उभिएर कार्य गर्ने स्वास्थ्य कार्यकर्ताहरुको सुस्वास्थ्यको सुनिश्चिता र तिनलाई सङ्क्रमणबाट बचाउन तत्काल चालिनुपर्ने कदमको महत्व बुझ्दै एअरलाइन्स्ले शहिद गङ्गालाल राष्ट्रिय हृदयरोग केन्द्र, बाँसवारी, राष्ट्रिय ट्रमा सेन्टर, महाँकाल र मनमोहन मेमोरियल सामुदायिक हस्पिटल, फर्पिङ्गलाई विविध चिकित्सा सामाग्री प्रदान गरेर सहयोग पुर्याएको हो । ती चिकित्सा सामाग्रीहरुको हस्तान्तरण कार्यक्रम गतसाता हिमालय एअरलाइन्स्को कार्यालय परिसरभित्र सम्पन्न भएको थियो । उक्त कार्यक्रममा हिमालय एअरलाइन्स्को ब्राण्ड तथा सेवा सुधार विभागकी प्रमुख उज्ज्वला दलीले गङ्गालाल हृदयरोग केन्द्रका वरिष्ठ मुटुरोग विशेषज्ञ डा रञ्जित बराललाई १०० थान पिपिइ सेट र १०० थान आरडिटी परीक्षण किट प्रदान गर्नुभएको थियो । त्यसैगरी १०० थान पिपिइ सेट र १०० थान आरडिटी परीक्षण किट राष्ट्रिय ट्रमा सेन्टरका हाडजोर्नी विशेषज्ञ डाज्ञानेन्द्र शाहले प्राप्त गरेका थिए । विशेषतः काठमाडौं उपत्यकाभित्र रहेका स्वास्थ्य क्षेत्रका समुदायहरु वीच आफ्नो सेवाको पहुँच बढाउने प्रयासअनुरुप एअरलाइन्स्ले कोभिड१९ विरुद्धको लडाईंमा अत्यावश्यक पर्ने १०० थान पिपिई सेट, १०० थान आरडिटी परीक्षण किट, २०० थान सर्जिकल मास्क, २०० थान सर्जिकल ग्लोभ्स, ५० थान एन९५ मास्क, ५० थान फेस शिल्ड्स, ५०० थान शुकभर र ५ बोत्तल (प्रत्येक ५०० मिलिका) स्यानिटाइजरजस्ता स्वास्थ्य सुरक्षाका सामाग्रीहरु मनमोहन मेमोरियल सामुदायिक हस्पिटललाई प्रदान गरेको थियो । सो हस्पिटलका निमित्त अध्यक्ष पूर्णबहादुर शाहीले हस्पिटलका तर्पबाट उपरोक्त सामाग्रीहरु ग्रहण गर्नुभएको थियो । उक्त कामको प्रशंसा गर्दै शाहीले फर्पिङका समुदायहरुका लागि प्राप्त सहयोग अत्यन्त समयसापेक्ष, सान्दर्भिक र अत्यावश्यक रहेको समेत बताए । विविध चिकित्सा सामग्रीहरु प्राप्त गर्ने हस्पिटलहरुले उक्त सहयोगप्रति आभार व्यक्त गर्दै समाज र राष्ट्रका निमित्त हिमालय एअरलाइन्स्को सहयोगको हार्दिक प्रशंसा गरे । अग्रभागमा रहँदै कोभिड१९ विरुद्ध लड्ने स्वास्थ्यकर्मीहरुप्रति हिमालय एअरलाइन्स्ले दर्शाएको सद्भाव अत्यन्तै उदाहरणीय रहेको र अन्य संघसंस्थाहरुका लागि समेत प्रेरणादायी भएको डा बरालले बताए । उक्त अवसरमा बोल्दै हिमालय एअरलाइन्स्की ब्राण्ड तथा सेवा सुधार विभागकी प्रमुख दलीले कोभिड१९ विरुद्ध लड्ने कार्यमा समाज र राष्ट्रको लागि सहयोग पुयाउनु, हिमालय सदैव तत्पर रहने बताए । आजको यस्तो सहयोगले वास्तवमै हाम्रो संस्थागत सामाजिक उत्तरदायित्वको सुदृढिकरण गर्दै महामारी विरुद्ध लड्न अहोरात्र खटिरहेका हस्पिटलहरुसँग हातेमालोका साथ कार्य गर्ने हाम्रो प्रतिबद्धताको ज्वलन्त उदाहरण भएको पनि उहाँले बताए । यी चिकित्सा सामाग्रीहरुले हस्पिटलहरुका अग्रभागमा रही विरामी सेवामा लागिपर्ने स्वास्थ्यकार्यकर्तालाई ठूलो सहयोग पुग्ने आशा गर्दै आउँदा दिनहरुमा समाजको हितका लागि एकतावद्धरुपमा लागिपर्ने दृढता समेत उनले व्यक्त गरे । महामारीको सुरुवाती अवस्था देखि नै हिमालय एअरलाइन्स् निरन्तररुपमा विविध तवरले राष्ट्रलाई सहयोग पुर्याउन प्रयासरत रहेको छ । नेपाल सरकारको कोभिड१९ कोषमा गत बैशाखमै रु एक करोडको आर्थिक सहयोग गर्नुका अतिरिक्त यस एअरलाइन्स्ले हालसम्म देशका दूरदराजका स्थानहरु जस्तै आम्दा हस्पिटल, दमक, रोग नियन्त्रणव्यवस्थापन केन्द्र, गुल्मी र फङ्लिङ नगरपालिका, ताप्लेजुङ जस्ता दुर्गम क्षेत्रका संघसंस्थाहरुलाई कोभिड१९ विरुद्ध लड्न सहयोग पुर्याउने चिकित्सा सामाग्रीहरु उपलब्ध गराएको छ । हिमालयले हालसम्म कोभिड१९ महामारी रोकथामका चिकित्सा सामाग्रीहरुका ढुवानीका लागि ३७ वटा कार्गो उडान भर्दै ३२८८२ टन सामाग्रीहरु नेपाल भित्र्याउनसमेत महत्वपूर्ण भूमिका निभाएको छ । साथै एअरलाइन्स्ले विभिन्न देशहरुमा अलपत्र परेर रहेका नागरिकहरुलाई स्वदेश फिर्ता गराउन जम्मा ११८ वटा उडान भर्दै १९,४४२ जना यात्रुहरुलाई कोभिड१९ विरुद्धका हरसम्भव सुरक्षा मापदण्ड अपनाएर सुरक्षित रुपमा देश भित्र्याएको छ ।"
लुम्बिनीका नेताको रहस्यमय मौनता : पदसँग राजधानी साटेर 'माटोमाथि बेइमानी',"बुटवल : तत्कालीन लुम्बिनी अञ्चलका पहाडी जिल्ला टुक्र्याएर गण्डकी प्रदेशमा मिसाउने र पश्चिम तराईलाई एउटा प्रदेश बनाउने गरी संविधान संसोधनको प्रस्ताव विरुद्ध बुटवलमा ठूलो आन्दोलन भयो। शेरबहादुर देउवा सरकारको नेतृत्वमा संविधान संसोधनको प्रयास भयो। आन्दोलनकै कारण त्यसले मूर्त रुप पाएन। त्यो आन्दोलनको केन्द्र थियो, बुटवल। संविधान संसोधनको विरोधमा बुटवलमाअखण्ड प्रदेशनामको आन्दोलन सुरु भयो। यो आन्दोलन गुल्मी, पाल्पा, अर्घाखाँची, नवलपरासी, प्युठानदेखि तराईका जिल्लासम्म फैलियो। बुटवलमा मानवसागर नै उर्लियो। त्यही मानवसागरको बीचमा भाषण गर्दै अखण्ड प्रदेश र रुपन्देहीलाई प्रदेश राजधानी बनाउने घोषणा गर्नेहरू थिए, विष्णु पौडेल, घनश्याम भुसाल, टोपबहादुर रायमाझी, गोकर्ण विष्ट, चन्द्र भण्डारी, सोम पाण्डे लगायतका नेताहरु। कांग्रेसका नेताहरु आफ्नै सरकारको विरुद्धमा सडकमा उत्रिएका थिए। बुटवलमा ०७३ मंसिरमा उर्लिएको त्यो मानवसागर अनि सबै नेताका चर्का भाषण यतिबेला बुटवलबासीले सम्झिएका छन्। पाँच नम्बर प्रदेशको राजधानी बुटबलबाट दाङको भालुवाङ लैजाने विवादास्पद प्रस्तावको स्थानीय रुपमा चर्को विरोध भइरहँदा यो क्षेत्रका नेताहरु पनि चुप लागेर बसेका छन्। उनीहरूले अहिलेसम्म मुख खोलेका छैनन्। हिजो बुटवललाई राजधानी बनाउन कसैले रोक्न नसक्ने भनेर कुर्लिने नेताको मौनता रहस्यमय देखिएको छ। प्रदेश सरकारले प्रदेशसभामा नाम लुम्बिनी र राजधानी दाङको भालुवाङ तोक्ने गरी प्रस्ताव पेश गरेको छ। प्रस्ताव पेश भएसँगै कांग्रेस आन्दोलनमा उत्रिएको छ भने नेकपाभित्र पनि यसको विरोध भएको छ। निर्वाचनको घोषणा पत्रमै राजधानीको एजेण्डा राखेका नेकपा महासचिव विष्णु पौडेलेसहितका नेताको अभिव्यक्तिको पर्खाईमा लुम्बिनीबासी छन्। सरकारमै रहेका कृषि मन्त्री घनश्याम भुसाल, परराष्ट्रमन्त्री प्रदीप ज्ञवाली, नेकपाका नेता टोपबहादुर रायमाझी, गोकर्ण विष्ट, सोमप्रसाद पाण्डे, छविलाल विश्वकर्मा समेत राजधानीको विषयमा चुइक्क बोलेका छैनन्। प्रस्ताव पेश भएको चार दिनसम्म पनि नेताले आवाज नदिएपछि पदसँग राजधानी साटेर माटोमाथि बेइमानी गरेको आरोप नागरिक प्रतिनिधिले लगाएका छन्। पूर्वाधार तथा पहुँच सबै हिसाबले बुटवल राजधानीको रुपमा स्थापित भइसकेको अवस्थामा केही पात्रको राजनीतिक र व्यापारिक स्वार्थका लागि जबरजस्ती राजधानी सार्ने डिजाइन रचिएको आरोप उनीहरूले लगाएका छन्।अर्थमन्त्री हुने चर्चा चलिरहेका महासचिव पौडेलमाथिको नागरिक आलोचना र प्रहारको केन्द्रमा छन्। बुटवलमा आइतबार भएको विरोधसभामा बोल्दै पश्चिम नेपाल बस व्यवसायी प्रालिका अध्यक्ष दधिराम खरेलले भने,हामी महासचिव (विष्णु पौडेल)सँग विश्वस्त छौं, उहाँ रुपन्देहीलाई नै राजधानी बनाउने पक्षमा हुनुहुन्छ, अर्थमन्त्रीका लागि राजधानी साटे भन्ने आरोप हामीले पत्याउदैनौं, खरेलले थपे,तर तपाईहरुले जनतासंग बाचा गरेको भुलेर गलत निर्णय लिए त्यसको परिणाम जनताले दिनेछन्। राजधानी सार्न पाइदैन भन्ने अडानमा लुम्बिनी क्षेत्रका नेकपाका नेता छैनन्। प्रदेशका सांसदले माथिका नेताको आदेश भन्दै पन्छिएका छन्। तर मतदाता भने त्यो मान्ने पक्षमा छैनन्। उनीहरुले निर्वाचनताका सार्वजनिक घोषणापत्र र चुनावी भाषण सामाजिक सञ्जालमा राखेर नेतालाई सम्झाइरहेका छन्। बुटवलमा भौतिक पूर्वाधार करिब तयार रहेको, बहुसंख्यक जनसंख्याका पहुँच, विमानस्थल, ऐतिहासिक र पुरातात्विकस्थल भएकाले राजधानी अन्यत्र सार्न नहुने तर्क छ। प्रदेशको करिब ४४ लाख जनसंख्यामध्ये २९ लाख हाराहारीमा लुम्बिनी क्षेत्रको छ। प्युठान, रोल्पाली समेत भालुवाङ प्रस्ताव नआउदासम्म घोराहीभन्दा बुटवल नै ठीक भन्ने मनस्थितिमा थिए। कोरोना महामारीका कारण मुलुक आर्थिक संकटमा परिरहेका बेला राजधानीका लागि अर्बौ रकम खर्च गर्नु उपयुक्त नहुने तर्क धेरैको छ। देउखुरी उत्पत्यकामा राप्ती किनारको पर्खाल समेत उठाउदै प्रदेश संरचना बनाउदा अर्बौ व्यवभार थपिनेछ। सरकारले अस्थायी मुकाम बुटवलमै समेत करिब एक अर्ब पूर्वाधार निर्माणमा सकेको छ। विश्लेषक युवराज कँडेल भालुवाङमा राजधानी तोकिनु अदूदर्शिता भएको बताउछन्। भालुवाङ सामरिक र पर्यावरणीय रुपमा उपर्युक्त स्थान होइन', उनको तर्क छ। प्रदेश ५ को राजधानी दाङको देउखुरी, नाम लुम्बिनी प्रस्ताव नाम र राजधानीको रापमा प्रदेश ५ : बुटवलमा प्रदर्शन, कांग्रेसले संसद अवरुद्ध गर्ने प्रदेश ५ राजधानी विवाद : रुपन्देही कांग्रेसको भेला बुटवलमा प्रदेश राजधानी सार्ने विषयमा बुटवलमा विरोध प्रदर्शन, निषेधाज्ञा तोडियो लुम्बिनी क्षेत्रबासीले संकटका बेला राजधानीको किचलो निकालेर जनता लडाउने काम गरेकोमा मुख्यमन्त्री शंकर पोखरेलसँग रुष्ट छन्। बुटवलबाट राजधानी सार्नका लागि पोखरेल निरन्तर लबिङमा थिए। उनले केही दिनअघि दुवै अध्यक्षलाई पत्रसमेत लेखेका थिए। नेकपाभित्रको आन्तरिक राजनीतिक लडाईको सिकार बुटवल भएको अनुभव यहाँका स्थानीयले गरेका छन्। रुपन्देही व्यापार संघका अध्यक्ष यमलाल लोहनीले राजधानीको विषयमा स्पष्ट धारणा दिन नेतालाई आग्रह गर्छन। कोरोना महामारीमा चौपट भएको व्यवसाय थन्काएर आन्दोलनमा आउनु रहर होइन', उनले भने,राजधानीका विषयमा नेताले स्पष्ट धारणा दिनुपर्छ। प्रदेशका माननीय सडकमा आउनुपर्छ।सात प्रदेशमध्ये चार वटाका मुकाम पहिले तोकिएकै स्थानमा भएकाले प्रदेश ५ को मात्रै सार्नु उपयुक्त नहुने स्थानीय तर्क छ। आर्थिक व्यायभारका हिसाबले पनि राजधानी सारिराख्नु नोक्सानी मात्रै हो। नेपाली कांग्रेसका महासमिति सदस्य युवराज गिरीले कम खर्च लाग्ने र पूर्वाधार तयार भएकै स्थान बुटवलमै राजधानी रहनुको विकल्प नहुने तर्क गर्छन्। राजधानीका लागि सुगमता, पूर्वाधारयुक्त, सुरक्षाका दृष्टिले समेत उपर्युक्त स्थान चाहिन्छ। यो कहिले कता, कहिले कता गरिरहने प्रशासनिक संरचना होइन, खर्च बढी हुन्छ। त्यसलाई नियन्त्रण गर्नुपर्छ', उनले भने। कांग्रेसका नेता बालकृष्ण खाँणले बुटवलबाट राजधानी सार्ने निर्णय सच्याउन मुख्यमन्त्रीलाई आग्रह गरेका छन्। अहिले कांग्रेस मात्रै सडकमा विरोधमा छ। संघसंस्थाका तर्फबाट भने नेकपाका कार्यकर्ता विरोधमा उत्रिएका छन्।"
राजधानी सार्ने प्रदेश सरकारको प्रस्ताव औचित्यहीन : नेकपा रुपन्देही,"बुटवल : नेपाल कम्युनिष्ट पार्टी (नेकपा) रुपन्देही जिल्ला कमिटीले प्रदेशको स्थायी राजधानी सार्ने गरी प्रदेश सरकारे गरेको प्रस्ताव औचित्यहीन रहेको बताएको छ। प्रदेश सरकारले संविधानको भावना आत्मसाथ नगरी राजधानीको प्रस्ताव गरेको भन्दै त्यो औचित्यपूर्ण नभएको जनाएको हो। जिल्ला अध्यक्ष शिवराज सुवेदी र सचिव निर्मलबहादुर जिसीद्वारा जारी विज्ञप्तीमा प्रदेश राजधानी तोक्दा प्रशासनिक सहजता, भुगोलको सुगमता र भौतिक पूर्वाधारको विकासलाई ध्यान दिनुपर्ने संविधानमा उल्लेख भएकाले प्रदेश सरकारले पेश गरेको प्रस्ताव औचित्यपूर्ण नरहेको उल्लेख छ। प्रदेश सरकारलाई नागरिक सर्वोच्चताको संवोधन गर्न र प्रदेश सांसदहरुलाई आफूलाई प्राप्त जनमतप्रति निष्ठा, इमान र दृढताका साथ पेश हुन विज्ञप्तीमार्फत आग्रह गरिएको छ। प्रदेश ५ को नामाकरण र स्थायी राजधानीका सम्बन्धमा प्रदेश सरकारका तर्फबाट प्रदेशसभामा पेश गरिएको प्रस्ताव र त्यसका कारण उत्पन्न परिस्थितिका सन्दर्भमा पार्टीको गम्भीर ध्यानाकर्षण भएको भन्दै नेकपा रुपन्देहीले उक्त निर्णय सच्याउन माग गरेको हो। यसबीचमा रुपन्देहीबासी र यहाँका संघसंस्थाहरुले प्रदेश सरकार र यसका विभिन्न अंगहरुलाई गरेको योगदानप्रति सम्मान गर्न प्रदेश सरकारलाई विज्ञप्तीमार्फत अपिल पनि गरिएको छ। साथै विज्ञप्तीमा प्रदेश सरकारले ठूलो धनराशी खर्च गरी भौतिक पूर्वाधार समेत निर्माण गरिसकेको अवस्थामा अस्थायी सदरमुकामलाई नै प्रदेशको स्थायी राजधानीको रुपमा अगाडि बढाइ जनमतको सम्मान गर्न आग्रह गरिएको छ। त्यस्तै नेकपा तिलोत्तमा नगर अध्यक्ष मोहन चापागाईं र सचिव लक्ष्मण खनालले पनि विज्ञप्ती जारी गर्दै निर्णय सच्याउन प्रदेश सरकारलाई आग्रह गरेको छ।"
सन्तुलित भोजनमा विज्ञको जोड,"विराटनगर : कोरोना भाइरसको संक्रमण तीव्र रुपमा फैलिइरहेका बेला चिकित्सक एवं पोषण विज्ञले सन्तुलित भोजनमा जोड दिएका छन् । लायन्स क्लब अफ विराटनगर हेल्थ प्रोफेस्नलले आयोजना गरेको 'वर्तमान अवस्थामा बालबालिकाहरु र पोषण' विषयक भर्चुअल अन्तरक्रियामा विज्ञहरुले हरियो साग, तरकारी, दाल र खाना सबै मिसाएर खानाको थाली कलरफुल बनाए मात्रै सन्तुलित भोजन मिल्ने बताए । जनस्वास्थ्य निरीक्षक गजेन्द्रप्रसाद यादवले साग तरकारीबाट कोरोना सर्ने सम्भावना नभएका कारण बारीकै तरकारीमा बढी जोड दिनुपर्ने उल्लेख गरे । उनले घरको खाना, मौसम अनुसार फलफुल, साग तथा तरकारीलाई बढी प्राथमिकता दिँदा सन्तुलित भोजन मिल्ने बताए । यादवले कोरोना महामारीले भिटामिन ए, गर्भवतीलाई आरन वितरण जस्ता कार्यक्रम पनि प्रभावित रहेकाले स्थानीय तहले स्वयंसेवीका खटाएर घरघरमा पोषणका कार्यक्रमलाई निरन्तरता दिनुपर्ने सुझाएका छन् । पोषणविद् सुनिता रिमालले भात, रोटी, आलु (काब्रोहाइड्रेड), सागतरकारी तथा फलफूल अनि अमिलो हुने जस्तै गोलभेडा, कागती आदी सबै मिलाएर खाने गर्नाले सन्तुलित हुने र कुपोषण हुनबाट बच्न सकिने बताइन् । तरकारीलाई धेरै मसिनो नकाट्ने र धेरै पकाउन नहुने उनको सुझाव छ । पोषणको कमी भए रोग प्रतिरोधात्मक शक्ति कमजोर हुने भएकाले सबै जना सजग हुनुपर्ने तर्क रिमालको थियो । बालरोग बिशेषज्ञ डा प्रविण कुमार झाले संक्रमित बालबालिकालाई कसरी स्याहार गर्न सकिन्छ र कस्ता पोषणयुक्त खानेकुरा दिनुपर्छ भन्ने बारेमा स्पष्ट पारेका छन् । डा झाले संक्रमित आमाले पनि शिशुलाई स्तनपान गराउन सक्नेभन्दै स्तनपान गराउनुअघि साबुन पानीले हात धोई मास्क लगाउनु पर्ने बताए । क्लबका संस्थापक अध्यक्ष लायन डा बालकृष्ण साहको अध्यक्षतामा भएको अन्तरक्रियालाई क्लबका निर्देशक समेत रहेका डा झा, पोषणविद् सुनिता रिमाल र जनस्वास्थ्य निरीक्षक तथा क्लबकासचिव गजेन्द्रप्रसाद यादवले सहजीकरण गरेका थिए । कार्यक्रममा बालबालिका र पोषण सम्बन्धी उठेका जिज्ञासाको समाधान पनि खोजिएको डा साहको भनाइ छ । क्लबले विगत ५ हप्तादेखि प्रत्येक साता कोरोना लगायत स्वास्थ्यसँग सम्बन्धित विषयमा विज्ञहरुसँग भर्चुअल सचेतना गराउँदै आएको छ ।"
विराटनगरमा कोरोना संक्रमित वृद्धको मृत्यु,विराटनगर : विराटनगरको कोशी अस्पताल कोभिड१९ उपचार केन्द्रमा उपचाररत कोरोना भाइरस संक्रमित एकजना वृद्ध पुरुषको मृत्यु भएको छ । विराटनगर महानगरपालिका ९ का वृद्धको आइतबार बिहान ८ बजेतिर मृत्यु भएको उपचार केन्द्रका प्रमुख डा दीपक सिग्देलले जानकारी दिए । संक्रमण पुष्टि भएपछि वृद्धलाई उपचारका लागि मोरङको बूढीगंगास्थित विराट शिक्षण अस्पतालको आइसोलेसनमा भर्ना गरिएको थियो । डा सिग्देलका अनुसार स्वास्थ्य अवस्था गम्भीर बन्दै गएपछि उनलाई थप उपचारका लागि शनिबार कोशी कोभिड ल्याइएको हो । स्वाबको पीसीआर परीक्षण गराउँदा वृद्धको कोरोना रिपोर्ट गत शुक्रबार पोजिटिभ आएको थियो । मधुमेहको पुरानो समस्या रहेका मृतकमा पछिल्लो समय श्वासप्रश्वासमा पनि समस्या देखिएको जानकारी सिग्देलले दिए ।
भैँसेभीमफेदी सडकखण्डलाई राष्ट्रिय प्राथमिकताको योजनामा छनोट गर्न प्रस्ताव,"काठमाडौं : बागमती प्रदेशको भौतिक पूर्वाधार विकास मन्त्रालयले मदन भण्डारीमार्गअन्तर्गत भैँसेबाट भीमफेदी सडकखण्डलाई राष्ट्रिय प्राथमिकताको योजनामा छनोट गर्न प्रस्ताव गरेको छ। त्रिभुवन राजपथको भैँसेबाट भीमफेदीमा निर्माण हुने प्रस्तावित सुरुङमार्गको मुखसम्मको सडकलाई मन्त्रिस्तरीय निर्णय गरेर राष्ट्रिय प्रथमिकताको योजनामा छनोट गर्न मुख्यमन्त्री कार्यालयमा प्रस्ताव पठाएको बागमती प्रदेशका भौतिक पूर्वाधार विकासमन्त्री रामेश्वर फुँयालले जानकारी दिए। उक्त सडकखण्ड सुरुङमार्गकै एउटा खण्ड रहेको र सोहीअनुरुप सडकको विस्तार थालिसकिएको उनले बताए। उनले सुरुङमार्ग निर्माणको काम तत्काल शुरु गरिने जानकारी दिए। सुरुङमार्ग निर्माणका लागि विभिन्न देशका १२ वटा कम्पनीले परामर्शदाताको रूपमा काम गर्न इच्छाएर प्रस्ताव प्रस्तुत गरेको जानकारी दिँदै मन्त्री फुँयालले परामर्शदाताको छनोटलगत्तै सुरुङमार्गको निर्माणका लागि बोलपत्र आह्वान गरिने बताए। मन्त्री फुँयालले मदन भण्डारीमार्गअन्तर्गत मकवानपुरको भैँसेबाट भीमफेदीसिस्नेरीदक्षिणकाली हुँदै काठमाडौँ बल्खुसम्मको ६५ किलोमिटर सडक विस्तारको काम द्रुतगतिमा भइरहेको बताए। उनले सोहीमार्गअन्तर्गत ५० करोड रुपैयाँको लागतमा भैँसेबाट भीमफेदीसम्मको सडक स्तरीकरण गर्ने कार्य प्रारम्भ भइसकेको जानकारी दिए। सुरुङ निर्माणको काममा गति पैदा भएको भन्दै मन्त्री फुँयालले चालू आर्थिक वर्षको अन्त्यसम्ममा जनताले प्रत्यक्ष अनुभूत गर्ने अवस्थामा पुर्याउने दाबी गरे। बागमती प्रदेश सरकारको गौरवको आयोजनाका रूपमा रहेको सुरुङमार्ग निर्माणमा सहकार्य गर्न सङ्घीय सरकारले समेत कार्यदल गठन गरेको छ। भैतिक पूर्वाधार तथा यातायात मन्त्रालयले गठन गरेको कार्यदलले एक महिनाभित्र प्राविधिक, आर्थिक र कानूनी पक्षको अध्ययन गरी प्रतिवेदन पेश गर्नुपर्ने छ। पोष्टबहादुर सुरुङमार्ग निर्माणका लागि १८ अर्ब सात करोड रुपैयाँ खर्च हुने अनुमान गरिएको छ। तीनवटा पुलसहित दुई सुरुङ जोड्ने एप्रोच सडक निर्माण गरिने जनाइएको छ। सुरुङमार्गको विस्तृत अध्ययन प्रतिवेदनअनुसार तीन दशमलव २१ किलोमिटर लामा, १५ र सात मिटर फराकिला दुईवटा सुरुङ निर्माण गरिने छ। सरकारले सुरुङमार्गलाई निजगढकाठमाडौँ द्रुतमार्गसँग समेत जोड्ने योजना अघि सारेको छ। त्यसो गर्नसके हेटौँडाकाठमाडौँको दूरी ५२ किलोमिटरमा छोटिने बताइएको छ।"
नेगेटिभ आएको ५ दिनभित्रै कोरोना पोजिटिभ,"भक्तपुर : प्रदेश सांसद शशिजंग थापालाई कोरोना भाइरस संक्रमण भएको छ। भक्तपुर क्षेत्र नं २ ख मा नेपाल कम्युनिष्ट पार्टी (नेकपा) बाट निर्वाचित प्रदेश सांसद थापालाई शनिबार संक्रमण पुष्टि भएको हो। उनले आफूलाई कोरोना भाइरस संक्रमण भएको सामाजिक सञ्जालमै उल्लेख गरेका छन्। उनका अनुसार ज्वरो आएपछि असोज १२ गते नै कोरोना भाइरस संक्रमण भएको आशंकामा पीसीआर विधिबाट परीक्षण गरेका थिए। तर उक्त परीक्षणको रिपोर्ट नेगेटिभ आएको उनी बताउँछन्। सुरुमा गरिएको परीक्षण नेगेटिभ आउँदा पनि ज्वरो निको भएन। उल्टो बढ्यो, सांसद थापाले भने, ज्वरो नघटेपछि शनिबार पुनः पीसीआर गर्दा रिपोर्ट पोजिटिभ आयो। उनले आफूलाई के, कसरी र कहाँबाट संक्रमण भएकोबारे पत्तै नभएको बताएका छन्।कोरोना भाइरस संक्रमणबाट जोगिन खोज्दाखोज्दै कहाँबाट कसरी संक्रमित हुन पुगियो, पत्तै भएन, सांसद थापाले भने, मसँग नजिकको सम्पर्कमा रहनुहुने सबैलाई आफ्नो स्वास्थ्यप्रति सजग र सचेत हुन अनुरोध गर्दछु। उनले स्वास्थ्यमा समस्या देखिए नजिकैको स्वास्थ्य केन्द्रमा सम्पर्क गर्नसमेत आग्रह गरेका छन्। यसअघि भक्तपुर क्षेत्र नं १ बाट संघीय संसदमा नेपाल मजदुर किसान पार्टीको तर्फबाट निर्वाचित सांसद प्रेम सुवाललाई पनि कोरोना भाइरस संक्रमण भएको थियो। नेमकिपाका केन्द्रीय सचिवसमेत रहेका सांसद सुवालले कोरोना भाइरस संक्रमणलाई जितिसकेका छन्। त्यस्तै भक्तपुर नपाका ३ जना र मध्यपुर थिमि नपाका एकजना वडा अध्यक्षलाई समेत कोरोना भाइरस संक्रमण भएको थियो। उनीहरुले पनि कोरोना भाइरस संक्रमणलाई जितिसकेका छन्। भक्तपुरमा संक्रमितको संख्या २ हजार ३ सय ८२ शनिबारसम्म भक्तपुरमा कोरोना भाइरस संक्रमितहरुको संख्या २ हजार ३ सय ८२ पुगेको छ। जसमा एकहजार ३ सय ४५ पुरुष र एकहजार ३७ महिला रहेको स्वास्थ्य कार्यालय भक्तपुरले जनाएको छ। कार्यालयका अनुसार शनिबारसम्म भक्तपुरमा एक हजार एकसय ६२ सक्रिय संक्रमित रहेका छन्। जसमा पुरुष ६ सय ५३ र महिला ५ सय ९ रहेका छन्। कार्यालयका प्रमुख कृष्ण मिजारले भक्तपुरमा कोरोना भाइरस संक्रमणका कारण ३२ जनाको मृत्यु भएको जानकारी दिए। उनका अनुसार २२ पुरुष र १० महिलाको कोरोना भाइरस संक्रमणको कारण मृत्यु भएको थियो। भक्तपुरका एक हजार एकसय ८८ जना कोरोना भाइरस संक्रमण जितेर डिस्चार्ज भएका छन्। डिस्चार्ज हुनेमा ६ सय ७० पुरुष र ५ सय १८ महिला रहेका छन्। शनिबार भक्तपुरका २९ महिला र २८ पुरुष गरी ५७ जना नयाँ संक्रमित थपिएका थिए।"
पशुपति क्षेत्रमा बत्ती निभाएर विरोध गरिने,काठमाडौं : पशुपति क्षेत्रमा आइतबार र सोमबार साँझ ७:०० बजेदेखि ७:३० बजेसम्म बत्ती निभाउने (ब्ल्याक आउट) कार्यक्रमको घोषणा गरिएको छ। पशुपति क्षेत्र संयुक्त सङ्घर्ष समितिको आयोजनामा हालै प्रस्ताव गरिएको गुरुयोजनाको विरोधमा सो कार्यक्रम आयोजना गरिएको बताइएको छ। स्थानीयवासीसँग छलफल नगरी एकलौटी ढङ्गबाट गुरुयोजना बनाउने पशुपति क्षेत्र विकास कोषका सदस्यसचिवलगायत कर्मचारीको राजिनामा माग गर्दै पशुपति क्षेत्र संयुक्त सङ्घर्ष समितिले विरोध कार्यक्रम सार्वजनिक गरेको हो। समितिले विकास कोषको कार्यालयमा धर्ना दिने र कोष घेराउलगायत विरोधका कार्यक्रम घोषणा गरेको छ।
"खुल्यो हिमाल, सुनसान पर्यटकीय स्थल","पोखरा : सामान्य अवस्थामा यतिबेला पोखरामा पर्यटकको चहलपहल व्यापक हुन्थ्यो। सेप्टेम्बर महिनाको सुरु देखि नै पर्यटक पोखरा आइपुग्थे। अन्नपूर्ण, धौलागिरि हिमालको पदयात्रामा निस्कने पर्यटक पनि निकै हुन्थे। कोभिड१९ का कारण पोखरा मात्रै हैन विश्व पर्यटन बजार ठप्प छ। नेपाली पर्यटकीय गन्तव्य पनि यसैको मारमा परेको छ। अन्नपूर्ण पदयात्रा क्षेत्रमा जाने आउने विदेशी पर्यटकले पनि पोखरा लेकसाइडको चहलपहल सुरु भइसक्थ्यो। मुक्तिनाथ दर्शन गर्न जाने भारतीय पर्यटक पनि आउन सुरु भइसक्थ्यो। पर्यटकलाई स्वागत गर्न व्यस्त रहने पोखराका पर्यटन व्यवसायी, पर्यटकलाई लिएर पदयात्रामा जाने मजदुर अहिले फुर्सदिला भएका छन्। पोखराको पातले छाँगो, गुप्तेश्वर गुफा, विन्ध्यवासिनी मन्दिर, महेन्द्र गुफा, चमेरो गुफा, विश्वशान्ति स्तूप, बेगनासतालमा यतिबेला पर्यटकको चहलपहल भइसक्थ्यो। कोरोनाले होटल, रेस्टुरेन्ट खुले पनि पर्यटक नै नआएको पोखरा पर्यटन परिषद्का अध्यक्ष चिरञ्जीवी पोखरेलले बताए। पहिलो चरणमा स्वदेशी पर्यटकलाई लक्ष्य गरी होटल खुला भइसकेका छन्। तर, पनि पर्यटक भने आउने क्रम सुरु नभएको उनले बताए। पोखराका होटलमा १ खर्ब २५ अर्ब लगानी रहेको पश्चिमाञ्चल होटल संघका अध्यक्षले जानकारी दिए। यहाँ साना ठूला गरेर ७ सय होटल छन्। पश्चिमाञ्चल होटल संघमा आबद्ध होटल ४ सय छन्। पोखरामा ३० हजार बेड संख्या छ भने १५ हजार मजदुरले होटलमा रोजगारी पाएका छन्। कोरोना संक्रमणका कारण व्यवसाय चौपट भएपछि पोखराको लेकसाइडमा होटल भाडामा लिएर सञ्चालन गरेका करिब २५ प्रतिशत व्यवसायीले घरधनीलाई होटलको चाबी बुझाएर घर फर्केको होटल संघका अध्यक्षले बताए। लाखौं रुपैयाँ एड्भान्स दिएर घरभाडामा होटल सञ्चालन गरेका व्यवसायीले घरभेटीलाई दिएको एड्भान्ससमेत माया मारेर घरधनीलाई चाबी बुझाएर घर फर्कने व्यवसायीको संख्या पनि उस्तै छ। लेकसाइडमा रहेका पर्यटक लक्षित ठूला लगानीका रेस्टुरेन्ट अझै सबै सञ्चालनमा आएका छैनन्। सञ्चालन खर्च नै नउठ्ने भएपछि व्यवसायी पर्यटकको पर्खामा छन्। खुलेका रेस्टुरेन्टले स्वचालित सेनिटाइजर, रेस्टुरेन्ट पस्नुअघि ज्वरो नाप्ने, ग्राहलाई सेवा दिँदा सुरक्षा सतर्कता अपनाएर सेवा सुरु गरेका छन्। पोखराको लेकसाइडका रेस्टुरेन्ट एन्ड बार एसोसियसन नेपाल (रेबान) पोखरासँग आबद्ध पर्यटक लक्षित १ सय रेस्टुरेन्ट छन्।"
कांग्रेस केन्द्रीय कार्यालय ५ दिन बन्द,"काठमाडौं : नेपाली कांग्रेसको केन्द्रीय कार्यालय पाँच दिनका लागि बन्द गरिएको छ। पार्टी केन्द्रीय कार्यालयमा गरिएको पीसीआर परीक्षणमा केही केन्द्रीय सदस्यसहित अन्य केही व्यक्तिहरुमा कोरोना भाइरस संक्रमण देखिएपछि पार्टी कार्यालय पाँच दिनका लागि बन्द गरिएको मुख्य सचिव कृष्णप्रसाद पौडेलले जानकरी दिए। उनका अनुसार असोज १८ गतेदेखि २२ गतेसम्म कार्यालय बन्द गरिएको हो। शनिबार नेपाली कांग्रेसका केन्द्रीय सदस्य अर्जुननरसिंह केसी, गगन थापासहित ७० जना नेतालाई कोरोनाभाइरसको संक्रमण पुष्टि भएको थियो। भोली (सोमबार) केन्द्रीय समिति बैठक बस्नुअघि केन्द्रीय कार्यालयका सुरक्षाकर्मी र कर्मचारीसहित २७० जनामा गरिएको कोरोना परीक्षणामा ७० जनामा कोरोना संक्रमण देखिएको थियो। अझै केहीको रिपोर्ट आउन बाँकी रहेको बताइएको छ । यति ठूलो संख्यामा कोरोना संक्रमण देखिएपछि कांग्रेसको केन्द्रीय समिति बैठक अनिश्चित बनेको छ। यसअघि नै प्रधानमन्त्री निवास बालुवाटारमा ७४ भन्दा धेरै कर्मचारी र सुरक्षाकर्मीमा कोरोना संक्रमण देखिएको थियो ।"
मकालु बेस क्याम्प घुम्न गएका श्रेष्ठको मृत्यु,"खाँदबारी : संखुवासभा सदरमुकाम खाँदबारीबाट मकालु बेस क्याम्प घुम्न पुगेका एक युवकको मृत्यु भएको छ। बेस क्याम्प घुम्न गएका खाँदबारी नगरपालिका१, का २४ वर्षीय विवेक श्रेष्ठको फर्किने क्रममा मृत्यु भएको जिल्ला प्रहरी कार्यालय संखुवासभाले जनाएको छ। बाटैबाट सामान्य बिरामी हुँदै गएका श्रेष्ठको शुक्रबार राती सुतेकै स्थानमा मृत्यु भएको यात्रामा सहभागी जानकी पोखरेलले बताए। मृत्तकको शव आइतबार बिहन हेलिकप्टरबाट खाँदबारी ल्याइएको छ। सनिबार नै घटनास्थलतर्फ शव दिन हेलिकप्टर गएको भए पनि आइतबार बिहान खाँदबारी ल्याइएको हो। शवको पोष्टमार्टम गरिने जिल्ला प्रहरी प्रमुख डिएस्पी नवराज मल्लले जानकारी दिए। डिएपी मल्लले श्रेष्ठको लेक लागेर मृत्यु भएको हुन सक्ने बताए। ७ जना युवाको टोली गत १२ गते खाँदबारीबाट बरुण उपत्यका घुम्न गएका थिए। लकडाउनको समयमा मात्र धैरे आन्तरिक पर्यटक मकालु बेसक्याम्प र शिवधारा घुम्न गएका छन्।"
नानी च्यापेर कोरोनासँग लड्दा,"साउन २३ गते राति पतिलाई अचानक ज्वरो आएपछि मनमा चिसो पस्यो। २४ गते उहाँ कार्यरत कार्यालयबाट केही कर्मचारीको स्वाब संकलन गर्ने कार्यक्रम थियो। पतिको पनि गरियो। घरमा वृद्ध आमा र सानो बच्चा पनि भएकाले, पति घरमै अलग्गै बस्न थाल्नुभयो। उहाँलाई ज्वरो आइरहेकै थियो। खसखस खोकी पनि लागिरहेको थियो। उहाँलाई कोरोना संक्रमण भयो भनेर निकै डराएँ। सातौं दिनमा पतिको रिपोर्ट नेगेटिभ आएपछि मन हल्का भयो। तर प्रत्यक्ष सम्पर्कमा केही सहकर्मीको रिपोर्ट पोजेटिभ आएकाले फेरि कताकता डर लाग्यो। कन्ट्र्याक ट्रेसिङमा परियो। भदौ २ गते हामी सम्पूर्ण कर्मचारीकोे पुनः टेस्ट गरियो। ५ गते रिपोर्ट आयो पतिको फेरि पनि नेगेटिभ आयो तर मलगायत केही कर्मचारी साथीको रिपोर्ट आएन। भदौ ६ गते बिहान खाना खाएर यसो पल्टेको थिएँ, पतिलाई कतैबाट फोन आयो तिम्रो रिपोर्ट पोजेटिभ छ। डेढ वर्षकी छोरी बाहिर बरन्डामा खेल्दै थिइन्। उनलाई खाना खुवाउने समय भएको थियो। प्रायः मसँग मात्र खाना खान्थी। निदाउन पनि उसलाई म नै चाहिन्छ। राति निद्रामै पनि मामुमामु भन्दै बोलाउँदै तीनचार पटकसम्म बुबु खाँदै सुत्छे। छोरी सम्झिएर चारैतिर अन्धकार देख्न थालें। पतिलाई कोठाबाहिर निस्कन भनेर ढोका लगाएर ओछ्यानमा पल्टें र लामो सास फेरें, मम्मीलाई फोन गर्ने हिम्मत आएन। सायद ममी पनि मजस्तै आफूले जन्माएको सन्तानको त्यो रिपोर्ट सुनेर डराउनु हुनेछ। त्यो कुरा बुवालाई फोन गरेर भनें। उहाँले सामान्य रुघाखोकीजस्तै त हो नि ५७ दिनमा ठीक हुन्छ भनेर हल्कारूपमा साहस भर्ने हिसाबले भन्नुभयो। मेरो आँसु खसेको बुवाले थाहा पाइहाल्नुभयो। यस्तो गर्यौ भने तिमीहामी सबैलाई गाह्रो हुन्छ भन्दै हुनुहुन्थ्यो। घरका अन्य सदस्यले नानीलाई खाना खुवाउन खोज्दै हुनुहुन्थ्यो। नानी खान नमानी रोइरहेकी थिइन्। मामु भन्दै उनी मलाई नै खोज्दै थिइन्। यो सब हेरिरहँदा मलाई थप पीडा भइरहेको थियो। दिमाग खाली भएको थियो। नानी के गरौं ? सँगै राखौं कि के गरौं ? बच्चालाई सम्झेर अत्यधिक तनाव भयो। जे होला जस्तो लग्यो पहिला नानीलाई खाना खुवाउने सोचें। बाहिर निस्कें साबुनपानिले हात धोएँ, माक्स लगाएर नानीसँगै ल्याएँ र खाना खुवाएँ। केही नसोची उसलाई सुताउनतिर लागें। स्तनपान गर्दै सुत्ने बानी लागेकाले अफिस गएका बेला पनि उसलाई सुताउने बेला एकछिन आउने गर्थें। हे भगवान्, यो कस्तो परीक्षा लिँदै छौ ? अफिसले विराटनगरमा एक सुविधासम्पन्न होटलमा आइसोलेसनको व्यवस्था गरेको छ रे सबै कर्मचारी अनिवार्य त्यहीं जानुपर्छ रे भन्दै हुनुहुन्थ्यो पतिले। मलाई बच्चा लिएर जान कसरी सहज थियो र ? मुख्य कुरा उनलाई त्यहाँ लगेर के खुवाउने ? उनका लागि लिटो, जाउलो इत्यादि कसले व्यवस्था गरिदिन्छ र ? बच्चा छाडेर एक्लै आइसोलेसनमा जाऊँ भने दूध खाने बच्चा दिनरात रोकोरोई। झन् गाह्रो होलाजस्तो भयो। कोरोनाका कारण कसैको मृत्युको समाचार सुनेपछि मरिन्छ जस्तो लाग्थ्यो। संक्रमणमुक्त भएको खबर सुनेपछि ठूलै युद्ध जिते झैं महसुस भयो। कोरोना पोजेटिभ भन्नेबित्तिकै मान्छेलाई छुट्टैखाले डर बसेको छ। घरबेटीले बस्न दिने हो कि होइन भन्ने लाग्यो र पतिलाई सोध्न पठाएँ। भगवान्ले कुनै न कुनै ढोका खुला गरेर मात्र अन्य सबै ढोका बन्द गर्छन् भन्ने सुनेको थिएँ। मेरा लागि पनि तत्यस्तै सावित भयो। घरबेटीले सहजै बीचको पूरै फ्ल्याटमा बस्ने अनुमति दिनुभयो। मेरो पो पोजेटिभ त बच्चाको नेगेटिभ नै हुन पनि सक्छ नि। उनलाई सँगै राखेर जोखिम मोल्न हुन्न कि भन्ने पनि लाग्यो। केही विशेषज्ञसँग फोनबाट सल्लाह लिएँ, उहाँहरूले बच्चालाई एभोइड गरेकै राम्रो। सुरक्षित तरिकाले स्तनपान गराउनु तर बच्चा सँगै नराख्नु भन्ने सल्लाह दिनुभयो। दूध खाने बच्चा छुटाउनुभन्दा आमासँगसँगै राख्दा राम्रो। मलाई पनि बच्चा छुट्टै राख्न मन भएन। उनलाई पनि पोजेटीभ नै रहेछ भने अरूसँग बस्दा दिनरात रोएर केही नखाएर झन् कमजोर हुन्छे जस्तो लाग्यो। केही नखाए पनि आमाको दूध बच्चालाई औषधिसरह नै हुन्छ। जे होला, होला बच्चा सँगै राख्छु भन्ने सोचें। भदौ ६ गते शनिबार दिनको करिब २ बजेबाट मेरो आइसोलेसनको यात्रा सुरु भो काखे बच्चासँग। ममा कुनै लक्षण थिएन। कुनै शारीरिक समस्या पनि थिएन। तसर्थ मानसिक पीडाबाहेक केही अरू समस्या थिएन। मलाई र नानीलाई चाहिने सम्पूर्ण सामग्री सबै पतिले व्यवस्था गरिदिनुभयो। बिहान सबेरै उठेर आफूले जानेको सामान्य योग अभ्यास गरें, उफ्रिएँ। पसिना बगाएँ। त्यसपछि पानी तताएर मनतातो पानीमा नुहाएँ। एक गिलास तातोपानी पिएँ। पतिले कागती पानी ल्याइदिनुभयो। त्यो पनि खाएँ। त्यतिबेलासम्म नानी उठिन् सदैव झैं। उनको कपडा फेरिदिएँ, पानी खुवाएँ। त्यसपछि उनी खेल्न थालिन्। एकछिनपछि बेसार, अदुवा, गुर्जोलगायत हालेको जडिबुटी पानी पिएँ। केही समयपछि गेडागुडीको झोल अनि १० बजेतिर बिहानको खाना खाएँ। दिनमा करिब चार लिटरसम्म तातोपानी (सुप, चिया आदि सबै गरेर) खान थालें। बिहानी खाजामा अन्डा र थोरै जाउलो खान्थें। दिनमा तीनचारपटक सादा पानीको बाफ लिन्थें। राति सुत्नुअघि एक गिलास बेसार हालेको दूध पिउँथें। भिटामिन सी र मल्टिभिटामिनको एकएक गोली खान्थें। इम्युनिटी बढाउन सहयोग गर्ने खानेकुरा दिनहुँ खान्थें। फलाना ठाउँमा फलाना उमेरका मान्छेको मृत्यु भन्ने समाचार सुनेपछि छाती फुलेर आउँथ्यो। मरिन्छ कि क्या हो लाग्थ्यो। भदै १२ गते आइसोलेसनमा बसेको सातौं दिनमा नानीको र मेरो पुनः स्वाब लिइयो। स्वाब दिएपछि खै किन हो एक किसिमको छुट्टै आनन्द भयो। १५ गते शुक्रबार करिब १२ बजेतिर नानी र मेरो रिपोर्ट नेगेटिभ छ भन्ने खबर आयो। संक्रमणमुक्त भएको खबर सुनेपछि ठूलै युद्ध जिते झैं महसुस भयो।"
एक नम्बरमा प्रियंकाको संस्मरण,"मुम्बई : बलिउडकी देशी गर्ल प्रियंका चोपडा अहिले पुनः चर्चामा छिन्। हालै प्रियंकाले आफ्नो पहिलो संस्मरण किताब अनफिनिस्ड रिलिज गरेकी छन्। प्रियंकाको यो किताब पछिल्लो १२ घण्टामा अमेरिकाको बेस्ट सेलर बनेको छ। उनले आफ्नो यो सफलता फ्यानसँग सेयर गरेकी छन्। उनले अनफिनिस्ड बारे ट्विट गरेकी छन्। उनको यो ट्विट सोसल मिडियामा भाइरल भइरहेको छ। उनले लेखेकी छन्, १२ घण्टामा अमेरिकामा नम्बर एक स्थानमा पुर्याइदिएकोमा सबैलाई धन्यवाद। मलाई आशा छ सबैले किताब मन पराउनु हुनेछ। प्रियंकाको यो ट्विटमा धेरै प्रतिक्रिया आइरहेको छ। प्रियंकाले यो किताबमा आफ्नो जीवनका सानासाना घटना पनि उल्लेख गरेकी छन्। यसअघि उनले किताबको नामबारे एक पोस्ट गरेकी थिइन्। उनले लेखेकी थिइन्, मैले यो संस्मरणको नाम लेख्न सुरु गर्नुभन्दा वर्षौंपहिले राखेको थिएँ। २० वर्षदेखि एक सावर्जनिक व्यक्ति भएको नाताले मसँग लामो सूची थियो। यसलाई मैले व्यक्तिगत र व्यावसायिक रूपमा हेर्नुपर्ने थियो। म ज्यादा अनफिनिस्ड छु। प्रियंका पछिल्ले पटक फिल्म द स्काई इज पिंक मा देखिएकी थिइन्। उनको आगामी फिल्म द ह्वाइट टाइगर हो यसको सुटिङका लागि उनी दिल्ली आएकी थिइन्। यसका साथै उनी वी क्यान बी हिरोज, द म्याट्रक्सि२ मा पनि प्रियंका काम गरिरहेकी छन्।"
"प्रदेश राजधानी सार्ने विषयमा बुटवलमा विरोध प्रदर्शन, निषेधाज्ञा तोडियो","बुटवल : बुटवलबाट दाङ राजधानी सार्न लागेको विरोधमा बुटवलमा बिहानैदेखि प्रदर्शन भएको छ । प्रशासनले लगाएको निषेधाज्ञा तोड्दै प्रदर्शन गरिएको छ। जिल्ला प्रशासन रुपन्देहीले राजधानीको विरोधमा प्रदर्शन हुन थालेपछि शनिबार रातीबाट निषेधाज्ञा लगाएको थियो । रुपन्देहीका उद्योगी व्यवसायी संघसंस्थाको आह्वानमा बुटवलको राजमार्ग चौराहबाट विरोध प्रदर्शन भएको छ । 'प्रदेश राजधानी बुटवलमा कायम गर, 'जनताको मत कदर गर, भन्ने नारासहित प्रदर्शन गरिएको हो । बुटवलकै ट्राफिकचोकमा गरिएको कोणसभामा बोल्दै उद्योगी व्यवसायीका नेताहरुले लुम्बिनी क्षेत्रका सांसदहरुलाई 'हुतियारा' भन्दै कडा आलोचना गरेका छन् । रुपन्देहीलाई राजधानी बनाउने भन्दै चुनावमा मत लिएर पूर्वाधार नै नभएको स्थानमा राजधानी तोकिएको भन्दै उनीहरुले सरकारको आलोचना समेत गरे । व्यवसायीहरुले पार्टीको ह्विप नमानेर जनताको पक्षमा उभिन आग्रह गरे । जनताले चाहे स्वतन्त्र उम्मेदवार बनाएर समेत संसदमा पठाउन सक्ने भन्दै हिम्मत गरेर आन्दोलनमा सहभागि हुन प्रदेश सांसदहरुलाई आग्रह गरे । 'हामी स्वतन्त्र उम्मेदवार बनाएर समेत जिताउने हिम्मत राख्छौं, पार्टीको ह्विप छाडेर जनताको पक्षमा उभिनुस, पश्चिम नेपाल वस व्यवसायीका अध्यक्ष दधि खरेलले भने, 'नत्र जनतालाई छलकपट गरेको परिणाम भोग्नुपर्नेछ ।' रुपन्देही व्यापार संघका अध्यक्ष यमलाल लोहोनीले सांसदले खुट्टा नकमाई जनताको पक्षमा उभिन आग्रह गरे । मुलुक आर्थिक संकटमा परिरहेका बेला नयाँ स्थानमा पूर्वाधार बनाएर अर्बौं रकम सक्ने नीति लिन गम्भीर भुल भएको भन्दै त्यसलाई सच्याउन उनले आग्रह गरे । 'मुख्यमन्त्रीले आन्दोलनसँग डराएर निषेधाज्ञा लगाउनु भएको छ, हामी गोली खान तयार छौं, आन्दोलनबाट विश्राम लिदैनौं,' उनले भने । बुटवल उद्योग वाणिज्य संघका अध्यक्षले खेम हमालले पूर्वाधारयुक्त शहरलाई छाडेर बगरमा राजधानी बनाउने प्रस्ताव ल्याउन संघीयताको विपरीत रहेको बताए । उनले राजधानी सार्ने नै भए भोलि नै बुटवलका संघसंस्थाको भवन छाड्न उनले चेतावनी दिए । होटल व्यवसायी समुन्द्र जिसीले कोरोना संकटका बेला राजधानी तोकेर राजनीति लाभ लिन खोज्नु बेइमानी भएको बताए । उनले कुनै हालतमा राजधानी सार्न नदिन कडा रुपमा आन्दोलनमा होमिन आम नागरिकलाई आग्रह गरे । कोणसभामा रुपन्देही उद्योग संघका कार्यबहाक अध्यक्ष माधव पौडेल, फुलबारी विकास समितिका अध्यक्ष खेम लुईटेल लगायतले बोल्दै बुटवलमा राजधानी बनाउन सशक्त भएर उत्रिन आह्वान गरे । व्यवसायीले सोमबार लुम्बिनी बन्दको आह्वान गर्दै प्रदेशसभा घेराउ गर्ने र सांसदलाई प्रवेश नदिने बताएका छन् । आइतबार नेपाली कांग्रेसले रुपन्देही बन्द आह्वान गरेको छ । प्रदर्शन सुरु भएपछि बुटवलमा कडा सुरक्षाकर्मी तैनाथ गरिएको छ । नेपालगञ्जबाट २ सय प्रहरीको टोली बुटवल आएको छ । सडकमा करिब तीन सय प्रहरी परिचालन गरिएको छ । प्रदेशका हरेक मन्त्रालयअघि सुरक्षाकर्मी परिचालन गरिएको छ ।"
"सर्वोच्चका न्यायाधीशमा कोरोना, एकल इजलास मात्र सञ्चालन","काठमाडौं : सर्वोच्च अदालतले कोरोना भाइरस (कोभिड१९)का कारणले एकल इजलास मात्र सञ्चालन गरेको छ । केही न्यायाधीशमा सङ्क्रमण देखिएपछि सर्वोच्चले एकल इजालास मात्र सञ्चालन गरेको अदालतका सहप्रवक्ता देवेन्द्र दाहालले जानकारी दिए । उनका अनुसार सर्वोच्चमा सङ्क्रमणका कारणले केही न्यायाधीश अहिले होम आइसोसनमा रहेका छन् । सर्वोच्चमा एकल, संयुक्त र बृहत इजलास सञ्चालन हुँदै आएका थिए । आज प्रधानन्यायाधीश चोलेन्द्र शमशेर राणा र अर्का न्यायाधीश डा मनोजकुमार शर्मा मात्र आएका छन् । न्यायाधीश डा शर्माको एकल इजलास मात्र सञ्चालनमा छ । सहप्रवक्ता दाहालले एकल इजलासबाट रिट निवेदन, प्रारम्भिक सुनुवाइ हुने खालका र नगरी नहुने निवेदनको मात्र सुनवाइ हुने जानकारी दिए । सर्वोच्च अदालतले जारी गरेको सूचनामा अदालतका न्यायाधीश, केही अधिकृत र कर्मचारी सङ्क्रमित भएको र सङ्क्रमित सबै होम क्वारेन्टिन, आइसोलेसनमा रहेको जनाइएको छ ।"
"उपत्यकामा कोरोना सङ्क्रमण बढ्यो, सेवाग्राहीको भीड घटेन","काठमाडौँ : उपत्यकामा कोभिड१९ को सङ्क्रमण दैनिक बढिरहे पनि यातायात व्यवस्था कार्यालयमा सेवाग्राहीको भीड कम हुन सकेको छैन । यातायात कार्यालयले सेवाग्राहीलाई सामाजिक दूरी कायम गर्न भन्दै अनुरोध गर्दै हात धुनका लागि साबुनपानीको व्यवस्था गरेको छ । सेवाग्राही भने आफ्नो काम चाँडो सकाउने हतारका कारण स्वास्थ्य सुरक्षा सावधानी अपनाउन ध्यान नदिएको पाइन्छ । शुक्रबार एकान्तकुनास्थित यातायात व्यवस्था कार्यालय पुग्दा चालक अनुमतिपत्र र साना ठूला सवारी गरी दुवै कार्यालयमा सेवाग्राहीको भीड देखिन्थ्यो । त्यहाँको भीड नियन्त्रणका लागि सुरक्षाकर्मी खटिएका छन् । कार्यालयले साबुनपानीको व्यवस्था गरेको छ भने सन्देशमूलक प्रचार सामग्री गेटबाट छिर्नासाथ राखेको छ । कार्यालयले सेवाग्राहीलाई दुरीमा रहनका लागि पालो कुर्ने ठाउँमा पनि गोलो घेरा बनाएको छ । त्यसको पालना भने कम छ । सेवाग्राहीको चाप धेरै भएकाले दूरी कायम गर्न कठिन भइरहेको चालक अनुमतिपत्र कार्यालयका प्रमुख सम्बरबहादूर कार्कीले बताउनुभयो । उहाँका अनुसार यहाँ साता जना सुरक्षाकर्मी भीड नियन्त्रणकै लागि खटाइएको छ । कार्यालयले नियमित रुपमा नयाँ चालक अनुमतिपत्रका लागि परीक्षा सञ्चालन गर्ने, अनुमतिपत्र वितरण र नवीकरणको काम गर्दै आएको थियो । कोभिड१९ रोकथामका लागि सरकारले जारी गरेको बन्दाबन्दीको समयमा कार्यालय बन्द थियो । गत असारदेखि कार्यालय खुलेसँगै अनुमतिपत्र वितरण र नवीकरण हुँदै आएको छ । केही समय पहिले भीड बढेको भन्दै अनुमतिपत्र वितरणसमेत केही समय रोकिएको थियो । सेवाग्राही सजग हुँदा मात्रै सेवा नियमित गर्न सकिने उनको भनाइ छ । कार्यालयमा अहिले नवीकरणका लागि झण्डै चार सय सेवाग्राही आइरहेका छन् । उपत्यकाका कतिपय यातायात कार्यालयले सेवाग्राहीको भीड कम गर्न जोर र बिजोर नम्बर गरी सेवा दिएका छन् । यातायात व्यवस्था विभागले बन्दाबन्दीको अवधिमा विगत वर्षदेखि छाप्न बाँकी अनुमतिपत्र छापिसकेको छ । बन्दाबन्दीपछि असारमा झण्डै दुई लाख अनुमतिपत्र छापिएर आएको थियो । धेरै अनुमतिपत्र एकै पटक वितरण गर्नु परेकाले पनि कार्यालयमा भीड बढेको प्रमुख कार्कीले बताए। अहिले झण्डै एक लाख ४० हजार अनुमतिपत्र वितरण गर्न बाँकी भएको कार्यालयले जनाएको छ । चैत भन्दापछि नवीकरण भएका झण्डै १० हजार अनुमतिपत्र विभागबाट ल्याउन बाँकी छन् । अनुमतिपत्र वितरणका लागि पाँच काउन्टरमा १० जनाको व्यवस्थापन गरिएको छ । नयाँ अनुमतिपत्र बन्द भएकाले त्यो शाखाका कर्मचारी समेत अहिले नवीकरण र वितरणमा लगाइएको प्रमुख कार्कीले बताउनुभयो । बन्दाबन्दी लगतै कतिपय कर्मचारी घर गएकाले फर्कन नसकेका र कतिपय क्वारेन्टिनमा रहेकाले समस्या थियो । अहिले यहाँका सबै कर्मचारी नियमित कार्यालय आइरहेका छन् । कार्यालयले आवश्यक स्वास्थ्य सुरक्षा सामग्री उपलब्ध गराएको प्रमुख कार्कीले बताए। विगतका वर्षमा सेवाग्राहीले अनुमतिपत्रका लागि परीक्षा पास गरेको वा नवीकरणका लागि राजश्व बुझाएको दुई वर्षसम्म स्मार्ट चालक अनुमतिपत्र पाएका थिएनन् । विगतमा फोटो नबुझिने वा अक्षर नबुझिने भएर कतिपयको पुनःछपाइ भएको थियो । विगतमा कार्यालयमा अनुमतिपत्र मिलाएर नराखेकाले पनि खोज्न बढी समय लागेको प्रमुख कार्कीले बताए । अहिले सकेसम्म मितिअनुसार अनुमतिपत्र चाङ मिलाएर राखिएको छ । कोभिडका कारण विद्यालय, कलेजलगायत विभिन्न कार्यालय बन्द भएकाले पनि कार्यालयमा सेवाग्राहीको भीड बढेको हुनसक्ने प्रमुख कार्कीको भनाइ छ । सामान्य अवस्थामा फुर्सद नपाएका सेवाग्राही अहिले आइरहेका छन् । सञ्चार माध्यमबाट अहिले विभागले चालक अनुमतिपत्र छापिसकेको खबर पाएकाले पनि सेवाग्राही आइरहेका बताइएको छ । यातायात कार्यालय जस्तै काठमाडौँ उपत्यकाका सेवा प्रदायक विभिन्न संस्थामा संस्थामा सेवाग्राहीको भीड कम हुन सकेको छैन । दशैँ तिहारलगायतका चाडपर्व आइरहेकाले पनि यी कार्यालयमा भीड बढेको छ । सामान्य अवस्थामा बढी भीडभाड हुने कार्यालयमा पर्ने यातायात कार्यालय, मालपोत कार्यालय, नापी कार्यालय, बैंकलगायतमा सेवाग्राहीको भीड देखिन्छ । रासस"
स्थानीय पाठ्यक्रम 'हाम्रो भीरकोट' बनाउँदै नगरपालिका,"स्याङजा : भीरकोट नगरपालिकाले आउँदो शैक्षिक सत्र २०७८ सालदेखि पढाउने गरी स्थानीय तहको पाठ्यपुस्तक ल्याउने भएको छ। शैक्षिक सत्रबाट 'हाम्रो भीरकोट' नामक पाठ्यक्रम र सोही अनुसारको पाठ्यपुस्तक पढाइने भएको हो। नयाँ पाठ्यक्रम सुरु भएसँगै यहाँका विद्यार्थीले (भीरकोट) का बारेमा सम्पूर्ण जानकारी पाउने अपेक्षा लिइएको छ। स्थानीय तहको नीतिगत व्यवस्थाको उपयोग गर्दे भीरकोटले आफनो तहको मौलिक पाठ्यक्रम प्रकाशनको तयारीमा जुटेको नगरप्रमुख छायाँराम खनालले जानकारी दिए। 'हाम्रो भीरकोट नामक पाठ्यक्रम र सोही अनुसारको पाठ्यपुस्तक तयार गर्नेगरी शिक्षविद् तथा जानकारहरुले काम थालेका छन्,' नगरप्रमुख खनालले भने। पाठ्यक्रमविज्ञ पुरुषोत्तम घिमिरे र प्रल्लाद अर्यालले स्थानीय पाठ्यक्रममा समावेश गर्नुपर्ने विषयका बारेमा उनीहरुलाई प्रशिक्षण दिएका छन्। स्थानीय तहलाई मौलिक पाठ्यक्रम समावेश गर्न पाउनेगरी नीतिगत ब्यवस्थाको भीरकोटले उपयोग गरेको हो। शिक्षा सरोकारवाला र विज्ञहरुको सुझाबलाई समेटेर नगरपालिकाले स्थानीय सम्पदा, परम्परागत अभ्यास, रोजगारमूलक शिक्षा, कृषि, स्वास्थ्य, अनुसन्धान, पर्यटन र स्थानीय मौलिक परम्परा र सिकाईलार्ई पाठ्यक्रममा समावेश गरीने भएको उपप्रमुख सीमा क्षेत्री कर्माचार्यको भनाइ छ। नगरका ४५ वटा विद्यालयका १ देखि ८ कक्षासम्मका लागि एक विषयको स्थानीय पाठ्यक्रम निर्माण गर्ने भएको हो। पाठ्यपुस्तक लेखन सुरु गरेको साभ नेपालका अध्यक्ष तुल्सी प्रभास खनालले जानकारी दिए। नगरपालिकाले धेरै महत्वपूर्ण काम गरेको बताउदै पूर्व संसाद खगेन्द्रराज रेग्मीले भीरकोटको इतिहास र पहिचान बुझाउनेगरी भावी पुस्तासम्मका लागि उपयोग हुनेगरी पाठ्यक्रम निर्माण गर्न सुझाव दिए। प्याब्सन केन्द्रीय सदस्य अमृत अर्याल, वडा अध्यक्ष चन्द्रबहादुर वस्नेत, शिक्षक कृष्ण पौडेल, सहभागी नसिवदिन मिँया, विद्यार्थी सुदिप पौडेलले स्थानीय पाठ्यक्रम निर्माणमा स्थानीय विविधता र स्थानीय सम्पदा लाई अनिर्वाय समेट्न्पर्ने सुझाव दिए। तीन दिने पाठ्यक्रम निर्माण प्रशिक्षणमा भरिकोटका विभिन्न विषयमा जानकार राख्ने ५५ जना सहभागि थिए। अव उनीहरुले तयार पारेको पाठ्यक्रमबाट यहाँका बिद्यार्थीले भीरकोटका बारेमा पढ्न पाउनेछन्।"
अस्पतालका चिकित्सक र सुरक्षागार्डसहित ५ जनामा कोरोना,"दमौली : तनहुँको बेलचौतारास्थित जीपी कोईराला राष्ट्रिय स्वासप्रस्वास केन्द्रका चिकित्सक र स्वास्थ्यकर्मीसहित ५ जनामा कोरोना संक्रमण देखिएको छ। काठमाडौंबाट फर्केकी एक ल्याब टेक्निसियनमा बिहीबार संक्रमण भेटिएपछि अस्पताल नै बन्द गरेर ५० जनाको स्वाब संकलन गर्दा ५ जनाको रिपोर्ट पोजिटिभ आएको हो। गण्डकी प्रदेश स्वास्थ्य निर्देशनालयले सार्वजनिक गरेको पछिल्लो विवरणअनुसार अस्पतालका चिकित्सक, अनमी, सुरक्षागार्ड, लेखा र प्रशासनका कर्मचारीमा संक्रमण देखिएको छ। अस्पतालले सबै स्वास्थ्यकर्मी तथा कर्मचारी कन्ट्याक्ट ट्रेसमा परेपछि आकस्मिकसहितका सबै सेवा बन्द गर्दै आएको छ। उसले बिहीबारबाट अर्को सूचना नभएसम्मका लागि भनेर सेवा बन्द गरेको थियो। अस्पतालमा हाल सरकारी आइसोलेसन पनि सञ्चालन भइरहेको छ। सबै स्वास्थ्यकर्मी कन्ट्याक्ट ट्रेसिङमा परेकामा अब नेगेटिभ आएकाहरुबाट सेवा दिने तयारी गरिएको केन्द्रका प्रमुख डा रामकुमार श्रेष्ठले बताए। अवस्था हेरेर संक्रमितलाई आईसोलेसनमा राखेर सेवा दिन सकिन्छ कि भनेर सोचेका छौं, उनले भने।"
लकडाउन खुलेपछि तंग्रिन थाल्यो पर्यटन,"भोजपुर : लकडाउनका कारण लामो समय सुनसान बनेका पर्यटकीय गन्तव्यहरुमा चहलपहल बढ्न थालेको छ। कोभिड १९ ले पर्यटकको आगमन ठप्प बनेपछि सुनसान पर्यटकीय क्षेत्रसँगै धरासायी बनेको पर्यटन व्यावसाय पनि तंग्रिन थालेको छ। लकडाउन खुलेसँगै होम क्वारेन्टाइनमा बस्नेहरु घुमघाममा निस्कन थालेका छन्। घरमै बसिरहँदा उत्पन्न मानसिक बोझबाट हल्का हुनलाई घुम्न र पैदलयात्रा अति लाभदायी बनेको मैयुङडाँडा घुमेर फर्केका याम श्रेष्ठले सुनाए। म मात्र हैन, मेरो साथीहरु पनि घर बस्दाबस्दा वाक्क भएका थिए, लकडाउन खुल्ने बित्तिकै साथीसँग घुम्न निस्की हालियो, उनले भने, डाँडाकाँडा घुम्दा दिमाग र शरीर हल्का भएको छ, एकदमै रमाइलो ट्रिप भयो। लकडाउनले जिल्लाका सबै पर्यटकीय क्षेत्र सुनसान बनेका थिए। झण्डै ७ महिनाको अन्तरालपछि टेम्केडाँडा, मैयुङडाँडा, हाँसपोखरी, साल्पापोखरी, कपासेभञ्ज्याङ, सुन्तलेडाँडा, चखेवाभञ्ज्याङ, मुन्दुम पदर्माग, एडमण्ड हिलारी पदमार्ग, होमस्टे लगायत अधिकांश पर्यटकीय क्षेत्रहरु अहिले चलमलाएको छ। आन्तरिक पर्यटकको जमघट बढेसँगै चहलपहल बढेको छ। लकडाउनमा स्थानीय तहहरुले आफ्ना क्षेत्रभित्रका सबै स्थानमा सर्वसाधरणका लागि आउजाउमा निषेध गरेको थियो। जसकारण ती पर्यटकीय गन्तव्य र पर्यटन व्यावसाय चौपट बने। तर असोज ५ गतेबाट लकडाउन खुकुलो भएपछि पर्यटन पुनः तंग्रिन थालेको हो। नेपाल भ्रमण वर्ष २०२० सफल पार्न भोजपुरमा विभिन्न पर्यटकीय गन्तव्यको प्रवर्द्धनमा स्थानीय सरकार र सरोकारवाला जुटे। तर कोरोना भाइरसको संक्रमणले भ्रमण वर्ष स्थगित बनेपछि पर्यटक भित्र्याउने क्रम पनि रोकियो। कोरोनाले पर्यटकीय क्षेत्र सुनसान बनेपछि होटल व्यवसाय पनि धरासायी बनेको थियो। व्यवसाय पनि ठप्प बनेपछि जिविकोपार्जनमा असर पुगेको पर्यटन व्यावसायी बताउँछन्। लकडाउनका कारण ९० प्रतिशत बढी पर्यटकहरुको आगमन घटेको स्थानीय पर्यटन व्यावसायी दावा शेर्पा बताउँछन्। खुकुलो लकडाउनले धार्मिक गन्तव्यमा पनि तीर्थालुको चहहलपहल बढ्न थालेको छ। नाँगछाँगा, टक्सार, साल्पापोखरी, हाँसपोखरी, पातालेगुफा लगायत धार्मिक पर्यटकीय क्षेत्रमा भक्तजनको आगमनमा वृद्धि आएको छ। लकडाउनले धार्मिक पर्यटकको आवागमन बन्द भएपछि जिल्लाकै प्रशिद्ध नाँगछाँगामा हिजोआज भक्तालुको घुइँचो लाग्ने गरको छ। भक्तालुहरु पूजाआजा गर्ने, भेटी चढाउने, झरना मोहक दृश्यावलोकन गरी फर्कने पुजारी जयप्रसाद निरौलाको बताउँछन्। पर्यटकीय क्षेत्र तथा पदमार्गमा रहेका होमस्टे, होटल, लजहरु पनि सञ्चालनमा आएका छन्। पर्यटकको आउजाउमा नै कमी भएपछि होमस्टे, होटल तथा लजहरु बढी प्रभावित बनेको थियो। दिनहुँ दर्जनौं हुलमा आउने आन्तरिक पर्यटकको आगमन हुने होमस्टेमा सुनसान हुँदा व्यावसाय चौपट बनेको व्यावसायी सुनाउँछन्। नजिकिंदै गरेको महान चाड दशैंसँगै लकडाउन खुलेपछि व्यावसायमा केही राहत मिलेको गोठेसिं होमस्टेका सञ्चालक प्रकाश राईले सुनाए।"
कोरोना जाँच्न गएका बसिर अस्पतालबाटै बेपत्ता,"दमौली : व्यास३ निवासी बसिर अहमद मियाँलाई गत मंगलबार ज्वरो आयो । उनी जँचाउनका लागि दमौलीको अपोलो अस्पताल गए । तर त्यहाँका चिकित्सकले उनलाई पोखरा जान सल्लाह दिए । सोही दिन उनलाई पोखराको चरक अस्पतालमा भर्ना गरियो । तर त्यहाँको शुल्क महँगो भएपछि परिवारले गण्डकी स्वास्थ्य विज्ञान प्रतिष्ठानमा लगे । प्रतिष्ठानले ज्वरोका बिरामी भएकाले कोरोना आशंकामा प्री आइसोलेसनमा भर्ना गर्यो । सोही दिन उनको कोरोना परीक्षणका लागि स्वाब लिने तय गरिएको थियो । तर स्वास्थ्यकर्मी नआउँदै उनी अस्पतालबाट बेपत्ता भए । त्यसयता उनी भेटिएका छैनन् । 'कता जानुभयो के भयो अहिलेसम्म अत्तोपत्तो छैन, 'भाइ मोहम्मद अजिजले भने । पत्नी नजिराका अनुसार उनी अस्पतालको सेवाबाट असन्तुष्ट थिए । 'खोरजस्तो ठाउँमा कसरी बस्न सकिन्छ भन्दै हुनुहुन्थ्यो,' उनले भनिन्, 'यस्तो फोहोर ठाउँ पनि अस्पताल हुन्छ भनेर गुनासो गर्नुभएको थियो ।' आफूलाई कोरोना नभएको जिकिर गर्दै आएका मियाँको स्वाब संकलन गर्न बिहीबार ३ बजे चिकित्सक आउँदै थिए । तर उनी त्योभन्दा अघि नै बेपत्ता भए । 'म फोनमा बोल्दै थिएँ, 'पत्नी नजिराले भनिन्, 'उहाँ बाहिर निस्केको देख्दा नदेख्दै हराउनुभयो ।' उनले बिरामी हराउनुमा अस्पतालको लापरबाही भएको गुनासो गरिन् । 'अस्पतालमा गार्ड पनि हुन्छन्, नर्स पनि छन्,' उनले भनिन्, 'प्री आइसोलेसनबाट निस्किएको बिरामी पनि रोकिएन ।'अस्पतालसँग गुनासो गर्दा उल्टो आफूलाई आरोप लगाएको गुनासो नजिराको छ । भाइ अजिजले सीसीटीभी रेकर्डमा पनि नदेखिएकाले अचम्म लागेको बताए । 'निस्कने ठाउँमा सीसीटीभी नै रहेनछ, 'उनले भने, 'अब कता गएको के भएको केही थाहा पाउन सकिएन ।' परिवारका अनुसार बसिरको साथमा रहेको फोन पनि अस्पतालभित्रै थियो । उनले त्यसयता घर सम्पर्क पनि गरेका छैनन् । ' सुरुमै अस्पतालले सावधानी अपनाइ दिएको भए यस्तो हुन्थेन,' अजिज भन्छन्, 'सानो लापरबाहीले हामीलाई साह्रै तनाव दियो ।' हाम्रो दोष छैनः अस्पताल अस्पताल प्रशासनले भने कुरुवा हुँदै गर्दा बिरामी हराउनुमा आफूहरुको कुनै दोष नरहेको दाबी गरेको छ । अस्पतालका निर्देशक डा अर्जुन आचार्यले भने,'बिरामीको कुरुवा नै सँगै भएकाले उहाँहरुले हेर्नुपर्ने हो ।' उनले प्री आइसोलेसन वार्डमा सीसीटीभी नराखिएकाले प्रहरीलाई अनुसन्धानका लागि भनिएको बताए । अस्पतालको सेवा सुविधाबारे भने अरु बिरामीको गुनासो नआएको उनले जिकिर गरे । 'असुविधा भएको भए भन्नुपर्ने हो । अरु बिरामी बसिरहेका छन्, 'उनले भने ।"
इराक घटनामा दसैँ गीत,"काठमाडौं : १६ वर्षअघि इराकमा १२ नेपालीको बीभत्स हत्या गरिएको घटनालाई आधार बनाएर गायक रिजन गिरीले नयाँ म्युजिक भिडियो दसैं सार्वजनिक गरेका छन्। गीतमा गायक रिजन र उनकी आमा गंगा गिरीको शब्द, संगीत र स्वर रहेको छ। गीतलाई सम्पूर्ण ताम्राकारले संगीत संयोजन गरेका हुन्। खुसी र सुखी हुने सपना देखेर परदेसिएका नेपालीको भावना गीतमा सुन्न सकिन्छ। म्युजिक भिडियोमा लक्ष्मी गिरी, कुशेन्द्र पुरुष ढकाल, रिजन गिरी र एलिजा न्यौपाने गिरीको मुख्य भूमिका रहेको छ भने अन्य सहायक कलाकारको अभिनय म्युजिक भिडियोमा देख्न सकिन्छ। सृजन प्रजापतिले छायांकन गरेको भिडियो निश्चलजंग कार्कीले सम्पादन गरेका हुन्। रिजनको परिकल्पना र कथा रहेको भिडियोलाई अनिल न्यौपानेको निर्देशनमा तयार पारिएको हो। गायक गिरीकै युट्युब च्यानल रिजन गिरीमार्फत भिडियो सार्वजनिक भएको हो। गायक गिरीले अग्रिम रूपमा सबै नेपालीलाई दसैंको शुभकामनासमेत व्यक्त गर्दै भिडियो हेरेर प्रतिक्रिया दिन गरेका छन्।"
दुर्घटनामा सशस्त्रका असइको मृत्यु,विराटनगर : मोरङको बूढीगंगा गाउँपालिका१ घर भएका सशस्त्र प्रहरीका सहायक निरीक्षक (असइ)को दुर्घटनामा परेर मृत्यु भएको छ । सशस्त्रका असइ ४२ वर्षीय कमलप्रसाद तावाहाङको कोशी राजमार्ग अन्तर्गत बूढीगंगा१ टंकीसिनवारीमै दुर्घटनामा परेर ज्यान गएको प्रदेश १ प्रहरी कार्यालय विराटनगरका प्रवक्ता डीएसपी कवीन्द्र कार्कीले जानकारी दिए । उनका अनुसार पाँचथरमा कार्यरत तावाहाङ केही दिनदेखि घर विदामा थिए । दक्षिणबाट उत्तरतर्फ जाँदै गरेको लु ६१ प २५०२ नम्बरको मोटरसाइकलको ठक्करबाट उनी गम्भीर घाइते भएका थिए । पैदल हिँडिरहेका बेला राति ९:४० बजेतिर दुर्घटनामा परेर घाइते भएका उनलाई उपचारका लागि विराट शिक्षण अस्पताल लगिएको थियो । टाउकोलगायत शरीरका विभिन्न भागमा चोट रहेका तावाहाङको उपचारका क्रममा आइतबार बिहान १ बजेतिर मृत्यु भएको डीएसपी कार्कीले बताए । दुर्घटनापछि फरार रहेका मोटरसाइकल चालक सप्तरी रुपनीका २५ वर्षीय आजबुल मियाँको खोजी जारी रहेको जानकारी उनले दिए ।
"सुनको मूल्य फेरि बढ्यो, तोलाको कति पुग्यो?",काठमाडौं : स्थानीय बजारमा पहेलो धातु सुनको मूल्यमा सामान्य वृद्धि भएको छ । शुक्रबार प्रतितोला ९४ हजार ३०० रुपैयाँमा कारोबार भएको छापावाल सुन आइतबार भने २०० ले बढेर ९४ हजार ५०० मा कारोबार भएको छ । नेपाल सुनचाँदी व्यवसायी महासङ्घका अनुसार तेजाबी सुनमा पनि प्रतितोला २०० ले वृद्धि भएको छ । शुक्रबार प्रतितोला ९३ हजार ८०० मा कारोबार भएकामा आइतबार ९४ हजारमा कारोबार भएको छ । यस्तै चाँदीमा प्रतितोला पाँच रुपैयाँले वृद्धि भएको छ । तोलाको एक हजार १८० रुपैयाँ पुगेको छ । पछिल्ला दिनमा सुनको मूल्यमा तीब्र उतारचढाव भइरहेको छ ।
डिशहोममा बलिउड चलचित्र खाली पिली रिलिज हुँदै,"काठमाडौं : नेपालमै पहिलोपटक बलिउडको चलचित्र पे पर भ्युमार्फत हेर्न पाउने सुविधा डिशहोमले सुरु गरेको छ । आज रिलिज हुने चलचित्र खाली पिली पे पर भ्यु सुविधामार्फत डिशहोमका ग्राहकले हेर्न पाउनेछन् । ग्राहकहरुको मनोरञ्जनलाई ध्यानमा राखेर अन्तर्राष्ट्रिय चलचित्रहरु रिलिज गर्ने उद्देश्यले डिशहोमले सिनेमाघर इन्टरनेसनल ९९९ सञ्चालनमा ल्याएको प्रबन्ध निर्देशक सुदीप आचार्यले बताए । आज नेपाल र भारतमा एकैपटक यो फिल्म रिलिज हुने उनले बताए । ५६५ रुपैयाँमा सपरिवारले यो चलचित्र हेर्न पाउने डिशहोमले जनाएको छ । 'विश्वका विभिन्न देशमा सफल भएको प्रविधि पे पर भ्यु सेवा नेपालमा पहिलोपटक डिशहोमले सञ्चालन गरिरहेको छ । डिशहोमले पे पर भ्यु सेवामार्फत न्यूनतम मूल्यमा नयाँ नेपाली सिनेमा हेर्न सकिने च्यानल नं १०८ ,८८८ र ५५५ यसअघि नै सफलताका साथ सञ्चालन गरिरहेको छ,' उनले भने । दैनिक आठ शो सञ्चालन हुने सिनेमाघर इन्टरनेसनल च्यानल ९९९ मा चलचित्र खाली पिली हेर्न सकिने डिशहोमले जनाएको छ । डिशहोमको ग्राहक सेवा केन्द्रमा फोन गरेर, एसएमएस गरेर वा नजिकैको डिशहोम विक्रेताकोमा सम्पर्क गरेरसमेत न्यूनतम शुल्कमा सिनेमाघर खुलाउन सकिने कम्पनीले जनाएको छ ।"
कर्तव्यपरायणता,"एक दिन स्वर्गका राजा इन्द्र यमलोक गए। यमराजले इन्द्रलाई दरबारभित्र लगेर आसनमा बसाए। आदर सत्कार गरी सोधे, हे देवराज, आज तपाईंले मेरो दरबारमा आउने पाउकष्ट गर्नुपरेछ। के सेवा गरौं, आज्ञा हवस्। तपाईंले मेरा भक्तलाई टपक्क टिपेर ल्याउनुभएछ, कति दिन भो ल्याएको ?, इन्द्रले सोधे। आजसहित तीन दिन हुन्छ, यमराजले जवाफ दिए। हे यमराज, तपाईंसँग कत्ति पनि दया रहेनछ। तिनका छोराछोरीको विलौना र चीत्कार सुन्नुस् त ?, तिनको बिलौना हेरेर यमराजले भने, मिति पुगेपछि ल्याउनुपरिहाल्यो, के गर्नु ? जसले कमाइ गरेर घरपरिवार र छोराछोरीको लालनपालन गरिरहेको छ, उसैलाई टिपेर ल्याएपछि तिनीहरु मरेतुल्य भएनन् ? हे देवराज, त्यो मेरो विषय होइन। जसको मिति पुगेको छ, उसलाई एकनिमेष पनि बाँकी राख्ने मेरो अधिकार नै छैन। हे यमराज, ती भक्तलाई अहिले फर्काइदिनुस्। भक्तका सन्ततिलाई आपत्विपत् पर्दा सहयोग गर्नु मेरो कर्तव्य पनि हो, इन्द्रले यमराजको पाउमा झुकेर पटकपटक बिन्ती गरे। यमराजले गम्भीर भएर भने, हे देवराज, मेरा लागि को बालो, को तरुनो, को बूढो, को अर्काको, को आफ्नो, को मेरो, को तेरो, को भक्त, को दयालु, को मायालु। यस विषयमा मैले विचार गर्नै पाउँदिनँ। जहाँसम्म तपाईंको भक्तको कुरा छ, उसको ललाटमा त्यही लेखिएको छ। त्यसो भए कसले लेखेको त उसको लेखान्त ?, देवराजले सोधे। मैले नै लेखेको हुँ। उसले अघिल्लो योनिमा जस्तो कर्म गरेको थियो, त्यसै आधारमा लेखेको हुँ। आफ्ना भक्तलाई दया गरेर, मन परेर आयु बढाउन र मन नपरका अरूलाई घटाउन कहिल्यै पाउँदिनँ। कुनै पनि जीवजीवात्माको आयु, जन्म, भाग्य, सुखदुःख सबै कुरा उसको कर्मले नै निर्धारण गर्ने हो, मैले होइन। परमात्माले पनि होइन। एकपटकका लागि परमात्मासँग भनेर भए पनि उसलाई फर्काइदिनुस् न, इन्द्रले फेरि बिन्ती गरे। हे देवराज, भूलोकमा जस्तो यहाँ भनसुन चल्दैन। बरु उहीं गएर तिनका आहतमा मलम लगाउन सक्नुहुन्छ, यमलोकबाट केही हुनेवाला छैन। यमराज आफ्नो कर्तव्यबाट टसको मस भएनन्। देवराज आफैं लज्जित भएर फर्किए।"
"भाउन्नेमा बस दुर्घटना, पाँच घाइते","विराटनगर : मोरङका मोटरसाइकलले ठक्कर दिँदा एक जनाको मृत्यु भएको छ। कोशी राजमार्ग अन्तर्गत बूढीगंगा गाउँपालिका१ टंकीसिनवारीमा दक्षिणबाट उत्तरतर्फ जाँदै गरेको लु ६१ प २५०२ नम्बरको मोटरसाइकलले ठक्कर दिँदा स्थानीय ४२ वर्षीय कमलप्रसाद तावाहाङको मृत्यु भएको मोरङ ट्राफिक प्रमुख प्रहरी निरीक्षक राकेशकुमार पोदारले बताए। उनका अनुसार शनिबार राति ९:२० बजेतिर मोटरसाइकलले ठक्कर दिँदा कमल गम्भीर घाइते भएका थिए। उनको उपचारका क्रममा विराट शिक्षण अस्पतालमा आइतबार बिहान १ बजेतिर मृत्यु भएको हो। मोटरसाइकल चालक सप्तरी रुपनीका २५ वर्षीय आजबुल मियाँ फरार रहेकाले खोजी तीव्र पारिएको प्रहरीले जनाएको छ। यसैबीच पूर्वपश्चिम राजमार्ग अन्तर्गत बेलबारी नगरपालिका१० भाउन्नेमा भएको यात्रुबहाक बस दुर्घटनामा परेर पाँच जना घाइते भएका छन्। पश्चिमबाट पूर्वतर्फ जाँदै गरेको को १ ख ५०७९ नम्बरको बस अनियन्त्रित भएर सडकमा पल्टिँदा दुर्घटनामा परेको ट्राफिक प्रहरीले जनाएको छ। दुर्घटनामा मोरङ पथरीशनिश्चरे नगरपालिका२ का २४ वर्षीय रमेश न्यौपाने, २२ वर्षीया सुमी न्यौपाने, झापा बिर्तामोड४ का ३५ वर्षीय विनेश खड्का, सुनसरी कुसाहाकी ४२ वर्षीया ललिमाया खातुन र झापा दमककी ४५ वर्षीया आस्मामाया घाइते भएका छन्। घाइतेमध्ये रमेश, सुमी र विनेशको अवस्था गम्भीर रहेको छ। उनीहरुको न्युरो अस्पताल विरानगरमा उपचार भइरहेको प्रहरीले जनाएको छ। बस चालक झापा गौरीगञ्ज ६ का ४५ वर्षीय मनोजकुमार महतोलाई नियन्त्रणमा लिएर दुर्घटनाको अनुसन्धान थालिएको जानकारी बेलबारी प्रहरीले दिएको छ।"
बजाजले नेपालमा ल्यायो नयाँ एभेन्जर स्ट्रीट १६० एबीएस,"काठमाडौं : बजाज मोटरसाइकलका लागि अधिकृत वितरक हंसराज हुलासचन्द एण्ड कम्पनी प्रालिले आज नेपालमा नयाँ एभेन्जर स्ट्रीट १६० एबीएस भित्र्याएको छ । नयाँ एभेन्जर स्ट्रीट १६० स्पोस्टर डिजाइनमा आउँदैछ र शहरका लागि केहि भिन्न रुपमा देखा पर्नेहरुका लागि बनाइएको हो । यसमा रोडस्टर डिजाइनको हेडल्याम्प छ र एलईडी डीआरएलका साथ यसले दिर्घकालिन छाप सृजना गर्दछ र यसमा शहर र हाईवेका लागि सहज गतिशीलता प्रदान गर्न स्ट्रिट कन्ट्रोल हृयान्डलबारहरु पनि छन् । यो १६०सीसी डीटीएसआई इन्जिनद्वारा संचालित छ जसले १६०ः१५ पीएस पावर र १३५ एनएम टर्क उत्पादन गर्दछ । यसले ५स्पीड म्यानुअल ट्रान्समीसन पनि प्रयोग गर्दछ । सुरक्षाका लागि बजाज एभेन्जर स्ट्रीट १६० अगाडि २८० एमएम डिस्क ब्रेक र पछाडि भागमा १३० एमएम ड्रम ब्रेकको साथ आउँदछ । ब्रेकका इकाईहरु मानकको रुपमा एकल च्यानल एबीएस संगै छन् । चालकको आरामको लागि यो लामो स्लंग, लामो सिट र अद्वितीय विस्तारित फुटरेस्ट स्थानमा साथ आउँदछ । नयाँ एभेन्जर स्ट्रीट १६० स्पाईसी रेड र इबोनी ब्ल्याक कलर भेरियन्टमा शुरुवाती मुल्य रु ३,१९,९०० मा असोज १५ गतेदेखि देशभर उपलब्ध हुनेछ ।"
लिम्पियाधुरामा थपिँदै भारतीय फौज,"काठमाडौं : भारतले नेपाली भूमि लिम्पियाधुरा, लिपुलेक र कालापानी क्षेत्रमा सुरक्षा फौज थपेको थप्यै छ। अतिक्रमित क्षेत्रमा नेपालीलाई प्रतिबन्ध लगाउँदै भारतीय फौजको अखडा बनाइएको छ। उच्च स्रोतका अनुसार अतिक्रमित भूमिमा भारतीय चार सुरक्षा निकायका आधुनिक हतियारसहित ११ क्याम्प राखिएका छन्। त्यहाँ भारतीय सेना, सीमा सुरक्षा बल (एसएसबी), भारततिब्बत सीमा प्रहरी (आईटीबीपी) पहिल्यैदेखि तैनाथ छन्। पछिल्लो समय गोर्खा सैनिक पनि खटाइएका छन्। नाकामा एसएसबीका १९ पोस्ट छन्। भारतीय सञ्चारमाध्यम अमर उजालाले लिपुलेक क्षेत्रमा भारतीय सुरक्षा फौज थप गर्नेदेखि सैनिक क्याम्प र ब्यारेक सुधारका काम भइरहेको समाचार दिएको छ। उक्त पत्रिकाका अनुसार नाभीडाङ र लिपुलेकबीच सुरक्षा फौजको पुरानो मोर्चा सुधार गर्न लागिएको हो। चीनतर्फको सुरक्षा संवेदनशीलतालाई आधार बनाएर उक्त क्षेत्रमा भारतीय सुरक्षा फौज विस्तार गरिएको हो। स्रोतका अनुसार उक्त क्षेत्रमा नाइटभिजन हेलिकप्टरबाट निगरानीसमेत गर्ने गरिएको छ। लडाकु विमानसमेत देखिने गरेको व्यासका बासिन्दाले बताउँदै आएका छन्। अतिक्रमित कालापानी, नाभीडाङ, गुञ्जी, नाभी र कुटीमा भारतीय सुरक्षा फौजको ठूलो उपस्थिति छ। कालापानी र नाभीडाङमा सुरक्षा फौज मात्रै बसेका छन्। गुञ्जी, नाभी र कुटीमा स्थानीय बासिन्दाकै हाराहारीमा सुरक्षा फौज तैनाथ छन्। दार्चुलाको व्यास गाउँपालिका४ का धरमसिंह धामीले सडकमा भारतीय सुरक्षा निकायका सयौं गाडी दैनिक ओहोरदोहोर गर्ने गरेको जानकारी दिए। प्रमुख जिल्ला अधिकारी शरदकुमार पोखरेलले भारतीय क्षेत्र हुँदै नेपाली भूमितर्फ सुरक्षा फौजको चहलपहल बढिरहेको स्वीकार गरे। पारि सडक छ , सडकबाट सुरक्षाकर्मीका गाडी आवतजावत बढी नै देखिने गरेको छ, पोखरेलले अन्नपूर्णसँग भने। गुञ्जीमा सेना, एसएसबी, आईटीबीपी र प्रहरीका ब्यारेक छन्। कालापानीमा सेना, एसएसबी र आईटीबीपी, नाभीडाङ र लिपुलेकमा सेना र आईटीबीपी, कुटीमा सेना र आईबीपी तैनाथ छन्। गुञ्जीमा एसएसबी, सेना, आईटीबीपी र प्रहरीका पोस्ट छन्। भारतले अतिक्रमण गरेका नेपाली भूमि कालापानी, लिपुलेक र लिम्पियाधुरा पुग्न गुञ्जी मुख्य नाका हो। त्यही भएर भारतले धार्चुलापछि गुञ्जीलाई सुरक्षा फौज व्यवस्थापनको केन्द्र बनाएको देखिन्छ। गुञ्जीबाट भारतीय सेनाका कमान्डिङ अफिसरमेजरले कालापानी, नाभीडाङ र कुटी हुँदै लिपिम्याधुरासम्म सेना परिचालन गर्ने गरेको स्रोतले बताएको छ। गुञ्जीमै एसएसबीका डीएसपीको कमान्डमा ८५ जनाको फौज छ। आईटीबीपी मेजरको कमान्डमा एक सय संख्यामा फौज छ। भारतीय प्रहरी पनि असइको नेतृत्वमा बस्ने गरेका छन्। प्रहरी भने हिउँदको समयमा स्थानीयसँगै धार्चुला झर्ने गरेका छन्। सेना, आईटीबीपीलाई भने त्यहाँ बाह्रैमास बस्ने व्यवस्था गरिएको छ। गुञ्जीबाट ९ किलोमिटर दूरीमा पर्छ कालापानी। त्यहाँ मेजरको कमान्डमा सेना, इन्स्पेक्टरको कमान्डमा एसएसबी र आईटीवीपी परिचालित छन्। कालापानीमा तीनै सुरक्षा निकायका लागि ५० भन्दा बढी हट (हिउँदमा पनि बस्न मिल्ने विशेष प्रकारका घर) बनाइएका छन््। त्यहाँ तीनै सुरक्षा निकायका चार सयभन्दा बढी सुरक्षाकर्मी बस्ने गरेका छन्। पछिल्लो समय केही सुरक्षाकर्मी अझै थपेको अनुमान गरिएको छ। कालापानीमा नागरिकको बसोबास छैन। तर, भारतीय सुरक्षा फौजका लागि बनाइएका संरचना र संख्या हेर्दा गाउँजस्तै आभास हुने गरेको त्यस क्षेत्रमा रोजगारीका लागि पुगेका एक नेपालीको भनाइ छ। कुटीमा आईटीबीपी इन्स्पेक्टरको नेतृत्वमा बसेको छ। सेना सुबेदारको कमान्डमा छ। कुटीभन्दा माथि पर्ने लिम्पियाधुरा क्षेत्रमा भने भारतीय सुरक्षा निकाय लिम्पियाधुराबाट बग्ने महाकाली नदीपारि नै बसेका छन्। लिम्पियाधुराका लागि जोलिङकाङमा सेना र आईटीबीपी, लिम्पियाधुराको बेस ओल्सामा सेना र आईटीबीपी तैनाथ रहेको कामदारका रूपमा त्यहाँ पुगेर फर्किएका पत्रकार विरादत्त भट्ट बताउँछन्। भारतले धार्चुलाबाट लिपुलेक र लिम्पियाधुरा दुवै क्षेत्रमा सडक पुर्याएको छ। उक्त क्षेत्रमा हाल कति संख्यामा सुरक्षाकर्मी परिचालन भएका छन् भन्ने यकिन जानकारी नेपाली पक्षसँग छैन। तथापि लिपुलेक र लिम्पियाधुरा क्षेत्रमा पुग्ने सडकमा प्रत्येक दिन सयौंको संख्यामा सुरक्षाकर्मीका गाडी ओहोरओहोर गर्ने गरेका छन्। त्यसबाट पनि उक्त क्षेत्रमा हजारौं संख्यामा सुरक्षाकर्मी परिचालन गरिएको अनुमान छ। विगतमा भारतीय सुरक्षार्मीका सवारीसाधन यति ठूलो संख्यामा यो सडकमा गुडेको देखेका थिएनौं। अहिले २० भन्दा बढी गाडी सँगै गुडिरहेका हुन्छन्, व्यास गाउँपालिका एक बासिन्दाले भने। धार्चुलालिपुलेक सडक उद्घाटन नहुँदासम्म उक्त क्षेत्रमा भारतीय सुरक्षाकर्मीको विभिन्न काम गर्न नेपाली जाने गरेका थिए। भारतले हाल नेपाली कामदारलाई त्यस क्षेत्रमा रोक लगाएको छ। प्रमुख जिल्ला अधिकारी पोखरेलका अनुसार नेपालतर्फ व्यासको गागामा सशस्त्र प्रहरी गुल्म स्थापना गरिएको छ। गुल्मको भवन शिलान्यास भई भवन निर्माण सुरु गरिएको छ। छाङरुमा बीओपी स्थापना भइसकेको छ। टिंकरमा चाँडै बीओपीराखिँदै छ। माथिल्लो कौवा वा तल्लो कौवामा बीओपी राख्ने तयारी भइरहेको छ। सशस्त्र द्वन्द्वकालमा बन्द भएका सीमा प्रशासन कार्यालय पुनःस्थापना गर्न कर्मचारी माग गरिएको उनले बताए।"
डा केसीको डेग,"चिकित्सा शिक्षा क्षेत्रमा सुधारको माग राख्दै डा गोविन्द केसीले सुरु गरेको अनशन एक्काइसौं दिनमा पुगेको छ। १८ पटकसम्म अनशन बस्दा पनि आफूले उठाएको माग सुनुवाइ नगरेको आरोप लगाउँदै केसीले उन्नाइसौं अनशन सुरु गरेका हुन्। उनले उठाएका अधिकांश माग पूरा भइसकेको सरकारी जिकिर छ। केसी पक्षले भने अनशनलाई सरकारले हल्का रूपमा लिएको र सार्वजनिक स्वास्थ्य सुधारलाई प्राथमिकतामा नराखेको आरोप लगाएको छ। दुई पक्षको आआफ्नै अडानका कारण केसीको स्वास्थ्य अवस्था भने जटिल बन्दै गएको छ। अहिलेको आवश्यकता जसरी भए पनि उनको जीवन रक्षा गर्नु हो। माग पूरा गराएर उनको अनशन तोडाउन सरकारले नै पहलकदमी लिनुपर्छ। केसीले अनशन सुरु गरेको आठ वर्ष भइसकेको छ। यसबीच मुलुकले ६ प्रधानमन्त्रीको फरक अनुहार पाइसकेको छ। वर्तमान प्रधानमन्त्री ओली दोस्रोपटक सरकारको नेतृत्वमा पुगेका छन्। केसीसँग हालसम्म दर्जनौं सहमति भए। तर पनि कुनै पनि प्रधानमन्त्रीले माग पूरा गराउन सकेका छैनन्। सबै प्रदेशमा सरकारी लगानीको मेडिकल कलेज खोलेर एमबीबीएस पढाउनुपर्ने, विश्वविद्यालय तथा मातहतका निकायमा वरिष्ठताका आधारमा पदाधिकारी नियुक्त गर्नुपर्नेलगायतका उनका माग मुख्य छन्। अहिले उनले कर्णाली स्वास्थ्य विज्ञान प्रतिष्ठानमा एमबीबीएसको पढाइ सुरु गर्नुपर्ने मागलाई प्रमुखताका साथ उठाएका छन्। जुम्ला पुगेर अनशन सुरु गर्नुको मुख्य कारण पनि यही हो। निश्चय पनि केसीले स्वास्थ्य शिक्षा सुधारका लागि निःस्वार्थ भावनाका साथ भद्र आन्दोलन गरिरहेका छन्। उनको आन्दोलनमा सत्ता परिवर्तन वा दलीय आस्थाका आधारमा कसैलाई नियुक्ति वा बढुवा गर्नुपर्ने राग कतै भेटिँदैन। तसर्थ केसीले उठाएका माग पौने तीन करोड जनताका साझा माग हुन् भन्ने यथार्थ सरकारले बुझ्नुपर्छ। वास्तविकता छर्लंग हुँदाहुँदै पनि अनशनप्रति एकछेउ पनि चासो नदेखाई माग पूरा गराउनेतर्फ टसको मस नहुनु सरकारी कमजोरी हो। यसको जिम्मेवारी मुख्यगरी शिक्षा र स्वास्थ्य मन्त्रालयले लिनुपर्छ। सिंगो मुलुक यतिबेला विश्वभर महाव्याधि बनेको कोरोनासँग लडिरहेको छ। सरकारको सम्पूर्ण ध्यान कोरोना नियन्त्रणमा केन्द्रित छ। मानव सभ्यता र संस्कारकै विरुद्ध रहेको कोरोनालाई सबैले साझा शत्रु ठानेर परास्त गर्नुपर्ने अहिलेको आवश्यकता हो। यसो भन्दैमा केसीको अनशनलाई पूरै बेवास्ता गर्नु गम्भीर भूल हो। विगतका अनशनको समयमा वार्ता समिति गठन गरेर सरकारले केसीका मागबारे छलफल गथ्र्यो र असहमतिका विषयलाई दुवै पक्ष बसेर हल गरिएको थियो। यसपटक भने २१ दिन बितिसक्दा पनि सरकारले माग पूरा गराउने त परैको कुरा, प्रवक्तामार्फत अनशन तोड्न सार्वजनिक आह्वान गर्नुबाहेक केही गरेको छैन। कम्तीमा केसी वा उनी पक्षका व्यक्तिलाई भेटेर अहिलेको जटिल परिस्थितिलाई ध्यानमा राख्दै माग पूरा गराउने आश्वासन दिएर अनशन तोडाउने प्रयास गर्नुपथ्र्यो। अवस्था हेर्दा केसीको अनशनको कुनै अर्थ छैन भन्ने पक्षमा सरकार पुगेको देखिन्छ। अनशन लम्बिँदै जाँदा स्वास्थ्य पनि खराब बन्दै गएको छ। सर्वत्र चासो बढिरहेको छ। तसर्थ सरकारले तत्काल वार्ता समिति गठन गरेर केसीका मागबारे छलफल गर्नुपर्छ। विगतमा भएका सहमतिअनुसार केकति काम भएका छन् र पूरा हुन बाँकी काम कहिलेसम्म सम्पन्न हुन्छ वा सम्पन्न हुन सक्दैन भने किन सक्दैन भन्ने विषयमा दुवै पक्षबाट खुलस्त छलफल हुनुपर्छ। एकै विषयलाई लिएर एउटा व्यक्ति दर्जनौंपटक अनशन बस्नुपर्ने अवस्था अन्त्य गर्नुपर्छ।"
बाँकेमा कोरोना संक्रमित सुत्केरीको मृत्यु,नेपालगन्ज : कोरोना भाइरस (कोभिड १९) बाट सुत्केरीको मृत्यु भएको छ। महेन्द्रनगर नगरपालिका २ की २९ वर्षीया महिलाको आइतबार बिहान ४:३० बजे मृत्यु भएको जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठले बताए। उनकाअनुसार सेती अस्पताल धनगढीमा जुम्ल्याहा सन्तान जन्माएपछि रक्तश्राव नरोकिएकाले नेपालगन्ज मेडिकल कलेज शिक्षण अस्पताल कोहलपुरमा रिफर गरिएको थियो। उनलाई गर्भावस्थादेखि नै रक्तश्राव भएको थियो। ३३ हप्तामा पहिलो पटक सुत्केरी भएपछि पनि रक्तश्राव भएको थियो। सेती अस्पतालमा सामान्य डेलिभरीबाट उनले जुम्ल्याहा सन्तान (एक छोरा र एक छोरी) जन्मिएका छन्। बच्चा जन्मिएपछि पाठेघरको अप्रेशन गर्नुका साथै ८ प्वाइन्ट होल रगत र ४ प्वाइन्ट प्लेटलेट रगत दिइएको थियो। उनलाई १३ असोजमा कोरोना संक्रमण भएको थियो।
नारीबाट प्रभावित वैज्ञानिक,"एपीजे अब्दुल कलाम भारतका प्रथम वैज्ञानिक थिए जो राष्ट्रपति बने। प्रथम राष्ट्रपति भए जो अविवाहित थिए अर्थात् ब्रह्मचर्यमा बसे। ब्रह्मचारीको अर्थ विवाह नगर्नु, सन्तान नजन्माउनु मात्रै होइन। ब्रह्मचर्यको अर्थ हुन्छ अतिशय कामवासनामा लिप्त नहुनु। अतिशय सञ्चय नगर्नु, अति लोभ र पापमा नफस्नु। कलामले आफ्नो राष्ट्रका सबै नागरिक आफ्नै सन्तान सोचेर काम गरे त्यसैले त आफ्नो कार्यकालमा देशको उत्थानका लागि अमूल्य योगदान दिन सफल भए। ब्रह्मचर्यको गुण कायम गरेका कलामले भारत राज्यको विकासमा हरतरहले योगदान दिए र आजसम्म पनि विश्व परिचित छन्। हामी धेरै सिक्न खोज्छौं, बुझ्न र बुझाउन खोज्छौं तर आफूले ग्रहण गर्न र त्यसलाई व्यवहारमा उतार्न सक्दैनौं। राम्रा नियत भएका, असल काम गरेर आफ्नो राज्यलाई उकासेका व्यक्तिहरूको उदाहरण विश्वमै चर्चित हुन्छ। तिनै कलामले उद्घोष गरेका थिए, सपना भनेको त्यस्तो हुँदैन, जुन तपाईं सुतिरहेका बेलामा देख्नुहुन्छ, यो त्यस्तो चीज हो, जुन तपाईंलाई सुत्न दिँदैन। आफ्नो व्यक्तिगत विकास, नेतृत्व क्षमता, राष्ट्रको समृद्धि र आन्तरिक शान्ति र खुसी खोज्नेले सपना त धेरै देख्छन् तर निदाएका बेलामा। एउटा जागृत व्यक्तिको सपनाले उसलाई हरक्षण जगाइरहेको हुन्छ। कर्ममा अग्रसर हुन छाडेर निदाउन दिँदैन अनि संकल्प पूरा नभएसम्म बीचमा छाड्दैन पनि। हाम्रो राष्ट्रलाई आजको दिनमा पनि त्यस्तै जागृत नेतृत्वको खाँचो छ, जो आफू जागृत भएर समृद्धि मार्गमा अनवरत लागोस् अनि आफ्ना नागरिकलाई चैनले निदाउन देओस्। नेपालमा त उल्टो भइरहेछ नेतृत्वमा बसेकाहरू अनैतिकताको आर्जनले मस्ती लिइरहेका छन् भने नागरिकहरू राष्ट्रको हालत, अव्यवस्थापन, अराजकता, जताततै खाल्डाखुल्डी र छिद्रता देखेर निदाउन सक्दैनन्। केही गुणवत्ता मात्र यस्ता राजनीतिक नेतृत्वमा जागृत हुन सक्यो भने रूपान्तरण जरुर सम्भव छ। मनोभावनाको प्रभाव अब्दुल कलाम आफ्नो जीवनमा प्रेरित गर्ने दुई नारी शक्तिको सधैं खुलेर प्रशंसा गर्ने गर्नुहुन्थ्यो। एक हुनुहुन्थ्यो उहाँकी आमा जो दिनहुँ बिहान नमाज पढ्ने गर्नुहुन्थ्यो। सबै कामको व्यवस्थापन गरेर आफ्नो नमाज पढ्ने र हृदयदेखि प्रार्थनामा तल्लीन भएको देख्दा उहाँलाई लाग्थ्यो कुनै पनि काममा हृदयदेखि नै तल्लीन भयो भने गर्न चाहेको इच्छा पूरा हुने रहेछ। एउटी आमाको निरन्तर मेहनत, प्रयास, प्रार्थना र प्रेमबाट म प्रभावित भएको थिएँ। मैले मेरो राष्ट्रका लागि केही गरेर देखाउन सकें भने मेरी आमा त खुसी हुनुहुन्छ नै; जन्मभूमि पनि आल्हादित हुनेछिन्। यही सोचेर कलामले आफ्नो जिम्मेवारी बोधलाई साकार पार्नुभएको प्रेरणा उहाँका लेखमा पढ्न पाइन्छ। अर्की नारी हुनुहुन्थ्यो प्रसिद्ध गायिका सुब्बुलक्ष्मी जो सम्पूर्णताका साथ आफ्नो स्वरमा डुबेको देख्दा कलामलाई लाग्थ्यो हृदयदेखि नै सम्पूर्ण शक्ति लगाएर गरेको कार्य नै सफल हुनेछ, जसले आफूलाई सुख त मिल्छ नै; अरूलाई पनि प्रेरणाको स्रोत बन्न सक्दो रहेछ। सब्बुलक्ष्मीको सरलता, सादगीपन, कर्मठता र स्नेहले मलाई जीवनमा धेरै प्रेरणा मिलेको थियो। यही भावनात्मक प्रेरणा र मेरा आमाबुबा, परिवारको सन्तोषका लागि, मेरो राष्ट्रका लागि र मलाई चिन्ने व्यक्तिलाई समेत खुसी बनाउने गरी मैले काम गर्नुपर्छ भन्ने भावना हाम्रो नेतृत्वमा रहेका व्यक्तित्वमा खिल्ने हो भने हामीले सकारात्मक परिवर्तन देख्न पाउने थिएनौं त ? परिवर्तन गर्न नसकेको कुरा स्वीकार प्रायशः नेतृत्वहरू घोषणा गर्ने गर्छन् म सरकारमा आएँ भने र जिम्मेवारी पदमा पुगें भने परिवर्तन गरेरै छाड्छु। शासन व्यवस्था, सामाजिक व्यवस्था, अराजकता सबैलाई परिवर्तन गरेर देखाउँछु आदिआदि। तर जब चुनाव जितेर जिम्मेवारीको पदमा पुग्छन् तब सबै कुरा बिर्सन्छन्। जब ठाउँमा पुग्छन्, स्वार्थी प्रवृत्ति हावी हुन्छ अनि सत्यताबाट पर पुग्छन्। सत्यता उनीहरूको आँखाबाट लुक्छ र स्वार्थ बाहिर आउँछ। स्वार्थीको अर्थ सकारात्मक अर्थ हो स्वअर्थस्वार्थ, आफ्नो प्रयोजनका लागि, आफ्नो असल हितका लागि। आफ्नो प्रयोजनका लागि के सही या गलत छ छुट्ट्याउने क्षमता पनि चाहिन्छ। सकारात्मक कर्म र परिणाम नै आफ्नो प्रयोजनका लागि हुन सक्छ। तर मानिसहरूले स्वार्थलाई आफ्नो फाइदा अरूको नोक्सानी, आफ्नो हित अरूको अहित हुने गरी प्रयोग गर्न थालेकाले यसको अर्थ र अभ्यास नै नकारात्मक बनेको छ। सबै कुरा थाहा हुँदाहुँदै पनि आफूले समाज र राष्ट्रलाई सकारात्मक परिवर्तनमा लैजान सकिएन भने त्यसलाई स्वीकार गर्नुपर्छ। मैले गर्न सकिनँ भन्ने नैतिकताका आधारमा गल्ती र कमजोरी स्वीकार गर्न सक्नुपर्छ। अब्दुल कलामले यो सूत्रलाई आत्मसात गर्दै भन्ने गर्नुहुन्थ्यो, जुन परिवर्तन मैले गर्न सकिनँ म त्यसलाई स्वीकार गर्छु। यसले दुइटा अर्थ दिन्छ एउटा कमजोरी स्वीकार गर्नु र अर्को मेरा हातमा केही छैन, मेरो सामथ्र्य पनि छैन शरणागत हुन्छु। कलामजस्ता व्यक्तित्वले आफ्नो कमजोरी स्वीकार गरे र पाठ सिके भने हामीकहाँ अराजकताप्रति न्याय दिलाउन सक्नेहरूको संख्या कम छ त्यसैले जसले जे गर्ने गरोस् भन्ने शरणागतको स्थिति कायम छ। अपूर्ण स्वभावले अरूको हित सोच्दैन एकजना राजनीतिज्ञले आफ्नो जीवनभर सम्पन्नता र प्रगतिका लागि अनेक मेहनत गरिरहे। मेहनत गरेअनुसार उनले आफूले चाहेजति सफलता हात पार्दै पनि गए, धन कमाए, यश कमाए, प्रतिष्ठा र पद सबै प्राप्त गरे। सन्तानलाई राम्रो विश्वविद्यालयमा पढाए पनि। भौतिक सुख प्राप्तिका निम्ति कुनै प्रयास बाँकी राखेनन्। उमेर ढल्किसकेको थियो। एक दिन झल्याँस्स उनले आफ्नो उमेर सम्झे। आफ्ना चाहना अझै अतृप्त लागिरह्यो। अरे बाबा, गर्न बाँकी केही राखेको छैन। मजस्तो सुखी पनि कोही देखिन्न। समाजका लागि, आफन्तका लागि म एक सम्पन्न र प्रतिष्ठित व्यक्ति पनि हुँ। यसमा कसैले नकार्न पनि सक्दैन र पनि किन एक्कासि ममा एक रिक्तता, अभाव र अपूर्णताजस्तो महसुस भइरह्यो ? आफैंमा प्रश्न गर्न थालेछन् ? एकजना सन्त उनकै गाउँनजिक बस्थे। उनी सधैं प्रसन्न, मस्त र आनन्द देखिन्थे। तिनै सन्तकहाँ राजनीतिज्ञ पुगेछन् र छेउमा बसेर सोधेछन् जीवनभर मैले यत्रो संघर्ष गरें, गरेअनुसारको फल र सम्पन्नता प्राप्त पनि गरें र पनि अहिले आएर अभाव र अपूर्णताको अनुभव हुन्छ। किन यस्तो भइरहेछ ? तपाईंलाई सधैं यहीं देखिरहेछु। कुनै ठूलो उपलब्धिमा लाग्नु पनि भएन र पनि सधैं प्रसन्न देख्छु कारण के होला ? सन्त मुस्काउनुभएछ र रुमाल देखाउँदै भन्नुभएछ बाबु यो के हो ? राजनीतिज्ञले भनेछन् रुमाल हो। सन्तले त्यो रुमाललाई २३ वटा गाँठा पार्नुभएछ र सोध्नुभएछ यो के हो ? उनले भनेछन् त्यही रुमाल हो तर अहिले तपाईंले गाँठा पार्नुभयो। सन्तले अट्टहास छाड्नुभएछ र भन्नुभएछ बाबु, गाँठा मैले होइन तपाईंले पार्नुभएको छ। जीवन सादा एउटा रुमालजस्तो प्राप्त गर्नुभएको हो तपाईंले तर जीवन जिउदै जाँदा र अनेक चाहना अनि तिनको परिपूर्तिका लागि तपाईंले यस्तै गाँठा पार्दै जानुभयो। कहिले धनको, कहिले पदको, कहिले सम्मानको त कहिले परिवार सुखको। जीवनमा बाहिर देखिने जेजे सफलता तपाईंले प्राप्त गरे पनि भित्र यस्तै गाँठा छन्। त्यसैले तिनले तपाईंलाई पूर्णताको महसुस हुनै दिँदैनन्। जीवनलाई सिद्घान्तसँग जोडेर केही प्राप्तिका लागि मात्र जिउनुभयो। प्राप्तिका निम्ति तपाईंले कहिले लोभ गर्नुभयो, कहिले भ्रस्टाचार, कहिले क्रोध, कहिले उदास, कहिले ईष्र्या त कहिले द्वेषमा पनि पुग्नुभयो होला। जीवनलाई नैसर्गिक, प्राकृतिक र सरल तरिकाले जिउने कला बिर्सनुभयो। जीवनलाई नयाँ आयामले हेर्ने कला बिर्सनुभयो। यिनैकारण हुन् आज आएर जीवन कठिन र अपूर्ण लागिरहेछ। सन्तले आफ्नोबारेमा भनेछन् म शान्त र प्रसन्न रहनुमा मैले जीवनलाई एउटा उपहार र सम्भावना सम्झेको छु। जीवनलाई सरलतापूर्वक जिएको छु। ठूलो महत्वाकांक्षा र प्राप्तिको तृष्णा छैन। जे छ सुन्दर छ, शान्त छ र आनन्द छ। अस्तित्वको ऊर्जा प्राप्त छ, उसको कृपा सबैतिर छ। मेरो कर्मले उसका अगाडि कुनै तुलना गर्न सक्दैन। प्रत्येक दिन जीवनलाई नयाँ आयामबाट हेर्छु, प्रत्येक घटनालाई नयाँ आयामबाट हेर्छु। यही स्वभावले मेरो जीवनमा गाँठाहरू छैनन्। हाम्रो नेपालको परिदृश्य हेर्ने हो भने दशकौंदेखि यस्तै गाँठो परेर बसेको छ। सधैं बहस, अराजकता, अव्यवस्था, आन्दोलन, माग आदिआदि विषयले कहिल्यै निकास पाउन सकेका छैनन्। नागरिकका आवाज सडकभन्दा माथि जान सक्दैनन्। सदनले तिनका मर्म बुझ्दैनन्। राजनीतिका भित्री गाँठा र भित्री परिभाषाबाहिरका सर्वसाधारणले बुझ्नै सकेनन् त्यसकै परिणाम हो सरकार फेरिइन्छन्, नेतृत्व लिने व्यक्ति फेरिन्छ र पनि स्थिति जस्ताको त्यस्तै। सोचाए फेरिएन भने सकारात्मक परिवर्तन नआउने रहेछ। कुनै पनि उद्देश्य प्राप्तिका लागि त्यसैअनुसारको सोच जरुरी हुन्छ। हामी घरबाट जहाँ पुग्न भनेर हिँडेका छौं त्यहीं नै पुग्छौं। सोचाइ एकातिर बाटो अर्कातिर भयो भने कहिल्यै गन्तव्यमा पुग्न सकिन्न।"
लालपुर्जा खोज्दा राजधानी उपहार,"दाङ : भालुवाङ क्षेत्रमा बस्ती बसेको चार दशक भयो। यहाँका १ हजार ५ सय परिवारकोआफू बसेको घर र जमिनको लालपुर्जा पाउने चाहना अझै पूरा भएको छैन। तर, भालुवाङलाई प्रदेश ५ को स्थायी राजधानी बनाउने प्रस्ताव प्रदेशसभामा पेस भएपछि स्थानीयमा खुसीयाली छाएको छ। प्रदेश राजधानी बनाउने कुराले औधी खुसी भएका छौ, राप्ती उद्योग वाणिज्य संघ भालुवाङका अध्यक्ष जगत पोख्रेलले भने, लालपुर्जा खोजेको ठाउँमा राजधानी पाइने भयो। राजधानीसँगै बस्ती स्थायित्वको विश्वाससमेत बढेको पोख्रेलको भनाइ छ। अब लालपुर्जा पाउँदै गरौंला तर पहिले राजधानीको निर्णय कार्यान्वयन होस्, उनले भने। सुगम जिल्ला भए पनि विकासका दृष्टिले पछि परेको क्षेत्र हो भालुवाङ। त्यो पनि ऐलानी जग्गामा बसेको बजार क्षेत्र। तर, अब यो क्षेत्र राजधानीका नामले चर्चित हुने स्थानीयको विश्वास छ। संघका अध्यक्ष पोख्रेलले राजधानीको निर्णयसँगै यो क्षेत्रमा विकासले फड्को मार्ने विश्वास गरे। प्रदेशको मध्यभागमा रहेको भालुवाङलाई भर्जिन ल्यान्डकै रूपमा चित्रण गरिँदै आएको थियो। यद्यपि नाम भने कहिले कसैले उल्लेख गरेनन्। सरकारले एकै पटक राजधानी बनाउने प्रस्ताव प्रदेशसभामा पेस गरेको हो। राजनीतिक रूपमा गुमनामजस्तै रहेको भालुवाङलाई राजधानी प्रस्ताव गरिएपछि चर्चामा आएको छ। यो विषय भालुबाङ क्षेत्रलाई भने सरप्राइज नै बनेको छ। यो क्षेत्रमा राजधानी व्यवस्थापनमा भने केही चुनौती र जटिलता देखिएको छ। भौतिक पूर्वाधार निर्माणमा करोडौं रकम खर्चिनुपर्ने हुन्छ। राप्ती गाउँपालिकाका अध्यक्ष नुमानन्द सुवेदीले प्रदेश सरकारले गाउँपालिकाभित्रको क्षेत्रलाई राजधानी बनाउने निर्णय गर्नु स्वागतयोग्य भएको बताए। सबैको केन्द्रमा पर्ने स्थान भएकाले उपयुक्त रहेको उनको भनाइछ। आवश्यक पूर्वाधार र क्षेत्र निर्माणमा पूर्ण रूपमा गाउँपालिका लाग्ने र जिम्मेवारी बहन गर्ने बताए। भालुवाङ क्षेत्रले तीन जिल्लालाई छोए पनि अन्ततः प्रदेश ५ को राप्ती गाउँपालिका क्षेत्र केन्द्रित हुने देखिन्छ। राप्ती गाउँपालिकाको प्रमुख बजार भालुवाङ नै हो। प्रदेश ५ सरकारले शुक्रबार भालुवाङ बजार र त्यस आसपासको राप्ती किनारले समेटेको उपत्यकालाई स्थायी राजधानी बनाउने निर्णय गरेको थियो। उक्त प्रस्ताव शुक्रबारै प्रदेशसभामा पेस गरियो। यसलाई दाङका बासिन्दाले स्वागत गर्दे प्रदेश सरकारलाई धन्यवादसमेत दिएका छन। गाडी चलेपछि बसेको बस्ती चुरे पहाडको फेद र राप्ती नदी किनारमा पर्ने भालुवाङ अर्घाखाँची र प्यूठान जिल्लासँग जोडिएको क्षेत्र हो। पूर्वपश्चिम राजमार्ग क्षेत्रमा पर्ने भालुवाङ पूर्वी दाङको अहिलेको मुख्य बजार हो। प्यूठान हुँदै रोल्पा जाने राजमार्ग यहींबाट छुट्टिन्छ। प्यूठान र रोल्पा जाने नाकासमेत बनेको छ, भालुवाङ क्षेत्र। भालुवाङको खास बजार पहिले पूर्वपश्चिम राजमार्गभन्दा पूर्वतर्फ थियो। रोल्पा, प्यूठानका बासिन्दा त्यहीँ किनमेल गर्न आउँथे। तर, जब पूर्वपश्चिम राजमार्ग त्यो बजारभन्दा पश्चिमबाट बन्यो तब राजमार्गलाई छोएको ठाउँमा नयाँ बजार बस्यो। नयाँ बजारलाई पुल्चोक नामकरण गरियो। चल्तीको बजार सुक्दै गयो र पुल्चोकमा सहरीकरण बढ्दो क्रममा छ। अर्बौंका पूर्वाधार बनेका छन्। तर, भालुवाङ बजार वनको स्वामित्वमा छ। यो वनको क्षेत्र हो। पूर्वपश्चिम राजमार्ग खुलेपछि गाडीको चहलपहल सुरु हुनासाथ राष्ट्रिय वन फँडानी गरी त्यहाँ घर बनाएर बस्न थाले। भालुवाङको पुल्चोक क्षेत्रका अधिकांश घर राष्ट्रिय वन क्षेत्रमा बनेका छन्। तर, त्यहाँको जग्गाको लालपुर्जा बजारमा बस्ने कसैसँग छैन। भालुवाङ बजारको जग्गालाई सरकारले स्वामित्व नदिए पनि उनीहरूसँग नगर विकासले दिएको एउटा रसिदका आधारमा बिजुली, खानेपानी र अन्य सरकारी सुविधा उपलब्ध गराइरहेको अध्यक्ष पोख्रेलले बताए। उनका अनुसार ३१ बिघाभन्दा धेरै जग्गामा फैलिएको भालुवाङ बजारमा १हजार ५ सयभन्दा बढी घरहरू बनेका छन्। चुनावी नारा थियो राजधानी दाङमा निर्वाचनमा जाने सबै राजनीतिक दलको चुनावी नारा नै राजधानी थियो। यही नारा अघि सारेका शंकर पोखरेलले दाङबाटै चुनाव जिते। प्रदेश ५ का मुख्यमन्त्री भएका छन्। उनी दाङवासी नै हुन्। दाङबाटै चुनाव जितेर कृष्णबहादुर महरा सभामुखसम्म बने। तर, प्रदेश राजधानी दाङमा ल्याउन नसकेको भन्दै उनीहरूप्रति दाङवासीले असन्तुष्टि जनाइरहेका थिए। विभिन्न तरिकाले दबाबसमेत सिर्जना गर्दै आएका थिए।"
"खुल्यो हिमाल, सुनसान पर्यटकीय स्थल","पोखरा : सामान्य अवस्थामा यतिबेला पोखरामा पर्यटकको चहलपहल व्यापक हुन्थ्यो। सेप्टेम्बर महिनाको सुरु देखि नै पर्यटक पोखरा आइपुग्थे। अन्नपूर्ण, धौलागिरि हिमालको पदयात्रामा निस्कने पर्यटक पनि निकै हुन्थे। कोभिड१९ का कारण पोखरा मात्रै हैन विश्व पर्यटन बजार ठप्प छ। नेपाली पर्यटकीय गन्तव्य पनि यसैको मारमा परेको छ। अन्नपूर्ण पदयात्रा क्षेत्रमा जाने आउने विदेशी पर्यटकले पनि पोखरा लेकसाइडको चहलपहल सुरु भइसक्थ्यो। मुक्तिनाथ दर्शन गर्न जाने भारतीय पर्यटक पनि आउन सुरु भइसक्थ्यो। पर्यटकलाई स्वागत गर्न व्यस्त रहने पोखराका पर्यटन व्यवसायी, पर्यटकलाई लिएर पदयात्रामा जाने मजदुर अहिले फुर्सदिला भएका छन्। पोखराको पातले छाँगो, गुप्तेश्वर गुफा, विन्ध्यवासिनी मन्दिर, महेन्द्र गुफा, चमेरो गुफा, विश्वशान्ति स्तूप, बेगनासतालमा यतिबेला पर्यटकको चहलपहल भइसक्थ्यो। कोरोनाले होटल, रेस्टुरेन्ट खुले पनि पर्यटक नै नआएको पोखरा पर्यटन परिषद्का अध्यक्ष चिरञ्जीवी पोखरेलले बताए। पहिलो चरणमा स्वदेशी पर्यटकलाई लक्ष्य गरी होटल खुला भइसकेका छन्। तर, पनि पर्यटक भने आउने क्रम सुरु नभएको उनले बताए। पोखराका होटलमा १ खर्ब २५ अर्ब लगानी रहेको पश्चिमाञ्चल होटल संघका अध्यक्षले जानकारी दिए। यहाँ साना ठूला गरेर ७ सय होटल छन्। पश्चिमाञ्चल होटल संघमा आबद्ध होटल ४ सय छन्। पोखरामा ३० हजार बेड संख्या छ भने १५ हजार मजदुरले होटलमा रोजगारी पाएका छन्। कोरोना संक्रमणका कारण व्यवसाय चौपट भएपछि पोखराको लेकसाइडमा होटल भाडामा लिएर सञ्चालन गरेका करिब २५ प्रतिशत व्यवसायीले घरधनीलाई होटलको चाबी बुझाएर घर फर्केको होटल संघका अध्यक्षले बताए। लाखौं रुपैयाँ एड्भान्स दिएर घरभाडामा होटल सञ्चालन गरेका व्यवसायीले घरभेटीलाई दिएको एड्भान्ससमेत माया मारेर घरधनीलाई चाबी बुझाएर घर फर्कने व्यवसायीको संख्या पनि उस्तै छ। लेकसाइडमा रहेका पर्यटक लक्षित ठूला लगानीका रेस्टुरेन्ट अझै सबै सञ्चालनमा आएका छैनन्। सञ्चालन खर्च नै नउठ्ने भएपछि व्यवसायी पर्यटकको पर्खामा छन्। खुलेका रेस्टुरेन्टले स्वचालित सेनिटाइजर, रेस्टुरेन्ट पस्नुअघि ज्वरो नाप्ने, ग्राहलाई सेवा दिँदा सुरक्षा सतर्कता अपनाएर सेवा सुरु गरेका छन्। पोखराको लेकसाइडका रेस्टुरेन्ट एन्ड बार एसोसियसन नेपाल (रेबान) पोखरासँग आबद्ध पर्यटक लक्षित १ सय रेस्टुरेन्ट छन्।"
लोकप्रियतावादको रजगज,"रामायणकल्पित कथा (मिथ) हो वा इतिहास, भिन्न मत छन्। यो हिन्दुहरूको पवित्र धार्मिक ग्रन्थ हो। राम र सीता पुजनीय छन्। भगवानका रूपमा पुजनीय हुनु आस्था र विश्वासको कुरा हो। सबैको आस्था नहुन सक्छ। तर चरित्र सबैका लागि अनुकरणीय छ। पिताको वचन पालन गर्ने कर्तव्यपरायण पुत्र, अनुशासित तथा आज्ञापालक शिष्य, एक पत्नीव्रत तथा पत्नीको दुःख अनुसरण गर्ने प्रेमिल पति, सहृदयी भ्राता, स्नेही पिता तथा प्रजारञ्जक राजा सबै भूमिकामा राम अब्बल छन्। जस्तो परिस्थिति आइपरे पनि मर्यादापालन गर्न नचुक्ने हुनाले रामलाई मर्यादा पुरुषोत्तम पनि भनिन्छ। हिजोआजका महिलावादीले गर्भवती अवस्थामा पत्नीलाई एक्लै बनमा छाड्नुलाई पुरुष अहंकार र राजकीय स्वार्थ पनि भन्छन्। तर राजा भई राजकाज गर्दा प्रजाको सानो शंका वा आलोचनालाई पनि गम्भीरतापूर्वक लिनुपर्छ र राजकाजलाई पारिवारिक मोह वा स्वार्थले प्रभावित पार्नु हुँदैन भन्ने उत्तम आदर्श प्रस्तुत गर्न योभन्दा सशक्त उदाहरण अर्को हुन सक्दैन। पत्नी वियोगको दुःखमा राजमहलमा बस्दा पनि भुइँमा सुत्नु, राजकाज गर्नु तर राजर्षि सुखको त्याग गर्नुले राजाको कर्तव्यपालन र पत्नी वियोग तथा दुःखको पीडाले आफैंलाई दण्डित गरेको एकैपटक दर्शाएको छ। भगवान् वा ईश्वरको साकार रूप कसैले देखेको छैन अथवा मैले देखें भन्ने कोही भेटिएको छैन। ईश्वरलाई सर्वशक्तिमान मानिन्छ। सर्वशक्तिमान ईश्वरले गर्ने कार्य मनुष्यले गर्न सक्दैन, ईश्वरीय क्षमता मनुष्यमा हुँदैन भन्ने मान्यता छ। रामले राजा वा युवराजका रूपमा एउटा मनुष्यले गर्न सक्ने कार्य गर्नुभयो, कृष्णको जस्तो चमत्कार गर्नुभएन। म भगवान् हुँ पनि भन्नुभएन। रामले गरेका कार्य, राजा हुने वा राजाको जस्तो कार्य गर्नुपर्ने सबै राजकाजी व्यक्तिले गर्न सक्ने काम छन्। त्यसैले नीतिज्ञहरू कृष्णको उपदेश ग्रहण गर, रामको अनुसरण गर भन्छन्। गर्न सक्ने काम पनि गर्न अनिच्छित भएपछि नै रामलाई भगवान् बनाइएको होला। भगवान् बनाएर मन्दिरमा थुनी धूप चढाएपछि बाहिर जति अत्याचार गरे पनि पुण्यात्मा कहलाइने सजिलो र फाइदाजनक युक्ति निकाल्ने शासकको चतुयाइँ अचेलको शासनमा प्रभावी छ। ताज्जुब लाग्छ रावण चरित्र भएका हिजोआज रामलाई थुन्न अयोध्यामा राममन्दिर बनाउँदैछन्। देखासिकी गर्दै चितवन माडीको अयोध्यामा पनि राममन्दिर बनाउने चर्चा सुनिँदै छ। खप्तडबाबा विचार विज्ञानमा भन्नुहुन्छ राम्रो विचारले राम्रै विचारलाई आकर्षित गर्छ, खराब विचारले खराब विचार नै ग्रहण गर्छ। छिमेकका ठूला रावणको अनुसरण गर्नु साना रावणको धर्म नै हो। मोदीको अयोध्यामा राममन्दिर निर्माण गर्ने, रामलाई मन्दिरभित्र थुन्ने, भेटीको आम्दानीले रावण राज चलाउने। रामलाई मन्दिरभित्र बन्दी बनाएपछि राम राज्यको चर्चै गर्नुपरेन। लोकप्रियता पनि आम्दानी पनि हुने गज्जबको आइडिया। राममन्दिर निर्माणले नै जयजयकार हुने भएपछि कोरोना जनस्वास्थ्यका कुरामा धन र समय खर्च गर्नु नै परेन। रामको अयोध्यापुरीमा रावणराजको रावणायन रचनामा सहयोगी बनी पुण्यलाभ गर्न पछि परिएला, छिटो होस्टेमा हैसे मिलाऊँ। अहिले प्रजातान्त्रिक प्रणाली भएका धेरै देशमा लोकप्रियतावादीको चकचकी छ। गएको १५ अगस्तमा दिल्लीको लालकिल्लाबाट मोदीले छिमेकको नयाँ परिभाषा घोषणा गरे मनले छिमेकी भन्ने। जगजाहेर छ मोदी शासनकालमा भारतका सबै छिमेकी देशसँग भारतको राम्रो सम्बन्ध छैन। छिमेक प्राथमिकताको कर्णप्रिय नारासहित शासनारूढ मोदीको यो ठूलो असफलता हो। लोकप्रियतावादी असफलता छिपाउने लोकप्रिय बहाना खोजिहाल्छन्। मोदीले जमिन र समुद्रले मात्र छिमेकी नभएर मनले पनि छिमेकी हुन सकिन्छ; भारतका मनका छिमेकी पश्चिम एसियाका मुलुक हुन्; पश्चिम एसियाका देशसँग भारतको राम्रो सम्बन्ध छ भनी आफ्नो परराष्ट्र नीति सफल भएको बखान गरे। निर्वाचित सरकारलाई पार्टीले नीतिगत निर्देशन गर्ने हो। सरुवा, बढुवा र नियुक्तिमा हस्तक्षेप गर्ने होइन। अमेरिका फ्रस्ट भन्दै राष्ट्रपति बनेका व्यापारी ट्रम्पको नोभेम्बरमा हुन लागेको राष्ट्रपतीय चुनावमा राम्रो अवस्था छैन। उनको सनकी व्यवहारले अमेरिका कोभिड १९ बाट थिलोथिलो छ। अक्सफोर्ड युनिभर्सिटीले एस्ट्राजेनिकाका लागि निर्माण गर्दै गरेको भ्याक्सिन अमेरिकाका ३० हजार मानिसमा तेस्रो चरणको परीक्षण गर्दै छ। ट्रम्पलाई हतियार मिलिहाल्यो। दनादन ट्विट गरे मेरो प्रशासनले यति छिटै परीक्षण सम्भव गरायो। अहिलेसम्म यस्तो काम भएको थिएन भन्दै आफैंले आफैंलाई बधाई ठोके। कामको व्यस्तताले पतिपत्नी भेट हुन पनि हप्ता पर्खनुपर्ने अमेरिकीलाई भ्याक्सिन अमेरिकाले होइन; अक्सफोर्ड युनिभर्सिटी बेलायतले ब्रिटिसस्विडिस बहुराष्ट्रिय फर्मास्युटिकल कम्पनीका लागि निर्माण गर्दैछ भन्ने थाहा नहुन पनि सक्छ। नोभेम्बर ३ आउँदै छ, पर्खि हेरौ। हाम्रा श्री ३ ले पहिलोपटक प्रधानमन्त्री हुँदा भाषण ठोक्नुभएको थियो अब सिलिन्डरका डल्ला बोक्नु पर्दैन। ०७४ को चुनावमा पनि यो नारा निकै घन्कियो। निर्वाचनपछि पूर्ण निर्माण पनि भइनसकेको १८ घरधुरीलाई मात्र पुग्ने विराटनगरका व्यवसायीले निर्माण गर्दै गरेको गोबरग्यास प्लान्ट हतारमा उद्घाटन गर्दै दाबी गर्नुभयो, डल्ला बोक्नुपर्ने दिन गए। अहिले त्यो गोबर ग्यास प्लान्टको बिचल्ली सुनिँदै छ। गौशालामा रहेका गाई पाल्नै समस्या हुन थालेको छ। लोकप्रियतावादीले त्यता किन सोच्नुपयो। उद्घाटन गरियो, अभूतपूर्व सफलताको बखान गर्न पुगिहाल्यो। भाषण गर्न फेरि अर्को फन्डा फुरिहाल्छ। एक हजार घूस लिएको भनी ४१ दिन थुनामा राखी अख्तियारले अदालतमा दर्ता गरेको मुद्दामा दाबी प्रमाण नपुगेको भनी फैसला भएछ। घूसको आरोप लागेका खरिदार रामहरि सुवेदीले सफाइ सुन्न पनी चाहेनन् र १० महिनाअघि नै यो अत्याचारी संसार त्यागे। अख्तियार मुद्दा दर्ता गरेको संख्याको गणनामा भएको वृद्धि देखाई सफलता प्राप्त गरेको तथा अत्यधिक सक्रिय रहेको भनी प्रतिवेदनमा गौरवसाथ उल्लेख गर्दै होला। म जस्ता कैयन् मानिसको कमजोर मुटुमा भने यो घटनाले भतभती पोलेको छ। अख्तियारको सनकमा एक निरपराध व्यक्ति जीवन गुमाउन विवश भए। पत्नी विधवा बनिने, छोराछोरी अनाथ बने। सुवेदीले एक हजार लिएकै भए पनि ४१ दिनसम्म हिरासतमा यातना दिई आत्महत्या गर्ने अवस्थासम्म पुयाउनु कस्तो खालको अनुसन्धान प्रणाली हो ? अख्तियार आयोग हो कि कसाइखाना हो ? अर्बौं रुपैयाँ घोटाला गरी राष्ट्रको ढुकुटी रित्याउने, वाइडबडी, न्यारोबडी, सेक्युरिटी प्रेस, आयल निगम, ओम्नी, यती, बालुवाटार जग्गा आदि कैयन् मुद्दामा आरोपितलाई छुन नसक्ने, सेटिङ मिलाई तामेलीमा राख्ने अख्तियारका भ्रष्ट पदाधिकारीलाई पोस्न गरिब नेपालीमाथि करको भारी थप्नुको औचित्य देखिँदैन। कागबेनीबाट शुद्धीकरण नगरी त्रिवेणीमा झारपात टिपेर गण्डकी सफा र शुद्ध हुँदैन। अनुसन्धानको नाउँमा आफैं अख्तियारको दुरुपयोग गर्ने, कर्तव्यच्युत अख्तियारका पदाधिकारीलाई दण्डित गर्न पो इनफ आन्दोलन चलाउनुपर्ने हो। इनफका अभियन्ताको यता ध्यान जान्थ्यो कि ? नेकपाको चार महिना बढी चलेको महाभारत शान्ति पर्वतर्फ लागेछ। निष्कर्ष निस्किएछ ओलीजी नै प्रधानमन्त्री रहने तर राजकाज पार्टीको खटनमा गर्ने। मन्त्रिमण्डल, राजनीतिक नियुक्ति पार्टी सचिवालयको निर्देशानुसार गर्ने भन्नेमा सहमति भएछ। हाम्रो संविधानले कार्यपालिकामाथि संसद्ले मात्र नियन्त्रण निर्देशन गर्ने भन्छ। निर्वाचित सरकारलाई पार्टीले नीतिगत निर्देशन गर्ने हो। सरुवा, बढुवा र नियुक्तिमा हस्तक्षेप गर्ने होइन। सरकारले पार्टीको नीतिगत निर्देशन मान्दैन, घोषणापत्र कार्यान्वयन गर्दैन भने प्रधानमन्त्री बदल्ने अधिकार संसदीय दलमा छ। संसदीय दलमार्फत नेतृत्व परिवर्तन गरे हुन्छ। कम्युनिस्ट प्रणालीमा पार्टी सुप्रिमेसी हुन्छ। प्रजातान्त्रिक प्रणालीमा निर्वाचित सरकारलाई संवैधानिक व्यवस्थाअनुसार नै नियन्त्रण गर्नुपर्छ। अघि देवदानव मिलेर अमृत प्राप्तिका लागि समुद्र मन्थन गरेको पढियो। नेकपामा त संसदीय प्रजातन्त्रलाई शिथिल बनाउने विष प्राप्तिका लागि पो चार महिना लामो मन्थन चलेको रहेछ।"
कप्तान श्रेयसको विष्फोटक ब्याटिङले दिल्लीको तेस्रो जित,दुबई : जारी इन्डियन प्रिमियर लिग (आईपीएल) मा दिल्ली क्यापिटल्सले तेस्रो जित निकालेको छ। शनिबार राति सारजाह क्रिकेट रंगशालामा भएको खेलमा दिल्लीले कप्तान श्रेयस अयरको विष्फोटक ब्याटिङ मद्दतमा कोलकाता नाइट राइडर्सलाई १८ रनले पराजित गरेको हो। टस हारेर ब्याटिङ गरेको दिल्लीले निर्धारित २० ओभरमा ४ विकेट गुमाउँदै २२८ रनको फराकिलो स्कोर बनाएको थियो। जवाफमा कोलकाताले ८ विकेट गुमाएर २१० रनमात्र बनाउन सक्यो। कोलकाताका लागि नितिश रानाले अर्धशतक बनाए। उनले ३५ बलको सामना गर्दै ५८ रन जोडेका हुन्। त्यस्तै इओन मोर्गानले ४४ तथा राहुल त्रिपाठीले ३६ रन बनाए। कोलकातालाई लक्ष्यबाट रोक्न दिल्लीका एनरिच नोर्टजेले ३ विकेट लिए। त्यस्तै हर्ष पटेलले २ विकेट हात पारे भने मार्कस स्टोनिस र अमित मिश्रले समान ११ विकेट लिए। कसिलो बलिङ गर्दै आएका कगिसो रबाडाको नाममा पनि १ विकेट रह्यो। तर उनी सबभन्दा महङ्गा बलर सावित भए। ४ ओभर बलिङ गरेका उनले ५१ रन खर्चिए। यसअघि ब्याटिङ गरेको दिल्लीका लागि कप्तान श्रेयसले ३८ बलमा ८८ रन बनाएका थिए। तेस्रो क्रममा आएका उनले विष्फोटक ब्याटिङ गर्दै ६ छक्का र ७ चौका हिर्काउँदै टिमको स्कोर उच्च पारेका थिए। उनी नटआउट रहे। त्यस्तै ओपनर पृथ्वी शले ६६ रन बनाए भने रिसभ पन्तले ३८ रनको योगदान गरेका थिए। कोलकाताका आन्द्रे रसेलले २ विकेट हात पारे भने कमलेस नगरकोटी र वरुण चक्रवर्तीले ११ विकेट लिए। दिल्लीले ४ खेलमध्ये ३ खेलमा जित हात पारेको छ। कोलकाताले भने समान ४ खेल खेल्दा २ खेलमा मात्र जित निकालेको छ। यसैबीच शनिबार नै भएको पहिलो खेलमा रोयल च्यालेन्जर्स बैंगलोरले शानदार जित निकाल्यो। बैंगलोरले राजस्थान रोयल्सलाई ८ विकेटले पराजित गरेको हो। आज पनि दुई खेल हुनेछन्। मुम्बई इन्डियन्स र सनराइजर्स हैदारबाद सारजाह क्रिकेट रंगशालमा भिड्नेछन् भने किंस ११ पञ्जाब र चेन्नई सुपर किंस दुबई अन्तर्राष्ट्रिय क्रिकेट रंगशालामा खेल्नेछन्।
युवा भूमिकाको नागरिक खोजी,"समाज हाँक्न अब लिंग, उमेर वा अन्य सामाजिक पृष्ठभूमिले मात्र अर्थ राख्दैन भन्ने मान्यता स्थापित हुँदै गएको छ खस्रो कुराबाट सुरु गरौं। विगत केही समयदेखि फेरि मुन्टो उठाएको राजनीतिमा युवाको बहसले अपेक्षाकृत जनआकर्षण प्राप्त गर्न सकेको छैन। आम युवामै चाख र उत्साह सिर्जना गर्न सकेको छैन। राजनीतिक दलमा आबद्ध भई सक्रिय राजनीतिमा रहेका युवाको बृहत् समर्थनसम्म पनि जुटाउन सकेको छैन। बहसको केन्द्रमा रहेका तीन परम्परावादी र साँघुरा चिन्तनका कारण हामी यो दुर्घटनाको अवस्थासम्म आइपुगेका छौं। पहिलो, राजनीतिक दलको केन्द्रमा परिपक्व युवा नेतृत्व पुग्दा मात्र राजनीतिमा कायापलट सम्भव छ। दोस्रो, दलको सदस्यता लिनुहोस् नत्र राजनीतिमा पछाडि परिएला। तेस्रो, पुस्ताको बहसमा विभाजित मनोविज्ञान। सर्वप्रथमतः राजनीतिक दलको केन्द्र र परिपक्वताको चिन्तनलाई आलोचनात्मक रूपमा हेर्न आवश्यक छ। एकातर्फ केन्द्र र परिपक्वताको मिलनले एउटा विभेदकारी संरचना खडा गरेका छन् भने अर्कातर्फ विभिन्न तह र क्षेत्रमा युवाको सक्रिय भूमिकाको बहसलाई नै ओझेलमा पार्ने काम गरेको छ। व्यावहारिक भाषामा केन्द्रमा परिपक्व युवा नेताको प्रतिनिधित्व हुनुपर्छ भनेको हाल देशका प्रमुख राजनीतिक दलका केन्द्रमा सक्रिय सदस्यमध्येबाट मात्रै कसैले अवसर पाउनुपर्छ भन्ने हो। पार्टी प्रमुख वा पदाधिकारी बन्ने अवसर। प्रधानमन्त्री, मन्त्री, मुख्यमन्त्री आदि बन्ने अवसर। दल बाहिरका युवा यस्ता तहमा पुग्नेबारे कसैले परिकल्पना गर्दैन यहाँ। नेपालका प्रायः सबै ठूला राजनीतिक दलले पार्टीको केन्द्रीय निकायको सदस्य वा पदाधिकारी बन्नका लागि निश्चित अवधिसम्म पार्टीको सदस्य रहेको र निश्चित तहमा काम गरेको हुनुपर्ने अनिवार्य व्यवस्था गरेका छन्। नेपाली कांग्रेसका हकमा केन्द्रीय सदस्यको उम्मेदवार बन्न १० वर्ष निरन्तर क्रियाशील सदस्य भएको हुनुपर्ने व्यवस्था छ। नेपालका कम्युनिस्ट पार्टीले त सरकारी सेवामा भन्दा पनि कट्टर तहगत बढुवा नीतिलाई अवलम्बन गरेका छन्। आफूलाई वैकल्पिक शक्तिका रूपमा प्रस्तुत गरेका दलको पनि स्थापना, पुनस्र्थापना र जुटफुटको शृंखला हेर्दा नयाँ अनुहारलाई विशेष स्थान दिने अभ्यासले अपेक्षाकृत ध्यान पाउन नसकेको देखिन्छ। परिपक्वता राजनीतिक अन्दोलनमा सहभागिता, दलको केन्द्र, सदन र सरकारमा विभिन्न पदमा बसेर काम गरेको अनुभवको अवधिका आधारमा मापन गरिन्छ। अव प्रश्न जन्मन्छन् : जारी राजनीतिक नेतृत्वमा युवा बहसमा राजनीतिक दलको सदस्य नभएका युवाको स्थान कहाँ छ ? हाम्रो पार्टीमा स्वागत छ तर केन्द्रीय समितिमा १०१२ वर्षपछि भेटौंला, त्यो पनि तपाईंको भाग्य रहेछ भन्ने हो ? आज नेपालका प्रमुख राजनीतिक दलभित्र रहेको देश हाँक्न सक्ने युवा जनशक्ति दलबाहिर रहेको भन्दा धेरै उत्कृष्ट दर्जाका रहेकाले बाहिरका युवालाई केन्द्रमा प्रवेश गराउन छुटै प्रयत्नको आवश्यकता छैन भन्ने हो ? आवश्यक पर्यो भने कतै नियुक्ति दिएर तिम्रा कुरा पनि सुनेजस्तो गरौंला भन्ने हो ? के यो लोकतान्त्रिक छ ? के यो विभेदकारी छैन ? प्रश्न यतिमा मात्रै सीमित छैनन्। के दलको केन्द्रमा काम नगरेको वा दलको सदस्य नै नरहेका व्यक्ति राजनीतिका लागि अपरिपक्व हुन्छन् ? युवा उमेरमा पार्टीको निर्माण वा सिद्धान्तको वीजारोपणमा बीपी, पुष्पलाल, मदन भण्डारीको नेतृत्वकारी भूमिकाबारेमा हामीले धेरै चर्चा गरिसकेका छौं। बाराक ओबामा प्रदेशसभा सदस्यका रूपमा प्रत्यक्ष राजनीतिमा प्रवेश गरेको १२ वर्षमा अमेरिकाको राष्ट्रपतिको उम्मेदवार बने। त्यसबेला केन्द्रको राजनीतिक अनुभव केवल तीन वर्षको थियो उनीसँग। हो, यो अमेरिका होइन। हामी राष्ट्रपतीय शासन व्यवस्था अवलम्बन गरिराखेका पनि छैनौं। तैपनि नेपालका राजनीतिक दलका सदस्यले के त्यस्तो चमत्कारिक तालिम लिएका हुन्छन्, शिक्षा, ज्ञान वा अनुभव हासिल गरेका हुन्छन् जुन राजनीतिक दलका सदस्य नरहेका आम सचेत नागरिक पाएका हुँदैनन् र नेतृत्वकारी भूमिकामा पुग्नबाट वञ्चित गरिन्छ ? एक्काइसौं शताब्दीमा राजनीतिक नेतृत्वसँग केकस्ता परिपक्वता चाहिन्छ ? ती गुण दलभित्र दसौं वर्ष पूर्णकालीन सदस्य भएर सक्रिय हुँदा प्राप्त हुन्छन् कि दलबाहिर अन्य व्यावसायिक जीवनबाट पनि ? युवाको केन्द्रीय नेतृत्वमा केन्द्रित बहसको केलाउनैपर्ने अर्को पक्ष हो के युवाले राजनीतिमा आफ्नो भूमिका देखाउन सक्ने वा देखाउनुपर्ने तह केन्द्र मात्रै हो ? सिद्धान्ततः मूल सफा भयो भने तल बग्ने पानी पनि सफा नै हुन्छ। केन्द्रीय राजनीतिबाट सुरु हुने विधि स्थापनाको क्रान्ति छिटो देशव्यापी र प्रभावकारी हुन सक्छ। पार्टीको केन्द्र मात्रै होइन संसद्, प्रदेशसभा, पालिकासभा, वडा कार्यालय, राजनीतिक दलका हर तहमा युवाले गर्न सक्ने परिवर्तनबारेमा चर्चा, छलफल, ज्ञान आदानप्रदान र अभियानको आवश्यकता छ। आम युवाको भूमिका सडक तथा सामाजिक सञ्जाल र नेतृत्वको प्रतिस्पर्धालाई केन्द्रीय नेता र मन्त्रीमा सीमित भएको छ। बिर्सनु हँुदैन, अहिले पनि स्थानीय तहका प्रमुख र अध्यक्ष, उपप्रमुख र उपाध्यक्षमा झन्डै ४० प्रतिशत युवा छन्। प्रदेश सभामा प्रतिनिधित्व गर्ने झन्डै २५ प्रतिशत सांसद पनि युवा नै छन्। के उनीहरू सफल हुनु केन्द्रमा २४ थान नेताले पद पाउनुभन्दा कम महत्वपूर्ण छ ? दोस्रो, अहिलेको हाम्रो बहस राजनीति गर्न दलको सदस्य नै हुनुपर्छ भन्ने स्थापित मान्यताबाट माथि उठ्न सकेको छैन। यो विषय हामीले निर्माण गर्न खोजेको भविष्यको समाज र राजनीतिक संस्कार विकासको परिकल्पनासँग सम्बन्धित छ। हामी अझै पनि व्यक्तिगत क्षमता परीक्षण नभएका व्यक्तिले राज्य र राजनीतिको बागडोर सम्हाल्ने समाज निर्माणको परिकल्पना गरिरहेका छौं। प्रजातन्त्रको पुनस्र्थापनापछि पहिलोपटक निर्वाचित संसद्मा राजनीतिमा प्रवेश गर्नुअघि कुनै पेसामा आबद्ध सांसदको संख्या केवल २० प्रतिशतको हाराहारी मात्र थियो। ३० वर्ष लामो निर्दलीय पञ्चायती व्यवस्था अन्त्यका लागि लडेका धेरै नेता संसद्मा प्रवेश गरेकाले त्यो स्वाभाविक पनि थियो होला। अर्को ३० वर्ष बितेको अहिले हामी कस्तो नयाँ ३० वर्षको तयारीमा छौं भन्ने हो। देश हाँक्न राजनीतिमा आउनेले राजनीतिमा प्रवेश गर्नुअघि समाजको युगान्तकारी रूपान्तरणमा असाधारण क्षमता प्रस्तुत गरेको हुनु पर्दैन ? विश्वकप खेलमा गाउँटोलमा सबैभन्दा राम्रो खेल्ने खेलाडीमध्येबाट छानिनु स्वाभाविक होइन र ? तर हामीले राष्ट्रिय टिमको खेलाडी केही निश्चित क्लबबाट मात्रै छान्ने पद्धति अवलम्बन गर्यौं भने के हुन्छ ? युवा आफ्नो उमेर समूह वा दलभित्र आफ्नो गुटको मात्रै होइन, देशले अवलम्बन गर्नुपर्ने सामाजिक, आर्थिक नीति तथा राजनीतिक विचार बोकेर हिँड्छन्, हिँड्नुपर्छ। निर्वाचनबाट सकिएन भने सामाजिक अभियानबाट पनि राजनीतिमा हस्तक्षेप गर्न सकिन्छ भन्ने विश्वास नागरिकलाई दिलाउन सक्नुपर्छ। निर्वाचनमा सहभागी हुने उम्मेदवार राजनीतिक दलको पूर्णकालीन सदस्यबाट मात्रै आउँछन् भने त्यो कदापि प्रगतिशील राजनीति हुन् सक्दैन। अब राजनीतिक दलले नागरिक समाज निर्माण र व्यवस्थापन गर्ने पुरातनवादी शैलीबाट दीक्षित हुनुपर्छ। नागरिक समाजले राजनीतिक नेतृत्व निर्माण र वितरण गर्ने मुहानको काम गर्ने राजनीतिको नयाँ युगको उदयले युवा मात्रै होइन; प्रत्यक्ष राजनीतिको निर्णायक भूमिका सीमान्तकृत धेरैको प्रतिनिधित्वलाई सुनिश्चित गर्छ। यो त्यतिबेला सम्भव छ जतिखेर राजनीतिमा दल र सरकारमा प्रतिनिधित्व गर्ने व्यक्तिको क्षमता, सोच, दूरदृष्टि, बौद्धिकता, रचनात्मकता आदिबारेमा प्रस्ट सामाजिक अवधारणा निर्माण हुन्छ। तेस्रो र अन्तिम विषय हो पुस्ताको बहसमा विभाजित मनोविज्ञान। आम राजनीतिमा विभाजित देखिने तर केन्द्रीय नेतृत्वमा रहेका पाका र युवा दुवै पुस्तालाई फाइदाजनक एउटा स्थापित तर्क छ। पाका नेताका कारण राजनीति एउटा फोहोरी खेल भएको छ। पार्टीभित्रका युवा नेता निर्णायक तहमा नहुँदा केही पनि गर्नै नसक्ने अवस्थामा छन्। राजनीति बूढाहरूको फोहोरी खेल भएकाले सफा र युवा त्यहाँ पस्नु हुँदैन वा पर्दैन भन्ने मान्यताले राजनीतिक नेतृत्वमा पाका पुस्ताको वर्चस्वलाई थप सशक्त पार्दै आइरहेको छ। यो भन्दा विडम्बना के होला ? युवाहरू अझै नेतृत्वकारी भूमिकामा नपुगेकाले केही गर्न सकेनौं भन्ने मूल्यांकनको स्वतन्त्रता प्रदान गरेको छ। पार्टीको केन्द्रीय समिति वा सदनमा एक दशकदेखि निरन्तर रहेका युवा नेता पनि जनताका लागि केही गर्ने भूमिका नपाएको गुनासो गर्ने गर्छन्। त्यहाँ गर्न सकिने प्रशस्तै काम छैनन् र ? केन्द्रमा रहेका युवा र पाका नेताले कालेकाले मिले खाऊँ भाले प्रयोजनमा यो विभाजित मनोविज्ञान प्रयोग गरे पनि आम राजनीतिमा भने यो विभाजित मनोविज्ञानको ठूलो मूल्य तिर्दै छौं हामी। दल र समग्र राजनीतिप्रतिको अविश्वासको वातावरण संस्थागत गरेको छ यो मनोविज्ञानले। राजनीतिमा क्षमताको बहसलाई नेताको उमेर र कहिलेकाहीं शिक्षा स्तरमा मात्रै केन्द्रित गर्दा पुस्ताको बहसका महत्वपूर्ण प्रश्न ओझेलमा परेका छन्। उमेरलाई प्रगतिशील पुरातनवादी सोचको मापक मान्ने प्रवृत्तिको गलत अभ्यास हुँदैछ। के नेपाली युवाको दैनिक जीवनका समस्याको बुझाइ र प्राथमिकता दुई पुस्ताका बीचमा तात्विक अन्तरविरोध छ ? के युवा नेता सदनमा युवाका मुद्दामा एक छन् त ? उनीहरू दलीय धारणाभन्दा माथि उठ्ने गरेका छन् ? राजनीतिलाई हस्तक्षेप गर्ने नयाँ विधिबारेमा सोच्ने बेला भएको छ। अहिले राजनीतिमा युवा सफल भएका देशमा समाजका अन्य क्षेत्रमा पनि उत्तिकै सफल छन्। समाज हाँक्न अब लिंग, उमेर वा अन्य सामाजिक पृष्ठभूमिले मात्र अर्थ राख्दैन भन्ने मान्यता स्थापित हुँदै गएको छ। युवा आफ्नो उमेर समूह वा दलभित्र आफ्नो गुटको मात्रै होइन, देशले अवलम्बन गर्नुपर्ने सामाजिक तथा आर्थिक नीति र राजनीतिक विचार बोकेर हिँड्छन्। निर्वाचनबाट सकिएन भने सामाजिक अभियानबाट पनि राजनीतिमा हस्तक्षेप गर्न सकिन्छ भन्ने विश्वास गर्छन्। योजना र दृढसंकल्प बोकेर हिँड्छन्। सोच, विचार, विधि, प्रक्रिया, मन, चेतना, योजना, विकल्प फराकिला, लचक र गतिशील छन्।"
"उडान थोरै, फर्किनुपर्ने धेरै","काठमाडौं : वैदेशिक रोजगारीबाट तत्काल डेढलाख कामदार फर्काउनुपर्ने अवस्थामा छन्। तर, सरकारले उडान संख्या नबढाउँदा लाखौं कामदार गन्तव्य देशमै अलपत्र परेका छन्। सरकारले पछिल्लो सयम दैनिक ८ सय नेपालीलाई मात्रै फर्काइरहेको छ। यसरी फर्काउँदा डेढलाख कामदारलाई ६ महिनाभन्दा बढी सय लाग्ने देखिएको छ। राष्ट्रिय मानव अधिकार आयोगका सदस्य सुदीप पाठकले वैदेशिक रोजगारीमा अलपत्र कामदारलाई उद्घार गर्न सरकारले ढिलाइ गर्न नहुने बताउँछन्। नियमित उडान गरेर भए पनि अलपत्र कामदारलाई एक महिनाभित्र फर्काउनुपर्ने उनको भनाइ छ। भारतलगायत विदेशमा ३२ लाख कादार कार्यरत छन्। सबै कामदारलाई फिर्ता ल्याउँदा अहिलेको पाराले १२ वर्ष लाग्ने उनको भनाइ छ। राष्ट्रिय मानव अधिकार आयोगको अध्ययनअनुसार करार अवधि सकिएर दैनिक वैदेशिक रोजगारीबाट १ हजार ५ सय फर्कन्छन्। फागुनदेखि अन्तर्राष्ट्रिय उडान रोकिँदा करार अवधि सकिएका धेरै कामदार अझै गन्तव्य मुलुकमै अलपत्र अवस्थामा छन्। त्यसो त दैनिक १५ सय फर्किने आधार मान्दा पनि चैतदेखि भदौसम्म नियमित करार अवधि सकिएका दुई लाख ७० हजार हुन्छन्। वैदेशिक रोजगार विभागका महानिर्देशक कुमारप्रसाद दाहालले तत्काल फर्कनुपर्ने अवस्थामा डेढलाखभन्दा बढी नेपाली रहेको बताउँछन्। कति कामदार फर्कने प्रष्ट छैन, उनले भने, सरकारले कति उडान भए यो महिनामा फर्कन्छन्, निक्र्योल गर्नुपर्छ। कति उडान भए यो महिनामा फर्कन्छन् भन्ने विषयमा सरकार स्पष्ट हुन आवश्यक भएको विज्ञहरू बताउँछन्। फर्कने नम्बर बढी भए पनि उडान संख्या कम हुँदा कामदार फर्कन पाएका छैनन्, पाठकले भने। एक चरणमा मान्छे आए नियमित हुने र भयावहको अवस्था अन्त्य हुने उनको ठम्याइ छ। रोजगारी गुमाएर विदेशमा अलपत्र बस्नुपर्दा कामदारले दुःख पाए, उनले भने, आर्थिक अवस्था सुधार्न गएको ऋण खोजेर फर्कनुपरेको छ। त्यसो त कोरोना भाइरसबाट ६ लाखभन्दा बढी कामदार फर्कने विभिन्न अध्ययनबाट देखिएको छ। वैदेशिक रोजगार बोर्डले गत वैशाखमै गरेको अध्ययनअनुसार खाडी र मलेसियाबाट मात्रै चार लाख ७ हजार कामदार फर्कने आकलन गरिएको थियो। तर, सरकारले अहिलेसम्म ८७ हजार ४ सय २५ जनामात्रै स्वदेश फर्काएको बताएको छ। स्वदेश फर्कन नपाउँदा लाखौं युवा रोजगारविहीन भएर विदेशमै अलपत्र परेका छन्। कतिपय कामदारलाई खान बस्नसमेत समस्या परेको छ। कोरोना भाइरसका कारण रोजगारी गुमाएका, नियमित करार अवधि सकिएका तथा बिना कागजात बसेका पाँच लाखदेखि सात लाख कामदार फर्कन सक्ने विभिन्न अध्ययनबाट देखिए पनि सरकारले उडान संख्या बढाउन सकेको छैन। साउदी अरबका लागि नेपाली राजदूत प्रो डा महेन्द्रसिंह राजपुतले उडान संख्या थोरै हुँदा समस्यामा परेका नेपालीलाई स्वदेश फर्काउन नसकिएको बताउँछन्। उडान संख्या बढाउन सके समस्यामा परेका सबै नेपाली फर्काउन सक्छौं, उनले भने, उडानमा बन्देज गर्दा श्रमिकको गाली हामीले खानुपरेको छ। साउदीमा ३ लाख ५० हजार कार्यरतमध्ये १ लाख २० हजार तत्काल स्वदेश फर्कन चाहन्छन्। तर, त्यहाँबाट दश हजार १४ सय साठी जना श्रमिक मात्रै स्वदेश फर्किन पाएका छन्। सम्बन्धित निकायको समन्वय अभावमा अलपत्र कामदार स्वदेश फर्काउन सकिएको छैन, उनले भने। उडान भर्ने र रोक्नेमा हाम्रो निर्णय चल्दैन तर गाली हामीले नै खानुपरेको छ, उनले भने। सरकारले चार्टर्ड तथा नियमित उडान संख्यामा सीमा तोकेकाले फर्कन बाध्यतामा रहेका र फर्कन चाहने हजारौं, लाखौं नेपाली गन्तव्यस्थलमै भोकभोकै परेका छन्। प्रतिनिधिसभाको उद्योग तथा वाणिज्य, श्रम तथा उपभोक्ता समितिले अलपत्र कामदारलाई एक महिनाभित्रै फर्काउन निर्देशिन दिएको थियो। तर, सरकारले अझै उडान संख्या बढाएको छैन। केही समयअघि श्रम रोजगार तथा सामाजिक सुरक्षामन्त्री रामेश्वरराय यादवले समितिको बैठकमा अलपत्र परेका सबै नेपालीलाई एक महिनाभित्र उद्घार गर्ने प्रतिबद्घता जनाएका थिए। गैरआवासीय नेपाली संघ कतारका उद्घार तथा राहत समिति संयोजक उत्तम गुरुङले नेपाल फर्खने पर्खाइमा बसेका धेरै नेपाली भए पनि उडानको संख्या न्यून हुँदा समस्या थपिँदै गएको बताए। कतारमा ३ लाख ७२ हजार ८ सय ७२ नेपाली कार्यरत रहेकोमा १ लाख ४५ हजार स्वदेश फर्कनुपर्ने अवस्थामा छन्। कोभिड १९ बाट रोजगारी गुमाएर फर्किनुपर्ने कामदारको संख्या ७० हजार र भिसाको म्याद सकिएको र आममाफी पाएर तत्काल फर्किनुपर्ने नेपाली ७५ हजार जना छन्। तर सरकारले त्यहाँबाट १२ हजार १ सय ४३ जनालाई मात्रै स्वदेश फर्काएको छ। गैरआवासीय नेपाली संघ मलेसिया अध्यक्ष हरि भट्टराईले नेपाल फर्किन चाहनेको तुलनामा फर्किन पाउनेको संख्या अत्यन्त थोरै भएको भन्दे रोजगार गुमाएकालाई कसरी नेपाल फर्काउन सकिन्छ भन्ने विषयमा सरकार गम्भीर हुनुपर्ने बताए। लकडाउन अघि टिकट काटेका २ हजार ५ सय जना अझै आउन नसकेको बताए। आयस्रोत नभएका कारण अर्को टिकट खर्च गर्न सक्ने स्थिति छैन, उनले भने, कम्पनी बन्द भएका कारण बस्ने, खानेको व्यवस्था नभएपछि हामीले पैसा उठाएर बचाएका छौं, उनले भने। रोजगारी गुमाएकालाई मलेसियामै पालेर समस्या समाधान नहुने भन्दै उडान बढाएर तत्काल फर्काउन पहल गर्नुपर्ने उनको भनाइ छ। मलेसियामा ३ लाख २५ हजार कामदार कार्यरत रहेकोमा आममाफी पाएका ७ हजार र कोभिडबाट रोजगारी गुमाएका ३० हजार गरी ३७ हजार नेपाली स्वदेश फर्किन चाहन्छन्। तर, सरकारले १२ हजार ६ सय ६ जनालाई मात्रै फर्काएको छ। संघ मलेसियाका अध्यक्ष भट्टराईका अनुसार उडान नबढ्दा दिनप्रतिदिन स्वदेश फर्कनुपर्ने संख्या बढ्दो छ। साउदी अरेबियाका लागि नेपाली राजदूत राजपुतका अनुसार भौगोलिक विकटताका कारण साउदीमा रहेका नेपालीलाई उद्घार गर्न समस्या भएको छ। मनोवैज्ञानिक त्रास छ,उनले भने,घर जान पाए हुन्थ्यो भन्ने धेरैको चाहना भए पनि उडानको बन्देजका कारण स्वदेश फर्काउन सकिएको छैन।"
बजेटभन्दा बेरुजु बढी,"काठमाडौं : त्रिभुवन विश्वविद्यालयको बेरुजु रकम २८ अर्ब नाघेको छ। जबकियो संस्थाको वार्षिक बजेट नै २१ अर्ब ८६ करोड ४५ लाखरुपैयाँ मात्रै छ। विश्वविद्यालयसभाले शुक्रबार यो बजेट पारित गरेको हो। बेरुजु फर्स्योट गर्न विश्वविद्यालयले हरेक वर्ष सेमिनार, तालिम तथा अभिमुखीकरण कार्यक्रममा लाखौं रकम खर्च गर्दै आएको छ। तर, बेरुजुको यो तथ्यांकले लगानीको परिणाम भने शून्यप्रायः देखाएको छ। महालेखापरीक्षक कार्यालयको गत वर्षको ५६ औं वार्षिक प्रतिवेदनमा त्रिविको कुल बेरुजु २१ अर्ब १२ करोड ७२ लाख ३१ हजार रुपैयाँ थियो। त्यसमध्ये एक वर्ष अवधिमा ८९ करोड ६६ लाख ८१ हजार रुपैयाँ संपरीक्षणबाट फर्स्योट भएको थियो। सोही वर्ष फर्स्योट भएको रकमभन्दा झन्डै नौ गुणा अर्थात् ८ अर्ब ४४ करोड १३ लाख ९९ हजार रुपैयाँ बेरुजु थपिएको हो। महालेखाको ५७औं वार्षिक प्रतिवेदनअनुसार त्रिविको कुल बेरुजु २८ अर्ब ६७ करोड १९ लाख ४९ हजार रुपैयाँ पुगेको हो। विश्वविद्यालयका रजिस्ट्रार पेशल दाहालले बेरुजु फर्स्योट ठूलो समस्याका रूपमा रहेको बताए। यसपटक केही निकायमा एकै पटक चारपाँच वर्षको लेखापरीक्षण गरिएकोले बेरुजु बढेको उनको भनाइ छ। प्रधानमन्त्री केपी शर्मा ओलीले शुक्रबारको वार्षिक सभामा त्रिवि पनि क्याम्ब्रिज, अक्सफोर्ड, तक्षशिलाजस्ता विश्वका चर्चित विश्वविद्यालयसरह रहेको बताएका थिए। तर, ८० प्रतिशत उच्च शिक्षाको भार बोकेको यो संस्थाको कहालीलाग्दो वित्तीय विवरणप्रति भने विश्वविद्यालयका कुलपतिसमेत रहेका ओलीले चिन्ता व्यक्त गरेनन्। पदाधिकारी नियुक्तिमा भएको दलीय भागबन्डाले पछिल्लो समय विश्वविद्यालय थिलथिलो भएको छ। दलको कार्यकर्ताकै शैलीमा विश्वविद्यालय नेतृत्वले आफू मातहतका कार्यालयमा पदाधिकारी नियुक्त गर्दा क्षमतावान्भन्दा पनि राजनीतिक आस्थालाई मानक बनाउने गरेका छन्। नेतृत्वमा आफूनिकट व्यक्ति भएपछि वित्तीय विवरण सार्वजनिक गर्ने, तालुक निकायलाई बुझाउनेलगायत काममा लापरबाही हुने गरेको जानकार बताउँछन्। यसलाई विश्वविद्यालय नेतृत्वले कडाइ गर्न सकेका छैनन्। यसले लेखापरीक्षण गराउने कार्यालयहरूबीच समन्वयमा समेत समस्या देखिएको छ। लेखापरीक्षणले औंल्याएको त्रुटि, कमजोरी तथा कैफियतलाई जिम्मेवार निकायले समीक्षा नगरी दीर्घकालीन तथा अल्पकालीन योजना विश्वविद्यालयसँग छैन। बेरुजु मूल्यांकन तथा विश्लेषण गर्ने संयन्त्र नहुँदा एकै प्रकृतिको बेरुजु हरेक वर्ष दोहोरिने गरेको छ। विश्वविद्यालयमा उपत्यकाभित्रका १ सय ३३ तथा बाहिरका ४८ वटा निकायको लेखापरीक्षण हुँदै आएको छ। यी निकाय त्रिवि केन्द्रीय कार्यालय, केन्द्रीय विभाग, अनुसन्धान केन्द्र, डिन कार्यालय, आंगिक क्याम्पस, विभिन्न कार्यक्रम तथा परियोजनाअन्तर्गतका हुन्। विश्वविद्यालयको बजेट गुणस्तर सुधार, स्रोत परिचालन, संस्थागत तथा प्राज्ञिक स्वायत्तता, सेमेस्टर प्रणाली सुदृढीकरण, पाठ्यक्रम परिमार्जन, शैक्षिक क्यालेन्डरको कार्यान्वयन, प्राज्ञिक उत्कृष्टताका आधारमा प्राध्यापक नियुक्ति र अनलाइन कक्षा सञ्चालनमा केन्द्रित छ।"
कांग्रेसमा विवाद मिलाउन पहल,"काठमाडौं: महाधिवेशन नजिकिएसँगै पार्टीभित्र बढ्दै गएको ध्रुवीकरण कम गर्न प्रमुख प्रतिपक्षी नेपाली कांग्रेसका नेता लागिपरेका छन्। पार्टीका पदाधिकारी, पूर्वपदाधिकारी र केही केन्द्रीय सदस्य पार्टीभित्रको विवाद हल गरी महाधिवेशनको सुनिश्चितता गर्न अनौपचारिक छलफलमा जुटेका हुन्। १४औं महाधिवेशन बारेको अन्योल हटाउन र वरिष्ठ नेता रामचन्द्र पौडेल समूहले बुझाएको अल्टिमेटमसहितको ज्ञापनपत्रबारे शनिबार पार्टी कार्यालय सानेपामा नेताहरूबीच गम्भीर छलफल सुरु भएको छ। बैठकको सुरुमै रामचन्द्र दाइले २७ जना केन्द्रीय सदस्यले हस्ताक्षर गरी बुझाएको ज्ञापनपत्रबारे ब्रिफिङ गर्नुभयो। त्यसमाथि नेताहरूले आआफ्ना धारणा राखेका छन्, बैठकमा सहभागी केन्द्रीय सदस्य एनपी साउदले भने, पार्टीभित्र एकता कायम गरी महाधिवेशनको सुनिश्चितता गर्ने कुरामा सबैको जोड रह्यो। बैठकमा वरिष्ठ नेता पौडेलले आफूहरूका माग सम्बोधन हुनुपर्नेमा जोड दिएका थिए। पौडेलपक्षीय नेताहरू प्रकाशमान सिंह, डा रामशरण महत, अर्जुननरसिंह केसी, बलबहादुर केसी, डा चन्द्र भण्डारीले विधानविपरीत भएका निर्णय खारेज हुनुपर्नेमा जोड दिए। पौडेल पक्षले फागुनमै महाधिवेशन हुनुपर्नेमा जोड दिएको थियो। पौडेल पक्षका धारणा सुनिसकेपछि महामन्त्री पूर्णबहादुर खड्काले विधानका व्यवस्था र महाधिवेशनका लागि पार्टी केन्द्रीय कार्यालयबाट भइरहेका गतिविधिबारे जानकारी दिएका थिए। उनले पार्टी समायोजनको काम अन्तिम चरणमा पुगिसकेको र सबै पक्ष मिलेर महाधिवेशनमा जुट्नुको विकल्प रहेको उल्लेख गरे। महामन्त्री खड्काले विधानविपरीत कुनै पनि निर्णय नभएको दाबी गरे। बैठकमा पूर्वमहामन्त्री कृष्णप्रसाद सिटौलाले फागुनमा महाधिवेशन सम्भव नभएकाले नयाँ मितिबारे छलफल गर्नुपर्नेमा जोड दिए। बैठकमा महामन्त्री डा शशांक कोइराला, उपसभापतिद्वय विजयकुमार गच्छदार, विमलेन्द्र निधि र सभापति शेरबहादुर देउवाले धारणा राख्न बाँकी छ। पार्टीका केही केन्द्रीय सदस्यलाई कोरोना संक्रमण भएकाले भोलिको बैठक स्थगन भएको छ।"
सरकारले भन्यो सकभर काठमाडौं नआउनुस्,"काठमाडौं : उपत्यकामा कोरोना भाइरस संक्रमण तीव्र भएसँगै स्वास्थ्य तथा जनसंख्या मन्त्रालयले काठमाडौं नआउन अपिल गरेको छ। काठमाडौं उपत्यकामा अहिले संक्रमणको दर बढिरहेको छ, मन्त्रालयका प्रवक्ता डा जागेश्वर गौतमले भने, सकभर काठमाडौं नआउनुहुन र आउनै पर्ने अवस्था भए जनस्वास्थ्यका मापदण्ड पालना गरेर मात्रै आउन अनुरोध गर्दछौं। प्रवक्ता डा गौतमका अनुसार मुलुकभर शनिबार २ हजार १ सय २० जनामा कोरोना संक्रमण पुष्टि भएको छ। जसमध्ये काठमाडौंका मात्रै झन्डै आधा अर्थात् १ हजार १ जना छन्। यस्तै, उपत्यकाकै ललितपुरमा १ सय ९ र भक्तपुरमा ६७ जनामा संक्रमण पुष्टि भएको छ। मुलुकभर सक्रिय संक्रमितको संख्या २१ हजार ३ सय २ छ। कुल संक्रमितको सख्ंया भने ८४ हजार ५ सय ७० पुगेको छ। यीमध्ये ६२ हजार ७ सय ४० जना निको भएका छन्। शनिबार २ हजार ४४ जना संक्रमणमुक्त भएको मन्त्रालयले जनाएको छ। संक्रमणमुक्त हुने दर ७४१ प्रतिशत छ। हाल सघन उपचार कक्ष (आईसीयू)मा २ सय १७ जना उपचाररत छन्। भेन्टिलेटरमा राखेर ३१ जनाको उपचार भइरहेको मन्त्रालयका प्रवक्ता डा गौतमले बताए। असोजमा कोरोना संक्रमणबाट हुने मृत्युदर दैनिक औसत ८ जना छ। कोरोनाबाट शनिबार ८ जनाको ज्यान गएको छ। मृतकको संख्या ५ सय २८ पुगेको छ। पछिल्लो पटक १२ हजार ९ सय ७८ पीसीआर परीक्षण गरिएको थियो। यससँगै हालसम्म १० लाख ६१ हजार ६ सय ६४ पीसीआर परीक्षण गरिएको छ। काठमाडौं उपत्यकासहित मोरङ, सिरहा, चितवन, रूपन्देही, सुर्खेत, कैलालीलगायत जिल्लामा सक्रिय संक्रमित बढी छन्। प्रवक्ता डा गौतमले कोरोना संक्रमण रोक्न सामुदायिक स्वास्थ्य अभियान सञ्चालन गर्न सकिने उल्लेख गरे। मुलुकभर ६० हजार महिला स्वास्थ्य स्वयंसेविकामार्फत कोरोना रोकथाम तथा नियन्त्रणका लागि अभियान सञ्चालन गर्न स्थानीय तहले विशेष कार्ययोजना बनाउनुपर्ने उनको भनाइ थियो। महिला स्वास्थ्य स्वयंसेविका तथा स्वास्थ्यकर्मी परिचालन गरी प्रत्येक वडाका टोलटोलमा कोरोना रोकथाम अभियानमा सहजीकरण गर्न मन्त्रालयले आग्रह गरेको छ। स्थानीय तहमा कार्यरत चिकित्सक, नर्स, प्यारामेडिक्सलगायतको पनि महत्वपूर्ण भूमिका हुने उनको भनाइ थियो। ठूला सहरमा बढ्दै संक्रमण : काठमाडौं जिल्लामा मात्र ८१७ संक्रमित थपिए काठमाडौं महानगरमा १० हजार संक्रमित ! कोरोनाले ८० जनाको मृत्यु"
हाम्रो पात्रोमा अब आफूलाई मनपर्ने समाचार श्रोत रोजेर पढ्न पाइने,"काठमाडौं : हाम्रो पात्रो एपको न्युज पर्सनलाइजेसन अर्थात् आफूलाई मनपरेका विश्वस्निय समाचार स्रोतहरुलाई रोजेर समाचार पढ्न मिल्ने सुविधा फिचर बेटा भर्सनमा उपलब्ध भएको छ । कम्पनीले बिहीबार एन्ड्रोइड प्रयोगकर्ताका लागि यसको बेटा भर्सन सार्वजनिक गरेको हो । अबको केही दिनमा आईफोन प्रयोगकर्ताहरुका लागि समेत यो सुविधा समेटिएको बेटा भर्सन उपलब्ध हुने कम्पनीले जनाएको छ । प्रयोगकर्ताले आफ्नो व्यक्तिगत रुची तथा आवश्यकता अनुरुपका समाचारहरु तयार पर्सनलाइज गर्न सक्ने गरी यो फिचर ल्याइएको हाम्रो पात्रो इंकले जनाएको छ । एपको समाचार खण्डमा फर यु अर्थात तपाईंको लागि फिचर प्रयोग गरी तपाईंले समाचार स्रोत र समाचारको क्याटेगरी (वर्ग) रोज्न सक्नेछन् । हाम्रो पात्रोले सन् २०१४ मा पहिलो पटक समाचार पढ्न सकिने फिचर ल्याएको थियो । हाल यो फिचर हाम्रो पात्रो एपमा सर्वाधिक रुचाइएको फिचर बनेको छ । एपमा ६० भन्दा बढी न्युज पोर्टलहरु सूचीबद्ध रहेका छन् । समाचार माध्यमहरु धेरै हुँदा प्रयोगकर्तालाई आफूले चाहजस्तै समाचार फेला पार्न कठिनाई हुनसक्ने भएकोले प्रयोगकर्ताको मागअनुरुप यस किसिमको अहसहजतालाई अन्त्य गर्न हाम्रो पात्रोले यो फिचर ल्याएको हो । हाल सीमित प्रयोगकर्तामाझ परीक्षणको क्रममा रहेको यो फिचर अर्को सातासम्म पब्लिक भर्सनको रुपमा सबैका लागि उपलब्ध हुने हाम्रो पात्रो इंकका सीईओ शंकर उप्रेतीले जानकारी दिए । कसरी प्रयोग गर्ने हाम्रो पात्रोको बेटा भर्सन ?  हाम्रो पात्रोको एन्ड्रोइड बेटा भर्सन प्रयोग गर्न सुरुमा यहाँ क्लिक गर्ने ।  अब बिकम अ टेस्टर बटनमा ट्याप गर्ने ।  यति गरेसँगै तपाईंको मोबाइलमा रहेको हाम्रो पात्रो स्वतः बेटा भर्सनमा रुपान्तरण हुनेछ ।  यदि तपाईंको स्मार्टफोनमा हाम्रो पात्रोको एप इन्स्टल गरिएको छैन भने यहाँ क्लिक गरी डाउनलोड गर्ने ।  अब हाम्रो पात्रो एप खोल्नुहोस् र समाचार खण्डमा प्रवेश गर्ने ।  त्यहाँ अब तल पुछारको दोस्रो विकल्पमा तपाईंका लागि विकल्प देखिनेछ, त्यसमा दबाउने ।  हाम्रो पात्रो लगइन छैन भने त्यहाँ दिइएको लगइन बटनमा थिच्ने ।  लग इन गरेसँगै तपाईंले अब प्लस (जोड) चिन्ह देखिनेछ, त्यसमा दबाउने ।  अब त्यहाँ देश, साहित्य, स्वास्थ्य, प्रविधि, अर्थ, विश्व, मनोरञ्जन, खेलकुद जस्ता समाचार वर्गहरु देखिनेछ । त्यसमा आफूलाई मन पर्ने वर्गहरु छान्नुहोस् र माथि दायाँ कुनामा रहेको अर्को मा क्लिक गर्ने। अब त्यहाँ विभिन्न न्युज पोर्टलहरु देख्न सकिनेछ । जसबाट कुन कुन न्युजपोर्टलको समाचार पढ्न रोजेर माथि दायाँ कुनामा रहेको भयो मा दबाउने । यति गरेसँगै अब हाम्रो पात्रोको एपमा अघिकै तपाईंको लागि अप्सनमा जानु भयो भने त्यहाँ तपाईंले रोजेका समाचार मात्रै देखा पर्नेछन् । यदि तपाईं हाम्रो पात्रोको बेटा टेस्टिङ भर्सनबाट पब्लिक भर्सनको एपमा फर्किन चाहनुहुन्छ भने यसलाई अनइन्स्टल गरी पब्लिक भर्सनको एप इन्स्टल गर्न सक्नुहुनेछ ।"
पोखराजोमसोम हवाई उडानको पहल,"जोमसोम : विश्वव्यापी माहामारीका कारण ७ महिना अघिबाट प्रभावित बनेको पोखराजोमसोम हवाई उडान पुनः सञ्चालन गराउने पहल भएको छ। यसका लागि मुस्ताङका संघीय सांसद प्रेमप्रसाद तुलाचन र गण्डकी प्रदेशका सांसद ईन्द्रधारा बिष्टसहितको टोलीले सोमबार तारा एअरलाइन्स कम्पनी र समिट एअरलाइन्स कम्पनीलाई पोखरामा यस्तो प्रस्ताव बुझाएका छन्। नेपाल सरकार मन्त्रिपरिषद्को बैठकले असोज १ देखि मुलुकभर आन्तरिक हवाई उडान तथा लामोदूरीको यातायात सञ्चालन गर्नसक्ने जनाए पनि पोखराजोमसोम हवाई उडान अझै सञ्चालनमा आउन नसकेको हो। यस्तै, बाढिपहिरो र नदी कटानले बेनीजोमसोम लामोदूरीको यातायात सेवा सञ्चालन गर्न अप्ठ्यारो पर्दै आएको छ। प्राकृतिक प्रकोपका कारण निरन्तर सडक अवरुद्ध हुने गरेको र हवाई सेवासमेत ठप्प भएकाले अत्यावश्यक कामकाजका लागि मुस्ताङ आउजाउ गर्ने स्थानीय यात्रु तथा बिरामीलाई थप उपचारका लागि पोखरा लैजान समस्या परेको छ। सरकारको निर्णयबमोजिम मुस्ताङमा पनि हवाई उडान सञ्चालनमा ल्याउन सोमबार एअरलाइन्स कम्पनीका पोखरा प्रतिनिधिबीच छलफल गरिएको थियो। पोखरामा भएको छलफलमा संघीय सांसद तुलाचन र प्रदेश सांसद बिष्टले तारा एअर कम्पनीका पोखरा कार्यालय प्रमुख राम लामिछाने र समिट एअर कम्पनी पोखराका कार्यालय प्रमुख पोषण त्रिपाठीलगायतसँग हवाई उडान सञ्चालन गर्न प्रस्ताव गरेका हुन्। मुस्ताङबाट निर्वाचित संघीय सांसद प्रेमप्रसाद तुलाचनले स्थानीयको सुविधाकै लागि भए पनि अहिलेको अवस्थामा पोखराजोमसोम हवाई सेवा सञ्चालन गर्न आवश्यक भएको बताए। हवाई सेवा सञ्चालनविहीन हुँदा मुस्ताङी जनताले बिरामी उपचार र अत्यावश्यकीय कामकाजका लागि विभिन्न कष्ट झेल्नुपरेको सांसद तुलाचनले सुनाए। कोरोना त्रासले अर्थतन्त्र धराशायी हुँदै गएकोतर्फ इंगित गर्दै सांसद तुलाचनले अब आवश्यक सुरक्षा अपनाएर विस्तारै अर्थतन्त्र चलायमान बनाउन हवाई उडान आवश्यक भएको बताए। सांसद तुलाचनले दैनिक एक उडान भए पनि काठमाडौंजोमसोम र जोमसोमपोखराकाठमाडौं उडान भर्नुपर्ने प्रस्ताव निजी वायुसेवा कम्पनीलाई राखेको उल्लेख गरे। यस्तै, अर्को गण्डकी प्रदेशका सांसद ईन्द्रधारा बिष्टले अहिलेको अवस्थामा कोरोना कहरसँग लड्दै व्यवसाय सञ्चालनमा ल्याउन आवश्यक भएको बताए। उनले कोरोना माहामारीको अन्त्य कहिले हुने हो त्यो निश्चित नभएको उल्लेख गर्दै सधैंभरी कोरोना त्रासमा बसिरहेमा रोगलेभन्दा भोकले मान्छे मर्नसक्ने बताए। अहिले व्यवसाय संकटमा परिरहेको छ। अब पनि त्रासमा बसियो भने अनेक समस्याले विपद् निम्त्याउन सक्छ, उनले भने अव बिस्तारै संकट परेका व्यवसायीलाई मलम लगाउन हवाई सेवा संञ्चालनको बिकल्प छैन। होटल व्यवसायी अलमलमा मुस्ताङका होटल व्यवसायी यतिबेला होटल खोल्ने विषयमा अलमलमा परेको पाइएको छ। सरकारले आन्तरिक उडान तथा लामोदूरीको यातायात खुला गरेको भए पनि यी दुवै सेवा सञ्चालन भएको छैन। सरकारले एक जिल्लाबाट अर्को जिल्ला जान पास चाहिने व्यवस्था पनि हटाइसकेको छ। कोरोना कहरकैबीचमा दसैंतिहारजस्ता महत्वपूर्ण चाडपर्व पनि नजिकिँदै छ। यसै सन्दर्भ सरकारले सेवा खुला गरेको अवस्थामा मुस्ताङमा पर्यटक आउनसक्ने अवस्था रहेकाले जिसस मुस्ताङले जिल्लाका ५ वटै पालिकालाई होटल खोल्ने नखोल्ने अवस्थाको निर्णय पठाउन स्थानीय तहलाई जिम्मा दिएको छ। तर, होटल खोल्ने विषयमा अझै जिससलाई निर्णय बुझाएका छैनन्। मुस्ताङको वारागुङ मुक्तिक्षेत्र गापा१ मा स्थानीय गाउँसमाजले अहिलेको अवस्थामा तत्कालै होटल खोल्न नहुने जनाएको छ। मुक्तिनाथ रानीपौवा गाउँसमाजसहितको टोलीले पालिकाभित्र पूरै होटल खोल्न नहुने प्रस्ताव लिएर गाउँपालिकामा डेलिकेसन गयो। उनीहरूले कोरोना संक्रमण बढेको र अबको २ महिनापछि अफसिजन सुरु हुने भएकाले क्षणिक समय अवधिका लागि होटल खोल्न नहुने जनाएको मुक्तिनाथका पर्यटन व्यवसायी सुरज गुरुङले जानकारी दिए। तर, कागबेनी गाउँसमाजले बैठक नै बसेर आवश्यक सुरक्षा मापदण्ड अपनाएर होटल खोल्न सहमत भएको गापाका सूचना अधिकारी सूर्य तिमिल्सिनाले जानकारी दिए। यस्तै, मुस्ताङ उद्योग वाणिज्यसंघका अध्यक्ष एवं होटल एसोसिएसनका अध्यक्ष खगेन्द्र तुलाचनले जोमसोममा होटल खोल्नेनखोल्ने विषयमा व्यवसायीसमेत बैठक बसेर निर्णय लिने जानकारी दिए। लामो समयदेखि कोरोना त्रासले व्यवसायी संकटमा परेको उल्लेख गर्दै उनले मुस्ताङ आउने पर्यटकलाई ४८ घण्टे पीसीआर रिपोर्टका आधारमा राख्न सकिने व्यक्तिगत धारणा रहेको प्रष्ट्याए।"
मेगा बैंकको मेगा किसान कार्ड सहितको मेगा स्मार्ट कृषि सेवा सुरु,"काठमाडौं : मेगा बैंक नेपाल लिमिटेडले व्यावसायिक किसानहरुलाई प्राथमिकतामा राख्दै आजबाट मेगा किसान कार्ड सहितको मेगा स्मार्ट कृषि सेवा सुरु गरेको छ । मेगा बैंककी प्रमुख कार्यकारी अधिकृत अनुपमा खुञ्जेलीले शुक्रबार केन्द्रीय कार्यालयमा सुर्यविनायक शाखाका किसान ग्राहकलाई पहिलो कार्ड हस्तान्तरण गरेर मेगा किसान कार्ड सहितको मेगा स्मार्ट कृषि सेवाको शुभारम्भ गरेकी हुन् । स्थापनाकालदेखि नै हलोदेखि हाइड्रोसम्मलाई मुलमन्त्र बनाएको मेगा बैंकले व्यावसायिक किसानहरुको समयानुकुल आवश्यकतालाई हेरी मेगा किसान कार्ड सुविधा ल्याएको हो । किसानहरुलाई सहज रुपमा बैंकिङ सुविधा प्रदान गर्दै देशलाई कृषिमा आत्मनिर्भर बनाउने सरकारको नीतिलाई सहयोग गर्ने उद्देश्यले मेगा किसान कार्ड ल्याएको मेगा बैंकले जनाएको छ । यो कृषि क्षेत्रमा नेपालकै नवीनतम् बैंकिङ सुविधा हो, मेगा बैंककी सिइओ खुञ्जेलीले भनिन्, मेगा किसान कार्डमार्फत किसानहरुले आफूलाई आवश्यक पर्ने मलखाद, बिउ विजन, लगायत सम्पूर्ण कृषि उत्पादनसँग सम्बन्धित विभिन्न सामानहरु तोकिएका कृषि सेवा केन्द्रहरुबाट खरिद गर्न सक्नेछन् । यस कार्डको माध्यमबाट वास्तविक किसानको पहिचान गर्न पनि मद्दत मिल्ने विश्वास पनि लिएका छौं । व्यावसायिक कृषि तथा पशुपालन र महिला उद्यमीलाई यसअघि देखि नै प्राथमिकता दिंदै आएकोे मेगा बैंकले कृषि क्षेत्रको वित्तीय आवश्यकतालाई सम्बोधन गर्दै किसानहरुको कृषि उत्पादकत्व वृद्धि गर्ने उद्देश्य लिएको छ । जसअनुसार यस अभियानलाई प्रभावकारी बनाउन मेगा बैंक र आर एण्ड डी ईनोभेटिभ सोलुसनसँग सम्झौता समेत भइसकेको छ । किसानहरुको प्रबर्धन गर्दै प्राविधिक सहायता समेत गर्दै आएको आर एण्ड डीसँगको सम्झौतापछि व्यावसायिक किसानहरुलाई अनुदान ऋण लिन थप सहज मिल्ने मेगा बैंकको विश्वास छ ।"
डा केसीको डेग,"चिकित्सा शिक्षा क्षेत्रमा सुधारको माग राख्दै डा गोविन्द केसीले सुरु गरेको अनशन एक्काइसौं दिनमा पुगेको छ। १८ पटकसम्म अनशन बस्दा पनि आफूले उठाएको माग सुनुवाइ नगरेको आरोप लगाउँदै केसीले उन्नाइसौं अनशन सुरु गरेका हुन्। उनले उठाएका अधिकांश माग पूरा भइसकेको सरकारी जिकिर छ। केसी पक्षले भने अनशनलाई सरकारले हल्का रूपमा लिएको र सार्वजनिक स्वास्थ्य सुधारलाई प्राथमिकतामा नराखेको आरोप लगाएको छ। दुई पक्षको आआफ्नै अडानका कारण केसीको स्वास्थ्य अवस्था भने जटिल बन्दै गएको छ। अहिलेको आवश्यकता जसरी भए पनि उनको जीवन रक्षा गर्नु हो। माग पूरा गराएर उनको अनशन तोडाउन सरकारले नै पहलकदमी लिनुपर्छ। केसीले अनशन सुरु गरेको आठ वर्ष भइसकेको छ। यसबीच मुलुकले ६ प्रधानमन्त्रीको फरक अनुहार पाइसकेको छ। वर्तमान प्रधानमन्त्री ओली दोस्रोपटक सरकारको नेतृत्वमा पुगेका छन्। केसीसँग हालसम्म दर्जनौं सहमति भए। तर पनि कुनै पनि प्रधानमन्त्रीले माग पूरा गराउन सकेका छैनन्। सबै प्रदेशमा सरकारी लगानीको मेडिकल कलेज खोलेर एमबीबीएस पढाउनुपर्ने, विश्वविद्यालय तथा मातहतका निकायमा वरिष्ठताका आधारमा पदाधिकारी नियुक्त गर्नुपर्नेलगायतका उनका माग मुख्य छन्। अहिले उनले कर्णाली स्वास्थ्य विज्ञान प्रतिष्ठानमा एमबीबीएसको पढाइ सुरु गर्नुपर्ने मागलाई प्रमुखताका साथ उठाएका छन्। जुम्ला पुगेर अनशन सुरु गर्नुको मुख्य कारण पनि यही हो। निश्चय पनि केसीले स्वास्थ्य शिक्षा सुधारका लागि निःस्वार्थ भावनाका साथ भद्र आन्दोलन गरिरहेका छन्। उनको आन्दोलनमा सत्ता परिवर्तन वा दलीय आस्थाका आधारमा कसैलाई नियुक्ति वा बढुवा गर्नुपर्ने राग कतै भेटिँदैन। तसर्थ केसीले उठाएका माग पौने तीन करोड जनताका साझा माग हुन् भन्ने यथार्थ सरकारले बुझ्नुपर्छ। वास्तविकता छर्लंग हुँदाहुँदै पनि अनशनप्रति एकछेउ पनि चासो नदेखाई माग पूरा गराउनेतर्फ टसको मस नहुनु सरकारी कमजोरी हो। यसको जिम्मेवारी मुख्यगरी शिक्षा र स्वास्थ्य मन्त्रालयले लिनुपर्छ। सिंगो मुलुक यतिबेला विश्वभर महाव्याधि बनेको कोरोनासँग लडिरहेको छ। सरकारको सम्पूर्ण ध्यान कोरोना नियन्त्रणमा केन्द्रित छ। मानव सभ्यता र संस्कारकै विरुद्ध रहेको कोरोनालाई सबैले साझा शत्रु ठानेर परास्त गर्नुपर्ने अहिलेको आवश्यकता हो। यसो भन्दैमा केसीको अनशनलाई पूरै बेवास्ता गर्नु गम्भीर भूल हो। विगतका अनशनको समयमा वार्ता समिति गठन गरेर सरकारले केसीका मागबारे छलफल गथ्र्यो र असहमतिका विषयलाई दुवै पक्ष बसेर हल गरिएको थियो। यसपटक भने २१ दिन बितिसक्दा पनि सरकारले माग पूरा गराउने त परैको कुरा, प्रवक्तामार्फत अनशन तोड्न सार्वजनिक आह्वान गर्नुबाहेक केही गरेको छैन। कम्तीमा केसी वा उनी पक्षका व्यक्तिलाई भेटेर अहिलेको जटिल परिस्थितिलाई ध्यानमा राख्दै माग पूरा गराउने आश्वासन दिएर अनशन तोडाउने प्रयास गर्नुपथ्र्यो। अवस्था हेर्दा केसीको अनशनको कुनै अर्थ छैन भन्ने पक्षमा सरकार पुगेको देखिन्छ। अनशन लम्बिँदै जाँदा स्वास्थ्य पनि खराब बन्दै गएको छ। सर्वत्र चासो बढिरहेको छ। तसर्थ सरकारले तत्काल वार्ता समिति गठन गरेर केसीका मागबारे छलफल गर्नुपर्छ। विगतमा भएका सहमतिअनुसार केकति काम भएका छन् र पूरा हुन बाँकी काम कहिलेसम्म सम्पन्न हुन्छ वा सम्पन्न हुन सक्दैन भने किन सक्दैन भन्ने विषयमा दुवै पक्षबाट खुलस्त छलफल हुनुपर्छ। एकै विषयलाई लिएर एउटा व्यक्ति दर्जनौंपटक अनशन बस्नुपर्ने अवस्था अन्त्य गर्नुपर्छ।"
डा केसीको डेग,"चिकित्सा शिक्षा क्षेत्रमा सुधारको माग राख्दै डा गोविन्द केसीले सुरु गरेको अनशन एक्काइसौं दिनमा पुगेको छ। १८ पटकसम्म अनशन बस्दा पनि आफूले उठाएको माग सुनुवाइ नगरेको आरोप लगाउँदै केसीले उन्नाइसौं अनशन सुरु गरेका हुन्। उनले उठाएका अधिकांश माग पूरा भइसकेको सरकारी जिकिर छ। केसी पक्षले भने अनशनलाई सरकारले हल्का रूपमा लिएको र सार्वजनिक स्वास्थ्य सुधारलाई प्राथमिकतामा नराखेको आरोप लगाएको छ। दुई पक्षको आआफ्नै अडानका कारण केसीको स्वास्थ्य अवस्था भने जटिल बन्दै गएको छ। अहिलेको आवश्यकता जसरी भए पनि उनको जीवन रक्षा गर्नु हो। माग पूरा गराएर उनको अनशन तोडाउन सरकारले नै पहलकदमी लिनुपर्छ। केसीले अनशन सुरु गरेको आठ वर्ष भइसकेको छ। यसबीच मुलुकले ६ प्रधानमन्त्रीको फरक अनुहार पाइसकेको छ। वर्तमान प्रधानमन्त्री ओली दोस्रोपटक सरकारको नेतृत्वमा पुगेका छन्। केसीसँग हालसम्म दर्जनौं सहमति भए। तर पनि कुनै पनि प्रधानमन्त्रीले माग पूरा गराउन सकेका छैनन्। सबै प्रदेशमा सरकारी लगानीको मेडिकल कलेज खोलेर एमबीबीएस पढाउनुपर्ने, विश्वविद्यालय तथा मातहतका निकायमा वरिष्ठताका आधारमा पदाधिकारी नियुक्त गर्नुपर्नेलगायतका उनका माग मुख्य छन्। अहिले उनले कर्णाली स्वास्थ्य विज्ञान प्रतिष्ठानमा एमबीबीएसको पढाइ सुरु गर्नुपर्ने मागलाई प्रमुखताका साथ उठाएका छन्। जुम्ला पुगेर अनशन सुरु गर्नुको मुख्य कारण पनि यही हो। निश्चय पनि केसीले स्वास्थ्य शिक्षा सुधारका लागि निःस्वार्थ भावनाका साथ भद्र आन्दोलन गरिरहेका छन्। उनको आन्दोलनमा सत्ता परिवर्तन वा दलीय आस्थाका आधारमा कसैलाई नियुक्ति वा बढुवा गर्नुपर्ने राग कतै भेटिँदैन। तसर्थ केसीले उठाएका माग पौने तीन करोड जनताका साझा माग हुन् भन्ने यथार्थ सरकारले बुझ्नुपर्छ। वास्तविकता छर्लंग हुँदाहुँदै पनि अनशनप्रति एकछेउ पनि चासो नदेखाई माग पूरा गराउनेतर्फ टसको मस नहुनु सरकारी कमजोरी हो। यसको जिम्मेवारी मुख्यगरी शिक्षा र स्वास्थ्य मन्त्रालयले लिनुपर्छ। सिंगो मुलुक यतिबेला विश्वभर महाव्याधि बनेको कोरोनासँग लडिरहेको छ। सरकारको सम्पूर्ण ध्यान कोरोना नियन्त्रणमा केन्द्रित छ। मानव सभ्यता र संस्कारकै विरुद्ध रहेको कोरोनालाई सबैले साझा शत्रु ठानेर परास्त गर्नुपर्ने अहिलेको आवश्यकता हो। यसो भन्दैमा केसीको अनशनलाई पूरै बेवास्ता गर्नु गम्भीर भूल हो। विगतका अनशनको समयमा वार्ता समिति गठन गरेर सरकारले केसीका मागबारे छलफल गथ्र्यो र असहमतिका विषयलाई दुवै पक्ष बसेर हल गरिएको थियो। यसपटक भने २१ दिन बितिसक्दा पनि सरकारले माग पूरा गराउने त परैको कुरा, प्रवक्तामार्फत अनशन तोड्न सार्वजनिक आह्वान गर्नुबाहेक केही गरेको छैन। कम्तीमा केसी वा उनी पक्षका व्यक्तिलाई भेटेर अहिलेको जटिल परिस्थितिलाई ध्यानमा राख्दै माग पूरा गराउने आश्वासन दिएर अनशन तोडाउने प्रयास गर्नुपथ्र्यो। अवस्था हेर्दा केसीको अनशनको कुनै अर्थ छैन भन्ने पक्षमा सरकार पुगेको देखिन्छ। अनशन लम्बिँदै जाँदा स्वास्थ्य पनि खराब बन्दै गएको छ। सर्वत्र चासो बढिरहेको छ। तसर्थ सरकारले तत्काल वार्ता समिति गठन गरेर केसीका मागबारे छलफल गर्नुपर्छ। विगतमा भएका सहमतिअनुसार केकति काम भएका छन् र पूरा हुन बाँकी काम कहिलेसम्म सम्पन्न हुन्छ वा सम्पन्न हुन सक्दैन भने किन सक्दैन भन्ने विषयमा दुवै पक्षबाट खुलस्त छलफल हुनुपर्छ। एकै विषयलाई लिएर एउटा व्यक्ति दर्जनौंपटक अनशन बस्नुपर्ने अवस्था अन्त्य गर्नुपर्छ।"
बजेटभन्दा बेरुजु बढी,"काठमाडौं : त्रिभुवन विश्वविद्यालयको बेरुजु रकम २८ अर्ब नाघेको छ। जबकियो संस्थाको वार्षिक बजेट नै २१ अर्ब ८६ करोड ४५ लाखरुपैयाँ मात्रै छ। विश्वविद्यालयसभाले शुक्रबार यो बजेट पारित गरेको हो। बेरुजु फर्स्योट गर्न विश्वविद्यालयले हरेक वर्ष सेमिनार, तालिम तथा अभिमुखीकरण कार्यक्रममा लाखौं रकम खर्च गर्दै आएको छ। तर, बेरुजुको यो तथ्यांकले लगानीको परिणाम भने शून्यप्रायः देखाएको छ। महालेखापरीक्षक कार्यालयको गत वर्षको ५६ औं वार्षिक प्रतिवेदनमा त्रिविको कुल बेरुजु २१ अर्ब १२ करोड ७२ लाख ३१ हजार रुपैयाँ थियो। त्यसमध्ये एक वर्ष अवधिमा ८९ करोड ६६ लाख ८१ हजार रुपैयाँ संपरीक्षणबाट फर्स्योट भएको थियो। सोही वर्ष फर्स्योट भएको रकमभन्दा झन्डै नौ गुणा अर्थात् ८ अर्ब ४४ करोड १३ लाख ९९ हजार रुपैयाँ बेरुजु थपिएको हो। महालेखाको ५७औं वार्षिक प्रतिवेदनअनुसार त्रिविको कुल बेरुजु २८ अर्ब ६७ करोड १९ लाख ४९ हजार रुपैयाँ पुगेको हो। विश्वविद्यालयका रजिस्ट्रार पेशल दाहालले बेरुजु फर्स्योट ठूलो समस्याका रूपमा रहेको बताए। यसपटक केही निकायमा एकै पटक चारपाँच वर्षको लेखापरीक्षण गरिएकोले बेरुजु बढेको उनको भनाइ छ। प्रधानमन्त्री केपी शर्मा ओलीले शुक्रबारको वार्षिक सभामा त्रिवि पनि क्याम्ब्रिज, अक्सफोर्ड, तक्षशिलाजस्ता विश्वका चर्चित विश्वविद्यालयसरह रहेको बताएका थिए। तर, ८० प्रतिशत उच्च शिक्षाको भार बोकेको यो संस्थाको कहालीलाग्दो वित्तीय विवरणप्रति भने विश्वविद्यालयका कुलपतिसमेत रहेका ओलीले चिन्ता व्यक्त गरेनन्। पदाधिकारी नियुक्तिमा भएको दलीय भागबन्डाले पछिल्लो समय विश्वविद्यालय थिलथिलो भएको छ। दलको कार्यकर्ताकै शैलीमा विश्वविद्यालय नेतृत्वले आफू मातहतका कार्यालयमा पदाधिकारी नियुक्त गर्दा क्षमतावान्भन्दा पनि राजनीतिक आस्थालाई मानक बनाउने गरेका छन्। नेतृत्वमा आफूनिकट व्यक्ति भएपछि वित्तीय विवरण सार्वजनिक गर्ने, तालुक निकायलाई बुझाउनेलगायत काममा लापरबाही हुने गरेको जानकार बताउँछन्। यसलाई विश्वविद्यालय नेतृत्वले कडाइ गर्न सकेका छैनन्। यसले लेखापरीक्षण गराउने कार्यालयहरूबीच समन्वयमा समेत समस्या देखिएको छ। लेखापरीक्षणले औंल्याएको त्रुटि, कमजोरी तथा कैफियतलाई जिम्मेवार निकायले समीक्षा नगरी दीर्घकालीन तथा अल्पकालीन योजना विश्वविद्यालयसँग छैन। बेरुजु मूल्यांकन तथा विश्लेषण गर्ने संयन्त्र नहुँदा एकै प्रकृतिको बेरुजु हरेक वर्ष दोहोरिने गरेको छ। विश्वविद्यालयमा उपत्यकाभित्रका १ सय ३३ तथा बाहिरका ४८ वटा निकायको लेखापरीक्षण हुँदै आएको छ। यी निकाय त्रिवि केन्द्रीय कार्यालय, केन्द्रीय विभाग, अनुसन्धान केन्द्र, डिन कार्यालय, आंगिक क्याम्पस, विभिन्न कार्यक्रम तथा परियोजनाअन्तर्गतका हुन्। विश्वविद्यालयको बजेट गुणस्तर सुधार, स्रोत परिचालन, संस्थागत तथा प्राज्ञिक स्वायत्तता, सेमेस्टर प्रणाली सुदृढीकरण, पाठ्यक्रम परिमार्जन, शैक्षिक क्यालेन्डरको कार्यान्वयन, प्राज्ञिक उत्कृष्टताका आधारमा प्राध्यापक नियुक्ति र अनलाइन कक्षा सञ्चालनमा केन्द्रित छ।"
लिम्पियाधुरामा थपिँदै भारतीय फौज,"काठमाडौं : भारतले नेपाली भूमि लिम्पियाधुरा, लिपुलेक र कालापानी क्षेत्रमा सुरक्षा फौज थपेको थप्यै छ। अतिक्रमित क्षेत्रमा नेपालीलाई प्रतिबन्ध लगाउँदै भारतीय फौजको अखडा बनाइएको छ। उच्च स्रोतका अनुसार अतिक्रमित भूमिमा भारतीय चार सुरक्षा निकायका आधुनिक हतियारसहित ११ क्याम्प राखिएका छन्। त्यहाँ भारतीय सेना, सीमा सुरक्षा बल (एसएसबी), भारततिब्बत सीमा प्रहरी (आईटीबीपी) पहिल्यैदेखि तैनाथ छन्। पछिल्लो समय गोर्खा सैनिक पनि खटाइएका छन्। नाकामा एसएसबीका १९ पोस्ट छन्। भारतीय सञ्चारमाध्यम अमर उजालाले लिपुलेक क्षेत्रमा भारतीय सुरक्षा फौज थप गर्नेदेखि सैनिक क्याम्प र ब्यारेक सुधारका काम भइरहेको समाचार दिएको छ। उक्त पत्रिकाका अनुसार नाभीडाङ र लिपुलेकबीच सुरक्षा फौजको पुरानो मोर्चा सुधार गर्न लागिएको हो। चीनतर्फको सुरक्षा संवेदनशीलतालाई आधार बनाएर उक्त क्षेत्रमा भारतीय सुरक्षा फौज विस्तार गरिएको हो। स्रोतका अनुसार उक्त क्षेत्रमा नाइटभिजन हेलिकप्टरबाट निगरानीसमेत गर्ने गरिएको छ। लडाकु विमानसमेत देखिने गरेको व्यासका बासिन्दाले बताउँदै आएका छन्। अतिक्रमित कालापानी, नाभीडाङ, गुञ्जी, नाभी र कुटीमा भारतीय सुरक्षा फौजको ठूलो उपस्थिति छ। कालापानी र नाभीडाङमा सुरक्षा फौज मात्रै बसेका छन्। गुञ्जी, नाभी र कुटीमा स्थानीय बासिन्दाकै हाराहारीमा सुरक्षा फौज तैनाथ छन्। दार्चुलाको व्यास गाउँपालिका४ का धरमसिंह धामीले सडकमा भारतीय सुरक्षा निकायका सयौं गाडी दैनिक ओहोरदोहोर गर्ने गरेको जानकारी दिए। प्रमुख जिल्ला अधिकारी शरदकुमार पोखरेलले भारतीय क्षेत्र हुँदै नेपाली भूमितर्फ सुरक्षा फौजको चहलपहल बढिरहेको स्वीकार गरे। पारि सडक छ , सडकबाट सुरक्षाकर्मीका गाडी आवतजावत बढी नै देखिने गरेको छ, पोखरेलले अन्नपूर्णसँग भने। गुञ्जीमा सेना, एसएसबी, आईटीबीपी र प्रहरीका ब्यारेक छन्। कालापानीमा सेना, एसएसबी र आईटीबीपी, नाभीडाङ र लिपुलेकमा सेना र आईटीबीपी, कुटीमा सेना र आईबीपी तैनाथ छन्। गुञ्जीमा एसएसबी, सेना, आईटीबीपी र प्रहरीका पोस्ट छन्। भारतले अतिक्रमण गरेका नेपाली भूमि कालापानी, लिपुलेक र लिम्पियाधुरा पुग्न गुञ्जी मुख्य नाका हो। त्यही भएर भारतले धार्चुलापछि गुञ्जीलाई सुरक्षा फौज व्यवस्थापनको केन्द्र बनाएको देखिन्छ। गुञ्जीबाट भारतीय सेनाका कमान्डिङ अफिसरमेजरले कालापानी, नाभीडाङ र कुटी हुँदै लिपिम्याधुरासम्म सेना परिचालन गर्ने गरेको स्रोतले बताएको छ। गुञ्जीमै एसएसबीका डीएसपीको कमान्डमा ८५ जनाको फौज छ। आईटीबीपी मेजरको कमान्डमा एक सय संख्यामा फौज छ। भारतीय प्रहरी पनि असइको नेतृत्वमा बस्ने गरेका छन्। प्रहरी भने हिउँदको समयमा स्थानीयसँगै धार्चुला झर्ने गरेका छन्। सेना, आईटीबीपीलाई भने त्यहाँ बाह्रैमास बस्ने व्यवस्था गरिएको छ। गुञ्जीबाट ९ किलोमिटर दूरीमा पर्छ कालापानी। त्यहाँ मेजरको कमान्डमा सेना, इन्स्पेक्टरको कमान्डमा एसएसबी र आईटीवीपी परिचालित छन्। कालापानीमा तीनै सुरक्षा निकायका लागि ५० भन्दा बढी हट (हिउँदमा पनि बस्न मिल्ने विशेष प्रकारका घर) बनाइएका छन््। त्यहाँ तीनै सुरक्षा निकायका चार सयभन्दा बढी सुरक्षाकर्मी बस्ने गरेका छन्। पछिल्लो समय केही सुरक्षाकर्मी अझै थपेको अनुमान गरिएको छ। कालापानीमा नागरिकको बसोबास छैन। तर, भारतीय सुरक्षा फौजका लागि बनाइएका संरचना र संख्या हेर्दा गाउँजस्तै आभास हुने गरेको त्यस क्षेत्रमा रोजगारीका लागि पुगेका एक नेपालीको भनाइ छ। कुटीमा आईटीबीपी इन्स्पेक्टरको नेतृत्वमा बसेको छ। सेना सुबेदारको कमान्डमा छ। कुटीभन्दा माथि पर्ने लिम्पियाधुरा क्षेत्रमा भने भारतीय सुरक्षा निकाय लिम्पियाधुराबाट बग्ने महाकाली नदीपारि नै बसेका छन्। लिम्पियाधुराका लागि जोलिङकाङमा सेना र आईटीबीपी, लिम्पियाधुराको बेस ओल्सामा सेना र आईटीबीपी तैनाथ रहेको कामदारका रूपमा त्यहाँ पुगेर फर्किएका पत्रकार विरादत्त भट्ट बताउँछन्। भारतले धार्चुलाबाट लिपुलेक र लिम्पियाधुरा दुवै क्षेत्रमा सडक पुर्याएको छ। उक्त क्षेत्रमा हाल कति संख्यामा सुरक्षाकर्मी परिचालन भएका छन् भन्ने यकिन जानकारी नेपाली पक्षसँग छैन। तथापि लिपुलेक र लिम्पियाधुरा क्षेत्रमा पुग्ने सडकमा प्रत्येक दिन सयौंको संख्यामा सुरक्षाकर्मीका गाडी ओहोरओहोर गर्ने गरेका छन्। त्यसबाट पनि उक्त क्षेत्रमा हजारौं संख्यामा सुरक्षाकर्मी परिचालन गरिएको अनुमान छ। विगतमा भारतीय सुरक्षार्मीका सवारीसाधन यति ठूलो संख्यामा यो सडकमा गुडेको देखेका थिएनौं। अहिले २० भन्दा बढी गाडी सँगै गुडिरहेका हुन्छन्, व्यास गाउँपालिका एक बासिन्दाले भने। धार्चुलालिपुलेक सडक उद्घाटन नहुँदासम्म उक्त क्षेत्रमा भारतीय सुरक्षाकर्मीको विभिन्न काम गर्न नेपाली जाने गरेका थिए। भारतले हाल नेपाली कामदारलाई त्यस क्षेत्रमा रोक लगाएको छ। प्रमुख जिल्ला अधिकारी पोखरेलका अनुसार नेपालतर्फ व्यासको गागामा सशस्त्र प्रहरी गुल्म स्थापना गरिएको छ। गुल्मको भवन शिलान्यास भई भवन निर्माण सुरु गरिएको छ। छाङरुमा बीओपी स्थापना भइसकेको छ। टिंकरमा चाँडै बीओपीराखिँदै छ। माथिल्लो कौवा वा तल्लो कौवामा बीओपी राख्ने तयारी भइरहेको छ। सशस्त्र द्वन्द्वकालमा बन्द भएका सीमा प्रशासन कार्यालय पुनःस्थापना गर्न कर्मचारी माग गरिएको उनले बताए।"
लालपुर्जा खोज्दा राजधानी उपहार,"दाङ : भालुवाङ क्षेत्रमा बस्ती बसेको चार दशक भयो। यहाँका १ हजार ५ सय परिवारकोआफू बसेको घर र जमिनको लालपुर्जा पाउने चाहना अझै पूरा भएको छैन। तर, भालुवाङलाई प्रदेश ५ को स्थायी राजधानी बनाउने प्रस्ताव प्रदेशसभामा पेस भएपछि स्थानीयमा खुसीयाली छाएको छ। प्रदेश राजधानी बनाउने कुराले औधी खुसी भएका छौ, राप्ती उद्योग वाणिज्य संघ भालुवाङका अध्यक्ष जगत पोख्रेलले भने, लालपुर्जा खोजेको ठाउँमा राजधानी पाइने भयो। राजधानीसँगै बस्ती स्थायित्वको विश्वाससमेत बढेको पोख्रेलको भनाइ छ। अब लालपुर्जा पाउँदै गरौंला तर पहिले राजधानीको निर्णय कार्यान्वयन होस्, उनले भने। सुगम जिल्ला भए पनि विकासका दृष्टिले पछि परेको क्षेत्र हो भालुवाङ। त्यो पनि ऐलानी जग्गामा बसेको बजार क्षेत्र। तर, अब यो क्षेत्र राजधानीका नामले चर्चित हुने स्थानीयको विश्वास छ। संघका अध्यक्ष पोख्रेलले राजधानीको निर्णयसँगै यो क्षेत्रमा विकासले फड्को मार्ने विश्वास गरे। प्रदेशको मध्यभागमा रहेको भालुवाङलाई भर्जिन ल्यान्डकै रूपमा चित्रण गरिँदै आएको थियो। यद्यपि नाम भने कहिले कसैले उल्लेख गरेनन्। सरकारले एकै पटक राजधानी बनाउने प्रस्ताव प्रदेशसभामा पेस गरेको हो। राजनीतिक रूपमा गुमनामजस्तै रहेको भालुवाङलाई राजधानी प्रस्ताव गरिएपछि चर्चामा आएको छ। यो विषय भालुबाङ क्षेत्रलाई भने सरप्राइज नै बनेको छ। यो क्षेत्रमा राजधानी व्यवस्थापनमा भने केही चुनौती र जटिलता देखिएको छ। भौतिक पूर्वाधार निर्माणमा करोडौं रकम खर्चिनुपर्ने हुन्छ। राप्ती गाउँपालिकाका अध्यक्ष नुमानन्द सुवेदीले प्रदेश सरकारले गाउँपालिकाभित्रको क्षेत्रलाई राजधानी बनाउने निर्णय गर्नु स्वागतयोग्य भएको बताए। सबैको केन्द्रमा पर्ने स्थान भएकाले उपयुक्त रहेको उनको भनाइछ। आवश्यक पूर्वाधार र क्षेत्र निर्माणमा पूर्ण रूपमा गाउँपालिका लाग्ने र जिम्मेवारी बहन गर्ने बताए। भालुवाङ क्षेत्रले तीन जिल्लालाई छोए पनि अन्ततः प्रदेश ५ को राप्ती गाउँपालिका क्षेत्र केन्द्रित हुने देखिन्छ। राप्ती गाउँपालिकाको प्रमुख बजार भालुवाङ नै हो। प्रदेश ५ सरकारले शुक्रबार भालुवाङ बजार र त्यस आसपासको राप्ती किनारले समेटेको उपत्यकालाई स्थायी राजधानी बनाउने निर्णय गरेको थियो। उक्त प्रस्ताव शुक्रबारै प्रदेशसभामा पेस गरियो। यसलाई दाङका बासिन्दाले स्वागत गर्दे प्रदेश सरकारलाई धन्यवादसमेत दिएका छन। गाडी चलेपछि बसेको बस्ती चुरे पहाडको फेद र राप्ती नदी किनारमा पर्ने भालुवाङ अर्घाखाँची र प्यूठान जिल्लासँग जोडिएको क्षेत्र हो। पूर्वपश्चिम राजमार्ग क्षेत्रमा पर्ने भालुवाङ पूर्वी दाङको अहिलेको मुख्य बजार हो। प्यूठान हुँदै रोल्पा जाने राजमार्ग यहींबाट छुट्टिन्छ। प्यूठान र रोल्पा जाने नाकासमेत बनेको छ, भालुवाङ क्षेत्र। भालुवाङको खास बजार पहिले पूर्वपश्चिम राजमार्गभन्दा पूर्वतर्फ थियो। रोल्पा, प्यूठानका बासिन्दा त्यहीँ किनमेल गर्न आउँथे। तर, जब पूर्वपश्चिम राजमार्ग त्यो बजारभन्दा पश्चिमबाट बन्यो तब राजमार्गलाई छोएको ठाउँमा नयाँ बजार बस्यो। नयाँ बजारलाई पुल्चोक नामकरण गरियो। चल्तीको बजार सुक्दै गयो र पुल्चोकमा सहरीकरण बढ्दो क्रममा छ। अर्बौंका पूर्वाधार बनेका छन्। तर, भालुवाङ बजार वनको स्वामित्वमा छ। यो वनको क्षेत्र हो। पूर्वपश्चिम राजमार्ग खुलेपछि गाडीको चहलपहल सुरु हुनासाथ राष्ट्रिय वन फँडानी गरी त्यहाँ घर बनाएर बस्न थाले। भालुवाङको पुल्चोक क्षेत्रका अधिकांश घर राष्ट्रिय वन क्षेत्रमा बनेका छन्। तर, त्यहाँको जग्गाको लालपुर्जा बजारमा बस्ने कसैसँग छैन। भालुवाङ बजारको जग्गालाई सरकारले स्वामित्व नदिए पनि उनीहरूसँग नगर विकासले दिएको एउटा रसिदका आधारमा बिजुली, खानेपानी र अन्य सरकारी सुविधा उपलब्ध गराइरहेको अध्यक्ष पोख्रेलले बताए। उनका अनुसार ३१ बिघाभन्दा धेरै जग्गामा फैलिएको भालुवाङ बजारमा १हजार ५ सयभन्दा बढी घरहरू बनेका छन्। चुनावी नारा थियो राजधानी दाङमा निर्वाचनमा जाने सबै राजनीतिक दलको चुनावी नारा नै राजधानी थियो। यही नारा अघि सारेका शंकर पोखरेलले दाङबाटै चुनाव जिते। प्रदेश ५ का मुख्यमन्त्री भएका छन्। उनी दाङवासी नै हुन्। दाङबाटै चुनाव जितेर कृष्णबहादुर महरा सभामुखसम्म बने। तर, प्रदेश राजधानी दाङमा ल्याउन नसकेको भन्दै उनीहरूप्रति दाङवासीले असन्तुष्टि जनाइरहेका थिए। विभिन्न तरिकाले दबाबसमेत सिर्जना गर्दै आएका थिए।"
कांग्रेसमा विवाद मिलाउन पहल,"काठमाडौं: महाधिवेशन नजिकिएसँगै पार्टीभित्र बढ्दै गएको ध्रुवीकरण कम गर्न प्रमुख प्रतिपक्षी नेपाली कांग्रेसका नेता लागिपरेका छन्। पार्टीका पदाधिकारी, पूर्वपदाधिकारी र केही केन्द्रीय सदस्य पार्टीभित्रको विवाद हल गरी महाधिवेशनको सुनिश्चितता गर्न अनौपचारिक छलफलमा जुटेका हुन्। १४औं महाधिवेशन बारेको अन्योल हटाउन र वरिष्ठ नेता रामचन्द्र पौडेल समूहले बुझाएको अल्टिमेटमसहितको ज्ञापनपत्रबारे शनिबार पार्टी कार्यालय सानेपामा नेताहरूबीच गम्भीर छलफल सुरु भएको छ। बैठकको सुरुमै रामचन्द्र दाइले २७ जना केन्द्रीय सदस्यले हस्ताक्षर गरी बुझाएको ज्ञापनपत्रबारे ब्रिफिङ गर्नुभयो। त्यसमाथि नेताहरूले आआफ्ना धारणा राखेका छन्, बैठकमा सहभागी केन्द्रीय सदस्य एनपी साउदले भने, पार्टीभित्र एकता कायम गरी महाधिवेशनको सुनिश्चितता गर्ने कुरामा सबैको जोड रह्यो। बैठकमा वरिष्ठ नेता पौडेलले आफूहरूका माग सम्बोधन हुनुपर्नेमा जोड दिएका थिए। पौडेलपक्षीय नेताहरू प्रकाशमान सिंह, डा रामशरण महत, अर्जुननरसिंह केसी, बलबहादुर केसी, डा चन्द्र भण्डारीले विधानविपरीत भएका निर्णय खारेज हुनुपर्नेमा जोड दिए। पौडेल पक्षले फागुनमै महाधिवेशन हुनुपर्नेमा जोड दिएको थियो। पौडेल पक्षका धारणा सुनिसकेपछि महामन्त्री पूर्णबहादुर खड्काले विधानका व्यवस्था र महाधिवेशनका लागि पार्टी केन्द्रीय कार्यालयबाट भइरहेका गतिविधिबारे जानकारी दिएका थिए। उनले पार्टी समायोजनको काम अन्तिम चरणमा पुगिसकेको र सबै पक्ष मिलेर महाधिवेशनमा जुट्नुको विकल्प रहेको उल्लेख गरे। महामन्त्री खड्काले विधानविपरीत कुनै पनि निर्णय नभएको दाबी गरे। बैठकमा पूर्वमहामन्त्री कृष्णप्रसाद सिटौलाले फागुनमा महाधिवेशन सम्भव नभएकाले नयाँ मितिबारे छलफल गर्नुपर्नेमा जोड दिए। बैठकमा महामन्त्री डा शशांक कोइराला, उपसभापतिद्वय विजयकुमार गच्छदार, विमलेन्द्र निधि र सभापति शेरबहादुर देउवाले धारणा राख्न बाँकी छ। पार्टीका केही केन्द्रीय सदस्यलाई कोरोना संक्रमण भएकाले भोलिको बैठक स्थगन भएको छ।"
लिम्पियाधुरामा थपिँदै भारतीय फौज,"काठमाडौं : भारतले नेपाली भूमि लिम्पियाधुरा, लिपुलेक र कालापानी क्षेत्रमा सुरक्षा फौज थपेको थप्यै छ। अतिक्रमित क्षेत्रमा नेपालीलाई प्रतिबन्ध लगाउँदै भारतीय फौजको अखडा बनाइएको छ। उच्च स्रोतका अनुसार अतिक्रमित भूमिमा भारतीय चार सुरक्षा निकायका आधुनिक हतियारसहित ११ क्याम्प राखिएका छन्। त्यहाँ भारतीय सेना, सीमा सुरक्षा बल (एसएसबी), भारततिब्बत सीमा प्रहरी (आईटीबीपी) पहिल्यैदेखि तैनाथ छन्। पछिल्लो समय गोर्खा सैनिक पनि खटाइएका छन्। नाकामा एसएसबीका १९ पोस्ट छन्। भारतीय सञ्चारमाध्यम अमर उजालाले लिपुलेक क्षेत्रमा भारतीय सुरक्षा फौज थप गर्नेदेखि सैनिक क्याम्प र ब्यारेक सुधारका काम भइरहेको समाचार दिएको छ। उक्त पत्रिकाका अनुसार नाभीडाङ र लिपुलेकबीच सुरक्षा फौजको पुरानो मोर्चा सुधार गर्न लागिएको हो। चीनतर्फको सुरक्षा संवेदनशीलतालाई आधार बनाएर उक्त क्षेत्रमा भारतीय सुरक्षा फौज विस्तार गरिएको हो। स्रोतका अनुसार उक्त क्षेत्रमा नाइटभिजन हेलिकप्टरबाट निगरानीसमेत गर्ने गरिएको छ। लडाकु विमानसमेत देखिने गरेको व्यासका बासिन्दाले बताउँदै आएका छन्। अतिक्रमित कालापानी, नाभीडाङ, गुञ्जी, नाभी र कुटीमा भारतीय सुरक्षा फौजको ठूलो उपस्थिति छ। कालापानी र नाभीडाङमा सुरक्षा फौज मात्रै बसेका छन्। गुञ्जी, नाभी र कुटीमा स्थानीय बासिन्दाकै हाराहारीमा सुरक्षा फौज तैनाथ छन्। दार्चुलाको व्यास गाउँपालिका४ का धरमसिंह धामीले सडकमा भारतीय सुरक्षा निकायका सयौं गाडी दैनिक ओहोरदोहोर गर्ने गरेको जानकारी दिए। प्रमुख जिल्ला अधिकारी शरदकुमार पोखरेलले भारतीय क्षेत्र हुँदै नेपाली भूमितर्फ सुरक्षा फौजको चहलपहल बढिरहेको स्वीकार गरे। पारि सडक छ , सडकबाट सुरक्षाकर्मीका गाडी आवतजावत बढी नै देखिने गरेको छ, पोखरेलले अन्नपूर्णसँग भने। गुञ्जीमा सेना, एसएसबी, आईटीबीपी र प्रहरीका ब्यारेक छन्। कालापानीमा सेना, एसएसबी र आईटीबीपी, नाभीडाङ र लिपुलेकमा सेना र आईटीबीपी, कुटीमा सेना र आईबीपी तैनाथ छन्। गुञ्जीमा एसएसबी, सेना, आईटीबीपी र प्रहरीका पोस्ट छन्। भारतले अतिक्रमण गरेका नेपाली भूमि कालापानी, लिपुलेक र लिम्पियाधुरा पुग्न गुञ्जी मुख्य नाका हो। त्यही भएर भारतले धार्चुलापछि गुञ्जीलाई सुरक्षा फौज व्यवस्थापनको केन्द्र बनाएको देखिन्छ। गुञ्जीबाट भारतीय सेनाका कमान्डिङ अफिसरमेजरले कालापानी, नाभीडाङ र कुटी हुँदै लिपिम्याधुरासम्म सेना परिचालन गर्ने गरेको स्रोतले बताएको छ। गुञ्जीमै एसएसबीका डीएसपीको कमान्डमा ८५ जनाको फौज छ। आईटीबीपी मेजरको कमान्डमा एक सय संख्यामा फौज छ। भारतीय प्रहरी पनि असइको नेतृत्वमा बस्ने गरेका छन्। प्रहरी भने हिउँदको समयमा स्थानीयसँगै धार्चुला झर्ने गरेका छन्। सेना, आईटीबीपीलाई भने त्यहाँ बाह्रैमास बस्ने व्यवस्था गरिएको छ। गुञ्जीबाट ९ किलोमिटर दूरीमा पर्छ कालापानी। त्यहाँ मेजरको कमान्डमा सेना, इन्स्पेक्टरको कमान्डमा एसएसबी र आईटीवीपी परिचालित छन्। कालापानीमा तीनै सुरक्षा निकायका लागि ५० भन्दा बढी हट (हिउँदमा पनि बस्न मिल्ने विशेष प्रकारका घर) बनाइएका छन््। त्यहाँ तीनै सुरक्षा निकायका चार सयभन्दा बढी सुरक्षाकर्मी बस्ने गरेका छन्। पछिल्लो समय केही सुरक्षाकर्मी अझै थपेको अनुमान गरिएको छ। कालापानीमा नागरिकको बसोबास छैन। तर, भारतीय सुरक्षा फौजका लागि बनाइएका संरचना र संख्या हेर्दा गाउँजस्तै आभास हुने गरेको त्यस क्षेत्रमा रोजगारीका लागि पुगेका एक नेपालीको भनाइ छ। कुटीमा आईटीबीपी इन्स्पेक्टरको नेतृत्वमा बसेको छ। सेना सुबेदारको कमान्डमा छ। कुटीभन्दा माथि पर्ने लिम्पियाधुरा क्षेत्रमा भने भारतीय सुरक्षा निकाय लिम्पियाधुराबाट बग्ने महाकाली नदीपारि नै बसेका छन्। लिम्पियाधुराका लागि जोलिङकाङमा सेना र आईटीबीपी, लिम्पियाधुराको बेस ओल्सामा सेना र आईटीबीपी तैनाथ रहेको कामदारका रूपमा त्यहाँ पुगेर फर्किएका पत्रकार विरादत्त भट्ट बताउँछन्। भारतले धार्चुलाबाट लिपुलेक र लिम्पियाधुरा दुवै क्षेत्रमा सडक पुर्याएको छ। उक्त क्षेत्रमा हाल कति संख्यामा सुरक्षाकर्मी परिचालन भएका छन् भन्ने यकिन जानकारी नेपाली पक्षसँग छैन। तथापि लिपुलेक र लिम्पियाधुरा क्षेत्रमा पुग्ने सडकमा प्रत्येक दिन सयौंको संख्यामा सुरक्षाकर्मीका गाडी ओहोरओहोर गर्ने गरेका छन्। त्यसबाट पनि उक्त क्षेत्रमा हजारौं संख्यामा सुरक्षाकर्मी परिचालन गरिएको अनुमान छ। विगतमा भारतीय सुरक्षार्मीका सवारीसाधन यति ठूलो संख्यामा यो सडकमा गुडेको देखेका थिएनौं। अहिले २० भन्दा बढी गाडी सँगै गुडिरहेका हुन्छन्, व्यास गाउँपालिका एक बासिन्दाले भने। धार्चुलालिपुलेक सडक उद्घाटन नहुँदासम्म उक्त क्षेत्रमा भारतीय सुरक्षाकर्मीको विभिन्न काम गर्न नेपाली जाने गरेका थिए। भारतले हाल नेपाली कामदारलाई त्यस क्षेत्रमा रोक लगाएको छ। प्रमुख जिल्ला अधिकारी पोखरेलका अनुसार नेपालतर्फ व्यासको गागामा सशस्त्र प्रहरी गुल्म स्थापना गरिएको छ। गुल्मको भवन शिलान्यास भई भवन निर्माण सुरु गरिएको छ। छाङरुमा बीओपी स्थापना भइसकेको छ। टिंकरमा चाँडै बीओपीराखिँदै छ। माथिल्लो कौवा वा तल्लो कौवामा बीओपी राख्ने तयारी भइरहेको छ। सशस्त्र द्वन्द्वकालमा बन्द भएका सीमा प्रशासन कार्यालय पुनःस्थापना गर्न कर्मचारी माग गरिएको उनले बताए।"
राजधानी सार्ने प्रदेश सरकारको प्रस्ताव औचित्यहीन : नेकपा रुपन्देही,"बुटवल : नेपाल कम्युनिष्ट पार्टी (नेकपा) रुपन्देही जिल्ला कमिटीले प्रदेशको स्थायी राजधानी सार्ने गरी प्रदेश सरकारे गरेको प्रस्ताव औचित्यहीन रहेको बताएको छ। प्रदेश सरकारले संविधानको भावना आत्मसाथ नगरी राजधानीको प्रस्ताव गरेको भन्दै त्यो औचित्यपूर्ण नभएको जनाएको हो। जिल्ला अध्यक्ष शिवराज सुवेदी र सचिव निर्मलबहादुर जिसीद्वारा जारी विज्ञप्तीमा प्रदेश राजधानी तोक्दा प्रशासनिक सहजता, भुगोलको सुगमता र भौतिक पूर्वाधारको विकासलाई ध्यान दिनुपर्ने संविधानमा उल्लेख भएकाले प्रदेश सरकारले पेश गरेको प्रस्ताव औचित्यपूर्ण नरहेको उल्लेख छ। प्रदेश सरकारलाई नागरिक सर्वोच्चताको संवोधन गर्न र प्रदेश सांसदहरुलाई आफूलाई प्राप्त जनमतप्रति निष्ठा, इमान र दृढताका साथ पेश हुन विज्ञप्तीमार्फत आग्रह गरिएको छ। प्रदेश ५ को नामाकरण र स्थायी राजधानीका सम्बन्धमा प्रदेश सरकारका तर्फबाट प्रदेशसभामा पेश गरिएको प्रस्ताव र त्यसका कारण उत्पन्न परिस्थितिका सन्दर्भमा पार्टीको गम्भीर ध्यानाकर्षण भएको भन्दै नेकपा रुपन्देहीले उक्त निर्णय सच्याउन माग गरेको हो। यसबीचमा रुपन्देहीबासी र यहाँका संघसंस्थाहरुले प्रदेश सरकार र यसका विभिन्न अंगहरुलाई गरेको योगदानप्रति सम्मान गर्न प्रदेश सरकारलाई विज्ञप्तीमार्फत अपिल पनि गरिएको छ। साथै विज्ञप्तीमा प्रदेश सरकारले ठूलो धनराशी खर्च गरी भौतिक पूर्वाधार समेत निर्माण गरिसकेको अवस्थामा अस्थायी सदरमुकामलाई नै प्रदेशको स्थायी राजधानीको रुपमा अगाडि बढाइ जनमतको सम्मान गर्न आग्रह गरिएको छ। त्यस्तै नेकपा तिलोत्तमा नगर अध्यक्ष मोहन चापागाईं र सचिव लक्ष्मण खनालले पनि विज्ञप्ती जारी गर्दै निर्णय सच्याउन प्रदेश सरकारलाई आग्रह गरेको छ।"
लुम्बिनीका नेताको रहस्यमय मौनता : पदसँग राजधानी साटेर 'माटोमाथि बेइमानी',"बुटवल : तत्कालीन लुम्बिनी अञ्चलका पहाडी जिल्ला टुक्र्याएर गण्डकी प्रदेशमा मिसाउने र पश्चिम तराईलाई एउटा प्रदेश बनाउने गरी संविधान संसोधनको प्रस्ताव विरुद्ध बुटवलमा ठूलो आन्दोलन भयो। शेरबहादुर देउवा सरकारको नेतृत्वमा संविधान संसोधनको प्रयास भयो। आन्दोलनकै कारण त्यसले मूर्त रुप पाएन। त्यो आन्दोलनको केन्द्र थियो, बुटवल। संविधान संसोधनको विरोधमा बुटवलमाअखण्ड प्रदेशनामको आन्दोलन सुरु भयो। यो आन्दोलन गुल्मी, पाल्पा, अर्घाखाँची, नवलपरासी, प्युठानदेखि तराईका जिल्लासम्म फैलियो। बुटवलमा मानवसागर नै उर्लियो। त्यही मानवसागरको बीचमा भाषण गर्दै अखण्ड प्रदेश र रुपन्देहीलाई प्रदेश राजधानी बनाउने घोषणा गर्नेहरू थिए, विष्णु पौडेल, घनश्याम भुसाल, टोपबहादुर रायमाझी, गोकर्ण विष्ट, चन्द्र भण्डारी, सोम पाण्डे लगायतका नेताहरु। कांग्रेसका नेताहरु आफ्नै सरकारको विरुद्धमा सडकमा उत्रिएका थिए। बुटवलमा ०७३ मंसिरमा उर्लिएको त्यो मानवसागर अनि सबै नेताका चर्का भाषण यतिबेला बुटवलबासीले सम्झिएका छन्। पाँच नम्बर प्रदेशको राजधानी बुटबलबाट दाङको भालुवाङ लैजाने विवादास्पद प्रस्तावको स्थानीय रुपमा चर्को विरोध भइरहँदा यो क्षेत्रका नेताहरु पनि चुप लागेर बसेका छन्। उनीहरूले अहिलेसम्म मुख खोलेका छैनन्। हिजो बुटवललाई राजधानी बनाउन कसैले रोक्न नसक्ने भनेर कुर्लिने नेताको मौनता रहस्यमय देखिएको छ। प्रदेश सरकारले प्रदेशसभामा नाम लुम्बिनी र राजधानी दाङको भालुवाङ तोक्ने गरी प्रस्ताव पेश गरेको छ। प्रस्ताव पेश भएसँगै कांग्रेस आन्दोलनमा उत्रिएको छ भने नेकपाभित्र पनि यसको विरोध भएको छ। निर्वाचनको घोषणा पत्रमै राजधानीको एजेण्डा राखेका नेकपा महासचिव विष्णु पौडेलेसहितका नेताको अभिव्यक्तिको पर्खाईमा लुम्बिनीबासी छन्। सरकारमै रहेका कृषि मन्त्री घनश्याम भुसाल, परराष्ट्रमन्त्री प्रदीप ज्ञवाली, नेकपाका नेता टोपबहादुर रायमाझी, गोकर्ण विष्ट, सोमप्रसाद पाण्डे, छविलाल विश्वकर्मा समेत राजधानीको विषयमा चुइक्क बोलेका छैनन्। प्रस्ताव पेश भएको चार दिनसम्म पनि नेताले आवाज नदिएपछि पदसँग राजधानी साटेर माटोमाथि बेइमानी गरेको आरोप नागरिक प्रतिनिधिले लगाएका छन्। पूर्वाधार तथा पहुँच सबै हिसाबले बुटवल राजधानीको रुपमा स्थापित भइसकेको अवस्थामा केही पात्रको राजनीतिक र व्यापारिक स्वार्थका लागि जबरजस्ती राजधानी सार्ने डिजाइन रचिएको आरोप उनीहरूले लगाएका छन्।अर्थमन्त्री हुने चर्चा चलिरहेका महासचिव पौडेलमाथिको नागरिक आलोचना र प्रहारको केन्द्रमा छन्। बुटवलमा आइतबार भएको विरोधसभामा बोल्दै पश्चिम नेपाल बस व्यवसायी प्रालिका अध्यक्ष दधिराम खरेलले भने,हामी महासचिव (विष्णु पौडेल)सँग विश्वस्त छौं, उहाँ रुपन्देहीलाई नै राजधानी बनाउने पक्षमा हुनुहुन्छ, अर्थमन्त्रीका लागि राजधानी साटे भन्ने आरोप हामीले पत्याउदैनौं, खरेलले थपे,तर तपाईहरुले जनतासंग बाचा गरेको भुलेर गलत निर्णय लिए त्यसको परिणाम जनताले दिनेछन्। राजधानी सार्न पाइदैन भन्ने अडानमा लुम्बिनी क्षेत्रका नेकपाका नेता छैनन्। प्रदेशका सांसदले माथिका नेताको आदेश भन्दै पन्छिएका छन्। तर मतदाता भने त्यो मान्ने पक्षमा छैनन्। उनीहरुले निर्वाचनताका सार्वजनिक घोषणापत्र र चुनावी भाषण सामाजिक सञ्जालमा राखेर नेतालाई सम्झाइरहेका छन्। बुटवलमा भौतिक पूर्वाधार करिब तयार रहेको, बहुसंख्यक जनसंख्याका पहुँच, विमानस्थल, ऐतिहासिक र पुरातात्विकस्थल भएकाले राजधानी अन्यत्र सार्न नहुने तर्क छ। प्रदेशको करिब ४४ लाख जनसंख्यामध्ये २९ लाख हाराहारीमा लुम्बिनी क्षेत्रको छ। प्युठान, रोल्पाली समेत भालुवाङ प्रस्ताव नआउदासम्म घोराहीभन्दा बुटवल नै ठीक भन्ने मनस्थितिमा थिए। कोरोना महामारीका कारण मुलुक आर्थिक संकटमा परिरहेका बेला राजधानीका लागि अर्बौ रकम खर्च गर्नु उपयुक्त नहुने तर्क धेरैको छ। देउखुरी उत्पत्यकामा राप्ती किनारको पर्खाल समेत उठाउदै प्रदेश संरचना बनाउदा अर्बौ व्यवभार थपिनेछ। सरकारले अस्थायी मुकाम बुटवलमै समेत करिब एक अर्ब पूर्वाधार निर्माणमा सकेको छ। विश्लेषक युवराज कँडेल भालुवाङमा राजधानी तोकिनु अदूदर्शिता भएको बताउछन्। भालुवाङ सामरिक र पर्यावरणीय रुपमा उपर्युक्त स्थान होइन', उनको तर्क छ। प्रदेश ५ को राजधानी दाङको देउखुरी, नाम लुम्बिनी प्रस्ताव नाम र राजधानीको रापमा प्रदेश ५ : बुटवलमा प्रदर्शन, कांग्रेसले संसद अवरुद्ध गर्ने प्रदेश ५ राजधानी विवाद : रुपन्देही कांग्रेसको भेला बुटवलमा प्रदेश राजधानी सार्ने विषयमा बुटवलमा विरोध प्रदर्शन, निषेधाज्ञा तोडियो लुम्बिनी क्षेत्रबासीले संकटका बेला राजधानीको किचलो निकालेर जनता लडाउने काम गरेकोमा मुख्यमन्त्री शंकर पोखरेलसँग रुष्ट छन्। बुटवलबाट राजधानी सार्नका लागि पोखरेल निरन्तर लबिङमा थिए। उनले केही दिनअघि दुवै अध्यक्षलाई पत्रसमेत लेखेका थिए। नेकपाभित्रको आन्तरिक राजनीतिक लडाईको सिकार बुटवल भएको अनुभव यहाँका स्थानीयले गरेका छन्। रुपन्देही व्यापार संघका अध्यक्ष यमलाल लोहनीले राजधानीको विषयमा स्पष्ट धारणा दिन नेतालाई आग्रह गर्छन। कोरोना महामारीमा चौपट भएको व्यवसाय थन्काएर आन्दोलनमा आउनु रहर होइन', उनले भने,राजधानीका विषयमा नेताले स्पष्ट धारणा दिनुपर्छ। प्रदेशका माननीय सडकमा आउनुपर्छ।सात प्रदेशमध्ये चार वटाका मुकाम पहिले तोकिएकै स्थानमा भएकाले प्रदेश ५ को मात्रै सार्नु उपयुक्त नहुने स्थानीय तर्क छ। आर्थिक व्यायभारका हिसाबले पनि राजधानी सारिराख्नु नोक्सानी मात्रै हो। नेपाली कांग्रेसका महासमिति सदस्य युवराज गिरीले कम खर्च लाग्ने र पूर्वाधार तयार भएकै स्थान बुटवलमै राजधानी रहनुको विकल्प नहुने तर्क गर्छन्। राजधानीका लागि सुगमता, पूर्वाधारयुक्त, सुरक्षाका दृष्टिले समेत उपर्युक्त स्थान चाहिन्छ। यो कहिले कता, कहिले कता गरिरहने प्रशासनिक संरचना होइन, खर्च बढी हुन्छ। त्यसलाई नियन्त्रण गर्नुपर्छ', उनले भने। कांग्रेसका नेता बालकृष्ण खाँणले बुटवलबाट राजधानी सार्ने निर्णय सच्याउन मुख्यमन्त्रीलाई आग्रह गरेका छन्। अहिले कांग्रेस मात्रै सडकमा विरोधमा छ। संघसंस्थाका तर्फबाट भने नेकपाका कार्यकर्ता विरोधमा उत्रिएका छन्।"
"पोखराको नयाँ अभ्यास : महानगरमै प्रज्ञा प्रतिष्ठान, मेयरले कुलपति र उपकुलपति छान्ने","पोखरा : साहित्य, कला र संगीतको उत्थान गर्ने हेतु राखेर पोखरा महानगरपालिकाले गठन गर्न लागेको प्रज्ञा प्रतिष्ठानका लागि ११ जना सिफारिस भएका छन्। मेयर मानबहादुर जिसीले ती ११ जनाको नाम सिफारिस समितिबाट आइतबार बुझेका छन्। पदमराज ढकाल, मेनकाजी गुरुङ, धनबहादुर गायक, प्रकाश ज्ञवाली, सरस्वती श्रेष्ठ सरु, जीवन दाहाल, मीलन शेरचन, कृष्णप्रसाद भण्डारी, मोतीबहादुर कार्की (परिवर्तन), सुरज उपाध्याय र प्रतीक थापा गरी ११ जनाको नाम सिफारिसमा परेको छ। तर प्रतिष्ठानको संरक्षक मेयर मानबहादुर जिसीले ८ जनालाई मात्रै सदस्य चयन गर्ने व्यवस्था पोखरा प्रज्ञा प्रतिष्ठान ऐनले गरेको छ। २ महिलासहितका ८ जनाबाटै मेयरले कुलपति र उपकुलपति छान्नेछन्। सम्बन्धित विधामा योगदान गरेकाबाट ८ जनाबाहेक मेयरले कार्यपालिका सदस्य २ जना पनि प्रतिष्ठानको सदस्य छान्ने व्यवस्था छ। महानगरका प्रमुख प्रशासकीय अधिकृत सदस्य सचिव हुन्छन्। यसरी प्रतिष्ठान ११ सदस्यीय बन्नेछ। पोखरा वडा नम्बर ७ का अध्यक्ष रामचन्द्र बराल संयोजक, विज्ञसदस्य मनकुमार श्रेष्ठ र महानगरपालिकाका सूचना अधिकारी भरतराज पौडेल सदस्य रहेको समितिले प्रतिष्ठानका लागि विधागत क्षेत्रमा योगदान पुर्याएका ११ जनाको नाम आइतबार मेयरलाई सिफारिस गरेको हो। समिति गएको साउनमा गठन भएको थियो। सिफारिस समितिले दिएका नामबाट कुलपति पदमराज ढकाल र उपकुलपति मेनकाजी गुरुङ चयनको तयारी भएको महानगरपालिका स्रोत बताउँछ। साहित्य र कलाका गतिविधि सञ्चालन गर्ने कार्यादेश भएको प्रतिष्ठानका लागि महानगरपालिकाले यो वर्ष ५० लाख रुपैयाँ बजेट विनियोजन गरेको छ। पोखरा महानगरपालिका क्षेत्रभित्र भाषा, साहित्य, संस्कृति, ललितकला, नाट्यकला, संगीतको संरक्षण, संवर्द्धन र विकास गर्न पोखरा प्रज्ञा प्रतिष्ठान स्थापना गरिएको हो। भाषा, साहित्य, संस्कृति, ललितकला, नाट्यकला, संगीतको संरक्षण, संवद्र्धन र विकास गर्ने, भाषा, साहित्य, संस्कृति, ललितकला, नाट्यकला, संगीतसँग सम्बन्धित सामग्रीको संकलन, अध्ययन, अनुसन्धान गरी कृति प्रकाशन गर्ने, गराउने, भाषा, साहित्य, संस्कृति, ललितकला, नाट्यकला, संगीत सम्बन्धी विविध विषयमा प्रादेशिक, राष्ट्रिय तथा अन्तर्राष्ट्रिय गोष्ठी, सम्मेलन, साहित्य महोत्सव, मञ्चन, प्रदर्शनी तथा प्रतियोगिताको आयोजना गर्ने, गराउने, भाषा, साहित्य, संस्कृति, ललितकला, नाट्यकला, संगीत सम्बन्धी कार्यक्रमहरु गर्ने प्रतिष्ठानको उद्देश्य ऐनमा व्यवस्था छ।"
कांग्रेस केन्द्रीय कार्यालय ५ दिन बन्द,"काठमाडौं : नेपाली कांग्रेसको केन्द्रीय कार्यालय पाँच दिनका लागि बन्द गरिएको छ। पार्टी केन्द्रीय कार्यालयमा गरिएको पीसीआर परीक्षणमा केही केन्द्रीय सदस्यसहित अन्य केही व्यक्तिहरुमा कोरोना भाइरस संक्रमण देखिएपछि पार्टी कार्यालय पाँच दिनका लागि बन्द गरिएको मुख्य सचिव कृष्णप्रसाद पौडेलले जानकरी दिए। उनका अनुसार असोज १८ गतेदेखि २२ गतेसम्म कार्यालय बन्द गरिएको हो। शनिबार नेपाली कांग्रेसका केन्द्रीय सदस्य अर्जुननरसिंह केसी, गगन थापासहित ७० जना नेतालाई कोरोनाभाइरसको संक्रमण पुष्टि भएको थियो। भोली (सोमबार) केन्द्रीय समिति बैठक बस्नुअघि केन्द्रीय कार्यालयका सुरक्षाकर्मी र कर्मचारीसहित २७० जनामा गरिएको कोरोना परीक्षणामा ७० जनामा कोरोना संक्रमण देखिएको थियो। अझै केहीको रिपोर्ट आउन बाँकी रहेको बताइएको छ । यति ठूलो संख्यामा कोरोना संक्रमण देखिएपछि कांग्रेसको केन्द्रीय समिति बैठक अनिश्चित बनेको छ। यसअघि नै प्रधानमन्त्री निवास बालुवाटारमा ७४ भन्दा धेरै कर्मचारी र सुरक्षाकर्मीमा कोरोना संक्रमण देखिएको थियो ।"
डा केसीका माग अविलम्ब पूरा गर्न देउवाको आग्रह,"काठमाडौं : प्रमुख प्रतिपक्षी दल नेपाली काँग्रेसका सभापति शेरबहादुर देउवाले २१ दिनदेखि अनशनरत प्रा डा गोविन्द केसीको जटिल स्वास्थ्य स्थिति दृष्टिगत गरी अविलम्ब वार्ता गरी माग पूरा गरेर जीवन रक्षा गर्न सरकारसँग आग्रह गरेका छन्। सभापति देउवाले आइतबार एक अपिल जारी गरी चिकित्सा शिक्षामा सुधारदेखि कोरोनाविरुद्ध प्रभावकारी कदम चाल्नेसमेतका उनका माग केवल एक व्यक्तिको मात्र नभएको जनाउँदै जनभावनानुरुपका माग र आवाजको सुनुवाइ गर्नु सरकारको कर्तव्य भएको उल्लेख गरेका छन्। पूर्वप्रधानमन्त्री देउवाले प्रा डा केसीका माग पूरा गर्दै आफ्नो नेतृत्वमा रहेको अघिल्लो सरकारले राष्ट्रिय चिकित्सा शिक्षा अध्यादेश २०७४ कात्तिक २४ मा जारी गरे पनि वर्तमान सरकारले त्यसलाई विस्थापित गर्नाको परिणाममा आजको स्थिति उब्जिएको उल्लेख गरे। उनले वर्तमान प्रधानमन्त्रीकै अग्रसरतामा २०७५ साउनमा डा केसीसँग गरिएको सम्झौता फेरि पनि संवादमार्फत समाधानमा पुगेर सार्थक कार्यान्वयनमा इमान्दारी प्रस्तुत गर्न प्रधानमन्त्रीसँग आग्रह गरेका छन्। उनले संवादमार्फत समाधानमा पुगेर त्यसको सार्थक कार्यान्वयनमा इमान्दारी प्रस्तुत गर्न प्रधानमन्त्रीलाई आग्रह गर्दै डा केसीको जटिल बनेको स्वास्थ स्थिति दृष्टिगत गरेर अविलम्ब वार्ता गर्न, मागहरू पूरा गर्न र उनको जीवन रक्षा गर्न किञ्चित ढिलाइ नगर्न आग्रह गरेका छने। ढिलाइको दुष्परिणाम गम्भीर हुने चेतावनी समेत दिएका छन्।"
बालुवाटारमा प्रधानमन्त्री ओली र प्रचण्डबीच डेढ घण्टा छलफल,"काठमाडौं : नेपाल कम्युनिस्ट पार्टी (नेकपा) अध्यक्ष एवं प्रधानमन्त्री केपी ओली र अर्का अध्यक्ष पुष्पकमल दाहाल प्रचण्डबीच आइतबार बालुवाटारमा छलफल भएको छ। दिउँसो २ : ३० बजे बालुवाटार पुगेका प्रचण्ड ४ बजे प्रधानमन्त्री निवासबाट बाहिरिएका छन्। बालुवाटार स्रोतका अनुसार प्रधानमन्त्री ओली र प्रचण्डबीच मन्त्रिपरिषद् पुनर्गठन, पार्टी एकता र कोरोना महामारीमा कसरी अगाडि बढ्ने भन्ने विषयमा छलफल भएको छ। सरकारले पार्टीभित्र छलफल नै नगरी मुख्यसचिव र राजदूत सिफारिसको निर्णय गरेकोप्रति अध्यक्ष प्रचण्ड र सचिवालयका शीर्ष नेता असन्तुष्ट छन्। यस विषयमा सचिवालयमा छलफल गर्ने बताइएको भए पनि प्रधानमन्त्रीको निजी सचिवालयका पाँच जनामा संक्रमण पुष्टि भएपछि सचिवालय बैठक अनिश्चित भएको छ। शनिबार प्रधानमन्त्रीका प्रमुख सल्लाहकार विष्णु रिमाल, प्रेस सल्लाहकार सूर्य थापा, परराष्ट्र सल्लाहकार राजन भट्टराई, स्वकीय सचिव इन्द्र भण्डारीलगायतमा कोरोना पुुष्टि भएको छ। सबै सहयोगमा कोरोना पुष्टि भए पनि प्रधानमन्त्रीको रिपोर्ट भने नेगेटिभ आएको छ।"
प्रदेश ५ का मुख्यमन्त्री शंकर पोखरेल सवार गाडीमा ढुंगामुढा,बुटवल : प्रदेश ५ का मुख्यमन्त्री शंकर पोखरेल चढेको गाडीमा नेपाली कांग्रेसका कार्यकर्ताले ढुंगामुढा गरेका छन्। काठमाडौंबाट भैरहवा हुँदै बुटवल आउने क्रममा राजमार्ग चौराहमा कांग्रेसका कार्यकर्ताले ढुंगामुढा गरेका हुन्। मुख्यमन्त्री पोखरेलमाथि लक्षित गरेर ढुंगा प्रहार गरिएको भए पनि मुख्यमन्त्रीलाई नलागेको प्रहरीले बताएको छ । प्रहरीले ४ जनालाई घटनास्थलबाट नियन्त्रणमा लिएको छ । प्रहरीले नियन्त्रणमा लिएकाको नाम खुलाएको छैन । होटल सिद्धार्थ अगाडि घटना भएको र प्रहरीले होटलका सेफलाई होटलबाट नियन्त्रणमा लिएको हो । मुख्यमन्त्रीको गाडीमाथि ढुंगा प्रहार भएपछि प्रहरीले केही राउन्ड हवाई फायरसमेत गरेको स्थानीयले बताएका छन्। अहिले घटनास्थलमा व्यापक सुरक्षाकर्मी परिचालन गरिएको छ। मुख्यमन्त्री पोखरेल चढेको र अगुवा तथा पछुवाको गाडीमा समेत क्षति भएको छ। कांग्रेसका कार्यकर्ताले ढुंगा हानेको बताइएको छ । कांग्रेसले आइतबार प्रदेश राजधानीको विषयमा विवाद भएपछि रूपन्देही बन्द आह्वान गरेको थियोे । प्रदेश राजधानी बुटवलबाट दाङको भालुवाङ सार्ने प्रस्ताव गरेपछि मुख्यमन्त्रीप्रति आक्रोश बढ्दै गएको छ। राजधानी विवादले बुटवलमा आन्दोलन चर्किन थालेपछि स्थानीय प्रशासनले निषेधाज्ञा घोषणा गरेको छ।
केन्द्रीय सदस्यलाई कोरोना संक्रमण भएपछि कांग्रेस बैठक २५ गतेलाई सर्यो,"काठमाडौं : नेपाली कांग्रेसको केन्द्रीय समिति बैठक असोज २५ गतेका लागि सरेको छ। ओज १९ गतेका लागि बोलाइएको बैठक केही केन्द्रीय सदस्यमा कोरोना भाइरस (कोभिड१९) संक्रमण पुष्टि भएपछि २५ गतेका लागि सरेको पार्टी मुख्य सचिव कृष्णप्रसाद पौडेलले जानकारी दिए। कांग्रेस कार्यालयमा असोज १५ गते गरिएको स्वाब परीक्षणमा पार्टी केन्द्रीय सदस्य अर्जुननर सिंह केसी, गगन थापा, जंगीलाल राय, कल्पना चौधरी र आमन्त्रित केन्द्रीय सदस्य शम्भुलाल श्रेष्ठ लगायतमा कोरोना संक्रमण पुष्टि भएको हो। उनीहरुबाहेक अन्य विविध जिम्मेवारीमा रहेका केही व्यक्तिमा संक्रमण देखिएको छ। त्यसैगरी काठमाडौं बाहिर परीक्षण गराएका केन्द्रीय सदस्य रमेश रिजाल र अभयकुमार चौरसियाकोसमेत रिपोर्ट पोजिटिभ देखिएपछि स्वास्थ्य मापदण्डलाई ध्यान दिँदै असोज १९ गतेको बैठक २५ गतेका लागि सरेको पौडेलले जानकारी दिए। बैठक २५ गते दिउँसो २ बसेका लागि सारिएको उनले सार्वजनिक गरेको विज्ञप्तिमा उल्लेख छ।"
किशोरी बलात्कार प्रकरण : पाँचजना पुर्पक्षका लागि कारागार चलान,"बैतडी : बैतडीको सिगास गाउँपालिकाकी १७ वर्षीया किशोरी बलात्कार प्रकरणमा पक्राउ परेका पँचजना आरोपीलाई कारागार चलान गरिएको छ। जिल्ला अदालत बैतडीले बलात्कार आरोपी पाँचै जनालाई पुर्पक्षका लागि थुनामा राख्न आदेश दिएपछि कारागार चलान गरिएको जिल्ला प्रहरी कार्यालयका प्रमुख प्रहरी नायव उपरीक्षक नारायणप्रसाद अधिकारीले जानकारी दिए। किशोरी बलात्कार प्रकरणमा पक्राउ परेका सिगास गाउँपालिका ८ का रामसिंह बोहरा, खडक बोहरा, केशव बोहरा, दानसिंह बोहरा र एकजना नाम नखुलाएका व्यक्तिलाई कारागार चलान गरिएको प्रहरी नायव उपरीक्षक अधिकारीले जानकारी दिए। एकजना किशोरीका आफन्त पर्ने भएकाले नाम नखुलाएको प्रहरी श्रोतले जनाएको छ। सिगास गाउँपालिकाकी १७ वर्षीया किशोरीलाई पटक पटक बलात्कार गरेको कुरा किशोरीले बच्चा जन्माएपछि बाहिर आएको थियो। विवाह गरेर गएको घरमा किशोरीले ६ महिनामै बच्चा जन्माएपछि किशोरीमाथि बलात्कार भएको कुरा बाहिर आएको हो। बलात्कारको घटना बाहिर आएपछि सो घटनामा संलग्न ३ जनालाई पहिलो चरणमा र थप दुई जनालाई दोश्रो चरणमा गरेर प्रहरीले भदौ अन्तिम साता पक्राउ गरेको थियो। पीडित किशोरीलाई अहिले जिल्ला अस्पताल बैतडीको एकद्वार संकट व्यवस्थापन केन्द्रमा राखिएको छ।"
डा केसीसँग तत्काल वार्ता गरेर जीवनरक्षा गर्न प्रधानमन्त्री ओलीसँग कांग्रेसको अपील,"काठमाडौं : नेपाली कांग्रेसले २१ दिनदेखि अनशनरत डा गोविन्द केसीसँग तत्काल वार्ता गर्न अपील गरेको छ। प्रमुख प्रतिपक्षी दलका नेता एवं कांग्रेस सभापति शेरबहादुर देउवाले प्रधानमन्त्री केपी ओलीलाई डा केसीको जीवन रक्षाका लागि पहल तत्काल गर्न अपील गरेका हुन्। आइतबार विज्ञिप्त सार्वजनिक गर्दै देउवाले केसीका माग पूरा गरेर जीवनरक्षा गर्न अपील गरेका हुन्। जनभावना अनुरुपका माग र आवाजलाई सुनुवाइ गर्नु सरकारको कर्तव्य हो। तर सरकारले सुरुमा डा केसीप्रति दुर्व्यवहारपूर्ण व्यवहार गर्नु एकातर्फ आपत्तिजनक थियो भने अर्कातर्फ अहिलेसम्म संवाद र समाधानमा उदासीन व्यवहार देखाउनुले लोकतान्त्रिक प्रणालीभित्र कम्युनिष्टतन्त्रको अनुदार चरित्रलाई पुष्टि गरेको छ, देउवाले जारी गरेको विज्ञप्तिमा भनिएको छ। डा केसीले कर्णाली स्वास्थ्य विज्ञान प्रतिष्ठानमा तत्काल पूर्वाधार र जनशक्ति पुर्याएर एमबीबीएस कार्यक्रम सञ्चालन गर्नुपर्ने, कोभिड तथा अन्य रोगका सबै बिरामीका लागि उचित उपचारको व्यवस्था हुनुपर्ने मागलाई प्रमुखताका साथ अगाडि सारेका छन्। सँगै डा केसीले २०७५ साउन १० गतेको सम्झौताअनुसार चिकित्सा शिक्षा ऐन संशोधन हुनुपर्ने, त्रिवि चिकित्साशासत्र अध्ययन संसथामा वरिष्ठता मिचेर भएका नियुक्ति सच्याउनुपर्ने माग गरेका छन्। उनले बयलपाटा अस्पताललाई नियमित आवश्यक बजेटको व्यवस्था गरेर दिगो निःशुल्क सेवा सुनिश्चित गर्नुपर्ने र भ्रष्टाचारका विभिन्न काण्डमा मुछिएकालाई कारबाही गर्नुपर्ने प्रमुख ६ वटा माग अगाडि सारेका छन्। भदौ २९ गते जुम्लाको एक धर्मशालाबाट अनशन सुरु गरेका केसीलाई असोज ५ गते नेपालगञ्ज ल्याइएको थियो। नेपालगञ्जबाट हेलिकप्टरमा असोज ६ गते काठमाडौं ल्याइएपछि उनी अहिले त्रिवि शिक्षण अस्पतालमा २१ दिनदेखि अनशनरत छन्। देउवाको अपील डा केसीसँग अविलम्ब वार्ता गरि माग पूरा गरेर उहाँको जीवन रक्षा गर्न प्रधानमन्त्रीलाई सार्वजनिक अपील । डा गोविन्द केसीको अनशन २१ दिन पुगेर उहाँको स्वास्थ्य स्थिति चिन्ताजनक बनिसक्दा समेत सरकारले वार्ता गरेर माग पूरा गर्न कुनै गम्भीरता प्रस्तुत नगरेको स्थिति अत्यन्तै दुःखद र गम्भीर छ । चिकित्सा शिक्षामा सुधार देखि कोरोना विरुद्ध प्रभावकारी कदम समेतका उहाँका मागहरु केवल एक ब्यक्तिका माग होइनन्, प्रतिपक्षले निरन्तर उठाइरहेको र सिंगो देशले भावनात्मक ऐक्यवद्धता जनाएका मागहरू हुन् । जनभावना अनुरुपका माग र आवाजलाई सुनुवाइ गर्नु सरकारको कर्तव्य हो । तर सरकारले शुरूवातमा डा केसीप्रति दुव्र्यवहारपूर्ण ब्यवहार गर्नु एकातर्फ आपत्तिजनक थियो भने अर्कातर्फ अहिलेसम्म संवाद र समाधानमा उदासिन ब्यवहार देखाउनुले लोकतान्त्रिक प्रणाली भित्र कम्युनिष्ट तन्त्रको अनुदार चरीत्रलाई पुष्टि गरेको छ । ०४६ को परिवर्तनपछि नेपाली कांग्रेसको नीति र नेतृत्वमा नेपालमा चिकित्सा शिक्षाको विस्तार भएको सर्वविदितै छ । समयक्रममा कतिपय विसंगति चिकित्सा शिक्षा क्षेत्रमा बढेपछि सुधारका लागि तत्कालीन कांग्रेस सभापति सुशील कोइरालाको नेतृत्वमा रहेकोे सरकारले डा केदारभक्त माथेमाको नेतृत्वमा चिकित्सा शिक्षामा सुधारका लागि उच्च स्तरीय कार्यदल गठन गरेको थियो भने कार्यदलको सुझाव बमोजिम सुधारका विविध कार्य अघि बढाएको थियो । डा केसीका मागहरू पूरा गर्दै मेरो नेतृत्वमा रहेकोे अघिल्लो सरकारले राष्ट्रिय चिकित्सा शिक्षा अध्यादेश ०७४ कार्तिक २४ मा जारी गरेको थियो । तर वर्तमान सरकारले त्यसलाई विस्थापित गर्नुको परिणाममा आजको स्थिति उब्जिएको हो । वर्तमान प्रधानमन्त्रीकै अग्रसरतामा ०७५ को साउनमा डा केसीसँग गरिएको सम्झौतालाई माघ महिनामा उल्लंघन गरेर द्वन्द्वको बीउ सरकारले त्यसबेलानै रोपेको थियो । अतः फेरि पनि संवाद मार्फत समाधानमा पुगेर त्यसको सार्थक कार्यान्वयनमा इमानदारी प्रस्तुत गर्न म प्रधानमन्त्रीजीलाई आग्रह गर्दछु । डा केसीको जटिल बनेको स्वास्थ स्थिति दृष्टिगत गरेर अविलम्ब वार्ता गर्न, मागहरू पूरा गर्न र उहाँको जीवन रक्षा गर्न किन्चित ढिलाई नगर्न आग्रह गर्दै, ढिलाइको दुष्परिणाम गम्भीर हुने चेतावनी समेत म दिन चाहन्छु । जय नेपाल ! शेरबहादुर देउवा सभापति"
सोमबारदेखि श्रम स्वीकृति दिइने,"काठमाडौं : कर्मचारीमा कोरोना सङ्क्रमण देखिएसँगै वैदेशिक रोजगार कार्यालय, काठमाडौँबाट बन्द गरिएको श्रम स्वीकृति सोमबारदेखि पुनः सुरु हुने भएको छ। प्रवेशाज्ञाको अवधि सकिन लागेका तथा तत्काल गन्तव्य मुलुकमा पुग्न नसकी बेरोजगारी गुम्ने जोखिम भएका सेवाग्राहीको समस्यालाई ध्यानमा राखी सावधानीपूर्वक सीमित सेवा प्रदान गर्न लागिएको विभागले जनाएको छ। कार्यालयका एक कर्मचारीमा कोरोना सङ्क्रमण देखिएपछि वैदेशिक रोजगार कार्यालयबाट प्रदान गरिने सम्पूर्ण सेवा गत बुधबारदेखि बन्द गरिएको थियो। यसैबीच वैदेशिक रोजगार बोर्ड सचिवालयबाट प्रदान गरिने आर्थिक सहायता अर्को सूचना नभएसम्मका लागि बन्द गरिएको छ। बोर्ड सचिवालयमा कार्यरत कर्मचारीलाई कोभिड१९ सङ्क्रमण भएको हुँदा सेवाग्राही तथा सेवा प्रदायकको स्वास्थ्य सुरक्षालाई दृष्टिगत गरी अर्को सूचना नभएसम्म सचिवालयबाट प्रदान गरिने आर्थिक सहायतासम्बन्धी सम्पूर्ण सेवा बन्द गरिएको छ। सम्बन्धित व्यक्तिले आवश्यक कागजातसहित स्थानीय तहमा निवेदन दिई कागजात रुजुपछि आधिकारिक इमेलबाट बोर्ड सचिवालयको इमेलमा प्राप्त भएमा सचिवालयले कागजात रुजु गरी सम्बन्धित व्यक्तिको बैंक खातामा आर्थिक सहायतावापतको रकम पठाउने बोर्डले जनाएको छ। सचिवालयबाट अत्यावश्यक सेवाअन्तर्गत गरिने शव ढुवानी सञ्चालन गरिएको बोर्डले जनाएको छ।रासस"
पाँच लाखमा बलात्कार घटनाको मिलापत्र गर्ने आठ पञ्च पक्राउ,"जनकपुरधाम : पाँच लाखमा बलात्कारको घटनामा मिलापत्र गराउने सिरहाका ८ जना पञ्च प्रहरी फन्दामा परेका छन्। सिरहाको विष्णुपुर१ मा स्थानीय २० वर्षीय मुकेशकुमार सिंहले गाउँकै १६ वर्षीय किशोरीलाई असोज १२ गते जबर्जस्तीकरणी गरेका थिए। उक्त घटनालाई पञ्चहरुले पञ्चायत गरेर गाउँमै मिलाएका थिए। प्रहरीमा दर्ता हुनु पर्ने घटना मिलाएको खबर थाहा पाएर प्रहरी टोली गाउँमा पुगेको थियो। गाउँ पुगेका प्रहरी टोलीले पाँच लाखमा बलात्कार घटनाको मिलापत्र गराएको लिखित तमसुक सहित पीडक र पञ्चहरुलाई पक्राउ गरेको प्रदेश प्रहरी कार्यालय जनकपुरधामका डीआईजी धिरजप्रताप सिंहले जनाए। पक्राउ पर्नेमा स्थानीय पञ्चहरु सिंहेश्वर साह, अरविन्दकुमार साह, शत्रुधन साह, राजकुमार साह, राम उद्गार यादव, जगविर यादव, राजकुमार यादव र रौदि भनिने श्यामसुन्दर यादव रहेका छन्। उनीहरुलाई बलात्कार घटना मिलाउने मतियारको रुपमा प्रहरीले पक्राउ गरेको हो । बलात्कार आरोपमा पक्राउ परेका पीडक मुकेश सिंह र उनका मतियारहरुलाई जिल्ला प्रहरी कार्यालय सिरहामा राखेर अनुसन्धान भइरहेको छ। आरोपी सिंहले गत १२ गते साँझ स्थानीय शत्रुधन साहको घरमा बालिकालाई बलात्कार गरेका प्रहरीले जनाएको छ। बलात्कृत बालिकाका भाइले परिवारको इज्जत गएको भन्दै रिसाएर आफ्नै बहिनीलाई कुटपिट गरेका थिए। कुटपिट गरी घाइते भएकी बालिकाको आफन्तहरुले पीडितलाई स्थानीय क्लिनिकमा प्राथमिक उपचारपछि थप उपचारका लागि बिराटनगर स्थित बिराट नर्सिङ होममा भर्ना गरेका थिए। बालिका निको भएर असोज १६ गते घर फर्किएकी थिइन्। घरमा आएपछि पीडक पक्षले बलात्कार घटना ढाँकछोप गर्न गाउँलेलाई भेला गराएर पञ्चायत गराएका थिए। गाउँका भरभलादमीले पञ्चात बसेर पीडकको आफन्तसँग घटना मिलाउन पाँच लाखको तमसुक कागज गराएका थिए। उक्त कागज पञ्चायतमा सहमागी जगविर यादवको जिम्मा राखिएको थियो। प्रहरीले जगविरको घरमा खानतलासी गर्दा उक्त घटना गाउँमै मिलाउन भनी गरेको काजग फेला परेको छ। बलात्कारको घटना मिलाउन पञ्चहरुले रकम दिने नक्कली ऋणी र धनी खडा गरेका छन्। काजगमा धनी रामगुलाम यादव, लक्षुमण यादव उल्लेख गरिएको छ भने सिंहेश्वर साह र शत्रुधन साहलाई ऋणीको रुपमा उभ्याएर ५५ लाखको तमसुक बनाइएको छ। पञ्चहरु नै ऋणीको रुपमा उभिएका छन्।"
अधिकृतलाई कोरोना : बिना सूचना कार्यालय बन्द,"विराटनगर : जग्गा पास गराउन काठमाडौँबाट ठाकुर पनेरी बिहीबार नै सुनसरीको इटहरी आए। इटहरीमा तीन दिन बसेर आइतबार सबै प्रक्रिया पुर्याएर भूमि सुधार तथा मालपोत कार्यालय विराटनगर १० बजे पुगे । तर गेटमा गार्डले सेवा बन्द रहेको भनेपछि पनेरी एक छिन अलमलमा परे । उनले सुरक्षा गार्डलाई भने, विशेष परिस्थितीमा काठमाडौँबाट आएँ। तर बिना सूचना किन बन्द ? गार्डले मुल गेटको छेउमा भर्खरै टाँसिएको सूचना पढ्न भने। अहिले सूचना टाँसेर हुन्छ ?, उनले थपे, सेवाग्राहीलाई सास्ती दिने काम भएन् ? लामो समयको यात्रा गरेर सेवा लिन आएका सेवाग्राही मालपोतका अकस्मात सूचनाका कारण फर्किएका छन्। आइतबार कार्यालयमा कार्यरत कर्मचारीलाई करोना संक्रमण भएको र केही कर्मचारीलाई कोरोना मिल्दो लक्षण देखिएको भन्दै आन्तरिकबाहेक सबै कार्य बन्द भएको सूचना टाँसिएको छ। बुधबार सुनसरीको इनरुवाबाट सरुवा भएर हाजिर भएका मालपोत अधिकृत मिलन दाहालको पीसीआर रिपोर्ट शुक्रबार पोजिटिभ आएको थियो। विराटनगर १३ का रमेश यादव कार्यालय बन्द हुँदा सेवा बाट बञ्चित भए । उनले जग्गा पास गर्न सप्तरी राजविराजबाट आफन्तलाई बोलाएका थिए । कार्यालयले समयमा सूचना टाँस नगर्दा समस्या भयो, उनले भने। विराटनगरस्थित सो कार्यालयको कामकाज विस्तारै सुचारु भइरहेको थियो । दैनिक ५ सयको हराहरीमा सेवाग्राहीले सेवा लिन्थे। दुई दिनपछि सेवा बन्दको सूचना निकालेर मालपोतले सेवाग्राहीलाई हैरान बनाएको सेवाग्राहीको आरोप छ। मालपोत कार्यालयका प्रमुख नरेन्द्र पौडेलले सरुवा भएर आएका मालपोत अधिकृत कार्यालयमा आएकै दिनदेखि नै बिदामा छन्। उनले शंका लागेर परीक्षण गर्दा रिपोर्ट पोजिटिभ आएको र कार्यालयमा भिडभाड हुने भएकाले तीन दिन आन्तरिक काम बाहेकको सेवा बन्द गरिएको बताए । कोरोना संक्रमण बढ्न थालेपछि मालपोतले दिन तोकेर स्थानीय अन्तर्गतका सेवाग्राहीलाई सेवा दिने गरेको थियो । मोरङको १७ वटा स्थानीय तह मध्ये ६ स्थानीयतहलाई दैनिक दुई दिनको दरले सेवा दिँदै आएको थियो।"
"जहाँ छौं, त्यहीँ बसेर दसैं मनाऔं","काठमाडौं : सरकारले यो वर्षको दसैं जहाँ छौँ, त्यही बसेर मनाउन अपील गरेको छ। दसैं अर्को वर्ष पनि आउँने भन्दै स्वास्थ्य तथा जनसंख्या मन्त्रालयले आइतबार यस्तो अपील गरेको हो। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमले मन्त्रालयको नियमित पत्रकार सम्मेलनमा सबैलाई यस्तो अपील गरेका हुन्। प्रवक्ता गौतमले यो वर्षको दसैं अहिले बसिरहेकै स्थानमा मनाउन समन्वय र त्यहीँ अनुसार सन्देश प्रवाह गर्नुपर्नेमा जोड दिए। अर्को वर्ष पनि दसैं आउने भन्दै उनले पछिल्लो समय संक्रमणको दर बढ्दै गएको भन्दै प्रवक्ता गौतमले चाडपर्वका नाममा हिँडडुल नगर्न सबैलाई अनुरोध गरेका हुन्। दसैं अर्को साल पनि आउँछ। यस पटक जहाँ छौँ त्यही बसेर दसैं मनाऔँ, मन्त्रालयका प्रवक्ता गौतमले भने, जहाँ बसेका छौँ त्यही दसैं मनाउन समन्वय गर्ने र सन्देश प्रवाह गरौँ। दसैं तिहार जस्ता महत्वपूर्ण चाडपर्वको अवसरमा उपत्यकाबाट लाखौँ मानिस गाउँगाउँ पुग्ने गर्छन्। सहरबाट गाउँमा पुग्दा कोरोना गाउँगाउँमा फैलिने भन्दै सरकारले अहिले अत्यावश्यकबाहेक काममा हिँडडुल नगर्न आग्रह गर्दै आएको छ। आइतबार मात्र काठमाडौं उपत्यकामा एक हजार ५ सय ९९ जनामा संक्रमण पुष्टि भएको छ। सबैभन्दा धेरै संक्रमण घना बस्ती भएको उपत्यकामा देखिएपछि सरकारले उपत्यका नआउन र उपत्यकाबाट बाहिर नजान सबैलाई अनुरोध गर्दै आएको छ।"
अब बर्दिबासमै होटल मेनेजमेन्ट पढाइ,"बर्दिबास : प्रदेश२ का मुख्य शहर बजार होटलको हब बन्दै छ। कोरोडौं लगानी रहेको होटलका लागि दक्ष जनशक्तिल पाउनै मुश्किल छ। त्यसको व्यवस्थापन गर्न सक्षम हात र दिमाग हुने जनशक्ति नहुँदा व्यवसायीले सोचेको फड्को मार्न सकिरहेका छैनन्। यस्तै समस्याको सामना गर्दै आएका प्रदेश २ का होटल तथा पर्यटन व्यवसायीको दिन फेरिने भएको छ। होटलले सीपयुक्त जनशक्ति पाउने भएका छन्। महोत्तरीको बर्दिबासमा नेपाल पर्यटन तथा होटल ब्यवस्थापन प्रतिष्ठानको प्रदेश२ स्तरीय शाखा कार्यालयले यसै शैक्षिकसत्रदेखि नै चारवर्षे ब्याचलर इन होटल मेनेजमेन्टको पठनपाठन र प्रयोगात्मक अभ्यास सुरु गर्न शाखा कार्यालय स्थापना गरेको छ। शाखाको शिक्षा, विज्ञान तथा प्रविधि मन्त्री गिरिराजमणि पोखरेलले एक समारोहका बीच कार्यालयको उद्घाटन गरेका छन्। होटल मेनेजमेन्टको पठन पाठन सुरु भएपछि प्रदेश २ का होटल व्यसायी उत्साहित भएका छन्।पढेरे आएका जनशक्तिले हाम्रा होटल अब अझै व्यवस्थित हुने होटल व्यवसायीको विश्वास छ, नेपाल होटल तथा पर्यटन व्यवसायी महासंघ प्रदेश २ का अध्यक्ष हिरालाल गौतमले भने,महँगो तबल तिरे पनि श्रम बजारमा होटल व्यवस्थानमा लागि प्रदेश २ मा दशजनशक्ति पाउन हामीलाई कठिन परिरहेको छ। हाम्रो समस्या समाधारका लागि सरकारले होटल मेनेजमेन्टको पढाइ सुरु गर्नु खुशीको कुरो हो। एक हजार २ भन्दा बढी होटल प्रदेश २ मा संचालनमा छन्। यी होटलबाट १८ हजार मानिसले रोजगारी प्राप्त गरिरहेका छन्। मुलुकको समृद्धिका लागि दक्ष जनशक्ति निर्माण अहिलेको आवश्यकता रहेको मन्त्री पोखरेलले उल्लेख गर्दै भने,सरकारले प्राविधिक र ब्यवहारिक शिक्षामा जोड दिने नीति लिएको छ। शिक्षाले ज्ञान, सीप दिनसँगै चरित्र निर्माण गर्ने उदेश्य बोकेको हुनपर्ने पोखरेलको भनाइ छ। मुलुकका सबै स्थानीय तहमा प्राविधिक शिक्षा पुर्याउने उद्घोष गरेअनुरुप हालसम्म ६३७ पालिका (स्थानीयतह) मा प्राविधिक शिक्षाको पठनपाठन थालिएको छ। जीवनोपयोगी ब्यवहारिक शिक्षा बढाउन अब जडिबुटी, आयुर्वेद, प्राकृतिक चिकित्सा र योगजस्ता बिषय समावेस गरिएको छ। पर्यटन तथा होटल ब्यवस्थापन प्रतिष्ठानको प्रदेश२ स्तरीय बर्दिबास शाखा कार्यालयले यसै शैक्षिकसत्रदेखि नै चारवर्षे ब्याचलर इन होटल मेनेजमेन्टको पठनपाठन र प्रयोगात्मक अभ्यास सुरु गर्ने जनाएको छ। यसका लागि एसएलसी (कक्षा१२) मा कम्तीमा डि अङ्क ल्याइ उतीर्ण गरेका छात्रछात्राले आवेदन गर्नसक्ने प्रतिष्ठानले स्पष्ट पारेको छ। यसपाली ८० जना यो लेभलको अध्ययनका लागि छनौट हुने नवस्थापित शाखा कार्यालयका प्रमुख शिबेन्द्र मल्लिकले जानकारी दिए। यसका अतिरिक्त छोटो अवधीका सीपसम्बन्धी तालिम पनि सञ्चालन गरिने प्रतिष्ठान बर्दिवास शाखाले जनाएको छ। नेपाल पर्यटन तथा होटल ब्यवस्थापन प्रतिष्ठानले पहिलोपटक यसपाली होटल ब्यवस्थापनका तालिम र पठनपाठन सञ्चालनका लागि शाखा सञ्चालनमा ल्याएको छ। यसपाली प्रदेश२ को बर्दिवास, प्रदेश१ को बिर्तामोड र पश्चिम नेपालको नेपालगञ्जमा पहिलोपटक शाखा स्थापना गरी सञ्चालनमा ल्याइएको प्रतिष्ठानका कार्यकारी निर्देशक दिपककुमार थापाले बताए।"
सन्तुलित भोजनमा विज्ञको जोड,"विराटनगर : कोरोना भाइरसको संक्रमण तीव्र रुपमा फैलिइरहेका बेला चिकित्सक एवं पोषण विज्ञले सन्तुलित भोजनमा जोड दिएका छन् । लायन्स क्लब अफ विराटनगर हेल्थ प्रोफेस्नलले आयोजना गरेको 'वर्तमान अवस्थामा बालबालिकाहरु र पोषण' विषयक भर्चुअल अन्तरक्रियामा विज्ञहरुले हरियो साग, तरकारी, दाल र खाना सबै मिसाएर खानाको थाली कलरफुल बनाए मात्रै सन्तुलित भोजन मिल्ने बताए । जनस्वास्थ्य निरीक्षक गजेन्द्रप्रसाद यादवले साग तरकारीबाट कोरोना सर्ने सम्भावना नभएका कारण बारीकै तरकारीमा बढी जोड दिनुपर्ने उल्लेख गरे । उनले घरको खाना, मौसम अनुसार फलफुल, साग तथा तरकारीलाई बढी प्राथमिकता दिँदा सन्तुलित भोजन मिल्ने बताए । यादवले कोरोना महामारीले भिटामिन ए, गर्भवतीलाई आरन वितरण जस्ता कार्यक्रम पनि प्रभावित रहेकाले स्थानीय तहले स्वयंसेवीका खटाएर घरघरमा पोषणका कार्यक्रमलाई निरन्तरता दिनुपर्ने सुझाएका छन् । पोषणविद् सुनिता रिमालले भात, रोटी, आलु (काब्रोहाइड्रेड), सागतरकारी तथा फलफूल अनि अमिलो हुने जस्तै गोलभेडा, कागती आदी सबै मिलाएर खाने गर्नाले सन्तुलित हुने र कुपोषण हुनबाट बच्न सकिने बताइन् । तरकारीलाई धेरै मसिनो नकाट्ने र धेरै पकाउन नहुने उनको सुझाव छ । पोषणको कमी भए रोग प्रतिरोधात्मक शक्ति कमजोर हुने भएकाले सबै जना सजग हुनुपर्ने तर्क रिमालको थियो । बालरोग बिशेषज्ञ डा प्रविण कुमार झाले संक्रमित बालबालिकालाई कसरी स्याहार गर्न सकिन्छ र कस्ता पोषणयुक्त खानेकुरा दिनुपर्छ भन्ने बारेमा स्पष्ट पारेका छन् । डा झाले संक्रमित आमाले पनि शिशुलाई स्तनपान गराउन सक्नेभन्दै स्तनपान गराउनुअघि साबुन पानीले हात धोई मास्क लगाउनु पर्ने बताए । क्लबका संस्थापक अध्यक्ष लायन डा बालकृष्ण साहको अध्यक्षतामा भएको अन्तरक्रियालाई क्लबका निर्देशक समेत रहेका डा झा, पोषणविद् सुनिता रिमाल र जनस्वास्थ्य निरीक्षक तथा क्लबकासचिव गजेन्द्रप्रसाद यादवले सहजीकरण गरेका थिए । कार्यक्रममा बालबालिका र पोषण सम्बन्धी उठेका जिज्ञासाको समाधान पनि खोजिएको डा साहको भनाइ छ । क्लबले विगत ५ हप्तादेखि प्रत्येक साता कोरोना लगायत स्वास्थ्यसँग सम्बन्धित विषयमा विज्ञहरुसँग भर्चुअल सचेतना गराउँदै आएको छ ।"
भैँसेभीमफेदी सडकखण्डलाई राष्ट्रिय प्राथमिकताको योजनामा छनोट गर्न प्रस्ताव,"काठमाडौं : बागमती प्रदेशको भौतिक पूर्वाधार विकास मन्त्रालयले मदन भण्डारीमार्गअन्तर्गत भैँसेबाट भीमफेदी सडकखण्डलाई राष्ट्रिय प्राथमिकताको योजनामा छनोट गर्न प्रस्ताव गरेको छ। त्रिभुवन राजपथको भैँसेबाट भीमफेदीमा निर्माण हुने प्रस्तावित सुरुङमार्गको मुखसम्मको सडकलाई मन्त्रिस्तरीय निर्णय गरेर राष्ट्रिय प्रथमिकताको योजनामा छनोट गर्न मुख्यमन्त्री कार्यालयमा प्रस्ताव पठाएको बागमती प्रदेशका भौतिक पूर्वाधार विकासमन्त्री रामेश्वर फुँयालले जानकारी दिए। उक्त सडकखण्ड सुरुङमार्गकै एउटा खण्ड रहेको र सोहीअनुरुप सडकको विस्तार थालिसकिएको उनले बताए। उनले सुरुङमार्ग निर्माणको काम तत्काल शुरु गरिने जानकारी दिए। सुरुङमार्ग निर्माणका लागि विभिन्न देशका १२ वटा कम्पनीले परामर्शदाताको रूपमा काम गर्न इच्छाएर प्रस्ताव प्रस्तुत गरेको जानकारी दिँदै मन्त्री फुँयालले परामर्शदाताको छनोटलगत्तै सुरुङमार्गको निर्माणका लागि बोलपत्र आह्वान गरिने बताए। मन्त्री फुँयालले मदन भण्डारीमार्गअन्तर्गत मकवानपुरको भैँसेबाट भीमफेदीसिस्नेरीदक्षिणकाली हुँदै काठमाडौँ बल्खुसम्मको ६५ किलोमिटर सडक विस्तारको काम द्रुतगतिमा भइरहेको बताए। उनले सोहीमार्गअन्तर्गत ५० करोड रुपैयाँको लागतमा भैँसेबाट भीमफेदीसम्मको सडक स्तरीकरण गर्ने कार्य प्रारम्भ भइसकेको जानकारी दिए। सुरुङ निर्माणको काममा गति पैदा भएको भन्दै मन्त्री फुँयालले चालू आर्थिक वर्षको अन्त्यसम्ममा जनताले प्रत्यक्ष अनुभूत गर्ने अवस्थामा पुर्याउने दाबी गरे। बागमती प्रदेश सरकारको गौरवको आयोजनाका रूपमा रहेको सुरुङमार्ग निर्माणमा सहकार्य गर्न सङ्घीय सरकारले समेत कार्यदल गठन गरेको छ। भैतिक पूर्वाधार तथा यातायात मन्त्रालयले गठन गरेको कार्यदलले एक महिनाभित्र प्राविधिक, आर्थिक र कानूनी पक्षको अध्ययन गरी प्रतिवेदन पेश गर्नुपर्ने छ। पोष्टबहादुर सुरुङमार्ग निर्माणका लागि १८ अर्ब सात करोड रुपैयाँ खर्च हुने अनुमान गरिएको छ। तीनवटा पुलसहित दुई सुरुङ जोड्ने एप्रोच सडक निर्माण गरिने जनाइएको छ। सुरुङमार्गको विस्तृत अध्ययन प्रतिवेदनअनुसार तीन दशमलव २१ किलोमिटर लामा, १५ र सात मिटर फराकिला दुईवटा सुरुङ निर्माण गरिने छ। सरकारले सुरुङमार्गलाई निजगढकाठमाडौँ द्रुतमार्गसँग समेत जोड्ने योजना अघि सारेको छ। त्यसो गर्नसके हेटौँडाकाठमाडौँको दूरी ५२ किलोमिटरमा छोटिने बताइएको छ।"
कोरोना जाँच्न गएका बसिर अस्पतालबाटै बेपत्ता,"दमौली : व्यास३ निवासी बसिर अहमद मियाँलाई गत मंगलबार ज्वरो आयो । उनी जँचाउनका लागि दमौलीको अपोलो अस्पताल गए । तर त्यहाँका चिकित्सकले उनलाई पोखरा जान सल्लाह दिए । सोही दिन उनलाई पोखराको चरक अस्पतालमा भर्ना गरियो । तर त्यहाँको शुल्क महँगो भएपछि परिवारले गण्डकी स्वास्थ्य विज्ञान प्रतिष्ठानमा लगे । प्रतिष्ठानले ज्वरोका बिरामी भएकाले कोरोना आशंकामा प्री आइसोलेसनमा भर्ना गर्यो । सोही दिन उनको कोरोना परीक्षणका लागि स्वाब लिने तय गरिएको थियो । तर स्वास्थ्यकर्मी नआउँदै उनी अस्पतालबाट बेपत्ता भए । त्यसयता उनी भेटिएका छैनन् । 'कता जानुभयो के भयो अहिलेसम्म अत्तोपत्तो छैन, 'भाइ मोहम्मद अजिजले भने । पत्नी नजिराका अनुसार उनी अस्पतालको सेवाबाट असन्तुष्ट थिए । 'खोरजस्तो ठाउँमा कसरी बस्न सकिन्छ भन्दै हुनुहुन्थ्यो,' उनले भनिन्, 'यस्तो फोहोर ठाउँ पनि अस्पताल हुन्छ भनेर गुनासो गर्नुभएको थियो ।' आफूलाई कोरोना नभएको जिकिर गर्दै आएका मियाँको स्वाब संकलन गर्न बिहीबार ३ बजे चिकित्सक आउँदै थिए । तर उनी त्योभन्दा अघि नै बेपत्ता भए । 'म फोनमा बोल्दै थिएँ, 'पत्नी नजिराले भनिन्, 'उहाँ बाहिर निस्केको देख्दा नदेख्दै हराउनुभयो ।' उनले बिरामी हराउनुमा अस्पतालको लापरबाही भएको गुनासो गरिन् । 'अस्पतालमा गार्ड पनि हुन्छन्, नर्स पनि छन्,' उनले भनिन्, 'प्री आइसोलेसनबाट निस्किएको बिरामी पनि रोकिएन ।'अस्पतालसँग गुनासो गर्दा उल्टो आफूलाई आरोप लगाएको गुनासो नजिराको छ । भाइ अजिजले सीसीटीभी रेकर्डमा पनि नदेखिएकाले अचम्म लागेको बताए । 'निस्कने ठाउँमा सीसीटीभी नै रहेनछ, 'उनले भने, 'अब कता गएको के भएको केही थाहा पाउन सकिएन ।' परिवारका अनुसार बसिरको साथमा रहेको फोन पनि अस्पतालभित्रै थियो । उनले त्यसयता घर सम्पर्क पनि गरेका छैनन् । ' सुरुमै अस्पतालले सावधानी अपनाइ दिएको भए यस्तो हुन्थेन,' अजिज भन्छन्, 'सानो लापरबाहीले हामीलाई साह्रै तनाव दियो ।' हाम्रो दोष छैनः अस्पताल अस्पताल प्रशासनले भने कुरुवा हुँदै गर्दा बिरामी हराउनुमा आफूहरुको कुनै दोष नरहेको दाबी गरेको छ । अस्पतालका निर्देशक डा अर्जुन आचार्यले भने,'बिरामीको कुरुवा नै सँगै भएकाले उहाँहरुले हेर्नुपर्ने हो ।' उनले प्री आइसोलेसन वार्डमा सीसीटीभी नराखिएकाले प्रहरीलाई अनुसन्धानका लागि भनिएको बताए । अस्पतालको सेवा सुविधाबारे भने अरु बिरामीको गुनासो नआएको उनले जिकिर गरे । 'असुविधा भएको भए भन्नुपर्ने हो । अरु बिरामी बसिरहेका छन्, 'उनले भने ।"
कांग्रेस केन्द्रीय कार्यालय ५ दिन बन्द,"काठमाडौं : नेपाली कांग्रेसको केन्द्रीय कार्यालय पाँच दिनका लागि बन्द गरिएको छ। पार्टी केन्द्रीय कार्यालयमा गरिएको पीसीआर परीक्षणमा केही केन्द्रीय सदस्यसहित अन्य केही व्यक्तिहरुमा कोरोना भाइरस संक्रमण देखिएपछि पार्टी कार्यालय पाँच दिनका लागि बन्द गरिएको मुख्य सचिव कृष्णप्रसाद पौडेलले जानकरी दिए। उनका अनुसार असोज १८ गतेदेखि २२ गतेसम्म कार्यालय बन्द गरिएको हो। शनिबार नेपाली कांग्रेसका केन्द्रीय सदस्य अर्जुननरसिंह केसी, गगन थापासहित ७० जना नेतालाई कोरोनाभाइरसको संक्रमण पुष्टि भएको थियो। भोली (सोमबार) केन्द्रीय समिति बैठक बस्नुअघि केन्द्रीय कार्यालयका सुरक्षाकर्मी र कर्मचारीसहित २७० जनामा गरिएको कोरोना परीक्षणामा ७० जनामा कोरोना संक्रमण देखिएको थियो। अझै केहीको रिपोर्ट आउन बाँकी रहेको बताइएको छ । यति ठूलो संख्यामा कोरोना संक्रमण देखिएपछि कांग्रेसको केन्द्रीय समिति बैठक अनिश्चित बनेको छ। यसअघि नै प्रधानमन्त्री निवास बालुवाटारमा ७४ भन्दा धेरै कर्मचारी र सुरक्षाकर्मीमा कोरोना संक्रमण देखिएको थियो ।"
फेवातालमा फस्टाएको उद्यम (फोटो फिचर),"पोखरा : फेवाताल एउटा ताल मात्र होइन । धेरैका लागि लागि अवसर पनि हो । फेवातालको पानीबाट सिचाईं भएर पोखराको बिरौटा फाँटमा जेठोबुढो धान झुल्छ । तालको पानी फ्रुस्रो खोलामा झारेर एक मेगावाट बिजुली निकालिएको छ । त्यही पावरहाउस नजिकै तालकै पानीबाट वर्षायाममा सुन्दर झरना बनेको छ । यति मात्र होइन फेवा तालकै पानी ड्यामबाट बगेर पाताले छाँगो (डेभिज फल) बनेको छ । डेभिज फल हुँदै भित्रभित्र पानी छिरेर फुस्रो खोला निस्कने क्रममा गुप्तेश्वर गुफा बनेको छ । तालबाटै ताल किनारमा बस्ने करिव दुई सय जलारी परिवारले माछामारेर जिवीका चलाएका छन् । फेवाताल किनारमा तालकै कारण पर्यटकलाई लक्षित गरी करिब ७ सय होटल, रेष्टुरेण्टलगायत विभिन्न व्यवसाय संचालन हुँदै आएका छन् । फेवाफाँटमा हजारौं रोपनी क्षेत्रफलमा जेठोबुढो धान झुल्छ । पछिल्लो समयमा माछापालन समेत हुने गरेको छ । ताल र यहाँको सिमसारमा जैविक विविधता कायम छ । यहाँ साइबेरियादेखि विभिन्न प्रजातीका चराहरु आउँछन । यिनै चराको अवलोकन गर्न पोखरा आएका पर्यटक एक दुई दिन बसाई लम्ब्याएर सिमसार क्षेत्रमा चरा हेर्न पुग्छन् । यसरी फेवातालबाट प्रत्यक्ष अप्रत्यक्ष रुपमा सबै पोखरेलीले फाइदा लिएका छन् । पोखरेलीले मात्र होइन यहाँ देशै भरबाट पोखरा आएका नेपालीले कुनै कुनै रुपमा तालकै कारण रोजगारी पाएका छन् । फेवातालको तल्लो तटका स्थानीयका लागि तालबाट कृषि, पर्यटन, विद्युत, गुफा, छाँगालगायतका धेरै प्राकृतिक स्रोतबाट अवसरहरु सृजना भएका छन् । यति धेरै महत्वको फेवाताल माथिल्लो तटमा हुने भूक्षय, पहिरो तालको मुख्य स्रोत हर्पन खोला हुँदै तालमा मिसिएर प्रत्येक वर्ष साँगुरिएको छ । पोखराका बजारका ढल सोझै पोखरा महानगरपालिकाले तालमा सोझ्याउँदा ताल प्रदूषणको चपेटामा छ । तालमा मिसिने फिर्के खोला, बुलौदी खोलामा पोखरेलीले जथाभावी फोहोर फ्याँक्दा त्यसै गरी प्रदूषणको चपेटामा परेको छ । पछिल्लो समयमा तालको मुहान पामे, चंखपुर क्षेत्रमा पनि अव्यवस्थित रुपमा बस्ती बस्ने क्रम बढेसँगै तालको मुख्य स्रोत हर्पन हुँदै प्रदूषण हुने क्रम पनि सुरु भएको छ । फेवातालको माथिल्लो तटका नागरिकले तल्लो तट (लेकसाइड,ड्यामसाइड) का स्थानीय र व्यवसायीलाई फेवाताल देखाएर डलर कमाउने तर संरक्षणका लागि कुनै योगदान नदिएको गुनासो गर्दै आएका थिए । तल्लो तटका स्थानीयले माथिल्लो तटका नागरिकलाई जलाधार क्षेत्रमा जथाभावी सडक खनेको र भूक्षय,पहिरो गएर ताल पुरिएको अरोप लगाउँदै आएका थिए । यति धेरै महत्वको ताल संरक्षणमा तल्लो तट र माथिल्लो तट बीच सहकार्य हुनु नै सबैकालागि हितकर विषय थियो । यही अवधारणमा गत पाँच वर्षदेखि फेवातालमा वातावरणीय सेवा भुक्तानी (पिइएस) कार्यक्रम सुरु भइ प्रभावकारी रुपमा अघि बढेको छ । तल्लो तट र माथिल्लो तट बीचको द्न्दव हटाएर दुबै क्षेत्रका स्थानीय मिलेर हातेमालो गर्दै ताल संरक्षणमा जुटाउने प्रयास स्वरुप युएसएडको आर्थिक सहयोगमा डब्लुडब्लुएफ हरियोवनको नेतृत्वमा वातावरणीय सेवा भुक्तानी कार्यक्रम २०७२ जेठ ७ सुरु भएको थियो । वातवरणीय सेवा भूक्तानी कार्यक्रम अन्तर्गत फेवातालको तल्लो तटीय क्षेत्र सेवा प्रापकहरुको तर्फबाट पश्चिमाञ्चल क्षेत्रीय होटल संघ र उपल्लो तटीय क्षेत्र सेवा प्रदायकहरुका तर्फबाट फेवा जलाधार पर्यावरणीय उपभोक्ता समितिका अध्यक्षले २०७२ जेठ ७ गते फेवा वाटरसेड इकोसिस्टम म्यानेजमेण्ट बोर्डको उपस्थितीमा समाझदारी पत्रमा हस्ताक्षर गरी कार्यक्रम सुरु भएको थियो । यस कार्यक्रममार्फत फेवाताल आसपासका होटल, रेष्टुरेण्ट, ट्रेकिङ एजेन्सी, डुंगा व्यवसायी, बाराही मन्दिरले माथिल्लो तटको संरक्षणकालागि तालको मुहानका स्थानयि नागरिकको कृषि प्रणालीमा सुधार,भूक्षय नियन्त्रण र जीविकोपार्जनमा सहयोग स्वरुप योगदान दिन सुरु गरेका हुन् । यस कार्यक्रममा अझै धेरै व्यवसायी, संघ संस्था, डेभिज फल, गुप्तेश्वर गुफाको आम्दानीको केही हिस्सा ताल संरक्षणकालागि छुट्याउन सके यो कार्यक्रम थप प्रभावकारी हुने फेवा वाटरसेड इकोसिस्टम म्यानेजमेन्ट वोर्डका सचिवालय सचिव दिलबहादुर भट्टराईले बताए । यो कार्यक्रमसँगै माथिल्लो तट र तल्लो तट बीच ताल संरक्षणका विषयलाई लिएर हुँदै आएको आरोपप्रत्यारोप हटेर ताल संरक्षणमा सकहकार्य सुरु भएको छ । सहयोग अंकमा कति भयो भन्नु भन्दा पनि सहयोगको सुरुवात हुनु नै सबैभन्दा ठूलो उपलब्धी भएको माथिल्लो तटका स्थानीय समेत रहेका भट्टराईले सुनाए । हालसम्म वातावरणीय सेवा भुक्तानी कार्यक्रमअन्तर्गत होटल संघले अहिलेसम्म यस कार्यक्रमका लागि ४ लाख ५८ हजार रुपौयाँ प्रदान गरिसकेको छ । यसैगरी गत वर्षबाट यस कार्यक्रममा योगदान दिन सुरु गरेको रेष्टुरेण्ट एण्ड बार एसोसियसन (रेबान) पोखराले ५० हजार, ट्रेकिङ एजेन्सीज एशोसिएशन अफ नेपाल (टान) पश्चिमाञ्चल क्षेत्रीय संघ पोखराले ३० हजार, फेवा डुंगा व्यसायी समितिले ५० हजार, तालबाराही मन्दिरबाट ५० हजार, पोखरा महानगरपालिकाबाट ५ लाख, इच्छुक व्यक्तिबाट सहित गरी हालसम्म ९ लाख १५ हजार ९ सय ११ रुपौयाँ माथिल्लो तटको संरक्षणकालागि सहयोग प्रप्त भएको भट्टराईले जानकारी दिए । यस कार्यक्रमको परिकल्पना र संयोजन गर्ने संस्था डब्लुडब्लुएफ नेपाल, हरियो वन कार्यक्रमबाट यसै कार्यक्रमकालागि ८७ लाख ९४ हजार १ सय ५० रुपोयाँ सहयोग प्राप्त भएको पनि उनले बताए । यस वर्षबाट हरियो वनको पाँच वर्षे कार्यक्रम सकीएसँगै कार्यक्रमले निरन्तरता नपाउने भएको छ । हरियो वनको कार्यक्रम सकीए पनि वातारणीय सेवा भुक्तानी कार्यक्रम अन्तर्गत सहयोग हुँदै आएको रकम निरन्तर रुपमा उपलब्ध हुने पश्चिमाञ्चल क्षेत्रीय होटल संघ पोखराका अध्यक्ष विकल तुलाचनले बताए । ट्रेकिङ एजेन्सीज एशोसिएशन अफ नेपाल (टान) पश्चिमाञ्चल क्षेत्रीय संघ पोखराले ताल संरक्षण गर्नु सबैको दायित्व रहेकोले यस कार्यक्रमलाई निरन्तरता दिने अध्यक्ष हरि भुजेलले बताए । डुंगा व्यवासय समिति र तालबाराही मन्दिर व्यवस्थापन समितिले कोरोना कहरले आर्थिक संकट भएकोले यस वर्ष भन्न नसक्ने अवस्थामा रहेको बताएका छन् । यसका लागि होटल संघले आप्ना सदस्य होटबाट ठूलाबाट प्रत्येक वर्ष १२ सय र साना होटल बाट ६ सय रुपैयाँका दरले उठाउँने र सहयोग गर्ने सदस्यहरुलाई फेवाताल संरक्षणमा योगदान दिएको चिनो स्वरुप प्रत्येक वर्ष महानगरपालिकाका मेयरको हस्ताक्षर रहेको हरियो स्टिकर उपलब्ध गराइदै आएको अध्यक्ष तुलाचनले बताए । तालको संरक्षणको विषयमा तल्लो तट र माथिल्लो तटीय क्षेत्रका नागरिकबीच असमझदारी थियो । वातावरणीय सेवा भुक्तानी कार्यक्रमले मतमतान्तरलाई समझदारीमा परिणत गरिदिएको शान्ति तथा सालघारी सामुदायिक वनका अध्यक्ष बिष्णु दाहालले बताए । यस कार्यक्रमबाट प्राप्त रकमले गाउँमा कृषिमा सुधार, पहिरो नियन्त्रण, पक्की कुला निर्माणलगायतका आयआर्जनका क्षेत्रमा काम गरेको ढिकुरपोखरीका स्थानीय कृष्णबहादुर कुँवरले सुनाए । यसबाट फेवातालमा माटो बगेर मिसिने क्रम रोकिन योगदा पुगेको उनले सुनाए । यस्तै गरि हरियो वन कार्यक्रमले माथिल्लो तटीय क्षेत्रमा पानीको प्रवाह कम गर्न इन्जिनियरिङ बालसहितका तारजाली निर्माण, भिरालो खेतमा माटो बग्नबाट बचाउन कफी,अलैची, एभोकाडो, मेकाडामियानट, डाले घाँस तथा बाँसरोपण गनै सहयोग गर्दै आएको भट्टराईले बताए । फेवातालको जालाधार क्षेत्र नेपालमै धेरै पानी पर्ने लुम्ले र नेपालमै धेरै पानी पर्ने शहर पोखरामा पर्दछ् । यसैले फेवाताल पोखराका ९ तालहरुमा सबैभन्दा धेरै जोखिममा रहेको छ । तालको मुहान पञ्चासे, ढिकुरपोखरी, कास्कीकोट, सराङ्कोट, चापाकोट, पुम्दीभुम्दी, हर्पनलगायतका भिरालो जमिनमा बर्षेनि पहिरो जाने गर्दछ । ती पहिरो तालका पानीका स्रोत अधेरीखोला, हर्पन खोला हुँदै तालमा मिसिन्छ । २०७२ साउन १३ गते तालको सिरानमा पहिरो गयो । पहिरो संगै २२ हेक्टर वनको काठपात र माटो तालको मुख्य स्रोत हर्पन खोलो हुदै तालमा थुपारेको साविक जिल्ला भूसंरक्षण कार्यालय कास्कीमा तथ्याङ्क छ । त्यती बेला पहिरोले मात्र तालको सतह करिब एक फीट घटेको अनुमान त्यती बेला भूसंरक्षण कार्यालयले बताएको थियो । काठपात सहित पहिरो तालमा मिसिदा ताल एक महिना बढी धमिलो भएको थियो । २०१४ साल भाद्रमा पनि ढिकुरपोखरीमा ठूलो पहिरो गएको स्थानीय ६९ वर्षीय खिमलाल भुगाईले बताए । त्यतीबेला ३५ मुरी धान खेत र बगाएकोले माटो तालमा मिसिदा २ महिनासम्म ताल धमिलो भएको उनी सम्झन्छन् । सन् १९५७ को नापी अनुसार फेवाताल २२ हजार रोपनीमा फैलिएको एक अध्ययनमा देखिएको छ । तालको गहिराई १८ मिटर, लम्बाई ४ किलोमिटर र चौडाई सय मिटर देखि २ किलोमिटर रहेको थियो । सन् २००० को अध्ययनले ताल आधा भन्दा बढि घटेर ९ हजार ९ सय ५५ रोपनीमा सिमित रहन गयो । अहिले ताल झनै खुम्चिएर पाँच हजार वर्ग किलोमिटरमा साँघुरिएको अनुमान गरिए पनि पछिल्लो समयमा यसको अध्ययन भने भएको छैन । फेवातालमा प्रति बर्ष एक लाख ४२ हजार मेट्रिक टन माटो र गेग्रयान थुप्रिदै गएको एक अध्ययनमा देखिएको पोखरा महानरपालिका इन्जिनियर महेन्द्र गोदारले सुनाए । तालको जलाधार क्षेत्रमा हुने भूक्षय, पहिरो तालमा मिसिने क्रम रोक्न गण्डकी प्रदेश सरकार र पोखरा महानगरपालिकाको संयुक्त लगानीमा २०७६०७७ को बजेटबाट वर्षा सुरु हुन अघि २८ करोड ९६ लाखको लागतमा सिल्टेसन पोखरी निर्माण गरेको छ । महानगरपालिका र प्रदेश सरकारले ताल संरक्षणमा पछिल्लो समय केही चासो देखाएपनि ताल संरक्षणकालागि नगरि नहुने सिमाङ्कन, ताल प्रदूषण नियन्त्रणका काम, ताल अतिक्रमण, तालको मापदण्डभित्र घर बन्ने क्रम रोक्नेलगायतका काममा भने अघि बढेको छैन् । फेवाताल संरक्षणका लागि तालको तल्लो तट र माथिल्लो तटबीच समाझदारी बन्दै संरक्षणमा तल्लो तटले पनि वातावरणीय सेवा भुक्तानी कार्यक्रममार्फत योगदान दिन सुरु भएपछि यो अभ्यास पोखराको दोस्रो ठूलो बेगनास तालमा पनि सुरु हुने क्रममा रहेको माछापुच्र्छे विकास समाजका अध्यक्ष दिलबहादुर भट्टराईले बताए । फेवातालको जस्तै वातावरणीय सेवा भुक्तानी कार्यक्रमको अभ्यास अघि बढेको बेगनासताल संरक्षण तथा विकास बोर्डका सचिव लेखनाथ ढकालले जानकारी दिए । यसकालागि बेगनास तालको तल्लो तट र माथिल्लो तटका नागरिक बीच बैठक बसेर बोर्ड गठन भइसकेको छ । बेगनास ताल संरक्षण तथा विकास बोर्डका अध्यक्ष पोखरा ३१ का वडा अध्यक्ष कमलबहादुर थापा रहेका छन् । सहअध्यक्ष वडा नम्बर २८ का वडा अध्यक्ष रहेको छन् । तल्लो तट र माथिल्लो तटका नागरिकको संयुक्त प्रसायमा ताल संरक्षण गर्न यो वातावरणीय सेवा भुक्तानी कार्यक्रम अघि बढेको बोर्डका सचिव ढकालले बताए । माथिल्लो तटमा आर्यआर्जनका कार्यक्रम सँगसँगै भूसंरक्षणका कार्यक्रम पनि गरिने उनले सुनाए । यसकालागि लिबर्डले सिड मनिको रुपमा बोर्डलाई दुई लाख रुपैयाँ उपलब्ध गराएको सचिव ढकालले बताए । तालको आम्दानी वृद्धि हुने कार्यक्रम पनि गरिने छ । तालमा आस्रीत जलारी समूदायलाई पनि समेटिने छ । वातावरणीय सेवा भुक्तानी कार्यक्रम अघि बढ्दै गर्दा कोरोना संक्रमण बढेपछी रोकीएको छ । कोरोना संक्रमणको अवस्था हेरी कार्यक्रमलाई पूर्न अघि बढाइने बोर्डका सचिव ढकालले बताए ।"
"२४ घन्टामा २२ सय ५३ जनामा कोरोना संक्रमण, १३ सय २९ डिस्चार्ज",काठमाडौं :पछिल्लो २४ घण्टामा २२ सय ५३ जनामा कोरोना संक्रमण देखिएको छ। आइतबार २२ सय ५३ जनामा कोरोना पुष्टि भएको स्वास्थ्य मन्त्रालयका प्रवक्ता डा जागेश्वर गौतमले बताए। यो सहित संक्रमितको संख्या ८६ हजार ८२६ पुगेको छ। २२ हजार २१९ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा १० हजार ३२६ जना रहेका छन् भने होम आइसोलेसनमा ११ हजार ८९३ जना छन्। यस्तै क्वारेन्टाइनमा ४ हजार २०३ जना रहेका छन्। मन्त्रालयका अनुसार पछिल्लो २४ घन्टामा १२ हजार ७८४ नमूनाको पीसीआर परीक्षण भएको छ। आइतबार १३ सय २९ जनाले कोरोना जितेर डिस्चार्ज भएको मन्त्रालयले जनाएको छ। यो सँगै कोरोना जित्नेको संख्या ६४ हजार ६९ पुगेको छ। २२६ जनाको आइसीयुमा र ३४ जनाको भेन्टिलेटरमा उपचार भइरहेको छ। नेपालमा हालसम्म कोरोनाबाट मृत्यु हुनेको संख्या ५३५ जनाको मृत्यु भइसकेको छ। आइतबार मात्रै ७ जनाको मृत्यु भएको हो।
मुस्ताङका होटल फागुनअघि नखुल्ने,"जोमसोम : मुस्ताङको घरपझोङ गाउँपालिका अन्तरगतको मार्फा, जोमसोम र पुथाङ एयरपोर्टका पर्यटन व्यवसायीले विद्यमान अवस्थामा होटल खुल्न नसक्ने जनाएका छन्। घरपझोङ गाउँपालिका अध्यक्ष आशबहादुर थकालीको अध्यक्षतामा शुक्रबार बसेको सरोकारवाला सम्मिलित बैठकमा व्यवसायीले पर्यटक आवागमन सिजनको अन्त्य हुन लागेको र कोरोना भाइरसको जोखिम यथावत रहेको भन्दै तत्कालको अवस्थामा होटल सञ्चालन गर्न नसक्ने उल्लेख गरेका छन्। नेपाल सरकार मन्त्रिपरिषदको बैठकले आन्तरिक हवाइ उडान, लामो दुरीको यातायात तथा होटल आवश्यक सुरक्षा मापदण्ड अपनाउँदै सञ्चालन गर्न सक्ने निर्णय गरेपछि जिल्ला समन्वय समिति मुस्ताङले जिल्लाका होटल खोल्नेनखोल्ने सम्बन्धी सरोकारवाला निकायसँग आवश्यक छलफल गरी ७ दिनभित्र सोको निर्णय जिससमा बुझाउन जिल्लाका ५ वटै स्थानीय तहलाई पत्रचार गरेको थियो। समन्वय समिति मुस्ताङले होटल व्यवस्थापन सम्बन्धी पत्रचार गरेसँगै घरपझोङ गाउँपालिकाले बैठक बसी जोमसोम, मार्फा र पुथाङ एयरपोर्टका होटल व्यवसायीले फागुन १ अघि होटल खोल्न नसक्ने स्थानीय तहलाई जानकारी गराएका छन्। घरपझोङका पर्यटन व्यवसायीहरुका अनुसार स्थानीय तहले कोभिड१९ नियन्त्रण सम्बन्धी स्वास्थ्य सुरक्षा मापदण्ड अपनाएर होटल व्यवसाय सञ्चालन कार्ययोजना निर्माण गरी व्यवसायीलाई अनुशिक्षण गर्ने र हवाई तथा यातायात सेवा लगायतले सरकारले तोकेको कोभिड१९ स्वास्थ्य सुरक्षा मापदण्ड पालना गर्ने अवस्था रहेमा मुस्ताङ आएका पर्यटकलाई पीसीआर रिपोर्टका आधारमा फागुन १ देखि मात्र राख्न सक्ने सुझाएका छन्। व्यवसायी सम्मिलित बैठकमा यदी त्यस अवधिमा पनि अन्य सरोकारवाला क्षेत्रले सुरक्षाका आवश्यक मापदण्ड नअपनाएको पाइएमा होटल नखोल्न स्पष्ट पारेका छन्। घरपझोङमा मुस्ताङ भित्रिने पर्यटकलाई होटल व्यवस्थापन गर्ने सम्बन्धी बैठकमा गाउँपालिका, एक्याप, वडा कार्यालय, पर्यटन व्यवस्थापन उपसमिति तथा अन्य होटल व्यवसाय सम्बन्धी समितिले समन्वय र सहजीकरण गर्ने बैठकमा प्रस्ताव भएको छ। बैठकमा व्यवसायीका तर्फबाट मुस्ताङ उद्योग वाणिज्य संघका अध्यक्ष खगेन्द्र तुलाचन, पर्यटन व्यवस्थापन उपसमितिका जितेन्द्र शेरचन, मोहनसिंह लालचन, कविन पन्नाचन र सन्तोष लालचन लगायतको उपस्थिति रहेको थियो। सो अवसरमा मुस्ताङ उद्योग वाणिज्य संघका अध्यक्ष खगेन्द्र तुलाचनले विद्यमान अवस्थामा होटल व्यवसाय सञ्चालन गर्दा घातक हुन सक्ने बताए। उनले कोभिड१९ को जोखिम बढिरहेको र होटलका कर्मचारीसमेत घर गइसकेकाले व्यवसाय सञ्चालन गर्न नसक्ने जनाएका छन्। यस्तै, वारागुङ मुक्तिक्षेत्र गापा१ के मुक्तिनाथमा सञ्चालित होटलहरुको अहिलेको अवस्थामा खोल्न नहुने गाउँसमाजले व्यवसायीहरुलाई सुझाएको पर्यटन व्यवसायी सुरज गुरुङले जानकारी दिए। मुक्तिनाथ रानीपौवा गाउँसमाजले पालिका भित्रका होटल खोल्न नहुने भन्दै ध्यानआर्कषण गराएको गुरुङले उल्लेख गरे। तर,वारागुङ मुक्तिक्षेत्रको कागबेनी गाउँसमाजले आवश्यक सुरक्षा मापदण्ड अपनाएर होटल खोल्ने प्रस्ताव गरेको गापा सूचना अधिकारी सूर्य तिमिल्सिनाले जानकारी दिए। जिल्लाको थासाङ , लोघेकर दामोदरकुण्ड र लोमान्थाङ गापाले होटल सञ्चालन गर्ने विषयमा व्यवसायीसँग छलफल गरेर निर्णय लिने जनाएका छन्। मुस्ताङमा बेनीजोमसोम अवरुद्ध सडक खुलेसँगै स्याउ, आलु तथा च्याङ्ग्रा खरिद गर्न आउने व्यापारीको चहलपहल बढेको छ। सरकारले विद्यार्थी सिकाइ सहजीकरण शिक्षाका लागि शिक्षकलाई कार्यक्षेत्रमा फर्किन अल्टिमेटम दिएपछि शिक्षकहरु मुस्ताङ आउने क्रम बढेको हो। तर शिक्षक,कर्मचारी, सुरक्षाकर्मी र व्यापारीको चहल पहल बढे पनि मुस्ताङ घुम्ने पर्यटकको उपस्थिति भने न्यून छ। मुस्ताङमा गत वर्षहरुमा दशैतिहार जस्ता महत्वपूर्ण चाडपर्वमा आन्तरिक तथा बाह्य पर्यटकको संख्या धेरै हुन्थे।"
भीरबाट लडेर बालिकाको मृत्यु,"डोल्पा : भीरबाट लडेर ८ वर्षीया बालिकाको ज्यान गएको छ । जिल्लाको ठुलीभेरी नगरपालिका ७ की ८ वर्षीय जेनिशा बिकको भीरबाट लडेर ज्यान गएको हो । बिहान करिब ९ बजेतिर आमासँगै दाउरा काट्न बन गएकी जेनिशा दार बिसाउने डाँडामा आमाको पछिपछि दौडिदै गर्दा भीरबाट खसेर ज्यान गएको जिल्ला प्रहरी कार्यालय डोल्पाका प्रहरी नायव उपरीक्षक राजु पाण्डेले जानकारी दिए । डीएसपी पाण्डेका अनुसार भीरबाट लडेर गम्भीर घाइते भएकी जेनिशाको प्रहरीले घटनास्थलबाट उद्धार गरी जिल्ला अस्पताल ल्याउँदै गर्दा बाटैमा ज्यान गएको बताए । कोरोनाको कारण विद्यालय खुलेका छैनन।बालिबालिका अभिभावकसँग बन गोठालो,दाउरा घाँस गर्न जाने गरेका छन्। जिल्ला अस्पतालमा पोष्ट मार्टम गरी शव परिवारको जिम्मा लगाएको प्रहरीले जनाएको छ।"
मदिरा सेवन गर्ने जनप्रतिनिधिलाई दोब्बर कारवाही,"काभ्रेपलाञ्चोक : चौँरी देउराली गाउँपालिकाका जनप्रतिनिधिले मदिरा सेवन गरेको भेटिए दोब्बर कारवाही गरिने भएको छ। दुई दिनअघि कार्यान्वयमा ल्याइएको मदिरा प्रतिबन्ध गर्न बनेको कार्यविधि२०७७प्रचारप्रसारमा जुटेको गाउँपालिकाले हरेक कार्यक्रममा मदिरा सेवन गर्ने जनप्रतिनिधिलाई दोब्बर कारवाहीको सन्देशसमेत दिइरहेको छ। कार्यविधिमा गाउँपालिकाभित्र व्यावसायिक मदिरा प्रतिबन्ध गर्ने जनाइएको हो। कार्यविधिको गाउँपालिकाका विभिन्न स्थानमा लगातार एक हप्ता चेतनामूलक कार्यक्रम गरिने अध्यक्ष दिननाथ गौतमले बताए। 'कार्यविधिको प्रचारप्रसारसँगै जनप्रतिनिधिले मदिरा सेवन गरेको भेटिए दोब्बर कारवाही हुने सन्देश दिइरहेका छौँ', उनले भने। उनका अनुसार कार्यविधिमा जनप्रतिनिधिलाई दोब्बर कारवाहीबारे उल्लेख नगरे पनि सेवन गरेको भेटिए कार्यविधिमा तोकिएको जरिवानासजाय दोब्बर गरिनेछ। गाउँपालिकाले कार्यविधि प्रचारप्रसारको काम शनिबारदेखि थालेको हो। गौतमले भने, 'आउँदो शुक्रबारसम्म कार्यविधिको प्रचारमा हुन्छौँ, सबै कार्यक्रममा जनप्रतिनिधि सामेल गराइएको छ।' आव २०७७७८ को नीति तथा कार्यक्रममा व्यावसायिक मदिरा प्रतिबन्ध गर्ने गाउँसभाले पारित गरेको थियो। कार्यविधिमा गाउँपालिकाभित्र मदिरा बिक्रीवितरण गर्ने र ढुवानीसमेत गर्नेलाई चरणबद्ध कारवाही गरिने उल्लेख छ। गौतमका अनुसार मदिरा बेचविखन तथा ओसारपसार गरेको सूचना प्राप्त भई सम्बन्धित अधिकारवाला निकायले छापामारी चेक गर्दा प्राप्त मदिरा सबै बरामद गरी नष्ट गर्ने र त्यसको मूल्य बराबरमा दोब्बर जरिवाना गरिनेछ। पहिलो पटक रु पाँच हजार, दोस्रो पटक रु १० हजार र तेस्रो पटक रु २० हजार जरिवाना गरिने जनाइएको छ। सोभन्दा बढी पटक गरेको पाइएमा तेस्रो पटक गरिएको जरिवानाभन्दा दोब्बर गरिने कार्यविधिमा उल्लेख छ। 'उल्लेखित कारवाहीपश्चात पनि अटेर गरेमा सार्वजनिक अपराध ऐनअन्तर्गत मुद्धा चलाउन सिफारिस गरिनेछ', गौतमले भने। उनका अनुसार मदिरा सेवन गरी होहल्ला गर्ने, खान दिने र खानेलाई समेत कारवाहीको दायरामा ल्याइनेछ। विभिन्न जाति, आदिवासी जनजातिको रितीरिवाज, संस्कार र संस्कृतिलाई कार्यविधिले कुनै असर नगर्ने गाउँपालिकाले जनाएको छ।"
"उपत्यकामा कोरोना सङ्क्रमण बढ्यो, सेवाग्राहीको भीड घटेन","काठमाडौँ : उपत्यकामा कोभिड१९ को सङ्क्रमण दैनिक बढिरहे पनि यातायात व्यवस्था कार्यालयमा सेवाग्राहीको भीड कम हुन सकेको छैन । यातायात कार्यालयले सेवाग्राहीलाई सामाजिक दूरी कायम गर्न भन्दै अनुरोध गर्दै हात धुनका लागि साबुनपानीको व्यवस्था गरेको छ । सेवाग्राही भने आफ्नो काम चाँडो सकाउने हतारका कारण स्वास्थ्य सुरक्षा सावधानी अपनाउन ध्यान नदिएको पाइन्छ । शुक्रबार एकान्तकुनास्थित यातायात व्यवस्था कार्यालय पुग्दा चालक अनुमतिपत्र र साना ठूला सवारी गरी दुवै कार्यालयमा सेवाग्राहीको भीड देखिन्थ्यो । त्यहाँको भीड नियन्त्रणका लागि सुरक्षाकर्मी खटिएका छन् । कार्यालयले साबुनपानीको व्यवस्था गरेको छ भने सन्देशमूलक प्रचार सामग्री गेटबाट छिर्नासाथ राखेको छ । कार्यालयले सेवाग्राहीलाई दुरीमा रहनका लागि पालो कुर्ने ठाउँमा पनि गोलो घेरा बनाएको छ । त्यसको पालना भने कम छ । सेवाग्राहीको चाप धेरै भएकाले दूरी कायम गर्न कठिन भइरहेको चालक अनुमतिपत्र कार्यालयका प्रमुख सम्बरबहादूर कार्कीले बताउनुभयो । उहाँका अनुसार यहाँ साता जना सुरक्षाकर्मी भीड नियन्त्रणकै लागि खटाइएको छ । कार्यालयले नियमित रुपमा नयाँ चालक अनुमतिपत्रका लागि परीक्षा सञ्चालन गर्ने, अनुमतिपत्र वितरण र नवीकरणको काम गर्दै आएको थियो । कोभिड१९ रोकथामका लागि सरकारले जारी गरेको बन्दाबन्दीको समयमा कार्यालय बन्द थियो । गत असारदेखि कार्यालय खुलेसँगै अनुमतिपत्र वितरण र नवीकरण हुँदै आएको छ । केही समय पहिले भीड बढेको भन्दै अनुमतिपत्र वितरणसमेत केही समय रोकिएको थियो । सेवाग्राही सजग हुँदा मात्रै सेवा नियमित गर्न सकिने उनको भनाइ छ । कार्यालयमा अहिले नवीकरणका लागि झण्डै चार सय सेवाग्राही आइरहेका छन् । उपत्यकाका कतिपय यातायात कार्यालयले सेवाग्राहीको भीड कम गर्न जोर र बिजोर नम्बर गरी सेवा दिएका छन् । यातायात व्यवस्था विभागले बन्दाबन्दीको अवधिमा विगत वर्षदेखि छाप्न बाँकी अनुमतिपत्र छापिसकेको छ । बन्दाबन्दीपछि असारमा झण्डै दुई लाख अनुमतिपत्र छापिएर आएको थियो । धेरै अनुमतिपत्र एकै पटक वितरण गर्नु परेकाले पनि कार्यालयमा भीड बढेको प्रमुख कार्कीले बताए। अहिले झण्डै एक लाख ४० हजार अनुमतिपत्र वितरण गर्न बाँकी भएको कार्यालयले जनाएको छ । चैत भन्दापछि नवीकरण भएका झण्डै १० हजार अनुमतिपत्र विभागबाट ल्याउन बाँकी छन् । अनुमतिपत्र वितरणका लागि पाँच काउन्टरमा १० जनाको व्यवस्थापन गरिएको छ । नयाँ अनुमतिपत्र बन्द भएकाले त्यो शाखाका कर्मचारी समेत अहिले नवीकरण र वितरणमा लगाइएको प्रमुख कार्कीले बताउनुभयो । बन्दाबन्दी लगतै कतिपय कर्मचारी घर गएकाले फर्कन नसकेका र कतिपय क्वारेन्टिनमा रहेकाले समस्या थियो । अहिले यहाँका सबै कर्मचारी नियमित कार्यालय आइरहेका छन् । कार्यालयले आवश्यक स्वास्थ्य सुरक्षा सामग्री उपलब्ध गराएको प्रमुख कार्कीले बताए। विगतका वर्षमा सेवाग्राहीले अनुमतिपत्रका लागि परीक्षा पास गरेको वा नवीकरणका लागि राजश्व बुझाएको दुई वर्षसम्म स्मार्ट चालक अनुमतिपत्र पाएका थिएनन् । विगतमा फोटो नबुझिने वा अक्षर नबुझिने भएर कतिपयको पुनःछपाइ भएको थियो । विगतमा कार्यालयमा अनुमतिपत्र मिलाएर नराखेकाले पनि खोज्न बढी समय लागेको प्रमुख कार्कीले बताए । अहिले सकेसम्म मितिअनुसार अनुमतिपत्र चाङ मिलाएर राखिएको छ । कोभिडका कारण विद्यालय, कलेजलगायत विभिन्न कार्यालय बन्द भएकाले पनि कार्यालयमा सेवाग्राहीको भीड बढेको हुनसक्ने प्रमुख कार्कीको भनाइ छ । सामान्य अवस्थामा फुर्सद नपाएका सेवाग्राही अहिले आइरहेका छन् । सञ्चार माध्यमबाट अहिले विभागले चालक अनुमतिपत्र छापिसकेको खबर पाएकाले पनि सेवाग्राही आइरहेका बताइएको छ । यातायात कार्यालय जस्तै काठमाडौँ उपत्यकाका सेवा प्रदायक विभिन्न संस्थामा संस्थामा सेवाग्राहीको भीड कम हुन सकेको छैन । दशैँ तिहारलगायतका चाडपर्व आइरहेकाले पनि यी कार्यालयमा भीड बढेको छ । सामान्य अवस्थामा बढी भीडभाड हुने कार्यालयमा पर्ने यातायात कार्यालय, मालपोत कार्यालय, नापी कार्यालय, बैंकलगायतमा सेवाग्राहीको भीड देखिन्छ । रासस"
दुर्घटनामा सशस्त्रका असइको मृत्यु,विराटनगर : मोरङको बूढीगंगा गाउँपालिका१ घर भएका सशस्त्र प्रहरीका सहायक निरीक्षक (असइ)को दुर्घटनामा परेर मृत्यु भएको छ । सशस्त्रका असइ ४२ वर्षीय कमलप्रसाद तावाहाङको कोशी राजमार्ग अन्तर्गत बूढीगंगा१ टंकीसिनवारीमै दुर्घटनामा परेर ज्यान गएको प्रदेश १ प्रहरी कार्यालय विराटनगरका प्रवक्ता डीएसपी कवीन्द्र कार्कीले जानकारी दिए । उनका अनुसार पाँचथरमा कार्यरत तावाहाङ केही दिनदेखि घर विदामा थिए । दक्षिणबाट उत्तरतर्फ जाँदै गरेको लु ६१ प २५०२ नम्बरको मोटरसाइकलको ठक्करबाट उनी गम्भीर घाइते भएका थिए । पैदल हिँडिरहेका बेला राति ९:४० बजेतिर दुर्घटनामा परेर घाइते भएका उनलाई उपचारका लागि विराट शिक्षण अस्पताल लगिएको थियो । टाउकोलगायत शरीरका विभिन्न भागमा चोट रहेका तावाहाङको उपचारका क्रममा आइतबार बिहान १ बजेतिर मृत्यु भएको डीएसपी कार्कीले बताए । दुर्घटनापछि फरार रहेका मोटरसाइकल चालक सप्तरी रुपनीका २५ वर्षीय आजबुल मियाँको खोजी जारी रहेको जानकारी उनले दिए ।
"सर्वोच्चका न्यायाधीशमा कोरोना, एकल इजलास मात्र सञ्चालन","काठमाडौं : सर्वोच्च अदालतले कोरोना भाइरस (कोभिड१९)का कारणले एकल इजलास मात्र सञ्चालन गरेको छ । केही न्यायाधीशमा सङ्क्रमण देखिएपछि सर्वोच्चले एकल इजालास मात्र सञ्चालन गरेको अदालतका सहप्रवक्ता देवेन्द्र दाहालले जानकारी दिए । उनका अनुसार सर्वोच्चमा सङ्क्रमणका कारणले केही न्यायाधीश अहिले होम आइसोसनमा रहेका छन् । सर्वोच्चमा एकल, संयुक्त र बृहत इजलास सञ्चालन हुँदै आएका थिए । आज प्रधानन्यायाधीश चोलेन्द्र शमशेर राणा र अर्का न्यायाधीश डा मनोजकुमार शर्मा मात्र आएका छन् । न्यायाधीश डा शर्माको एकल इजलास मात्र सञ्चालनमा छ । सहप्रवक्ता दाहालले एकल इजलासबाट रिट निवेदन, प्रारम्भिक सुनुवाइ हुने खालका र नगरी नहुने निवेदनको मात्र सुनवाइ हुने जानकारी दिए । सर्वोच्च अदालतले जारी गरेको सूचनामा अदालतका न्यायाधीश, केही अधिकृत र कर्मचारी सङ्क्रमित भएको र सङ्क्रमित सबै होम क्वारेन्टिन, आइसोलेसनमा रहेको जनाइएको छ ।"
भीमफेदीमा सुमो दुर्घटना हुँदा ३ जनाको मृत्यु,"हेटौंडा : हेटौंडाकुलेखानीकाठमाण्डौं सडक मार्ग अन्तर्गत भीमफेदी गाउँपालिका ६ मा आइतबार दिउँसो यात्रुबाहक जीप (टाटा सुमो) दुर्घटना हुँदा ३ जनाको ज्यान गएको छ। हेटौंडाबाट काठमाडौं जाँदै गरेको ना १ ज ४१०६ नम्बरको सुमो सडकबाट करीब १ सय मिटर तल खोल्सामा खस्दा उनीहरुको मृत्यु भएको जिल्ला प्रहरी कार्यालय मकवानपुरले जनाएको छ। २ जनाको घटनास्थलमा नै र झापाको जोरपानी७ की २५ वर्षीया देवीकुमारी गिरीको उपचार क्रममा हेटौंडा अस्पतालमा मृत्यु भएको मकवानपुर प्रहरी प्रवक्ता डिएसपी इन्द्रबहादुर रानाले बताए। मृतक २ जना पुरुषको सनाखत हुन बाँकी रहेको उनले जानकारी दिए। घाइतेहरु रौतहटको रंगपुरका २९ वर्षीय सुजनकुमार काफ्लेको हेटौंडा अस्पताल र सुमो चालक भीमफेदी गाउँपालिका४ का २९ वर्षीय विष्णु मगर, मकवानपुरगढी गाउँपालिका४ का २७ वर्षीय सोमबहादुर गुरुङ र हेटौंडा३, बसामाडीकी ३० वर्षीया शर्मिला थिङको चुरेहिल हस्पिटलमा उपचार भइरहेको मकवानपुर प्रहरीले जनाएको छ। टर्निङ नपुगेर ब्याक गर्दा सुमो दुर्घटना भएको हुनसक्ने मकवानपुर प्रहरीको अनुमान छ।"
भक्तपुरमा सार्वजनिक सवारी भित्र किशोरीको सामूहिक बलात्कार : दुई पक्राउ,भक्तपुर : लठ्ठिने औषधि खुवाएर भक्तपुरमा १७ वर्षीया किशोरीको सामूहिक बलात्कार भएको छ। भक्तपुर नगरपालिका ८ मा शुक्रबार सार्वजनिक सवारी साधनभित्र किशोरीको बलात्कार भएको हो। बा ३ ख २६१२ नम्बरको बसमा लठ्ठिने औषधि खुवाएर बलात्कार गरेको आरोपमा उक्त बसका चालक र सहचालक पक्राउ परेका छन्। महानगरीय प्रहरी परिसर भक्तपुरका डीएसपी केशव थेबेका अनुसार गाडी चालक भक्तपुर सूर्यविनायक नगरपालिका१० का २२ वर्षीय निरकुरमार खड्का र सिन्धुपाल्चोकको जुगल गाउँपालिका ४ घर भइ भक्तपुर बस्ने सहचालक २१ वर्षीय सूर्य श्रेष्ठ पक्राउ परेका हुन्। अर्को एकजना भने फरार छन्। उनको खोजी भइरहेको डीएसपी थेबेले जानकारी दिए। प्रहरी अनुसन्धानबाट शनिबार बिहान ११ बजेदेखि बेलुका ९ बजेसम्म बसभित्र युवतीको बलात्कार भएको थियो। डीएसपी थेबेका अनुसार फरार युवकले किशोरीलाई रत्नपार्कमा भेटेर लठ्ठिने औषधी खुवाएर सुरुमा शुक्रबार जबरजस्ती गरेको खुलेको छ। उनले जबरजस्ती गरेपछि उनका साथीको जिम्मा लगाएको प्रहरीले बताएको छ। शनिबार बसभित्र घटना भएको देखेपछि अन्य चालक र सहचालकले प्रहरीलाई खबर गरेका थिए। घटनाबारे शनिबार राति १०:३० बजे प्रहरीले थाहा पाएको थियो। थाहा पाए लगत्तै प्रहरीले दुई जनालाई पक्राउ गरेको हो। उनीहरुलाई अहिले महानगरीय प्रहरी वृत्त जगातीमा राखिएको छ। किशोरीको स्वास्थ्य परीक्षण भइसकेको प्रहरीले बताएको छ। किशोरीको परिवारसँग भने सम्पर्क हुन नसकेको प्रहरीको भनाइ छ।
"सुनको मूल्य फेरि बढ्यो, तोलाको कति पुग्यो?",काठमाडौं : स्थानीय बजारमा पहेलो धातु सुनको मूल्यमा सामान्य वृद्धि भएको छ । शुक्रबार प्रतितोला ९४ हजार ३०० रुपैयाँमा कारोबार भएको छापावाल सुन आइतबार भने २०० ले बढेर ९४ हजार ५०० मा कारोबार भएको छ । नेपाल सुनचाँदी व्यवसायी महासङ्घका अनुसार तेजाबी सुनमा पनि प्रतितोला २०० ले वृद्धि भएको छ । शुक्रबार प्रतितोला ९३ हजार ८०० मा कारोबार भएकामा आइतबार ९४ हजारमा कारोबार भएको छ । यस्तै चाँदीमा प्रतितोला पाँच रुपैयाँले वृद्धि भएको छ । तोलाको एक हजार १८० रुपैयाँ पुगेको छ । पछिल्ला दिनमा सुनको मूल्यमा तीब्र उतारचढाव भइरहेको छ ।
पशुपति क्षेत्रमा बत्ती निभाएर विरोध गरिने,काठमाडौं : पशुपति क्षेत्रमा आइतबार र सोमबार साँझ ७:०० बजेदेखि ७:३० बजेसम्म बत्ती निभाउने (ब्ल्याक आउट) कार्यक्रमको घोषणा गरिएको छ। पशुपति क्षेत्र संयुक्त सङ्घर्ष समितिको आयोजनामा हालै प्रस्ताव गरिएको गुरुयोजनाको विरोधमा सो कार्यक्रम आयोजना गरिएको बताइएको छ। स्थानीयवासीसँग छलफल नगरी एकलौटी ढङ्गबाट गुरुयोजना बनाउने पशुपति क्षेत्र विकास कोषका सदस्यसचिवलगायत कर्मचारीको राजिनामा माग गर्दै पशुपति क्षेत्र संयुक्त सङ्घर्ष समितिले विरोध कार्यक्रम सार्वजनिक गरेको हो। समितिले विकास कोषको कार्यालयमा धर्ना दिने र कोष घेराउलगायत विरोधका कार्यक्रम घोषणा गरेको छ।
"उपत्यकामा कोरोनाबाट २ को मृत्यु, १५ सय ९९ संक्रमित थपिए","काठमाडौं : पछिल्लो २४ घण्टामा काठमाडौं उपत्यकामा १५ सय ९९ जनामा कोरोना संक्रमण देखिएको छ भने २ जनाको मृत्यु भएको छ। काठमाडौंका १३७३ , भक्तपुरका ३९ र ललितपुरका १८७ जनामा कोरोना भाइरस संक्रमण पुष्टि भएको स्वास्थ्य मन्त्रालयले जनाएको छ। आइतबार काठमाडौंका ५५ वर्षीय पुरुष र ललितपुरका ७७ वर्षीय पुरुषको मृत्यु भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। पछिल्लो २४ घण्टामा २२ सय ५३ जनामा कोरोना संक्रमण देखिएको छ। आइतबार २२ सय ५३ जनामा कोरोना पुष्टि भएको स्वास्थ्य मन्त्रालयका प्रवक्ता डा गौतमले बताए। यो सहित संक्रमितको संख्या ८६ हजार ८२६ पुगेको छ। २२ हजार २१९ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा १० हजार ३२६ जना रहेका छन् भने होम आइसोलेसनमा ११ हजार ८९३ जना छन्। यस्तै क्वारेन्टाइनमा ४ हजार २०३ जना रहेका छन्। मन्त्रालयका अनुसार पछिल्लो २४ घन्टामा १२ हजार ७८४ नमूनाको पीसीआर परीक्षण भएको छ। आइतबार १३ सय २९ जनाले कोरोना जितेर डिस्चार्ज भएको मन्त्रालयले जनाएको छ। यो सँगै कोरोना जित्नेको संख्या ६४ हजार ६९ पुगेको छ। २२६ जनाको आइसीयुमा र ३४ जनाको भेन्टिलेटरमा उपचार भइरहेको छ। नेपालमा हालसम्म कोरोनाबाट मृत्यु हुनेको संख्या ५३५ जनाको मृत्यु भइसकेको छ। आइतबार मात्रै उपत्यकाका २सहित ७ जनाको मृत्यु भएको हो।"
एक वर्षमा दुईसय मिटर मात्र सडक कालोपत्रे !,"सुर्खेतः एउटा नगरपालिकाले वर्षभरीमा कति सडक कालोपत्रे गर्ला ? ५० किलोमिटर, १० किलोमिटर वा पाँच किलोमिटर । तर अनौठो लाग्न सक्छ । कर्णाली प्रदेशको राजधानी रहेको वीरेन्द्रनगर नगरपालिकाले भने वर्षभरी लगाएर जम्मा दुईसय मिटर मात्र सडक कालोपत्रे गरेको छ । वीरेन्द्रनगर नगरपालिकाले एक वर्षको अवधिमा जम्मा दुईसय मिटर सडक मात्र कालोपत्रे गरेको पाइएको छ । गएको आर्थिक वर्षभरी नगरबाट सम्पन्न भएका भौतिक विकास सम्बन्धी प्रगति प्रतिवेदन केलाउँदा नगरपालिकाले अपेक्षाअनुसार विकास गर्न नसकेको देखिएको हो । उक्त प्रतिवेदनमा एक वर्षको अवधिमा नगरभित्र जम्मा दुईसय मिटर सडकमा मात्र कालोपत्रे गरिएको उल्लेख छ । यसले पनि नगरको भौतिक विकास निराशाजनक देखाएको छ । प्रदेशको राजधानी सहर भएका कारण पनि अन्य क्षेत्रको तुलनामा वीरेन्द्रनगरको विकास निर्माण तीव्र गतिमा हुनुपर्ने हो । तर पछिल्लो एक वर्षमा नगरपालिकाले अपेक्षाअनुसार भौतिक विका गर्न नसकेको हो । वितेको आर्थिक वर्षमा नगरपालिकाको पूर्वाधारतर्फ पक्की सडक निर्माणको प्रगति कमजोर छ । यद्यपी भातिक प्रगति गर्न नसकेको यो नगरपालिकाले भने विभिन्न बाधा र कारणहरु देखाएको छ । सडक कालोपत्रे गर्ने मुख्य समयमा लकडाउन हुँदा दुईसय मिटरमात्रै सडक कालोपत्रे भएको नगरपालिकाको योजना शाखाका सहायक धनबहादुर खत्रीले बताए । उनले भने, 'हरेक वर्ष चैत र बैशाखमै सडकहरु कालोपत्रे हुन्छनु, तर गएको आर्थिक वर्षमा कोरोनाका कारण चैतमै लकडाउन भयो । त्यसले पनि नगरभित्र सडक कालोपत्रेको काम नै हुन पाएन ।' प्रदेश राजधानी भएकाले वीरेन्द्रनगरका हरेक सडकहरु कालोपत्रे हुन आवश्यक भए पनि कोरोनाकै कारण अघिल्लो आर्थिक वर्षमा सडकको काम सन्तोजनक हुन नसकेको उनको भनाइ छ । यद्यपी सडक पूर्वाधारमा प्रदेश सरकारले लगानी बढाएका कारण अब वीरेन्द्रनगरका अधिकांश सडकहरुको स्तरोन्नती हुने नगरपालिकाले जनाएको छ । जनशक्ति र निर्माण सामाग्री अभावका कारण सकड कालोपत्रे गर्न नसकिएको नगरपालिकाको भनाइ छ । राजधानी भए पनि वीरेन्द्रनगर भित्रका सडकरु गर्मीमा धुलाम्य तथा वर्षातमा हिलाम्य हुने गरेका छन् । यस्तै गत आर्थिक वर्षमा वीरेन्द्रनगरले साढे ५४ किलोमिटर नयाँ सडक बनाएको छ । नगरका १६ वटा वडाका विभिन्न क्षेत्रमा गरी ५४ किलोमिटर नयाँ सडक निर्माण गरिएको हो । हाल नगरपालिकाले उपत्यकाभन्दा बाहिरी वडामा नयाँ सडक बनाउने र उपत्यकाका सडकको स्तरोन्नती गर्ने रणनीति लिएको छ । सोही अवधिमा विभिन्न वडामा गरी साढे १७ किलोमिटर सडक ग्राबेल गरिएको छ । यस्तै पूर्वाधार कार्यक्रमतर्फ साढे १० किलामिटर पक्की नाला निर्माण गरिएको र गत वर्ष नै २० वटा कल्र्भटसहित ह्वुमपाइप पनि राखिएको नगरपालिकाले जानकारी दिएको छ ।"
मकालु बेस क्याम्प घुम्न गएका श्रेष्ठको मृत्यु,"खाँदबारी : संखुवासभा सदरमुकाम खाँदबारीबाट मकालु बेस क्याम्प घुम्न पुगेका एक युवकको मृत्यु भएको छ। बेस क्याम्प घुम्न गएका खाँदबारी नगरपालिका१, का २४ वर्षीय विवेक श्रेष्ठको फर्किने क्रममा मृत्यु भएको जिल्ला प्रहरी कार्यालय संखुवासभाले जनाएको छ। बाटैबाट सामान्य बिरामी हुँदै गएका श्रेष्ठको शुक्रबार राती सुतेकै स्थानमा मृत्यु भएको यात्रामा सहभागी जानकी पोखरेलले बताए। मृत्तकको शव आइतबार बिहन हेलिकप्टरबाट खाँदबारी ल्याइएको छ। सनिबार नै घटनास्थलतर्फ शव दिन हेलिकप्टर गएको भए पनि आइतबार बिहान खाँदबारी ल्याइएको हो। शवको पोष्टमार्टम गरिने जिल्ला प्रहरी प्रमुख डिएस्पी नवराज मल्लले जानकारी दिए। डिएपी मल्लले श्रेष्ठको लेक लागेर मृत्यु भएको हुन सक्ने बताए। ७ जना युवाको टोली गत १२ गते खाँदबारीबाट बरुण उपत्यका घुम्न गएका थिए। लकडाउनको समयमा मात्र धैरे आन्तरिक पर्यटक मकालु बेसक्याम्प र शिवधारा घुम्न गएका छन्।"
स्थानीय पाठ्यक्रम 'हाम्रो भीरकोट' बनाउँदै नगरपालिका,"स्याङजा : भीरकोट नगरपालिकाले आउँदो शैक्षिक सत्र २०७८ सालदेखि पढाउने गरी स्थानीय तहको पाठ्यपुस्तक ल्याउने भएको छ। शैक्षिक सत्रबाट 'हाम्रो भीरकोट' नामक पाठ्यक्रम र सोही अनुसारको पाठ्यपुस्तक पढाइने भएको हो। नयाँ पाठ्यक्रम सुरु भएसँगै यहाँका विद्यार्थीले (भीरकोट) का बारेमा सम्पूर्ण जानकारी पाउने अपेक्षा लिइएको छ। स्थानीय तहको नीतिगत व्यवस्थाको उपयोग गर्दे भीरकोटले आफनो तहको मौलिक पाठ्यक्रम प्रकाशनको तयारीमा जुटेको नगरप्रमुख छायाँराम खनालले जानकारी दिए। 'हाम्रो भीरकोट नामक पाठ्यक्रम र सोही अनुसारको पाठ्यपुस्तक तयार गर्नेगरी शिक्षविद् तथा जानकारहरुले काम थालेका छन्,' नगरप्रमुख खनालले भने। पाठ्यक्रमविज्ञ पुरुषोत्तम घिमिरे र प्रल्लाद अर्यालले स्थानीय पाठ्यक्रममा समावेश गर्नुपर्ने विषयका बारेमा उनीहरुलाई प्रशिक्षण दिएका छन्। स्थानीय तहलाई मौलिक पाठ्यक्रम समावेश गर्न पाउनेगरी नीतिगत ब्यवस्थाको भीरकोटले उपयोग गरेको हो। शिक्षा सरोकारवाला र विज्ञहरुको सुझाबलाई समेटेर नगरपालिकाले स्थानीय सम्पदा, परम्परागत अभ्यास, रोजगारमूलक शिक्षा, कृषि, स्वास्थ्य, अनुसन्धान, पर्यटन र स्थानीय मौलिक परम्परा र सिकाईलार्ई पाठ्यक्रममा समावेश गरीने भएको उपप्रमुख सीमा क्षेत्री कर्माचार्यको भनाइ छ। नगरका ४५ वटा विद्यालयका १ देखि ८ कक्षासम्मका लागि एक विषयको स्थानीय पाठ्यक्रम निर्माण गर्ने भएको हो। पाठ्यपुस्तक लेखन सुरु गरेको साभ नेपालका अध्यक्ष तुल्सी प्रभास खनालले जानकारी दिए। नगरपालिकाले धेरै महत्वपूर्ण काम गरेको बताउदै पूर्व संसाद खगेन्द्रराज रेग्मीले भीरकोटको इतिहास र पहिचान बुझाउनेगरी भावी पुस्तासम्मका लागि उपयोग हुनेगरी पाठ्यक्रम निर्माण गर्न सुझाव दिए। प्याब्सन केन्द्रीय सदस्य अमृत अर्याल, वडा अध्यक्ष चन्द्रबहादुर वस्नेत, शिक्षक कृष्ण पौडेल, सहभागी नसिवदिन मिँया, विद्यार्थी सुदिप पौडेलले स्थानीय पाठ्यक्रम निर्माणमा स्थानीय विविधता र स्थानीय सम्पदा लाई अनिर्वाय समेट्न्पर्ने सुझाव दिए। तीन दिने पाठ्यक्रम निर्माण प्रशिक्षणमा भरिकोटका विभिन्न विषयमा जानकार राख्ने ५५ जना सहभागि थिए। अव उनीहरुले तयार पारेको पाठ्यक्रमबाट यहाँका बिद्यार्थीले भीरकोटका बारेमा पढ्न पाउनेछन्।"
विराटनगरमा कोरोना संक्रमित वृद्धको मृत्यु,विराटनगर : विराटनगरको कोशी अस्पताल कोभिड१९ उपचार केन्द्रमा उपचाररत कोरोना भाइरस संक्रमित एकजना वृद्ध पुरुषको मृत्यु भएको छ । विराटनगर महानगरपालिका ९ का वृद्धको आइतबार बिहान ८ बजेतिर मृत्यु भएको उपचार केन्द्रका प्रमुख डा दीपक सिग्देलले जानकारी दिए । संक्रमण पुष्टि भएपछि वृद्धलाई उपचारका लागि मोरङको बूढीगंगास्थित विराट शिक्षण अस्पतालको आइसोलेसनमा भर्ना गरिएको थियो । डा सिग्देलका अनुसार स्वास्थ्य अवस्था गम्भीर बन्दै गएपछि उनलाई थप उपचारका लागि शनिबार कोशी कोभिड ल्याइएको हो । स्वाबको पीसीआर परीक्षण गराउँदा वृद्धको कोरोना रिपोर्ट गत शुक्रबार पोजिटिभ आएको थियो । मधुमेहको पुरानो समस्या रहेका मृतकमा पछिल्लो समय श्वासप्रश्वासमा पनि समस्या देखिएको जानकारी सिग्देलले दिए ।
बाँकेमा कोरोना संक्रमित सुत्केरीको मृत्यु,नेपालगन्ज : कोरोना भाइरस (कोभिड १९) बाट सुत्केरीको मृत्यु भएको छ। महेन्द्रनगर नगरपालिका २ की २९ वर्षीया महिलाको आइतबार बिहान ४:३० बजे मृत्यु भएको जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठले बताए। उनकाअनुसार सेती अस्पताल धनगढीमा जुम्ल्याहा सन्तान जन्माएपछि रक्तश्राव नरोकिएकाले नेपालगन्ज मेडिकल कलेज शिक्षण अस्पताल कोहलपुरमा रिफर गरिएको थियो। उनलाई गर्भावस्थादेखि नै रक्तश्राव भएको थियो। ३३ हप्तामा पहिलो पटक सुत्केरी भएपछि पनि रक्तश्राव भएको थियो। सेती अस्पतालमा सामान्य डेलिभरीबाट उनले जुम्ल्याहा सन्तान (एक छोरा र एक छोरी) जन्मिएका छन्। बच्चा जन्मिएपछि पाठेघरको अप्रेशन गर्नुका साथै ८ प्वाइन्ट होल रगत र ४ प्वाइन्ट प्लेटलेट रगत दिइएको थियो। उनलाई १३ असोजमा कोरोना संक्रमण भएको थियो।
सरकारले भन्यो सकभर काठमाडौं नआउनुस्,"काठमाडौं : उपत्यकामा कोरोना भाइरस संक्रमण तीव्र भएसँगै स्वास्थ्य तथा जनसंख्या मन्त्रालयले काठमाडौं नआउन अपिल गरेको छ। काठमाडौं उपत्यकामा अहिले संक्रमणको दर बढिरहेको छ, मन्त्रालयका प्रवक्ता डा जागेश्वर गौतमले भने, सकभर काठमाडौं नआउनुहुन र आउनै पर्ने अवस्था भए जनस्वास्थ्यका मापदण्ड पालना गरेर मात्रै आउन अनुरोध गर्दछौं। प्रवक्ता डा गौतमका अनुसार मुलुकभर शनिबार २ हजार १ सय २० जनामा कोरोना संक्रमण पुष्टि भएको छ। जसमध्ये काठमाडौंका मात्रै झन्डै आधा अर्थात् १ हजार १ जना छन्। यस्तै, उपत्यकाकै ललितपुरमा १ सय ९ र भक्तपुरमा ६७ जनामा संक्रमण पुष्टि भएको छ। मुलुकभर सक्रिय संक्रमितको संख्या २१ हजार ३ सय २ छ। कुल संक्रमितको सख्ंया भने ८४ हजार ५ सय ७० पुगेको छ। यीमध्ये ६२ हजार ७ सय ४० जना निको भएका छन्। शनिबार २ हजार ४४ जना संक्रमणमुक्त भएको मन्त्रालयले जनाएको छ। संक्रमणमुक्त हुने दर ७४१ प्रतिशत छ। हाल सघन उपचार कक्ष (आईसीयू)मा २ सय १७ जना उपचाररत छन्। भेन्टिलेटरमा राखेर ३१ जनाको उपचार भइरहेको मन्त्रालयका प्रवक्ता डा गौतमले बताए। असोजमा कोरोना संक्रमणबाट हुने मृत्युदर दैनिक औसत ८ जना छ। कोरोनाबाट शनिबार ८ जनाको ज्यान गएको छ। मृतकको संख्या ५ सय २८ पुगेको छ। पछिल्लो पटक १२ हजार ९ सय ७८ पीसीआर परीक्षण गरिएको थियो। यससँगै हालसम्म १० लाख ६१ हजार ६ सय ६४ पीसीआर परीक्षण गरिएको छ। काठमाडौं उपत्यकासहित मोरङ, सिरहा, चितवन, रूपन्देही, सुर्खेत, कैलालीलगायत जिल्लामा सक्रिय संक्रमित बढी छन्। प्रवक्ता डा गौतमले कोरोना संक्रमण रोक्न सामुदायिक स्वास्थ्य अभियान सञ्चालन गर्न सकिने उल्लेख गरे। मुलुकभर ६० हजार महिला स्वास्थ्य स्वयंसेविकामार्फत कोरोना रोकथाम तथा नियन्त्रणका लागि अभियान सञ्चालन गर्न स्थानीय तहले विशेष कार्ययोजना बनाउनुपर्ने उनको भनाइ थियो। महिला स्वास्थ्य स्वयंसेविका तथा स्वास्थ्यकर्मी परिचालन गरी प्रत्येक वडाका टोलटोलमा कोरोना रोकथाम अभियानमा सहजीकरण गर्न मन्त्रालयले आग्रह गरेको छ। स्थानीय तहमा कार्यरत चिकित्सक, नर्स, प्यारामेडिक्सलगायतको पनि महत्वपूर्ण भूमिका हुने उनको भनाइ थियो। ठूला सहरमा बढ्दै संक्रमण : काठमाडौं जिल्लामा मात्र ८१७ संक्रमित थपिए काठमाडौं महानगरमा १० हजार संक्रमित ! कोरोनाले ८० जनाको मृत्यु"
बजेटभन्दा बेरुजु बढी,"काठमाडौं : त्रिभुवन विश्वविद्यालयको बेरुजु रकम २८ अर्ब नाघेको छ। जबकियो संस्थाको वार्षिक बजेट नै २१ अर्ब ८६ करोड ४५ लाखरुपैयाँ मात्रै छ। विश्वविद्यालयसभाले शुक्रबार यो बजेट पारित गरेको हो। बेरुजु फर्स्योट गर्न विश्वविद्यालयले हरेक वर्ष सेमिनार, तालिम तथा अभिमुखीकरण कार्यक्रममा लाखौं रकम खर्च गर्दै आएको छ। तर, बेरुजुको यो तथ्यांकले लगानीको परिणाम भने शून्यप्रायः देखाएको छ। महालेखापरीक्षक कार्यालयको गत वर्षको ५६ औं वार्षिक प्रतिवेदनमा त्रिविको कुल बेरुजु २१ अर्ब १२ करोड ७२ लाख ३१ हजार रुपैयाँ थियो। त्यसमध्ये एक वर्ष अवधिमा ८९ करोड ६६ लाख ८१ हजार रुपैयाँ संपरीक्षणबाट फर्स्योट भएको थियो। सोही वर्ष फर्स्योट भएको रकमभन्दा झन्डै नौ गुणा अर्थात् ८ अर्ब ४४ करोड १३ लाख ९९ हजार रुपैयाँ बेरुजु थपिएको हो। महालेखाको ५७औं वार्षिक प्रतिवेदनअनुसार त्रिविको कुल बेरुजु २८ अर्ब ६७ करोड १९ लाख ४९ हजार रुपैयाँ पुगेको हो। विश्वविद्यालयका रजिस्ट्रार पेशल दाहालले बेरुजु फर्स्योट ठूलो समस्याका रूपमा रहेको बताए। यसपटक केही निकायमा एकै पटक चारपाँच वर्षको लेखापरीक्षण गरिएकोले बेरुजु बढेको उनको भनाइ छ। प्रधानमन्त्री केपी शर्मा ओलीले शुक्रबारको वार्षिक सभामा त्रिवि पनि क्याम्ब्रिज, अक्सफोर्ड, तक्षशिलाजस्ता विश्वका चर्चित विश्वविद्यालयसरह रहेको बताएका थिए। तर, ८० प्रतिशत उच्च शिक्षाको भार बोकेको यो संस्थाको कहालीलाग्दो वित्तीय विवरणप्रति भने विश्वविद्यालयका कुलपतिसमेत रहेका ओलीले चिन्ता व्यक्त गरेनन्। पदाधिकारी नियुक्तिमा भएको दलीय भागबन्डाले पछिल्लो समय विश्वविद्यालय थिलथिलो भएको छ। दलको कार्यकर्ताकै शैलीमा विश्वविद्यालय नेतृत्वले आफू मातहतका कार्यालयमा पदाधिकारी नियुक्त गर्दा क्षमतावान्भन्दा पनि राजनीतिक आस्थालाई मानक बनाउने गरेका छन्। नेतृत्वमा आफूनिकट व्यक्ति भएपछि वित्तीय विवरण सार्वजनिक गर्ने, तालुक निकायलाई बुझाउनेलगायत काममा लापरबाही हुने गरेको जानकार बताउँछन्। यसलाई विश्वविद्यालय नेतृत्वले कडाइ गर्न सकेका छैनन्। यसले लेखापरीक्षण गराउने कार्यालयहरूबीच समन्वयमा समेत समस्या देखिएको छ। लेखापरीक्षणले औंल्याएको त्रुटि, कमजोरी तथा कैफियतलाई जिम्मेवार निकायले समीक्षा नगरी दीर्घकालीन तथा अल्पकालीन योजना विश्वविद्यालयसँग छैन। बेरुजु मूल्यांकन तथा विश्लेषण गर्ने संयन्त्र नहुँदा एकै प्रकृतिको बेरुजु हरेक वर्ष दोहोरिने गरेको छ। विश्वविद्यालयमा उपत्यकाभित्रका १ सय ३३ तथा बाहिरका ४८ वटा निकायको लेखापरीक्षण हुँदै आएको छ। यी निकाय त्रिवि केन्द्रीय कार्यालय, केन्द्रीय विभाग, अनुसन्धान केन्द्र, डिन कार्यालय, आंगिक क्याम्पस, विभिन्न कार्यक्रम तथा परियोजनाअन्तर्गतका हुन्। विश्वविद्यालयको बजेट गुणस्तर सुधार, स्रोत परिचालन, संस्थागत तथा प्राज्ञिक स्वायत्तता, सेमेस्टर प्रणाली सुदृढीकरण, पाठ्यक्रम परिमार्जन, शैक्षिक क्यालेन्डरको कार्यान्वयन, प्राज्ञिक उत्कृष्टताका आधारमा प्राध्यापक नियुक्ति र अनलाइन कक्षा सञ्चालनमा केन्द्रित छ।"
नेगेटिभ आएको ५ दिनभित्रै कोरोना पोजिटिभ,"भक्तपुर : प्रदेश सांसद शशिजंग थापालाई कोरोना भाइरस संक्रमण भएको छ। भक्तपुर क्षेत्र नं २ ख मा नेपाल कम्युनिष्ट पार्टी (नेकपा) बाट निर्वाचित प्रदेश सांसद थापालाई शनिबार संक्रमण पुष्टि भएको हो। उनले आफूलाई कोरोना भाइरस संक्रमण भएको सामाजिक सञ्जालमै उल्लेख गरेका छन्। उनका अनुसार ज्वरो आएपछि असोज १२ गते नै कोरोना भाइरस संक्रमण भएको आशंकामा पीसीआर विधिबाट परीक्षण गरेका थिए। तर उक्त परीक्षणको रिपोर्ट नेगेटिभ आएको उनी बताउँछन्। सुरुमा गरिएको परीक्षण नेगेटिभ आउँदा पनि ज्वरो निको भएन। उल्टो बढ्यो, सांसद थापाले भने, ज्वरो नघटेपछि शनिबार पुनः पीसीआर गर्दा रिपोर्ट पोजिटिभ आयो। उनले आफूलाई के, कसरी र कहाँबाट संक्रमण भएकोबारे पत्तै नभएको बताएका छन्।कोरोना भाइरस संक्रमणबाट जोगिन खोज्दाखोज्दै कहाँबाट कसरी संक्रमित हुन पुगियो, पत्तै भएन, सांसद थापाले भने, मसँग नजिकको सम्पर्कमा रहनुहुने सबैलाई आफ्नो स्वास्थ्यप्रति सजग र सचेत हुन अनुरोध गर्दछु। उनले स्वास्थ्यमा समस्या देखिए नजिकैको स्वास्थ्य केन्द्रमा सम्पर्क गर्नसमेत आग्रह गरेका छन्। यसअघि भक्तपुर क्षेत्र नं १ बाट संघीय संसदमा नेपाल मजदुर किसान पार्टीको तर्फबाट निर्वाचित सांसद प्रेम सुवाललाई पनि कोरोना भाइरस संक्रमण भएको थियो। नेमकिपाका केन्द्रीय सचिवसमेत रहेका सांसद सुवालले कोरोना भाइरस संक्रमणलाई जितिसकेका छन्। त्यस्तै भक्तपुर नपाका ३ जना र मध्यपुर थिमि नपाका एकजना वडा अध्यक्षलाई समेत कोरोना भाइरस संक्रमण भएको थियो। उनीहरुले पनि कोरोना भाइरस संक्रमणलाई जितिसकेका छन्। भक्तपुरमा संक्रमितको संख्या २ हजार ३ सय ८२ शनिबारसम्म भक्तपुरमा कोरोना भाइरस संक्रमितहरुको संख्या २ हजार ३ सय ८२ पुगेको छ। जसमा एकहजार ३ सय ४५ पुरुष र एकहजार ३७ महिला रहेको स्वास्थ्य कार्यालय भक्तपुरले जनाएको छ। कार्यालयका अनुसार शनिबारसम्म भक्तपुरमा एक हजार एकसय ६२ सक्रिय संक्रमित रहेका छन्। जसमा पुरुष ६ सय ५३ र महिला ५ सय ९ रहेका छन्। कार्यालयका प्रमुख कृष्ण मिजारले भक्तपुरमा कोरोना भाइरस संक्रमणका कारण ३२ जनाको मृत्यु भएको जानकारी दिए। उनका अनुसार २२ पुरुष र १० महिलाको कोरोना भाइरस संक्रमणको कारण मृत्यु भएको थियो। भक्तपुरका एक हजार एकसय ८८ जना कोरोना भाइरस संक्रमण जितेर डिस्चार्ज भएका छन्। डिस्चार्ज हुनेमा ६ सय ७० पुरुष र ५ सय १८ महिला रहेका छन्। शनिबार भक्तपुरका २९ महिला र २८ पुरुष गरी ५७ जना नयाँ संक्रमित थपिएका थिए।"
अस्पतालका चिकित्सक र सुरक्षागार्डसहित ५ जनामा कोरोना,"दमौली : तनहुँको बेलचौतारास्थित जीपी कोईराला राष्ट्रिय स्वासप्रस्वास केन्द्रका चिकित्सक र स्वास्थ्यकर्मीसहित ५ जनामा कोरोना संक्रमण देखिएको छ। काठमाडौंबाट फर्केकी एक ल्याब टेक्निसियनमा बिहीबार संक्रमण भेटिएपछि अस्पताल नै बन्द गरेर ५० जनाको स्वाब संकलन गर्दा ५ जनाको रिपोर्ट पोजिटिभ आएको हो। गण्डकी प्रदेश स्वास्थ्य निर्देशनालयले सार्वजनिक गरेको पछिल्लो विवरणअनुसार अस्पतालका चिकित्सक, अनमी, सुरक्षागार्ड, लेखा र प्रशासनका कर्मचारीमा संक्रमण देखिएको छ। अस्पतालले सबै स्वास्थ्यकर्मी तथा कर्मचारी कन्ट्याक्ट ट्रेसमा परेपछि आकस्मिकसहितका सबै सेवा बन्द गर्दै आएको छ। उसले बिहीबारबाट अर्को सूचना नभएसम्मका लागि भनेर सेवा बन्द गरेको थियो। अस्पतालमा हाल सरकारी आइसोलेसन पनि सञ्चालन भइरहेको छ। सबै स्वास्थ्यकर्मी कन्ट्याक्ट ट्रेसिङमा परेकामा अब नेगेटिभ आएकाहरुबाट सेवा दिने तयारी गरिएको केन्द्रका प्रमुख डा रामकुमार श्रेष्ठले बताए। अवस्था हेरेर संक्रमितलाई आईसोलेसनमा राखेर सेवा दिन सकिन्छ कि भनेर सोचेका छौं, उनले भने।"
"प्रदेश राजधानी सार्ने विषयमा बुटवलमा विरोध प्रदर्शन, निषेधाज्ञा तोडियो","बुटवल : बुटवलबाट दाङ राजधानी सार्न लागेको विरोधमा बुटवलमा बिहानैदेखि प्रदर्शन भएको छ । प्रशासनले लगाएको निषेधाज्ञा तोड्दै प्रदर्शन गरिएको छ। जिल्ला प्रशासन रुपन्देहीले राजधानीको विरोधमा प्रदर्शन हुन थालेपछि शनिबार रातीबाट निषेधाज्ञा लगाएको थियो । रुपन्देहीका उद्योगी व्यवसायी संघसंस्थाको आह्वानमा बुटवलको राजमार्ग चौराहबाट विरोध प्रदर्शन भएको छ । 'प्रदेश राजधानी बुटवलमा कायम गर, 'जनताको मत कदर गर, भन्ने नारासहित प्रदर्शन गरिएको हो । बुटवलकै ट्राफिकचोकमा गरिएको कोणसभामा बोल्दै उद्योगी व्यवसायीका नेताहरुले लुम्बिनी क्षेत्रका सांसदहरुलाई 'हुतियारा' भन्दै कडा आलोचना गरेका छन् । रुपन्देहीलाई राजधानी बनाउने भन्दै चुनावमा मत लिएर पूर्वाधार नै नभएको स्थानमा राजधानी तोकिएको भन्दै उनीहरुले सरकारको आलोचना समेत गरे । व्यवसायीहरुले पार्टीको ह्विप नमानेर जनताको पक्षमा उभिन आग्रह गरे । जनताले चाहे स्वतन्त्र उम्मेदवार बनाएर समेत संसदमा पठाउन सक्ने भन्दै हिम्मत गरेर आन्दोलनमा सहभागि हुन प्रदेश सांसदहरुलाई आग्रह गरे । 'हामी स्वतन्त्र उम्मेदवार बनाएर समेत जिताउने हिम्मत राख्छौं, पार्टीको ह्विप छाडेर जनताको पक्षमा उभिनुस, पश्चिम नेपाल वस व्यवसायीका अध्यक्ष दधि खरेलले भने, 'नत्र जनतालाई छलकपट गरेको परिणाम भोग्नुपर्नेछ ।' रुपन्देही व्यापार संघका अध्यक्ष यमलाल लोहोनीले सांसदले खुट्टा नकमाई जनताको पक्षमा उभिन आग्रह गरे । मुलुक आर्थिक संकटमा परिरहेका बेला नयाँ स्थानमा पूर्वाधार बनाएर अर्बौं रकम सक्ने नीति लिन गम्भीर भुल भएको भन्दै त्यसलाई सच्याउन उनले आग्रह गरे । 'मुख्यमन्त्रीले आन्दोलनसँग डराएर निषेधाज्ञा लगाउनु भएको छ, हामी गोली खान तयार छौं, आन्दोलनबाट विश्राम लिदैनौं,' उनले भने । बुटवल उद्योग वाणिज्य संघका अध्यक्षले खेम हमालले पूर्वाधारयुक्त शहरलाई छाडेर बगरमा राजधानी बनाउने प्रस्ताव ल्याउन संघीयताको विपरीत रहेको बताए । उनले राजधानी सार्ने नै भए भोलि नै बुटवलका संघसंस्थाको भवन छाड्न उनले चेतावनी दिए । होटल व्यवसायी समुन्द्र जिसीले कोरोना संकटका बेला राजधानी तोकेर राजनीति लाभ लिन खोज्नु बेइमानी भएको बताए । उनले कुनै हालतमा राजधानी सार्न नदिन कडा रुपमा आन्दोलनमा होमिन आम नागरिकलाई आग्रह गरे । कोणसभामा रुपन्देही उद्योग संघका कार्यबहाक अध्यक्ष माधव पौडेल, फुलबारी विकास समितिका अध्यक्ष खेम लुईटेल लगायतले बोल्दै बुटवलमा राजधानी बनाउन सशक्त भएर उत्रिन आह्वान गरे । व्यवसायीले सोमबार लुम्बिनी बन्दको आह्वान गर्दै प्रदेशसभा घेराउ गर्ने र सांसदलाई प्रवेश नदिने बताएका छन् । आइतबार नेपाली कांग्रेसले रुपन्देही बन्द आह्वान गरेको छ । प्रदर्शन सुरु भएपछि बुटवलमा कडा सुरक्षाकर्मी तैनाथ गरिएको छ । नेपालगञ्जबाट २ सय प्रहरीको टोली बुटवल आएको छ । सडकमा करिब तीन सय प्रहरी परिचालन गरिएको छ । प्रदेशका हरेक मन्त्रालयअघि सुरक्षाकर्मी परिचालन गरिएको छ ।"
"भाउन्नेमा बस दुर्घटना, पाँच घाइते","विराटनगर : मोरङका मोटरसाइकलले ठक्कर दिँदा एक जनाको मृत्यु भएको छ। कोशी राजमार्ग अन्तर्गत बूढीगंगा गाउँपालिका१ टंकीसिनवारीमा दक्षिणबाट उत्तरतर्फ जाँदै गरेको लु ६१ प २५०२ नम्बरको मोटरसाइकलले ठक्कर दिँदा स्थानीय ४२ वर्षीय कमलप्रसाद तावाहाङको मृत्यु भएको मोरङ ट्राफिक प्रमुख प्रहरी निरीक्षक राकेशकुमार पोदारले बताए। उनका अनुसार शनिबार राति ९:२० बजेतिर मोटरसाइकलले ठक्कर दिँदा कमल गम्भीर घाइते भएका थिए। उनको उपचारका क्रममा विराट शिक्षण अस्पतालमा आइतबार बिहान १ बजेतिर मृत्यु भएको हो। मोटरसाइकल चालक सप्तरी रुपनीका २५ वर्षीय आजबुल मियाँ फरार रहेकाले खोजी तीव्र पारिएको प्रहरीले जनाएको छ। यसैबीच पूर्वपश्चिम राजमार्ग अन्तर्गत बेलबारी नगरपालिका१० भाउन्नेमा भएको यात्रुबहाक बस दुर्घटनामा परेर पाँच जना घाइते भएका छन्। पश्चिमबाट पूर्वतर्फ जाँदै गरेको को १ ख ५०७९ नम्बरको बस अनियन्त्रित भएर सडकमा पल्टिँदा दुर्घटनामा परेको ट्राफिक प्रहरीले जनाएको छ। दुर्घटनामा मोरङ पथरीशनिश्चरे नगरपालिका२ का २४ वर्षीय रमेश न्यौपाने, २२ वर्षीया सुमी न्यौपाने, झापा बिर्तामोड४ का ३५ वर्षीय विनेश खड्का, सुनसरी कुसाहाकी ४२ वर्षीया ललिमाया खातुन र झापा दमककी ४५ वर्षीया आस्मामाया घाइते भएका छन्। घाइतेमध्ये रमेश, सुमी र विनेशको अवस्था गम्भीर रहेको छ। उनीहरुको न्युरो अस्पताल विरानगरमा उपचार भइरहेको प्रहरीले जनाएको छ। बस चालक झापा गौरीगञ्ज ६ का ४५ वर्षीय मनोजकुमार महतोलाई नियन्त्रणमा लिएर दुर्घटनाको अनुसन्धान थालिएको जानकारी बेलबारी प्रहरीले दिएको छ।"
