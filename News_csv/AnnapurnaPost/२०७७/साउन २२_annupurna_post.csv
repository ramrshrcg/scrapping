शीर्षक,विवरण
वीरगन्जमा कोरोनाले थप दुईको मृत्यु,वीरगन्ज : वीरगन्जमा बिहीबार थप २ जनाको कोरोना भाइरस (कोभिड१९) संक्रमणले मृत्यु भएको छ। वीरगन्जको गण्डकस्थित अस्थायी कोभिड अस्पतालमा उपचारका क्रममा बिहीबार बिहान मृत्यु भएका वीरगन्ज १० आदर्शनगरका ५७ वर्षीय पुरुषमा बिहीबार साँझ संक्रमण पुष्टि भएको हो। बिहीबार बिहान ८ बजे मृत्यु भएका ती पुरुषको स्वाब संकलन गरेर नारायणी अस्पतालको प्रयोगशालामा परीक्षण गर्दा बिहीबार साँझ पीसीआर रिपोर्ट पोजिटिभ आएको अस्पतालका मेसु डाक्टर मदन उपाध्यायले जानकारी दिए। मुटुरोगी ती पुरुषमा निमोनिया र श्वासप्रश्वासको समस्या देखिएपछि गत मङगलबार दिउँसो कोभिड अस्पतालमा भर्ना गरिएको थियो। उपचारकै क्रममा बुधबार राति करिब १० बजेपछि स्वास्थ्य झन् बिग्रिएपछि उनलाई भेन्टिलेटरमा राखिएको थियो । उनको बिहीबार बिहान साढे ८ बजे मृत्यु भएको कोभिड अस्पतालका डाक्टर उदय नारायण सिंहले जानकारी दिए। यस्तै गत साउन २० गते राति आफनै घरमा मृत्यु भएका वीरगन्ज ११ मुर्लीका ८० वर्षीय वृद्धमा पनि कोरोना संक्रमण पुष्टि भएको छ। नारायणी अस्पतालको प्रयोगशालाबाट बिहीबार साँझ प्राप्त रिपोर्टमा ती वृद्धको पनि पीसीआर रिपोर्ट पाजिटिभ रहेको मेसु उपाध्यायले बताए। मूर्लीस्थित आफनै घरमा साउन २० गते राति मृत्यु भएका वृद्धको कोरोना परीक्षणका लागि बुधबार बिहान स्वाब संकलन गरेर नारायणी अस्पतालको प्रयोगशालामा पठाइ थियो। योसंगै पर्सामा कोरोना संक्रमणबाट मृत्यु हुनेको संख्या १९ पुगेको छ। साउनमा मात्रै पर्सामा १५ जनाको मृत्यु भएको छ।
स्थानीय तहमा धमाधम लकडाउन,इलाम : इलामको सूर्योदय नगरपालिका र सन्दकपुर गाउँपालिकाले आफ्नो क्षेत्र लकडाउन गर्ने निर्णय गरेका छन्। सूर्योदय नगरपालिकाले अनिश्चितकालको लागि लकडाउन गरेको छ भने सन्दकपुर गाउँपालिकाले एक साताको लागि लकडाउन गरेको सूचना जारी गरेको छ। सूर्योदय नगरपालिका ११ को आइतबारे स्थित घरमा रहेका सशस्त्र प्रहरीलाई कोरोना भाइरसको संक्रमण पुष्टि भएपछि आइतबारे बजार क्षेत्र सिल गरेको नगरपालिकाले पशुपतिनगरमा कार्यरत अर्को सशस्त्र प्रहरीमा समेत कोरोना पुष्टि भएपछि सूर्योदयले नगर क्षेत्रमा लकडाउनको घोषणा गरेको हो। सन्दकपुर गाउँपालिकामा रहेको पञ्चकन्या हाइड्रोपावरको क्यानल पहिरोको जोखिममा परेपछि त्यसको अध्ययनको लागि काठमाण्डौबाट आएको टोलीमा सहभागीमा समेत कोभिड १९ पुष्टि भएपछि सन्दकपुर गाउँपालिकाले एक साताको लागि लकडाउनको घोषणा गरेको छ। हाइड्रोपावरको अध्यनको लागि आएका ११ जनाको कोरोना पोजेटिभ आएको खवर पाएपछि एक सातालाई गाउँपालिका क्षेत्र लकडाउन गरेको सन्दकपुर गाउँपालिका अध्यक्ष उदय राईले जानकारी दिए। गाउँपालिकाले अन्तर तह र वडा जाने बाटो समेत सिल गरेको छ। हाइड्रोपावरको अध्ययनको लागि आएको टोली इलाम नगरपालिका क्षेत्रको होटल ग्रीन भ्युमा होटलमा समेत बास बसेका थिए। रोङ गाउँपालिकाले मेची राजमार्ग आसपासको जोरकलस र कुटिडाँडाको पसल बन्द गर्न सूचना जारी गरेको छ। सूचना जारी गरेपनि जोरकलश क्षेत्रमा दैनिक पसल खुल्ने गरेका छन्। विहीबार इलामको सशस्त्र प्रहरी बल हेड क्वार्टर नम्बर १ का १६ जनालाई कोरोना पुष्टि भएको छ। हालसम्म इलामका ७६ जना कोरोना संक्रमित भएका छन्।
दरौँदी नदी तर्ने क्रममा पालुङटारका दुई जना बेपत्ता,गोरखा : दरौँदी नदी तर्ने क्रममा बगाएर पालुङटार नगरपालिका १ खुर्पाजुङका दुईजना बालक बेपत्ता भएका छन्। जरेबर भन्ने ठाउँबाट फुटबल खेल्न गएका चार जनामध्य दुई जना खोला तर्ने क्रममा बगाएर बेपत्ता भएको स्थानीयबासीलाई उद्धृत गर्दै प्रहरीले जनाएको छ। करिब १५ वर्षीय प्रज्वल श्रेष्ठ र करिब १४ वर्षका सबिन श्रेष्ठ बिहिबार दिउसो एकबजेतिर बेपत्ता भएको जिल्ला प्रहरी कार्यालय गोरखाका एसपी सुरेन्द्र गुरुङले बताए। प्रज्वल अन्नपूर्ण माविमा कक्षा १० मा पढ्छन् भने सविन शारदा माविमा कक्षा ८ मा पढ्छन्। स्थानीयबासीले दरौंदी नदीमा खोजी गर्दा नभेटिएको उनका आफन्त सम्झना श्रेष्ठले जानकारी दिइन। दरौँदी नदी तरेका चार जनामध्य दुई जना भने खोला पार गरेका प्रहरीले जनाएको छ।
काठमाडौंका यी क्षेत्रमा शुक्रबार र शनिबार विद्युत् काटिने,"काठमाडौं : नेपाल विद्युत् प्राधिकरणले शुक्रबार र शनिबार राजधानी काठमाडौँका विभिन्न स्थानमा विद्युत् कटौती गर्ने भएको छ। प्राधिकरणका सूचना अधिकारी लीलाकुमारी अर्यालका अनुसार पुल्चोक वितरण केन्द्रको टेकु चक्रपथ फिडरबाटवितरीत ११ केभी लाइनमा नयाँ फिडर तान्नका लागि विद्युत् कटौती गर्न लागिएको हो। प्राधिरकणले शुक्रबार र शनिबार बिहान १० बजेदेखि साँझ ५ बजेसम्म उक्त फिडरअन्तर्गतका बाग्डोल क्षेत्रमा विद्युत् कटौती हुने जनाएको छ । प्राधिकरणका अनुसार सानेपा चक्रपथ, खाद्य गोदाम, चाइनिज क्याक्प क्षेत्रलगायत क्षेत्रमा विद्युत् कटौती हुनेछ। प्राधिकरणले तोकिएको काम समयअगावै सम्पन्न भएको खण्डमा विद्युत् पुनःप्रवाह हुने जनाएको छ।"
चुच्चेपाटीमा श्रीमती र छोरीमाथि एसिड प्रहार,काठमाडौं : काठमाडौंको चुच्चेपाटीमा आमा र छोरीमाथि एसिड आक्रमण भएको छ। बिहीबार साँझ करिब ९ बजे हेटौंडा घर भइ चुच्चेपाटी बस्दै आएका अन्दाजी ४४ राजन विष्टले श्रीमती र छोरीलाई एसिड प्रहार गरेका हुन्। उनलाई अहिले प्रहरीले नियन्त्रणमा लिएको बताएको छ। उनले मादक पदार्थ सेवन गरी एसिड प्रहार गरेको प्रहरीको भनाई छ। विष्टलाई नियन्त्रणमा लिएर महानगरीय प्रहरी वृत्त बौद्धको हिरासतमा राखिएको छ। आमा छोरीको टाउको र अनुहारमा एसिड परेकाले अस्पताल लगिएको छ। गत साउन ८ गते सीतापाइलामा रौतहटका मोहमद आलमको निर्देशनमा भारतीय नागरिक मुन्ना मोहमदले २२ वर्षीया युवतीमाथि एसिड प्रहार गरेका थिए।
आज १४६६ बढी नेपाली स्वदेश फर्किए,"काठमाडौं : त्रिभुवन अन्तरराष्ट्रिय विमानस्थलमा बिहीबार आवागमन र प्रस्थान दुवैगरी १२ अन्तरराष्ट्रिय चार्टर्ड उडान भएका छन् । यी उडानमार्फत एक हजार ४६६ नेपाली स्वदेश फर्किएको विमानस्थल कार्यालयले जनाएको छ । कोभिड१९ महामारीका कारण विदेशमा अलपत्र परेका नेपालीको विभिन्न एयरलाइन्सले उद्धार चार्टर्ड उडानमार्फत उनीहरुलाई स्वदेश फर्काएको हो । नेपाल एयरलाइन्सले साउदी अरेबियाको दमामबाट १५४ र दमामबाट दुई उडानमा क्रमशः २५९ र १४४ यात्रु काठमाडौँ ल्याएको छ । थप नेपालीको उद्धारका लागि नेपाल एयरलाइन्सको जहाज रियाद र दुबई प्रस्थान गरेको विमानस्थलले जनाएको छ । यस्तै हिमालय एयरलाइन्सले दमामबाट १५४ र कतारको दोहाबाट १५७ यात्रु तथा दुई शव नेपाल ल्याएको छ । एयर अरेबियाले सारजाहाबाट दुई उडानमार्फत क्रमशः १६८ र १६६ यात्रुको उद्धार गरी काठमाडौँ ल्याएको छ । मालिन्दो एयरले मलेसियाको क्वालालम्पुरबाट १७८, फलाई दुबईले दुबईबाट १६४ र टर्किस एयरलाइन्सले ७६ यात्रु ल्याएको छ । शुक्रबार पनि विभिन्न देशबाट नेपालीको उद्धारका लागि आगमन र प्रस्थान दुवै गरी १४ चार्टर्ड उडान हुने विमानस्थलले जनाएको छ ।"
पूर्ण लकडाउन हुन्छ भनेर त्रस्त नहुनुहोस् : सरकार,"काठमाडौं : सरकारले पुनः पूर्ण लकडाउन नगर्ने भएको छ। बिहीबार सञ्चार तथा सूचना प्रविधि मन्त्रालयमा आयोजित पत्रकार सम्मेलनमा बोल्दै सरकारका प्रवक्ता डा युवराज खतिवडाले यस्तो बताएका हुन्। गत सोमबार बसेको मन्त्रिपरिषद् बैठकका निर्णय सार्वजनिक गर्न आयोजित पत्रकार सम्मेलनमा बोल्दै सरकारका प्रवक्ता खतिवडाले पूर्ण लकडाउनको विषयमा सरकारले नसोचेको प्रष्ट पारेका हुन्। चैत ११ गतेको जस्तो लकडाउनको बारेमा सरकारले केही पनि सोचेको छैन, प्रवक्ता खतिवडाले भने, पूर्ण लकडाउन हुन्छ की भनेर त्रस्त हुनुपर्ने अवस्था छैन। शरीर सुरक्षित राखेसँगै पेट पनि पाल्नु पर्ने अवस्था छ। मन्त्री खतिवडाले विश्व्यापी महामारीको रुपमा फैलिएको कोरोना भाइरस (कोभिड१९) को जोखिमको अवस्थालाई हेरेर जिल्ला प्रशासन कार्यालय र स्थानीय सरकारले लकडाउनको विषयमा निर्णय लिनेसमेत प्रष्ट पारे। कोभिडका कारण लकडाउन गरिरहँदा अरु रोगले नागरिकको मृत्यु नहोस् भन्ने विषयमा सरकार गम्भीर छ, मन्त्री खतिवडाले भने । खतिवडाका अनुसार कोरोना संक्रमणको जोखिम नभएका ठाउँमा खुकुलो पार्ने र संक्रमण बढ्दै गएका ठाउँमा लकडाउनलाई कडा बनाउने तयारी सरकारले गरेको छ। कोरोना संक्रमण घट्दै गएका जिल्लामा खुकुलो पार्ने र बढ्दै गएका जिल्लामा कडाइ गर्ने विषयमा सरकार लागेको छ, उनले थपे । पछिल्ला दिनमा संक्रमणको दर बढ्दै गएकाले तत्काल सार्वजनिक यातायात, अन्तर्राष्ट्रिय उडान र विद्यालय र खुला गर्ने अवस्था नरहेको बताएका छन्। सरकारले यसअघि भदौ १ गतेबाट खोल्ने भनेका लामो दूरीका सवारी साधन, अन्तर्राष्ट्रिय उडानको विषयमा पुनर्विचार हुनसक्ने बताएका छन्। यस विषयमा सीसीएमसीको बैठकको सिफारिस अनुसार मन्त्रिपरिषद् बैठकले निर्णय गर्ने प्रष्ट पारे। अहिलेको जोखिमको नियमित अनुगमन गरेको छ । उपत्यकाभित्र संक्रमण जोखिम बढेको छ । मुख्य कार्यालयमै संक्रमण देखिएकाले केही कदम चालेका छौँ, उनले भने, केही दिन जरुरी नभए सार्वजनिक सेवा लिने कोशिस नगरौँ भनेर आह्वान गर्दछौँ । मन्त्री खतिवडाले अहिले गरेको निर्णय तीन चार महिनासम्म कार्यान्वयन हुन नसक्ने अवस्था रहेकोसमेत प्रष्ट पारेका छन् । आजको निर्णय तीन चार महिनासम्म निरन्तर कार्यान्वयन नहुन सक्छ, उनले भने ।"
बैतडीमा कोरोना संक्रमितको संख्या ३२० पुग्यो,"बैतडी : बैतडीमा कोरोना संक्रमितको ३ सय २० पुगेको छ । मेलौली नगरपालिका ७ का २८ वर्षीय पुरुषमा कोरोना पुष्टि भएसँगै जिल्लामा संक्रमितको संख्या ३२० पुगेको हो । डडेल्धुरा अस्पताल प्रयोगशालामा गरिएको परीक्षणमा ती युवकमा कोरोना पुष्टि भएको स्वास्थ्य कार्यालयका प्रमुख योगेशप्रसाद भट्टले जानकारी दिए । ती युवकलाई अहिले आइसोलेसनमा राखिएको छ भने स्वास्थ्य अवस्था समान्य रहेको छ । जिल्लामा ३२० जनामा कोरोना संक्रमण देखिँदा सबैभन्दा बढी पञ्चेश्वर गाउँपालिकामा ६० जना संक्रमित रहेका छन् । यस्तै शिवनाथ गाउँपालिकाका ५०, दोगडाकेदार गाउँपालिकाका ४३, सिगास गाउँपालिकाका ४०, दशरथचन्द नगरपालिकाका ३४, मेलौली नगरपालिकाका २८, सुर्नया गाउँपालिकाका २६, पाटन नगरपालिकाका २३, पुर्चौंडी नगरपालिकाका ९ र डिलाशैनी गाउँपालिकाका ७ जनामा संक्रमण पुष्टी भएको छ । संक्रमित मध्ये ३०४ जना डिस्चार्ज भइसकेका छन् भने १६ जना विभिन्न क्वारेन्टाइन तथा आइसोलेसनमा बसिरहेका छन् । संक्रमित सबैको स्वास्थ्य अवस्था समान्य रहेको स्वास्थ्य कार्यालयले जनाएको छ ।"
आफैले थापेको एम्बुसमा परी मृत्यु,सन्धिखर्क : अर्घाखाँचीको सन्धिखर्क नगरपालिका ५ को रिङदीमा आफैले थापेको एम्बुसमा परेर एकजनाको मृत्यु भएको छ । जिल्लाका विभिन्न ठाउँमा बदेल मार्नका लागि मकैबारीमा करेन्ट लगाउने गर्दछन् । मकै जोगाउनका लागि बँदेल मार्न करेन्ट लगाएर आफैले बनाएको एम्बुसमा परेर अन्दाजी ५० वर्षीय तुल्सीराम पाण्डेको मृत्यु भएको स्थानीय विष्णु भुसाले बताए । छत्रदेव गाउँपालिका ३ बल्कोट घर भएका पाण्डे रिङदीमा बस्दै आएका थिए ।मकै जोगाउनका लागि बँदेल मार्नका लागि रातीमा करेन्ट लगाउने गरिन्छ । घटनाको अनुसन्धान भइरहेको जिल्ला प्रहरी कार्यालय अर्घाखाँचीका प्रहरी निरीक्षक प्रकाश खत्रीले बताए ।
आइसोलेसनको खानामा किरा,"राजविराज : खानाको विषयलाई लिएर राजविराजस्थित आइसोलेसन केन्द्रको खानामा किरा भेटिएको छ। खानामा किरा भेटिएको भन्दै संक्रमितहरु राजविराजस्थित साइकृष्ण हस्पिटल एण्ड मेडिकल कलेजको आइसोलेसन केन्द्रमा आक्रोशित भएर तोडफोडमा उत्रेका छन्। एक बालकले खाँदै गरेको खानामा किरा फेला परेको भन्दै संक्रमितहरुले खाना नखाने अडान राखेर भोक हडतालमा बसेका छन्। पटकपटक गुनासो गर्दा पनि व्यवस्थापन पक्षले सुधार नगरेपछि आफूहरुले टेवुल, बेञ्च तोडफोड गरेर अनसनमा बसेको संक्रमित एक युवकले बताए। खानामा सुधार गर्न माग गर्दै केही दिनदेखि विरोध जनाएपछि झनै समस्या थपिएको भन्दै संक्रमित युवकले माग सम्बोधन गर्नुभन्दा पनि व्यवस्थापन पक्ष आत्मप्रशंसामा रमाउन खोजेको आरोप लगाए। निको भएर फर्कनेहरुले आइसोलेसन केन्द्रको व्यवस्थापन र स्वास्थ्यकर्मीको व्यवहार अत्यन्त राम्रो रहेको भन्दै गरेको प्रशंसाप्रति उनको संकेत थियो। निको भएर ठूलो सङ्ख्यामा बुधबार राति घर फर्कनेहरुले आइसोलेसन केन्द्रमा रहेका २र४ जना युवाहरु खैनी, गुटखा खाएर फोहोर गर्ने, रातभरी तास खेलेर नसुत्ने, होहल्ला गर्ने, व्यवस्थापन विरुद्ध योजनाबद्ध ढंगले लाग्ने गरेको र आफूहरु बाध्य भएर मौन बस्नु परेको जस्ता आरोप लगाएका थिए। आइसोलेसन केन्द्रभित्र व्यवस्थापन पक्षको विरोध गर्ने र बाहिर निक्लने बित्तिकै प्रशंसा गर्नेहरुको शैली देखेर आश्चर्य लागेको भन्दै विरोधमा रहेका संक्रमित युवकले डाक्टरको दवाबमा बाध्यतावश उनीहरुले कुरा फेरेको दाबी गरे। अस्पतालका निमित्त मेडिकल सुपरिटेन्डेन्ट डाक्टर रणजीतकुमार झाले समाजमा पहिचान बनाएका व्यक्तित्वहरुले स्वस्फूर्त बोलेको कुरालाई अरुले सिकाएर बोलेको भन्नु उनीहरुको अपमान गर्नु हो भन्दै संक्रमतिमध्येका ५६ जनाले गर्न नहुने काम गरिरहेको बताए। उनले महिला स्वास्थ्यकर्मीलाई जिस्काउने, अपशब्द बोल्ने, दुव्यवहार गर्ने, तोडफोड गर्ने, बहाना खोजी खोजी विवाद गर्ने तथा संक्रमितहरुको पहिचान खोलेर तस्विर र भिडियो सार्वजनिक गर्ने गरेको कामप्रति आपत्ति जनाए। संक्रमितहरुले आइसोलेसन केन्द्रमा रहेको बेञ्च, टेबुल, टेन्ट तोडफोड गरेको र तीन वटा सिसी क्यामेरासमेत बिगारेको अस्पताल प्रशासनले जनाएको छ। तनाव उत्पन्न भएपछि आइसोलेसनमा खटिएका स्वास्थ्यकर्मीलगायत नास्ता, खानाको व्यवस्थापन पक्षले आइसोलेसन स्थल छाडेर अस्पताल पुगेका छन्। आइसोलेसन केन्द्रका सामग्रीहरु तोडफोड गर्न र स्वास्थ्यकर्मीहरुलाई दुव्यवहार गर्न थालेपछि उनीहरु भागेर अस्पताल आएको डाक्टर झाले वताए। उनले भने पहिले राम्रै थियो, एक सातादेखि लगातार स्वास्थ्यकर्मीमाथि दुव्यवहार हुन थालेपछि घरपरिवार छाडेर आइसोलेसन केन्द्रमा खटिरहेका स्वास्थ्यकर्मीलाई काममा खटाउन गाह्रो भइरहेको छ। हात जोडेर खाना पकाउनेलाई अहिले रातको खाना तयार गर्न पठाएको भन्दै डाक्टर झाले अस्पतालले स्वास्थ्य सेवा र उपचार बाहेक खाना व्यवस्थापनको जिम्मा लिन नसक्ने बताए। खाना व्यवस्थापनको जिम्मा नेपाली सेनालाई दिने विषयमा छलफल भइरहेको छ। राजविराज नगरपालिका प्रमुख शम्भुप्रसाद यादव, जिल्ला प्रशासन कार्यालय सप्तरीका प्रशासकिय अधिकृत आनन्द ठाकुरले आइसोलेसनमा भएको सम्पूर्ण घटना विवरणको यथार्थ जानकारी लिन सम्बन्धित व्यक्तिहरुसँगै गएर भेटेको बताए। स्वास्थ्यकर्मीको टोली, खाना व्यवस्थापन पक्ष पछि विरोधमा रहेका ६७ जना संक्रमितहरुसँग भेटेर समाधानको उपाय खोज्ने उनले बताए। संक्रमितले पटकपटक खानाको विषयमा गुनासो गरेपछि राजविराज नगरपालिकाका प्रमुख यादवले बुधबार संक्रमतिहरुसँग भेट गरेका थिए। संक्रमितहरुले चामल गुणस्तरहिन भएको गुनासो गरेपछि नगर प्रमुख यादवकै निर्देशनमा नयाँ चामलको साटो बिहीबारदेखि पुरानो चामल पकाईएको थियो। खानामा किरा भेटिएको भन्दै संक्रमितहरुले होहल्ला गरेपछि व्यवस्थापनले पुनः खाना पकाएर दिएको बताउँदै डाक्टर झाले ६ जना बाहेक सबै संक्रमितले खाएको बताए। दोस्रो पटक ल्याएको खानामा पनि किरा भेटिएको भन्दै संक्रमित एक युवकले खानामा सुधार गर्नुपर्ने माग ६ जनाको मात्र नभई सबै संक्रमितको साझा माग भएको बताए।"
कोरोना संकटमा कसरी मनाउने चाडपर्व : स्वास्थ्य मन्त्रालयले ल्यायो मापदण्ड,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) संकटको समयमा चाडपर्व मनाउनका निम्ति सरकारले मापदण्ड तयार पारेको छ। स्वास्थ्य तथा जनसंख्या मन्त्रालयले सार्वजनिक गरेको मापदण्ड अनुसार अब चाडपर्व मनाउनुपर्नेछ। मन्त्रालयले सरकारले रोक लगाए पनि जात्रा तथा धार्मिक सभाले निरन्तरता पाएको भन्दै यस्तो मापदण्ड बनाएर सार्वजनिक गरेको हो। मापदण्ड अनुसार अब जात्रा र उत्सव मनाउँदा घरभित्रका सदस्यबाहेक अरुसँग भेटघाट कम गर्नुपर्नेछ। अत्यावश्यक भएमा दुई मिटको दूरी कायम गर्नुपर्ने मापदण्डमा उल्लेख छ। अत्यावश्यक काममले घरबाहिर जानु परेमा मास्क लगाउने, जमघटमा नपुग्दै साबुनपानीले हात धुने वा स्यानिटाइजर लगाउनुपर्नेछ। मन्त्रालयले तयार पारेको मापदण्डमा धार्मिक भेलामा २५ जनाभन्दा बढी उपस्थित हुन पाइने छैन। भौतिक दूरीको ख्याल गर्नुपर्नेछ, देवीदेवताको मूर्ति नछुनसमेत मन्त्रालयले सुझाव दिएको छ। मापदण्डले ६० वर्षभन्दा माथि र १२ वर्षभन्दा कम उमेर, गर्भवती, रोग प्रतिरोधी क्षमता कम भएका, अंग प्रत्यारोपण गरेका र दीर्घरोगीलाई चाडपर्व र उत्सवमा उपस्थित नहुन आग्रह गरेको छ। मापदण्ड जस्ताको तस्तै"
कोरोना कहर : मोरङका नौ स्थानीय तहमा 'लकडाउन',"विराटनगर : कोरोना भाइरसको संक्रमण तीव्ररुपमा फैलदै गएपछि बिहीबारसम्ममा मोरङका नौवटा स्थानीय तहलाई ' लकडाउन' को परिधिमा ल्याइएको छ । संक्रमण नियन्त्रण एवं रोकथामनका लागि स्थानीय तहले धमाधम 'लकडाउन' गर्न थालेका हुन् । संक्रमणको अवस्था विश्लेषण गरेर आवश्यक कदल चाल्न सक्ने निर्णय प्रदेश १ सरकारले गरेपछि स्थानीय तहलाई 'लकडाउन' का लागि बाटो खुलेको थियो । सर्वसाधारण, नागरिक अगुवा, सुरक्षा निकाय, उद्योगी, व्यवसायी, बुद्धिजिवी, अधिकारकर्मी, पेशाकर्मी समेतको तीव्र दबाबपछि थप कोरोना नफैलिओस भन्नलाई 'लकडाउन' गर्नुपर्ने अवस्था आएको स्थानीय तहरुले जनाएका छन् । मोरङमा पहिलो पटक साउन १६ गते विराटनगर महानगरपालिकाले संक्रमण बढेको भन्दै पहिलो पटक 'लकडाउन' गरेको थियो । बिहीबारसम्ममा 'लकडाउन' गर्ने स्थानीय तहको संख्या नौ पुगेको हो । विराटनगर महानगर, रंगेली, रतुवामाई, धनपालथान, सुनवर्षी, सुन्दरहरैँचा, पथरीशनिश्चरे, बेलबारी नगरपालिका र कानेपोखरी गाउँपालिकाले 'लकडाउन' गरेका छन् । जहदा र कटहरी गाउँपालिकाले 'लकडाउन'को घोषणा नगरे पनि कार्यालय र गाउँपालिका अन्र्तगतका वडा कार्यालय बन्द गरेका छन् । ग्रामथान, मिक्लाजुङ, उर्लाबारी, केराबारी, बूढीगंगा गाउँपालिका र लेटाङ नगरपालिकामा 'लकडाउन' गरिएको छैन । 'लकडाउन ' नगरिएका स्थानीय तहमा 'लकडाउन ' गरिएका तहमा जस्तो भाइरसको संक्रमण छैन । विराटनगर महानगरपालिकाको जनस्वास्थ्य महाशाखा प्रमुख रमेश कार्कीले सबै जनाले होसियारी र सावधानी अपनाउनुको विकल्प नभएको बताए । 'संक्रमण समुदायस्तरमा फैलिइसकेको छ,' उनले भने, 'सावधानी नअपनाए संक्रमणबाट जोगिने सम्भावना कम छ ।' कार्कीले अतिआवश्यक काम बाहेक घरबाहिर ननिस्कन सबैलाई आग्रह गरेका छन् । संघीय सरकारले कोरोना भाइरसको रोकथाम तथा नियन्त्रणका गत चैत ११ गतेदेखि सुरु गरेको 'लकडाउन ' साउन ७ गतेदेखि हटाएको थियो । साउन ७ गते सम्म मोरङमा कोरोना संक्रमितको संख्या दुई सय ११ थियो । 'लकडाउन ' खुलेको दुई सातामै मोरङमा दुई सय १९ जना संक्रमित थपिएका छन् । मोरङमा बिहीबारसम्म संक्रमितको संख्या चार सय ३० पुगिसकेको जिल्ला स्वास्थ्य कार्यालय मोरङका प्रमुख ज्ञानबहादुर बस्नेतले बताए ।मोरङका १७ वटै स्थानीय तहमा संक्रमण फैलिएको जानकारी उनले दिए ।"
सूर्य नेपाल प्रा लिको त्रिसारा अगरबत्ती नेपाली बजारमा,"काठमाडौं : सूर्य नेपाल प्रा लि ले मंगलदीप त्रिसारा नामको नयाँ अगरबत्ती नेपाली बजारमा ल्याएको छ । त्रिसारा अगरबत्तीको हरेक काँटीमा ग्राहक महानुभावहरुले मनमोहक सुगन्धको अनुभव गर्न पाउने छन् । त्रिसाराको प्रति प्याक मूल्य रु १०० कायम गरिएको छ र यस अन्तर्गत १८० काँटी जिपलक प्याकमा उपलब्ध हुनेछन् । जिप लक ले गर्दा काँटीको गुणस्तरियता, सुगन्ध लामो समय सम्म टिक्ने जानकारी कम्पनीले गराएको छ । त्रिसरालाई सुपर सेभर प्याकको रुपमा प्रवद्र्धन गर्ने निर्णय कम्पनीले गरेको छ । सूर्य नेपाल प्रा लि ले विभिन्न स्वदेशी अगरबत्ती उद्योगहरुलाई आफ्नो संस्थागत सामाजिक दायित्व अन्तर्गत मंगलदीप अगरबत्ती बनाउन दिई सोको बजार प्रवर्धन तथा विक्रि गरि ती उद्योगहरुलाई दिगो एवं सक्षम बन्न मद्दत गरिराखेको छ । मंगलदीप अगरबत्तीले हाल राष्ट्रको अगरबत्तीमा व्याप्त परनिर्भरता कम गरि देशको राजश्व वृद्धि गर्न तथा अवैध रुपमा हुने अगरबत्ती आयात रोक्न समेत सफल भइरहेको छ । नेपालको साँस्कृतिक परिवेशमा अगरबत्तीले एकदमै महत्व राख्ने हुनाले यसको बजार सम्भाव्यता स्वदेशमै पर्याप्त छ भने विदेशमा पनि यसको माग ठूलो छ । सूर्य नेपाल प्रा लि तीर सलाई तथा टफिचु कन्फेक्सनरीजस्ता उच्च गुणस्तरका उत्पादनहरु मार्फत युवा रोजगारतथा महिला सशक्तिकरणमा अग्रणी भूमिका निभाइरहेको छ भने सोको विक्रि वितरण गरि आफ्ना ग्राहकहरुलाई सन्तुष्टी प्रदान गर्दै आइरहेको छ ।"
वीरगन्जमा कोरोनाले थप दुईको मृत्यु,वीरगन्ज : वीरगन्जमा बिहीबार थप २ जनाको कोरोना भाइरस (कोभिड१९) संक्रमणले मृत्यु भएको छ। वीरगन्जको गण्डकस्थित अस्थायी कोभिड अस्पतालमा उपचारका क्रममा बिहीबार बिहान मृत्यु भएका वीरगन्ज १० आदर्शनगरका ५७ वर्षीय पुरुषमा बिहीबार साँझ संक्रमण पुष्टि भएको हो। बिहीबार बिहान ८ बजे मृत्यु भएका ती पुरुषको स्वाब संकलन गरेर नारायणी अस्पतालको प्रयोगशालामा परीक्षण गर्दा बिहीबार साँझ पीसीआर रिपोर्ट पोजिटिभ आएको अस्पतालका मेसु डाक्टर मदन उपाध्यायले जानकारी दिए। मुटुरोगी ती पुरुषमा निमोनिया र श्वासप्रश्वासको समस्या देखिएपछि गत मङगलबार दिउँसो कोभिड अस्पतालमा भर्ना गरिएको थियो। उपचारकै क्रममा बुधबार राति करिब १० बजेपछि स्वास्थ्य झन् बिग्रिएपछि उनलाई भेन्टिलेटरमा राखिएको थियो । उनको बिहीबार बिहान साढे ८ बजे मृत्यु भएको कोभिड अस्पतालका डाक्टर उदय नारायण सिंहले जानकारी दिए। यस्तै गत साउन २० गते राति आफनै घरमा मृत्यु भएका वीरगन्ज ११ मुर्लीका ८० वर्षीय वृद्धमा पनि कोरोना संक्रमण पुष्टि भएको छ। नारायणी अस्पतालको प्रयोगशालाबाट बिहीबार साँझ प्राप्त रिपोर्टमा ती वृद्धको पनि पीसीआर रिपोर्ट पाजिटिभ रहेको मेसु उपाध्यायले बताए। मूर्लीस्थित आफनै घरमा साउन २० गते राति मृत्यु भएका वृद्धको कोरोना परीक्षणका लागि बुधबार बिहान स्वाब संकलन गरेर नारायणी अस्पतालको प्रयोगशालामा पठाइ थियो। योसंगै पर्सामा कोरोना संक्रमणबाट मृत्यु हुनेको संख्या १९ पुगेको छ। साउनमा मात्रै पर्सामा १५ जनाको मृत्यु भएको छ।
प्रदेश १ का कानूनमन्त्री कार्की आइसोलेसनमा,विराटनगर : प्रदेश नं १ का आन्तरिक मामिला तथा कानूनमन्त्री हिक्मतकुमार कार्की होम आइसोलेशनमा बसेका छन्। केही दिन पहिले सङ्घीय राजधानी काठमाडौँमा प्रदेश प्रहरी विधेयक पारित भइसकेपछि प्रदेशमा प्रहरी व्यवस्थापन सम्बन्धमा भएको छलफलमा सात वटै प्रदेशका आन्तरिक मामिला तथा कानूनमन्त्री सहभागी रहेका अवस्थामा प्रदेश नं२ का आन्तरिक मामिलामन्त्री ज्ञानेन्द्र यादवलाई कोरोना सङ्क्रमण भएको पुष्टिसँगै उनी होम आइसोलेशनमा बस्नुभएको मन्त्री कार्कीका स्वकीय सचिव कमल पौडेलले जानकारी दिए। पौडेलका अनुसार मन्त्री कार्कीले आफूहरुसँग प्रत्यक्ष सम्पर्कमा रहेका सबैलाई स्वाब परीक्षण गर्न आग्रह गरेका छन्। मन्त्रीको निवासमा कार्यरत सबैको स्वाब लिने तयारी भइरहेको सचिव पौडेलको भनाइ छ।
किसानलाई मकै जोगाउन मुस्किल,"बैतडी : जिल्लाको दशरथचन्द नगरपालिका १ का किसान वीरबहादुर टेरले मकैबाली जोगाउन खेतमै टहरा बनाएका छन्। रातको समयमा बारीमा लगाएको मकै जंगली बदेंलले नष्ट गर्न थालेपछि बारी छेउमै बनाइएको टहरामा उनले पहरा दिइरहेका छन्। सुर्नया ४ का भानबहादुर महरा अनिँदो बस्न थालेको एक महिना बढी भइसकेको छ। मकैबाली जोगाउन खेतमा टहरा बनाएर रातभर जाग्राम बसेपनि मकैबाली जोगाउन सकिएको छैन्। उनले भने, दिउँसो बाँदर र राति बँदेलले मकैबाली नष्ट गर्ने गरेको छ। खेतको मकै जंगली जनावरले नष्ट गरेपछि परिवार के ले पाल्ने भन्ने चिन्ता छ। जिल्लाका अधिकांश ठाउँमा जंगली बदेंलले मकैबाली नष्ट गर्न थालेपछि किसानलाई भोकमरी हुने चिन्ताले सताएको छ। दोगडाकेदार गाउँपालिकाका पनि धेरै स्थानमा जंगली बदेंलले मकैबाली नष्ट गरेको किसान गणेशबहादुर बिष्टले बताए। बँदेलले मकैबाली पूर्ण रुपमा नोक्सान गरिसकेको छ, उनले भने, जंगलबाट बथानमा आउने बँदेल धपाउनै मुस्कील हुने गरेको छ। बैतडीलाई मकैको पकेट जिल्लाको रुपमा लिइएको छ। जिल्लाका सुर्नया गाउँपालिका, पाटन नगरपालिका, पञ्चेश्वर गाउँपालिका, दोगडाकेदार गाउँपालिका र दशरथचन्द नगरपालिकालाई मकै पकेट क्षेत्रको रुपमा छुट्याएको छ। पकेट क्षेत्रमै जंगली जनावरले मकैबालीमा व्यापक क्षति पुर्याएको मकै जोन कार्यालय बैतडीका प्रमुख हरिप्रसाद पनेरुले बताए। मकैजोन कार्यालयले उत्पादन बढाउन किसानहरुलाई अनुदानमा मकैको बीउ वितरण गरेको भएपनि किसानलाई भने खेतको मकै कसरी जोगाउने भन्ने चिन्ताले सताएको छ। जिल्लाका अधिकांश लेकाली क्षेत्रमा लगाएको मकैबाली जंगली बँदेलले नष्ट गरिसकेको छ। मकैको घोगा लाग्ने बेलादेखि नै बेला जंगली बदेलले नष्ट गर्नथालेको सुर्नया ४ का किसान कालु चन्दले बताए। जिल्लामा १४ हजार ५ सय हेक्टर जमिनमा मकै खेती गरिदै आएको छ। पछिल्लो समयमा बाँदर र बँदेल लगायतका जंगली जनावरले मकैबाली नष्ट गर्न थालेकाले जिल्लाभर खाद्य संकट निम्तिने खतरा रहेको बैतडी उद्योग वाणिज्य संघका उपाध्यक्ष खीमानन्द भट्टले बताए। हावाहुरीले मकैमा क्षति मंगलबार र बुधबार राति वर्षासँगै आएको हावाहुरीले जिल्लाका विभिन्न स्थानमा मकैबालीमा क्षति पुर्याएको किसानले बताएका छन्। घोगा लाग्ने बेलामा हावाहुरीले मकैबालीमा क्षति पुर्याएको दोगडाकेदार गाउँपालिका ६ सित्तडका रामदत्त जोशीले बताए। यस्तै सुर्नया गाउँपालिकाका विभिन्न स्थानमा पनि हावाहुरीले मकैबाली भाँचेको स्थानीय शिक्षक भानबहादुर महराले बताए। गाउँपालिकाका धेरै जसो वडामा हावाहुरीले मकैबाली सखाप पारेको छ। एकातिर जंगली जनावर अर्कोतिर हावाहुरीले मकैमा क्षति पुर्याउँदा भोकमरी हुने चिन्ता छ, उनले भने। यस्तै जिल्लाको दशरथचन्द नगरपालिकाका विभिन्न वडामा हावाहुरीले मकैबालीमा क्षति पुर्याएको किसान वीरबहादुर टेरले बताए। बैतडीको सुर्नयामा हावाहुरीले भाँचिएको मकै। तस्बिर : भगीरथ अवस्थी"
हेर्दाहेर्दै छोरालाई चितुवाले लगेपछि,"दमौली : बुधबार राति ८ बजे तनहुँको शुक्लागण्डकी नगरपालिका२ मसारका कृष्णमाया राना छोरासँग घरको पिढीमा बसिरहेका थिए। डेढ वर्षीय छोरा नारायण रानाले कट्टुमा पिसाब फेरेपछि कट्टु फेरिदिनका लागि कृष्णमाया घरभित्र पसेर बाहिर निस्कदा नारायणलाई चितुवाले झम्टियो। कृष्णमाया आत्तिइन, चिच्याइन तर केही सीप लागेन। 'हेर्दाहेर्दै चितुवाले छोरालाई झम्टिएर लगिहाल्यो, एकछिन चिच्याए तर मेरो केही सीप लागेन' आँखाभरी आँशु निकाल्दै कृष्णमायाले भने 'सँगै भएको छोरालाई केही सेकेण्डमै चितुवाले लगेर मार्यो।' त्यतिबेला कृष्णमायाका ससुरा पनि घरको पिढीमै थिए। कान कम सुन्ने भएकाले चितुवाले नातिलाई झम्टेर लगेको उनले पत्तो पाएनन्। बालकका बुबा विष्णुबहादुर मेलाबाट घर फर्किदै हुनुहुन्थ्यो। तत्कालै हारगुहार भएपछि स्थानीयवासी जम्मा भएर बालकलाई खोज्नेतर्फ लागे। एकडेढ घण्टा खोजेपछि घरभन्दा तलको जङ्गलमा नारायणको टाउको र एउटा हात फेला पर्यो। मसारमा चार घरधुरीको मात्रै बसोबास छ। चारैतिर जङ्गलले घेरिएको ठाउँ। मृत्यु भएका नारायण कृष्णमायाका कान्छा छोरा हुन्। जेठो छोरा रोहन ७ वर्षका छन्। घटना भएको बेला जेठो छोरा रोहन र सासु घरभित्र थिए। चितुवाको आक्रमणबाट बालकको ज्यान गएपछि स्थानीयवासी त्रसित छन्। स्थानीयवासी पूर्णबहादुर रानाले चितुवाले फेरि पनि आक्रमण गर्न सक्ने भएकाले सतर्क रहनुपर्ने बताए। 'दुई चारदिन अगाडी पनि गाउँमा चितुवा आएको थियो, त्यतिबेला लखेटियो। यस्तो दुखद घटना हुन्छ भन्ने सोचिएन', उनले भने। तनहुँमा पछिल्लो समय चितुवाको आक्रमण बढ्दै गइरहेको छ। चितुवाको आक्रमणबाट विसं २०७४ फागुन यता दश जना बालबालिकाले ज्यान गुमाएका छन् भने आठ जना घाइते भएका छन्। तनहुँमा भएका चितुवा आक्रमणका घटना सबै रातिको समयमा भएका छन्। 'साँझ परेपछि चितुवाले आक्रमण गर्ने गरेको देखिएको छ,' डिभिजन वन कार्यालय तनहुँका प्रमुख केदार बरालले भने 'घरबाहिर कुरेर बस्ने र बच्चालाई आक्रमण गर्ने गरेको यस अगाडीको घटनाले देखाएको छ।' जिल्लामा चितुवाको आक्रमणका घटना सबै साँझको समयमा भएकाले त्यसबेला विशेष सतर्कता अपनाउनुपर्ने बरालको सुझाव छ। 'रातको समयमा बालबालिकालाई घरबाहिर एक्लै छाड्न हुँदैन, घर वरपरका झाडी सफा राख्ने, घरबाहिर उज्ज्यालो राख्नुपर्छ', उनले भने। बरालका अनुसार एक पटक चितुवाले आक्रमण गरेपछि उक्त चितुवा तीनचार दिन सोही ठाउँ वरपर घुम्ने गर्छ। यसैबीच डिभिजन वन कार्यालय तनहुँले आज पीडितको घरमा पुगेर किरिया खर्चबापत रु ५० हजार प्रदान गरेको छ। उक्त रकम डिभिजन वन प्रमुख बरालले मृतक बालकका बुबा विष्णुबहादुरलाई प्रदान गर्नुभयो। चितुवाको आक्रमणबाट मृत्यु भएका बालकको परिवारलाई थप रु नौ लाख ५० हजार प्रदान गरिनेछ। मानिसको जीवनभन्दा ठूलो पैसा नभएपनि राज्य जनताको साथमा छ भन्ने अनुभूति दिलाउन केही राहत रकम प्रदान गर्ने नीति रहेको बरालले जानकारी दिए। पीडितलाई सान्त्वना दिन पुग्नुभएका शुक्लागण्डकी नगरपालिकाका प्रमुख किसान गुरुङले यस्ता घटना दोहोरिन नदिन सबै सतर्क हुनुपर्ने बताए। पीडित परिवारलाई नगरपालिकाको तर्फबाट सहयोग गरिने बताउँदै उनले भने 'जङ्गलका बीचमा भएका घरहरुमा चितुवाको बढी जोखिम देखिएको छ, रातिको समयमा बच्चालाई एक्लै नछाड्ने, घर बाहिर बत्ती राख्ने लगायतका काम गर्नुपर्ने देखिएको छ।' डिभिजन वन कार्यालय तनहुँले चितुवा नियन्त्रणका लागि उक्त ठाउँमा तत्कालै खोर राख्ने भएको छ। कार्यालयले केही दिन अगाडी आँबुखैरेनी गाउँपालिका१ समस्तीपुरमा दुई वटा खोर राखेको छ। समस्तीपुरमा चितुवाको आक्रमणबाट दश वर्षीया बालिका अमिषा थापा घाइते भएकी थिइन्। चितुवाको आक्रमणबाट विसं २०७४ फागुन १ गते भानु नगरपालिका३ दोरदोरका ६ वर्षीय विशाल श्रेष्ठ, विसं २०७५ कात्तिक २९ गते भानु नगरपालिका४ जोखानेका चार वर्षीया रन्जिता लम्साल, मङ्सिर १५ गते भानु नगरपालिका२ ढल्केवरका १० वर्षीय अमृत गुरुङ, विसं २०७६ जेठ २४ गते भानु नगरपालिका२ भकुण्डथोकका नौ वर्षीया पुष्पा अधिकारी, असोज २१ गते भानु नगरपालिका१ जामुनेगैह्राका चार वर्षीय आशिष बानियाँ र भानु नगरपालिका२ फुस्रेटारमा सात वर्षीय ऋतिक रोकाको मृत्यु भएको छ। त्यस्तै विसं २०७६ पुस १४ गते शुक्लागण्डकी नगरपालिका३ रातमाटाका २२ महीनाका बालक रविन नेपाली, पुस २० गते आँबुखैरेनी गाउँपालिका१ रानागाउँका ८ वर्षीय पुजन सिंजाली र माघ १३ गते बन्दीपुर गाउँपालिका४ लोहीपाखाका दश वर्षीय इशक सुनारको चितुवाको आक्रमणबाट मृत्यु भएको थियो।"
नौ बैंक कर्मचारीसहित २१ जनामा कोरोना पुष्टि,"कपिलवस्तु : सदरमुकाम तौलिहवामा ९ जना बैंक कर्मचारीसहित २१ जनामा कोरोना संक्रमण पुष्टि भएको छ। राष्ट्रिय जनस्वास्थ्य प्रयोगशाला टेकुकमा गरिएको स्वाब परीक्षणको रिर्पोट अनुसार ९ जना बैंक कर्मचारी, ३ जना गैससकर्मी, २ जना शिक्षक, २ जना स्वास्थ्यकर्मी, २ जना मेडिकल संचालक र १ जना सुरक्षाकर्मीमा संक्रमण देखिएको हो। ग्लोबल आइएमई बैंक, मेगा बैंक, लक्ष्मी बैंक, कृषि विकास बैंक, गुहेश्वरी मर्चेन्ट बैंकिङ एण्ड फाईनान्सका कर्मचारीमा संक्रमण देखिएपछि सो वित्तीय संस्था आजबाट अर्को सूचना प्रकाशित नहुन्जेल सम्मका लागि बन्द गरिएका छन्। बैंक कर्मचारीमा गरिएको यो नमूना परीक्षणमात्र रहेको स्वास्थ्य कार्यालयले बताएको छ। संक्रमित भेटिएका बैंक कर्मचारी कार्यरत वित्तिय संस्था र उनको घर परिवारलाई समेत अब कोरोना परीक्षण गरिने स्वास्थ्य कार्यालयका कोरोना फोकल पर्सन कुमार थापाले बताए।"
मन्त्रिपरिषद् बैठकका १० निर्णय,"काठमाडौं : सरकारले एकद्वार प्रणाली आयोजना कार्यान्वयन इकाइलाई थप प्रभावकारी बनाउने भएको छ। मन्त्रिपरिषद्को यही साउन १९ गते बसेको बैठकले सो इकाइ सञ्चालनका लागि अर्थ मन्त्रालय र अन्तर्गतको मौजुदा दरबन्दीबाट पदपूर्ति गर्ने गरी चालू आर्थिक वर्षका लागि आवश्यकपर्ने सात जना राजपत्राङ्कित पदको अस्थायी दरबन्दी सिर्जना गर्ने भएको छ। यस्तै बेरुजु फछ्र्यौट मूल्याङ्कन र अनुमगन समितिको सदस्य सचिवमा रमा जोशी दुलाललाई दुई वर्षका लागि मनोनयन गरिएको अर्थ, सञ्चार तथा सूचना प्रविधिमन्त्री डा युवराज खतिवडाले जानकारी दिए। सरकारले स्याङ्जाको अर्जुन चौपारी गाउँपालिका १ को ३० रोपनी जग्गा प्रशासकीय भवनलगायत पूर्वाधार विकास गरी सञ्चालन गर्न ३० वर्षे दीर्घकालीन प्रकारको भाडामा उपलब्ध गराउन स्वीकृति दिएको छ। यस्तै भूमि व्यवस्था, सहकारी तथा गरिबी निवारण मन्त्रालयअन्तर्गत सञ्चालन हुने आयोजना तथा कार्यक्रम कार्यान्वयनका लागि ४२ जना राजपत्राङ्कीत अधिकृतको अस्थायी दरबन्दी स्वीकृत गरिएको छ। शहरी विकास मन्त्रालय मातहत सञ्चालन हुने विकास आयोजना कार्यान्वयनका लागि २९२ पदमा अस्थायी दरबन्दी स्वीकृत गरिएको छ। सरकारले लमजुङको क्वहोलासोथोर गाउँपालिका४ मा रहेको भुजुङ हाइड्रोपावर प्रालीलाई माथिल्लो मिदिम जलविद्युत् आयोजनाको विद्युत्गृह, बाँधस्थल हुँचमार्गलगायत भौतिक संरचना निर्माणका लागि अन्नपूर्ण संरक्षण क्षेत्रअन्तर्गत पर्ने ८८९ हेक्टर सरकारी वन प्रयोगका लागि स्वीकृति दिइएको छ। मन्त्री डा खतिवडाका अनुसार मन्त्रिपरिषद्ले सन्धि सम्पन्न गर्नेसम्बन्धी निर्देशिका, २०७६ को मस्यौदा स्वीकृत प्रदान गरेको छ। यस्तै प्रशासकीय अदालतसम्बन्धी नियमावली, २०७६ र वैयक्तिक गोपनीयतासम्बन्धी नियमावली, २०७७ समेत स्वीकृत भएको छ। नेपाल र भारत सरकारका बीचमा २००८ अगस्ट ६ मा सम्पन्न भएको साना विकास आयोजना सञ्चालन सम्झौतालाई थप गरी सन् २०२३ को अगस्ट ५ सम्म पुर्याइएको छ। मन्त्रिपरिषद्को २०७४ मंसिर १४ तथा २०७५ असार २४, फागुन २८ र २०७६ पुस ७ गतेको निर्णयानुसार कायम गरिएको शर्त र आयोजना कार्यान्वयनको ढाँचामा कायम रहनेगरी सम्झौताको म्याद थप भएको मन्त्री डा खतिवडाले जानकारी दिए। यस्तै सरकारले सहचिव वीरबहादुर राईलाई सचिवामा बढुवा गरेको छ। रासस"
"सवारी पासमा नयाँ व्यवस्था लागू : आज निवेदन, भोलि मात्रै पास",काठमाडौं : जिल्ला प्रशासन कार्यालय काठमाडौँले सवारी पास सम्बन्धमा नयाँ व्यवस्था लागू गरेको छ। कार्यालय परिसरमा मानिसको अत्याधिक भीड हुन थालेको र सार्वजनिक निकायका व्यक्तिहरुमा समेत कोभिड१९ देखिन थालेकाले भीडभाड रोक्न र सामाजिक दूरी कायम गर्न उक्त व्यवस्था गरिएको प्रशासकीय अधिकृत कमलप्रसाद पाण्डेले जानकारी दिए। प्राप्त विवरणअनुसार बिहीबार मात्रै मुलुकभर ३६० जनामा कोरोना देखिएकोमा उपत्यकाका मात्रै ८७ जना छन्। अब अत्यावश्यक कामका लागि गाडीको पास चाहिएमा काठमाडौँ प्रशासनमा अघिल्लो दिन निवेदन दिएर जाने तथा त्यसको भोलिपल्ट मात्रै पास लिनका लागि आउनुपर्ने हुन्छ। निवेदन दिएर सोही दिन पास लिन कुर्दा मानिसको भीडभाड बढी हुने भएकाले त्यस्तो व्यवस्था गरिएको जनाइएको छ। पाण्डेका अनुसार अघिल्लो दिन सङ्कलन भएको निवेदनको आधारमा भोलिपल्ट बिहान ८ बजेबाट पास वितरण गरिने छ। त्यसका लागि गेटमै निवेदन दिने र सोही स्थानबाट पास लिने व्यवस्था मिलाइएको जिल्ला प्रशासन कार्यालय काठमाडौँले जारी गरेको विज्ञप्तिमा उल्लेख छ। काठमाडौँमा पछिल्लो समयमा कोभिड१९ को जोखिम बढ्दै गएकाले आवागनमा कडाइ गरिएको तथा सीमा नाकामा निगरानी बढाइएको छ। गृह मन्त्रालयले ७७ वटै जिल्लामा परिपत्र गर्दै अत्यावश्यक काम बाहेकका लागि पास नदिन निर्देशन जारी गरिसकेको छ। मन्त्रालयले आजदेखि लागू हुने गरी यातायातमा जोर बिजोर प्रणाली लागू गरेको छ।
समुदायमा कोरोना देखिएपछि गोरखाको लक्ष्मीबजार 'सिल',"गोरखा : व्युटी पार्लर सञ्चालकलाई देखिएको कोरोना समुदायमा फैलिएपछि गोरखा नगरपालिका ९ लक्ष्मीबजार क्षेत्रलाई पूर्ण रुपमा बन्देज(सिल) गरिएको छ । बिहीबार सम्पन्न जिल्लास्तरीय कमाण्डपोष्ट एवं सिसिएमसीको बैठकले लक्ष्मीबजार र यस आसपासका क्षेत्रलाई सिल गर्ने निर्णय गरेको हो । 'लक्ष्मीबजारकी व्युटिपार्लर सञ्चालकलाई संक्रमण देखिएको र उनको कन्ट्याक ट्रेसिङको क्रममा समुदायका तीनजनामा संक्रमण देखिएपछि लक्ष्मीबजार र आसपासका क्षेत्रलाई पूर्णरुपमा बन्देज(सिल) गर्ने निर्णय भएको छ,'बैठकको निर्णय सुनाउँदै जिल्ला प्रशासन कार्यालयका सूचना अधिकारी हर्क रोकाले भने, 'पूर्वमा खोलखोले, कट्टेलचोक, पश्चिममा टक्सार, सातदोबाटो, उत्तरमा सिर्दिखोला र दक्षिणमा लुदीखोलाको घेराभित्रको क्षेत्रलाई सिल गर्ने निर्णय भएको हो ।' व्युटिपार्लर सञ्चालक काठमाडौं जाने क्रममा नागढुंगा चेकप्वाइण्टको कोरोना परीक्षणमा कोरोना पोजिटिभ देखिएपछि उनको सम्पर्कमा आएका ५१ जनाको पीसीआर परीक्षण गरिएको थियो । जसमध्ये बिहिबार तीनजनामा कोरोना पोजिटिभ देखिएको वडाअध्यक्ष कुलबहादुर कुँबरले जानकारी दिए ।"
सुर्खेतमा नागरिकता वितरण बन्द,"सुर्खेत : सुर्खेतमा नागरिकता वितरण बन्द गरिएको छ। कोरोना संक्रमणको जोखिम बढेको भन्दै जिल्ला प्रशासन कार्यालयले नागरिकता वितरण लगायतका सेवा बन्द गर्ने निर्णय गरेको हो। प्रशासनले बिहीबार सूचना निकालेर अत्यावश्यकबाहेकका अन्य सेवा बन्द गरिएको जनाएको छ। प्रशासनका अनुसार आइतबारदेखि ति सेवाहरु बन्द हुनेछन्। जिल्ला प्रशासन कार्यालयका अनुसार नागरिकता, राहदानीको सिफारिस, संघसंस्था दर्ता र नविकरण तथा अन्य सिफारिस सेवा पनि बन्द गरिएको हो। जिल्लामा कोरोनाको संक्रमण दर बढेकाले अर्को सूचना प्रकाशित नभएसम्मका लागि यी सेवाहरु बन्द गरिएको सूचनामा उल्लेख छ। यस्तै कोरोनाको संक्रमणको जोखिमपूर्ण अवस्था आएको भन्दै जिल्लामा कृष्ण जन्माष्टमी र तीज पर्व मनाउन पनि रोक लगाएको छ। कोरोना नियन्त्रणका लागि सभा, गोष्ठी, सेमिनार, तालिम, जुलुस, जात्रा, महोत्सवलगायत धार्मिक कार्यक्रमहरुमा पनि रोक लगाइएको जिल्ला प्रशासन कार्यालय सुर्खेतले जनाएको छ। प्रमुख जिल्ला अधिकारी हिरालाल रेग्मीको अध्यक्षतामा बसेको जिल्लास्तरीय विपद् व्यवस्थापन केन्द्रको बैठकले यस्तो निर्णय गरेको हो। अब कृष्णजन्माष्टमी र हरितालिका तीज लगायतका पर्वहरु खुला रुपमा मनाउन पाइने छैन। तीज र जन्माष्टमीमा भीडभाड हुने भएकाले रोक लगाइएको प्रमुख जिल्ला अधिकारी रेग्मीले जानकारी दिए।"
घर बसेर क्वारेन्टाइन गएका पुरुषमा कोरोना देखिएपछि आरुघाटबासी त्रसित,गोरखा : दुई दिन घरपरिवारसँग बसेर क्वारेन्टाइन गएका गोरखाका एकजनामा कोरोना पोजिटिभ देखिएको छ । भारतबाट आइ दुईदिन घर परिवारसँग बसेर भीमोदय माविको क्वारेन्टाइनमा बस्न गएका आरुघाट गाउँपालिका ९ बगैँचाटोलका ४६वर्षीय पुरुषमा कोरोना पोजिटिभ देखिएको गाउँपालिकाका स्वास्थ्य शाखा प्रमुख विजय श्रेष्ठले जानकारी दिए । उनी भारतीय सेनामा आवद्ध छन् । गत साउनको १७ गते घरमा आइपुगेका उनलाई समुदायले दुई दिनपछि साउन १९ गते मात्र क्वारेन्टाइन पुर्याएका थिए । उनको सम्पर्कमा धेरैजना गएको हुनसक्ने भन्दै आरुघाट बजारका बासिन्दा त्रसित भएका छन् ।
संक्रमित कतै तरकारी त कतै पान बेच्दै !,"विराटनगर : विराटनगर महानगरपालिकामा तरकारी एवं फलफूलको व्यापार गर्दै आएका व्यापारीमा कोरोना भाइरस (कोभिड१९) संक्रमण पुष्टि भएको छ। कोशी अस्पतालको प्रयोगशालामा गरिएको परीक्षणबाट बुधबार साँझतिर विराटनगर महानगरपालिका१७ का ३५ वर्षीय पुरुषमा कोरोना संक्रमण पुष्टि भएको हो । कोशी अस्पताल कोभिड१९ उपचार केन्द्रको आइसोलेसनमा भर्ना गर्नलाई उनको खोजीका लागि प्रहरी चौकी मटेरुवा र नगर रक्षकको अलगअलग टोली परिचालित गरिएको थियो । वडाअध्यक्षलाई खवर गरेर प्रहरी सहायक निरीक्षक ताराबहादुर बस्नेतको टोली घरमै पुग्यो। तर उनी घरमा भेटिएनन्। परिवारका सदस्यबाट नम्बर लिएर फोन गर्दा पनि सम्पर्क हुन सकेन। धेरै समयको प्रयासपछि सम्पर्क हुँदा उनी विराटनगर११ मा रहेको नयाँ गुद्री बजारमा तरकारी बेचिरहेका थिए। उनी गुद्री बजारमा तरकारी बिक्री गरिरहेका छन् भन्ने सुनेर उपचारका लागि लैजान नगर प्रहरीका निरीक्षक राजन पौडेलको नेतृत्वमा नगर रक्षकको टोली पुग्यो। टोली पुग्दा उनले काम गर्ने पसलमा तरकारी किन्नेको भीडभाड थियो। गुद्री बजारको पसलमा काम गर्छन् भन्ने कुरा थाहा नहुँदा कोरोना संक्रमण पुष्टि भइसकेका उनको खोजीमा प्रहरी र नगर रक्षकले निक्कै समय खर्चनु पर्यो। उनका दाजुभाइले स्वाब परीक्षण गराएका थिए। भाइको भने रिपोर्ट नेगेटिभ आएको महानगरले जनाएको छ। यसअघि साउन १४ गते बुधबार कोरोना देखिएका अर्का संक्रमित विराटनगरको शनिमन्दिर चौकमा पान बेचिरहेको अवस्थामा भेटिएका थिए। महानगरले पानपसलबाटै एम्बुलेन्समा राखेर आइसोलेसनमा भर्ना गरेको थियो। उनले बीपी कोइराला स्वास्थ्य विज्ञान प्रतिष्ठान धरानमा कोरोना जाँच गराएका थिए। परीक्षणका लागि स्वाब दिएर पान बेच्न आएका उनको रिपोर्ट पछि पोजिटिभ देखिएको थियो। कोरोनाको शंका लागेर परीक्षणको दायरामा आएकालाई स्थानीय प्रशासन र महानगरले होम क्वारेन्टाइनमा बस्न आग्रह गर्दै आएको छ। तर स्वाब परीक्षण गर्न दिएका रिपोर्ट सार्वजनिक नभइकन आआफ्नो काममा व्यस्त हुने गरेको पाइएको छ। परीक्षणको रिपोर्ट नआएसम्म कोरोना लागेको कुरा प्रष्ट हुँदैन, महानगरको जनस्वास्थ्य महाशाखा प्रमुख रमेश कार्कीले भने, सबैले सतर्कता अपनाउनुको विकल्प छैन।"
राकुटेन भाइबरले शुरु गर्यो टिम स्वर्ग फोर्टनाइट कम्युनिटी,"काठमाडौं : राकुटेन भाइबरले हालै मात्र विश्वव्यापी रुपमा परिचित फोर्टनाइट नाम दिइएको एक इस्पोर्टस् प्रतियोगिता नेपालमा संचालन गर्नका लागि सहयोग गरेको छ । यो प्रतियागिताको आयोजना स्वर्ग नामक एक स्वतन्त्र इस्पोर्टस् संगठनको सहकार्यमा भएको थियो । नेपालमै पहिलो पटक आयोजना गरिएको यो फोर्टनाइट प्रतियोगिता यही २०७७ साल साउन ९ गते सम्पन्न भएको थियो । यस प्रतियोगिताले नेपालका इखेलाडीहरुलाई फोर्टनाइट खेलमा पहिलोपटक व्यावसायिक सहभागीताको अवसर दिलाएको थियो । भाइबरले प्रतियोगिताको लागि आफ्नो प्लेटफर्ममा बनाएको फोर्टनाइट कम्युनिटी टिम स्वर्गले भाइबरको अनलाइन् कम्युनिटीमा मानिसहरुको सशक्तिकरणलाई बढावा दिने प्रतिबद्धताको प्रतिनिधित्व पनि गर्छ । प्रतियोगिताको प्रसारण ६००० भन्दा बढी खेलाडीहरुको सहभागीता रहेको फोर्टनाइट नेपालका विभिन्न स्ट्रिमरहरुद्वारा गरिएको थियोे । प्रतियोगिताको विजयी टिम जिबि रह्यो जसमा थिए यातो, क्नास सान्तोस र एसटिफोरइन्क्स । यो टिमले कूल ५७ अँँक स्कोर गरी पुरस्कार वापत १०,००० नगद प्राप्त गरेका थिए । विश्वव्यापी खेल उद्योगहरु भने उच्च प्रतिस्पर्धात्मक खेलहरु फ्रेन्चाइज सम्बन्धन र आकर्षक नगद पुरस्कारका साथ आयोजना गरि अघि बढिसकेको छ र नेपाली खेल समुदायले भने अझै लय पकड्न बाँकी नै छ । आशा एवं विश्वास छ कि यो हाम्रो सानो प्रयासले इस्पोर्टस् प्रति मान्छेहरुको झुकाव बढाउन मद्दत पुग्नेछ र यसले नेपाली खेलाडीहरुलाई चर्चामा ल्याउनेछ ।"
"भारतको कोरोना अस्पतालमा आगलागी, ८ जनाको मृत्यु",नयाँदिल्ली : भारतको गुजरातस्थित एक अस्पतालमा आगलागी हुँदा त्यहाँ उपचार गराइरहेका आठ जना कोरोना संक्रमित बिरामीको मृत्यु भएको छ । गुजरातको राजधानी अहमदाबादस्थित श्रेय अस्पतालमा बिहीबार बिहानै आगलागी शुरु भएको थियो । उक्त घटनालगत्तै त्यहाँ उपचारार्थ भर्ना भएका अरु ४१ जना कोभिड१९ का बिरामीलाई अन्य अस्पतालमा स्थानान्तरित गरिएको थियो । प्रधानमन्त्री नरेन्द्र मोदीले ट्वीट गर्दै आगलागीको उक्त घटनाबाट जनधनको क्षति भएकाेमा दुःख व्यक्त गरेका छन् । उनले पीडितहरुलाई जतिसक्दो सहायता गर्न सरकार तत्पर रहेको बताए ।
काठमाडौंमा थपिए ८७ जना कोरोना संक्रमित,"काठमाडौं : काठमाडौं उपत्यकामा थप ८७ जनामा कोरोना पुष्टि भएको छ। २४ घण्टामा गरिएको परीक्षणमा काठमाडौंमा उपत्यकामा ८७ जनामा कोरोना पुष्टि भएको हो। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार काठमाडौंका ७६, भक्तपुरका १ र ललितपुरमा १० जनामा कोरोना संक्रमण पुष्टि भएको हो। नेपालमा २४ घण्टाको अवधिमा देशभर ३६० संक्रमित थपिएका छन्। हाल देशभर संख्या २१ हजार ७५० पुगेको छ। काेराेनाले मृत्यु हुनेको संख्या ६५ पुगेको छ । नेपालमा संक्रिय संक्रमितको संख्या ६ हजार २ सय ९६ छ। मन्त्रालयका अनुसार पछिल्लो २४ घण्टामा २३३ डिस्चार्ज भएका छन्। कुल डिस्चार्ज हुनेको संख्या भने १५ हजार ३८९ पुगेको छ।"
प्रदेश १ मा अहिलेसम्मकै धेरै कोरोना संक्रमित,"विराटनगर : प्रदेश १ मा बिहीबार हालसम्मकै सबैभन्दा बढी कोरोना भाइरसका संक्रमित थपिएका छन् । प्रदेशको सामाजिक विकास मन्त्रालयका प्रवक्ता डा सुरेश मेहताकाअनुसार प्रदेशमा ६६ जनामा संक्रमण पुष्टि भएको छ । उनले मोरङका २४, सुनसरीका १९, इलामका १५ र झापाका आठजनामा कोरोना संक्रमण पुष्टि भएको जानकारी दिए । हालसम्म प्रदेशमा एकै दिनमा ६० जनाभन्दा बढी संक्रमित भेटिएका थिएनन् । प्रदेश १ मा बिहीबार एक हजार ५४ जनाको पीसीआर परीक्षण भएको थियो । परीक्षण गरिएका मध्ये १५ महिला र ५१ पुरुषको रिपोर्ट पोजिटिभ आएको मन्त्रालयले जनाएको छ । मोरङको विराटनगरमा ११ पुरुष १० महिला, बेलबारीमा दुई र रंगेलीमा एक पुरुष, सुनसरीको धरानमा ११ पुरुष, तीन महिला, इटहरीमा चार पुरुष, एक महिला, इलामको इलाम नगरपालिकामा १५ पुरुष, झापाको मेचीनगरमा सात पुरुष, एक महिलाको कोरोना रिपोर्ट पोजिटिभ आएको हो । प्रदेश १ मा हालसम्म कोरोना संक्रमितको संख्या एक हजार दुई सय ५५ पुगेको छ । प्रदेश १ मा बिहीबार १८ जना डिस्चार्ज भएका छन । पूर्वाञ्चल विश्वविद्यालय कोभिड १९ आइसोलेसन अस्पताल गोठगाउँबाट १२ र बीपी कोइराला स्वास्थ्य विज्ञान प्रतिष्ठान धरानबाट छ जना डिस्चार्ज भएको मेहताले बताए । डिस्चार्ज हुनेमा झापाका नौ, मोरङका छ, मोरङ, सुनसरी र पाँचथरका एकएक जना रहेका छन् । प्रदेश १ मा डिस्चार्ज हुनेको संख्या ९ सय ५ पुगेको छ ।"
प्रचण्डसहित परिवारका सदस्यको कोरोना रिपोर्ट नेगेटिभ,"काठमाडौं : नेपाल कम्युनिष्ट पार्टी (नेकपा) का अध्यक्ष एवं पूर्वप्रधानमन्त्री पुष्पकमल दाहाल प्रचण्डसहित परिवारका सदस्य एवं सचिवालयका सदस्यको कोरोना रिपोर्ट नेगेटिभ आएको छ। अध्यक्ष दाहाललगायत परिवारका सम्पूर्ण सदस्य, सुरक्षाकर्मी र सचिवालयका सदस्यमा कोरोना परीक्षण गर्दा अध्यक्षको बाहिरी सुरक्षा घेरामा खटिएका छ सुरक्षाकर्मीमा मात्र सङ्क्रमण पुष्टि भएको अध्यक्ष दाहालको सचिवालयले जनाएको छ। बाहिरी घेरामा खटिने छ सुरक्षाकर्मीबाहेक अन्यको कोरोना रिपोर्ट नेगेटिभ आएको अध्यक्ष दाहालका निजी सचिव गङ्गा दाहालले जानकारी दिइन। कुपण्डोलमा रहेको बिध म्यानेजमेन्ट प्रालिद्वारा सञ्चालित कोभिड ल्याबमा अध्यक्ष दाहाल, परिवार, सचिवालयका सदस्य र सुरक्षाकर्मीलगायत ५३ जनाको कोरोना परीक्षण गरिएको थियो।"
"एनसेलले ल्यायो वाइफाइ, टक टाइम र डेटा बन्डल सहितको वायरफ्री प्लस सेवा","काठमाडौं : नेपालका उपभोक्ताले अब आकर्षक बन्डल सेवा सहित बिना कुनै झन्झट गुणस्तरीय वायरफ्री इन्टरनेट र वाइफाइ कनेक्टिभिटी सहितको बन्डल सेवाबाट फाइदा लिन सक्छन् । एनसेल आजीयाटा लिमिटेड (पहिले एनसेल प्राइभेट लिमिटेड) ले नेपालमा पहिलो पटक वायरफ्री प्लस वाइफाइ सेवा सुरु गरेको छ । कम्पनीले यो सेवा आफ्नो अम्ब्रेला थिम प्लस अन्तर्गत मंगलवार (साउन २०) देखि सुरु गरेको हो । वायरफ्री प्लस सेवा नवीन वायरलेस प्रविधिमा आधारित घरेलु तथा व्यवसायिक दुबै प्रयोजनका लागि लक्षित वाइफाइ सेवा हो । यो प्रविधि अन्तर्गत उपभोत्ताले बिना तारको प्रयोग डेटा सेवा लिन सक्छन् । प्लान अनुसारको आकर्षक बन्डल सेवा, बन्डलिङ सेवा अन्तर्गत ग्राहकले २ वटा फोरजी सिमकार्ड पाउने, प्लानका आधारमा प्रत्येक सिममा ५ जीबी देखि १० जीबी डेटा, होम नेटवर्क भित्र हरेक महिना ४२५ मिनेट टक टाइम र मोबिप्लेक्स, हङ्गामा म्युजिक, दामी म्युजिक, प्रभु टिभी लगायतका डिजिटल कन्टेन्टहरु र हप्ताको सातै दिन, २४ सै घण्टा उपलब्ध हुने ग्राहक सेवा यस वायरफ्री प्लस वाइफाइ सेवाको प्रमुख विषेशता रहेको छन् । गत महिना देखि कम्पनीले यो सेवा लिन इच्छुक ग्राहकबाट प्रिबुकिङ् लिन सुरु गरेको थियो । वायरफ्री प्लस वाइफाइ सेवा सुरु गरेको अवसरमा आफ्नो उत्साह साट्दै एनसेलका चीफ कर्मसियल अफिसर प्रदीप श्रीवास्तवले भने, 'वायरलेस प्रविधिमार्फत डेटा सेवामा पहुँच दिने यो एक नयाँ सुरुवात हो र यसमा ग्राहकले बन्डल सेवा सहित नयाँ अनुभव लिन सक्छन् । प्रिबुकिङ्गमा ग्राहकहरुबाट प्राप्त अर्डरले हामी उत्साहीत भएका छौं । यसले वायरलेस डेटा कनेक्टिभिटीको महत्वलाई दर्र्शाएको छ र हामीलाई विश्वास छ यो सेवाले उपभोत्तालाई इन्टरनेटमा पहुँच प्रदान गर्दै उनीहरुलाई कनेक्टिभिटीले ल्याउने अवसरहरुसँग जोड्न र डिजिटल बन्न योगदान गर्नेछ।' वार्षिक प्लानमा मासिक रु ६९० को शुल्क रहेको यो सेवा अन्तर्गत इच्छुक ग्राहकले आफ्नो आवश्यकता अनुसारको गोल्ड, प्लाटिनम र डायमण्ड गरी तीन वटा समुहमा कुनै पनि समुह अन्तर्गतको प्लान लिन सक्छन् । गोल्ड समुह अन्तर्गत ग्राहकले वार्षिक प्लानमा मासिक मात्र रु ६९० (कर बाहेक) शुल्कमा ६० जीबी वायरफ्री प्लस डेटा, २०० मिनेट अन नेट टक टाइम र २ वटा फोरजी सिम कार्डमा प्रत्येकमा मासिक ५ जीबी डेटा प्राप्त गर्दछन् । त्यस्तै प्लाटिनम समुह अन्तर्गत ग्राहकले मासिक मात्र रु ८६० (कर बाहेक) शुल्कमा ८५ जीबी वायरफ्री प्लस डेटा, ५०० मिनेट अन नेट टक टाइम र २ वटा फोरजी सिम कार्डमा प्रत्येकमा मासिक १० जीबी डेटा प्राप्त गर्दछन् । डायमण्ड समुह अन्तर्गत ग्राहकले मासिक मात्र रु ९५० (कर बाहेक) शुल्कमा १०० जीबी वायरफ्री प्लस डेटा, १००० मिनेट अन नेट टक टाइम र २ वटा फोरजी सिम कार्डमा प्रत्येकमा मासिक १० जीबी डेटा प्राप्त गर्दछन् । वायरफ्री प्लस सेवा सुचारु गरी यस सेवाको फाइदा लिन इच्छुक ग्राहकले आफ्नो नजिकैको एनसेल सेन्टरमा सम्पर्क गर्न सक्छन् । ग्राहकले एनसेल आजीयाटा कम्पनीको वेबसाइटमा रहेको प्रभु पे, खल्ती र प्रभु कियोस्क तथा नजिकैको प्रभु रेमिटको काउन्टरबाट पनि बुकिङ गर्न सक्छन् । प्याकेजको समयसिमा अनुसार ग्राहकले एक पटक मात्र तिर्नपर्ने ग्राहक शुल्क रु ५००, रु २,५०० वा रु ३,५०० तिर्नु पर्दछ । ४२० दिनको समयसिमा रहेको प्याकेजको हकमा ग्राहकले यो शुल्क छुट गरिएको छ । ग्राहक लिने प्याकेज अनुसार यी प्याकेजहरु अन्तर्गत पाइने सेवाहरु हरेक ३० दिनको साइकलमा प्राप्त हुनेछन् । ३० दिनको समयावधि भित्र प्रयोग गरि नसकेको वा बाँकी सेवाहरु अर्को नयाँ ३० दिनमा थप हुने अर्थात जोडिने छैन । सुरुको चरणमा सुदूर पश्चिमको कञ्चनपुर, बैतडी, डडेलधुरा देखि पुर्वको मोरङ, सुनसरी र धनकुटा सम्म देशका विभिन्न ४० भन्दा बढि जिल्लामा यो सेवा उपलब्ध छ । कम्पनीले प्राप्त बुकिङको आधारमा डिभाइस जडान गर्दै सेवा दिन गर्न सुरु गरेको छ । आफ्नो नयाँ थिम प्लस अन्तर्गत नै रही एनसेलले आफ्ना फोरजी ग्राहकका लागि आकर्षक ननस्टप युट्युब प्लस अफर, एण्डलेस कुराकानी प्लस, सजिलो सिम प्लस सेवा ल्याइसकेको छ र ग्राहकका लागि अझै धेरै सेवाहरु ल्याउँदै जानेछ । प्लस थिमले नवीन र विशेष सेवाहरुको साथ ग्राहकलाई हरेक पल जहाँ भए पनि सेवामा पहुँच सुनिश्चित गराउने उदेश्य लिएको छ । यो सेवाको बारेमा थप जानकारीको लागि एनसेल आजीयाटाका ग्राहकले कल सेन्टर नम्बर ९००८ मा डायल गरी जानकारी लिन सक्नेछन् भने अन्य इच्छुक ग्राहकले ९८०९००८००० मा डायल गरी आवश्यक जानकारी लिन सक्नेछन्। साथै कम्पनीको वायरफ्री प्लस वाइफाइ पेज : मा गई विस्तृत जानकारी लिनुका साथै बुकिङ गर्न सकिन्छ।"
लर्डबुद्ध र लायन्स क्लबबीच छात्रवृत्ति सम्झौता,"काठमाडौं : लर्डबुद्ध एजुकेसन फाउण्डेसन र लायन्स क्लब अफ नेपाल डिष्ट्रिक ३२५ बी १ बीच शैक्षिक सहकार्यका लागि सम्झौता भएको छ । सम्झौता अनुसार, लर्ड बुद्ध एजुकेसन फाउण्डेसनमा सञ्चालित शैक्षिक कार्यक्रम 'बीएस्सी आइटी, 'बीबीएम ईबीजनेश', 'एमबीए' र 'एमएस्सी आइटी' मा प्रत्येक कार्यक्रममा हरेक वर्ष एकजना गरीब तथा जेहेनदार विद्यार्थीले ट्यूसन फीमा पूर्ण छात्रवृत्ति प्राप्त गर्न सक्ने छन्। लर्ड बुद्धले प्रदान गर्ने यो छात्रवृत्ति ८ लाख ६५ हजार रुपैयाँ बराबरको छ । विद्यार्थीको छनौट लायन्स क्लब अफ नेपाल डिष्ट्रिक ३२५ बी १ ले गर्नेछ । सम्झौतापत्रमा लायन्स क्लब अफ नेपालका तर्फबाट डिस्ट्रिक गभर्नर मनबहादुर रोका र फाउण्डेसनका तर्फबाट अध्यक्ष पंकज जालानले हस्ताक्षर गरेका थिए । यसको साथै लायन्स क्लब अफ नेपाल डिष्ट्रिक ३२५ बी१ अन्तरगत रहेका क्लबका सदस्य र उनका परिवारले लर्ड बुद्धमा अध्ययन गर्न चाहेमा ट्युसन फीमा २५ प्रतिशत छात्रवृत्ति प्राप्त गर्न सक्नेछन । यस छात्रवृत्तिले डिस्ट्रिक गभर्नर मनबहादुर रोक्काले प्रस्तुत गरेको नारा 'नरचर द फ्युचर' लाई सार्थक बनाउने विश्वास रहेको अध्यक्ष जालानले बताए । उनका अनुसार, लायन्स क्लबका सदस्यले सिफारिस गरेका जो कोही योजनाबाट लाभान्वित हुन सक्ने छन। काठमाडौंको मैतीदेवीमा अवस्थित यो कलेज मलेसियाको एसिया प्यासिफिक यूनिभर्सिटीको सम्बन्धन प्राप्त संस्था हो । यस संस्थावाट हाल सम्म करिव आठ हजार भन्दा बढी व्यक्तिले सुचना प्रविधि, व्यवस्थापन लगायतका अन्य विधामा स्नातक र स्नातकोत्तर तहको शिक्षा प्राप्त गरिसकेका छन ।"
विप्लव समूहका जिल्ला सेक्रेटरीसहित चारजना पक्राउ,"रुकुम : रुकुम पश्चिम प्रहरीले विप्लव समूहका जिल्ला सेक्रेटरीसहित चारजना पक्राउ परेका छन् । लुकुछिपी विभिन्न गतिविधि गरिरहेको विशेष सूचनाका आधारमा जिल्ला सेक्रेटरी मुसीकोट नगरपालिका६ घर भएका विप्लव समूहका जिल्ला सेक्रेटरी ३९ वर्षीय हिरामणी रावलसहित अन्य तीनजनालाई पक्राउ गरिएको प्रहरीले जानकारी दिएको छ । जिल्लाको आठविसकोट नगरपलिका९ राडीबजारमा लुकिछिपी विभिन्न गतिविधि गरिरहेको विशेष सूचनाका आधारमा उनीहरुलाई पक्राउ गरिएको जिल्ला प्रहरी कार्यालय रुकुम पश्चिमका प्रमुख, डिएसपी ठगबहादुर केसीले जानकारी दिए । पक्राउ पर्नेहरुमा जिल्ला कमिटी सदस्य त्रिवेणी गाउँपालिकाका २० वर्षीय घमण्ड महर, अखिल क्रान्तिकारीका जिल्ला अध्यक्ष १९ वर्षीय प्रेमप्रशान्त बोहरा, विप्लवका कार्यकर्ता २० वर्षीय तुलबहादुर घर्ती रहेको उनले जनाए । उनीहरुलाई राडी बजारमा रहेको एक होटलको कोठामा विभिन्न विषयमा छलफल गरिरहेको अवस्थामा पक्राउ गरिएका प्रहरीको भनाइ छ । पछिल्लो प्रहरी प्रधान कार्यालयले फरार अभियुक्त र राज्य विरुद्ध गतिविधि गर्नेलाई कानुनी कारबाही गर्न निर्देश दिएपछि प्रहरी सक्रिय भएको छ ।"
मेडिकल कलेजले भर्ना लिन नमान्दा गेटमै बिरामीको मृत्यु,"वीरगन्ज : वीरगन्जको नेशनल मेडिकल कलेजले उपचारका लागि भर्ना लिन नमान्दा एक बिरामीको मेडिकल कलेजकै अगाडि मृत्यु भएको छ । वीरगन्जका निजी अस्पतालले बिरामी भर्ना लिन नमानेको गुनासो आएपछि जिल्ला प्रशासन कार्यालय पर्साले बिहीबार नै जनस्वास्थ्यमा खेलवाड नगर्न सूचना जारी गरेको थियो । तर स्थानीय प्रशासनले सूचना जारी गरेकै दिन नेशनल मेडिकल कलेजले भर्ना लिन नमान्दा मेडिकल कलेजकै गेटमा बिहीबार बिहान वीरगन्ज १४ श्रीपुरका ६४ वर्षीय चलितर महत्तोको मृत्यु भएको हो । महत्तोलाई उपचारका लागि बिहीबार बिहान मेडिकल कलेजमा लिएर जाँदा भर्ना नलिएका कारण महत्तोको मृत्यु भएको मृतकका भाइ शम्भु महत्तोले बताए । बिरामी लिएर मेडिकल कलेजमा जाँदा गेटमा खटिएका कर्मचारीले एमडीले भनेपछि मात्रै भित्र जान दिने भन्दै रोकि दिएको भन्दै शम्भुले भने, 'दाइलाई कोरोना नभएको नेगेटिभ रिपोर्ट देखाउँदा पनि मानेन्, आधा घण्टासम्म हार गुहार गर्यौं तैपनि केही लागेन, दाइको मृत्यु भयो ।' शम्भुका अनुसार, बुधबार राति महत्तोको दिशामा रगत देखिएको र श्वासप्रश्वासमा पनि समस्या भएपछि परिवारजनले उपचारका लागि बिहीबार बिहान मेडिकल कलेज लिएर गएका थिए । दुई दिनअघि हल्का ज्वरो र खोकी भएपछि महत्तोलाई मेडिकल कलेजमै लिएर जाँदा पीसीआर जाँचको रिपोर्ट लिएर आउनु भन्दै फर्काइ दिएका थिए । त्यसपछि साउन ११ र १५ गते गरी २ पटक पीसीआर परिक्षण गराउँदा महत्तोको दुवै पटकको रिपोर्ट नेगेटिभ आएको थियो । 'बिहीबार बिहान गेटमा रोक्दा दुवै नेगेटिभ रिपोर्ट देखायौं तै पनि गेटमा खटिएका कर्मचारीले मानेन्, एमडीले भनेपछि मात्रै भर्ना लिन्छौं भने, मृतक महत्तोका भाइ शम्भुले भने, 'भर्ना लिन नमान्दा उपचार नपाएर दाइको ज्यान गयो।' नेशनल मेडिकल कलेजका कोभिड फोकल पर्सन डाक्टर असरफ हुसेनले भने मेडिकल कलेजलाई बदनाम गराउन झुठो आरोप लगाइएको बताए । उनले भने, 'पीसीआरको नेगेटिभ रिपोर्ट लिएर आएका बिरामीलाई भर्ना गरेर उपचार गर्दै आएका छौं, गेटबाटै फर्काइएको आरोप झुठो हो । नेशनल मेडिकल कलेजका प्रबन्धक निर्देशक बसरुद्धिन अन्सारीले भने आफूलाई यस विषयमा जानकारी नभएको बताए । हेलिकप्टर चाटर्ड गरेर काठमाडौं जाँदै बिरामी वीरगन्जका निजी अस्पतालले लापरवाही गर्न थालेको र उपचार पनि विश्वसनीय नभएको भन्दै आर्थिक रुपमा सम्पन्न हुनेहरु हेलिकोप्टर चाटर्ड गरेर काठमाडौं जान थालेका छन् । पछिल्लो ३ दिनयता मात्रै ४ जना बिरामी उपचारको लागि हेलिकोप्टर चाटर्ड गरेर काठमाडौं गएका हुन् । साउन २० गते मंगलबार वीरगन्ज १० आदर्शनगरक सुत्केरी महिला अन्नु क्याललाई हेलिकोप्टरबाट काठमाडौं पठाइएको जिल्ला प्रहरी कार्यालय पर्साले जनाएको छ । आर्दशनगरकै मुटुरोगी ६५ वर्षीय घनश्याम चाचानको श्वासप्रश्वासमा समस्या भएपछि उपचारका लागि उनी साउन २१ गते बुधवार हेलिकोप्टर चाटर्ड गरी काठमाडौं गएका हुन् । यस्तै श्वासप्रश्वासमा समस्या देखिएका वीरगन्जका शिक्षक समेत रहेका नेकपाका युवा नेता अरविन्द सिंहलाई पनि बुधबार दिउँसो हेलिकोप्टर मार्फत काठमाडौं पठाइएको हो । बिहीबार पनि वीरगन्ज महानगरपालिका ६ का डाक्टर नविन चौधरीकी श्रीमती ३१ वर्षीया अल्का कुमारीलाई उपचारका काठमाडौं पठाइएको छ । वीरगन्जका निजी अस्पतालले कोरोनाको आशंकामा भर्ना लिन छाडेपछि बिरामी हेलिकोप्टर चाटर्ड गरेर उपचारका लागि काठमाडौं जाने क्रम बढेको हो ।"
अपाचे आरटिआर १६० ४भी सिंगल डिस्क सार्वजनिक,"काठमाडौँ : टीभीएसको आधिकारीक वितरक जगदम्बा मोटर्सले अपाचे १६० ४भी को सिंगल डिस्क भेरियन्ट आज मंगलबार साउन २० गते दराज एपमार्फत सार्वजनिक गरेको छ । कम्पनीले यसअघि डबल डिस्कमा मात्रै बिक्री गर्दै आएको १६० ४भी अब सिंगल डिस्कमा पनि उपलब्ध गराएको हो । जगदम्बा मोटर्स सधैँ आफ्ना ग्राहकलाई विभिन्न रेञ्जमा मोटरसाइकल उपलब्ध गराउन प्रतिबद्धता रहँदै आएको छ । यस्तोमा कम्पनीले नयाँ भेरियन्टमा १६० ४भी लाई बजारमा उतारेको हो । नयाँ उत्पादनमा १६० ४भी डबल डिस्क जस्तै सम्पूर्ण फिचरहरु उपलब्ध रहेको छ । सिंगल डिस्कमा पछाडि चक्कामा भने ड्रम ब्रेक दिइएको छ । दराजले चलाई रहेको दराजले महाबचत योजना सकिएलगतै नयाँ १६० ४भी सिंगल डिस्क सार्वजनिक गरिएको हो । नेपालमा नै पहिलो पटक कुनैपनि कम्पनीले आफ्ना उत्पादनको सुरुवात नै डिजिटल प्ल्याटफर्म मार्फत गरेको यो पहिलो पटक हो । हामीले दराजको महा बचत योजनामा १६० ४भी को सिंगल डिस्क भेरियन्ट सार्वजनिक गरेका छौं । अहिले कोभिड १९ को कारण सामाजिक दुरी कायमगर्दै अगाडि बढ्नु पर्ने भएकाले यसको लञ्चिङ नै डिजिटल प्ल्याटफर्मबाट गर्न उचित हुने लागेर दराजमार्फत नै बिक्री सुरु गरेका हौं, जगदम्बा माटर्सका भाइस प्रेसिडेन्ट दिपककुमार अग्रवालले भने। उनले दराजबाट १६० ४भी मोटरसाइकल किन्ने ग्राहकले नगद १४ हजार रुपैयाँ छुट पाउने जानकारी दिँदै भने, यसले ग्राहकलाई पनि फाइदा पुग्ने र अहिलेको समयमा ग्राहकले पनि घरमा नै बसेर आफ्नो लागि मोटरसाइकल किन्न सक्ने भएकाले दराजलाई उपयुक्त थलोको रुपमा छनोट गरेका हौँ । दराजमा यो योजना ७ दिनको लागि रहने छ । कम्पनीले साउन ८ गते सार्वजनिक गरेको नयाँ मूल्य सूचीमा नै आरटीआर १६० फोर भी सिंगल डिस्क भेरियन्टको मूल्य सार्वजनिक गरेको थियो । कम्पनीले यसको मूल्य २ लाख ७२ हजार ९०० रुपैयाँ तोकेको छ । १६० ४भी लाई दराज एपमार्फत खरिद गर्ने ग्राहकले नगद १४ हजार रुपैयाँ छुट पाउने छन् । मोटरसाइकलको छुटपछिको मूल्य २ लाख ५८ हजार ९०० रुपैयाँ हुने छ । तर, यसको आधिकारीक मूल्य भने २ लाख ७२ हजार ९०० रुपैयाँ रहेको छ । १६० ४भी मा पावर राइडिङको लागि सुपर स्लिक मेटेड ५ स्पीड गियरबक्स रहेको छ । टीभीएसको रेसिङ डिएनएबाट प्रेरित रहेको १६० ४भीले आफ्नो विरासतलाई कायम राख्न सकेको छ । टीभीएस अपाचे आरटीआर १६० फोर भी पावर टु वेट रेसियोमा टप स्पीड ११३ किलोमिटर प्रति घण्टा रहेको छ । जसले आश्चर्यजनक रुपमा ० देखि ६० किलोमिटर प्रतिघण्टाको रफ्तार मात्र ४७३ सेकेन्डमा पुरा गर्छ । १६० ४भी मा रहेको १५९७ सीसी सिंगल सिलिण्डर, ४ स्ट्रोक, ४ भल्भ, आयल कुल्डइन्जिन रहेको छ, उक्त इन्जिनले १६५ पीएस पावर ८००० आरपीएममा र १४८ एनएम टर्क ६५०० आरपीएममा उत्पादन गर्छ । यस मोटरसाइकलमा पूर्ण डिजिटल इन्ट्रुमेन्ट क्लष्टर दिइएको छ । आकर्षक हेडल्याम्पको साथमा आएको यो मोटरसाइकलमा डेटाइम रनिङ लाइट उपलब्ध रहेको छ । यसलाई कम्पनीले तीन कलर अप्सनमा बजारमा उतारेको छ । जसमा मेटालिक व्ल्यू, रेसिङ रेड र काइनाइट व्ल्याक कलर रहेका छन् । विशेषताहरूः  ग्राहकले पाउँछन् १४ हजार नगद छुट  डबल डिस्कको तुलनामा १९ हजार कम मूल्य  दराजमा ७ दिनसम्म छुटसहित किन्न पाइने  सेग्मेन्टमा सर्वाधिक १६५ पीएस पावर, १६० सीसी  सर्वाधिक सफल मोडल  सून्यदेखि ६० किलोमिटर प्रतिघण्टाको रफ्तार मात्र ४७३ सेकेन्डमा कुद्ने"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या २१ हजार ३ सय ९० पुगेको छ। ६० जनाले कोरोनाकै कारण ज्यान गुमाइसकेका छन्।
सशस्त्र प्रहरी अस्पतालमा पीसीआर ल्याब र आइसीयु उद्घाटन,"काठमाडौं : सशस्त्र प्रहरी बलले काठमाडौंको चन्द्रागिरी नगरपालिकाको बलम्बुमा सञ्चालन गर्दै आएको अस्पतालमा पीसीआर ल्याब सञ्चालनमा ल्याइएको छ । अस्पतालले ६ शय्याको आइसीयु वार्डलाई २० शय्यामा समेत स्तरोन्नति गरेको छ ।कोरोना भाइरसको संक्रमण बढ्दै आएपछि सशस्त्र प्रहरीले कोभिड डेडिकेटेड अस्पतालको क्षमता बढाएको हो । सशस्त्र प्रहरी बलका महानिरीक्षक शैलेन्द्र खनालले बुधबार एक कार्यक्रमबीच अस्पतालमा सञ्चालनमा ल्याइएको पीसीआर ल्याब र आइसीयु वार्ड उद्घाटन गरेका छन् ।सशस्त्र प्रहरीको उक्त अस्पतालमा कोरोना भाइरस संक्रमितहरुको उपचार हुँदै आएको छ । अहिले पनि अस्पतालमा एकसय १७ जनाको उपचार भइरहेको छ । जसमध्ये दुईजनाको आईसीयूमा उपचार भइरहेको अस्पतालले जनाएको छ । उक्त अवसरमा सशस्त्र प्रहरी बलका महानिरीक्षक खनालले विद्रोहीसँग युद्ध लड्नुपर्ने सुरक्षाकर्मीहरुले कोरोना भाइरसविरुद्ध लड्नुपर्ने बेला आएको बताए ।विद्रोहीहरुविरुद्धको युद्धमा विजयी भएजस्तै कोरोना भाइरसविरुद्धको लडाइँमा सुरक्षाकर्मीसँगै सिंगो देश विजयी हुने उनले विश्वास व्यक्त गरे । 'कोरोना भाइरसको महामारीविरुद्धको लडाइँ पनि युद्धसमान हो, महानिरीक्षक खनालले भने, विद्रोहीविरुद्ध लड्दै आएको सशस्त्र प्रहरीको काँधमा कोरोना भाइरसको महामारीविरुद्ध लड्ने जिम्मेवारी आएको छ । यस लडाइँमा हामी विजयी हुनुपर्छ ।' अस्पतालका अप्रेसन अधिकृत एवं सशस्त्र प्रहरी उपरीक्षक डा प्रवीण नेपालले कोरोना भाइरसविरुद्धको लडाइँमा विजय हासिल गर्न अस्पतालको क्षमता बढाएको स्पष्ट पारे ।उनले २० शय्याको आईसीयूमा आठवटा भेन्टिलेटर मेसिनको व्यवस्था रहेको जानकारी दिए ।उनका अनुसार अस्पतालको क्षमता २ सय शय्या रहेको छ । उपचाररत एक वृद्धाको मृत्यु यसैबीच अस्पतालमा कोरोना भाइरस संक्रमणको उपचार भइरहेकी एक वृद्धाको बुधबार मृत्यु भएको छ ।सर्लाही मलंगवा नगरपालिका ६ की ६५ वर्षीया वृद्धाको मृत्यु भएको अस्पतालका अप्रेसन अधिकृत डा नेपालले जानकारी दिए । उनका अनुसार स्वयम्भूस्थित मनमोहन अस्पतालमा उपचार भइरहेकी उनलाई सशस्त्र अस्पतालमा रिफर गरिएको थियो ।साउन १६ गते मनमोहनमा उनको कोरोना परीक्षण गरिएको थियो । जसको रिपोर्टमा कोरोना भाइरसको संक्रमण पुष्टि भएको उनले बताए । संक्रमण पुष्टि भएपछि साउन १९ गते सशस्त्र अस्पतालमा रिफर गरिएर उनको भेन्टिलेटरमा राखेर उपचार गरिएको डा नेपालले जानकारी दिए ।उनका अनुसार वृद्धाको मृत्युपछि कुरूवा बसेका उनका दुई छोराको पनि कोरोना भाइरसको परीक्षण गरिएको छ ।"
संघीय संसदका प्रवक्तामा कोरोना संक्रमण पुष्टि,काठमाडौं : संघीय संसदका प्रवक्ता रोजनाथ पाण्डेमा कोरोना भाइरस (कोभिड१९) संक्रमण पुष्टि भएको छ । संसद सचिवालय स्रोतका अनुसार मंगलबार कोरोना परीक्षणका लागि स्वाब दिएका पाण्डेको रिपोर्ट शुक्रबार पोजिटिभ आएको हो । पाण्डे प्रतिनिधिसभा सदस्य प्रदिप यादवसहितको टोली वन व्यवस्थापनको अनुगमनका लागि केही दिनअघि सिन्धुली गएका थिए । यादव सांसदको सार्वजनिक लेखा समितिका सदस्यसमेत हुन् । यादवमा कोरोना पुष्टि भएपछि उनीसँगै गएका पाण्डेसहित ८ जनाको स्वाब संकलन गरेर परीक्षणका लागि पठाइएको थियो । पाण्डेमा संक्रमण पुष्टि भए पनि उनीसँगै गएका अन्य सदस्यको भने रिपोर्ट नेगेटिभ आएको छ ।
६ लाखको सुर्ती बरामद,"परासी : जिल्ला प्रहरी कार्यालय पश्चिम नवलपरासीले ६ लाख बराबरको पाते सूर्ती बरामद गरेको छ। भारतबाट भन्सार छलेर ल्याएको १५ सय केजी सूर्ती लुकाएर राखेको अवस्थामा बरामद गरिएको जिल्ला प्रहरी कार्यालयका उपरीक्षक अजय केसीले बताए। ६० वटा बोरामा राखिएको सूर्ती पाल्हीनन्दन गाउँपालिकाको चमनटोलाको खेतबाट बरामद गरिएको केसीले जानकारी दिए। कारोबारमा संलग्न व्यक्तिको पहिचान हुन नसकेको प्रहरीले जनाएको छ। बरामद सूर्ती आवश्यक कारबाहीका लागि महेशपुर भन्सार कार्यालय पठाइएको छ। कोरोना संक्रमणका कारण सीमा क्षेत्रको आवतजावतमा पूर्णरुपमा रोक लगाइए पनि दुवै देशतर्फ हुने अवैध कारोबारमा भने कमि आउन सकेको छैन्। पछिल्लो पटक भारतबाट लत्ताकपडा, मोटर पार्टस र सूर्तीजन्य वस्तुको नेपाल तर्फ चोरी निकासी हुने गरेको छ। नेपालबाट भने भारततर्फ मटर(केराउ)को अवैध कारोबार हुने गरेको छ। प्रहरीले हरेक दिनजसो ३ देखि ४ लाखसम्मको मटर भारत लैजाने क्रममा बरामद गर्ने गरेको छ।"
"'उपत्यकामा कोरोनाको डरलाग्दो संक्रमण, अस्पतालमा बेड अभाव हुनसक्ने' (भिडियाे)","काठमाडौं : स्वास्थ्य तथा जनसंख्या मन्त्रालयले काठमाडौं उपत्यकामा कोरोनाको संक्रमण ह्वात्तै बढेकाले सचेत रहन आग्रह गरेको छ। मन्त्रालयका प्रवक्ता डा जागेश्वर गौतमले बिहीबारको नियमित पत्रकार सम्मेलनमा काठमाडौं उपत्यकामा कोरोना संक्रमित दर बढेकाले अप्ठ्यारो परिस्थिति सिर्जना भएको बताए। 'संक्रमण दर बढेकाले अप्ठ्यारो परिस्थिति छ। कुनै पनि सरकारी, सामुदायिक र निजी कार्यालयमा कुनै पनि बैठक, छलफल वा सेमिनार बन्द गर्नु', गौतमले भने, 'छलफल गर्नुपरे भर्चुअल विधिबाट गर्न अपील गर्दछौं।' २४ घण्टामा ३६० जनामा कोरोना पुष्टि : संक्रमितको संख्या २१७५० काठमाडौंमा थपिए ८७ जना कोरोना संक्रमित पत्रकार सम्मेलनमा गौतमले काठमाडौंमा कोरोना संक्रमण वृद्धि भएकाले अस्पतालमा बेड, उपकरण र स्वास्थ्यकर्मीको अभाव हुने सम्भावना रहेको बताए। 'औषधि र भेन्टिलेटरले उपचारमा सहयोग मात्र गर्ने हो। संक्रमण बढ्दै गएमा हाम्रो अस्पतालले धान्न सक्दैन', उनले भने, 'अहिले जनस्वास्थ्यको मापदण्ड कडाइका साथ लागू गर्नुहोला।' २४ घण्टाको अवधिमा काठमाडौं उपत्यकामा ८७ जनामा कोरोना पुष्टि भएको छ। गौतमका अनुसार काठमाडौंका ७६, भक्तपुरका १ र ललितपुरमा १० जनामा कोरोना संक्रमण पुष्टि भएको हो। नेपालमा २४ घण्टाको अवधिमा ३६० जना कोरोना संक्रमित थपिएका छन्। हाल देशभर संख्या २१ हजार ७५० पुगेको छ। काेराेनाले मृत्यु हुनेको संख्या ६५ पुगेको छ ।"
कोरोना संक्रमित मन्त्री भन्छन् होटलबाटै सर्यो जस्तो लाग्छ,"जनकपुरधाम : प्रदेश २ का आन्तरीक मामिला तथा कानूनमन्त्री ज्ञानेन्द्र यादव कोरोना संक्रमित भएका छन्। मन्त्री यादवसँगै उनका दुई जना पिएसओ र एकजना सवारी चालक पनि कोरोना पोजेटिभ भएको रिपोर्ट आएको छ। संक्रमण पुष्टी भएपछि जनकपुरस्थित मन्त्री निवासमै आफूलाई आईसोलेट गरेका यादवले काठमाडौंको होटलबाट आफूमा कोरोना सरेको आशंका व्यक्त गरेका छन्। काठमाडौंमा साउन १५ गते आयोजित प्रहरी समायोजन सम्बन्धी समन्वय समितिको बैठकमा मन्त्री यादव प्रदेश २ को नेतृत्व गरि सहभागी हुन गएका थिए। काठमाडौंमा हुँदा उनी होटल क्रिस्टेलमा बसेका थिए। 'होटेलबाटै कोरोना लागेको आशंका छ तर, यस विषयमा केही ठोकुवा भन्न सकिन्न बिहीबार अन्नपूर्ण अनलाइनसँग फोनमा कुरा गर्दै मन्त्री यादवले भने 'हामी जनतासँग प्रत्यक्ष सम्पर्कमा हुन्छौं जति सुकै सावधानी अपनाए पनि कुनै न कुनै भूलचुक भएकै होला जसको परिणाम संक्रमित भएको छु। पिसआर टेस्ट गराउँदा पोजिटिभ आए पनि हालसम्म आफ्नो शरिरमा कुनै अस्वस्थता वा लक्षण भएजस्तो छैन्, मन्त्री यादवले भने 'म डब्लुएचओद्धारा निर्देशित स्वास्थ्य सम्बन्धी सबै मापदण्डहरुलाई फलो गरिराखेको छु र विश्वास छ चाँडै निको भएर जनताको सेवामा पूनः फर्किने छु। मन्त्री यादवले सबैलाई उच्च मनोबल बनाएर पूर्ण सर्तकताका साथ यस महामारीबाट जोगिन आग्रह गरेका छन्। सानो हेलचक्राईले पनि तपाईलाई जोखिममा पार्न सक्छ त्यसैले आफू पनि जोगिनुस र अरुलाई पनि जोगाउनुस्उनले भने । आफू आईसोलेट भए पनि मन्त्रालयको कामकाजबारे फोनमार्फत निरन्तर रिर्पोटिंगहरु लिइरहेको मन्त्री यादवले जानकारी गराए।"
अख्तियारका थप २२ कर्मचारीमा कोरोना पुष्टि,काठमाडौं : अख्तियार दुरुपयोग अनुसन्धान आयोगमा कार्यरत थप २२ कर्मचारीमा कोरोना भाइरस (कोभिड१९) संक्रमण पुष्टि भएको छ। मंगलबार १५ सुरक्षाकर्मीको रिपोर्ट पोजिटिभ आएपछि संकलन भएको स्वाब परीक्षण रिपोर्टमा थप २२ जनामा संक्रमण पुष्टि भएको हो। १५ सुरक्षाकर्मीमा कोरोना पुष्टि भएपछि अख्तियारका आयुक्तसहित सबै कर्मचारीलाई होम क्वारेन्टाइनमा राखिएको थियो। स्वाब संकलनपछि भएको परीक्षणमा थप २२ जनामा संक्रमण पुष्टि भएपछि अख्तियारमा मात्र कोरोना संक्रमण पुष्टि हुनेको संख्या ३७ पुगेको छ।
एकै दिन १६ सशस्त्र प्रहरीमा कोरोना सङ्क्रमण,"इलाम : बिहीबार एकै दिन १६ जना सशस्त्र प्रहरीमा कोरोना सङ्क्रमण फेला परेको छ। यही साउन साउन १८ गते स्वाब लिइएका ४२ सशस्त्र प्रहरीमध्ये १६ जनाको रिपोर्ट पोजेटिभ आएको हो। सशस्त्र प्रहरी एक नम्बर गण बाहिनीमा कार्यरत सशस्त्रमा कोरोना सङ्क्रमण देखिएको हो। साउन १८ गते ४२ सशस्त्र र अन्य गरी ६८ जनाको स्वाब सङ्कलन गरेर पठाइएको थियो। हालसम्म यस गणमा जम्मा ४६ सशस्त्रमा कोरोना पुष्टि भइसकेको स्वास्थ्य कार्यालय इलामका कोरोना फोकल पर्सन विमल बरालले जानकारी दिए। उनका अनुसार जिल्लामा हालसम्म दुई नेपाली सेना र एक प्रहरीमा समेत कोरोना पुष्टि भइसकेको छ भने अन्य गरी इलाममा कोरोना सङ्क्रमितको सङ्ख्या ७६ पुगेको छ। त्यस्तै १५ गते नै इलामको रोङ गाउँपालिकाबाट समेत १५४ जनाको स्वाब सङ्कलन गरेर पठाइएकामा सबैको रिपोर्ट नेगेटिभ आएको छ। क्वारेन्टाइनमा बसेका, गाउँपालिकाका जनप्रतिनिधि, कर्मचारी र स्थानीयवासीको रिपोर्ट नेगेटिभ आएको हो। कारोना फोकल पर्सन बरालका अनुसार इलाममा समुदायमा कोरोना नफैलिएकाले ढुक्क हुन सर्वसाधारणलाई उहाँले आग्रहसमेत गरे।"
२४ घण्टामा ३६० जनामा कोरोना पुष्टि : संक्रमितको संख्या २१७५०,काठमाडौं : पछिल्लो २४ घण्टामा नेपालमा ३६० जनामा कोरोना भाइरस (कोभिड१९) संक्रमण पुष्टि भएको छ। योसँगै नेपालमा कोरोना संक्रमितको संख्या २१ हजार ७५० पुगेको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार संक्रिय संक्रमितको संख्या ६ हजार २ सय ९६ रहेको छ। मन्त्रालयका अनुसार पछिल्लो २४ घण्टामा २३३ डिस्चार्ज भएका छन्। कुल डिस्चार्ज हुनेको संख्या भने १५ हजार ३८९ पुगेको छ। नेपालमा कोरोनाले मृत्यु हुनेको संख्या ६५ पुगेको छ। गौतमका अनुसार काठमाडौं संक्रमण दर बढेको छ ।
"सप्तरीमा चारजना आइसोलेसन भर्ना, ४३ डिस्चार्ज","राजविराज : सप्तरीको आइसोलेसन केन्द्रमा एकै दिन चारजना कोरोनाका बिरामी भर्ना भएका छन्। बिहीबार ४३ जना संक्रमित भने कोरोना जितेर घर फर्केका छन् । एकै दिन ४३ जना निको भइ घर फर्किँदा एक पुरुष र ३ महिला आइसोलेसन केन्द्रमा भर्ना भएको अस्पतालले जनाएको छ । यो सँगै निको भएर फर्किनेको सङ्ख्या ३ सय ८४ पुगेको छ । जसमा ३८ जना महिला छन् । राजविराजस्थित साइकृष्णा हस्पिटल एण्ड मेडिकल कलेजको आइसोलेसन केन्द्रमा उपचाररत बिरामी निको भएर घर फर्किए पछि हाल १३ महिला र ८८ पुरुष गरी १०१ जना आइसोलेसन केन्द्रमा उपचारत छन् । एकै पटक नौ महिलासहित ४३ जना निको भएर घर फर्किएको गजेन्द्रनारायण सिंह अस्पतालका निमित्त मेडिकल सुपरिटेन्डेण्ट डाक्टर रणजीतकुमार झाले बताए । राजविराजस्थित प्रयोगशालामा बुधबार ७३ जनाको परीक्षण गरिएकोमा आइसोलेसनमा बसेका ४३ जनाको अन्तिम रिपोर्ट नेगेटिभ आएपछि अस्पतालले उनीहरुलाई डिस्चार्ज गरेको हो । आइसालेसन केन्द्रमा बसेका दुई र होम आइसोलेसनमा बसेका तीनजनाको भने पुनः पोजिटिभ रिपोर्ट आएपछि थप केही दिन आइसोलेसनमै राखिएको छ । हालसम्म सप्तरीमा संक्रमित हुने ५ सय ३९ मध्ये आइसोलेसन केन्द्रमा ५१ महिलासहित ४ सय ८५ जना भर्ना भएका छन् । संक्रमति ५ सय ३९ जनामध्ये राजविराज नगरपालिका६ सिरहा रोडका ७३ वर्षीय पुरुषको साउन १ गते रिपोर्ट आएलगत्तै मृत्यु भएको थियो भने रुपनी गाउँपालिका५ धुरगाउँका ४२ वर्षीय पुरुषको साउन २० गते मृत्यु भएपछि परीक्षण गर्दा बुधबार रिपोर्ट पोजिटिभ आएको थियो । बाँकी ५२ जना होम आइसोलेशनमा रहेकामध्ये पनि अधिकांश निको भइसकेको डाक्टर झाले बताए। डिस्चार्ज भएका सबैलाई राजविराज नगरपालिकाका नगर प्रमुख शम्भुप्रसाद यादव, डाक्टर रणजितकुमार झा, चिकित्सक र स्वास्थ्यकर्मीको टोलीले बिदाइ गरे । अस्पतालले उपचार र व्यवस्थापनमा निकै ध्यान दिएकोमा धन्यवाद दिँदै उनीहरूले मनोबल उच्च राख्दा कोरोनालाई जित्न सजिलो हुने बताए । उनीहरूले अन्य संक्रमितलाई संक्रमण हुँदैमा नआत्तिन र उच्च मनोबल राख्न समेत आग्रह गरे । संक्रमण मुक्त भएर घर फर्किनेहरुले आइसोलेशन केन्द्रको वयवस्थापन र स्वास्थ्यकर्मीको व्यवहारको प्रशंसा गरे भने आइसोलेशन केन्द्रमा रहेका युवाहरुले खानामा अझै सुधार नआएको भनेर विरोध जनाए ।"
दाहालनेपालको नझुक्ने नीति,"काठमाडौं : दुई दिनअघि नेकपाका वरिष्ठ नेता माधव नेपाललाई भेट्न परराष्ट्रमन्त्री प्रदीप ज्ञवाली नेपाल निवास कोटेश्वर पुगे। झन्डै दुई घण्टा भएको छलफलमा ज्ञवालीले प्रस्ताव राखे, पार्टीको एकता महाधिवेशनसम्म दुई अध्यक्ष (प्रधानमन्त्री केपी ओली र पुष्पकमल दाहाल) मिलेर जानुको विकल्प छैन, तपाईंले मध्यस्थताको भूमिका खेलिदिनु पर्यो। पार्टीलाई जोगाउनुपर्यो। जवाफमा नेता नेपालले भने मलाई पो बिचौलिया बनाउने ? बिचौलियाहरू यहाँ बदनाम भइरहेका छन्, म एउटा यस्तो पात्र हुँ, जसले विधि र पद्धतिको कुरा उठाउँदै आएको छु। सक्दा सहमतिका आधारमा जानुपर्छ, नभए पनि विधानअनुसार बहुमतको निर्णयलाई सबैले मानेर जानुपर्छ। नेपालले संस्थागत निर्णय सबैले मानेरै जानुपर्ने विषय अथ्र्याउँदै ज्ञवालीलाई पठाए। नेपालले मंगलबार फेरि पार्टी एकताका बेलाको आन्तरिक विधान दोहोर्याएर हेरे। खुमलटारमा अध्यक्ष दाहाल र वरिष्ठ नेता झलनाथ खनालसँगको छलफलमा उनले विधानमा व्यवस्था भएबमोजिम अध्यक्षको अधिकार र कर्तव्य, पार्टी एकताको घोषणा र विधानमा रहेको बहुमतको निर्णय पार्टी निर्णय हुने धारा ६० को व्यवस्था पल्टाएरै नेतालाई देखाए। बैठकबाट डराउने नेता र पानीबाट डराउने किसान काम नलाग्ने युक्ति अध्यक्ष दाहालको मोबाइलमा सन्देशसमेत पठाएर उनले विधान बनाउँदाका सक्कल कागजको खेस्रासहित देखाए। नेपालसँग भएको ओरिजिनल कागज ओलीले नै सच्याएको विधानको व्यवस्थाको धाराको थियो। त्यो पनि देखाएपछि दाहाल र खनाल दंग परे। दाहाल र खनाल प्रधानमन्त्री ओलीसँग छलफलका लागि बालुवाटार जानु अगाडि खुमलटारमा नेपालले अब पनि बालुवाटार धाएर ओलीलाई फकाउन खोजेर मात्र नहुने भन्दै विधानअनुसार अध्यक्षको अधिकार र कर्तव्य प्रयोग गरी अगाडि बढ्न सुझाए। जुन कुरा नेपालले बुधबार काठमाडौंमा आयोजित एक कार्यक्रममा बताए। तर, दाहाल र खनालले ओलीसँगको छलफलमा ओलीसहितलाई सहमतिमा ल्याउने र बैठक बोलाउने प्रयासमै बालुवाटारमा छलफल केन्द्रित गरे। फेरि बुधबार साँझ छलफल गर्ने भन्दै कुरा नमिलेपछि उठेर हिँडेका खनाल र दाहाल बुधबार बालुवाटार पुग्दै पुगेनन्। बिहीबार बिहान वार्ता हुने खबर बालुवाटारले पठाएपछि तीन दिनयताको चार नेताको छलफलमा बुधबार ब्रेक लागेको छ। माधव नेपालको मत अध्यक्षलाई पनि निर्णयमा चित्त बुझ्दैन भने फरक मत राखेरै जानुपर्छ भन्ने देखिन्छ। उनले बुधबारको एक अनौपचारिक भेलामा त्यो प्रसंग पनि सुनाए। म पनि यही कमिटीको एउटा महत्वपूर्ण व्यक्ति हुँ। हामी फरक मत राखेर बस्दा हुने अनि अध्यक्ष फरक मतमा रहन सक्दैन ? अध्यक्षको पनि फरक मत रहन सक्छ। सचिवालयमा पाँच जनाले गर्ने कमिटीको निर्णय हुन्छ, नेपालले भने, विवाद भए स्थायी कमिटीमा जान्छ, स्थायी कमिटीको पनि बहुमत निर्णय पार्टीको निर्णय हुन्छ। केन्द्रीय कमिटीमा जान्छ, केन्द्रीय कमिटी सर्वाेच्च निकायका रूपमा अन्तिम निर्णय गर्न सक्छ। तर, बैठक रोकिराख्न सक्दैन। ओलीका दर्जन बढी कार्यशैलीसँग नेताहरूले असन्तुष्टि जनाउँदै आएका छन्। पार्टी विधि, विचार र नीतिबाट चल्ने र त्यसका लागि अब तथ्य प्रमाणसहित पेस हुनुपर्ने अवस्था आएको नेपालको बुझाइ देखिन्छ। त्यसका लागि उनले अहिले नेकपाभित्र चर्किएको अन्तरसंघर्षमा काम लाग्ने ठानेर एकता गर्दादेखिका सबै ओरिजिनल कागजपत्रसमेत खोजेर राखेका छन्। प्रधानमन्त्री ओलीको कायैशैली र व्यक्तिगत प्रवृत्तिका विरुद्ध अहिले नेकपाभित्र अध्यक्ष दाहाल, वरिष्ठ नेता माधव नेपाल, झलनाथ खनाल, प्रवक्ता नारायणकाजी श्रेष्ठले आवाज उठाइरहेका छन्। मंसिर ४ यता वैशाख २० सम्मको एउटा टाइमलाइनमा ओलीले आत्मालोचना गरी रूपान्तरण हुने ठानिए पनि अब त्यो कालखण्ड सकिएको बुझाइ यी नेताहरूमा देखिन्छ। ओलीका एक दर्जन बढी कार्यशैलीसँग नेताहरूले असन्तुष्टि देखाएका देखिन्छन्। खासगरी प्रधानमन्त्री एवं अध्यक्ष ओलीका कारण पार्टी बैठक नियमित रूपमा बस्न नसकेको, बसे पनि गम्भीर र महत्वपूर्ण विषयमा छलफल नभएको, प्रधानमन्त्रीले गुटगत क्रियाकलाप जारी राखेको, पार्टी विधिसम्मत नचलाएको र कागजमा मात्रै पार्टीलाई सीमित बनाएको, पार्टी कमिटीका विभिन्न निकायदेखि जनसंगठनको एकताको टुंगो लगाउन नसकेको जस्ता आरोप असन्तुष्ट पक्षको छ। अब प्रधानमन्त्रीको कार्य शैलीगत र वैचारिक प्रवृत्तिलाई दस्ताबेजीकरण गर्नुपर्ने बेला आएको वरिष्ठ नेता झलनाथ खनाल बताउँछन्। वैचारिक रूपमा हेर्दा उहाँ (प्रधानमन्त्री) मा अधोपतनको अवस्था देखियो, राजनीतिक रूपले दिशाहीनता, सैद्धान्तिक रूपले पनि पतनको अवस्था देखिएको छ। यस्तो अवस्था आएपछि अग्रगमनका रूपमा जान सकिन्न भन्ने निष्कर्ष हामीले निकाल्न थालेका हौं, वरिष्ठ नेता खनालले बुधबारको एक कार्यक्रममा भनेका थिए, अब प्रवृत्तिगत समस्यालाई डकुमेन्टेसन गर्न आवश्यक भइसकेको छ। ओलीसँगको संघर्ष पदको झिनाझम्टी मात्र नभएको इतर समूहको दाबी छ। दाहाललाई भने ४ मंसिरमा कार्यकारी अध्यक्षका रूपमा पार्टी काम गर्ने अधिकार प्राप्त गरेपछि दुईवटा सचिवालय, एकवटा स्थायी समिति र एउटा केन्द्रीय समिति बैठकको अध्यक्षता गर्न पाएको र त्यसपछि ओलीले काम गर्न नदिएको अनुभूति छ। त्यसलाई उनले ओलीले आपूलाई सिध्याउन गरेको पोलेसि सिफ्ट का रूपमा अर्थ्याउन थालेका छन्। हालै एक कार्यक्रममा दाहालको भनाइ थियो, पूर्वएमाले एकातिर राख्ने र पूर्वमाओवादीमाथि आक्रमण गर्ने, पूर्वमाओवादीको असन्तुष्टलाई पनि आफूतिर तान्ने र प्रचण्ड र प्रचण्ड नजिकलाई मुख्य आक्रमणको तारो बनाउने गरी उहाँ (प्रधानमन्त्री) हरूले पोलिसी फिट गर्नुभयो।"
फेरिएको लिभरपुल,"विश्वमा क्लब फुटबलको इतिहास हेर्दा सबैभन्दा पुरानो लिग फुटबल प्रतियोगिताका रूपमा बेलायती लिगलाई पनि लिने गरिन्छ। हाल नामकरण भएको इङलिस प्रिमियर लिगभन्दा अगाडि कायम रहेको लिग प्रतियोगिताको नाम इङलिस फुटबल लिग हो। यो भनेको प्रथम स्तरको लिग हो। सन् १८८८ देखि सुरु भएको त्यहाँको लिग फुटबल सन् १९९२ सम्म लगभग सय वर्षभन्दा बढी कायम रह्यो। तत्पश्चात् प्रथम स्तरको लिग खेल्ने टिमहरूको संख्या घटाएर सन् १९९२ मा इङलिस प्रिमियर लिगले पुरानो लिग फुटबललाई निरन्तरता दिएको भए पनि कतिपय जानिफकारले यसलाई पुरानो लिगको रूपान्तरण हो भन्न रुचाउँदैनन्। वास्तवमा लिगको नाम फेरिए पनि प्रथमस्तरको लिग खेल्ने अधिकांश क्लब इङलिस फुटबल लिगसँगै सम्बन्धित थिए। लिगको नाम परिवर्तन हुनुअगाडि १८ पटक लिग टाइटल जितेको क्लबले तत्पश्चात् एकपटक पनि प्रथमस्तरको घरेलु लिग उपाधि जित्न नसक्नु आफैंमा अपत्यारिलो सत्य हो। सन् १९९२ पछि अर्थात् तीन दशक लामो अन्तरालपछि गत साता घरेलु लिग विजेता बन्न सफल भएको लिभरपुलले लामो समय निराशामा रहेका आफ्ना समर्थक र फुटबलप्रेमीलाई कोभिड १९ को महामारीका बीच खुसी दिने काम गर्यो। उसले प्रथमपटक प्रिमियर लिगको उपाधि चुमेको छ। प्रथम स्तरको इङलिस लिगलाई पुरानो लिगसँग जोडेर हेर्ने हो भने यो लिभरपुलको उन्नाईसौं लिग टाइटल हो। प्रिमियर लिग नामकरण हुनुअगाडि सन् १९८९९० मा अन्तिमपटक लिभरपुलले उपाधि जितेपश्चात् क्लबले यो उपाधि जित्न सफल भएको हो। ३० वर्षपछि जित्न लागेको लिगको उपाधि उठाउन नपाइएला भन्ने ठूलो त्रास हुँदाहुँदै पनि खाली मैदानमा लिभरपुलले कप उठाउँदा उसका समर्थकहरू उत्साहित देखिन्थे। टिम प्रशिक्षक जुर्गन क्लोपको आक्रामक रणनीति लिभरपुलका लागि फाइदाजनक देखियो। लिभरपुलको अघिल्लो वर्ष पनि लिग जित्ने धोको पूरा हुन सकेको थिएन। त्यसमा भाँझो हाल्न म्यानचेस्टर सिटी सफल रहेको थियो। प्रिमियर लिगमा यस वर्ष भने लिभरपुललाई कसैले हल्लाउन सकेन। लिगमा कुल जम्मा ३८ वटा खेल हुन्छ। यसमध्ये २८ लिग चरणको खेल सकिँदासम्म पनि लिभरपुल अपराजित थियो। यसपालि लिभरपुल क्लब २००३ सालको आर्सनल क्लबजस्तै लिगमा अपराजय यात्रा अर्थात् इन्भिन्सिबल रेकर्ड बराबर गर्ने क्रममा रहेको थियो। लिगको अट्ठाईसौं चरणमा आइपुग्दा भने लिभरपुललाई यसपालि रिलेगेसनमा पुगी प्रिमियर लिगबाट तल्लो लिगमा झर्न पुगेको वाटफोर्टले ३० को हारबाट झट्का दियो। यसलगत्तै एफए कपमा पनि लिभरपुल चेल्सीको हातबाट हार बेहोर्न पुगेको थियो। प्राय: सिजनमा लिगको टप तीन वा चार टिमभित्र रहने लिभरपुलसँग प्रिमियर लिग विजय भएको टाइटल नहुनु आफैंमा दुर्भाग्यपूर्ण नतिजा हो। यस अर्थमा टिमलाई लिग जित्न आवश्यक पनि थियो। यतिका वर्षसम्म उपाधि चुम्न नपाएको लिभरपुलले यसपालि लिग जित्नुको केही कारण छन्। लिभरपुलमा जब प्रशिक्षकका रूपमा योर्गन क्लोप आएका थिए, उनले सुरुमै भनेका थिए समय लग्नेछ तर सफलता पक्कै आउने छ। उनको यो भनाइको पाँच वर्षपछि नै लिभरपुलले लिगको उपाधि चुमेको छ। क्लोपको रणनीतिअनुसार चलेको लिभरपुल यसरी अगाडि बढ्ला भनेर सायदै कसैले सोचेका थिए। सन् २०१५ तिर फर्कंदा लिभरपुल लिगको आठौं स्थानमा थियो तर क्लोपले सम्हाल्दा युरोपकै उत्कृष्ट हुन पुगेको छ। लिभरपुलको सुखद समय अघिल्लो वर्षबाट सुरु भएको थियो। गएको सिजन उसले यूएफा च्याम्पियन्स लिग जितेको थियो। च्याम्पियन्स लिग जित्दा बार्सिलोनामाथि तीन सुन्नाको नतिजा उल्टाएर म्याचमा पुनरागमन जित निकाल्दै फाइनलमा पुग्नु आफैंमा फुटबल इतिहासमा कमै हुने घटना हो। फुटबल प्रेमीका लागि यस्ता घटना पक्कै पनि प्रेरणाको स्रोत हुन्छ। क्लोपले परिवर्तन गरेको टिम क्लोप निकै बुद्धिमान प्रशिक्षक भएको उनी आफैंले साबित गरेका छन्। क्लोप जर्मन क्लब डर्टमन्डमा प्रशिक्षकका रूपमा रहेको समय पनि सुखद रहेको थियो। डर्टमन्ड रहँदा उनले दुइटा लिग टाइटल एउटा घरेलु टाइटल साथै २०१३ मा टिमलाई च्याम्पियन्स लिग फाइनलसम्म पुर्याएका थिए। क्लोप लिभरपुल आउँदा क्लब नाजुक स्थितिमा थियो। क्लोपले सम्हालेको त्यसबेलाको क्लब र अहिले क्लबमा आकाशजमिनको फरक देखिएको छ। उनले खेलाडी किनबेचका बेलामा निकै ध्यान पुर्याएको देखिन्छ। आफू क्लबमा आएपछि क्लोपले दुईतीनवटा महŒवपूर्ण काम गरे। व्यतिगत खेलमा भन्दा पनि टिमवर्कमा जोड दिए। लिभरपुलको कमजोर मानिएको गोलकिपिङ र डिफेन्सलाई सशक्त बनाउने काम गरे। युवाहरूलाई विंगर र फरवार्डमा मौका दिए। इटालियन क्लब एएस रोमाबाट कीर्तिमानी रकम तिरेर ब्राजिलियन गोलकिपर आलिसन बेकरलाई क्लबमा अनुबन्ध गरे। यसैगरी क्लोपले २०१६ जुनमा साइडो मानेलाई ३४ मिलिएन पाउन्ड खर्चेर किनेका थिए। यसबाट उनी अफ्रिकाको सबैभन्दा महँगो खेलाडी साबित भएका छन्। त्यसलगत्तै उनले न्युक्यासलबाट जिनी विनल्दुम किनेका थिए। त्यस्तै २०१७ जनवरीमा विर्गिल भान डाहिकलाई ७५ मिलिएन पाउन्ड खर्चेर त्यसबेला विश्वको सबैभन्दा महँगो डिफेन्डेर बनाएर किनेका थिए। भान डाहिकमाथि यति धेरै लगानी गर्दा उनी खुबै आलोचनाका पात्र भए। वस्तुत: भान डाहिकले सबै मानिसको अनुमानलाई गलत साबित गर्दै २०१८ मा उनीले प्रिमियर लिगमा प्लेयर अफ द एअरकै अवार्ड पाए। उनी विश्वकै उत्कृष्ट डिफेन्डरसमेत भएका छन्। त्यसको ६ महिना पनि नबित्दै उनै क्लोपले रोमाबाट मोम्महद सालालाई ४२ मिलियन युरो खर्चेर किनेका थिए। उही साला प्रेमियर लिगमा तहल्का मचाइरहेका छन्। क्लोपको अझ उत्कृष्टता त्यतिबेला झल्कियो जब उनले प्राय: बेन्चमै रहने एलेक्सजेन्डर अर्नोल्ड र अन्डी रोबर्टसनलाई पहिलो रोजाइमै खेलाउन थाले। २०१७ देखि दुईजना लिभरपुलका लागि निकै फलिफाप भएका छन्। दुवैलाई क्लोपले विश्वकै उत्कृष्ट राइट ब्याक र लेफ्ट ब्याक बनाएका छन्। दुइटैको मूल्य २०१७ मा कुल मिलाएर जम्मा केवल आठ मिलिएन पाउन्ड मात्र थियो। आज उनीहरूको मूल्य कैयन् गुना बढी हुनेमा दुईमत छैन। लिग चुमेको वर्ष लिगको सुरुवातदेखि नै लिभरपुललाई कोचले आक्रामक शैलीमा उतार्ने रणनीति लिए। लिभरपुलको अग्रपंक्ति हेर्दा सालाले लिगमा १९ गोल गर्दै १० वटा गोलको अवसर सिर्जना गरेका थिए। त्यस्तै मानेले १८ गोल गर्दै सात अवसर सिर्जना गरेका थिए। फिर्मिनोले भने नौ गोल र आठ गोलको अवसर सिर्जना गरेका थिए। अग्रपंक्तिका तीनजना सिजनभरि नै उत्कृष्ट लयमा देखिएका थिए। जोर्डन हेन्डरसोनको कप्तानीमा जितेको लिगमा लिभरपुलले ३८ खेलमध्ये १५ खेलमा क्लिन सिट अर्थात् गोल नखाएको अवस्था थियो। सबै खेलमा भान डाहिकको उपस्थिति थियो। यति मात्र नभएर एलेक्सजेन्डर अर्नोल्ड र ऐन्डी रोबर्टसनका लागि सिजन सुखद रह्यो। दुवैजनाले १३ र १२ गोल गर्ने अवसर मिलाएका थिए। लिभरपुलले यस वर्ष ३२ खेल जित्दै तीनमा हार र तीनमा बराबर खेलेको थियो। क्लबले लिगमा जम्मा ८५ गोल गरेको थियो, जुन म्यान्चेस्टर सिटीको भन्दा १७ गोल कम हो। तर गोल भने जम्मा ३२ मात्र खाएको थियो, जुन लिभरपुलको उपाधि प्राप्त गर्ने कारकतत्व सावित भयो। घरेलु मैदानमा ट्रफी उचाल्दा लिभरपुलको अर्को उत्कृष्ट पक्ष उसले यस वर्ष लिगमा घरमै भएको एउटा खेल पनि हारेन। कोरोना भाइरसका कारण रोकिएको लिग अब के होला भन्ने ठूलो चिन्ता लिभरपुलको समर्थकमाझमा थियो। ३० वर्षपछि जित्न लागेको लिगको उपाधि उठाउन नपाइएला भन्ने ठूलो त्रास हुँदाहुँदै पनि खाली मैदानमा लिभरपुलले कप उठाउँदा उसका समर्थकहरू उत्साहित देखिन्थे। कोरोना भाइरसअगाडि नै लिभरपुलले लिग जित्ने पक्कापक्कीजस्तै थियो। त्यसबेला क्लब म्यान्चेस्टर सिटीभन्दा २५ अंकले अगाडि रहँदै अग्रस्थानमा थियो। कोरोनाको महामारी नसकिँदै लिग पुन: सुचारु भयो र सात खेलअगाडि नै लिभरपुलको इङलिस लिग जित्ने धोको पूरा भयो। अंक तालिकामा ९९ अंक बटुलेको लिभरपुलका लागि यो सबैभन्दा स्मरणीय वर्ष भएको पनि मान्न सकिन्छ।"
धरानमा थप १२ जनामा कोरोना भाइरस संक्रमण,"धरान : सुनसरीको धरान उपमहानगरपालिकामा असावधानीले कोरोना संक्रमण समुदायस्तरमा फैलिएको छ। धरानको तीनकुनेस्थित प्रिति भल्भ एण्ड फिटिङस इण्डष्ट्रिज प्रालीको असावधानीले गर्दा धरानमा कोरोनाको संक्रमण समुदायस्तरमा फैलिएको हो। सुरुमा धरान प्रिति भल्भमा काम गर्ने धरान १३ का २८ वर्षीय युवामा कोराना देखिएको थियो। कर्मचारीलाई कोराना देखिदा समेत संचालक अशोक अग्रवालले निर्वादरुपमा उद्योग संचालन गरिरहे। त्यसपछि दोस्रो पटक उद्योगमै काम गर्ने पाँचजना संक्रमित थपिए। उद्योगमा काम गर्नेहरुको कन्ट्रयाक ट्रेसिङको आधारमा बिहीबार थप १२ जनामा कोरोना संक्रमण देखिएको छ। जसमध्ये ६ जना प्रिति भल्भसँगै सम्बधित छन्।प्रिति भल्भबाटै फैलिएको कोरानाले धरान ३ का एकै परिवारका पाँच जनामा कोरोना देखिएको धरान उपमहानगरपालिकाका स्वास्थ्य शाखा प्रमुख उमेश मेहताले बताए। उनले प्रिति भल्भसँग सम्बन्धित १४ जनामा संक्रमण देखिएको जानकारी दिए। धरानमा मात्र संक्रमितको संख्या ४१ पुगेको छ। संक्रमित सबै वीपी कोइराला स्वास्थ्य विज्ञान प्रतिष्ठान धरानको कोभिड अस्पतालमा भर्ना भएका छन्। उनीहरुको अवस्था सामान्य रहेको बताइएको छ। तर धरानमा समुदायतस्तरमा कोराना फैलाउने उद्योग संचालक अग्रवाललाई भने कुनै कारवाही गरेको छैन्। राष्ट्रिय युवा संगठन धरानका उपाध्यक्ष कुमार भारतीले धरानमा कोरोना संक्रमण फैलाउने उद्योग संचालकलाई कडा कारबाही गर्नुपर्ने माग गरेका छन्। उनले प्रिति भल्भमा कार्यरत कामदार धरान १५ मा अझै पनि खुलेआम हिँडेकाले संक्रमणको झन जोखिम बढेको भन्दै उनीहरुलाई तत्काल क्वारेन्टाइनमा राखी पीसीआर चेक गर्न माग गरेका छन्। प्रति भल्भमा कोरोना फैलिएपछि पटकपटक अन्नपूर्ण पोष्ट डट कमले सिल गर्नुपर्ने उद्योग निर्वाद रुपमा भन्ने शीर्षकमा समाचार समेत प्रकाशित गरेको थियो। तर, उद्योग सिल गर्न स्थानीय प्रशासनले चासो देखाएको थिएन। संक्रमण फैलिएको हप्तादिनपछि मात्र उद्योग सिल गरिए पनि कोराना समुदायमा फैलिएको राप्रपा धरानका अध्यक्ष नविन पराजुलीले बताए।' सुरुमा उद्योगले साबधानी अपनाइ दिएको भए धरानमा यस्तो जटिल समस्या आउने थिएन, उनले भने। सुनसरीका प्रमुख जिल्ला अधिकारी फडिन्द्रमणि पोखरेलले पनि प्रिति भल्भले सावधानी नअपनाइ लापरवाही गरेकाले धरानमा कोरोना फैलिएको बताउँदै संक्रमण फैलाउने उद्योग संचालकलाई कारवाही गर्न धरान प्रहरीलाई निर्देशन दिइसकेको जानकारी दिएका छन्।"
दोलखाको भीमेश्वर नगरपालिकामा २८ लाख अनियमितता,"दोलखा : भीमेश्वर नगरपालिकाले खुला चिडियाखानाको गेट तथा पर्खाल निर्माण उपभोक्ता समितिसँग मिलेर २८ लाख रुपैयाँ बढी अनियमितता गरेको खुल्न आएको छ ।बागमती प्रदेश पूर्वाधार विकास कार्यक्रम (प्रदेश सांसद विकास कोष)अन्र्तगत भीमेश्वर नगरपालिका६, चरिकोटस्थित खोरथली सामुदायिक वनमा खुला चिडियाखानाको गेट तथा पर्खाल निर्माण गर्न गठन गरिएको उपभोक्ता समितिसँग मिलेर २८ लाखभन्दा बढी अनियमितता गरेको खुल्न आएको हो । आर्थिक बर्ष २०७६७७ मा ३२ लाखको निर्माण सम्पन्न गरेको सो उपभोक्ता समितिलाई नगरपालिकाले ६० लाख ५ हजार तीनसय ९८ रुपैयाँको कार्य सम्पन्न मूल्यांकन प्रतिवेदन बनाइ निर्माण सम्पन्नभन्दा २८ लाख ५ हजार तीनसय ९८ रुपैयाँ बढि भुक्तानी दिइएको खुलेको छ । नगरपालिकाले १२ लाख ७३ हजार पाँच सय ६० रुपैयाँ उपभोक्ता लागत सहभागिता र कन्टीन्जेन्सी एक लाख ८० हजार एक सय ६२ रुपैयाँ कटाएर उपभोक्ता समिति व्यवस्थापन खर्च २५ हजार थप गरी २०७७ असार २९ गते कोष तथा लेखा नियन्त्रक कार्यालय दोलखामार्फत खुद ४८ लाख ५० हजार भुक्तानी गरेको थियो । भुक्तानी गरेको लगत्तै ४ दिनपछि २०७७ साउन २ गते नगरपालिकाका प्रमुख प्रशासकीय अधिकृत मानबहादुर खड्काद्वारा हस्ताक्षरित चलानी नं ८ को पत्रमार्फत लक्ष्मी बैंक चरिकोट शाखालाई पत्राचार गरी उपभोक्ता समितिको खाता रोक्का गर्न आदेश गरिएको छ । कुनै पनि कारण उल्लेख नगरि सो पत्रमा उपभोक्ता समितिको खाता नम्बर ०२६११०१५४१३ मा रहेको रकममध्ये ३२ लाख उपलब्ध गराई बाँकी रकम रोक्का गरिदिनु भन्ने उल्लेख छ । 'फागुनको अन्तिममा बजेट आयो, चैतबाट लकडाउन सुरु भयो र जेठबाट त यसपाली मनसुन नै सुरु भएको,' भन्ने बाहना बनाउँदै भीमेश्वर नगरपालिकाका प्रमुख प्रशासकीय अधिकृत मानवहादुर खड्काले भने, उपभोक्तालाई छिटो गराउँदा गराउँदै पनि काम धेरै नसकिएकोले कि बजेट फ्रिज पठाउनु पर्यो, कि बचाउनु पर्ने दोधारका विच सल्लाह गरेर असल नियतले उपभोक्ताको खातामा बाँकी पैसा पनि सुरक्षित गरिएको बताए ।' उनले भने, 'जति काम गरेको हो त्यसको भुक्तानी खुला गरिदिएको छ, बाँकी असल नियतले उपभोक्ताको खाता रोक्का गरिएको छ ।' समितिले गरेको कामअनुसारको ३० लाख रुपैयाँ भुक्तानी लिईएको खुला चिडियाखानाको गेट तथा पर्खाल निर्माण उपभोक्ता समितिका अध्यक्ष कृष्णबहादुर थापाले बताए ।' खातामा पुरै पैसा आइसकेको पुष्टि गर्दै अध्यक्ष थापाले भने, 'काम अझै बाँकी नै छ, दसैंपछि सम्पन्न गरेर पुरा भुक्तानी लिनेछौं ।' खुला चिडियाखानाको लागि प्रदेश पूर्वाधार विकास कार्यक्रमबाट ५० लाख बजेट विनियोजन गरिएकोमा जिल्ला समन्वय समिति दोलखाले कन्टीन्जेन्सी कटाई २०७६ पुस २४ गते चलानी नं २३० को मार्फत योजना कार्यान्वयनको लागि पत्राचार गरेको थियो । सार्वजनिक खरिद ऐन विपरित एउटै योजनामा समन्वय समिति र नगरपालिकाले दुईपटक कन्टीन्जेन्सीवापतको रकम कटाएको छ भने सोही ऐनको विभिन्न दफाको कानुन विपरित उपभोक्ता समितिलाई व्यवस्थापन खर्च भेनर २५ हजार रुपैयाँ समेत भुक्तानी दिएको छ । २०७७ जेठ १० गते सम्झौता गरेर ४५ दिनमा कार्य सम्पन्न गरेको प्रतिवेदन बनाईएको छ । रोचक त के छ भने गेट तथा पर्खाल निर्माण भनेर विनियोजन गरिएको बजेटमा गेटको इष्टिमेट नै छैन । १२४ घनमिटर जाली भर्ने, १०७ घनमिटर सिमेन्ट मसलामा ढुंगाको गाह्रो लगाउने बाहेक बाँकी ५७०८ घनमिटर माटो खन्ने काममा मात्र सबै बजेट खर्च भएको कार्यसम्पन्न मूल्यांकन प्रतिवेदनमा उल्लेख छ । १५ हजार जनसंख्या लाभान्वित हुने प्रक्षेपण गरिएको सो योजनाको उपभोक्ता समिति गठनका लागि वडाध्यक्ष नविन लामा, नगरपालिकाका प्राविधिक भविन्द्र थापा, खोरथली सामुदायिक वनका अध्यक्ष नारायणबहादुर थापासहित ३३ जनाको उपस्थिति रहेको माइन्युट लेखिएको छ ।"
स्कुटरको ठक्करबाट घाइते महिलाको मृत्यु,भक्तपुर : स्कुटरको ठक्करबाट भक्तपुरमा एक महिलाको ज्यान गएको छ । महानगरीय प्रहरी परिसर भक्तपुरका अनुसार स्कुटरको ठक्करबाट घाइते भएकी भक्तपुर नगरपालिका ६ भोलाछें निवासी ४१ वर्षीया सुन्दरी सुवालको बिहीबार बिहान मृत्यु भएको हो । भक्तपुर नपा १० वन्तीस्थित चागुँनारायण सडकमा पैदल हिँडिरहेकी सुन्दरीलाई बुधबार दिउँसो प्रदेश ३०२० १५ प ७२६५ नम्बरको स्कुटरले ठक्कर दिएको थियो । महानगरीय प्रहरी परिसर भक्तपुरका अनुसार चागुँनारायण नपा ५ छालिङ बस्ने २२ वर्षीय आशीष कार्कीले चलाउँदै गरेको स्कुटरको ठक्करबाट घाइते सुन्दरीलाई तत्काल उपचारको लागि भक्तपुर अस्पताल पुर्याइएको थियो । भक्तपुरमा प्रारम्भिक उपचारपछि बुधबार साँझ काठमाडौंस्थित ट्रमा सेन्टर पठाइएको परिसरका प्रवक्ता प्रहरी नायब उपरीक्षक दीपक गिरीले जानकारी दिए । उनका अनुसार ट्रमा सेन्टरले थप उपचारका लागि दिन बाँसबारीस्थित न्यूरो अस्पताल रिफर गरेको थियो । न्यूरो अस्पतालमा उपचारकै क्रममा बिहीबार बिहान घाइते सुन्दरीको मृत्यु भएको जानकारी आएको प्रहरी नायब उपरीक्षक गिरीले बताए । घाइतेको मृत्युपछि स्कुटर चालक कार्कीलाई नियन्त्रणमा लिइ थप अनुसन्धान कार्य अघि बढाइएको भक्तपुर प्रहरीले जनाएको छ ।
"समस्याग्रस्त सहकारी व्यवस्थापन समिति : वार्षिक तीन करोड खर्च, उपलब्धि शुन्य","काठमाडौं : सहकारीको समस्या समाधान गर्न गठन भएको समस्याग्रस्त सहकारी व्यवस्थापन समितिको वार्षिक करोडौं खर्च हुने गरे पनि उपलब्धि शुन्य भएको छ। समस्या समाधान गर्न गठन भए पनि समितिले कामै नगरी राज्यको सम्पत्ति दुरुपयोग गरिरहेको छ। पदाधिकारी तथा कर्मचारीको तलबभत्ता तथा कार्यालय सञ्चालनमै करोडौं खर्च भए पनि समिति गम्भीर भएर लागेको छैन। सरकारले २०७४ पुस २९ गते समिति गठन गर्ने निर्णय गरेको थियो। त्यसको एक महिनाभित्र कार्यालय सञ्चालनमा आइसकेको थियो। समितिले चार वर्षसम्म कुनै पनि काम गर्न नसक्दा सहकारीका पीडितहरुले न्याय पाउने आशा मारिसकेका छन्। स्थापना कालदेखि हालसम्म १२ करोडभन्दा बढी खर्च भइसके पनि देखिने गरी कुनै काम गर्न नसकेको समितिका पदाधिकारी स्वीकार गर्छन्। भूमि व्यवस्था, सहकारी तथा गरिबी निवारण मन्त्रालयअन्तरगत रहेको समितिको उपलब्धि नदेखिंदा पनि मन्त्रालयको नेतृत्व मौन छ। सहकारीको समस्या समाधान गर्न नेतृत्व नै उदासिन देखिंदा सहकारी पीडित चिन्तित छन्। मन्त्रालयले संकटग्रस्त रहेको सहकारीलाई समस्याग्रस्त घोषणा गरेपछि मात्रै समितिले व्यवस्थापन गरी दायित्व फरफारक गर्ने काम गर्छ तर अहिलेसम्म समितिले कुनै पनि संस्थाको दायित्व फरफारक गर्न सकेको छैन। जसले गर्दा राज्यको सम्पत्ति दोहोन मात्र भएको छ। यसको उपलब्धि शुन्य देखिएको छ। समितिले पदाधिकारी तथा कर्मचारीको तलबभत्ता तथा कार्यालय सञ्चालनका लागि औसतमा वार्षिक तीन करोडभन्दा बढी खर्च गर्दै आएको छ। कामै गर्न नसकेको समितिलाई सरकारले चालू आर्थिक वर्ष २०७७७७ का लागि पनि दुई करोड ८० लाख बजेट विनियोजन गरेको छ। कोरोना भाइरस(कोभिड १९) पछि अधिकांश क्षेत्रका बजेट कटौती हुँदै आएका छन्। समितिमा पदाधिकारीबाहेक २२ जना निजामति कर्मचारी र सात जना प्रहरी गरी २९ जना कर्मचारी कार्यरत छन्। समितिको सदस्य सचिवमा उपसचिव रहने व्यवस्था छ। शाखा अधिकृत तीन जना, नासु दुई जना, खरिदार एक जना, कम्प्युटर अपरेटर एक जना, सहायक कम्प्युटर अपरेटर तीन जना, सुरक्षा गार्ड तीन जना र कार्यालय सहायक आठ जना कर्मचारी छन्। न्याय क्षेत्रमा काम गरेका अध्यक्ष र विभिन्न क्षेत्रमा अनुभव भएका पाँच जना सदस्य पदाधिकारी रहने व्यवस्था छ। चार वर्षको अवधिमा समितिको नेतृत्व तीन पटक फेरिएको छ। समितिको अध्यक्षमा सरकारले गत फागुन २१ म कुमारप्रसाद पोखरेललाई जिम्मेवारी दिएको छ। यसअघि युवराज सुवेदी र स्थापना कालमा गौरीबहादुर कार्कीले जिम्मेवारी सम्हालेका थिए। तर कसैले पनि ठोस काम गर्न सकेनन्। अघिल्लो कार्यकालमा अध्यक्ष सुवेदीले ओरेयण्टल सहकारीको समस्या समाधान गर्न अन्तिम प्रयास गरेका थिए। उनले ओरेयण्टल तथा अध्यक्ष सुधिर बस्नेतको जग्गा लिलामीमा बिक्री गरेर पीडितलाई दामासाहीमा बाड्ने तयारी गरेका थिए। तर उक्त कदमविरुद्घ सर्वोच्च अदालतमा उजुरी पर्यो। सर्वोच्चले अनौठो व्याख्या गर्दै सुधिर बस्नेतका पक्षमा फैसला गरेसँगै उक्त प्रक्रिया अवरुद्घ हुन पुगेको छ। ओरेयण्टल कोअपरेटिभलगायत समस्यामा परेका एक सय ३२ सहकारीका निक्षेपकर्ताको समस्या समाधान गर्न गठन भएको समितिले चालू आर्थिक वर्षको अन्तसम्म लुनिभा र सोसाइटल सहकारीको समस्या समाधान गर्ने लक्ष्य राखेको छ। समितिका अध्यक्ष कुमारप्रसाद पोखरेलले दुईवटा संस्थाको समस्या समाधान गर्न सञ्चालक समितिसँग छलफल भइरहेको बताए। सर्वोच्च अदालतको फैसलाले ओरेण्टलको अपरेटिभ र सुधिर बस्नेतसँग जोडिएका अन्य नौवटा सहकारीको समस्या समाधान गर्न अन्योल सिर्जना भएको समितिले ठहर गरेको छ। मन्त्रालयले १२ वटा सहकारी समस्याग्रस्त घोषणा गरे पनि सुधिरसँग जोडिएका १० वटा सहकारीको केही गर्न सकिने स्थिति छैन, उनले भने,फैसलाले अन्योलता सिर्जना गरेको छ। २०७० सालमा गठित गौरीबहादुर कार्की आयोगका अनुसार एक सय ३२ सहकारी समस्यामा छन्। तीमध्ये हालसम्म १२ वटा सहकारी समस्याग्रस्त घोषणा भएका छन्। अन्य सहकारी पनि समस्याग्रस्त घोषणा गर्ने प्रक्रियामा छन्। २०७० सालमा गठित गौरीबहादुर कार्की आयोगले एक सय ३२ सहकारीको ११ अर्ब जोखिममा रहेको प्रतिवेदन सार्वजनिक गरेको थियो। समस्याग्रस्त सहकारीबाट २२ हजार एक सय ७० जना पीडित छन्। ओरेयन्टलको दायित्व १६ अर्ब रुपैयाँ छ। ओरेयण्टलबाट मात्रै नौ हजार पीडित छन्। उनीहरूको आठ अर्ब ४० करोड निक्षेप डुबेको छ। त्यस्तै ६ सय ८१ जनाले अपार्टमेन्ट बुकिङका नाममा ओरेन्टल र कोअपरेटिभका अध्यक्ष सुधीर बस्नेतबाट ठगिएको दाबी गरेका थिए। सरकारले २०७४ कात्तिक २० गते ओरेन्टल सहकारीलाई समस्याग्रस्त घोषणा गरेको थियो। २०७५ असार १८ गते ओरेन्टलसँग जोडिएका नौ वटा सहकारीलाई सरकारले समस्याग्रस्त घोषणा गरेको थियो। ओरेयण्टलका अध्यक्ष सुधिर बस्नेतले केही दिनअघि सूचना जारी गरी संस्थाको नाममा रहेको सम्पत्ति बेचेर सदस्यको निक्षेप फिर्ता गर्ने घोषणा गरेका छन्। उनले दुई महिनाभित्र आफ्नो दावी निक्षेपको विवरणको फारम भर्न र नभरे निक्षेप फिर्ता नदिने सूचना निकालेका छन्। उता समितिका अध्यक्ष पोखरेलले उक्त सूचनाबारे केही गर्न नसकिने बताउँछन्। समितिले भेगाससिटीलगायत ओरेयण्टलको नाममा भएका जग्गा लिलाम बिक्रीबाट निक्षेपकर्ताको निक्षेप फिर्ता गर्ने प्रक्रिया अघि बढाएको थियो तर सर्वोच्च अदालतको मंसिर १७ गतेको अन्तरिम आदेश जारी गर्दै लिलामी प्रक्रिया अवरुद्व भयो। समितिविरुद्व १९ वटा उजुरी परेका थिए। त्यसमध्ये सातवटाको फैसा आइसकेको छ। समितिका सदस्य सचिव ध्रुव कोइरालाले फैसलाको पूर्ण पाठ आइनसकेकाले समितिको काम अघि नबढेको बताए। सर्वोच्चले ओरेयण्टल समस्यामा पर्दा सहकारी ऐन २०४८ कार्यान्वयन भएको र सहकारी ऐन २०७४ ले नसमेट्ने भन्दै अनौठो आदेश गरेपछि समितिको कामप्रति अवरोध सिर्जना भएको हो। समितिले सुधीर बस्नेत एकल सञ्चालक भएको कोहिनूर हिल हाउजिङको नाममा रहेको इमाडोलको ८२ किता जग्गा, ४० रोपनी जग्गामा अधुरो अवस्थामा रहेको भेगाससिटी अपार्टमेन्ट लिलामी बिक्रीबाट रकम संकलन गर्ने प्रक्रिया सुरु गरेको थियो। समितिले २०७५ असारमा स्ट्यान्डर्ड सेभिङ एन्ड क्रेडिट कोअपरेटिभ, प्यासिफिक सेभिङ एन्ड इन्भेस्टमेन्ट कोअपरेटिभ, प्रभु बचत तथा ऋण सहकारी संस्था, कोहिनूर हिल सेभिङ एन्ड क्रेडिट कोअपरेटिभ र कन्जुमर बचत तथा ऋण सहकारी हुन्। यस्तै कुबेर बचत तथा ऋण सहकारी संस्था, चार्टर्ड सेभिङ एन्ड क्रेडिट कोअपरेटिभ, भेगास बचत तथा ऋण सहकारी संस्था, स्ट्यान्डर्ड मल्टिपर्पोज कोअपरेटिभलाई पनि समस्याग्रस्त घोषणा गरेको थियो। समितिले ओरेन्टल सहकारीको सम्पत्ति अध्ययन गरे पनि अन्य सहकारीको अध्ययनसमेत गर्न सकेको छैन। पछिल्लो समयमा बुढानिलकण्ठको नयाँ सन्देशको केस आए पनि समितिले स्थानीय तहमै समस्या समाधान गर्न भन्दै फर्काएको थियो।"
प्रचण्डको सुरक्षामा खटिएका ६ सुरक्षाकर्मीमा कोरोना पुष्टि,"काठमाडौं : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्डको निजी सुरक्षामा खटिएका ६ सुरक्षाकर्मीमा कोरोना भाइरस (कोभिड१९) संक्रमण पुष्टि भएको छ। बिहीबार मात्र स्वाब संकलन गरेर विध ल्याबमा परीक्षणका लागि दिइएका ५३ मध्ये ६ जनाको रिपोर्ट पोजिटिभ आएको प्रचण्ड सचिवालयले जानकारी दिएको छ। सचिवालय स्रोतले भन्यो, अध्यक्षको बाहिरी घेरामा खटिने ६ जना सुरक्षाकर्मीको रिपोर्ट पोजिटिभ आएको हो। प्रचण्डको सुरक्षामा खटिने ६ जनाको पीसीआर रिपोर्ट पोजिटिभ आएसँगै अन्यको स्वाब संकलनको तयारी भइरहेको छ। पछिल्ला दिनमा सुरक्षाकर्मीमा कोरोना संक्रमण बढ्दै गएको छ । महानगरीय ट्राफिक प्रहरी महाशाखा रामशाहपथमा कार्यरत पाँच जनामा कोरोना संक्रमण देखिएपछि कार्यालय नै सिल गरिएको छ। महाशाखाका प्रमुख एसएसपी भीमप्रसाद ढकालसहित सबै कर्मचारीलाई सेल्फ क्वारेन्टाइनमा छन् । प्रहरी मुख्यालयकै ७३ जना कर्मचारीमा कोरोना संक्रमण देखिएको छ। संक्रमित अधिकांश सवारीसाधनको प्राविधिक काम (एमटी) महाशाखा र सञ्चार निर्देशनालयमा कार्यरत कर्मचारी छन्। कन्ट्याक्ट ट्रेसिङका आधारमा परीक्षण गर्दा थप ६८ जनामा संक्रमण देखिएको हो। उनका अनुसार ट्राफिकका पाँच र मुख्यालयका ७३ जना संक्रमितको बलम्बुस्थित सशस्त्र प्रहरी अस्पतालमा उपचार भइरहेको छ। प्रवक्ता कडायतका अनुसार हालसम्म देशभरका विभिन्न प्रहरी युनिटका दुई सय ५६ जनामा संक्रमण देखिएको छ। जसमध्ये एक सय पाँच जना उपचारपछि काममा फर्किसकेका छन्। कहाँकहाँ सिल ? प्रहरी प्रधान कार्यालयअन्तर्गतका एमटी, सञ्चार निर्देशनालय, ट्राफिक महाशाखा, जिल्ला प्रहरी कार्यालय स्याङ्जा, जिल्ला प्रहरी कार्यालय धनुषाको ब्यारेक र सप्तरीको राजविराजस्थित प्रदेश २ तालिम केन्द्रको ब्यारेक सिल गरिएको छ। सशस्त्रमा १ सय ३१ लाई संक्रमण कोरोना भाइरसको संक्रमण सशस्त्र प्रहरीमा पनि देखिन थालेको छ। विभिन्न कार्यालयमा खटिएका १ सय ३१ जनामा कोरोना संक्रमण देखिएको सशस्त्र प्रहरी बल मुख्यालयले जनाएको छ। बलका प्रवक्ता डीआईजी राजु अर्यालका अनुसार संक्रमितमा काठमाडौंका १, बाराका १, झापाका ३३ र बाँकी सबै इलामका छन्। संक्रमितमध्ये ६८ जना डिस्चार्ज भइसकेका छन्।"
"सप्तरीमा कोरोनाबाट थप एकजनाको मृत्यु, संक्रमितको संख्या ५३९ पुग्यो","राजविराज : रुपनी गाउँपालिका ५ धुरगाउँका ४५ वर्षीय मृतकसहित कोरोना भाइरस (कोभिड१९) बाट संक्रमित हुनेको संख्या सप्तरीमा ५ सय ३९ पुगेको छ भने दुईजनाको मृत्यु भएको छ। साउन १ गते राजविराज नगरपालिका६ का ७३ वर्षीय व्यापारीको र साउन २० गते रुपनी गाउँपालिका५ धुरगाउँका ४५ वर्षीय पुरुषको कोरोनाबाट मृत्यु भएको हो। राजविराजस्थित गजेन्द्रनारायण सिंह अस्पतालको प्रयोगशालामा बुधबार राती गरिएको परीक्षणमा मृतकको रिपोर्ट पोजिटिभ आएको अस्पतालले जनाएको छ । स्वास्थ्य तथा जनसङ्ख्या मन्त्रालयले बिहीबार मृत्युको पुष्टि गर्ने तयारी गरेको छ । सप्तरीको खडक नगरपालिकाका एकै परिवारका तीन बालिकालाई समेत बुधबार कोरोना संक्रमण पुष्टि भएको छ । कोशी अस्पताल विराटनगरको प्रयोगशालामा गरिएको परीक्षणमा खडक नगरपालिका१० का ४, ५ र १५ वर्षीया बालिकामा कोरोना संक्रमण देखिएको हो । बालिकाका ५७ वर्षीय हजुरबुवासहित २ जना अभिभावकलाई यसअघि नै कोरोना संक्रमण देखिएपछि आइसोलेसनमा राखिएको छ । त्यतिबेला बालिकाको स्वाब परीक्षण गर्दा रिपोर्ट शंकास्पद देखिएपछि पुनः गरिएको परीक्षणमा रिपोर्ट पोजिटिभ आएको जिल्ला स्वास्थ्य कार्यालय सप्तरीका निमित्त कार्यालय प्रमुख दुनियालाल यादवले वताए । खडक नगरपालिकाका क्वारेन्टाइन इन्चार्ज मो जाकिर हुसैनका अनुसार भारतको खुटौनास्थित वसाहामा बसोबास गर्ने बालिकाका एकजना आफन्तको दुई साताअघि निधन भएको थियो । त्यसक्रममा परिवारका ५ जना सदस्य खुटौना गएका थिए । खुटौनाबाट फर्किएका पाँचैजनालाई क्वारेन्टाइन राखी स्वाब परीक्षण गराउँदा यसअघि ५७ वर्षीय पुरुष र २२ वर्षीया महिलामा कोरोना पुष्टि भएको थियो । क्वारेण्टाइनमा पुग्नु अघि नै उनीहरु घर पुगेको पाइएपछि पुनः परिवारका अन्य सदस्यको पनि स्वाब परीक्षण गराउँदा बालिकामा पनि संक्रमण देखिएको उनले जानकारी दिए । त्यसअघि सप्तरीमा ४ जनालाई कोरोना संक्रमण देखिएको थियो । उनीहरु सबै राजविराज नगरपालिकाका हुन् । राजविराज नगरपालिका३ का २७ वर्षीय, ६ का २१ वर्षीय र ९ का ५० वर्षीय पुरुष तथा १३ का २८ वर्षीया महिलाको रिपोर्ट पोजिटिभ आएको निमित्त कार्यालय प्रमुख दुनियालाल यादवले बताए ।"
कक्षा ११ का विद्यार्थीको परीक्षा शुल्क फिर्ता हुने,काठमाडौं : राष्ट्रिय परीक्षा बोर्डले कक्षा ११ को परीक्षा फाराम भरेकाको पैसा फिर्ता गर्ने भएको छ। कोभिड १९ को संक्रमण त्रासका कारण परीक्षा हुन नसकेपछि विद्यार्थीको पैसा सम्बन्धित व्यक्तिलाई नै फिर्ता गर्ने बोर्डले जनाएको छ। तर परीक्षाको लागि लिएको ६ सय रुपैंया मध्ये प्रति विद्यार्थी चार सय मात्रै फिर्ता दिने निर्णय बोर्डले गरेको छ। दुई सय रुपैंया परीक्षाको तयारी तथा प्रश्नपत्र छपाइ लगायतमा खर्च भएकोले फिर्ता दिन नसकिने बोर्डको भनाइ छ। उक्त रकम विद्यार्थीको कक्षा १२ को परीक्षा फाराम भर्ने समयमा मिनाहा गर्ने पनि बोर्डले जनाएको छ। बोर्डले कक्षा १२ को अन्तिम परीक्षा भने आफैँ सञ्चालन गर्दैछ। कक्षा ११ को परीक्षा भने सम्बन्धित विद्यालयले सञ्चालन गर्नेछन्। पुरक तर्फका विद्यार्थीको शुल्क ट्रान्सकिप्ट लिने बेला मिलान गरिनेछ। बोर्डले परीक्षा सञ्चालन गर्दा परीक्षा आवेदन बापत ६ सय र रजिस्ट्रेसन शुल्क बापत ४ सय गरी प्रति विद्यार्थी १ हजार रुपैयाँ शुल्क लिँदै आएको थियो। यो वर्ष ११ कक्षामा जम्मा ५ लाख ३२ हजार विद्यार्थीले परीक्षा आवेदन फारम भरेका थिए। बोर्डमा कक्षा ११ को परीक्षा शुल्क रजिस्ट्रेसन बापत ५३ करोड २० लाख रुपैयाँ जम्मा भएको थियो।
गाडी मर्मतमै लाखौं खर्च,"बुटवल : बजार मूल्यभन्दा बढी रकममा गाडी खरिद गरेको भन्दै चर्काे आलोचना खेपेको प्रदेश ५ को प्रदेश सभाले गाडी मर्मतमा झण्डै पौने एक करोड सकेको छ। नयाँ गाडी खरिद भएको १८ महिनामै र केही पुराना गाडीको मर्मतवापत ६३ लाख १९ हजार रुपैयाँ खर्च भएको हो। प्रदेश सभाले आर्थिक वर्ष ०७४७५ को असोजमा ११ वटा टाटा स्ट्रोम गाडीसहित १४ वटा खरिद गरेको थियो। नयाँ गाडीमै ६ महिनामा ३ लाख रुपैयाँ खर्च गरेको थियो। अधिकांश गाडी तराई क्षेत्रको राजमार्ग र सजिलो बाटोमा चल्दै आएका छन्। सबैभन्दा बढी लु १ झ ४५६ नम्बरको गाडी मर्मतमा ८ लाख १९ हजार रुपैयाँ खर्च भएको छ। यो नेकपाका प्रमुख सचेतक भुमिश्वर ढकाल चढ्ने गाडी हो। प्रदेशसभाका अन्य गाडीको मर्मत खर्च भने अस्वाभाविक छ। सभामुख पूर्णबहादुरले गत असारसम्म २ वटा गाडी प्रयोग गर्दै आएका थिए। स्कोटा कम्पनीको नयाँ गाडी खरिद गरी तीन वटा पुर्याए । दुई पुराना गाडीको मर्मतमा साढे ९ लाख रुपैयाँ खर्च भएको छ। बा २ झ २२८४ नम्बरको गाडीमा १ लाख ९२ हजार खर्च छ भने बा १ झ ९७२९ नम्बरको गाडीको मर्मत ७ लाख ६१ हजार। प्रदेशसभाका उपसचिव श्यामप्रसाद श्रेष्ठ चढ्ने गाडीको मर्मत खर्च साढे ७ लाख छ। बा १ झ ६७५७ नम्बरको गाडीको मर्मत खर्च ७ लाख ३७ हजार छ। प्रदेश सभामा सभामुख, उपसभामुख, विपक्षी दलका नेता र प्रमुख सचेतक, सत्तारुढ संसदीय दल प्रमुख सचेतक, समितिका सभापतिदेखि सहसचिवसम्मले गाडी सुविधा लिएका छन्। मर्मतबाहेक इन्धन र ड्राइभर सुविधासमेत यी पदाधिकारीलाई छ। समितिका सभापतिमध्ये कृषि, वन तथा वातावरण समितिका सभापति विजयबहादुर यादव चढ्ने गाडीको मर्मतमा चार लाख ५५ हजारभन्दा धेरै खर्च भएको छ। उपसभामुख कृष्णी थारु चढ्ने लु १ झ ४४४ नम्बरको गाडी मर्मतमा ३ लाख ४० हजार खर्च भएको छ। एकैपटक खरिद भएका गाडीमध्ये लु १ झ ४४७ नम्बरको मात्रै मर्मत खर्च ३७ हजार छ। यो विपक्षी दलका नेताले चढ्ने गाडी हो। उनको निधनपछि यो गाडी बुधबारबाट मात्रै दलका नया नेता चुनिएका वीरेन्द्र कनौडियाले लगेका छन्। अन्य सबै गाडीको एक लाखभन्दा बढी रकम मर्मतमा खर्च भएको छ । सभामुखलाई तीनवटा गाडी दुई वटा गाडीमा सयर गरिरहेका सभामुख घर्तीका लागि प्रदेशसभाले गत असारमा नयाँ गाडी खरिद गर्यो । प्रदेशसभाका लेखा अधिकृत आलोक अग्रहरीका अनुसार स्कोटा गाडीको मूल्य १ करोड हो। प्रदेश३०१००२ झ ५२४४ नम्बरको गाडी सभामुखले चलाइरहेका छन्। प्रदेश सभामा चालु आर्थिक वर्षमा पनि गाडी खरिदका लागि बजेट विनियोजन गरिएको छ। कार्यालय प्रयोजनका लागि ४५ लाख बराबरको गाडी र कर्मचारीका लागि मोटरसाइकल र स्कुटर खरिदमा १२ लाख ५० हजार बजेट विनियोजन गरिएको छ। प्रदेशसभाले नया स्ट्रोम गाडी खरिद गर्दा बजारमूल्यभन्दा ३ लाख ४० हजार रुपैयाँ बढी तिरेको थियो। लेखा समितिको निर्देशनपछि बढी मूल्यवापतको ३७ लाख ४० हजार फिर्ता ल्याइएको थियो।"
"पर्सामा थप ४३ जनामा कोरोना पुष्टि, साउनमा मात्रै ५९९ संक्रमित थपिए","वीरगन्ज : पर्सामा बिहीबार बिहान नेपाली सेना, डाक्टर, बैंकका कर्मचारीसहित थप ४३ जनामा कोरोना भाइरस संक्रमण पुष्टि भएको छ। वीरगन्जस्थित नारायणी अस्पतालको प्रयोगशालामा गरिएको परीक्षणमा ६ महिला र ३७ पुरुष गरी थप ४३ जनामा संक्रमण पुष्टि भएको अस्पतालका मेसु डाक्टर मदन उपाध्यायले जानकारी दिए। बिहीबार संक्रमण पुष्टि हुनेमा वीरगन्जस्थित नेपाली सेनाको चण्डीप्रसाद गणका ५ र वीरगन्ज कारागारमा कार्यरत ७ गरी १२ जना छन्। वीरगन्जकै नेपाल इन्भेस्टमेन्ट बैंकमा कार्यरत २८ बर्षका एक पुरुष कर्मचारी र नारायणी अस्पतालमा उपचाररत मृगौला रोगी वीरगन्ज १० की ३५ बर्षिया महिला पनि संक्रमण पुष्टि भएको छ। यसैगरी वीरगन्ज महानगरपालिकाका विभिन्न वडाका ७ वर्ष देखि ७३ वर्षसम्मका २४ जना, पर्सा जिल्लाको पकहामैनपुर गाँउपालिका २ का २७ बर्षिय एक पुरुष , पोखरिया नगरपालिका ६ का ३३ बर्षिक एक पुरुष र वीरगन्जस्थित भारतीय महावाणिज्य दुतावासमा कार्यरत ३० बर्षिय एक पुरुषसमेतमा संक्रमण पुष्टि भएको हो। त्यस्तै बाराको देवताल गाँउपालिका घर भएका ३३ बर्षका एक पुरुष, बाराकै प्रसौनी २ घर भएकी ७३ बर्षिया एक वृद्घा , रौतहट मौलापुरका २७ वर्षीय एक पुरुष र महोत्तरी जिल्ला घर भएका ३७ बर्षका एक चिकित्सकमा पनि संक्रमण पु्ष्टि भएको नारायणी अस्पतालका मेसु उपाध्यायले जानकारी दिए। नयाँ संक्रमित थपिएसँगै पर्सामा संक्रमितको संख्या ७६२ पुगेको सहायक प्रमुख जिल्ला अधिकारी ललीत बस्नेतले जानकारी दिए। साउन यता मात्रै ५९९ संंक्रमित थपिएको उनले बताए। पर्सामा कोरोना संक्रमणका कारण अहिलेसम्म १७ जनाको मृत्यु भइसकेको छ। साउनमा मात्रै पर्सामा १३ जनाको मृत्यु भएको हो।"
राष्ट्रिय परिचय पत्रका लागि तथ्यांक संकलन सुरु,"भैरहवा : रुपन्देहीमा राष्ट्रिय परिचय पत्रको लागि तथ्यांक संकलन कार्य सुरु भएको छ ।बिहीबार जिल्ला प्रशासन कार्यालय रुपन्देहीमा सिद्धार्थनगर नगरपालिकाका प्रमुख हरिप्रसाद अधिकारीको तथ्यांक संकलन गरेर राष्ट्रिय परिचयपत्र विवरण दर्ता शुभारम्भ भएको हो । जिल्ला प्रशासन कार्यालय रुपन्देहीमा विवरण दर्ताका लागि कम्प्युटरलगायतका आवश्यक उपकरणहरु राखिएको जिल्ला प्रशासन कार्यालय रुपन्देही नागरिकता शाखाका नासु यज्ञ पोखरेलले जानकारी दिए । उनले नागरिकताको प्रमाणपत्र प्राप्त व्यक्तिहरुले आवश्यक विवरण भरेर राष्ट्रिय परिचय पत्र प्राप्त गर्न सक्ने जानकारी दिए । जनतालाई प्रदान गर्ने सेवा सुविधा एकीकृत प्रणालीमार्फत एउटै परिचयपत्रबाट प्राप्त हुने प्रावधान सहितको प्रणालीको विकास गर्ने, जैविक पहिचान सहितको बहुउपयोगी परिचयपत्र तयार गरी वितरण गर्ने र नेपालमा बस्ने सबै व्यक्तिका विवरण राष्ट्रिय तथ्यांक भण्डारणमा समाविष्ट गर्ने राष्ट्रिय परिचय पत्रको उद्देश्य रहेको रुपन्देहीका प्रमुख जिल्ला अधिकारी महादेव पन्थले बताए । 'अनेकन परिचय पत्र (लाइसेन्स, प्यान कार्ड, विवाह दर्ता) अब बोक्नु पर्देन,' उनले भने, 'अब पाइने राष्ट्रिय परिचय पत्रमा यी सबै सबै परिचय पत्रमा उल्लेख गरिएका सबै विवरण हुन्छ ।' राष्ट्रिय परिचय पत्र डिजिटल हुन्छ । राष्ट्रिय परिचय पत्रमा भएका विवरणहरु 'रिडेबल मेसिन' मार्फत हेर्न सकिन्छ ।आर्थिक वर्ष २०७७७८ मा राष्ट्रिय परिचय पत्रका लागि एक करोड तथ्यांक संकलन गर्ने सरकारको लक्ष्य रहेको उनले जनाए । राष्ट्रिय परिचयपत्र तथा पञ्जीकरण विभागले पहिलो चरणमा पाँचथर र सिंहदरबारस्थित कर्मचारीलाई परिचयपत्र वितरण गरेको थियो । दोस्रो चरणमा १५ वटा जिल्ला तथा यसै आवमा बाँकी सबै जिल्लामा राष्ट्रिय परिचय पत्रको लागि तथ्यांक संकलन कार्य सुरु हुने बताइएको छ ।"
अयोध्यापुरीका विषयमा अनुसन्धान सुरु गर्दै पुरातत्व विभाग,"काठमाडौं : पुरातत्व विभागले चितवनस्थित अयोध्यापुरीमा रामको जन्म भएको विषयमा पुरातत्व, संस्कृति र इतिहासका विज्ञसँग छलफल गरी अनुसन्धान सुरु गरेको छ। त्रेतायुगमा भगवान् रामको जन्म नेपालकै चितवन जिल्लास्थित हाल माडी नगरपालिकामा पर्ने अयोध्यापुरीमा भएको चर्चा सुरु भएपछि विभागले विज्ञसँग छलफल सुरु गरेको प्रवक्ता रामबहादुर कुँवरले जानकारी दिए। विज्ञसँग छलफलपछि स्थलगत रुपमा विज्ञको समूह अनुसन्धानका लागि पठाउने विषयमा पनि विभागले परामर्श सुरु गरेको हो। प्रधानमन्त्री केपी शर्मा ओलीले असार २९ गते २०७ औँ भानु जयन्तीका अवसरमा आयोजित कार्यक्रममा रामको जन्म नेपालकै अयोध्यापुरीमा भएको बताउँदै सांस्कृतिक अतिक्रमण रोक्न थप अध्ययन एवं अनुसन्धान हुनुपर्ने बताएका थिए। महर्षि वाल्मीकिले संस्कृत भाषामा रचना गर्नुभएको रामायणलाई आदिकवि भानुभक्त आचार्यले नेपालीमा भावानुवाद गरेका थिए। विसं २०६७ देखि राम जन्मभूमि अयोध्याका विषयमा अनुसन्धानरत लोकमणि पौडेल यसका लागि आफू लखनउको फैजावादस्थित अयोध्या, उत्तर प्रदेशस्थित बिठुरको वाल्मीकि आश्रम र पञ्जाबको वाल्मीकि आश्रममा पनि पुगेर सूक्ष्म अध्ययन गरेको बताउँछन्। भारतमा दुईतिर दाबी गरिएको वाल्मीकि आश्रमभन्दा नेपालको वाल्मीकि आश्रमको प्रमाण बलियो रहेको उनले बताए। वाल्मीकिले रचना गरेको संस्कृत रामायणमा तमसा र गङ्गा नदीको बीचमा वाल्मीकि आश्रम पर्छ भनिएकामा त्रिवेणी नजिकैको आश्रम नै सही भएको भारतका मानिसको पनि सहमति रहेको अध्ययनका क्रममा भेटिएको उनले सुनाए। वाल्मीकि आश्रम पारि भारतले वाल्मीकि बाघ संरक्षण केन्द्र स्थापना गरेको छ। त्यहाँको नगरको नाम पनि भारतले वाल्मीकि नगर राखेको अनुसन्धाता पौडेलले बताए। भारतका दुवै वाल्मीकि आश्रम भव्य भए पनि नेपालको आश्रमको विकासमा यहाँका सरोकार भएका निकायको ध्यान नगएको प्रष्ट देखिएको तीन वटै आश्रमको अनुसन्धान गर्नुभएका अनुसन्धाता पौडेलले सुनाए। वाल्मीकि रामायणमा आश्रमको पूर्वतिर अयोध्या पर्छ भनिएको छ। नेपालको वाल्मीकि आश्रमबाट अयोध्यापुरी पूर्व पर्छ। अयोध्यापुरी वरिपरिको भागमा बैकुण्ठ ताल, सोमेश्वर पहाड लगायत धार्मिक एवं सांस्कृतिक महत्वका धेरै स्थल रहेकाले पनि अयोध्यापुरी नै राम जन्मभूमि हुन सक्ने बलिया प्रमाण रहेको पौडेलको भनाई छ। थप अनुसन्धानका लागि त्यस स्थलको पुरातात्विक उत्खनन् गर्न पनि उनले माग गरे। परशुराम कुण्डबाट आउने मरोट खोला र रिया खोला पनि वाल्मीकि आश्रम एवं अयोध्यापुरीको बीचमा रहेकाले अयोध्यापुरीमा दशरथ र कौशल्याका छोरा रामको जन्म भएको बलिया आधार भए पनि सरोकार भएका निकायले यसको थप अध्ययन अनुसन्धान गर्नुपर्ने अध्येता पौडेलको माग छ। चितवनको साविक अयोध्यापुरी गाविसको केही भाग पर्सा जिल्लामा गाभिएको थियो। रामको जन्मभूमी अयोध्याबारे अनुसन्धान गर्न ठोरीवासीको माग"
कोरोना कहर : जोेखिममा सुरक्षा निकाय,"काठमाडौं : महानगरीय ट्राफिक प्रहरी महाशाखा रामशाहपथमा कार्यरत पाँच जनामा कोरोना संक्रमण देखिएपछि कार्यालय नै सिल गरिएको छ। महाशाखाका प्रमुख एसएसपी भीमप्रसाद ढकालसहित सबै कर्मचारीलाई सेल्फ क्वारेन्टाइनमा राखिएको हो। महाशाखाबाट हुने सेवा प्रवाह अहिले ठप्प छ तर अहिले सडकमा सवारीको चाप भने बढेको छ। ट्राफिक जनशक्तिलाई कसरी फैलियो कोरोना ? महाशाखा प्रमुख एसएसपी ढकाल भन्छन्, हामी सडकमा अहोरात्र खटिएका हुन्छौं। सवारीचालकसँगै कार्यालयमा आउने सेवाग्राहीको समस्या सम्बोधन गर्नै पर्यो। यहीबीच कोरोना सरेको हुनुपर्छ। ट्राफिक प्रहरीको अभाव खड्किएपछि जनपथतर्फका प्रहरीलाई ड्युटीमा खटाइएको छ। त्यस्तै, प्रहरी मुख्यालयकै ७३ जना कर्मचारीमा कोरोना संक्रमण देखिएको छ। संक्रमित अधिकांश सवारीसाधनको प्राविधिक काम (एमटी) महाशाखा र सञ्चार निर्देशनालयमा कार्यरत कर्मचारी छन्। प्रायः ब्यारेकजस्तै एकै ठाउँमा काम गर्ने एमटीका कर्मचारीलाई कसरी सर्यो कोरोना ? प्रहरी मुख्यालयका प्रवक्ता एसएसपी कुबेर कडायतका अनुसार सुरुमा पाँच जनालाई लक्षण देखिएरै परीक्षण गर्दा कोरोना संक्रमण पुष्टि भएको थियो। कन्ट्याक्ट ट्रेसिङका आधारमा परीक्षण गर्दा थप ६८ जनामा संक्रमण देखिएको हो। उनका अनुसार ट्राफिकका पाँच र मुख्यालयका ७३ जना संक्रमितको बलम्बुस्थित सशस्त्र प्रहरी अस्पतालमा उपचार भइरहेको छ। प्रवक्ता कडायतका अनुसार हालसम्म देशभरका विभिन्न प्रहरी युनिटका दुई सय ५६ जनामा संक्रमण देखिएको छ। जसमध्ये एक सय पाँच जना उपचारपछि काममा फर्किसकेका छन्। ७६ हजारको फौजमा दुई सय ५६ जनामा संक्रमण देखिँदैमा आत्तिनु नपर्ने कडायतको दाबी छ। तर, कार्य क्षेत्रमा खटिने सुरक्षाकर्मीमा भने त्रास देखिन्छ। नक्सालस्थित प्रहरी मुख्यालयमा कार्यरत एक सहायक निरीक्षकले भने, म मैतीदेवीमा बस्छु। मुख्यालयमा काम गर्छु भन्ने थाहा हुनेहरू त्रसित छन्। परिवारमा पनि त्रास छ। प्रहरी महानिरीक्षक शैलेश थापा क्षेत्रीले खासगरी ड्युटी अफिसर, मुद्दा शाखा, थुनुवा कक्ष र कार्य क्षेत्रमा खटिने सुरक्षाकर्मीमा कोरोनाको जोखिम रहेको बताए। उपत्यका बाहिर पनि त्रास कायमै पछिल्लो समयमा २ नम्बर र गण्डकी प्रदेशमा खटिएका सुरक्षाकर्मीमा कोरोना संक्रमणको त्रास बढी देखिन्छ। प्रहरी मुख्यालयका अनुसार भारतसँग सीमा जोडिएका जिल्लामा संक्रमणको त्रास छ। प्रदेश २ का सप्तरी, महोत्तरी, पर्सा, सिरहा, बारा, सर्लाही, धनुषा र रौतहटमा कोरोनाको संक्रमण उच्च देखिएको कोभिड १९ संकट व्यवस्थापन केन्द्र (सीसीएसी) को विश्लेषण छ। वीरगन्ज अहिले कोरोनाको उच्च जोखिममा छ। त्यहाँ निषेधाज्ञा जारी गरिएको छ। प्रदेश २ का आठ जिल्लामध्येको एक जिल्ला प्रहरी कार्यालयका प्रमुखले भने, अवस्था भयावह छ, खटाएको ठाउँमा जानै पर्यो। मातहतलाई फकाएर कार्य क्षेत्रमा पठाउनुपर्ने अवस्था छ। सीमावर्ती क्षेत्रमा खटिएका सुरक्षाकर्मीलाई स्यानिटाइज गरेर मात्रै ब्यारेक प्रवेश गराउँछौं। प्रहरी मुख्यालयका अनुसार गण्डकी प्रदेशमा ४७ जना प्रहरीमा कोरोना संक्रमण देखिएको छ। त्यसमध्ये सात जना निको भएर काममा फर्किसकेका छन्। बाँकी ४० जना उपचाररत छन्। प्रदेश २ का ४७ संक्रमितमध्ये ३५ जना निको भइसकेका छन्। सुदूरपश्चिम प्रदेशका सीमा नाका भएका जिल्ला कैलाली र कञ्चनपुरमा विशेष सतर्कता अपनाइएको मुख्यालयले जनाएको छ। मुख्यालयका प्रवक्ता एसएसपी कडायतका अनुसार प्रदेश ५ मा १६, कर्णाली प्रदेशमा २७, सुदूरपश्चिम प्रदेशमा १३ र प्रदेश १ मा २७ जना प्रहरीमा कोरोना संक्रमण देखिएको थियो। संक्रमितमध्ये अधिकांश उपचारपछि काममा फर्किसकेका छन्। कर्णालीका मात्रै २५ जना उपचाररत छन्। मुख्यालयले अत्यावश्यक कामबाहेक बिदामा बस्न रोक लगाएको छ। कहाँकहाँ सिल ? प्रहरी प्रधान कार्यालयअन्तर्गतका एमटी, सञ्चार निर्देशनालय, ट्राफिक महाशाखा, जिल्ला प्रहरी कार्यालय स्याङ्जा, जिल्ला प्रहरी कार्यालय धनुषाको ब्यारेक र सप्तरीको राजविराजस्थित प्रदेश २ तालिम केन्द्रको ब्यारेक सिल गरिएको छ। सशस्त्रमा १ सय ३१ लाई संक्रमण कोरोना भाइरसको संक्रमण सशस्त्र प्रहरीमा पनि देखिन थालेको छ। विभिन्न कार्यालयमा खटिएका १ सय ३१ जनामा कोरोना संक्रमण देखिएको सशस्त्र प्रहरी बल मुख्यालयले जनाएको छ। बलका प्रवक्ता डीआईजी राजु अर्यालका अनुसार संक्रमितमा काठमाडौंका १, बाराका १, झापाका ३३ र बाँंकी सबै इलामका छन्। संक्रमितमध्ये ६८ जना डिस्चार्ज भइसकेका छन्। अर्यालका अनुसार विशेषगरी सीमा सुरक्षामा खटिएका संक्रमित भएका छन्। दाङमा दुई सैनिकसहित ५८ जनामा कोरोना संक्रमण ३७५ ट्राफिक प्रहरी क्वारेन्टाइनमा दाङमा सेनाका जवानमा कोरोना संक्रमण अख्तियारमा कार्यरत १५ प्रहरीमा कोरोना संक्रमण बाँके कारागारका ७ कैदी र ६ प्रहरीमा कोरोना सेनाको ब्यारेकमा कोरोना फैलियो प्रहरीको आँखा छल्दै पैदल यात्रु काभ्रेका एक प्रहरीमा कोरोना पोखरामा प्रहरीलाई कोरोना"
संक्रमित मन्त्रीसँगै बैठकमा थिए प्रधानमन्त्री र गृहमन्त्री,"विराटनगर ः कोरोना भाइरसको संक्रमण पुष्टि भएका प्रदेश २ का आन्तरिक मामिला तथा कानुन मन्त्री ज्ञानेन्द्रकुमार यादव सहभागी बैठकमा प्रधानमन्त्री केपी शर्मा ओलीलगायत सहभागी रहेका थिए । काठमाडौंमा भएको प्रहरी समायोजन सम्बन्धी समन्वय समितिको बैठकमा प्रधानमन्त्री ओली, गृहमन्त्री रामबहादुर थापालगायत सातै प्रदेशका आन्तरिक मामिला तथा कानुन मन्त्रीहरू, गृह सचिव, सुरक्षा प्रमुख लगायत उच्च पदस्थहरु रहेको खुलेको छ । बैठमा मन्त्री यादवले प्रदेश २ को नेतृत्व गरेका थिए । बैठकपछि उनले अरु उच्च पदस्थहरुलाई पनि भेटेको बताएका छन् । बैठकको प्रमुख अतिथी प्रधानमन्त्री ओली थिए । संक्रमण पुष्टि भएका मन्त्री यादवले काठमाडौंमा सम्पन्न बैठकको फोटो साउन १५ गते राति १२ः३२ बजे आफ्नो फेसबुकमा शेयर गरेका छन् । उनले सामाजिक सञ्जालमा अपलोड गरेको तस्बिरमा प्रधानमन्त्री, गृहमन्त्री, अरु प्रदेशका मन्त्रीदेखि सुरक्षा निकायका उच्च पदस्थहरुलाई देख्न सकिन्छ । मन्त्री यादवले बैठकमा सहभागिता जनाउने क्रममा मास्क प्रयोग गर्दै समाजिक दूरी कायम गरेको बताएका छन् । तस्बिरका लागि आफू नजिक जस्तो देखिएपछि सबैजना सतर्क र सजग रहेको उनको भनाइ थियो । यसअघि विभिन्न कार्यक्रममा सहभागी भएर परीक्षण गराउँदै आएको बताउँदै मन्त्री यादवले मन्त्रालयका दुई जना कर्मचारीमा पोजेटिभ देखिएपछि परीक्षण गराएका हुन् । कोरोनाको लक्षण देखिएपछि परीक्षण गराएका थिए । साउन १८ गते काठमाडौंबाट फर्किएर १९ गते पीसीआर परीक्षणका लागि स्वाब संकलन गराउँदा बुधबार उनको रिपोर्ट पोजेटिभ आएको हो । उनीसँगै बैठकमा सहभागी प्रदेश १ का आन्तरिक मामिला तथा कानुन मन्त्री हिक्मत कार्की केही दिन अघि विराटनगर फर्किएर मन्त्रालय तथा कोरोना रोकथामका लागि योजना र कार्यान्वयनको काममा व्यस्त छन् । एउटै बैठकमा रहेका प्रदेश २ का मन्त्रीको रिपोर्ट पोजेटिभ आएपछि उनले पनि पीसीआर परीक्षणको तयारी गरिरहेका छन् । मन्त्री कार्कीले बिहीबार नभए शुक्रबार आफ्नो स्वाब परीक्षणका लागि दिने बताए । मन्त्री यादवले काठमाडौंबाट फर्किएर धनुषामा पार्टी प्रवेश कार्यक्रममा समेत सहभागिता जनाएको बताइएको छ । आफ्नो रिपोर्ट पोजेटिभ आएपछि उनी मन्त्री निवासमै आइसोलेसनमा छन् । मन्त्री यादवले आफ्नो सम्पर्कमा आएका सबै जनाले स्वाब संकलन गरेर जतिसक्दो चाँडो पीसीआर परीक्षण गराउनु पर्नेमा जोड दिएका छन् ।"
बेरुत विष्फोट : बन्दरगाहका अधिकारीहरू नजरबन्दमा,बेरुत : राजधानी बेरुतमा भएको शक्तिशाली विष्फोटको अनुसन्धानका लागि बन्दरगाहका अधिकारीलाई नजरबन्दमा राखिएको लेबनान सरकारले जनाएको छ। बीबीसीका अनुसार केही अधिकारीलाई उनीहरूकै निवासमा नजरबन्दमा राखिएको हो। मंगलबार भएको विष्फोटमा १३५ जनाले ज्यान गुमाएका छन् भने ४ हजार बढी घाइते भएका छन्। विष्फोट ६ वर्ष पहिलेदेखि भण्डारण गरी राखिएको २ हजार ७५० टन एमोनियम नाइट्रेट को गोदाममा भएको थियो। विष्फोटको कारण सोही पदार्थ असुरक्षित तवरले भण्डारण गर्नु भएको राष्ट्रपति माइकल इओनले बताएका छन्। तैपनि यसको खास कारण पत्ता लगाउन अनुसन्धान भइरहेको छ। विष्फोटपछि सरकारले दुई हप्ताका लागि संकटकाल घोषणा गरेको छ।
मोरङमा कोरोनाले मृत्यु भएका दुवैजनाको शव व्यवस्थापन,विराटनगर : मोरङमा कोरोना भाइरसको संक्रमणका कारण मृत्यु भएका दुवैजना पुरुषको शव नेपाली सेनाको शव व्यवस्थापन टोलीले बुधबार राती अन्त्येष्टि गरिएको छ। कानेपोखरी गाउँपालिकास्थित वन क्षेत्रमा लगेर शवको व्यवस्थापन गरिएको हो । विराटनगर महानगरपालिका९ का र रंगेली नगरपालिका ८ का ४५ वर्षीय पुरुषको कोशी अस्पतालमा बुधबार मृत्यु भएको थियो । उपचारका लागि अस्पताल लगिएका विराटनगरका पुरुषको बुधबार दिउँसो १ :१० बजे आइसोलेसनमा र रंगेलीका पुरुषको बिहान १० :३० बजे उपचारका लागि ल्याइ पुर्याउनसाथ मृत्यु भएको हो । मृत्यु हुनुअघि रिपोर्ट नआएका उनीहरुमा मृत्युपछि कोरोना संक्रमणको पुष्टि भएको थियो । तर कोरोनाको आशंकामा दुवै जनाको स्वाब संकलन भने मृत्यु हुनुअघि नै गरिएको थियो । उनीहरुको मृत्यु भइसकेपछि दिउँसो ३ :३० बजेतिर रिपोर्ट पोजेटिभ आएपछि अस्पतालले शव परिवारलाई नदिइकन राखेको थियो । कोशी अस्पतालका मेडिकल सुपरिटेन्डेन डा चुमनलाल दासले परिवारलाई नदिइकन शव नेपाली सेनाको 'बडी' व्यवस्थापन टोलीलाई जिम्मा लगाइएको बताए । सेनाले राती ९ बजे विराटनगरबाट व्यवस्थापनका लागि भनेर शव लिएर गएको थियो । प्रदेश १ मा कोरोनाका कारण चार जनाको मृत्यु भइसकेको छ । गत सोमबार दिउँसो कोशी अस्पतालमै विराटनगर५ घर भएका ७७ वर्षीय वृद्धको कोरोना संक्रमणका कारण मृत्यु भएको थियो । अघिल्लो बुधबार मोरङ सुनवर्षीका एक पुरुषको विराटनगरबाट थप उपचारका लागि बीपी कोइराला स्वास्थ्य विज्ञान प्रतिष्ठान धरान पुर्याएपछि मृत्यु भएको थियो ।
"कोरोना, कलह र सलह","असाध्यै मिल्ने दुई दाजुभाइ अंशका कारण पानी बाराबारको अवस्थामा पुग्छन्। घर गाउँले मिलेर जग्गाको साँधसिमाना मिलाउने भगीरथ प्रयास सफल नभएपछि उनीहरू अदालतको शरणमा पुग्छन्। यसका लागि दुवैले सहरमा नाम चलेका वकिल राखेर मुद्दा लड्छन्। वर्षौंपछि मुद्दाको फैसला हुन्छ। मुद्दा दुईमध्ये एउटाले जित्नुपर्नेमा त्यसो नभई तेस्रो पक्ष अर्थात् वकिलले मुद्दा जित्छ। मुद्दाको दस्तुर तिर्दा तिर्दा उनीहरू सुकुम्बासी हुन्छन्। भएको जग्गा वकिलको हुन पुग्छ। घर फुट्दा पराइ मोटाउने दिव्यज्ञान पाएपछि दाजुभाइ नङमासु भएर मिल्न थाले। काटाकाटको अवस्थामा पुगेको सम्बन्ध कसरी जोडियो भनेर छिमेकीले सोध्दा उनीहरूको जवाफ हुन्थ्यो जुन चीजका लागि झगडा गरियो, त्यो नै नरहेपछि झगडा गर्नुको औचित्य के रह्यो र ? नेपाल कम्युनिस्ट पार्टीभित्रको विवाद जग्गाका लागि किचलो गर्ने तिनै दाजुभाइको जस्तै हो। यो कुनै सैद्धान्तिक एजेन्डाका लागि नभएर कुर्सीको मुखिया को बन्ने भन्ने एकसूत्रीय धोखाधडी खेलमा सीमित छ। बाझ्ने र मिल्ने दुवैको एउटै गन्तव्य हो जसरी भए पनि सत्ता र शक्तिको जोहो गर्ने। यो खेलमा जसले जतिबेला जसलाई पनि धोका दिन सक्छ। प्रधानमन्त्री केपी ओलीलाई सत्ताच्युत हुनु भनेको दाह्रा निकालेको बाघ हुनु हो भने घाँटी घाँटीसम्म थाहा छ। माधव नेपालले डेढ दशकसम्म सत्ता र पार्र्टीलाई जनैको साँचो बनाउँदा आफूले घाट कुरेर बस्नुको पीडा केपी ओलीलाई राम्रोसँग थाहा छ। त्यसअघि झलनाथ खनाल हाकिम हुँदा आफ्नो भविष्यमा लागेको ग्रहण नेपाल र ओलीले झन् स्पष्टसँग बुझेका होलान्। आज हामीलाई दुनियाँले ध्यान दिएर हेरेको छ। कारण हामी युद्ध तथा अन्य आन्दोलनबाट नभई चुनावी प्रक्रियाबाट सरकारमा पुगेका हौं। जुन विश्व कम्युनिस्ट आन्दोलनका लागि फरक उदाहरण हो। हामीले चुनावी प्रक्रियाबाट जनताको मन जितेर करिब दुईतिहाइको सरकार बनाएका छौं। यो हाम्रो लागि ठूलो सफलता हो। यो सफलतापूर्वक अगाडि बढेको छ र बढ्छ पनि। गएको माघ १ गते बुधबारदेखि सुरु नेकपाको केन्द्रीय समिति बैठकको उद्घाटन सत्रमा प्रधानमन्त्री ओलीको सम्बोधनको केही अंश हो यो। जतिबेला कोरोनाको महामारीले हामी कहाँ छोपिसकेको थिएन। विश्व समुदायको ध्यान आफूतिर रहेको गर्व गर्ने पार्टीका नेताहरू सत्ता र शक्ति बिलो लगाउने प्रतिस्पर्धामा किन छन् ? अर्थतन्त्र कहालीलाग्दो अवस्थामा छ। कोरोनाले बजारमा पैसाको कारोबार ठप्प छ। रगत बग्ने अर्थतन्त्रको धमनीमा पानी पनि बग्न सकेको छैन। रोजगारका क्षेत्र शतप्रतिशतजस्तै साँघुरिएका छन्। निजी क्षेत्र अस्तव्यस्त छ। सरकारको ढुकुटीमा जम्मा भएको राजस्व तलबभत्ता र पेन्सनमै ठिक्क हुने स्थिति छ। विकासको चक्र उही आर्थिक वर्षको अन्त्य असार र साउनको भेलमा घुम्नेबाहेक केही हुन सकेको छैन। प्रदेश र स्थानीय निकायका जनप्रतिनिधिका लागि त्यहाँ जाने पैसा अन्तिम वनभोजजस्तै भएको छ। कोरोना सलहभन्दा दुईचार नेता कलहले पुस्तापुस्तासम्म हान्ने शृंखला बढ्दो छ। राजा महेन्द्रबीपी, बहुदल आएपछि किसुनजीगिरिजा, प्रचण्डबाबुराम हुँदै ओलीदाहालको शीतयुद्धको बाछिटाले प्रकारान्तरमा जनताको भाग्यमा बञ्चरो हानेको छ। फर्सीले चुलेसी या चुलेसीले फर्सी जसलाई हाने पनि आखिर क्षति व्यहोर्ने त फर्सीले नै हो। पद भनेको विलासिता नभएर उत्तरदायित्व भन्ने सत्यलाई यहाँका मुखियाले कहिल्यै बुझेनन्। नेकपा एक उपलब्धि अनेक नेकपाको नेतृत्वमा सरकार छ। केन्द्र र तीनै तहमा सरकार सञ्चालन गरिरहेको छ। संविधान कार्यान्वयनको सन्दर्भमा महŒवपूर्ण उपलब्धि हात पार्न नेकपा नेतृत्वको सरकार सफल भएकै हो। संविधानको मर्मअनुरूप नीतिनियम बनाउनु आफैंमा चुनौतीपूर्ण कर्म हो। संघ मात्र हैन, प्रदेश र स्थानीय निकायको व्यवस्थापनमा सरकारको तदारुकता सराहनीय रह्यो। कालापानी र लिम्पियाधुरा समेटिएको नक्सा सार्वजनिक भयो। नेपालको इतिहासमै यो गौरवपूर्ण क्षण हो। भला त्यसको परिणाम के आउँछ, त्यो समयकै गर्भमा छाडौं। थुप्रै बहुआयामिक योजना सुरु भएका छन्। अबको केही महिनामा भैरहवामा अन्तर्राष्ट्रिय विमानस्थल सुरु हुने क्रममा छ। पोखराको क्षेत्रीय विमानस्थलको काम तदारुकताका साथ अघि बढिरहेको छ। भ्रष्टाचार, लुट र गुटतन्त्रभन्दा माथि उठेर अब खान नपाउने, लगाउन नपाउने, आबासविहीन नेपालीका लागि सहाराको काम नेकपाबाट हुन सक्यो भने मात्र करिब दुईतिहाइ बहुमतको अर्थ हुनेछ। बहुप्रतीक्षित मेलम्ची खानेपानी यही सरकारका पालामा धाराको टुटीबाट पानी झर्ने निश्चित छ। स्थानीय निकायमा समेत विकासले विस्तारै गति लिन थालेको छ। कतिपय पालिकाले उत्कृष्ट काम गरेको छन्। पोखरा महानगरपालिका १३ ले महानगरपालिकाले गर्न नसकेको काम जस्तै अपांगमैत्री सडक, माटोमैत्री कृषि प्रणालीलगायत कोरोनाको महामारीमा विदेशमा रहेका आफ्नो वडावासीलाई आफैं खर्च हालेर स्वदेश ल्याउने काम सक्रियतापूर्वक अघि बढाएको छ। विश्वभरि नै कम्युनिस्ट पार्टीलाई भूमण्डलीकृत पुँजीवादले आक्रान्त बनाइरहेको छ। यस्तो प्रतिकूल अवस्थामा नेकपाले झन्डै दुईतिहाइनजिकको मत प्राप्त गर्यो। संसदीय राजनीतिक व्यवस्थामा यो मत ठूलो उपलब्धि हो। नेकपा नेतृत्व सरकारले जनमतबाट प्राप्त उपलब्धिलाई श्रमजीवी जनताका पक्षमा दृढतापूर्वक कार्य गर्न ठूलो अवसर प्राप्त गरेको छ। अस्पष्ट राजनीति लोकतान्त्रिक प्रणाली, प्रतिस्पर्धात्मक बहुदलीय प्रणाली र त्यसअन्तर्गतका प्रक्रिया, मानवअधिकार र स्वतन्त्रताको प्रश्नलाई नेकपाले आदर्शका रूपमा अंगीकार गरेको छ। हामी शान्तिपूर्ण ढंगले परिवर्तन गर्न सकिन्छ भन्नेमा स्पष्ट छौं भनेर गर्वका साथ भन्ने नेकपाले लोकतान्त्रिक पद्धति हिँड्ने क्रममा बाटो बिराएको छ। यात्रा गर्ने क्रममा पार्टीका टाउकेहरूले चलाएको जहाज कुहिरोमा हराएको छ। त्यो जहाज कुन हालतमा अवतरण हुने हो भन्न सक्ने अवस्था छैन। पद र पहुँचको शक्तिले नेकपाका नेतादेखि तलसम्मका कार्यकर्ताका आँखामा पट्टी लागेको छ। उनीहरू विचारशून्यजस्तो भएका छन्। न्यायसहितको आर्थिक अधिकारको कुरा गर्ने कम्युनिस्टहरू आज कमाउनिस्ट हुँदा नेकपाले परिकल्पनाको गरेको सबैका लागि सुरक्षित र शान्तिपूर्ण समृद्ध समाज व्यर्थको नारामा सीमित भएको छ। पुँजीवादमा आधारित शासन व्यवस्था लगभग विश्वव्यापीजस्तै हुँदै छ। नेपालको शासन व्यवस्थामा तथा राजनीतिक दलहरूमा यसको स्वाभाविक प्रभाव छ। वर्तमान समयमा दलहरूको मुख्य चुनौती दलाल पुँजीवादको उपस्थित भएको छ। परिणामस्वरूप आजको राष्ट्रको ढुकुटीमा हुनुपर्ने रकम व्यक्तिको स्वामित्वमा छ। संघर्ष नगरी कमाइएको पुँजी बैंक तथा सहकारीमा सञ्चित रहेको अवस्थामा छ। पुँजी चलायमान नहुँदा राष्ट्र गरिब, सीमित व्यक्ति धनी बन्ने स्थिति छ। हामी आत्मनिर्भरको कल्पनासम्म गर्न सक्ने अवस्थामा छैनौं। परनिर्भरता बढ्दो छ। यसैलाई मध्यनजर राख्दै बजेट अर्थात् अर्थनीति, आयात र निर्यातको सन्तुलनकारी भूमिका निर्वाह गर्ने साथै स्वदेशी उत्पादनलाई प्राथमिकता दिन जरुरी छ। साथै यसका लागि योजना चाहिन्छ अनि दृढ इच्छाशक्तिसहितको सर्मपण पनि। यो बाटोमा नेकपाले पाइलासमेत चाल्न सकेको छैन। नेताहरूलाई यतिबेला पद, प्रतिष्ठा र सम्मान चाहिएको छ। राज्यलाई आँखा नदेख्ने बनाएर वा प्रयोग गरेर अदृश्य कार्यमार्फत अकूत द्रव्य आर्जन गरेका व्यक्ति राजनीति अगुवाको कमिसार भएका छन्। कुण्ठा व्यक्त गर्ने आफूसँग सम्बन्धित समितिको बैठकमा हो। कम्युनिस्ट पार्टीमा हुनुपर्ने न्यूनतम मान्यता भनेको आलोचना र आत्मालोचना गर्न सक्नु हो। आफ्नो जिम्मेवारीको जवाफदेही आफैं हुनुपर्छ। कुरा समाजवादका गर्ने अनि कार्यशैली पुँजीवादी अपनाएपछि लक्ष्य धर्मराउँछ। समाजवादलाई दिगो बनाउन नेताहरूको जीवनशैलीमा निर्भर हुन्छ। वैचारिक संक्रमण र भावी दिशा पटकपटक स्थायी कमिटी बैठक स्थगित गरेपछि धेरैलाई पार्टी विवादले निकास पाउला कि भन्ने कतिपयको बुझाइ छ। तर तय भएका एजेन्डामै छलफल नहुने र बरु एजेन्डा थपिँदै जाने अनि छलफल र निष्कर्ष कुनैको नआउने भएपछि बैठकको कुनै अर्थ नहुने देखिएको छ। जुन मानसिकता पार्टीको शीर्ष तहमा समेत हावी भइसकेको छ। त्यसै पनि ओलीले बैठकको अन्त्य गर्न अर्का अध्यक्ष प्रचण्डलाई मुखै फोरिसकेका छन्। तर प्रचण्डसँगको सहकार्यमा रहेको माधवकुमार नेपाल समूह बैठक अन्त्य गर्ने कुराको विपक्षमा छ। एकातिर ओली सरकारको केन्द्रीकृत घमण्ड र अर्कातिर कूटनीतिक अपरिपक्कता देखाइरहेको नेपाली वाम राजनीति अनिश्चयको दिशातिर मोडिएर नेपालको तटस्थ, असंलग्न पञ्चशीलको विशेषता बोकेको विदेश नीतिमै फेरबदल हुने त होइन ? सत्ताधारी दल वैचारिक र कार्यदिशामा अलमलिएर बरालिने प्रवृत्तिले देखिएको छ। भनिन्छ दम्भले आफैं पोखिन्छांै। त्यसैको परिणाम होला नेकपा वैचारिक संक्रमणमा छ। वैचारिक कुरालाई स्पष्ट पारेर अगाडि बढ्न नसक्नु नेकपाको कमजोरी हो। गन्तव्य र बाटोबारे स्पष्ट नभई अगाडि बढ्न सकिँदैन।"
"कालिकोटमा बाढीपहिरो बितण्डता : १८ जनाको मृत्यु, ७ वेपत्ता, ३ सय ५८ घर भत्किए","कालिकोट : जिल्लामा वर्षायाम सुरु भएसँगै बाढी र पहिरोमा व्यापक जनधनको क्षति भएको पाइएको छ । बुधबार विपद् व्यवस्थापन समिति कालिकोटको बैठकमा प्रस्तुत गरिएको बाढी र पहिरोबाट भएको क्षतिको विवरण अनुसार यस वर्ष जिल्लामा बाढी र पहिरोबाट व्यापक क्षति भएको पाइएको हो । सहयाक प्रमुख जिल्ला अधिकारी युवराज गुरागाईले गत असार यता जिल्लामा बाढी र पहिरोमा परी १८ जनाको मृत्यु, ७ जना बेपत्ता भएको जानकारी दिए । उनका अनुसार जिल्लाका ९ वटै स्थानीय तहमा गरी ३ सय ५८ घर भत्किएका छन् । जम्मा ५ सय ९५ परिवार विस्थापित भएका छन् । २ हजार ५ सय ५६ परिवार संख्या गासबासबिहीन भएका छन् । जिल्लाको सबैभन्दा बढी क्षति भएको नरहरीनाथ गाउँपालिकामा १० जनाको मृत्यु, एकजना वेपत्ता, ५३ घर भत्किए, ४९ परिवार विस्थापित भएका छन् ।कुल १ हजार ९ सय १९ परिवार संख्या गासवासबिहीन भएका छन् । यस्तै रास्कोटल नगरपालिकामा २ जनाको मृत्यु, ५ जना वेपत्ता, ३० घर भत्किए, १६ परिवार विस्थापित, ८९ परिवार संख्या गासवासबिहीन भएका छन् । यस्तै सान्नीत्रिवेणी गाउँपालिकामा २ जनाको मृत्यु, १ सय ३ घर भत्किए, ५१ परिवार विस्थापित, ३ सय ४७ परिवार संख्या गासवासबिहीन भएका छन् । पचालझरना गाउँपालिकामा १ जनाको मृत्यु, १ सय २२ घर भत्किए, ३ घर विस्थापित, २६ जना परिवार संख्या गासवास बिहीन भएका छन् । यस्तै पलाँता गाउँपालिकामा १ जनाको मृत्यु, ८ घर भत्किएका छन् । यस्तै तिलागुफा नगरपालिकामा ८ घर भत्किए, १ घर विस्थापित, ४ जनाको परिवार गासवासबिहीन भएका छन् । महाँवै गाँउपालिकामा २ जनाको मृत्यु, ५ घर भत्किए, १ घर विस्थापित, १२ जनाको परिवार संख्या गासवास बिहीन भएका छन । यस्तै शुभकालिका गाँउपालिकामा ९ घर भत्किए, ९ परिवार विस्थापित भएका छन् । ८२ परिवार संख्या गासवास बिहीन भएका छन् । प्रमुख जिल्ला अधिकारी चन्द्रप्रसाद गैरेको अध्यक्षतामा बसेको बैठकमा नरहरीनाथ गाउँपालिका अध्यक्ष धिरबहादुर बिष्टले गाउँपालिकाको वडा नं ४ र ५ पुरै पहिरोग्रस्त भएकाले मानिसलाई राख्ने ठाउँकै समस्या परेको बताए । उनले गाउँको कुनै ठाउँमा पनि मानिस राख्न नसकिने अवस्था आएकाले नयाँ ठाउँको खोजी गरी उनीहरुलाई राख्नुपर्ने बताए । रास्कोट नगरपालिका प्रमुख कासीचन्द्र बरालले जिल्लाको ९ वटै पालिकाको बाढी पहिरोको जोखिमको अवस्था बुझ्न संघिय सरकारलाई भुगर्भिविद खटाइदिन आग्रह गर्नुपर्ने बताए । उनले रास्कोटमा अहिलेसम्म कल्पना नगरिएको विपद् आएको बताए । बैठकमा राजनीतिक दलहरुले बाढी र पहिरो पीडितलाई तत्काल राहत र सुरक्षित स्थानान्तरण गर्न माग गरेका छन् । नेपाली कांग्रेसका नेता भुपेन्द्रजंग शाही, नेकपाका नेता नगिन्द्र शाही नेशनल, समाजबादी पार्टीका नेता नरेन्द्रबहादुर शाही लगायतका नेताहरुले स्थानिय सरकारदेखी संघिय सरकारसम्मका तीनवैट सरकारले बाढी र पहिरो पीडितलाई रातह र सुरक्षितठाउँमा स्थानान्तरण गर्न ढिलाइ गरेको भन्दै नागरिकलाई विपद्का बेला सरकार भएको महसुस दिलाउन माग गरेका हुन् । बैठकमा जिल्ला स्तरका गैरसरकारी संस्थाका प्रमुख भिडिसेफ नेपालका अध्यक्ष मीनबहादुर बोगटी, हुरेण्डेकका उपाध्यक्ष बिरेन्द्र बुढा, रेड्क्रसका सभापती बलप्रसाद संज्याल लगायतले आफ्नो संस्थागत सहयोगका विषयमा जानकारी गराएका थिए ।"
सुनको मूल्यमा नयाँ रेकर्ड : तोलाको एक लाख दुई हजार पाँच सय,कोरोना : कोभिड१९ को महामारीका कारण अन्तरराष्ट्रिय बजारमा अस्थिर रहेको सुनचाँदीको मूल्य स्थानीय बजारमा आज अप्रत्यासित रुपमा बढेको छ । बुधबार प्रतितोला एक लाख एक हजार चार सयमा कारोबार भएको पहेँलो धातुमा आज एक हजार एकसयले वृद्धि भएको छ । बजार खुल्नेबित्तिकै छापावाल सुनको मूल्य प्रतितोला एक लाख दुई हजार ५ सय रुपैयाँ कायम भएको छ । परिमाणको तेजाबी सुनको मूल्य एक लाख दुई हजार दुई सय निर्घारण निर्धारण गरिएको छ । नेपाल सुनचाँदी व्यवसायी महासङ्घका अनुसार बुधबारको तुलनामा आज चाँदीको मूल्य ५० रुपैयाँले बढेको छ । एक तोला सेतो धातुको मूल्य आज एक हजार ३४५ रुपैयाँ निर्धारण भएको छ । कोभिड१९ को सङ्क्रमण रोक्न बन्दाबन्दी लागू गरिएयता जेठ २५ गते एक तोला सुनको मूल्य १० हजार चार सयलेले बढेर ८७ हजार रुपैयाँ पुगेको थियो । त्यसयता सुनको मूल्य निरन्तर उकालो लागिरहेको छ ।
दाहालनेपालको नझुक्ने नीति,"काठमाडौं : दुई दिनअघि नेकपाका वरिष्ठ नेता माधव नेपाललाई भेट्न परराष्ट्रमन्त्री प्रदीप ज्ञवाली नेपाल निवास कोटेश्वर पुगे। झन्डै दुई घण्टा भएको छलफलमा ज्ञवालीले प्रस्ताव राखे, पार्टीको एकता महाधिवेशनसम्म दुई अध्यक्ष (प्रधानमन्त्री केपी ओली र पुष्पकमल दाहाल) मिलेर जानुको विकल्प छैन, तपाईंले मध्यस्थताको भूमिका खेलिदिनु पर्यो। पार्टीलाई जोगाउनुपर्यो। जवाफमा नेता नेपालले भने मलाई पो बिचौलिया बनाउने ? बिचौलियाहरू यहाँ बदनाम भइरहेका छन्, म एउटा यस्तो पात्र हुँ, जसले विधि र पद्धतिको कुरा उठाउँदै आएको छु। सक्दा सहमतिका आधारमा जानुपर्छ, नभए पनि विधानअनुसार बहुमतको निर्णयलाई सबैले मानेर जानुपर्छ। नेपालले संस्थागत निर्णय सबैले मानेरै जानुपर्ने विषय अथ्र्याउँदै ज्ञवालीलाई पठाए। नेपालले मंगलबार फेरि पार्टी एकताका बेलाको आन्तरिक विधान दोहोर्याएर हेरे। खुमलटारमा अध्यक्ष दाहाल र वरिष्ठ नेता झलनाथ खनालसँगको छलफलमा उनले विधानमा व्यवस्था भएबमोजिम अध्यक्षको अधिकार र कर्तव्य, पार्टी एकताको घोषणा र विधानमा रहेको बहुमतको निर्णय पार्टी निर्णय हुने धारा ६० को व्यवस्था पल्टाएरै नेतालाई देखाए। बैठकबाट डराउने नेता र पानीबाट डराउने किसान काम नलाग्ने युक्ति अध्यक्ष दाहालको मोबाइलमा सन्देशसमेत पठाएर उनले विधान बनाउँदाका सक्कल कागजको खेस्रासहित देखाए। नेपालसँग भएको ओरिजिनल कागज ओलीले नै सच्याएको विधानको व्यवस्थाको धाराको थियो। त्यो पनि देखाएपछि दाहाल र खनाल दंग परे। दाहाल र खनाल प्रधानमन्त्री ओलीसँग छलफलका लागि बालुवाटार जानु अगाडि खुमलटारमा नेपालले अब पनि बालुवाटार धाएर ओलीलाई फकाउन खोजेर मात्र नहुने भन्दै विधानअनुसार अध्यक्षको अधिकार र कर्तव्य प्रयोग गरी अगाडि बढ्न सुझाए। जुन कुरा नेपालले बुधबार काठमाडौंमा आयोजित एक कार्यक्रममा बताए। तर, दाहाल र खनालले ओलीसँगको छलफलमा ओलीसहितलाई सहमतिमा ल्याउने र बैठक बोलाउने प्रयासमै बालुवाटारमा छलफल केन्द्रित गरे। फेरि बुधबार साँझ छलफल गर्ने भन्दै कुरा नमिलेपछि उठेर हिँडेका खनाल र दाहाल बुधबार बालुवाटार पुग्दै पुगेनन्। बिहीबार बिहान वार्ता हुने खबर बालुवाटारले पठाएपछि तीन दिनयताको चार नेताको छलफलमा बुधबार ब्रेक लागेको छ। माधव नेपालको मत अध्यक्षलाई पनि निर्णयमा चित्त बुझ्दैन भने फरक मत राखेरै जानुपर्छ भन्ने देखिन्छ। उनले बुधबारको एक अनौपचारिक भेलामा त्यो प्रसंग पनि सुनाए। म पनि यही कमिटीको एउटा महत्वपूर्ण व्यक्ति हुँ। हामी फरक मत राखेर बस्दा हुने अनि अध्यक्ष फरक मतमा रहन सक्दैन ? अध्यक्षको पनि फरक मत रहन सक्छ। सचिवालयमा पाँच जनाले गर्ने कमिटीको निर्णय हुन्छ, नेपालले भने, विवाद भए स्थायी कमिटीमा जान्छ, स्थायी कमिटीको पनि बहुमत निर्णय पार्टीको निर्णय हुन्छ। केन्द्रीय कमिटीमा जान्छ, केन्द्रीय कमिटी सर्वाेच्च निकायका रूपमा अन्तिम निर्णय गर्न सक्छ। तर, बैठक रोकिराख्न सक्दैन। ओलीका दर्जन बढी कार्यशैलीसँग नेताहरूले असन्तुष्टि जनाउँदै आएका छन्। पार्टी विधि, विचार र नीतिबाट चल्ने र त्यसका लागि अब तथ्य प्रमाणसहित पेस हुनुपर्ने अवस्था आएको नेपालको बुझाइ देखिन्छ। त्यसका लागि उनले अहिले नेकपाभित्र चर्किएको अन्तरसंघर्षमा काम लाग्ने ठानेर एकता गर्दादेखिका सबै ओरिजिनल कागजपत्रसमेत खोजेर राखेका छन्। प्रधानमन्त्री ओलीको कायैशैली र व्यक्तिगत प्रवृत्तिका विरुद्ध अहिले नेकपाभित्र अध्यक्ष दाहाल, वरिष्ठ नेता माधव नेपाल, झलनाथ खनाल, प्रवक्ता नारायणकाजी श्रेष्ठले आवाज उठाइरहेका छन्। मंसिर ४ यता वैशाख २० सम्मको एउटा टाइमलाइनमा ओलीले आत्मालोचना गरी रूपान्तरण हुने ठानिए पनि अब त्यो कालखण्ड सकिएको बुझाइ यी नेताहरूमा देखिन्छ। ओलीका एक दर्जन बढी कार्यशैलीसँग नेताहरूले असन्तुष्टि देखाएका देखिन्छन्। खासगरी प्रधानमन्त्री एवं अध्यक्ष ओलीका कारण पार्टी बैठक नियमित रूपमा बस्न नसकेको, बसे पनि गम्भीर र महत्वपूर्ण विषयमा छलफल नभएको, प्रधानमन्त्रीले गुटगत क्रियाकलाप जारी राखेको, पार्टी विधिसम्मत नचलाएको र कागजमा मात्रै पार्टीलाई सीमित बनाएको, पार्टी कमिटीका विभिन्न निकायदेखि जनसंगठनको एकताको टुंगो लगाउन नसकेको जस्ता आरोप असन्तुष्ट पक्षको छ। अब प्रधानमन्त्रीको कार्य शैलीगत र वैचारिक प्रवृत्तिलाई दस्ताबेजीकरण गर्नुपर्ने बेला आएको वरिष्ठ नेता झलनाथ खनाल बताउँछन्। वैचारिक रूपमा हेर्दा उहाँ (प्रधानमन्त्री) मा अधोपतनको अवस्था देखियो, राजनीतिक रूपले दिशाहीनता, सैद्धान्तिक रूपले पनि पतनको अवस्था देखिएको छ। यस्तो अवस्था आएपछि अग्रगमनका रूपमा जान सकिन्न भन्ने निष्कर्ष हामीले निकाल्न थालेका हौं, वरिष्ठ नेता खनालले बुधबारको एक कार्यक्रममा भनेका थिए, अब प्रवृत्तिगत समस्यालाई डकुमेन्टेसन गर्न आवश्यक भइसकेको छ। ओलीसँगको संघर्ष पदको झिनाझम्टी मात्र नभएको इतर समूहको दाबी छ। दाहाललाई भने ४ मंसिरमा कार्यकारी अध्यक्षका रूपमा पार्टी काम गर्ने अधिकार प्राप्त गरेपछि दुईवटा सचिवालय, एकवटा स्थायी समिति र एउटा केन्द्रीय समिति बैठकको अध्यक्षता गर्न पाएको र त्यसपछि ओलीले काम गर्न नदिएको अनुभूति छ। त्यसलाई उनले ओलीले आपूलाई सिध्याउन गरेको पोलेसि सिफ्ट का रूपमा अर्थ्याउन थालेका छन्। हालै एक कार्यक्रममा दाहालको भनाइ थियो, पूर्वएमाले एकातिर राख्ने र पूर्वमाओवादीमाथि आक्रमण गर्ने, पूर्वमाओवादीको असन्तुष्टलाई पनि आफूतिर तान्ने र प्रचण्ड र प्रचण्ड नजिकलाई मुख्य आक्रमणको तारो बनाउने गरी उहाँ (प्रधानमन्त्री) हरूले पोलिसी फिट गर्नुभयो।"
बालगृहमै शोषण,"घटना१ राष्ट्रिय बालअधिकार परिषद्मा २०७६ भदौ सुरुमा एउटा यस्तो सूचना आयो जुन यस्तो थियो बाफलस्थित नमुना प्रगतिशील महिला समाजमा आश्रित बालबालिकामाथि यौन दुर्व्यवहार भएको छ। तब परिषद् र प्रहरीको टोली भदौ ४ गते उक्त बालगृह अनुगमनमा पुग्यो। उक्त बालगृहलाई सञ्चालकले होस्टेलका रूपमा पनि प्रयोग गर्दै आएको पाइयो। त्यहाँ आश्रित बालबालिकालाई आधारभूत सुविधा उपलब्ध थिएन। त्यहाँ रहेका बालबालिकाले अनुगमन टोलीसमक्ष आफूहरूमाथि यौन दुर्व्यवहार भएको बताए। बालगृह सञ्चालकले संवेदनशील ठाउँमा छुने गरेको गुनासो गरे। त्यसपछि यौन दुर्व्यवहार गरेको आरोपमा सञ्चालकलाई गिरफ्तार गरियो। अनुगमन टोलीले ९ बालबालिकाको उद्धार गर्यो, जसमध्ये ४ बालक र ५ बालिका थिए। रेकर्डमा भएका ६ जना भने बालगृहबाट गायब थिए। घटना२ रूपन्देही कोटिहवास्थित अविनाश अनाथ आश्रमका कर्मचारीले २०७० सालमा एउटा सूचना पठाए। सूचना थियो आश्रमका बालबालिकामाथि यौन दुर्व्यवहार हुने गरेको छ। महिला, बालबालिका तथा ज्येष्ठ नागरिक मन्त्रालयका कर्मचारीसहितको टोली रूपन्देही पुग्यो। टोलीले त्यहाँ रहेका बालबालिका असुरक्षित रहेको निष्कर्ष निकाल्यो। उक्त आश्रममा रहेका ८ बालबालिकाको उद्धार गरियो, जसमा ३ बालक र ५ बालिका थिए। आश्रम सञ्चालकविरुद्ध प्रहरीले कारबाही अघि बढायो। त्यहाँबाट उद्धार गरिएका बालबालिकालाई हिमाली नवीन समाज पासिकोटमा राखिएको परिषद्को विवरणमा उल्लेख छ। घटना३ खोजतलास केन्द्रसहितको टोलीले २०७६ जेठ १ गते सुकेधारास्थित ऐश्वर्य बालगृहमा छापा मार्यो। उक्त बालगृहको अवस्था दयनीय भेटियोे। त्यहाँ आश्रित बालबालिका सानो ठाउँमा कोचिएर बसेका थिए। सरसफाइ थिएन। ओढ्नेओछ्याउने कपडा फोहर थिए। केहीको शारीरिक अवस्था राम्रो थिएन। ७७ बालक र ४८ बालिकालाई उद्धार गरी अन्य बालगृहमा पुनःस्थापना गरियो। उक्त बालगृहमा रहेकामध्ये ८४ बालबालिका हुम्लाका रहेको परिषद्को विवरणमा उल्लेख छ। घटना४ भक्तपुर ताथलीस्थित सौडोल महिला समाजमा रहेका बालबालिका यौन शोषणमा परिरहेको सूचना २०७६ असारमा आयो। त्यसलगत्तै परिषद्सहितको टोली समाजको कार्यालयमा पुग्यो। त्यहाँ टिनको छाप्रोमा बालबालिकालाई राखेको भेटियो। उनीहरू विद्यालय जानबाट वञ्चित पाइयो। उनीहरूले खानलाउन पाएका थिएनन्। समाज सञ्चालक श्रीमान्श्रीमती बालबालिकाको नाममा पैसा उठाउँदै हिँडिरहेका रहेछन्। तर, बालबालिकाको अवस्था बिजोक थियो। यस्तो अवस्थामा अनुगमन टोलीले ४ बालक र ५ बालिकालाई उद्धार गरी हिमाली नवीन समाजमा पठायो। यी घटनाले कतिपय बालगृहमा आश्रय लिएका बालबालिका असुरक्षित रहेको देखाउँछन्। बालबालिकालाई आश्रयका नाममा यौनशोषणसम्म हुने गरेको देखिन्छ। बालगृह सञ्चालकले असहज तरिकाले छुने गरेको त्यहाँका बालबालिकाले हाम्रो टिम र प्रहरीलाई भनेका थिए। यो यौन हिंसा नै हो। यस्ता कति सञ्चालकलाई त प्रहरीले पक्राउ पनि गरेको हो, परिषद्की कार्यक्रम व्यवस्थापक नमुना भुसालले भनिन्, यौन हिंसा भएको कुरा बहिर आएपछि कतिपय बालगृह बन्द पनि भएका छन्। उनका अनुसार कतिपयले दुर्गमका मानिसलाई विभिन्न प्रलोभनमा पार्छन्। सोझासाझाले भरोसा गरेर आफ्ना सन्तान उनीहरूको जिम्मा लगाउँछन्। त्यस्ता बालबालिका यहाँ आएपछि विभिन्न शोषणमा पर्ने गरेको देखिन्छ, व्यवस्थापक भुसालले भनिन्। कपनस्थित केयर बालगृहबाट बुधबार मात्रै ११ बालिकालाई उद्धार गरिएको छ। बालगृह सञ्चालकले चउरमा शिशु भेट्टाएको भनेर नाटक गरेपछि त्यहाँ रहेका बालिकालाई उद्धार गरिएको परिषद्का सूचना अधिकारी रामबहादुर चन्दले बताए। मापदण्डविपरीत बालगृह चलाएको पाइएपछि हामीले उक्त संस्थामा रहेका बालिकालाई उद्धार गरेका छौं, उनले भने, अब ती बालिकालाई अर्कै बालगृहमा पुनःस्थापना गर्छौं। उक्त संस्थाकी संस्थापक पुष्पा अधिकारीले विभिन्न ठाउँका बालबालिकाको संरक्षण गरेको दाबी गर्दै आएकी थिइन्। तर, असहाय तथा अनाथ राख्ने भनिएको बालगृहमा परिवार भएका बालबालिकासमेत भेटिएका छन्। चार जना बालिकाको परिवार नै भेटिएको छ, चन्दले भने। नेपालको आवधिक सातौं योजना (२०४२४३२०४६४७)मा बालबालिकासँग सम्बन्धित छुट्टै परिच्छेद राखियो। उक्त योजनाले अनाथ तथा असहाय बालबालिकालाई आवासलगायतको व्यवस्था गरी व्यावसायिक शिक्षाद्वारा सीप विकास गर्नेलगायत विषय समेटियो। योजनाअन्तर्गत अनाथ तथा असहाय बालकालिकालाई अघि बढाउन विभिन्न बालगृहहरू सञ्चालनमा आएको देखिन्छ। परिषद्को तथ्यांकअनुसार देशभर गरी ५ सय ३३ वटा बालगृह सञ्चालनमा छन्। यी बालगृहमा २०७६ असारसम्म १५ हजार ५ सय ६५ जना आश्रय लिएर बसेको तथ्यांक छ। तर, उनीहरू अधिकांशको घरपरिवार रहेको पाइएको छ। परिवार भएर पनि बालगृहमा रहेका बालबालिकालाई परिषद्ले घरमै पठाउने गरेको छ। परिषद्ले २०७५७६ मा १८६ जनालाई परिवारमा पठाएको देखिन्छ। त्यस्तै, २०७४७५ मा पनि परिषद्ले आमाबुवा तथा घरपरिवार भएका ५७ जनालाई उद्धार गरेको थियो। आवासीय बालगृहको सञ्चालन तथा व्यवस्थापनसम्बन्धी मापदण्ड २०६९ मा आमाबाबु दुवै नभएका वा भएर पनि शारीरिक वा मानसिक अवस्थामा ठीक नभएका बालबालिकाको हेरचाहमा यस्ता बालगृह वा राज्यले सहयोग गर्ने उल्लेख छ। तर, परिवारबाट छुट्ट्याएर तथा प्रलोभनमा पारेर यस्ता बालगृहले बालबालिकालाई आफूकहाँ ल्याउने गरेका छन्। धेरै बालगृहमा घरपरिवार भएका बालबालिका छन्। यसरी राख्न नहुने हो, होस्टेल हो कि बालगृह थाहा हुँदैन, व्यवस्थापक भुसालले भनिन्। बालगृह किन सहर केन्द्रित ? सहरी क्षेत्रका बालगृहमा रहेका अधिकांश बालबालिकालाई एक ठाउँबाट अर्कोमा स्थानान्तरण गरिएको हुन्छ। दुर्गमबाट सहरी क्षेत्रमा ल्याएर राख्ने प्रवृत्ति बालगृहको देखिएको छ। २०७६ सम्मको विवरणअनुसार ४६ जिल्लामा मात्र बालगृह सञ्चालित छन्। बाँकी ३१ जिल्लामा बालगृह छैन। जसका कारण सहरसम्म पहुँच नहुने वास्तविक बेसहारा तथा अनाथ बालबालिकाले आश्रय पाउँदैनन्। तर, घरपरिवार तथा पहुँच भएका बालबालिका भने अनाथका नाममा सहरी क्षेत्रका बालगृहमा बसिरहेका छन्। दातालाई आकर्षित गर्न सहरी र पर्यटकीय क्षेत्रमा बालगृह सञ्चालन हुने गरेको केन्द्रीय बाल कल्याण समितिका कार्यकारी पूर्वनिर्देशक तारक धितालको भनाइ छ। बालगृहको संख्या बढ्नु राम्रो होइन, बालबालिका राख्न बालगृह अन्तिम उपाय हुनुपर्छ भनेर हाम्रो कानुनले भन्छ, उनले भने, धेरैजसो बालगृह राजधानी र पर्यटकीय सहरहरूमा छन्। यहाँ खोल्नुको प्रमुख कारण पैसा दिने मान्छेलाई देखाउन पाइन्छ भन्नु नै हो।"
नेपाली मनभित्रको देश !,"राजनीतिलाई सेवा बनाउने भावनाको विकास नभएसम्म मुलुक माथि उठ्न सक्दैन। वरिष्ठ संगीतकार तथा गायक गोपाल योञ्जनको गीतले भन्छ, वास्तविक नेपाल नेपाली मनभित्र खोज्नुपर्छ। नागरिक सुखी हुँदा देश स्वत: सम्पन्न हुन्छ। लोकतान्त्रिक पद्धति अवलम्बन गरिँदासमेत यहाँको राजनीतिक स्वार्थको घेराभन्दा बाहिर आएन। नागरिकका चाहना र अपेक्षा जेसुकै हुन्, आफू मात्र धनी हुनु नेतृत्वको स्वभाव रह्यो। निर्वाचनमा कलात्मक भाषण गर्दा जनता आकर्षित गराइहालिन्छ भन्ने मात्र सोचाइ छ नेताहरूको। नेपाली मनभित्रका पीडा र व्यथामा अहिलेको पद्धतिले मलम लगाउने काम गरेन। राणाशासनको अन्त्यसँगै विदेशी हस्तक्षेप नेपाली राजनीतिमा बढी नै भयो। विभिन्न समयमा निस्किएका दस्ताबेज तथा भारतीय शासक वर्गको दृष्टिकोण र व्यवहारले यस तथ्यलाई प्रस्ट पार्छ। भारत नेपालमा राजा फ्याँकेर गणतन्त्र होस् भन्ने चाहन्थ्यो। यसका माध्यमले निर्वाचन प्रक्रियाबाट नेपाललाई हडप्न सहज होस्। राजा त्रिभुवन पनि त्यसबेला भारतीय प्रभावमा परिसकेका थिए। त्यहीकारण हो, क्रान्ति सम्पन्न हुनासाथ राजाबाट संविधानसभामार्फत गणतन्त्रात्मक शासन व्यवस्था हुन्छ भन्ने घोषणा गराइएको। छिमेकीको रणनीति उनकै छोरा महेन्द्रले बुझेका थिए। महेन्द्रकै चतुर्याइँले त्यो बेला विधानसभाको निर्वाचन हुन पाएन। यसो भन्दा राजा महेन्द्र सही हुन्, उनले जे गरे राम्रो गरे भन्न खोजिएको किमार्थ होइन। उनले प्रजातन्त्रको हत्या गरे। कोही प्रजातन्त्रवादी र देशभक्तले त्यसलाई उचित मान्न सक्दैनन्। तथापि नागरिक चेतना यतिविघ्न हुँदा त देशले संविधानसभाको मूल्य चुकाउँदै छ, २००७ सालमै विधानसभाको चुनाव गरिएको भए मुलुक कहाँ पुग्थ्यो ? यो नै मूल प्रश्न हो। भारतीयहरू अहिले पनि भन्छन्, संघीयता र गणतन्त्र हाम्रो कारणले आएको हो। माओवादीलाई त्यसका निम्ति हामीले नै प्रयोग गरेका हौं। संघीयता गणतन्त्र उनीहरूले भिœयाएको हो भने धर्मनिरपेक्षता पश्चिमाको डिजाइन भएको प्रस्टै छ। यो वास्तविकता आज सर्वत्र उजागर भएको छ। पराईले त्यो बेलासम्म हेप्न सक्छ, जबसम्म हामी आर्थिक रूपमा सम्पन्न हुँदैनौं। नेपाल सम्पन्न हुँदा भारतीय अभीष्ट पूरा हुन सक्दैन। यो वास्तविकता छिमेकीले राम्रोसँग बुझेको छ। त्यसैले संसद्मा दुईतिहाइ हाराहारीको संख्या हुँदा पनि सरकार फ्याँक्ने खेल घनीभूत रूपमा उठाइन्छ। आखिर किन ? केपी ओलीको ठाउँमा प्रचण्ड वा माधव नेपाल हुँदा देशले अहिलेभन्दा के भिन्नता पाउँछ ? कि त म सरकारमा पुग्दा देशलाई अस्थिरता पैदा गर्ने संविधानका कैयन् धारामा परिमार्जन गर्छु, नागरिकले अनुभूति पाउने गरी खर्चिलो निर्वाचन प्रणाली अन्त्य गर्छु आदि भन्नुपर्यो। अन्यथा केका लागि प्रधानमन्त्रीको परिवर्तन हो ? लोकतन्त्रमा राजनीतिलाई सेवा मानिन्छ। यहाँ त्यो व्यापार भएको छ। व्यापारीले सेवा गर्दैन। उसले मुनाफा मात्र हेर्छ। यहाँ राजनीतिलाई राष्ट्र र जनताका हितमा लगाइएन। राजनीति गर्ने भनेको नाफा कमाउनु हो भन्ने ठानियो। लोकतन्त्रमा राजनीतिलाई सेवा मानिन्छ। यहाँ त्यो व्यापार भएको छ। व्यापारीले सेवा गर्दैन। उसले मुनाफा मात्र हेर्छ। यहाँ राजनीतिलाई राष्ट्र र जनताका हितमा लगाइएन। राजनीति गर्ने भनेको नाफा कमाउनु हो भन्ने ठानियो। फेरि प्रधानमन्त्रीको राजीनामा जोडतोडले उठेको छ। ठीक छ, ओली सरकारले नागरिकलाई डेलिभर दिन सकेन। भ्रष्टाचार रोक्ने सामान्य प्रयत्नसम्म गरेन तर यो सरकारपछि प्रधानमन्त्री हुन खोज्ने पात्र ओलीभन्दा केकति कारणले सक्षम छन् ? यसको जवाफ नागरिकले पाउनु पर्दैन ? क्रान्तिकारी नेताको प्रधानमन्त्रीत्वकाल पनि नेपालीले भोगेकै हुन्। उनकै कार्यकालमा लम्पसारवादलाई नांगो रूपमा मलजल गरेकै हो। जेएनयूमा ज्वाइँसरह पाएको सत्कारको पैंचो तिर्न उनलाई प्रधानमन्त्रीको कुर्सी चाहिएको हो। यो कुनै आरोप होइन। नक्सा प्रकाशनपछि भारतीयले नै जोडतोडले उजागर गरेको तथ्य हो। सरकार फेर्नेनफेर्ने नेपालीको निर्णय हुन्छ। भारत हात धोएर ओली सरकार फेर्न लागेको छ। बोरामा पैसा बोकी र का एजेन्ट काठमाडौंमा यत्रतत्र भौंतारिएको समाचार पढ्न पाइन्छ। भारतीय मिडियाको नांगो नाच दिनहुँ प्रहसन भइरहेको छ। यस्तो बेलामा प्रधानमन्त्री फेर्दा नेपाललाई फाइदा हुन्छ कि भारतलाई ? यति पनि क्रान्तिकारी भनिने नेताले पत्तो पाउँदैन नकि ? योभन्दा लम्पसारवादको पराकाष्ठा के हुन सक्छ ? त्यसैले भन्ने गरिन्छ, पराईको पकवानभन्दा घरको सीधोपीठो हितकारी हुन्छ। मीठो बोलेर ललीपप चुसायो भन्दैमा छिमेकी असल ठान्नु मूर्खता हो। मुख्य प्रश्न नियतको हुन्छ। हाम्रो छिमेकीको नियत खोटो छ। यसैगरी ललीपप देखाई भारतले सिक्किम आफूमा विलय गरायो। ९५ प्रतिशतभन्दा बढी मत खसेको भनी प्रचार गरी चरम धाँधलीको अभिनय भएको थियो त्यहाँ। राम्रो वस्तुको फल त्यतिबेला प्राप्त हुन्छ, जतिबेला उसले फस्टाउने मौका पाउँछ। तराईको गर्मीमा सुन्तला रोप्दा त्यसले आशातीत फल दिँदैन। फल लागे पनि त्यसमा सुन्तलाको वास्तविक गुण पाइँदैन। राजनीतिमा पनि त्यो विधि आकर्षित हुन्छ। देशको अवस्था, साधनस्रोत केही नहेरी पद्धतिको विकास गर्न खोज्दा त्यसले स्थिरता दिन सक्दैन। विस्तारै सुन्तलाको बोट चाउरिए झैं प्रणाली नै चाउरिन्छ, जुन अवस्थामा आज नेपाली समाज पुगेको छ। अहिलेसम्म आयातीत प्रणाली जोगाउन जेजति खर्च भयो, त्यसको आधा मात्र विकास निर्माणमा लगानी गरेको भए न भारतले नाकाबन्दी गथ्र्यो, न त पश्चिमाले चोर औंला देखाई धम्क्याउन सक्थ्यो। विदेशीको हस्तक्षेप बढ्नु भनेको यहाँको गरिबी र नेतृत्वको अदूरदर्शिता नै हो। यस्तो हुतिहारापनले मुलुक अघि बढ्न सक्दैन। गुणी व्यक्तिले सही र खराबको फरक छुट्ट्याउँछ। मूर्खले आफ्नोबाहेक अरूको विचार सुन्दैन। सही सल्लाह र सुझाव पनि उसका लागि व्यर्थ हुन्छ। यहाँको राजनीतिमा त्यस्तै अहंकारी व्यक्ति अग्रभागमा आइदिए। यसको परिणाम नेताहरू गन्तव्यहीन यात्राको दोबाटोमा उभिन पुगेका छन्। पछाडि फर्कियो भने विदेशीको समर्थन छुट्ने, अघि बढ्दा जनताबाट नांगिनुपर्ने। यो अवस्थामा आज नेपाली नेतृत्व पुगेको छ। कूटनीतिक कलामा निपुण चाणक्यले भनेका छन्, मूर्खलाई उपदेश दिनु हुँदैन। यथार्थमा मूर्खलाई असल सल्लाह दिँदा प्रत्युत्पादक बन्छ। यहाँनेर एउटा प्राचीन कथाको दृष्टान्छ उपयुक्त देखिन्छ एउटा बाँदर झरीमा निथ्रुक्क भिज्दै रूखमुनि पुग्यो। रूखमाथि भँगेराको गुँड थियो। गुँडबाट भँगेरी निस्केर बाँदरलाई दया देखाई, बाँदर दाइ, तपाई धेरै भिज्नुभयो। निमोनिया हुन्छ। कम्तीमा एउटा घर बनाउनुस् न। त्यो सुनेर बाँदर रिसले चुर भयो। यो मट्याङ्ग्रो जत्रोले मलाई अर्ती दिने भन्ने सोच्यो। अनि भन्यो, धेरै जान्ने नहो, म जेसुकै गरौं। पानी रोकिएन, झन् बढी पर्न थाल्यो। बाँदर भिजिरहेको थियो। भँगेरीलाई अति करुणा भयो। पुन: भन्न लागि बाँदर दाजु, त्यसरी नभिज्नुहोस् बिमारी परिन्छ। बरु गुफातिर गएर बस्नुस् न, त्यहाँ भिजिँदैन। भँगेरीको भनाइले बाँदर मुर्मुरियो। रिसले झन् आगो भयो, ए तँ घर छ भनेर धाक लाउँछेस्, ला तेरो घर म देखाइदिन्छु भन्दै भँगेराको गुड बाङबुङ भत्काइदियो। बिचरी भँगेरी हेरेको हेरै भई। त्यसैले भनिएको हो सुझाव र सल्लाह लिनेलाई मात्र दिने हो। नागरिक सुझावको बेवास्ता गर्ने शासकलाई सुझाव दिनु भनेको भँगेरीको नियति आइलाग्न सक्छ। यहाँनेर भँगेरीले नेपाली जनताको प्रतिनिधित्व गर्छे, बाँदरले लम्पसारवादको अहंकारी चरित्र देखाउँछ। त्यसकारण राजनीतिमा निष्ठा अनिवार्य ठानिएको हो। देश र जनताको सेवा गर्नु राजनीतिको धर्म मानिन्छ। वास्तविक नेपाल त्यतिबेला समृद्ध बन्छ जतिबेला राजनीतिप्रति नागरिकमा भरोसा जाग्छ। त्यसो हुँदा लम्पसारवादले पनि टाउको उठाउने ठाउँ पाउँदैन।"
ट्रम्पको पोस्ट फेसबुकले हटायो,"वासिङटन डीसी : अमेरिकी राष्ट्रपति डोनाल्ड ट्रम्पको पोस्ट फेसबुकले हटाइदिएको छ। महामारी कोभिड१९ का बारे झुठो जानकारी बताएको भन्दै फेसबुकले बुधबार ट्रम्पको फेसबुक पेजबाट सो पोस्ट हटाइदिएको हो। उक्त पोस्ट राष्ट्रपति ट्रम्पले फक्स न्यूजलाई दिएको अन्तरवार्ताको भिडियो रहेको थियो। उनले उक्त अन्तरवार्ता बुधबार बिहान दिएका दिएका थिए। भिडियोले फेसबुकको नीति उल्लंघन गरेकाले उक्त भिडियो हटाउनु परेको फेसबुकका प्रवक्ता एन्डी स्टोनले भनाइ जारी गर्दै बताएका छन्। यो भिडियोमा कोभिड१९ बाट मानिसको एक समूह प्रतिरक्षा गर्छ भन्ने झुठो विवरण प्रस्तुत भएको छ, उनले भनेका छन्, जसले हाम्रो नीतिको उल्लंघन भएको छ। स्टोनले विशेषगरी ट्रम्पको बालबालिकासँग कोरोना भाइरसँग लड्ने प्रतिरक्षा प्रणाली हेने दाबी झुठो भएको जसले फेसबुकको नीति तोडेको बताएका छन्। ट्रम्पको सोही भिडियो ट्वीटरमा पनि सेयर गरिएको थियो। पछि उनको अकाउन्टबाट पनि सेयर भएको थियो। त्यसपछि ट्वीटरले पनि उनको अकाउन्टलाई भिडियो नहटाएसम्म फ्रिज गरिदिएको छ।"
सिरहामा देखियो समुदायस्तरमा कोरोना,"सिरहा : बुधबार सिरहामा चार थप कोरोना भाइरस(कोभिड१९)को संक्रमित फेला परेको छ। उनीहरु चारै जना समुदाय स्तरका हुन्। मिर्चैया नगरपालिका ५ मा एक जना, सोही नगरपालिकाको मंगलम पोलिक्लिनिकको स्वास्थ्यकर्मी दुई जना र गोलबजार नगरपालिकाको एक पेट्रोल पम्प परिसरमा रहेका लाइन होटलमा एक जनामा कोरोना संक्रमण फेला परेको जिल्ला स्वास्थ्य कार्यालय सिरहाले जनाएको छ। कोरोनाको संक्रमित भेटिएपछि मिर्चैया नगरपालिकाले बिहीबारदेखि साउन ३२ गतेसम्म लकडाउन गर्ने निर्णय गरेको छ। पेट्रोल पम्प सील गरिएको छ। कोरोना पुष्टि भएसँगै सिरहा प्रशासनले स्वास्थ्य कार्यालयको सहयोगमा संक्रमितसँगको कन्ट्रयाक्ट ट्रेसिङ गर्ने कार्य सुरु गरेको स्वास्थ्य कार्यालयको सूचना केन्द्रका फोकल व्यक्ति अन्देश्वर चौधरीले जानकारी दिए। यसअघि गत शनिबार पनि समुदायका दुई जनामा कोरोना संक्रमण पुष्टि भएको थियो। उनीहरुमध्ये सिरहा नगरपालिका १६ का राजनीतिकर्मी र लहान गरपालिका ८ का गैरसरकारी संस्थाका कर्मचारी हुन्। सिरहामा हालसम्म ४४ सय ६६ जनाको स्वाब संकलन गरिएको छ। जसमा २२० जनाको पीसीआर रिर्पोट पोजिटिभ र ३८ सय ८० जनाको निगेटिभ आएको छ। ११७ जनाको रिर्पोट आउन बाँकी रहेको स्वास्थ्य कार्यालयले जनाएको छ। १९१ जनाको कोरोना संक्रमित उपचारपछि निको भएर घर फर्किसकेका छन्। २९ जना आइसोलेसनमा उपचाररत छन्। संस्थागत क्वारेन्टाइनमा ३८७ जना र होम क्वारेन्टाइनमा ४०६ जना रहेको स्वास्थ्य कार्यालयले जानकारी दिए।"
छिमेकमा संक्रमण तीव्र,(एजेन्सीको सहयोगमा) : दक्षिण छिमेकी भारत कोरोना संक्रमणमा विश्वमै तेस्रो मुलुक बनिसकेको छ। भारतमा संक्रमितको संख्या बुधबार साँझसम्म १९ लाख ५८ हजार ५ सय ९२ पुगेको छ। कोरोनाकै कारण त्यहाँ ४० हजार ७ सय २२ जनाले ज्यान गुमाएका छन्। संक्रमण बढ्दो गतिमा छ। व्यापारिक एवं सांस्कृतिक सम्बन्धका कारण नेपालभारत आउजाउ रोकेर पनि नथेगिने हालतमा छ। लाखौं नेपाली रोजगारी र अन्य सिलसिलामा भारत बस्छन्। तिनीहरू घर फर्किने क्रम जारी छ। नेपालका सीमावर्ती भारतीय पाँच राज्यमध्ये चारवटामा कोरोना संक्रमणको संख्या एवं रफ्तार तीव्र छ। खुला सीमा र निर्वाध आउजाउका कारण उता बढ्नु यताका लागिसमेत जोखिम हो। सीमावर्ती भारतीय प्रदेशमध्ये सबैभन्दा बढी संक्रमित उत्तर प्रदेशमा छन्। कम सिक्किममा। यहाँ सीमावर्ती भारतीय राज्यहरूको कोरोना अवस्था दिइएको छ। यसले सरकारलाई सीमा र सीमावर्ती इलाकामा कोरोना नियन्त्रण रणनीति बनाउन सहयोगी बन्न सक्छ। बिहार बिहार प्रदेशमा कुल संक्रमितको संख्या ६१ हजार ७ सय ८८ छ। जसमध्ये उपचारपछि निको हुनेको संख्या ४० हजार ३ सय ४८ छ। त्यहाँ ३ सय ४७ जनाको मृत्यु भइसकेको छ। गत २४ घण्टामा ३ सय २३ जनामा संक्रमण भएको छ भने १७ जनाको मृत्यु भएको छ। उत्तर प्रदेश उत्तर प्रदेशमा कुल संक्रमितको संख्या १ लाख ३ सय १० छ। उपचारपछि निको हुनेमा ५७ हजार २ सय ७१ जना छन्। हालसम्म कोरोना संक्रमणकै कारण मृत्यु हुनेमा १ हजार ८ सय १७ जना छन्। विगत २४ घण्टामा १ हजार ३१ नयाँ संक्रमित थपिएका छन् भने ३९ जनाको मृत्यु भएको छ। उत्तराखण्ड उत्तराखण्डमा कुल ८ हजार ८ जनामा कोरोना संक्रमण देखिएको छ। उपचारपछि निको हुनेमा ४ हजार ८ सय ४७ छन् भने हालसम्म ९५ जनाको मृत्यु भएको छ। विगत २४ घण्टामा १ सय ६ जनामा नयाँ संक्रमण देखिएको छ भने ५ जनाको संक्रमणकै कारण मृत्यु भएको छ। पश्चिम बंगाल पश्चिम बंगालमा कुल ८० हजार ९ सय ८४ मा संक्रमण देखिएको छ। ५६ हजार ८ सय ८४ले उपचार गराएर निको भइसकेका छन्। १ हजार ७ सय ८५ जनाको मृत्यु भइसकेको छ। यहाँ विगत २४ घण्टामा ६ सय ३२ नयाँ संक्रमित थपिएका छन् । ५४ जनाको मृत्यु भएको छ। सिक्किम सिक्किममा कुल ७ सय ८३ जनामा संक्रमण देखिएको छ। जसमध्ये २ सय ९९ जना उपचारपछि घर गइसकेका छन्। हालसम्म सिक्किममा कोरोनाका कारण एक जनाको मात्र मृत्यु भएको छ। गत २४ घण्टामा सिक्किममा जम्मा ९३ जना नयाँ संक्रमित भेटिएका छन्। भारतमा एकै दिन ५२ हजार संक्रमित भारतमा कोरोना संक्रमितको संख्या पछिल्लो २४ घण्टामा ५२ हजार ५ सय ९ जना पुगेको छ। उक्त अवधिमा कोरोनाकै कारण ८ सय ५७ जनाको मृत्यु भएको छ। स्वास्थ्य तथा परिवार कल्याण मन्त्रालयका अनुसार भारतमा कोरोना संक्रमितमध्ये १२ लाख ८२ हजार २ सय १५ व्यक्ति निको भएका छन्। बुधबारसम्म त्यहाँ निको हुने क्रम ६७१९ प्रतिशत छ। हाल ५ लाख ८६ हजार २ सय ४४ जना उपचारकै क्रममा छन्। भारतको महाराष्ट्र सबैभन्दा बढी प्रभावित राज्य बनेको छ। यहाँ हालसम्म ४ लाख ५७ हजार ९ सय ५६ जनामा संक्रमण भइसकेको छ। १६ हजार १ सय ४२ को मृत्यु भएको छ। प्रभावित दोस्रो राज्य तमिलनाडु र तेस्रोमा राजधानी दिल्ली पर्छन्।
२२ प्रतिशतले गुमाए रोजगारी,"काठमाडौं : कोरोना भाइरसका कारण नेपालमा २२५ प्रतिशतले रोजगारी गुमाएका छन्। नेपाल राष्ट्र बैंकको अध्ययनअनुसार सरकारले चैत्र ११ गते लकडाउन घोषणा गरेसँगै रोजगारी गुमाउने क्रम सुरु भएको हो। केन्द्रीय तथ्यांक विभागका अनुसार नौ लाख प्रतिष्ठानमा ३४ लाख कर्मचारी कार्यरत छन्। साढे दुई लाख प्रतिष्ठान छन्। कोरोनाले अर्थतन्त्र चलायमान हुन नसकेपछि उद्योगीव्यवसायीले कर्मचारी कटौती गर्दै आएका छन्। अन्तर्राष्ट्रिय श्रम संगठन (आईएलओ)ले समेत कोरोना भाइरसका कारण १५ लाखदेखि २० लाख श्रमिकले रोजगारी गुमाउन सक्ने तथ्यांक सार्वजनिक गरेको थियो। अध्ययनअनुसार १८२ प्रतिशतको पारिश्रमिक कटौती भएको छ। चार महिनाको अवधिमा अर्थतन्त्र खुम्चिएपछि प्रतिष्ठानले रोजगारीबाट हटाउनुका साथै पारिश्रमिकसमेत घटाएका छन्। यसले गर्दा श्रमिकललाई साँझबिहान हात मुख जोड्न धौधौ भएको छ। राष्ट्र बैंकले कोभिड१९ ले ५२ जिल्लाका ६ सय ७४ उद्योगीव्यवसायीबीच अर्थतन्त्रमा पारेको प्रभाव सम्बन्धमा सर्वेक्षण गरेको थियो। प्रतिवेदनअनुसार उद्योगीव्यवसायीले पछिल्लो समय खर्च जोगाउन कर्मचारी कटौती गर्न थालेका छन्। प्रतिवेदनअनुसार कर्मचारी कटौती भएकामध्ये अस्थायी र करारका कामदार दुई तिहाइभन्दा धेरै छन्। यसमा सबैभन्दा धेरै होटल तथा रेस्टुरेन्ट कर्मचारी र कामदार कटौती गरेको देखिएको छ। यस अवधिमा घरेलु उद्योग र लघु उद्यमसाना खुद्रा व्यापारले अन्यको तुलनामा धेरै कर्मचारीरकामदार कटौती गरेको पाइएको छ। तलब कटौती गर्नेमा होटल तथा रेस्टुरेन्ट, यातायात तथा भण्डारण र शिक्षा क्षेत्र अगाडि छन्। यस्तै, ठूला उद्योगव्यवसायले अन्यको तुलनामा धेरै तलब कटौती गरेको देखिएको राष्ट्र बैंकले जनाएको छ। लकडाउन अवधिमा सर्वेक्षणमा संलग्न ३९ प्रतिशत उद्योगव्यवसाय पूर्ण वा आंशिक रूपमा सञ्चालनमा रहेका थिए भने, ६१ प्रतिशत उद्योगव्यवसाय पूर्णरूपमा बन्द रहेका पाइएका छन्। यसबीचमा सर्वेक्षणमा संलग्न उद्योगव्यवसायले झण्डै एक चौथाइ कर्मचारीकामदार कटौती गरेको पाइएको छ। यसरी कटौतीमा पर्नेमा अस्थायी र करारका कामदार दुई तिहाइभन्दा धेरै छन्। सोही अवधिमा उद्योगव्यवसायले औसतमा १८२ प्रतिशतले तलब कटौती गरेका छन्। बन्दाबन्दीमा ९६७ प्रतिशत उद्योगव्यवसायको उत्पादन र कारोबार ७३८० प्रतिशतले घटेको पाइएको छ।"
दक्षिणपन्थीको नेतृत्वमा वामपन्थी,"विचारसहित समयको नाडी छाम्ने असल र आदर्श नेता, पार्टी र कार्यकर्ताले मात्र सक्छन्। क्रान्ति उत्तर हैन प्रश्न बनिदिन्छ : जान हाल्वे पोस्ट् कोरोना, ध्वस्त आर्थिक अवस्था, बढ्दो आत्महत्या, गहिरिँदो निराशा, माघमा फर्कंदै गरेका ३० लाख आप्रवासी जनशक्तिको व्यवस्थापन र संवैधानिक अंगका नेतृत्वमाथि ठडिएका औंला, सिन्डिकेट भ्रष्टाचार, अल्छी र गैरजिम्मेवार प्रतिपक्ष, गैरकानुनी हत्या हुनुपर्नेमा सरकारी पार्टीको अन्तरद्वन्द्वमा रुमल्लियो। महाशक्तिबीचको द्वन्द्व एमसीसी (अमेरिका) र बीआरआईको (चीन) भिडन्त सतहमै देखिए। अन्तरद्वन्द्व नियाल्दा अझ अनेकौं दृश्य सतहमा देखिँदै छन्। राजनीतिक संघर्ष टुंगिएको भनिए पनि जब्बर तरिकाले फेरि उठे। प्रश्न उठे वामपन्थी शक्ति किन उग्र दक्षिणपन्थी सोचको नेतृत्व गर्न पुग्छ ? ०६३ मा माओवादीका हरेक माग पूरा गर्दै गएको देखेर कांग्रेसीहरूले गिरिजाबाबुलाई त्यसो नगर्न दबाब दिँदै सोधेछन् तपाईंले किन माओवादीलाई सित्तै ८३ सांसद बनाउनुभयो ? अझ एक सय ३५ गाडी पनि बिनाराजस्व दर्ता। यसले त कांग्रेस मात्रै हैन, प्रजातन्त्र नै उनले कब्जा गर्ने भए। तब गिरिजाबाबुले भनेछन् जति छिटो माओवादी भ्रष्ट हुनेछन्, आदर्श र सिद्धान्तबाट गलाएर, चिप्ल्याएर आपसमा भिडाउन सकिन्छ, त्यत्तिकै हामीलाई फाइदा हुन्छ। मागेभन्दा धेरै देऊ, तब कति छिनाझप्टी हुन्छन् ? अनि तमासा हेरौंला। म त्रिभुवन, महेन्द्र, वीरेन्द्र र ज्ञानेन्द्र राजा भोगेको मान्छे। सत्ताचरित्र राम्रै थाहा छ। कति हाम्रा सिद्धान्तनिष्ठ साथीलाई दरबारले पचायो ! विश्वबन्धु, तुलसी गिरी, सूर्यप्रसाद उपाध्याय र श्रीभद्र खनाल मात्रै हैन, सान्दाजुले भावी प्रधानमन्त्री भन्नुभएका परशुनारायण चौधरीसमेत दरबारको पोल्टोमा परे। आदर्शमा रहेको शक्तिलाई दमन गरेर सकिँदैन। गलाऊ, थकाऊ र भ्रष्ट पार र पारिवारिक मोहजालमा फसाऊ अनि देख रमिता। सामन्त टुट्न सक्छन्, झुक्न सक्दैनन्। ज्ञानेन्द्र शाह र गिरिजा कोइरालाको सामन्ती अहंकार टकराहटले माओवादी युद्धसँग घालमेल भएपछि नेपालमा गणतन्त्र आयो। गणतन्त्रको मूल वाहक माओवादीले भने मनोयुद्धको धराप छिचोल्न नसकेर बुर्जुवा आदर्शसमेत जोगाउन सकेन। व्यवस्था फेरिए पनि शक्तिबीच नयाँ टकराहट बढ्दै गए। सात सालको परिवर्तन सहरियाले नपत्याउँदै आएजस्तै ०६३ सालमा पनि अभिजात वर्गले कल्पनै नगरेको गणतन्त्र पत्तै नपाई ह्वात्तै आइदिँदा संघात्मक, धर्मनिरपेक्ष, गणतन्त्र उनीहरू सुन्नै तयार थिएनन्। सुरुदेखि नै संसदीय शक्ति विद्रोही शक्तिलाई पचाइदिने रणनीतिमा थियो। छिचोल्न नसकेको एम्बुस उनी न माओवादी हुन्, न त प्रचण्ड। श्रेय र कमजोरीको हिस्सा अरूले लिनुपरे पनि देश र दुनियाँ, समर्थक वा विरोधी सबैले माओवादी भन्नेबित्तिकै पहिलो व्यक्तिको नाम पुष्पकमल दाहाल नै हो। उनलाई मैले विश्वास, निर्माण र प्रचण्डका रूपमा चिनें। एउटा मान्छेभित्र अनेकौं मान्छे भए झैं नेपाली राजनीतिको उनको अभ्यास र प्रयोगका नेपाली क्रन्तिका समस्याबारे चार भागलगायत आठ कृतिपछि मेरा हातमा गणतन्त्रको पहिलो दशक छ। सबै संकलन हुन्। अन्धसर्मथक वा कार्यकर्ता बनेर नभई आलोचनात्मक चेतसहित अध्ययन गर्नु फरक हुन्छ नै। सुरुमै उनले हामी एउटा नयाँ युग निर्माण प्रक्रियामा छौं भनेका छन्। ०७ सालको राणाविरोधी आन्दोलनको श्रेय बीपी कोइरालालाई जान्छ भने ४६४७ को पञ्चायतविरोधी संयुक्त आन्दोलनको श्रेय गणेशमान सिंहलाई। त्यसैगरी गणतन्त्रको प्रमुख श्रेय प्रचण्डलाई नै जान्छ। इतिहास निर्मम हुन्छ। देशकै इतिहास त माओवादीले फेरिदियो तर आफ्नै इतिहास रक्षा गर्न भने सकेनन्। कोरोनापछिको व्यवस्थापन र माघमा फर्कंदै गएको ३० लाख प्रबासी जनशक्ति समयमै व्यवस्थापन हुन नसके अराजकता भट्किने छ। आफ्नै विवादमा फसेकेका सरकारी पार्टी के त्यसका लागि सचेत छ ? मनोयुद्धको धरापबाट उम्कन नसक्ने लक्षण जनयुद्धकै बेला देखिइसकिएका थिए। शान्तियुद्धमा प्रवेशसँगै मोर्चा फेरिएपछि अग्रिम दस्ता फेरिनु आवश्यक थियो, भएन। आपसमै बल्छी हानिरहेको नेतृत्व योजनाहीन शान्ति प्रक्रियामा एक्कासि प्रवेशले त्यता ध्यान दिएन। विश्वासले मूल्य खोज्छ, सत्ता भने हुकुममा चल्ने आदेश दिन्छ। समय घर्कंदै गए, जोस् र सपना सेलाउँदै गए। युद्धको राप र ताप शिथिल हुँदै जाँदा मैमत्त समूह उपभोक्तावादी भुमरीमा फस्दै गयो। टुटेका सम्बन्ध, आकांक्षा र चरित्र पुरानैसँग जोडिन पुगे। आफ्नै गौरवता आत्मसात नगरेपछि जे, जसको विरुद्ध जीवन होमेको थियो, त्यसले नै गाँज्दै गयो। आग्रह र कुण्ठाले लतारिएर तर्क कोरल्दै भिन्न कित्ता रोज्न थालेपछि जन्मसिद्धभन्दा अंगीकृत पार्टीमा हावी हुँदै गए। राजनीतिलाई संस्कृतीकरण गर्न चुक्दा परिवारवाद र अर्थउपार्जनमा फस्दै गएर नारा अपहरणमा परे। आत्मासमीक्षा नभै पार्टी टुक्राटुक्रा भयो। वर्ग रूपान्तरण हुँदै गए। सिद्धान्त र आदर्श रहेसम्म मात्र पार्टी पनि स्वअनुशासन चल्छ। सिद्धान्तमा टिकेन भने प्रतिरोधको आत्मिक शक्ति पनि रहँदैन। समाजमा सेकुवा हसुर्ने तर रगत देख्न नचाहने तप्का तथ्यको अंशमा टेकेर वीभत्स चित्रणका तर्क खेल खेल्दै जान्छ। यदुवंशी जन्मेपछि कलाहीन, गतिविधि र पुरानो ह्याङओभर देखिँदै गए। भीषण टकराहटमा अभिजात वर्ग मौन बसेन। मारक औजार दिमाग व्यवस्थापकहरू सुविधाअनुसारका भूमिकामा देखिँदै गए। विद्रोह भएर मात्रै पुग्दैन विद्रोह, सुधार र क्रान्ति फरक हुन्। प्रतिक्रिया र असंगठित शक्तिका विद्रोह टिक्न सक्दैनथे। विद्रोहले सामान्य हलचल त ल्याउँछ तर सत्ताको मूल चरित्र फेर्न भने सक्दैन। आउँदै गरेको संकटको भेउ सत्ताले नपाए पनि संकट समाधानको कला भने ऊसँग रहन्छ। विद्रोहीकै नारा अपहरण गरेर गौरवताको स्वामित्व लिन्छ। कतिपय अवस्थामा विद्रोहीलाई नै पचाइदिन्छ। क्रान्ति कहिलेकहीं आफ्नै अभिभावक फ्रान्सेली क्रान्तिका नायक राब्स पेयरेलाई झैं सिकार पनि खेल्छ। ७० को दशक संसारभर असन्तुष्टि सडकमा पोखिए। अमेरिकी बौद्धिक जगत् म्याकार्थीकालमा निशाना परेर अल्बर्ट आइस्टाइन, जोसफ निधम, बर्टोल्ट ब्रेख्त, एलन गिंसवर्ग, चार्ली चपलिन, आर्थर मिलर, हावर्ड फास्ट, थामस मान, ओट्टो क्लेम्पेरेरजस्ता वैज्ञानिक, कलाकार, लेखक, नाटककार, संगीतकारजस्ता व्यक्तित्वमाथि बज्रियो। थिलथिलो अमेरिकी प्रतिरोधी चेत भियतनाममाथि आक्रमणविरुद्ध भने आफ्नै सरकारविरुद्ध कुर्लियो। सन् १९६८ को फ्रान्सेली विद्यार्थी आन्दोलन विश्वकै विद्रोही युवाको प्रतीक बन्यो। जाँ पाल सात्र, सिमोन द बोबाजस्ता बौद्धिक हस्ती सडकमा पर्चासमेत बाँड्न थाले। अन्यायी वर्चश्वशाली वर्गलाई सशस्त्र क्रान्तिले मात्र तह लगाउन सक्छ भन्दै चारु मुजिम्दार, कानु सन्यालहरूले भारतमा नक्सलवादको बिगुल फुके। सशस्त्र संघर्ष र जनआन्दोलनको मिलाप गर्न नसक्दा सत्ताले अफिसियल कम्युनिस्टमार्फत दमन गयो। ५ जुन १९७४ मा जयप्रकाश नारायणले बुर्जुवा वर्गलाई सम्पूर्ण क्रान्तिका लागि लल्कारे। भारतका बिहार, उत्तरप्रदेश, गुजरातजस्ता किङमेकर प्रान्तका युवा विद्यार्र्थीले विद्रोहको मसाल जलाए। सम्पूर्ण क्रान्तिको परिभाषामा राजनीतिक, आर्थिक, सामाजिक, सांस्कृतिक, बौद्धिक, शैक्षणिक र आध्यात्मिक सात विषयमा केन्द्रित रह्यो। पटना गान्धी मैदानमा जातपात, तीलक, दहेज र भेदभाव छेड्ने सार्वजनिक शपथ ख्वाइयो। दबाब थेग्न र थाम्न नसकेपछि इन्दिरा गान्धीले आपत्काल लगाइन्। प्रतिक्रियामा देखिएको गैरकांग्रेस एकताको जनता पार्टी सत्ता प्राप्ति महŒवाकांक्षाको आपसी टकराहटले तीन वर्ष पनि टिक्न सकेन। झयापझुरुप भयो। विद्रोहीहरू सत्ता त प्राप्त गर्न सक्ने तर चलाउन भने नसक्ने। नेपालमा पनि कांग्रेसको सशस्त्र संघर्ष र झापामा किसान विद्रोह विस्फोट भयो। पाकिस्तानमा भुट्टोको कानुनी हत्याविरुद्ध नेपालमा पनि ०३५३६ विद्यार्थी आन्दोलन भयो। सत्तरीको दशक विश्व हलचलको दशक त बन्यो, तर राज्यसत्ताको चरित्र भने फेर्न सकेन। असंगठित आन्दोलन वा विद्रोहले राज्यसत्तालाई तत्काल प्रभाव पारे पनि दीर्घकालिक असर भने परेन। छाप छाड्यो। भुल्का उठे र फुटे। जब अदालत न्यायिक हुन्छ कमजोरहरूको अभिभावक अदालत बन्नुपर्छ। उद्दण्ड सरकारलाई नियन्त्रण उसैले गर्नुपर्छ। अदालतप्रति अविश्वास हुँदा अराजकता र विद्रोहको अवस्था बन्छ। अहिले न्यायिक नेतृत्वप्रति औंला उठे। शान्ति प्रक्रिया अझै टुंगिएको छैन। रात रहे अग्राख पलाउँछ। द्वन्द्वकालीन मुद्दा संक्रमणकालीन न्याय व्यवस्थाबाट र्हेने कि नियमित अदालतले ! व्यावहारिक किटान भएको छैन। द्वन्द्वकालीन नेतृत्व सिंहदरबारमा कार्यकर्ता कारागारमा। अदालतले छाडेका विद्रोही अदालतकै ढोकामा गिरफ्तार। अपराधको ड्राइक्लिनर्स अदालत बन्न मिल्दैन। अन्य देशका केही प्रसंग। भारतीय प्रधानन्यायाधीशको कार्यकालमा सरकारीअनुकूल अनेकौं विवादास्पद फैसला भए। अवकाशको केही दिनमै रञ्जन गोंगोई राष्ट्रिय सभामा नियुक्ति भए। के इतिहासलाई नै प्रभाव पार्नेखाले सरकारी आदेशलाई चुनौती दिने पनि न्यायाधीश छन् ? हो, छन्। म्यार्काथीकालको दुष्ट अभियानलाई अमेरिकी सर्वोच्च अदालतका प्रधानन्यायाधीश अर्लवारेनले सिलसिलेवार खारेज गर्दै धज्जी उडाइदिए। स्वतन्त्र सिक्किम भारतमा गाभ्न र बंगलादेशलाई पाकिस्तानबाट टुक्र्याउने शक्तिशाली भारतीय प्रधानमन्त्री इन्दिरा गान्धीलाई इलाहाबाद हाइकोर्टका न्यायाधीश जगमोहन सिन्हाले राजनारायण सिंहको रायबरेली चुनावी मुद्दामा हराइदिए। तब गान्धीले आपत्काल लगाइन्। शत्रु साधनाका लागि अदालत पनि तयार गरिन्छ। दुर्गानन्द झालाई फाँसी दिन कानुन नै फेरिएजस्तै पाकिस्तानमा प्रधानमन्त्री जुल्फिकर अली भुट्टोलाई फाँसी दिन मात्रै जिया उल हकले लाहौर हाइकोर्टको चिफ जस्टिसमा मौलवी मुस्ताक हुसेनको नियुक्त गरियो। तर त्यही सात सदस्यीय बेन्चमा पनि एक्लो न्यायाधीश दोराब पटेलले भने फाँसीको विपक्षमा राय बजाए। अन्त्यमा परिवर्तनका स्वामित्व सत्ताले लिन नसके पनि समाजमा विप्लवी चेत भने रहिरहन्छ। स्वतन्त्रता खत्तम हुने वा बन्धकी रहने भनेको सत्ताको नाकसँग स्वत्व ठोस्सिन पुगेपछि हो। अहिले खराब नेतृत्वका कारण गणतन्त्रको साख गिरे पनि विकल्प राजतन्त्र हुनै सक्दैन। विचारसहित समयको नाडी छाम्ने असल र आदर्श नेता, पार्टी र असल कार्यकर्ता मात्रले सक्छन्। कोरोनापछिको व्यवस्थापन र माघमा फर्कंदै गएको ३० लाख प्रबासी जनशक्ति समयमै व्यवस्थापन हुन नसके अराजकता भड्किने छ। आफ्नै विवादमा फसेका सरकारी पार्टी के त्यसका लागि सचेत छ ? भूसंवेदनशील भूगोलमा अनेकौं जटिलता हुन्छन्। शक्तिको स्वभाव पनि समयसँगै फेरिँदै जाने गर्छ। आदर्शसँग सम्झौता सधैं खतरनाक हुन्छ। दृष्टिकोण नभएको पार्टी ऊर्जा निभेको भट्टीजस्तै हो। न त्यसमा तेज हुन्छ न शक्ति। क्रान्तिबाट बिरक्तिएका पिढी आक्रोसित, अधैर्य र कुण्ठित हुन्छन्। धरहरा ढलिरहेको देखे पनि ठड्याउन कोसिस गर्दैनन्। नेपालका कम्युनिस्ट पुँजीवादलाई मात्रै हैन, उग्र अनुदारवादलाई पनि सहज छन्। तब इतिहासको नकार नजिर बन्छ किन एउटा वामपन्थी शक्ति उग्र दक्षिणपन्थी सोचको नेतृत्व गर्न पुग्छ ?"
लेबनानमा नेपाली सुरक्षित,"काठमाडौं : लेबनानको राजधानी बेरुतमा मंगलबार भएको भीषण विस्फोटमा नेपाली सुरक्षित रहेको पाइएको छ। त्यहाँ करिब २ हजार ५ सय नेपाली छन्। बन्दरगाहको गोदाममा भएको बिस्फोटमा १३५ जनाको ज्यान गएको छ। ४ हजारभन्दा बढी घाइते भएका छन्। उक्त गोदाममा २ हजार ७ सय ५० टनको विस्फोटक पदार्थ (एमोनियम नाइट्रेट) राखिएको थियो। मृत्यु हुने अधिकांश बन्दरगाहभित्र कार्यरत छन्। गोदामको वरिपरि रहेका सबै भवन विस्फोटले ध्वस्त भएका छन्। गैरआवासीय नेपाली संघका अनुसार सम्पर्कमा आएका सबै नेपाली सुरक्षित रहेको पाइएको छ। बन्दरगाह र विमानस्थलमा काम गर्न नेपालीलाई अनुमति छैन, बेरुतमै बस्ने गैरआवासीय नेपाली दमन्ता पौडेलले अन्नपूर्णसँग भनिन्, बन्दरगाह वरिपरि काम गर्ने नेपाली सबै सुरक्षित रहेको जानकारी आइसकेको छ। यद्यपि, मृतक र घाइते कुनकुन देशका नागरिक हुने भन्ने चाहिँ खुलिसकेको छैन। जानकारीमा आएअनुसार सबै नेपाली सुरक्षित छौं उनले भनिन्। बन्दरगाह वरिपरि तीन वटा कम्पनीमा नेपाली कार्यरत रहेकामा सबै सम्पर्कमा छन्। बन्दरगाहको नजिकमा फोर सिजन होटल, फिनिसिया र स्टार कम्पनीका साथै रेस्टुरेन्टमा नेपाली कार्यरत छन्। पौडेलका अनुसार नेपाली कार्यरत उक्त होटलमा क्षति पुगे पनि त्यहाँ कार्यरत कसैलाई केही भएन। लेबनान मामिला हेर्ने इजिप्टस्थित नेपाली दूतावासले पनि नेपाली सुरक्षित रहेको जनाएको छ। विस्फोटपछि दूतावासले नेपालीलाई कुनै असर परेनपरेको नजिकबाट हेरिरहेको उल्लेख गरेको छ। लेबनानी अधिकारीले गोदाममा ६ वर्षदेखि राखिएको विस्फोटक पदार्थका कारण विस्फोट भएको दाबी गरेका छन्। राष्ट्रपति माइकल इयोनले पनि ट्विट गर्दै २ हजार ७ सय ५० टन एमोनियम नाइट्रेट असुरक्षित तरिकाले राखिनु दुःखद भएको बताए। नजिकै रेस्टुरेन्टमा कार्यरत तीन नेपाली काम सकेर कोठामा जाँदै हुनुहुन्थ्यो। भवनको झ्यालबाट सिसाहरू फुटेर आई उहाँहरूको अगाडि आए पनि चोटपटक भने लागेको छैन, संघको पूर्वमहिला संयोजक पौडेलले भनिन्, कतिपय होटलको काम सकेर घर पुगिसक्नुभएको थियो। बिदाको दिन भएका कारण पनि विस्फोटमा भाग्यले नेपालीलाई जोगायो। लेबनानको राजधानीमा ठुलो विष्फोट, ७० को मृत्यु ४ हजार बढी घाइते"
निगमले दियो विकल्प,"काठमाडौं : राष्ट्रिय ध्वजाबाहक नेपाल एयरलाइन्सले उडाउन नसक्ने भनेका ६ वटा जहाजसम्बन्धी वैकल्पिक राय सरकारलाई बुझाएको छ। किनेदेखि सधैं घाटामा गएको भन्दै नेपाल वायुसेवा निगमले एमए६० का २ वटा र वाइ१२ का ४ वटा जहाजको व्यवस्थापनको विकल्प पेश गर्नु भन्ने सरकारको निर्देशनपछि ३ वटा विकल्प बुझाएको निगम प्रवक्ता अर्चना खड्काले जानकारी दिइन्। निगमले सरकारलाई बुझाएको विकल्पमा बेच्न सक्ने, लिजमा दिने अथवा सरकारलाई नै फिर्ता दिने भन्ने सुझाएको छ। निगमले उक्त जहाजको व्यवस्थापन सम्बन्धमा विकल्प पर्यटन मन्त्रालयमा पेश गरेकाले सरकारको निर्णयअनुसार नै काम गरिने खड्का बताउँछिन्। यस सम्बन्धमा सरोकारवाला मन्त्रालय पर्यटन मन्त्रालयलाई सोध्दा जानकारी नभएको बताएको छ। पर्यटनसचिव केदारबहादुर अधिकारीले चिनियाँ जहाजको सम्बन्धमा निगमले रायसुझाव नबुझाएको बताए। ६ जहाजमा एमआई ६० र बाइ १२ ११ वटा चीन सरकारले अनुदानमा दिएको हो। बाँकी ४ वटा जहाज जी टु जी (गभरमेन्ट टु गभरमेन्ट) मोडलमा चीनकै एक्जिम बैंकसँगको सहुलियपूर्ण ऋणमा किनेको हो। गत असारमा बसेको निगम बोर्ड बैठकले चिनियाँ जहाजले घाटा भएको र उडान सञ्चालनबाट नाफा कमाउन नसक्ने निर्णय गर्दै यही साउन १५ बाट नउडाउने निर्णय गरेको थियो। चिनियाँ जहाज उडान सुरु गरेको ४ वर्षमा १ अर्ब ९० करोड घाटा भएको बताइएको छ। निगमले उडाउन नसक्ने निर्णय गरेका ६ वटामा ४ वटा चिनियाँ जहाजको ऋण करिब ४ रहेको छ। चिनियाँ सहुलियत ऋणमा ल्याएका जहाजको किस्ता तिर्न सात वर्षसम्म छुट अवधि पाएकोमा यही कात्तिक मसान्तबाट पहिलो किस्ता तिर्नुपर्ने छ। यस्तो किस्ता २०९० वैशाखसम्म बुझाउने शर्त सम्झौतामा उल्लेख छ। निगमले चिनियाँ जहाज उडाउन नसक्नुको कारणमा प्रशिक्षक पाइलट उपलब्ध नहुनु, तालिम खर्च अन्य जहाजको तुलनामा ४ गुणा बढी लाग्नु, पाइलटले तालिम लिने समय प्रशिक्षक पाइलटबाट नपाउनु, क्षमताभन्दा कम यात्रु बोक्ने गर्नु र इन्धन बढी खपत गर्ने उल्लेख गरेको छ। दुर्गम भेगको उडानका लागि ल्याइएका यी जहाज निगमले काम नलगाग्ने भनिरहेका बेला यी जहाज नराम्रो नभएको एक निगम अधिकारीले बताए। निगमको लापरवाहीकै कारण नै जहाज थन्किन पुगेको स्रोतको भनाइ छ। सुरुमा लुक्ला उडान गर्दा एम ६० ले ३० लाख रुपैयाँ मासिक कमाउने गरेको बताइएको छ। वाई १२ पनि सतप्रतिशत अकुपेन्सीमा उडान भर्ने गरेको र नाफामा नै भएको बताइएको छ।"
"सुन तोलाको १,०१,४००","काठमाडौं : हिन्दु नारीको महत्वपूर्ण पर्व तीज नजिकिँदै गर्दा बुधबार नेपाली बजारमा सुनको भाउले पहिलोपटक १ लाख रुपैयाँको खुट्किलो पार गर्यो। गएको ११ चैतमा सरकारले लकडाउन घोषणा गरेयता सुनको भाउ तोलामै २४ हजार ४ सय महँगो भएको छ। नेपाल सुनचाँदी व्यवसायी महासंघले बुधबारका लागि एक तोला सुनको भाउ १ लाख १ हजार ४ सय रुपैयाँ तोकेको छ। अन्तर्राष्ट्रिय बजार विश्लेषकका अनुसार तोलाको लाखमै सुनको भाउ रोकिने वाला छैन। सुनको अन्तर्राष्ट्रिय बजार मूल्य प्रतिऔंश २८ सय देखि ३१ सय अमेरिकी डलर पुग्ने अनुमान छ। केही दिन अघिमात्रै अन्तर्राष्ट्रिय बजारमा सुनको मूल्य कीर्तिमानी उचाइ बनाउँदै प्रतिऔंश २ हजार डलर पार गरेको छ। धेरैले अनुमान गरेजस्तो सुनको भाउ एक औंशको ३ हजार डलर पुगेको अवस्थामा नेपाली बजारमा एक तोला सुन किन्न झण्डै डेढ लाख रुपैयाँ खर्चनुपर्ने हुनसक्छ। विश्व बजारमा सुनको भाउ चुलिनुमा अहिलेको संक्रामक रोग कोरोना भाइरस सबैभन्दा बढी जिम्मेवार छ। उक्त भाइरसका कारण विश्व अर्थतन्त्र दिनानुदिन प्रभावित बन्न थालेपछि लगानीकर्ताका धन सञ्चय गर्न सुनमात्रै सबैभन्दा आकर्षक विकल्प बनेको छ। कोरोना भाइरसका कारण मूलतः अमेरिकी अर्थतन्त्र कमजोर बन्दै गएको, विश्व भर नै बैंक र ऋणपत्रको ब्याजदर ओरालो लागेको, औद्योगिक प्रतिष्ठान घाटामा जाने जोखिम बढेर गएको जस्ता कारणले लगानीकर्ता हतोत्साही भएका छन्। यस्तो बेला सेयर बजार, ऋणपत्र बजार, घरजग्गा र अन्तर्राष्ट्रिय ब्याजारसँगै लगानीका अन्य विकल्पमा पैसा खन्याउने ठाउँ साँघुरिँदै गएका छन्। अमेरिका र चीनबीच बढ्दो राजनीतिक कटुताले पनि लगानीकर्ताको मनोबल खस्किन सघाउ पुर्याइरहेको समाचार एजेन्सीले उल्लेख गरेका छन्। अमेरिकामा दर्जनौं राज्यले जारी बन्दाबन्दी खुला गर्ने योजना स्थगित गर्न थालेपछि अमेरिकी डलर पनि लगातार कमजोर भएको छ। यसले गर्दा युरो, येन वा युआनजस्ता मुद्रामा लगानी गर्ने लगानीकर्ताका लागि सुन सस्तो परेको छ। यसबाट जापानी वा युरोपेलीले थोरै भए पनि सुनको भाउमा लाभ लिन पाए। तर नेपालमा भने भारतीय मुद्रा अझै पनि डलरको तुलनामा कमजोर भइदिँदा त्यस्तो लाभ प्राप्त भएन। राष्ट्र बैंकले बुधबार पनि डलरको विक्री मूल्य १२० रुपैयाँ ३९ पैसा तोकेको छ। अन्तर्राष्ट्रिय बजारमा सुनको भाउ महँगिने र नेपाली बजारमा डलर झनै महँगिने हुँदा हामीकहाँ सुनको मूल्य दोहोरो रफ्तारमा चुल्हिएको छ। भारतमा पनि सुनको भाउले नयाँ कीर्तिमानी स्तर पार गरिरहेको छ। पेट्रोलियम पदार्थको मूल्यमा ह्रास आउने र सुनको भाउ आकाशिने यो प्रवृत्तिले विश्वभरका लगानीकर्ता भावी विश्व वित्तीय संकटसँग अझै बढी डराउन थालेको प्रतित हुन्छ। कतिपयले यसलाई कमाउने अवसरका रूपमा पनि लिन्छन्। अहिले सुनमात्रै त्यस्तो वस्तु हो, जहाँ अहिले लगानी गर्दा पनि अर्को एक वर्षभित्र ५० प्रतिशतसम्म प्रतिफल पाउन सकिने आँकलन भइरहेको छ। लगानीको अन्य विकल्प नभएको अवस्थामा विश्व बजारमा सुनको माग ह्वात्तै बढ्ने गरेको छ। नेपालमा बढ्दो सेयर बजारमा किन्नेको चाप बढेजस्तै विदेशी बजारमा सुन किन्नेको लर्को अहिले निकै देखिएको छ। तर लगानीकर्ताले यस्तो सुन लामो समयसम्म सञ्चय गरेर राख्न भने कठिन हुन्छ। किनकी, सुनमा गरेको लगानीको ब्याज तिर्नुपरिरहेको हुन्छ भने अरु किसिमका लागत पनि खर्च भइरहेका हुन्छ। यसका कारण भविष्यमा कोरोना भाइरस विरुद्धको खोप सफल भयो भने सुनको भाउ नराम्ररी खस्कन सक्ने जोखिम पनि छ। सन् २०११ को अन्त्यतिर प्रतिऔंश १८ सय ९५ डलर पुगेको सुनको भाउ २०१५ को अन्त्यतिर १ हजार ५० डलरमा झरेको थियो। सुनको भाउ महँगिदा विश्व बजारमै मूल्य वृद्धिको चाप बढ्न सक्छ। महँगो सुनको पैसाको मूल्य घटाइदिन्छ, जसको असर समग्र महँगी बढ्न सक्छ। तर, अहिले नेपालमा जस्तै संसारभर नै गरगहना र अन्य उपभोगमा सुनको माग ह्वात्तै घटेको छ। एजेन्सीका अनुसार यस्तो सुनको उपभोग बजार ध्वस्त भइसकेको छ। त्यसकारण सट्टेबाजीमा मात्रै लामो समय सुनको भाउ उकालो लाग्न कठिन पर्ने कतिपयको अनुमान छ। सुनसँगै अधिकांश बहुमूल्य धातुको भाउ अहिले उकालो लागेको छ। नेपाली बजारमा प्लाटिनम, प्यालेडियमजस्ता धातुको कारोबार नहुने भए पनि चाँदीको मूल्यमा भने अस्वाभाविक वृद्धि भएको छ। चैतमा लकडाउन सुरु भएयता सुनको भाउ ३१ प्रतिशत महँगिदा चाँदीको भाउ ८० प्रतिशत महँगिएको छ। १० चैतमा ७ सय २० रुपैयाँमा पाइने एक तोला चाँदीको भाउ बुधबार १२ सय ९५ रुपैयाँ पुगेको छ। यसले नेपालीलाई अब गरगहना लगाउन भने निकै कठिनपर्ने देखिएको छ।"
विराटनगरमा थप १३ जनामा संक्रमण : संक्रमितको संख्या १८३ पुग्यो,"विराटनगर : पछिल्लो समय तीव्र रुपमा कोरोना संक्रमण फैलिइरहेको विराटनगरमा कोरोनाका १३ जना नयाँ संक्रमित थपिएका छन्। समुदायस्तरमा कोरोना फैलिएको विराटनगरमा पाँच महिला र आठ पुरुष गरेर बुधबारराति १३ जना नयाँ संक्रमित थपिएका हुन्। कोशी अस्पतालको प्रयोगशालमा गराएको स्वाब परीक्षण रिपोर्ट बुधबार राति प्राप्त भएको महानगरपालिका जनस्वास्थ्य महाशाखाका प्रमुख रमेश कार्कीले बताए। उनकाअनुसार रिपोर्ट पोजिटिभ देखिएका नयाँ संक्रमित विराटनगर महानगरपालिका२, ६, ७, ८, १०, ११, र १३ वडाका छन्। कार्कीले उल्लेखित ठेगाना र नामको संक्रमित पहिचान र खोजी तथा व्यवस्थापनका लागि बिहीबार बिहानबाटै टोली खटिएको जानकारी दिए। संक्रमितमध्ये तीन पुरुष र एक महिलाको उमेर खुलेको छैन। अरु २४ देखि ६० वर्ष उमेरसम्मका छन्। नयाँ १३ जना थपिएसँगै विराटनगरमा कोरोना भाइरसबाट संक्रमित हुनेको संख्या एक सय ८३ पुगेको छ।"
यस्तो छ तीन दिनको मौसम,"काठमाडौं : मनसुनी न्युन चापीय रेखा हाल नेपालभन्दा दक्षिणतर्फ अवस्थित रहेको जल तथा मौसम विज्ञान विभागले जनाएको छ। बिहीबार बिहान जारी मौसम पूर्वानुमान बुलेटिनमा देशभर आंशिकदेखि सामान्य बदली रहेको छ। गण्डकी प्रदेश, प्रदेश ५, कर्णाली प्रदेश र सुदुरपश्चिम प्रदेशमा हल्का बर्षा भइरहेको बुलेटिनमा उल्लेख छ। बिहीबार दिउँसो देशभर सामान्य बदली रही गण्डकी प्रदेश, प्रदेश ५, कर्णाली प्रदेश र सुदुरपश्चिम प्रदेशका केही स्थानहरुमा तथा प्रदेश १, प्रदेश २ र बागमती प्रदेशका थोरै स्थानहरुमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ। प्रदेश १ र गण्डकी प्रदेश का एक वा दुई स्थानहरूमा भारी वर्षाको सम्भावना रहेको बुलेटिनमा उल्लेख छ। राती देशभर सामान्यदेखि पूर्ण बदली रही धेरै स्थानहरुमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ। प्रदेश १, बागमती, गण्डकी र प्रदेश ५ का एक वा दुई स्थानहरूमा भारी वर्षाको सम्भावना रहेको छ। शुक्रबार दिउँसो देशभर सामान्य बदली रही थोरै स्थानहरुमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ। प्रदेश २ र सुदुरपश्चिम प्रदेशका एक वा दुई स्थानहरुमा भारी वर्षाको समेत सम्भावना रहेको छ। राती प्रदेश १,बागमती, र गण्डकी प्रदेश का एक वा दुई स्थानहरूमा भारी वर्षाको सम्भावना रहेको छ। शनिबार देशभर सामान्य बदली रही देशका केहि स्थानहरुमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ। बागमती प्रदेश र सुदुरपश्चिम प्रदेशका एक वा दुई स्थानहरुमा भारी वर्षाको समेत सम्भावना रहेको मौसम पूर्वानुमान बुलेटिनमा उल्लेख छ। राती प्रदेश १, प्रदेश २, बागमती प्रदेश, गण्डकी प्रदेश र कर्णाली प्रदेशका थोरै स्थानहरूमा भारी वर्षाको समेत सम्भावना रहेको छ। बुलेटिन नदीमा पानीको बहाव बढ्ने, पहाडी क्षेत्रमा भूक्षय हुने, पहिरो जाने, सडक तथा हवाई यातायात प्रभावित हुने तथा ढलपानीको राम्रो निकास नभएको ठाउँमा डुबानसमेत हुन सक्ने भएकोले आवश्यक सतर्कता अपनाउन अनुरोध गरेको छ।"
सरकार र चेपाङ यथार्थ,"पहाडको माथि बाँदर साथी जंगलको माझमा गिठा र भ्याकुर जुटाउँछ सामल चेपाङले साँझमा घरमा भरि छोरा र छोरी पुग्दैन खानलाई सक्दैन नखाई चेपाङको भुरा स्कुल जानलाई सिकारी लहरा कुटेर खाने औषधि हाम्रो झोल बजारमा हेर चेपाङका नाममा टेन्डर बोलाबोल चितवनस्थित माडी नगरपालिका कुसुमखोलामा रहेको चेपाङ बस्तीमा चितवन राष्ट्रिय निकुञ्जका कर्मचारीले चेपाङका घर जलाएको विषयमा वनमन्त्रीको दिनदिनै हास्यास्पद अभिव्यक्ति आइरहँदा मलाई भने उनीप्रति टिठ लाग्यो। चेपाङ जाति चितवन, मकवानपुर, धादिङ, गोरखा थोरै मात्रामा तनहुँ, लमजुङ, केही घर बाँके र बर्दियामा बसाइँ सरिगएका छन्। चेपाङको जनसंख्या लगभग एक लाखको हाराहारीमा छ। शिक्षा, स्वास्थ्य एवं गाँस, बास र कपासको मामिलामा अझै पनि पूर्णरूपमा राज्यले पहुँचमा ल्याउन सकेको छैन। अधिकांश चेपाङ समुदाय अझै पनि महाभारत पर्वत शृंखलाको भिरालो पाखापखेरामा बसोबास गरिरहेका छन्। अझै पनि ७० प्रतिशतभन्दा बढी चेपाङ समुदायको आफ्नो जग्गाधनी पुर्जा छैन। वृद्धभत्ता खाने उमेरका १३ प्रतिशत वृद्धवृद्धाको नागरिकतासमेत छैन। यो सुमदायको ७० प्रतिशतभन्दा ज्यादालाई आफ्नो पाखो पखेरोमा उब्जिएको अन्नले ६ महिनाभन्दा बढी खान पुग्दैन। ६ महिना सहकाल : ६ महिना अनिकाल यो समुदायको आहानै हो। चेपाङ समुदायबाट थोरै मात्र शिक्षित पेटभरि घरको खाना खाएर आफ्नै बलबुताले शिक्षा आर्जन गरी समाजमा स्थापित हुँदै विभिन्न पेसाव्यवसाय अवलम्बन गरिरहेका छन् भने केही बालबालिका विभिन्न सामाजिक संघसंस्थाले सञ्चालन गरेको छात्रावासमा आश्रय लिई अध्ययन गरिरहेका छन्। डाँडाकाँडाको सरकारी विद्यालयमा सरकारले गरेको लगानी अधिकांशजस्तो बालुवामा पानी हालेसिवाय अरू भएजस्तो लाग्दैन। सरकारले चेपाङ बालबालिकालाई शिक्षा दिएर सबल नागरिक बनाउन चाहेको हो भने आवासीय सेवासुविधासहितको शिक्षा दिनुको विकल्प छैन। अधिकांश चेपाङ गाउँका डाँडाकाँडामा सरकारले विद्यालय त खोलिदिएको छ तर चेपाङको घरबाट विद्यालयसम्म पुग्न कम्तीमा पनि आधा घन्टादेखि चार घन्टासम्म उकालोओरालो धाउनुपर्छ। घरमा खाने अन्न नभएका बखत खाली पेट, खाली खुट्टा सातआठ वर्षका बालबालिकाले कसरी उकालोओरालो धाउँदा हुन् ? अधिक चेपाङको घर भन्नु छाप्रो मात्रै हो। जनता आबास कार्यक्रममार्फत केही चेपाङका घर त बनेका छन्, तर ती पनि लगानीको अनुपातमा कमिसनको खेलले घरजस्ता बनेकै छैनन्। तीनदेखि १७ जनाको परिवार फुसले छाएको काठको डोलेठोले बारेको कसैले माटोले लिपपोत गर्छन् भने कसैले त्यत्तिकै छाड्छन्। जाडो महिनामा पर्याप्त लत्ताकपडाको अभावमा अँगेनावरिवरि परिवारका सबै सदस्य लहरै सुत्दा राति आगोमा परेर कैयन् बालबालिका जलेर मर्छन् भने कैइन् अङ्गभंग भएर बसेका छन्। सहरको महलमा बसेर चिल्ला गाडीमा हुँइँकिदै ठूला गफ गर्न त सजिलै होला, तर यथार्थ विल्कुल फरक छ। आठ दिनअघिको मात्रै मेरो एउटा तेह्रघन्टे यात्रा विवरण सुनाउन चाहन्छु : पृथ्वी राजमार्गको हुग्दीखोलाबाट उकालिँदा यो बर्खे झरीको महामारीमा मेरा आँखाले जेजे देखे, शब्दमा वर्णन गर्न हम्मेहम्मे पर्छ। हुग्दीखोलाबाट जोगीमारा, खोरभञ्ज्याङ, हात्तीबाङ, सिराइचुलीको फेदी, ज्यानदालाको अक्करे भीर, थाप्राङ, भाराङ, जाइथली, सप्रेनी, चौकीभञ्ज्याङ, सिद्धिको छेरेबाङ हुँदै शक्तिखोर झर्दासम्म दर्जनौं जुकाले चुसे। बर्खेझरीले चुट्नुसम्म चुट्यो। बाटोमा भेटिएका नौबर्से चेपाङ बालक, कोकाकोलाको खाली बोतल ठटाउँदै खोरियामा बाँदर धपाउँदै गरेको दृश्य होस् या छेरेबाङ कटेर जंगल पस्न लाग्दा भेटिएका बलबहादुर चेपाङको रामझुपडी जहाँ पानी चुहिँदै गरेको फुसले छाएको छाप्रोभित्र अर्धनग्न बालबालिकासहित उनको दम्पती गुटमुटिइरहेका थिए। यस्ता हृदयविदारक दृश्य काठमाडौंको सरकारलाई कसरी देखाऊँ ? विगत १३ वर्षदेखि चेपाङ समुदायको जीवनस्तर कसरी उकास्न सकिन्छ र चेपाङ समुदायको रूपान्तरण कसरी गर्न सकिन्छ भनेर निरन्तर यसैगरी महाभारत पर्वत शृंखलाका दाँते पहाड छिचोलिरहेको छु। अब लागौं, माडीको कसुमखोलातिर। २०५३५४ सालतिर चितवन, धादिङ र मकवानपुरका केही तामाङ र धेरै चेपाङ जो पहाडमा पनि ऐलानी जग्गामा बस्दै आएका थिए, बाढीपहिरोका कारणा सदाका लागि आफ्नो थातथलो छाडेर कुसुमखोला झरेका थिए। विभिन्न कालखण्डमा राष्ट्रिय निकुञ्जको व्यवधान हुँदाहुँदै पनि उक्त ठाउँमा जेनतेन बसोबास गर्दै आफ्नो गुजारा चलाइरहेका थिए। पछिल्लो स्थानीय निकायको निर्वाचनपश्चात् जनप्रतिनिधि आइसकेपछि नगरप्रमुख ठाकुरप्रसाद ढकालको नेतृत्वमा नमुना चेपाङबस्ती बनाउने कार्यको सुरुवात भई वडा नं ९ को राईडाँडा भन्ने ठाउँमा कुसुमखोलाका १९३ घरपरिवारलाई कुसुमखोलामा भएको आफ्नो छाप्रे घरसँगै उक्त ठाउँमा सारिएको थियो। बाँकी १० घर पनि तल झर्ने सुरसारमा थिए। कोरोना महामारी न्यूनीकरणका लागि लगाइएको लकडाउनका कारण उनीहरू तल झर्न रोकिए। यहीबीचमा निकुञ्ज प्रशासनले राईडाँडाको निर्माणाधीन घरमा पनि रोक लगाएपछि भने सबै सुकुमबासी अब कहाँ जाने भन्ने त्रासमै थिए। यही त्रासका बीच कुसुमखोलामा बसिरहेका छाप्रेघर, त्यो किटानीका साथ भन्दा घर नै हो। त्यो घर जलाइदिएपछि त्यहाँका सुकुमबासीमा रुवाबासी चलिरहँदा पनि वनमन्त्रीको बकवास सुन्दा टिठ लागिरहेको छ। यस मामलामा माडी नगरपालिका सुकुमबासी बस्ती व्यवस्थित गर्नुपर्छ भनेर सकारात्मक रूपमा लाग्दा पनि राष्ट्रिय निकुञ्जको अर्घेल्याईं र वनमन्त्रीको बकबकले निमुखा चेपाङहरू मारमा परिरहेका छन्। चितवन घटनामा वनमन्त्री अलमलमा सरकारलाई कारण माग्दै सर्वोच्च अदालतको आदेश : चेपाङ बस्ती नहटाउनू"
बलात्कार कि बार्गेनिङ ?,"विराटनगर : विराटनगर महानगरपालिका४ की ३६ वर्षीया महिला आफू बलात्कृत भएको भन्दै २०७६ साल जेठ ३ गते मोरङको इलाका प्रहरी कार्यालय रंगेली पुगिन्। नेपालबंगलादेश बैंक कर्सिया शाखाका प्रमुख ४१ वर्षीय अमित बास्तोलाले बैंकबाट ऋण दिने प्रलोभन देखाएर आफूलाई बलात्कार गरेको भन्दै उनले किटानी जाहेरी दिइन्। घटनाको प्रकृति हेरेर अलमलमा परेको प्रहरीले तत्काल जाहेरी लिएन। विभिन्न निकायबाट दबाब परेपछि जाहेरी दर्ता गरी बास्तोलालाई पक्राउ गर्दै हिरासतमा राखेर प्रहरीले घटनाको अनुसन्धान अघि बढायो। जाहेरीमा आफू २०७५ चैत २६ गते बलात्कृत भएको महिलाले उल्लेख गरेकी थिइन्। अनुसन्धानका क्रममा बास्तोलाले कुनै प्रलोभन नदेखाइकन दुई जनाको आपसी सहमतिमै यौन सम्पर्क भएको बयान दिएका थिए। जबरजस्ती करणी मुद्दामा बास्तोलालाई जिल्ला अदालत मोरङले पूर्पक्षका लागि थुनामा राख्न आदेश दिएको छ। अहिले यो मुद्दा अदालतमा विचाराधीन अवस्थामा छ। बास्तोलाबाट पीडित भनिएकी महिला पुनः बलात्कारको अर्को जाहेरी लिएर जिल्ला प्रहरी कार्यालय मोरङमा पुगिन्। उनले आफूलाई २०७६ फागुन ३ गते बलात्कार गरेको भन्दै पूर्व प्रहरी नायव निरीक्षक नयन श्रेष्ठविरुद्ध किटानी जाहेरी दिइन्। प्रहरीले असार ३१ गते पक्राउ गर्दै विराटनगर महानगरपालिका१२ बखरी घर भएका श्रेष्ठलाई हिरासतमा राखेर घटनाको अनुसन्धान गरिरहेको छ। विराटनगरमा रहेको काडमाडौं सेक्युरिटी कम्पनीका सञ्चालकसमेत ५० वर्षीय श्रेष्ठले कम्पनीको कार्यालयमा लगेर आफूमाथि बलात्कार गरेको उल्लेख गर्दै ती महिलाले जाहेरी दिएकी हुन्। पीडित भनिएकी महिलाले घटना भएको पाँच महिनापछि शंकास्पद हिसाबको जाहेरी ल्याएको भन्दै सुरुमा प्रहरीले दर्ता गरेन। तर प्रहरी प्रधान कार्यालय र महान्याधीवक्ताको कार्यालयमार्फत दबाब आएपछि भने दर्ता गरेर प्रहरीले अनुसन्धान अघि बढाइएको हो। जाहेरीमा श्रेष्ठसहित उनका भाइ ज्योति र श्रीमती रसिलालाई पनि प्रतिवादी बनाइएको छ। जबरजस्ती करणीको आरोप लगाएकी महिलालाई भने नयनले पटकपटक गरेर पाँच लाख रुपैयाँ बुझाएको प्रहरी अनुसन्धानबाट खुलेको छ। प्रहरीकाअनुसार मोटरसाइकलमा यात्रा गर्ने क्रममा सुन र पैसा हराएको दाबी गर्दै महिलाले नयनसँग १० लाख मागेकी थिइन्। तर प्रहरी चौकी बखरीमा छलफल गर्दा तीन लाख २५ हजार रुपैयाँ श्रेष्ठले दिएपछि घटना मिलेको थियो। तीन लाख २५ हजार प्रकरणमा प्रहरी नै साक्षी रहेको नयन र ती महिला जोडिएको घटना अहिले जबरजस्ती करणीमा परिणत भएको छ। अनुसन्धानमा संलग्न प्रहरी अधिकृतका अनुसार लकडाउनका क्रममा पनि श्रेष्ठमाथि पैसा दिन महिलाबाट दबाब परेको थियो। पैसा नबुझाउँदा उनीमाथि विभिन्न नाम लिएर पुरुष व्यक्तिहरुबाट पटकपटक धम्की आएको पाइएको प्रहरीका एक अनुसन्धान अधिकृतले बताए। विभिन्न समयमा गरेर पाँच लाख बुझाइसकेका नयनले अब पैसा दिन नसक्ने बताएको र त्यसपछि धम्की आउन सुरु भएको पाइयो, उनले भने, अहिले सुरुमा पैसा लिने उनै महिलाले नयनविरुद्ध जबरजस्ती करणीको जाहेरी दिएकी छन्। दुई जनाबीचमा सहमतिमै शारीरिक सम्पर्क भएको देखिन्छ, प्रहरीका एक अधिकृतले भने, त्यसपछि यो वा त्यो बाहनामा सुरु भएको पैसाको बार्गेनिङ पछिल्लो समय करणीमा परिणत भएको पाइयो। दुवै घटनामा बलात्कारबाट पीडित भनिएकी महिलालाई त्यस अघि भने एउटा बलात्कारसँग सम्बन्धित घटनामै मोरङ प्रहरीले प्रतिवादी बनाएर मुद्दा चलाएको थियो। उनीविरुद्ध २०७५ कात्तिक १५ गते जिल्ला प्रहरी कार्यालय मोरङमा जरबजस्ती करणी उद्योगको जाहेरी परेको थियो। सुनसरी इटहरीकी एक युवतीलाई विराटनगर बोलाएर जबरजस्ती यौन कर्ममा लगाएको आरोपमा ती महिला, सुनसरी इनरुवा घर भइ विराटनगर बस्ने सन्तोष मेहतासमेतलाई प्रतिवादी बनाएर प्रहरीले घटनाको अनुसन्धान थालेको थियो। उनीहरुविरुद्ध प्रहरीले चलाएको जबरजस्ती करणी मुद्दामा जिल्ला अदालत मोरङले महिलालाई सफाइ दिएको थियो। सुरुमा जबरजस्ती करणीकी प्रतिवादी बनाइएकी महिला पछिल्लो दुईवटा घटनामा बलात्कार पीडितका रुपमा प्रस्तुत भएको मोरङ प्रहरीका प्रवक्ता डीएसपी मानबहादुर राईले बताए। तीन वर्षमा एकै जना महिलासँग जोडिएको एउटै प्रकृतिका मुद्दा छन्, उनले भने, एउटामा पीडक र अरु दुईवटामा पीडित बनेकी छन्। दुईवटा घटनामा विराटनगरको कञ्चनवारी ठेगाना उल्लेख रहेकी महिलाले बास्तोलाविरुद्धको घटनामा भने मोरङको सुन्दरहरैंचा नगरपालिका५ मा डेरा गरेर बस्ने भनेर ठेगाना खुलाएकी छन्। ठेगाना अलगअलग भए पनि सबै घटनामा जोडिएकी महिला एउटै भएको प्रहरीले बताएको छ। प्रहरी स्रोतका अनुसार करणीसँग जोडिएका तीनवटै घटनामा भिडियो बनाइएको कुरा पनि आएको छ। पीडित भनिएकाले दिएको तीनवटै घटनाको जाहेरीमा भिडियो बनाएर आफूमाथि ब्ल्याकमेलिङ गर्ने गरेको आरोप लगाएका छन्। जबरजस्ती करणी उद्योगको मुद्दामा ती महिलामाथि भिडियो बनाएको आरोप लगाइएको थियो। बलात्कारको भिडियो खिचेर महिलाले आफूमाथि ब्ल्याकमेलिङ गरेको इटहरीकी युवतीको दाबी थियो। तर प्रहरीले अनुसन्धान गर्दा भिडियो भेट्न सकेन। अमित बास्तोला र नयन श्रेष्ठ प्रतिवादी भएको दुईवटा छुट्टा छुट्टै बलात्कारको मुद्दामा पनि पीडित भनिएकी महिलाले भिडियो बनाएर आफूलाई ब्लाकमेलिङ गरी पटकपटक बलात्कार गरेको दावी गरेकी छन्। बास्तोला जोडिएको घटनामा पनि प्रहरीले भिडियो भेट्न सकेन। नयन प्रतिवादी रहेको मुद्दामा महिलाले भिडियो देखाएर आफूलाई ब्लाकमेलिङ गरेको बताए पनि अहिलेसम्म त्यसको कुनै प्रमाण प्रहरीले फेला पारेको छैन। पटकपटक एउटै महिला अलगअलग व्यक्तिबाट बलात्कृत भएँ भन्दै आएपछि प्रहरीले घटनालाई शंकास्पद मानेर विभिन्न कोणबाट अनुसन्धान गरिरहेको छ। विभिन्न गिरोहसँग मिलेर बार्गेनिङ गर्ने र त्यो नमिलेपछि मुद्दाका रुपमा आउने गरेको हो कि भन्ने शंका पनि उब्जिएकाले अनुसन्धान त्यसतर्फ पनि केन्द्रीत गरिएको प्रहरीका एक अनुसन्धान अधिकृतले बताए। उनले महिला विगतमा जोडिएका विवादित घटनालाई पनि केलाएर हेर्ने काम भइरहेको जनाए। डीएसपी राई अहिले पीडित भएँ भन्दै आएपछि जाहेरी दर्ता गरेर महिलाको विगतसँगै विभिन्न कोणबाट घटनाको अनुसन्धान अघि बढाइएको बताउँछन्। बारम्बार पीडित बनेर आएपछि महिला जोडिएका यसअघि विभिन्न घटना पनि अध्ययन गरिरहेका छौं, उनले भने, अनुसन्धानपछि मुद्दा अदालतमा बुझाउँछौं। उनले यस अघिका पुराना फायल पनि केलाएर घटनाको अनुसन्धान भइरहेको बताए। ३६ वर्षीया महिलाका श्रीमान वैदेशिक रोजगारीमा छन्। दुई सन्तानसहित उनी विराटनगरमा बस्छिन्। तर प्रहरी अनुसन्धानबाट श्रीमानसँगको सम्बन्ध राम्रो नभएको खुलेको छ। दुई वर्षमा दुई पटक आफू बलात्कृत भएको उजुरी लिएर प्रहरीमा पुगेकी महिलाको पेशा केही छैन। प्रहरी स्रोतकाअनुसार अहिलेसम्मको अनुसन्धान र विगतको पृष्टिभूमि हेर्दा महिला वास्तविक पीडित भए जस्तो देखिंदैन। अनुसन्धानका क्रममा उनीसँग विराटनगर र धरानका केही व्यक्तिको कनेक्सन प्रहरीले फेला पारेको छ। जुन व्यक्ति मानिसलाई फसाएर अप्ठेरोमा पार्ने र पैसा असुल्ने गिरोहका रुपमा काम गरिरहेको देखिने प्रहरीका एक अनुसन्धान अधिकृतले बताए। प्रहरीले बलात्कारबाट पीडित भनिएकी महिलाको कनेक्सन भेटिएपछि अहिले आफ्नो अनुसन्धान त्यो गिरोहतिर पनि सोझ्याएको छ। त्यो गिरोहमा पूर्व प्रहरी पनि रहेको पाइएको छ। सामाजिक सञ्जालको माध्ययमबाट नजिकिने र सम्पर्क भएपछि पैसाको बार्गेनिङ गर्ने गरेको उजुरी प्रहरीसम्म पुगेको छ। तर यस विषयमा प्रहरीले थप कुरा खुलाउन चाहेन। बास्तोला संलग्न रहेको भनिएको बलात्कार प्रकरणमा एक पूर्व प्रहरी पीडित भनिएकी महिलाको पक्षमा साक्षी बसेका छन्। यसले पनि पूर्व प्रहरीसहितको एउटा गिरोह महिलालाई प्रयोग गर्दै बार्गेनिङ गरेर पैसा उठाउने धन्दामा संलग्न रहेको प्रहरीको दाबीलाई थप बल पुग्ने देखिन्छ। अदालतमा विराटनगर १३ घर भएका ओम महत नाम गरेका व्यक्तिले बास्तोला जोडिएको घटनामा महिलाको पक्षमा बयान दिएका छन्। आफूलाई पूर्व प्रहरी बताउने उनले अदालतमा बयान दिंदा घरजग्गाको कारोवार गर्ने क्रममा ती महिलासँग आफ्नो चिनजान भएको बताएका छन्। घटनाको अनुसन्धान गरिरहेको मोरङ प्रहरी स्रोतका अनुसार महिलालाई प्रयोग गरेर ब्ल्याकमेलिङ गर्ने गिरोहको सञ्जाल धरानसम्म रहेको पाइएको छ। कानुन व्यावसायी विनोद तिम्सिना मुलुकी अपराध संहितामा रहेको व्यवस्थाको गलत व्याख्या र दुरुपयोग गर्दै महिलाले पुरुषहरुलाई फसाउने गरिरहेको पछिल्ला केही घटनाबाट पुष्टि हुने बताउँछन्। अपराध संहितामा घटना भएको एक वर्षसम्ममा उजुरी दिनसक्ने व्यवस्था छ। महिलासँग जोडिएको केसमा अदालत र प्रहरी दुवैले संवेदनसिल रुपमा लिने गरेका छन्, तिम्सिनाले भने, पछिल्लो समय कानुनको गलत व्याख्या गर्दै सहमतिमा सम्पर्क गर्ने र पछि बलात्कार भयो भनेर करणीको उजुरी गर्ने घटना बढिरहेका छन्। फेक बलात्कारका पछिल्ला केही घटनाले मुलुक र समाज कतातिर गइरहेको छ भन्ने प्रश्न उब्जाएको उनको भनाइ छ। कानुनको सहारामा कतिपय घटना निर्दोषलाई दोषी करार गर्ने हिसाबमा आउने गरेको तिम्सिनाले बताए। बलात्कार जस्तो संवेदनसिल विषयमा कानुनले गरिदिएको सहजीकरणको फाइदा उठाउने गरिएको कतिपय दृष्टान्त रहेको उनको दावी छ। महिलामाथि दिनदिनै बलात्कार भइरहेका छन्। तर एउटै महिला कति जनाबाट कति पटकसम्म बलात्कृत हुन्छन् भन्ने प्रश्न पनि त उब्जिएको छ, कानुन व्यवसायी तिम्सिनाले भने, एउटा घटनामा पीडक बनाएर प्रहरीले अनुसन्धान गरेकी महिला दुईवटा घटनामा भने आफू पीडित भएँ भन्दै आउनु नै शंकास्पद छ। सुरुमा सहमतिमा यौन सम्पर्क गरेपछि बार्गेनिङ गरेर नमिलेपछि घटनालाई बलात्कारमा परिणत गरिएको हो कि भन्ने आशंका उब्जनु स्वभाविक हो। बलात्कारबाट पीडित भनिएकी महिलाले भने आफू धेरै ठूलो अन्यायमा परेका कारण कानुनी लडाइँमा जानु परेको बताएकी छन्। कुनै महिला पीडित भएँ भन्दै अदालतमा त्यत्तिकै जाँदैनन्, उनले भनिन्, पूरै इज्जत र अस्मिता दाउमा राखेर जोखिम उठाउँदै कानुनी उपचारका लागि पुग्नु पर्ने अवस्था आयो। उनले आफू पीडित भएको र पीडकसँग पैसाको कुनै पनि बार्गेनिङ नगरेको बताएकी छन्। पटकपटक गरेर पाँच लाख लिएको भनेर अफवाह फैल्याएर मुद्दालाई कमजोर बनाउँदै पीडकलाई उन्मुक्ती दिने खेल भयो, ती महिलाले भनिन्, प्रमाणित नहुने यस्तो आधारहीन कुरा गर्ने काम भए पनि न्यायलाई पैसासँग तुलना गर्न सकिँदैन। पीडक भनिएका श्रेष्ठले आफूसँग ऋण लिएको र त्यही पैसा फिर्ता लिने क्रममा बैंकिङ कसुरमा अगाडि बढ्न खोज्दा प्रहरीले मिलापत्र गराउँदै आफ्नो पैसा फिर्ता दिलाएको विषयलाई बार्गेनिङसँग जोडिएको उनको भनाइ छ। उनले कुनै पनि झुटा मुद्दा कसैलाई नलगाएको बताउँदै जतिसुकै षडयन्त्र गरे पनि न्याय नमर्ने दाबी गरिन्। बरु उल्टै प्रहरी र प्रशासनले अपराधीलाई संरक्षण गर्ने र पैसामा मिलाएर घटनालाई ढाकछोप गर्ने प्रयास गरेको उनको भनाइ छ। यस्ता जघन्य अपराधमा संलग्नलाई कारबाही हुनु पर्ने माग राख्दै उनले अनर्गल हल्ला बाहिर ल्याएको विषयमा धेरै दुःख लागेको उल्लेख गरिन्। आफूविरुद्ध उजुरी दिएर मुद्दालाई कमजोर बनाउन सबै गाउँले लागेको उनको गुनासो छ।"
बन्द गरौं बाल पसल,"पछिल्ला दिनहरूमा बालबालिकाको अनुहार देखाएर पैसा कमाउने गिरोह सक्रिय भएका छन्। यस्ता गिरोहले बालबालिकाको कष्ट र बेदनालाई प्रचार गर्दै विदेशी तथा स्वदेशी दाताबाट अथाह पैसा संकलन गरिरहेका छन्। अबोध बालबालिकाको अनुहार बेचेर संकलन गरिएको उक्त पैसालाई व्यक्तिगत मोजमस्तीमा खर्च गर्ने प्रवृत्ति मौलाइरहेको छ। वर्षौंदेखि व्यापारका रूपमा फस्टाइरहेका यस्ता क्रियाकलाप नियन्त्रण गर्न राज्य असफल भएको छ। सरकारी असफलताको परिणामले हजारौं बालबालिका जोखिमपूर्ण भविष्य बोकेर बाँच्न विवश छन्। बालबालिकाको दुरुपयोग तथा बेचबिखनमा विशेषगरि बालगृहका नाममा खुलेका सामाजिक संस्थाहरू अगाडि छन्। यिनै संस्थाहरूका आडमा विगतमा धर्मपुत्र र धर्मपुत्रीका नाममा रहेका थुपै्र बालबालिका विदेश पठाइएको थियो। यसबाट अदृश्य रूपमा ठूलो धनराशिको खोलो बग्ने गरेको छ। सरकारी तथ्यांकअनुसार मुलुकभर पाँच हजारभन्दा बढी बालगृह सञ्चालित छन्। यी बालगृहमा १५ हजार बालबालिका रहेको सरकारी तथ्यांक छ। तर नेपालमा कार्यरत अन्तर्राष्ट्रिय नियोगहरूले नेपालका बालगृहभित्र २५ हजारभन्दा बढी बालबालिका आश्रित रहेको दाबी गर्दै आएका छन्। सरकारी नियन्त्रणमा नरहेका थुपै्र बालगृहबाट स्वदेशी तथा विदेशीले समेत अदृश्य सहयोग उठाइरहेका छन्। यस्ता गतिविधिले विदेशतिर बालबालिकाको अवैध ओसारपसारलाई पनि बढावा दिएको छ। पैसा मात्रै कमाउने उद्देश्यले खोलिएको यस्ता संस्थाको प्रभावकारी अनुगमन हुनुपर्छ। मापदण्ड पूरा नगरेका र आचरणविपरीतका काम गर्नेलाई भविष्यमा उठ्नै नसक्ने गरी कारबाही हुनुपर्छ। चाल पाएर पनि नपाएजस्तो अभिनय गरेर बस्ने सरकारी संयन्त्र चनाखो हुनुपर्ने बेला भएको छ। बालबालिकाको हक र अधिकार संरक्षणका लागि दर्जनभन्दा बढी सरकारी कार्यक्रम छन्। संविधानको धारा ३९ ले त बालबालिकाको हकलाई मौलिक हकअन्तर्गत राखेको छ। तर यो संवैधानिक व्यवस्था सरकारी अधिकारीलाई विदेशीतिर हुने सभा र सम्मेलनमा देखाउने बहाना मात्रै बनेको छ। किनकि अहिले पनि बर्सेनि सयौं बालबालिका परिवार तथा समाजबाट अलग्गिने गरेका छन्। उनीहरू यौन दुव्र्यवहार तथा अन्य प्रकारका सामाजिक हिंसामा परेका छन्। विविध बहानामा उनीहरूलाई एक ठाउँबाट अर्को ठाउँमा स्थानान्तरण गर्ने गरिएको छ। तैपनि उनीहरूको बेलैमा उद्धार हुन सकेको छैन। यसरी उद्धार गरिएका बालबालिकालाई राख्ने स्थान अभाव छ। संरक्षण तथा अभिभावकविहीन बालबालिका संरक्षणका लागि सरकारी लगानी निकै कम छ। यस्ता वर्गका बालबालिकालाई सरकारी संरक्षण नभएकै कारण सामाजिक संस्थाहरूको सक्रियता बढेको हो। च्याउसरी खुलेका यस्ता संस्थालाई नियन्त्रण गर्न नसक्दा मनपरी र अनियमित गतिविधि बढेको हो। तसर्थ अभिभावकविहीन तथा संरक्षणविहीन बालबालिकालाई बेलैमा उद्धार गरेर राज्यले संरक्षण प्रदान गर्नुपर्छ। उनीहरूको पोषण, लबाइखवाइ तथा शिक्षाको जिम्मेवारी राज्यले नै लिनुपर्छ। यसो गर्न नसक्नु भनेको उनीहरूको संवैधानिक अधिकारलाई नै कुण्ठित गर्नुजस्तै हो। पछिल्ला दिनमा बालगृहबाट बेवारिसे बालबालिकाको दुरुपयोग बढी हुने गरेको छ। गत साता आमाकै हातबाट बालक ल्याएर एउटा बालगृहकी सञ्चालकले बालकलाई कपनमा कागजको बाकसभित्र भेटिएको भन्दै प्रचार गरेर पैसा बटुल्न गरेको कुकृत्य यसकै ज्वलन्त उदाहरण हो। यस्ता घटनाले के देखाउँछ भने बेवारिसे अवस्थामा भेटिएका बालबालिकालाई अनिवार्य जन्मदर्ता गर्ने व्यवस्था राज्यले गर्नुपर्छ। जन्मदर्ता प्रक्रियालाई सरल बनाउनुपर्छ। यसको जिम्मेवारी सम्बन्धित वडा तथा स्थानीय तहले लिनुपर्छ। बेवारिसे तथा समस्यामा परेका बालबालिकाको सम्पूर्ण जिम्मेवारी राज्यले नै लिने व्यवस्था गर्नुपर्छ। उनीहरूको सामाजिक सुरक्षा तथा पुनस्र्थापनाको जिम्मेवारी राज्यले लिनुपर्छ। यस्तो अभिभारा राज्यले लिने हो भने बालबालिकालाई कमाइ खाने माध्यम बनाउने संस्था तथा व्यक्तिहरू आफैं निरुत्साहित हुन्छन्। सँगसँगै खराब आचरण गर्ने संस्थालाई कारबाहीको दायरामा ल्याउनुपर्छ। तर सबै प्रकारका सामाजिक संस्थालाई एकै टोकरीमा राख्नु पनि उपयुक्त हुँदैन। माग्न बालबालिका प्रयोग समाजमा जरा गाडेका कुप्रथाको सम्बोधन नभएसम्म हिंसा, शोषण र दुव्र्यवहारबाट बालबालिका मुक्त हुन सक्दैनन्। यसको अन्त्य गर्न धार्मिक र सामुदायिक नेतृत्वबाट भएका उदाहरणीय कामलाई प्रचारमा ल्याउनुपर्छ, जसले भविष्यमा आउने सक्ने यस्तै प्रकारका समस्या समाधान गर्न सहयोग पुगोस्। सँगसँगै हरेक स्थानीय तहले समस्यामा परेका बालबालिकाको उद्धार गरेर संरक्षण प्रदान गर्ने संयन्त्रको विकास गर्नुपर्छ। सबै स्थानीय तहले आफूमातहत कति बालगृह सञ्चालनमा छन् ? उनीहरूले कस्ता गतिविधि गरिरहेका छन् र उनीहरूले प्रचलित नियमकानुनको पालना गरेका छन् कि छैनन् भन्ने विषयमा नियमित अनुगमन गर्नुपर्छ।"
चितुवाको आक्रमणबाट आगनमा खेल्दै गरेका बालकको मृत्यु,"दमौली : आगनमा खेल्दै गरेका शुक्लागण्डकी २ मसारका डेढ वर्षका एक बालकको चितुवाको आक्रमणमा परी ज्यान गएको छ। ज्यान जानेमा स्थानीय विष्णुबहादुर रानाका छोरा नारायण राना रहेका इलाका प्रहरी कार्यालय बेलचौताराका प्रहरी निरीक्षक जगदिश रेग्मीले जानकारी दिए। 'आगनबाटै चितुवाले बालकलाई टिपेर लगेको देखिन्छु', उनले भने। घरबाटै चितुवाले लगेका बालकको बुधबार मध्यरातमा टाउको र हात मात्र भेटिएको छ। ती दुवै अंग घरबाट झण्डै दुई किलोमिटर पर जङ्गल नजिकै भेटिएको स्थानीय विकास गुरुङले जानकारी दिए। 'निकै पर जङ्गल नजिकैको बारीमा शरीरका भाग भेटिए', उनले भने', 'अरु भाग अझै भेटिएको छैन।' झिसमिसे साझमा आक्रमण भएको स्थानीयको भनाइ छ। यसअघि पनि शुक्लागण्डकी नगरपालिकामा चितुवाको आक्रमणबाट बाल बालिकाको ज्यान गैसकेको छ। प्रायः यस्ता आक्रमण साँझ हुने गरेका छन्।"
फेरान म्यानचेस्टरमा,"लन्डन : प्रतिभाशाली युवा खेलाडी फेरान टोरेस इङ्लिस प्रिमियर लिग क्लब म्यानचेस्टर सिटीमा आबद्ध भएका छन्। जारी सिजनको घरेलु लिगमा दोस्रो भएको म्यानचेस्टर सिटीले निकै अघिदेखि फेरानलाई भित्र्याउने तयारी थालेको थियो। २० वर्षीय स्पेनिस विंगर फेरान स्पेनिस ला लिगा क्लब भ्यालेन्सियाबाट म्यानचेस्टरमा बसाइँ सरेका हुन्। म्यानचेस्टर सिटीले फेरानका लागि दुई करोड ३० लाख युरो खर्चिएको समाचारमा जनाइएको छ। फेरान यो समर (गर्मी याम)मा म्यानचेस्टर सिटीमा आबद्ध हुने पहिलो खेलाडी हुन्। म्यानचेस्टर सिटीले आक्रामक मिडफिल्डर लेरोय सानेको स्थानमा फेरानलाई भित्र्याएको हो। जर्मन खेलाडी साने भने चार वर्ष म्यानचेस्टर सिटीमा बिताएर बुन्डेस लिगा च्याम्पियन बायर्न म्युनिखमा आबद्ध भएका छन्। २४ वर्षीय साने गत जुलाई ३ मा बायर्न म्युनिखमा आबद्ध भएका थिए। त्यसअघि नै म्यानचेस्टर सिटीले सानेको विकल्पका रूपमा फेरानमाथि आँखा लगाएको थियो। म्यानचेस्टर सिटीले सानेसँग आगामी पाँच वर्षका लागि सम्झौता गरेको बताइएको छ। म्यानचेस्टर सिटीमा आबद्ध हुन पाउँदा आफू निकै उत्साही बनेको फेरानले बताएका छन्। म्यानचेस्टर सिटीजस्तो उत्कृष्ट क्लबमा आबद्ध हुने सपना सबै खेलाडीले देखेको हुन्छ। तर, सबै खेलाडीको सपना पूरा हुन सक्दैन, फेरानले भनेका छन्, विश्वकै उत्कृष्ट क्लबमा आबद्ध हुन पाउँदा म निकै उत्साही छु। म्यानचेस्टर सिटीका निर्देशक जिकी बेगिरिस्टिनले पनि फेरानलाई भित्र्याउन योजना पूरा भएकोमा खुसी व्यक्त गरेका छन्। हामीले निकै अघिदेखि फेरानलाई भित्र्याउन चाहेका थियौं। उनी क्षमतावान् खेलाडी हुन्, उनले भनेका छन्, अहिले आएर हामी योजनामा सफल भएका छौं। क्लबले फेरानबाट उत्कृष्ट प्रदर्शनको आशा गरेको पनि निर्देशक बेगिरिस्टिनले बताए। उनी अझै युवा छन् र उनको क्षमतामा थप निखार पनि आउँदै छ। क्लबले पनि फेरानबाट उत्कृष्ट प्रदर्शनको आशा गरेको छ। मलाई विश्वास छ, उनी हाम्रो विश्वासमा खरो उत्रिनेछन्, बेगिरिस्टिन भन्छन्। स्पेनको यू२१ राष्ट्रिय टोलीको सदस्यसमेत रहेका फेरान भ्यालेन्सियाकै उत्पादन हुन्।"
बन्द गरौं बाल पसल,"पछिल्ला दिनहरूमा बालबालिकाको अनुहार देखाएर पैसा कमाउने गिरोह सक्रिय भएका छन्। यस्ता गिरोहले बालबालिकाको कष्ट र बेदनालाई प्रचार गर्दै विदेशी तथा स्वदेशी दाताबाट अथाह पैसा संकलन गरिरहेका छन्। अबोध बालबालिकाको अनुहार बेचेर संकलन गरिएको उक्त पैसालाई व्यक्तिगत मोजमस्तीमा खर्च गर्ने प्रवृत्ति मौलाइरहेको छ। वर्षौंदेखि व्यापारका रूपमा फस्टाइरहेका यस्ता क्रियाकलाप नियन्त्रण गर्न राज्य असफल भएको छ। सरकारी असफलताको परिणामले हजारौं बालबालिका जोखिमपूर्ण भविष्य बोकेर बाँच्न विवश छन्। बालबालिकाको दुरुपयोग तथा बेचबिखनमा विशेषगरि बालगृहका नाममा खुलेका सामाजिक संस्थाहरू अगाडि छन्। यिनै संस्थाहरूका आडमा विगतमा धर्मपुत्र र धर्मपुत्रीका नाममा रहेका थुपै्र बालबालिका विदेश पठाइएको थियो। यसबाट अदृश्य रूपमा ठूलो धनराशिको खोलो बग्ने गरेको छ। सरकारी तथ्यांकअनुसार मुलुकभर पाँच हजारभन्दा बढी बालगृह सञ्चालित छन्। यी बालगृहमा १५ हजार बालबालिका रहेको सरकारी तथ्यांक छ। तर नेपालमा कार्यरत अन्तर्राष्ट्रिय नियोगहरूले नेपालका बालगृहभित्र २५ हजारभन्दा बढी बालबालिका आश्रित रहेको दाबी गर्दै आएका छन्। सरकारी नियन्त्रणमा नरहेका थुपै्र बालगृहबाट स्वदेशी तथा विदेशीले समेत अदृश्य सहयोग उठाइरहेका छन्। यस्ता गतिविधिले विदेशतिर बालबालिकाको अवैध ओसारपसारलाई पनि बढावा दिएको छ। पैसा मात्रै कमाउने उद्देश्यले खोलिएको यस्ता संस्थाको प्रभावकारी अनुगमन हुनुपर्छ। मापदण्ड पूरा नगरेका र आचरणविपरीतका काम गर्नेलाई भविष्यमा उठ्नै नसक्ने गरी कारबाही हुनुपर्छ। चाल पाएर पनि नपाएजस्तो अभिनय गरेर बस्ने सरकारी संयन्त्र चनाखो हुनुपर्ने बेला भएको छ। बालबालिकाको हक र अधिकार संरक्षणका लागि दर्जनभन्दा बढी सरकारी कार्यक्रम छन्। संविधानको धारा ३९ ले त बालबालिकाको हकलाई मौलिक हकअन्तर्गत राखेको छ। तर यो संवैधानिक व्यवस्था सरकारी अधिकारीलाई विदेशीतिर हुने सभा र सम्मेलनमा देखाउने बहाना मात्रै बनेको छ। किनकि अहिले पनि बर्सेनि सयौं बालबालिका परिवार तथा समाजबाट अलग्गिने गरेका छन्। उनीहरू यौन दुव्र्यवहार तथा अन्य प्रकारका सामाजिक हिंसामा परेका छन्। विविध बहानामा उनीहरूलाई एक ठाउँबाट अर्को ठाउँमा स्थानान्तरण गर्ने गरिएको छ। तैपनि उनीहरूको बेलैमा उद्धार हुन सकेको छैन। यसरी उद्धार गरिएका बालबालिकालाई राख्ने स्थान अभाव छ। संरक्षण तथा अभिभावकविहीन बालबालिका संरक्षणका लागि सरकारी लगानी निकै कम छ। यस्ता वर्गका बालबालिकालाई सरकारी संरक्षण नभएकै कारण सामाजिक संस्थाहरूको सक्रियता बढेको हो। च्याउसरी खुलेका यस्ता संस्थालाई नियन्त्रण गर्न नसक्दा मनपरी र अनियमित गतिविधि बढेको हो। तसर्थ अभिभावकविहीन तथा संरक्षणविहीन बालबालिकालाई बेलैमा उद्धार गरेर राज्यले संरक्षण प्रदान गर्नुपर्छ। उनीहरूको पोषण, लबाइखवाइ तथा शिक्षाको जिम्मेवारी राज्यले नै लिनुपर्छ। यसो गर्न नसक्नु भनेको उनीहरूको संवैधानिक अधिकारलाई नै कुण्ठित गर्नुजस्तै हो। पछिल्ला दिनमा बालगृहबाट बेवारिसे बालबालिकाको दुरुपयोग बढी हुने गरेको छ। गत साता आमाकै हातबाट बालक ल्याएर एउटा बालगृहकी सञ्चालकले बालकलाई कपनमा कागजको बाकसभित्र भेटिएको भन्दै प्रचार गरेर पैसा बटुल्न गरेको कुकृत्य यसकै ज्वलन्त उदाहरण हो। यस्ता घटनाले के देखाउँछ भने बेवारिसे अवस्थामा भेटिएका बालबालिकालाई अनिवार्य जन्मदर्ता गर्ने व्यवस्था राज्यले गर्नुपर्छ। जन्मदर्ता प्रक्रियालाई सरल बनाउनुपर्छ। यसको जिम्मेवारी सम्बन्धित वडा तथा स्थानीय तहले लिनुपर्छ। बेवारिसे तथा समस्यामा परेका बालबालिकाको सम्पूर्ण जिम्मेवारी राज्यले नै लिने व्यवस्था गर्नुपर्छ। उनीहरूको सामाजिक सुरक्षा तथा पुनस्र्थापनाको जिम्मेवारी राज्यले लिनुपर्छ। यस्तो अभिभारा राज्यले लिने हो भने बालबालिकालाई कमाइ खाने माध्यम बनाउने संस्था तथा व्यक्तिहरू आफैं निरुत्साहित हुन्छन्। सँगसँगै खराब आचरण गर्ने संस्थालाई कारबाहीको दायरामा ल्याउनुपर्छ। तर सबै प्रकारका सामाजिक संस्थालाई एकै टोकरीमा राख्नु पनि उपयुक्त हुँदैन। समाजमा जरा गाडेका कुप्रथाको सम्बोधन नभएसम्म हिंसा, शोषण र दुव्र्यवहारबाट बालबालिका मुक्त हुन सक्दैनन्। यसको अन्त्य गर्न धार्मिक र सामुदायिक नेतृत्वबाट भएका उदाहरणीय कामलाई प्रचारमा ल्याउनुपर्छ, जसले भविष्यमा आउने सक्ने यस्तै प्रकारका समस्या समाधान गर्न सहयोग पुगोस्। सँगसँगै हरेक स्थानीय तहले समस्यामा परेका बालबालिकाको उद्धार गरेर संरक्षण प्रदान गर्ने संयन्त्रको विकास गर्नुपर्छ। सबै स्थानीय तहले आफूमातहत कति बालगृह सञ्चालनमा छन् ? उनीहरूले कस्ता गतिविधि गरिरहेका छन् र उनीहरूले प्रचलित नियमकानुनको पालना गरेका छन् कि छैनन् भन्ने विषयमा नियमित अनुगमन गर्नुपर्छ।"
बालगृहमै शोषण,"घटना१ राष्ट्रिय बालअधिकार परिषद्मा २०७६ भदौ सुरुमा एउटा यस्तो सूचना आयो जुन यस्तो थियो बाफलस्थित नमुना प्रगतिशील महिला समाजमा आश्रित बालबालिकामाथि यौन दुर्व्यवहार भएको छ। तब परिषद् र प्रहरीको टोली भदौ ४ गते उक्त बालगृह अनुगमनमा पुग्यो। उक्त बालगृहलाई सञ्चालकले होस्टेलका रूपमा पनि प्रयोग गर्दै आएको पाइयो। त्यहाँ आश्रित बालबालिकालाई आधारभूत सुविधा उपलब्ध थिएन। त्यहाँ रहेका बालबालिकाले अनुगमन टोलीसमक्ष आफूहरूमाथि यौन दुर्व्यवहार भएको बताए। बालगृह सञ्चालकले संवेदनशील ठाउँमा छुने गरेको गुनासो गरे। त्यसपछि यौन दुर्व्यवहार गरेको आरोपमा सञ्चालकलाई गिरफ्तार गरियो। अनुगमन टोलीले ९ बालबालिकाको उद्धार गर्यो, जसमध्ये ४ बालक र ५ बालिका थिए। रेकर्डमा भएका ६ जना भने बालगृहबाट गायब थिए। घटना२रूपन्देही कोटिहवास्थित अविनाश अनाथ आश्रमका कर्मचारीले २०७० सालमा एउटा सूचना पठाए। सूचना थियो आश्रमका बालबालिकामाथि यौन दुर्व्यवहार हुने गरेको छ। महिला, बालबालिका तथा ज्येष्ठ नागरिक मन्त्रालयका कर्मचारीसहितको टोली रूपन्देही पुग्यो। टोलीले त्यहाँ रहेका बालबालिका असुरक्षित रहेको निष्कर्ष निकाल्यो। उक्त आश्रममा रहेका ८ बालबालिकाको उद्धार गरियो, जसमा ३ बालक र ५ बालिका थिए। आश्रम सञ्चालकविरुद्ध प्रहरीले कारबाही अघि बढायो। त्यहाँबाट उद्धार गरिएका बालबालिकालाई हिमाली नवीन समाज पासिकोटमा राखिएको परिषद्को विवरणमा उल्लेख छ। घटना३ खोजतलास केन्द्रसहितको टोलीले २०७६ जेठ १ गते सुकेधारास्थित ऐश्वर्य बालगृहमा छापा मार्यो। उक्त बालगृहको अवस्था दयनीय भेटियोे। त्यहाँ आश्रित बालबालिका सानो ठाउँमा कोचिएर बसेका थिए। सरसफाइ थिएन। ओढ्नेओछ्याउने कपडा फोहर थिए। केहीको शारीरिक अवस्था राम्रो थिएन। ७७ बालक र ४८ बालिकालाई उद्धार गरी अन्य बालगृहमा पुनःस्थापना गरियो। उक्त बालगृहमा रहेकामध्ये ८४ बालबालिका हुम्लाका रहेको परिषद्को विवरणमा उल्लेख छ। घटना४भक्तपुर ताथलीस्थित सौडोल महिला समाजमा रहेका बालबालिका यौन शोषणमा परिरहेको सूचना २०७६ असारमा आयो। त्यसलगत्तै परिषद्सहितको टोली समाजको कार्यालयमा पुग्यो। त्यहाँ टिनको छाप्रोमा बालबालिकालाई राखेको भेटियो। उनीहरू विद्यालय जानबाट वञ्चित पाइयो। उनीहरूले खानलाउन पाएका थिएनन्। समाज सञ्चालक श्रीमान्श्रीमती बालबालिकाको नाममा पैसा उठाउँदै हिँडिरहेका रहेछन्। तर, बालबालिकाको अवस्था बिजोक थियो। यस्तो अवस्थामा अनुगमन टोलीले ४ बालक र ५ बालिकालाई उद्धार गरी हिमाली नवीन समाजमा पठायो। यी घटनाले कतिपय बालगृहमा आश्रय लिएका बालबालिका असुरक्षित रहेको देखाउँछन्। बालबालिकालाई आश्रयका नाममा यौनशोषणसम्म हुने गरेको देखिन्छ। बालगृह सञ्चालकले असहज तरिकाले छुने गरेको त्यहाँका बालबालिकाले हाम्रो टिम र प्रहरीलाई भनेका थिए। यो यौन हिंसा नै हो। यस्ता कति सञ्चालकलाई त प्रहरीले पक्राउ पनि गरेको हो, परिषद्की कार्यक्रम व्यवस्थापक नमुना भुसालले भनिन्, यौन हिंसा भएको कुरा बहिर आएपछि कतिपय बालगृह बन्द पनि भएका छन्। उनका अनुसार कतिपयले दुर्गमका मानिसलाई विभिन्न प्रलोभनमा पार्छन्। सोझासाझाले भरोसा गरेर आफ्ना सन्तान उनीहरूको जिम्मा लगाउँछन्। त्यस्ता बालबालिका यहाँ आएपछि विभिन्न शोषणमा पर्ने गरेको देखिन्छ, व्यवस्थापक भुसालले भनिन्। कपनस्थित केयर बालगृहबाट बुधबार मात्रै ११ बालिकालाई उद्धार गरिएको छ। बालगृह सञ्चालकले चउरमा शिशु भेट्टाएको भनेर नाटक गरेपछि त्यहाँ रहेका बालिकालाई उद्धार गरिएको परिषद्का सूचना अधिकारी रामबहादुर चन्दले बताए। मापदण्डविपरीत बालगृह चलाएको पाइएपछि हामीले उक्त संस्थामा रहेका बालिकालाई उद्धार गरेका छौं, उनले भने, अब ती बालिकालाई अर्कै बालगृहमा पुनःस्थापना गर्छौं। उक्त संस्थाकी संस्थापक पुष्पा अधिकारीले विभिन्न ठाउँका बालबालिकाको संरक्षण गरेको दाबी गर्दै आएकी थिइन्। तर, असहाय तथा अनाथ राख्ने भनिएको बालगृहमा परिवार भएका बालबालिकासमेत भेटिएका छन्। चार जना बालिकाको परिवार नै भेटिएको छ, चन्दले भने। नेपालको आवधिक सातौं योजना (२०४२४३२०४६४७)मा बालबालिकासँग सम्बन्धित छुट्टै परिच्छेद राखियो। उक्त योजनाले अनाथ तथा असहाय बालबालिकालाई आवासलगायतको व्यवस्था गरी व्यावसायिक शिक्षाद्वारा सीप विकास गर्नेलगायत विषय समेटियो। योजनाअन्तर्गत अनाथ तथा असहाय बालकालिकालाई अघि बढाउन विभिन्न बालगृहहरू सञ्चालनमा आएको देखिन्छ। परिषद्को तथ्यांकअनुसार देशभर गरी ५ सय ३३ वटा बालगृह सञ्चालनमा छन्। यी बालगृहमा २०७६ असारसम्म १५ हजार ५ सय ६५ जना आश्रय लिएर बसेको तथ्यांक छ। तर, उनीहरू अधिकांशको घरपरिवार रहेको पाइएको छ। परिवार भएर पनि बालगृहमा रहेका बालबालिकालाई परिषद्ले घरमै पठाउने गरेको छ। परिषद्ले २०७५७६ मा १८६ जनालाई परिवारमा पठाएको देखिन्छ। त्यस्तै, २०७४७५ मा पनि परिषद्ले आमाबुवा तथा घरपरिवार भएका ५७ जनालाई उद्धार गरेको थियो। आवासीय बालगृहको सञ्चालन तथा व्यवस्थापनसम्बन्धी मापदण्ड २०६९ मा आमाबाबु दुवै नभएका वा भएर पनि शारीरिक वा मानसिक अवस्थामा ठीक नभएका बालबालिकाको हेरचाहमा यस्ता बालगृह वा राज्यले सहयोग गर्ने उल्लेख छ। तर, परिवारबाट छुट्ट्याएर तथा प्रलोभनमा पारेर यस्ता बालगृहले बालबालिकालाई आफूकहाँ ल्याउने गरेका छन्। धेरै बालगृहमा घरपरिवार भएका बालबालिका छन्। यसरी राख्न नहुने हो, होस्टेल हो कि बालगृह थाहा हुँदैन, व्यवस्थापक भुसालले भनिन्। बालगृह किन सहर केन्द्रित ? सहरी क्षेत्रका बालगृहमा रहेका अधिकांश बालबालिकालाई एक ठाउँबाट अर्कोमा स्थानान्तरण गरिएको हुन्छ। दुर्गमबाट सहरी क्षेत्रमा ल्याएर राख्ने प्रवृत्ति बालगृहको देखिएको छ। २०७६ सम्मको विवरणअनुसार ४६ जिल्लामा मात्र बालगृह सञ्चालित छन्। बाँकी ३१ जिल्लामा बालगृह छैन। जसका कारण सहरसम्म पहुँच नहुने वास्तविक बेसहारा तथा अनाथ बालबालिकाले आश्रय पाउँदैनन्। तर, घरपरिवार तथा पहुँच भएका बालबालिका भने अनाथका नाममा सहरी क्षेत्रका बालगृहमा बसिरहेका छन्। दातालाई आकर्षित गर्न सहरी र पर्यटकीय क्षेत्रमा बालगृह सञ्चालन हुने गरेको केन्द्रीय बाल कल्याण समितिका कार्यकारी पूर्वनिर्देशक तारक धितालको भनाइ छ। बालगृहको संख्या बढ्नु राम्रो होइन, बालबालिका राख्न बालगृह अन्तिम उपाय हुनुपर्छ भनेर हाम्रो कानुनले भन्छ, उनले भने, धेरैजसो बालगृह राजधानी र पर्यटकीय सहरहरूमा छन्। यहाँ खोल्नुको प्रमुख कारण पैसा दिने मान्छेलाई देखाउन पाइन्छ भन्नु नै हो।"
कोरोना कहर : जोेखिममा सुरक्षा निकाय,"काठमाडौं : महानगरीय ट्राफिक प्रहरी महाशाखा रामशाहपथमा कार्यरत पाँच जनामा कोरोना संक्रमण देखिएपछि कार्यालय नै सिल गरिएको छ। महाशाखाका प्रमुख एसएसपी भीमप्रसाद ढकालसहित सबै कर्मचारीलाई सेल्फ क्वारेन्टाइनमा राखिएको हो। महाशाखाबाट हुने सेवा प्रवाह अहिले ठप्प छ तर अहिले सडकमा सवारीको चाप भने बढेको छ। ट्राफिक जनशक्तिलाई कसरी फैलियो कोरोना ? महाशाखा प्रमुख एसएसपी ढकाल भन्छन्, हामी सडकमा अहोरात्र खटिएका हुन्छौं। सवारीचालकसँगै कार्यालयमा आउने सेवाग्राहीको समस्या सम्बोधन गर्नै पर्यो। यहीबीच कोरोना सरेको हुनुपर्छ। ट्राफिक प्रहरीको अभाव खड्किएपछि जनपथतर्फका प्रहरीलाई ड्युटीमा खटाइएको छ। त्यस्तै, प्रहरी मुख्यालयकै ७३ जना कर्मचारीमा कोरोना संक्रमण देखिएको छ। संक्रमित अधिकांश सवारीसाधनको प्राविधिक काम (एमटी) महाशाखा र सञ्चार निर्देशनालयमा कार्यरत कर्मचारी छन्। प्रायः ब्यारेकजस्तै एकै ठाउँमा काम गर्ने एमटीका कर्मचारीलाई कसरी सर्यो कोरोना ? प्रहरी मुख्यालयका प्रवक्ता एसएसपी कुबेर कडायतका अनुसार सुरुमा पाँच जनालाई लक्षण देखिएरै परीक्षण गर्दा कोरोना संक्रमण पुष्टि भएको थियो। कन्ट्याक्ट ट्रेसिङका आधारमा परीक्षण गर्दा थप ६८ जनामा संक्रमण देखिएको हो। उनका अनुसार ट्राफिकका पाँच र मुख्यालयका ७३ जना संक्रमितको बलम्बुस्थित सशस्त्र प्रहरी अस्पतालमा उपचार भइरहेको छ। प्रवक्ता कडायतका अनुसार हालसम्म देशभरका विभिन्न प्रहरी युनिटका दुई सय ५६ जनामा संक्रमण देखिएको छ। जसमध्ये एक सय पाँच जना उपचारपछि काममा फर्किसकेका छन्। ७६ हजारको फौजमा दुई सय ५६ जनामा संक्रमण देखिँदैमा आत्तिनु नपर्ने कडायतको दाबी छ। तर, कार्य क्षेत्रमा खटिने सुरक्षाकर्मीमा भने त्रास देखिन्छ। नक्सालस्थित प्रहरी मुख्यालयमा कार्यरत एक सहायक निरीक्षकले भने, म मैतीदेवीमा बस्छु। मुख्यालयमा काम गर्छु भन्ने थाहा हुनेहरू त्रसित छन्। परिवारमा पनि त्रास छ। प्रहरी महानिरीक्षक शैलेश थापा क्षेत्रीले खासगरी ड्युटी अफिसर, मुद्दा शाखा, थुनुवा कक्ष र कार्य क्षेत्रमा खटिने सुरक्षाकर्मीमा कोरोनाको जोखिम रहेको बताए। उपत्यका बाहिर पनि त्रास कायमै पछिल्लो समयमा २ नम्बर र गण्डकी प्रदेशमा खटिएका सुरक्षाकर्मीमा कोरोना संक्रमणको त्रास बढी देखिन्छ। प्रहरी मुख्यालयका अनुसार भारतसँग सीमा जोडिएका जिल्लामा संक्रमणको त्रास छ। प्रदेश २ का सप्तरी, महोत्तरी, पर्सा, सिरहा, बारा, सर्लाही, धनुषा र रौतहटमा कोरोनाको संक्रमण उच्च देखिएको कोभिड १९ संकट व्यवस्थापन केन्द्र (सीसीएसी) को विश्लेषण छ। वीरगन्ज अहिले कोरोनाको उच्च जोखिममा छ। त्यहाँ निषेधाज्ञा जारी गरिएको छ। प्रदेश २ का आठ जिल्लामध्येको एक जिल्ला प्रहरी कार्यालयका प्रमुखले भने, अवस्था भयावह छ, खटाएको ठाउँमा जानै पर्यो। मातहतलाई फकाएर कार्य क्षेत्रमा पठाउनुपर्ने अवस्था छ। सीमावर्ती क्षेत्रमा खटिएका सुरक्षाकर्मीलाई स्यानिटाइज गरेर मात्रै ब्यारेक प्रवेश गराउँछौं। प्रहरी मुख्यालयका अनुसार गण्डकी प्रदेशमा ४७ जना प्रहरीमा कोरोना संक्रमण देखिएको छ। त्यसमध्ये सात जना निको भएर काममा फर्किसकेका छन्। बाँकी ४० जना उपचाररत छन्। प्रदेश २ का ४७ संक्रमितमध्ये ३५ जना निको भइसकेका छन्। सुदूरपश्चिम प्रदेशका सीमा नाका भएका जिल्ला कैलाली र कञ्चनपुरमा विशेष सतर्कता अपनाइएको मुख्यालयले जनाएको छ। मुख्यालयका प्रवक्ता एसएसपी कडायतका अनुसार प्रदेश ५ मा १६, कर्णाली प्रदेशमा २७, सुदूरपश्चिम प्रदेशमा १३ र प्रदेश १ मा २७ जना प्रहरीमा कोरोना संक्रमण देखिएको थियो। संक्रमितमध्ये अधिकांश उपचारपछि काममा फर्किसकेका छन्। कर्णालीका मात्रै २५ जना उपचाररत छन्। मुख्यालयले अत्यावश्यक कामबाहेक बिदामा बस्न रोक लगाएको छ। कहाँकहाँ सिल ? प्रहरी प्रधान कार्यालयअन्तर्गतका एमटी, सञ्चार निर्देशनालय, ट्राफिक महाशाखा, जिल्ला प्रहरी कार्यालय स्याङ्जा, जिल्ला प्रहरी कार्यालय धनुषाको ब्यारेक र सप्तरीको राजविराजस्थित प्रदेश २ तालिम केन्द्रको ब्यारेक सिल गरिएको छ। सशस्त्रमा १ सय ३१ लाई संक्रमण कोरोना भाइरसको संक्रमण सशस्त्र प्रहरीमा पनि देखिन थालेको छ। विभिन्न कार्यालयमा खटिएका १ सय ३१ जनामा कोरोना संक्रमण देखिएको सशस्त्र प्रहरी बल मुख्यालयले जनाएको छ। बलका प्रवक्ता डीआईजी राजु अर्यालका अनुसार संक्रमितमा काठमाडौंका १, बाराका १, झापाका ३३ र बाँंकी सबै इलामका छन्। संक्रमितमध्ये ६८ जना डिस्चार्ज भइसकेका छन्। अर्यालका अनुसार विशेषगरी सीमा सुरक्षामा खटिएका संक्रमित भएका छन्।"
छिमेकमा संक्रमण तीव्र,(एजेन्सीको सहयोगमा) : दक्षिण छिमेकी भारत कोरोना संक्रमणमा विश्वमै तेस्रो मुलुक बनिसकेको छ। भारतमा संक्रमितको संख्या बुधबार साँझसम्म १९ लाख ५८ हजार ५ सय ९२ पुगेको छ। कोरोनाकै कारण त्यहाँ ४० हजार ७ सय २२ जनाले ज्यान गुमाएका छन्। संक्रमण बढ्दो गतिमा छ। व्यापारिक एवं सांस्कृतिक सम्बन्धका कारण नेपालभारत आउजाउ रोकेर पनि नथेगिने हालतमा छ। लाखौं नेपाली रोजगारी र अन्य सिलसिलामा भारत बस्छन्। तिनीहरू घर फर्किने क्रम जारी छ। नेपालका सीमावर्ती भारतीय पाँच राज्यमध्ये चारवटामा कोरोना संक्रमणको संख्या एवं रफ्तार तीव्र छ। खुला सीमा र निर्वाध आउजाउका कारण उता बढ्नु यताका लागिसमेत जोखिम हो। सीमावर्ती भारतीय प्रदेशमध्ये सबैभन्दा बढी संक्रमित उत्तर प्रदेशमा छन्। कम सिक्किममा। यहाँ सीमावर्ती भारतीय राज्यहरूको कोरोना अवस्था दिइएको छ। यसले सरकारलाई सीमा र सीमावर्ती इलाकामा कोरोना नियन्त्रण रणनीति बनाउन सहयोगी बन्न सक्छ। बिहार बिहार प्रदेशमा कुल संक्रमितको संख्या ६१ हजार ७ सय ८८ छ। जसमध्ये उपचारपछि निको हुनेको संख्या ४० हजार ३ सय ४८ छ। त्यहाँ ३ सय ४७ जनाको मृत्यु भइसकेको छ। गत २४ घण्टामा ३ सय २३ जनामा संक्रमण भएको छ भने १७ जनाको मृत्यु भएको छ। उत्तर प्रदेशउत्तर प्रदेशमा कुल संक्रमितको संख्या १ लाख ३ सय १० छ। उपचारपछि निको हुनेमा ५७ हजार २ सय ७१ जना छन्। हालसम्म कोरोना संक्रमणकै कारण मृत्यु हुनेमा १ हजार ८ सय १७ जना छन्। विगत २४ घण्टामा १ हजार ३१ नयाँ संक्रमित थपिएका छन् भने ३९ जनाको मृत्यु भएको छ। उत्तराखण्डउत्तराखण्डमा कुल ८ हजार ८ जनामा कोरोना संक्रमण देखिएको छ। उपचारपछि निको हुनेमा ४ हजार ८ सय ४७ छन् भने हालसम्म ९५ जनाको मृत्यु भएको छ। विगत २४ घण्टामा १ सय ६ जनामा नयाँ संक्रमण देखिएको छ भने ५ जनाको संक्रमणकै कारण मृत्यु भएको छ। पश्चिम बंगालपश्चिम बंगालमा कुल ८० हजार ९ सय ८४ मा संक्रमण देखिएको छ। ५६ हजार ८ सय ८४ले उपचार गराएर निको भइसकेका छन्। १ हजार ७ सय ८५ जनाको मृत्यु भइसकेको छ। यहाँ विगत २४ घण्टामा ६ सय ३२ नयाँ संक्रमित थपिएका छन् । ५४ जनाको मृत्यु भएको छ। सिक्किम सिक्किममा कुल ७ सय ८३ जनामा संक्रमण देखिएको छ। जसमध्ये २ सय ९९ जना उपचारपछि घर गइसकेका छन्। हालसम्म सिक्किममा कोरोनाका कारण एक जनाको मात्र मृत्यु भएको छ। गत २४ घण्टामा सिक्किममा जम्मा ९३ जना नयाँ संक्रमित भेटिएका छन्। भारतमा एकै दिन ५२ हजार संक्रमितभारतमा कोरोना संक्रमितको संख्या पछिल्लो २४ घण्टामा ५२ हजार ५ सय ९ जना पुगेको छ। उक्त अवधिमा कोरोनाकै कारण ८ सय ५७ जनाको मृत्यु भएको छ। स्वास्थ्य तथा परिवार कल्याण मन्त्रालयका अनुसार भारतमा कोरोना संक्रमितमध्ये १२ लाख ८२ हजार २ सय १५ व्यक्ति निको भएका छन्। बुधबारसम्म त्यहाँ निको हुने क्रम ६७१९ प्रतिशत छ। हाल ५ लाख ८६ हजार २ सय ४४ जना उपचारकै क्रममा छन्। भारतको महाराष्ट्र सबैभन्दा बढी प्रभावित राज्य बनेको छ। यहाँ हालसम्म ४ लाख ५७ हजार ९ सय ५६ जनामा संक्रमण भइसकेको छ। १६ हजार १ सय ४२ को मृत्यु भएको छ। प्रभावित दोस्रो राज्य तमिलनाडु र तेस्रोमा राजधानी दिल्ली पर्छन्।
गाडी मर्मतमै लाखौं खर्च,"बुटवल : बजार मूल्यभन्दा बढी रकममा गाडी खरिद गरेको भन्दै चर्काे आलोचना खेपेको प्रदेश ५ को प्रदेश सभाले गाडी मर्मतमा झण्डै पौने एक करोड सकेको छ। नयाँ गाडी खरिद भएको १८ महिनामै र केही पुराना गाडीको मर्मतवापत ६३ लाख १९ हजार रुपैयाँ खर्च भएको हो। प्रदेश सभाले आर्थिक वर्ष ०७४७५ को असोजमा ११ वटा टाटा स्ट्रोम गाडीसहित १४ वटा खरिद गरेको थियो। नयाँ गाडीमै ६ महिनामा ३ लाख रुपैयाँ खर्च गरेको थियो। अधिकांश गाडी तराई क्षेत्रको राजमार्ग र सजिलो बाटोमा चल्दै आएका छन्। सबैभन्दा बढी लु १ झ ४५६ नम्बरको गाडी मर्मतमा ८ लाख १९ हजार रुपैयाँ खर्च भएको छ। यो नेकपाका प्रमुख सचेतक भुमिश्वर ढकाल चढ्ने गाडी हो। प्रदेशसभाका अन्य गाडीको मर्मत खर्च भने अस्वाभाविक छ। सभामुख पूर्णबहादुरले गत असारसम्म २ वटा गाडी प्रयोग गर्दै आएका थिए। स्कोटा कम्पनीको नयाँ गाडी खरिद गरी तीन वटा पुर्याए । दुई पुराना गाडीको मर्मतमा साढे ९ लाख रुपैयाँ खर्च भएको छ। बा २ झ २२८४ नम्बरको गाडीमा १ लाख ९२ हजार खर्च छ भने बा १ झ ९७२९ नम्बरको गाडीको मर्मत ७ लाख ६१ हजार। प्रदेशसभाका उपसचिव श्यामप्रसाद श्रेष्ठ चढ्ने गाडीको मर्मत खर्च साढे ७ लाख छ। बा १ झ ६७५७ नम्बरको गाडीको मर्मत खर्च ७ लाख ३७ हजार छ। प्रदेश सभामा सभामुख, उपसभामुख, विपक्षी दलका नेता र प्रमुख सचेतक, सत्तारुढ संसदीय दल प्रमुख सचेतक, समितिका सभापतिदेखि सहसचिवसम्मले गाडी सुविधा लिएका छन्। मर्मतबाहेक इन्धन र ड्राइभर सुविधासमेत यी पदाधिकारीलाई छ। समितिका सभापतिमध्ये कृषि, वन तथा वातावरण समितिका सभापति विजयबहादुर यादव चढ्ने गाडीको मर्मतमा चार लाख ५५ हजारभन्दा धेरै खर्च भएको छ। उपसभामुख कृष्णी थारु चढ्ने लु १ झ ४४४ नम्बरको गाडी मर्मतमा ३ लाख ४० हजार खर्च भएको छ। एकैपटक खरिद भएका गाडीमध्ये लु १ झ ४४७ नम्बरको मात्रै मर्मत खर्च ३७ हजार छ। यो विपक्षी दलका नेताले चढ्ने गाडी हो। उनको निधनपछि यो गाडी बुधबारबाट मात्रै दलका नया नेता चुनिएका वीरेन्द्र कनौडियाले लगेका छन्। अन्य सबै गाडीको एक लाखभन्दा बढी रकम मर्मतमा खर्च भएको छ । सभामुखलाई तीनवटा गाडी दुई वटा गाडीमा सयर गरिरहेका सभामुख घर्तीका लागि प्रदेशसभाले गत असारमा नयाँ गाडी खरिद गर्यो । प्रदेशसभाका लेखा अधिकृत आलोक अग्रहरीका अनुसार स्कोटा गाडीको मूल्य १ करोड हो। प्रदेश३०१००२ झ ५२४४ नम्बरको गाडी सभामुखले चलाइरहेका छन्। प्रदेश सभामा चालु आर्थिक वर्षमा पनि गाडी खरिदका लागि बजेट विनियोजन गरिएको छ। कार्यालय प्रयोजनका लागि ४५ लाख बराबरको गाडी र कर्मचारीका लागि मोटरसाइकल र स्कुटर खरिदमा १२ लाख ५० हजार बजेट विनियोजन गरिएको छ। प्रदेशसभाले नया स्ट्रोम गाडी खरिद गर्दा बजारमूल्यभन्दा ३ लाख ४० हजार रुपैयाँ बढी तिरेको थियो। लेखा समितिको निर्देशनपछि बढी मूल्यवापतको ३७ लाख ४० हजार फिर्ता ल्याइएको थियो।"
दाहालनेपालको नझुक्ने नीति,"काठमाडौं : दुई दिनअघि नेकपाका वरिष्ठ नेता माधव नेपाललाई भेट्न परराष्ट्रमन्त्री प्रदीप ज्ञवाली नेपाल निवास कोटेश्वर पुगे। झन्डै दुई घण्टा भएको छलफलमा ज्ञवालीले प्रस्ताव राखे, पार्टीको एकता महाधिवेशनसम्म दुई अध्यक्ष (प्रधानमन्त्री केपी ओली र पुष्पकमल दाहाल) मिलेर जानुको विकल्प छैन, तपाईंले मध्यस्थताको भूमिका खेलिदिनु पर्यो। पार्टीलाई जोगाउनुपर्यो। जवाफमा नेता नेपालले भने मलाई पो बिचौलिया बनाउने ? बिचौलियाहरू यहाँ बदनाम भइरहेका छन्, म एउटा यस्तो पात्र हुँ, जसले विधि र पद्धतिको कुरा उठाउँदै आएको छु। सक्दा सहमतिका आधारमा जानुपर्छ, नभए पनि विधानअनुसार बहुमतको निर्णयलाई सबैले मानेर जानुपर्छ। नेपालले संस्थागत निर्णय सबैले मानेरै जानुपर्ने विषय अथ्र्याउँदै ज्ञवालीलाई पठाए। नेपालले मंगलबार फेरि पार्टी एकताका बेलाको आन्तरिक विधान दोहोर्याएर हेरे। खुमलटारमा अध्यक्ष दाहाल र वरिष्ठ नेता झलनाथ खनालसँगको छलफलमा उनले विधानमा व्यवस्था भएबमोजिम अध्यक्षको अधिकार र कर्तव्य, पार्टी एकताको घोषणा र विधानमा रहेको बहुमतको निर्णय पार्टी निर्णय हुने धारा ६० को व्यवस्था पल्टाएरै नेतालाई देखाए। बैठकबाट डराउने नेता र पानीबाट डराउने किसान काम नलाग्ने युक्ति अध्यक्ष दाहालको मोबाइलमा सन्देशसमेत पठाएर उनले विधान बनाउँदाका सक्कल कागजको खेस्रासहित देखाए। नेपालसँग भएको ओरिजिनल कागज ओलीले नै सच्याएको विधानको व्यवस्थाको धाराको थियो। त्यो पनि देखाएपछि दाहाल र खनाल दंग परे। दाहाल र खनाल प्रधानमन्त्री ओलीसँग छलफलका लागि बालुवाटार जानु अगाडि खुमलटारमा नेपालले अब पनि बालुवाटार धाएर ओलीलाई फकाउन खोजेर मात्र नहुने भन्दै विधानअनुसार अध्यक्षको अधिकार र कर्तव्य प्रयोग गरी अगाडि बढ्न सुझाए। जुन कुरा नेपालले बुधबार काठमाडौंमा आयोजित एक कार्यक्रममा बताए। तर, दाहाल र खनालले ओलीसँगको छलफलमा ओलीसहितलाई सहमतिमा ल्याउने र बैठक बोलाउने प्रयासमै बालुवाटारमा छलफल केन्द्रित गरे। फेरि बुधबार साँझ छलफल गर्ने भन्दै कुरा नमिलेपछि उठेर हिँडेका खनाल र दाहाल बुधबार बालुवाटार पुग्दै पुगेनन्। बिहीबार बिहान वार्ता हुने खबर बालुवाटारले पठाएपछि तीन दिनयताको चार नेताको छलफलमा बुधबार ब्रेक लागेको छ। माधव नेपालको मत अध्यक्षलाई पनि निर्णयमा चित्त बुझ्दैन भने फरक मत राखेरै जानुपर्छ भन्ने देखिन्छ। उनले बुधबारको एक अनौपचारिक भेलामा त्यो प्रसंग पनि सुनाए। म पनि यही कमिटीको एउटा महत्वपूर्ण व्यक्ति हुँ। हामी फरक मत राखेर बस्दा हुने अनि अध्यक्ष फरक मतमा रहन सक्दैन ? अध्यक्षको पनि फरक मत रहन सक्छ। सचिवालयमा पाँच जनाले गर्ने कमिटीको निर्णय हुन्छ, नेपालले भने, विवाद भए स्थायी कमिटीमा जान्छ, स्थायी कमिटीको पनि बहुमत निर्णय पार्टीको निर्णय हुन्छ। केन्द्रीय कमिटीमा जान्छ, केन्द्रीय कमिटी सर्वाेच्च निकायका रूपमा अन्तिम निर्णय गर्न सक्छ। तर, बैठक रोकिराख्न सक्दैन। ओलीका दर्जन बढी कार्यशैलीसँग नेताहरूले असन्तुष्टि जनाउँदै आएका छन्। पार्टी विधि, विचार र नीतिबाट चल्ने र त्यसका लागि अब तथ्य प्रमाणसहित पेस हुनुपर्ने अवस्था आएको नेपालको बुझाइ देखिन्छ। त्यसका लागि उनले अहिले नेकपाभित्र चर्किएको अन्तरसंघर्षमा काम लाग्ने ठानेर एकता गर्दादेखिका सबै ओरिजिनल कागजपत्रसमेत खोजेर राखेका छन्। प्रधानमन्त्री ओलीको कायैशैली र व्यक्तिगत प्रवृत्तिका विरुद्ध अहिले नेकपाभित्र अध्यक्ष दाहाल, वरिष्ठ नेता माधव नेपाल, झलनाथ खनाल, प्रवक्ता नारायणकाजी श्रेष्ठले आवाज उठाइरहेका छन्। मंसिर ४ यता वैशाख २० सम्मको एउटा टाइमलाइनमा ओलीले आत्मालोचना गरी रूपान्तरण हुने ठानिए पनि अब त्यो कालखण्ड सकिएको बुझाइ यी नेताहरूमा देखिन्छ। ओलीका एक दर्जन बढी कार्यशैलीसँग नेताहरूले असन्तुष्टि देखाएका देखिन्छन्। खासगरी प्रधानमन्त्री एवं अध्यक्ष ओलीका कारण पार्टी बैठक नियमित रूपमा बस्न नसकेको, बसे पनि गम्भीर र महत्वपूर्ण विषयमा छलफल नभएको, प्रधानमन्त्रीले गुटगत क्रियाकलाप जारी राखेको, पार्टी विधिसम्मत नचलाएको र कागजमा मात्रै पार्टीलाई सीमित बनाएको, पार्टी कमिटीका विभिन्न निकायदेखि जनसंगठनको एकताको टुंगो लगाउन नसकेको जस्ता आरोप असन्तुष्ट पक्षको छ। अब प्रधानमन्त्रीको कार्य शैलीगत र वैचारिक प्रवृत्तिलाई दस्ताबेजीकरण गर्नुपर्ने बेला आएको वरिष्ठ नेता झलनाथ खनाल बताउँछन्। वैचारिक रूपमा हेर्दा उहाँ (प्रधानमन्त्री) मा अधोपतनको अवस्था देखियो, राजनीतिक रूपले दिशाहीनता, सैद्धान्तिक रूपले पनि पतनको अवस्था देखिएको छ। यस्तो अवस्था आएपछि अग्रगमनका रूपमा जान सकिन्न भन्ने निष्कर्ष हामीले निकाल्न थालेका हौं, वरिष्ठ नेता खनालले बुधबारको एक कार्यक्रममा भनेका थिए, अब प्रवृत्तिगत समस्यालाई डकुमेन्टेसन गर्न आवश्यक भइसकेको छ। ओलीसँगको संघर्ष पदको झिनाझम्टी मात्र नभएको इतर समूहको दाबी छ। दाहाललाई भने ४ मंसिरमा कार्यकारी अध्यक्षका रूपमा पार्टी काम गर्ने अधिकार प्राप्त गरेपछि दुईवटा सचिवालय, एकवटा स्थायी समिति र एउटा केन्द्रीय समिति बैठकको अध्यक्षता गर्न पाएको र त्यसपछि ओलीले काम गर्न नदिएको अनुभूति छ। त्यसलाई उनले ओलीले आपूलाई सिध्याउन गरेको पोलेसि सिफ्ट का रूपमा अर्थ्याउन थालेका छन्। हालै एक कार्यक्रममा दाहालको भनाइ थियो, पूर्वएमाले एकातिर राख्ने र पूर्वमाओवादीमाथि आक्रमण गर्ने, पूर्वमाओवादीको असन्तुष्टलाई पनि आफूतिर तान्ने र प्रचण्ड र प्रचण्ड नजिकलाई मुख्य आक्रमणको तारो बनाउने गरी उहाँ (प्रधानमन्त्री) हरूले पोलिसी फिट गर्नुभयो।"
प्रचण्डको सुरक्षामा खटिएका ६ सुरक्षाकर्मीमा कोरोना पुष्टि,"काठमाडौं : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्डको निजी सुरक्षामा खटिएका ६ सुरक्षाकर्मीमा कोरोना भाइरस (कोभिड१९) संक्रमण पुष्टि भएको छ। बिहीबार मात्र स्वाब संकलन गरेर विध ल्याबमा परीक्षणका लागि दिइएका ५३ मध्ये ६ जनाको रिपोर्ट पोजिटिभ आएको प्रचण्ड सचिवालयले जानकारी दिएको छ। सचिवालय स्रोतले भन्यो, अध्यक्षको बाहिरी घेरामा खटिने ६ जना सुरक्षाकर्मीको रिपोर्ट पोजिटिभ आएको हो। प्रचण्डको सुरक्षामा खटिने ६ जनाको पीसीआर रिपोर्ट पोजिटिभ आएसँगै अन्यको स्वाब संकलनको तयारी भइरहेको छ। पछिल्ला दिनमा सुरक्षाकर्मीमा कोरोना संक्रमण बढ्दै गएको छ । महानगरीय ट्राफिक प्रहरी महाशाखा रामशाहपथमा कार्यरत पाँच जनामा कोरोना संक्रमण देखिएपछि कार्यालय नै सिल गरिएको छ। महाशाखाका प्रमुख एसएसपी भीमप्रसाद ढकालसहित सबै कर्मचारीलाई सेल्फ क्वारेन्टाइनमा छन् । प्रहरी मुख्यालयकै ७३ जना कर्मचारीमा कोरोना संक्रमण देखिएको छ। संक्रमित अधिकांश सवारीसाधनको प्राविधिक काम (एमटी) महाशाखा र सञ्चार निर्देशनालयमा कार्यरत कर्मचारी छन्। कन्ट्याक्ट ट्रेसिङका आधारमा परीक्षण गर्दा थप ६८ जनामा संक्रमण देखिएको हो। उनका अनुसार ट्राफिकका पाँच र मुख्यालयका ७३ जना संक्रमितको बलम्बुस्थित सशस्त्र प्रहरी अस्पतालमा उपचार भइरहेको छ। प्रवक्ता कडायतका अनुसार हालसम्म देशभरका विभिन्न प्रहरी युनिटका दुई सय ५६ जनामा संक्रमण देखिएको छ। जसमध्ये एक सय पाँच जना उपचारपछि काममा फर्किसकेका छन्। कहाँकहाँ सिल ? प्रहरी प्रधान कार्यालयअन्तर्गतका एमटी, सञ्चार निर्देशनालय, ट्राफिक महाशाखा, जिल्ला प्रहरी कार्यालय स्याङ्जा, जिल्ला प्रहरी कार्यालय धनुषाको ब्यारेक र सप्तरीको राजविराजस्थित प्रदेश २ तालिम केन्द्रको ब्यारेक सिल गरिएको छ। सशस्त्रमा १ सय ३१ लाई संक्रमण कोरोना भाइरसको संक्रमण सशस्त्र प्रहरीमा पनि देखिन थालेको छ। विभिन्न कार्यालयमा खटिएका १ सय ३१ जनामा कोरोना संक्रमण देखिएको सशस्त्र प्रहरी बल मुख्यालयले जनाएको छ। बलका प्रवक्ता डीआईजी राजु अर्यालका अनुसार संक्रमितमा काठमाडौंका १, बाराका १, झापाका ३३ र बाँकी सबै इलामका छन्। संक्रमितमध्ये ६८ जना डिस्चार्ज भइसकेका छन्।"
"कोरोना, कलह र सलह","असाध्यै मिल्ने दुई दाजुभाइ अंशका कारण पानी बाराबारको अवस्थामा पुग्छन्। घर गाउँले मिलेर जग्गाको साँधसिमाना मिलाउने भगीरथ प्रयास सफल नभएपछि उनीहरू अदालतको शरणमा पुग्छन्। यसका लागि दुवैले सहरमा नाम चलेका वकिल राखेर मुद्दा लड्छन्। वर्षौंपछि मुद्दाको फैसला हुन्छ। मुद्दा दुईमध्ये एउटाले जित्नुपर्नेमा त्यसो नभई तेस्रो पक्ष अर्थात् वकिलले मुद्दा जित्छ। मुद्दाको दस्तुर तिर्दा तिर्दा उनीहरू सुकुम्बासी हुन्छन्। भएको जग्गा वकिलको हुन पुग्छ। घर फुट्दा पराइ मोटाउने दिव्यज्ञान पाएपछि दाजुभाइ नङमासु भएर मिल्न थाले। काटाकाटको अवस्थामा पुगेको सम्बन्ध कसरी जोडियो भनेर छिमेकीले सोध्दा उनीहरूको जवाफ हुन्थ्यो जुन चीजका लागि झगडा गरियो, त्यो नै नरहेपछि झगडा गर्नुको औचित्य के रह्यो र ? नेपाल कम्युनिस्ट पार्टीभित्रको विवाद जग्गाका लागि किचलो गर्ने तिनै दाजुभाइको जस्तै हो। यो कुनै सैद्धान्तिक एजेन्डाका लागि नभएर कुर्सीको मुखिया को बन्ने भन्ने एकसूत्रीय धोखाधडी खेलमा सीमित छ। बाझ्ने र मिल्ने दुवैको एउटै गन्तव्य हो जसरी भए पनि सत्ता र शक्तिको जोहो गर्ने। यो खेलमा जसले जतिबेला जसलाई पनि धोका दिन सक्छ। प्रधानमन्त्री केपी ओलीलाई सत्ताच्युत हुनु भनेको दाह्रा निकालेको बाघ हुनु हो भने घाँटी घाँटीसम्म थाहा छ। माधव नेपालले डेढ दशकसम्म सत्ता र पार्र्टीलाई जनैको साँचो बनाउँदा आफूले घाट कुरेर बस्नुको पीडा केपी ओलीलाई राम्रोसँग थाहा छ। त्यसअघि झलनाथ खनाल हाकिम हुँदा आफ्नो भविष्यमा लागेको ग्रहण नेपाल र ओलीले झन् स्पष्टसँग बुझेका होलान्। आज हामीलाई दुनियाँले ध्यान दिएर हेरेको छ। कारण हामी युद्ध तथा अन्य आन्दोलनबाट नभई चुनावी प्रक्रियाबाट सरकारमा पुगेका हौं। जुन विश्व कम्युनिस्ट आन्दोलनका लागि फरक उदाहरण हो। हामीले चुनावी प्रक्रियाबाट जनताको मन जितेर करिब दुईतिहाइको सरकार बनाएका छौं। यो हाम्रो लागि ठूलो सफलता हो। यो सफलतापूर्वक अगाडि बढेको छ र बढ्छ पनि। गएको माघ १ गते बुधबारदेखि सुरु नेकपाको केन्द्रीय समिति बैठकको उद्घाटन सत्रमा प्रधानमन्त्री ओलीको सम्बोधनको केही अंश हो यो। जतिबेला कोरोनाको महामारीले हामी कहाँ छोपिसकेको थिएन। विश्व समुदायको ध्यान आफूतिर रहेको गर्व गर्ने पार्टीका नेताहरू सत्ता र शक्ति बिलो लगाउने प्रतिस्पर्धामा किन छन् ? अर्थतन्त्र कहालीलाग्दो अवस्थामा छ। कोरोनाले बजारमा पैसाको कारोबार ठप्प छ। रगत बग्ने अर्थतन्त्रको धमनीमा पानी पनि बग्न सकेको छैन। रोजगारका क्षेत्र शतप्रतिशतजस्तै साँघुरिएका छन्। निजी क्षेत्र अस्तव्यस्त छ। सरकारको ढुकुटीमा जम्मा भएको राजस्व तलबभत्ता र पेन्सनमै ठिक्क हुने स्थिति छ। विकासको चक्र उही आर्थिक वर्षको अन्त्य असार र साउनको भेलमा घुम्नेबाहेक केही हुन सकेको छैन। प्रदेश र स्थानीय निकायका जनप्रतिनिधिका लागि त्यहाँ जाने पैसा अन्तिम वनभोजजस्तै भएको छ। कोरोना सलहभन्दा दुईचार नेता कलहले पुस्तापुस्तासम्म हान्ने शृंखला बढ्दो छ। राजा महेन्द्रबीपी, बहुदल आएपछि किसुनजीगिरिजा, प्रचण्डबाबुराम हुँदै ओलीदाहालको शीतयुद्धको बाछिटाले प्रकारान्तरमा जनताको भाग्यमा बञ्चरो हानेको छ। फर्सीले चुलेसी या चुलेसीले फर्सी जसलाई हाने पनि आखिर क्षति व्यहोर्ने त फर्सीले नै हो। पद भनेको विलासिता नभएर उत्तरदायित्व भन्ने सत्यलाई यहाँका मुखियाले कहिल्यै बुझेनन्। नेकपा एक उपलब्धि अनेकनेकपाको नेतृत्वमा सरकार छ। केन्द्र र तीनै तहमा सरकार सञ्चालन गरिरहेको छ। संविधान कार्यान्वयनको सन्दर्भमा महŒवपूर्ण उपलब्धि हात पार्न नेकपा नेतृत्वको सरकार सफल भएकै हो। संविधानको मर्मअनुरूप नीतिनियम बनाउनु आफैंमा चुनौतीपूर्ण कर्म हो। संघ मात्र हैन, प्रदेश र स्थानीय निकायको व्यवस्थापनमा सरकारको तदारुकता सराहनीय रह्यो। कालापानी र लिम्पियाधुरा समेटिएको नक्सा सार्वजनिक भयो। नेपालको इतिहासमै यो गौरवपूर्ण क्षण हो। भला त्यसको परिणाम के आउँछ, त्यो समयकै गर्भमा छाडौं। थुप्रै बहुआयामिक योजना सुरु भएका छन्। अबको केही महिनामा भैरहवामा अन्तर्राष्ट्रिय विमानस्थल सुरु हुने क्रममा छ। पोखराको क्षेत्रीय विमानस्थलको काम तदारुकताका साथ अघि बढिरहेको छ। भ्रष्टाचार, लुट र गुटतन्त्रभन्दा माथि उठेर अब खान नपाउने, लगाउन नपाउने, आबासविहीन नेपालीका लागि सहाराको काम नेकपाबाट हुन सक्यो भने मात्र करिब दुईतिहाइ बहुमतको अर्थ हुनेछ। बहुप्रतीक्षित मेलम्ची खानेपानी यही सरकारका पालामा धाराको टुटीबाट पानी झर्ने निश्चित छ। स्थानीय निकायमा समेत विकासले विस्तारै गति लिन थालेको छ। कतिपय पालिकाले उत्कृष्ट काम गरेको छन्। पोखरा महानगरपालिका १३ ले महानगरपालिकाले गर्न नसकेको काम जस्तै अपांगमैत्री सडक, माटोमैत्री कृषि प्रणालीलगायत कोरोनाको महामारीमा विदेशमा रहेका आफ्नो वडावासीलाई आफैं खर्च हालेर स्वदेश ल्याउने काम सक्रियतापूर्वक अघि बढाएको छ। विश्वभरि नै कम्युनिस्ट पार्टीलाई भूमण्डलीकृत पुँजीवादले आक्रान्त बनाइरहेको छ। यस्तो प्रतिकूल अवस्थामा नेकपाले झन्डै दुईतिहाइनजिकको मत प्राप्त गर्यो। संसदीय राजनीतिक व्यवस्थामा यो मत ठूलो उपलब्धि हो। नेकपा नेतृत्व सरकारले जनमतबाट प्राप्त उपलब्धिलाई श्रमजीवी जनताका पक्षमा दृढतापूर्वक कार्य गर्न ठूलो अवसर प्राप्त गरेको छ। अस्पष्ट राजनीतिलोकतान्त्रिक प्रणाली, प्रतिस्पर्धात्मक बहुदलीय प्रणाली र त्यसअन्तर्गतका प्रक्रिया, मानवअधिकार र स्वतन्त्रताको प्रश्नलाई नेकपाले आदर्शका रूपमा अंगीकार गरेको छ। हामी शान्तिपूर्ण ढंगले परिवर्तन गर्न सकिन्छ भन्नेमा स्पष्ट छौं भनेर गर्वका साथ भन्ने नेकपाले लोकतान्त्रिक पद्धति हिँड्ने क्रममा बाटो बिराएको छ। यात्रा गर्ने क्रममा पार्टीका टाउकेहरूले चलाएको जहाज कुहिरोमा हराएको छ। त्यो जहाज कुन हालतमा अवतरण हुने हो भन्न सक्ने अवस्था छैन। पद र पहुँचको शक्तिले नेकपाका नेतादेखि तलसम्मका कार्यकर्ताका आँखामा पट्टी लागेको छ। उनीहरू विचारशून्यजस्तो भएका छन्। न्यायसहितको आर्थिक अधिकारको कुरा गर्ने कम्युनिस्टहरू आज कमाउनिस्ट हुँदा नेकपाले परिकल्पनाको गरेको सबैका लागि सुरक्षित र शान्तिपूर्ण समृद्ध समाज व्यर्थको नारामा सीमित भएको छ। पुँजीवादमा आधारित शासन व्यवस्था लगभग विश्वव्यापीजस्तै हुँदै छ। नेपालको शासन व्यवस्थामा तथा राजनीतिक दलहरूमा यसको स्वाभाविक प्रभाव छ। वर्तमान समयमा दलहरूको मुख्य चुनौती दलाल पुँजीवादको उपस्थित भएको छ। परिणामस्वरूप आजको राष्ट्रको ढुकुटीमा हुनुपर्ने रकम व्यक्तिको स्वामित्वमा छ। संघर्ष नगरी कमाइएको पुँजी बैंक तथा सहकारीमा सञ्चित रहेको अवस्थामा छ। पुँजी चलायमान नहुँदा राष्ट्र गरिब, सीमित व्यक्ति धनी बन्ने स्थिति छ। हामी आत्मनिर्भरको कल्पनासम्म गर्न सक्ने अवस्थामा छैनौं। परनिर्भरता बढ्दो छ। यसैलाई मध्यनजर राख्दै बजेट अर्थात् अर्थनीति, आयात र निर्यातको सन्तुलनकारी भूमिका निर्वाह गर्ने साथै स्वदेशी उत्पादनलाई प्राथमिकता दिन जरुरी छ। साथै यसका लागि योजना चाहिन्छ अनि दृढ इच्छाशक्तिसहितको सर्मपण पनि। यो बाटोमा नेकपाले पाइलासमेत चाल्न सकेको छैन। नेताहरूलाई यतिबेला पद, प्रतिष्ठा र सम्मान चाहिएको छ। राज्यलाई आँखा नदेख्ने बनाएर वा प्रयोग गरेर अदृश्य कार्यमार्फत अकूत द्रव्य आर्जन गरेका व्यक्ति राजनीति अगुवाको कमिसार भएका छन्। कुण्ठा व्यक्त गर्ने आफूसँग सम्बन्धित समितिको बैठकमा हो। कम्युनिस्ट पार्टीमा हुनुपर्ने न्यूनतम मान्यता भनेको आलोचना र आत्मालोचना गर्न सक्नु हो। आफ्नो जिम्मेवारीको जवाफदेही आफैं हुनुपर्छ। कुरा समाजवादका गर्ने अनि कार्यशैली पुँजीवादी अपनाएपछि लक्ष्य धर्मराउँछ। समाजवादलाई दिगो बनाउन नेताहरूको जीवनशैलीमा निर्भर हुन्छ। वैचारिक संक्रमण र भावी दिशा पटकपटक स्थायी कमिटी बैठक स्थगित गरेपछि धेरैलाई पार्टी विवादले निकास पाउला कि भन्ने कतिपयको बुझाइ छ। तर तय भएका एजेन्डामै छलफल नहुने र बरु एजेन्डा थपिँदै जाने अनि छलफल र निष्कर्ष कुनैको नआउने भएपछि बैठकको कुनै अर्थ नहुने देखिएको छ। जुन मानसिकता पार्टीको शीर्ष तहमा समेत हावी भइसकेको छ। त्यसै पनि ओलीले बैठकको अन्त्य गर्न अर्का अध्यक्ष प्रचण्डलाई मुखै फोरिसकेका छन्। तर प्रचण्डसँगको सहकार्यमा रहेको माधवकुमार नेपाल समूह बैठक अन्त्य गर्ने कुराको विपक्षमा छ। एकातिर ओली सरकारको केन्द्रीकृत घमण्ड र अर्कातिर कूटनीतिक अपरिपक्कता देखाइरहेको नेपाली वाम राजनीति अनिश्चयको दिशातिर मोडिएर नेपालको तटस्थ, असंलग्न पञ्चशीलको विशेषता बोकेको विदेश नीतिमै फेरबदल हुने त होइन ? सत्ताधारी दल वैचारिक र कार्यदिशामा अलमलिएर बरालिने प्रवृत्तिले देखिएको छ। भनिन्छ दम्भले आफैं पोखिन्छांै। त्यसैको परिणाम होला नेकपा वैचारिक संक्रमणमा छ। वैचारिक कुरालाई स्पष्ट पारेर अगाडि बढ्न नसक्नु नेकपाको कमजोरी हो। गन्तव्य र बाटोबारे स्पष्ट नभई अगाडि बढ्न सकिँदैन।"
२२ प्रतिशतले गुमाए रोजगारी,"काठमाडौं : कोरोना भाइरसका कारण नेपालमा २२५ प्रतिशतले रोजगारी गुमाएका छन्। नेपाल राष्ट्र बैंकको अध्ययनअनुसार सरकारले चैत्र ११ गते लकडाउन घोषणा गरेसँगै रोजगारी गुमाउने क्रम सुरु भएको हो। केन्द्रीय तथ्यांक विभागका अनुसार नौ लाख प्रतिष्ठानमा ३४ लाख कर्मचारी कार्यरत छन्। साढे दुई लाख प्रतिष्ठान छन्। कोरोनाले अर्थतन्त्र चलायमान हुन नसकेपछि उद्योगीव्यवसायीले कर्मचारी कटौती गर्दै आएका छन्। अन्तर्राष्ट्रिय श्रम संगठन (आईएलओ)ले समेत कोरोना भाइरसका कारण १५ लाखदेखि २० लाख श्रमिकले रोजगारी गुमाउन सक्ने तथ्यांक सार्वजनिक गरेको थियो। अध्ययनअनुसार १८२ प्रतिशतको पारिश्रमिक कटौती भएको छ। चार महिनाको अवधिमा अर्थतन्त्र खुम्चिएपछि प्रतिष्ठानले रोजगारीबाट हटाउनुका साथै पारिश्रमिकसमेत घटाएका छन्। यसले गर्दा श्रमिकललाई साँझबिहान हात मुख जोड्न धौधौ भएको छ। राष्ट्र बैंकले कोभिड१९ ले ५२ जिल्लाका ६ सय ७४ उद्योगीव्यवसायीबीच अर्थतन्त्रमा पारेको प्रभाव सम्बन्धमा सर्वेक्षण गरेको थियो। प्रतिवेदनअनुसार उद्योगीव्यवसायीले पछिल्लो समय खर्च जोगाउन कर्मचारी कटौती गर्न थालेका छन्। प्रतिवेदनअनुसार कर्मचारी कटौती भएकामध्ये अस्थायी र करारका कामदार दुई तिहाइभन्दा धेरै छन्। यसमा सबैभन्दा धेरै होटल तथा रेस्टुरेन्ट कर्मचारी र कामदार कटौती गरेको देखिएको छ। यस अवधिमा घरेलु उद्योग र लघु उद्यमसाना खुद्रा व्यापारले अन्यको तुलनामा धेरै कर्मचारीरकामदार कटौती गरेको पाइएको छ। तलब कटौती गर्नेमा होटल तथा रेस्टुरेन्ट, यातायात तथा भण्डारण र शिक्षा क्षेत्र अगाडि छन्। यस्तै, ठूला उद्योगव्यवसायले अन्यको तुलनामा धेरै तलब कटौती गरेको देखिएको राष्ट्र बैंकले जनाएको छ। लकडाउन अवधिमा सर्वेक्षणमा संलग्न ३९ प्रतिशत उद्योगव्यवसाय पूर्ण वा आंशिक रूपमा सञ्चालनमा रहेका थिए भने, ६१ प्रतिशत उद्योगव्यवसाय पूर्णरूपमा बन्द रहेका पाइएका छन्। यसबीचमा सर्वेक्षणमा संलग्न उद्योगव्यवसायले झण्डै एक चौथाइ कर्मचारीकामदार कटौती गरेको पाइएको छ। यसरी कटौतीमा पर्नेमा अस्थायी र करारका कामदार दुई तिहाइभन्दा धेरै छन्। सोही अवधिमा उद्योगव्यवसायले औसतमा १८२ प्रतिशतले तलब कटौती गरेका छन्। बन्दाबन्दीमा ९६७ प्रतिशत उद्योगव्यवसायको उत्पादन र कारोबार ७३८० प्रतिशतले घटेको पाइएको छ।"
निगमले दियो विकल्प,"काठमाडौं : राष्ट्रिय ध्वजाबाहक नेपाल एयरलाइन्सले उडाउन नसक्ने भनेका ६ वटा जहाजसम्बन्धी वैकल्पिक राय सरकारलाई बुझाएको छ। किनेदेखि सधैं घाटामा गएको भन्दै नेपाल वायुसेवा निगमले एमए६० का २ वटा र वाइ१२ का ४ वटा जहाजको व्यवस्थापनको विकल्प पेश गर्नु भन्ने सरकारको निर्देशनपछि ३ वटा विकल्प बुझाएको निगम प्रवक्ता अर्चना खड्काले जानकारी दिइन्। निगमले सरकारलाई बुझाएको विकल्पमा बेच्न सक्ने, लिजमा दिने अथवा सरकारलाई नै फिर्ता दिने भन्ने सुझाएको छ। निगमले उक्त जहाजको व्यवस्थापन सम्बन्धमा विकल्प पर्यटन मन्त्रालयमा पेश गरेकाले सरकारको निर्णयअनुसार नै काम गरिने खड्का बताउँछिन्। यस सम्बन्धमा सरोकारवाला मन्त्रालय पर्यटन मन्त्रालयलाई सोध्दा जानकारी नभएको बताएको छ। पर्यटनसचिव केदारबहादुर अधिकारीले चिनियाँ जहाजको सम्बन्धमा निगमले रायसुझाव नबुझाएको बताए। ६ जहाजमा एमआई ६० र बाइ १२ ११ वटा चीन सरकारले अनुदानमा दिएको हो। बाँकी ४ वटा जहाज जी टु जी (गभरमेन्ट टु गभरमेन्ट) मोडलमा चीनकै एक्जिम बैंकसँगको सहुलियपूर्ण ऋणमा किनेको हो। गत असारमा बसेको निगम बोर्ड बैठकले चिनियाँ जहाजले घाटा भएको र उडान सञ्चालनबाट नाफा कमाउन नसक्ने निर्णय गर्दै यही साउन १५ बाट नउडाउने निर्णय गरेको थियो। चिनियाँ जहाज उडान सुरु गरेको ४ वर्षमा १ अर्ब ९० करोड घाटा भएको बताइएको छ। निगमले उडाउन नसक्ने निर्णय गरेका ६ वटामा ४ वटा चिनियाँ जहाजको ऋण करिब ४ रहेको छ। चिनियाँ सहुलियत ऋणमा ल्याएका जहाजको किस्ता तिर्न सात वर्षसम्म छुट अवधि पाएकोमा यही कात्तिक मसान्तबाट पहिलो किस्ता तिर्नुपर्ने छ। यस्तो किस्ता २०९० वैशाखसम्म बुझाउने शर्त सम्झौतामा उल्लेख छ। निगमले चिनियाँ जहाज उडाउन नसक्नुको कारणमा प्रशिक्षक पाइलट उपलब्ध नहुनु, तालिम खर्च अन्य जहाजको तुलनामा ४ गुणा बढी लाग्नु, पाइलटले तालिम लिने समय प्रशिक्षक पाइलटबाट नपाउनु, क्षमताभन्दा कम यात्रु बोक्ने गर्नु र इन्धन बढी खपत गर्ने उल्लेख गरेको छ। दुर्गम भेगको उडानका लागि ल्याइएका यी जहाज निगमले काम नलगाग्ने भनिरहेका बेला यी जहाज नराम्रो नभएको एक निगम अधिकारीले बताए। निगमको लापरवाहीकै कारण नै जहाज थन्किन पुगेको स्रोतको भनाइ छ। सुरुमा लुक्ला उडान गर्दा एम ६० ले ३० लाख रुपैयाँ मासिक कमाउने गरेको बताइएको छ। वाई १२ पनि सतप्रतिशत अकुपेन्सीमा उडान भर्ने गरेको र नाफामा नै भएको बताइएको छ।"
संघीय संसदका प्रवक्तामा कोरोना संक्रमण पुष्टि,काठमाडौं : संघीय संसदका प्रवक्ता रोजनाथ पाण्डेमा कोरोना भाइरस (कोभिड१९) संक्रमण पुष्टि भएको छ । संसद सचिवालय स्रोतका अनुसार मंगलबार कोरोना परीक्षणका लागि स्वाब दिएका पाण्डेको रिपोर्ट शुक्रबार पोजिटिभ आएको हो । पाण्डे प्रतिनिधिसभा सदस्य प्रदिप यादवसहितको टोली वन व्यवस्थापनको अनुगमनका लागि केही दिनअघि सिन्धुली गएका थिए । यादव सांसदको सार्वजनिक लेखा समितिका सदस्यसमेत हुन् । यादवमा कोरोना पुष्टि भएपछि उनीसँगै गएका पाण्डेसहित ८ जनाको स्वाब संकलन गरेर परीक्षणका लागि पठाइएको थियो । पाण्डेमा संक्रमण पुष्टि भए पनि उनीसँगै गएका अन्य सदस्यको भने रिपोर्ट नेगेटिभ आएको छ ।
विप्लव समूहका जिल्ला सेक्रेटरीसहित चारजना पक्राउ,"रुकुम : रुकुम पश्चिम प्रहरीले विप्लव समूहका जिल्ला सेक्रेटरीसहित चारजना पक्राउ परेका छन् । लुकुछिपी विभिन्न गतिविधि गरिरहेको विशेष सूचनाका आधारमा जिल्ला सेक्रेटरी मुसीकोट नगरपालिका६ घर भएका विप्लव समूहका जिल्ला सेक्रेटरी ३९ वर्षीय हिरामणी रावलसहित अन्य तीनजनालाई पक्राउ गरिएको प्रहरीले जानकारी दिएको छ । जिल्लाको आठविसकोट नगरपलिका९ राडीबजारमा लुकिछिपी विभिन्न गतिविधि गरिरहेको विशेष सूचनाका आधारमा उनीहरुलाई पक्राउ गरिएको जिल्ला प्रहरी कार्यालय रुकुम पश्चिमका प्रमुख, डिएसपी ठगबहादुर केसीले जानकारी दिए । पक्राउ पर्नेहरुमा जिल्ला कमिटी सदस्य त्रिवेणी गाउँपालिकाका २० वर्षीय घमण्ड महर, अखिल क्रान्तिकारीका जिल्ला अध्यक्ष १९ वर्षीय प्रेमप्रशान्त बोहरा, विप्लवका कार्यकर्ता २० वर्षीय तुलबहादुर घर्ती रहेको उनले जनाए । उनीहरुलाई राडी बजारमा रहेको एक होटलको कोठामा विभिन्न विषयमा छलफल गरिरहेको अवस्थामा पक्राउ गरिएका प्रहरीको भनाइ छ । पछिल्लो प्रहरी प्रधान कार्यालयले फरार अभियुक्त र राज्य विरुद्ध गतिविधि गर्नेलाई कानुनी कारबाही गर्न निर्देश दिएपछि प्रहरी सक्रिय भएको छ ।"
मन्त्रिपरिषद् बैठकका १० निर्णय,"काठमाडौं : सरकारले एकद्वार प्रणाली आयोजना कार्यान्वयन इकाइलाई थप प्रभावकारी बनाउने भएको छ। मन्त्रिपरिषद्को यही साउन १९ गते बसेको बैठकले सो इकाइ सञ्चालनका लागि अर्थ मन्त्रालय र अन्तर्गतको मौजुदा दरबन्दीबाट पदपूर्ति गर्ने गरी चालू आर्थिक वर्षका लागि आवश्यकपर्ने सात जना राजपत्राङ्कित पदको अस्थायी दरबन्दी सिर्जना गर्ने भएको छ। यस्तै बेरुजु फछ्र्यौट मूल्याङ्कन र अनुमगन समितिको सदस्य सचिवमा रमा जोशी दुलाललाई दुई वर्षका लागि मनोनयन गरिएको अर्थ, सञ्चार तथा सूचना प्रविधिमन्त्री डा युवराज खतिवडाले जानकारी दिए। सरकारले स्याङ्जाको अर्जुन चौपारी गाउँपालिका १ को ३० रोपनी जग्गा प्रशासकीय भवनलगायत पूर्वाधार विकास गरी सञ्चालन गर्न ३० वर्षे दीर्घकालीन प्रकारको भाडामा उपलब्ध गराउन स्वीकृति दिएको छ। यस्तै भूमि व्यवस्था, सहकारी तथा गरिबी निवारण मन्त्रालयअन्तर्गत सञ्चालन हुने आयोजना तथा कार्यक्रम कार्यान्वयनका लागि ४२ जना राजपत्राङ्कीत अधिकृतको अस्थायी दरबन्दी स्वीकृत गरिएको छ। शहरी विकास मन्त्रालय मातहत सञ्चालन हुने विकास आयोजना कार्यान्वयनका लागि २९२ पदमा अस्थायी दरबन्दी स्वीकृत गरिएको छ। सरकारले लमजुङको क्वहोलासोथोर गाउँपालिका४ मा रहेको भुजुङ हाइड्रोपावर प्रालीलाई माथिल्लो मिदिम जलविद्युत् आयोजनाको विद्युत्गृह, बाँधस्थल हुँचमार्गलगायत भौतिक संरचना निर्माणका लागि अन्नपूर्ण संरक्षण क्षेत्रअन्तर्गत पर्ने ८८९ हेक्टर सरकारी वन प्रयोगका लागि स्वीकृति दिइएको छ। मन्त्री डा खतिवडाका अनुसार मन्त्रिपरिषद्ले सन्धि सम्पन्न गर्नेसम्बन्धी निर्देशिका, २०७६ को मस्यौदा स्वीकृत प्रदान गरेको छ। यस्तै प्रशासकीय अदालतसम्बन्धी नियमावली, २०७६ र वैयक्तिक गोपनीयतासम्बन्धी नियमावली, २०७७ समेत स्वीकृत भएको छ। नेपाल र भारत सरकारका बीचमा २००८ अगस्ट ६ मा सम्पन्न भएको साना विकास आयोजना सञ्चालन सम्झौतालाई थप गरी सन् २०२३ को अगस्ट ५ सम्म पुर्याइएको छ। मन्त्रिपरिषद्को २०७४ मंसिर १४ तथा २०७५ असार २४, फागुन २८ र २०७६ पुस ७ गतेको निर्णयानुसार कायम गरिएको शर्त र आयोजना कार्यान्वयनको ढाँचामा कायम रहनेगरी सम्झौताको म्याद थप भएको मन्त्री डा खतिवडाले जानकारी दिए। यस्तै सरकारले सहचिव वीरबहादुर राईलाई सचिवामा बढुवा गरेको छ। रासस"
दाहालनेपालको नझुक्ने नीति,"काठमाडौं : दुई दिनअघि नेकपाका वरिष्ठ नेता माधव नेपाललाई भेट्न परराष्ट्रमन्त्री प्रदीप ज्ञवाली नेपाल निवास कोटेश्वर पुगे। झन्डै दुई घण्टा भएको छलफलमा ज्ञवालीले प्रस्ताव राखे, पार्टीको एकता महाधिवेशनसम्म दुई अध्यक्ष (प्रधानमन्त्री केपी ओली र पुष्पकमल दाहाल) मिलेर जानुको विकल्प छैन, तपाईंले मध्यस्थताको भूमिका खेलिदिनु पर्यो। पार्टीलाई जोगाउनुपर्यो। जवाफमा नेता नेपालले भने मलाई पो बिचौलिया बनाउने ? बिचौलियाहरू यहाँ बदनाम भइरहेका छन्, म एउटा यस्तो पात्र हुँ, जसले विधि र पद्धतिको कुरा उठाउँदै आएको छु। सक्दा सहमतिका आधारमा जानुपर्छ, नभए पनि विधानअनुसार बहुमतको निर्णयलाई सबैले मानेर जानुपर्छ। नेपालले संस्थागत निर्णय सबैले मानेरै जानुपर्ने विषय अथ्र्याउँदै ज्ञवालीलाई पठाए। नेपालले मंगलबार फेरि पार्टी एकताका बेलाको आन्तरिक विधान दोहोर्याएर हेरे। खुमलटारमा अध्यक्ष दाहाल र वरिष्ठ नेता झलनाथ खनालसँगको छलफलमा उनले विधानमा व्यवस्था भएबमोजिम अध्यक्षको अधिकार र कर्तव्य, पार्टी एकताको घोषणा र विधानमा रहेको बहुमतको निर्णय पार्टी निर्णय हुने धारा ६० को व्यवस्था पल्टाएरै नेतालाई देखाए। बैठकबाट डराउने नेता र पानीबाट डराउने किसान काम नलाग्ने युक्ति अध्यक्ष दाहालको मोबाइलमा सन्देशसमेत पठाएर उनले विधान बनाउँदाका सक्कल कागजको खेस्रासहित देखाए। नेपालसँग भएको ओरिजिनल कागज ओलीले नै सच्याएको विधानको व्यवस्थाको धाराको थियो। त्यो पनि देखाएपछि दाहाल र खनाल दंग परे। दाहाल र खनाल प्रधानमन्त्री ओलीसँग छलफलका लागि बालुवाटार जानु अगाडि खुमलटारमा नेपालले अब पनि बालुवाटार धाएर ओलीलाई फकाउन खोजेर मात्र नहुने भन्दै विधानअनुसार अध्यक्षको अधिकार र कर्तव्य प्रयोग गरी अगाडि बढ्न सुझाए। जुन कुरा नेपालले बुधबार काठमाडौंमा आयोजित एक कार्यक्रममा बताए। तर, दाहाल र खनालले ओलीसँगको छलफलमा ओलीसहितलाई सहमतिमा ल्याउने र बैठक बोलाउने प्रयासमै बालुवाटारमा छलफल केन्द्रित गरे। फेरि बुधबार साँझ छलफल गर्ने भन्दै कुरा नमिलेपछि उठेर हिँडेका खनाल र दाहाल बुधबार बालुवाटार पुग्दै पुगेनन्। बिहीबार बिहान वार्ता हुने खबर बालुवाटारले पठाएपछि तीन दिनयताको चार नेताको छलफलमा बुधबार ब्रेक लागेको छ। माधव नेपालको मत अध्यक्षलाई पनि निर्णयमा चित्त बुझ्दैन भने फरक मत राखेरै जानुपर्छ भन्ने देखिन्छ। उनले बुधबारको एक अनौपचारिक भेलामा त्यो प्रसंग पनि सुनाए। म पनि यही कमिटीको एउटा महत्वपूर्ण व्यक्ति हुँ। हामी फरक मत राखेर बस्दा हुने अनि अध्यक्ष फरक मतमा रहन सक्दैन ? अध्यक्षको पनि फरक मत रहन सक्छ। सचिवालयमा पाँच जनाले गर्ने कमिटीको निर्णय हुन्छ, नेपालले भने, विवाद भए स्थायी कमिटीमा जान्छ, स्थायी कमिटीको पनि बहुमत निर्णय पार्टीको निर्णय हुन्छ। केन्द्रीय कमिटीमा जान्छ, केन्द्रीय कमिटी सर्वाेच्च निकायका रूपमा अन्तिम निर्णय गर्न सक्छ। तर, बैठक रोकिराख्न सक्दैन। ओलीका दर्जन बढी कार्यशैलीसँग नेताहरूले असन्तुष्टि जनाउँदै आएका छन्। पार्टी विधि, विचार र नीतिबाट चल्ने र त्यसका लागि अब तथ्य प्रमाणसहित पेस हुनुपर्ने अवस्था आएको नेपालको बुझाइ देखिन्छ। त्यसका लागि उनले अहिले नेकपाभित्र चर्किएको अन्तरसंघर्षमा काम लाग्ने ठानेर एकता गर्दादेखिका सबै ओरिजिनल कागजपत्रसमेत खोजेर राखेका छन्। प्रधानमन्त्री ओलीको कायैशैली र व्यक्तिगत प्रवृत्तिका विरुद्ध अहिले नेकपाभित्र अध्यक्ष दाहाल, वरिष्ठ नेता माधव नेपाल, झलनाथ खनाल, प्रवक्ता नारायणकाजी श्रेष्ठले आवाज उठाइरहेका छन्। मंसिर ४ यता वैशाख २० सम्मको एउटा टाइमलाइनमा ओलीले आत्मालोचना गरी रूपान्तरण हुने ठानिए पनि अब त्यो कालखण्ड सकिएको बुझाइ यी नेताहरूमा देखिन्छ। ओलीका एक दर्जन बढी कार्यशैलीसँग नेताहरूले असन्तुष्टि देखाएका देखिन्छन्। खासगरी प्रधानमन्त्री एवं अध्यक्ष ओलीका कारण पार्टी बैठक नियमित रूपमा बस्न नसकेको, बसे पनि गम्भीर र महत्वपूर्ण विषयमा छलफल नभएको, प्रधानमन्त्रीले गुटगत क्रियाकलाप जारी राखेको, पार्टी विधिसम्मत नचलाएको र कागजमा मात्रै पार्टीलाई सीमित बनाएको, पार्टी कमिटीका विभिन्न निकायदेखि जनसंगठनको एकताको टुंगो लगाउन नसकेको जस्ता आरोप असन्तुष्ट पक्षको छ। अब प्रधानमन्त्रीको कार्य शैलीगत र वैचारिक प्रवृत्तिलाई दस्ताबेजीकरण गर्नुपर्ने बेला आएको वरिष्ठ नेता झलनाथ खनाल बताउँछन्। वैचारिक रूपमा हेर्दा उहाँ (प्रधानमन्त्री) मा अधोपतनको अवस्था देखियो, राजनीतिक रूपले दिशाहीनता, सैद्धान्तिक रूपले पनि पतनको अवस्था देखिएको छ। यस्तो अवस्था आएपछि अग्रगमनका रूपमा जान सकिन्न भन्ने निष्कर्ष हामीले निकाल्न थालेका हौं, वरिष्ठ नेता खनालले बुधबारको एक कार्यक्रममा भनेका थिए, अब प्रवृत्तिगत समस्यालाई डकुमेन्टेसन गर्न आवश्यक भइसकेको छ। ओलीसँगको संघर्ष पदको झिनाझम्टी मात्र नभएको इतर समूहको दाबी छ। दाहाललाई भने ४ मंसिरमा कार्यकारी अध्यक्षका रूपमा पार्टी काम गर्ने अधिकार प्राप्त गरेपछि दुईवटा सचिवालय, एकवटा स्थायी समिति र एउटा केन्द्रीय समिति बैठकको अध्यक्षता गर्न पाएको र त्यसपछि ओलीले काम गर्न नदिएको अनुभूति छ। त्यसलाई उनले ओलीले आपूलाई सिध्याउन गरेको पोलेसि सिफ्ट का रूपमा अर्थ्याउन थालेका छन्। हालै एक कार्यक्रममा दाहालको भनाइ थियो, पूर्वएमाले एकातिर राख्ने र पूर्वमाओवादीमाथि आक्रमण गर्ने, पूर्वमाओवादीको असन्तुष्टलाई पनि आफूतिर तान्ने र प्रचण्ड र प्रचण्ड नजिकलाई मुख्य आक्रमणको तारो बनाउने गरी उहाँ (प्रधानमन्त्री) हरूले पोलिसी फिट गर्नुभयो।"
काठमाडौंका यी क्षेत्रमा शुक्रबार र शनिबार विद्युत् काटिने,"काठमाडौं : नेपाल विद्युत् प्राधिकरणले शुक्रबार र शनिबार राजधानी काठमाडौँका विभिन्न स्थानमा विद्युत् कटौती गर्ने भएको छ। प्राधिकरणका सूचना अधिकारी लीलाकुमारी अर्यालका अनुसार पुल्चोक वितरण केन्द्रको टेकु चक्रपथ फिडरबाटवितरीत ११ केभी लाइनमा नयाँ फिडर तान्नका लागि विद्युत् कटौती गर्न लागिएको हो। प्राधिरकणले शुक्रबार र शनिबार बिहान १० बजेदेखि साँझ ५ बजेसम्म उक्त फिडरअन्तर्गतका बाग्डोल क्षेत्रमा विद्युत् कटौती हुने जनाएको छ । प्राधिकरणका अनुसार सानेपा चक्रपथ, खाद्य गोदाम, चाइनिज क्याक्प क्षेत्रलगायत क्षेत्रमा विद्युत् कटौती हुनेछ। प्राधिकरणले तोकिएको काम समयअगावै सम्पन्न भएको खण्डमा विद्युत् पुनःप्रवाह हुने जनाएको छ।"
स्थानीय तहमा धमाधम लकडाउन,इलाम : इलामको सूर्योदय नगरपालिका र सन्दकपुर गाउँपालिकाले आफ्नो क्षेत्र लकडाउन गर्ने निर्णय गरेका छन्। सूर्योदय नगरपालिकाले अनिश्चितकालको लागि लकडाउन गरेको छ भने सन्दकपुर गाउँपालिकाले एक साताको लागि लकडाउन गरेको सूचना जारी गरेको छ। सूर्योदय नगरपालिका ११ को आइतबारे स्थित घरमा रहेका सशस्त्र प्रहरीलाई कोरोना भाइरसको संक्रमण पुष्टि भएपछि आइतबारे बजार क्षेत्र सिल गरेको नगरपालिकाले पशुपतिनगरमा कार्यरत अर्को सशस्त्र प्रहरीमा समेत कोरोना पुष्टि भएपछि सूर्योदयले नगर क्षेत्रमा लकडाउनको घोषणा गरेको हो। सन्दकपुर गाउँपालिकामा रहेको पञ्चकन्या हाइड्रोपावरको क्यानल पहिरोको जोखिममा परेपछि त्यसको अध्ययनको लागि काठमाण्डौबाट आएको टोलीमा सहभागीमा समेत कोभिड १९ पुष्टि भएपछि सन्दकपुर गाउँपालिकाले एक साताको लागि लकडाउनको घोषणा गरेको छ। हाइड्रोपावरको अध्यनको लागि आएका ११ जनाको कोरोना पोजेटिभ आएको खवर पाएपछि एक सातालाई गाउँपालिका क्षेत्र लकडाउन गरेको सन्दकपुर गाउँपालिका अध्यक्ष उदय राईले जानकारी दिए। गाउँपालिकाले अन्तर तह र वडा जाने बाटो समेत सिल गरेको छ। हाइड्रोपावरको अध्ययनको लागि आएको टोली इलाम नगरपालिका क्षेत्रको होटल ग्रीन भ्युमा होटलमा समेत बास बसेका थिए। रोङ गाउँपालिकाले मेची राजमार्ग आसपासको जोरकलस र कुटिडाँडाको पसल बन्द गर्न सूचना जारी गरेको छ। सूचना जारी गरेपनि जोरकलश क्षेत्रमा दैनिक पसल खुल्ने गरेका छन्। विहीबार इलामको सशस्त्र प्रहरी बल हेड क्वार्टर नम्बर १ का १६ जनालाई कोरोना पुष्टि भएको छ। हालसम्म इलामका ७६ जना कोरोना संक्रमित भएका छन्।
दरौँदी नदी तर्ने क्रममा पालुङटारका दुई जना बेपत्ता,गोरखा : दरौँदी नदी तर्ने क्रममा बगाएर पालुङटार नगरपालिका १ खुर्पाजुङका दुईजना बालक बेपत्ता भएका छन्। जरेबर भन्ने ठाउँबाट फुटबल खेल्न गएका चार जनामध्य दुई जना खोला तर्ने क्रममा बगाएर बेपत्ता भएको स्थानीयबासीलाई उद्धृत गर्दै प्रहरीले जनाएको छ। करिब १५ वर्षीय प्रज्वल श्रेष्ठ र करिब १४ वर्षका सबिन श्रेष्ठ बिहिबार दिउसो एकबजेतिर बेपत्ता भएको जिल्ला प्रहरी कार्यालय गोरखाका एसपी सुरेन्द्र गुरुङले बताए। प्रज्वल अन्नपूर्ण माविमा कक्षा १० मा पढ्छन् भने सविन शारदा माविमा कक्षा ८ मा पढ्छन्। स्थानीयबासीले दरौंदी नदीमा खोजी गर्दा नभेटिएको उनका आफन्त सम्झना श्रेष्ठले जानकारी दिइन। दरौँदी नदी तरेका चार जनामध्य दुई जना भने खोला पार गरेका प्रहरीले जनाएको छ।
चुच्चेपाटीमा श्रीमती र छोरीमाथि एसिड प्रहार,काठमाडौं : काठमाडौंको चुच्चेपाटीमा आमा र छोरीमाथि एसिड आक्रमण भएको छ। बिहीबार साँझ करिब ९ बजे हेटौंडा घर भइ चुच्चेपाटी बस्दै आएका अन्दाजी ४४ राजन विष्टले श्रीमती र छोरीलाई एसिड प्रहार गरेका हुन्। उनलाई अहिले प्रहरीले नियन्त्रणमा लिएको बताएको छ। उनले मादक पदार्थ सेवन गरी एसिड प्रहार गरेको प्रहरीको भनाई छ। विष्टलाई नियन्त्रणमा लिएर महानगरीय प्रहरी वृत्त बौद्धको हिरासतमा राखिएको छ। आमा छोरीको टाउको र अनुहारमा एसिड परेकाले अस्पताल लगिएको छ। गत साउन ८ गते सीतापाइलामा रौतहटका मोहमद आलमको निर्देशनमा भारतीय नागरिक मुन्ना मोहमदले २२ वर्षीया युवतीमाथि एसिड प्रहार गरेका थिए।
वीरगन्जमा कोरोनाले थप दुईको मृत्यु,वीरगन्ज : वीरगन्जमा बिहीबार थप २ जनाको कोरोना भाइरस (कोभिड१९) संक्रमणले मृत्यु भएको छ। वीरगन्जको गण्डकस्थित अस्थायी कोभिड अस्पतालमा उपचारका क्रममा बिहीबार बिहान मृत्यु भएका वीरगन्ज १० आदर्शनगरका ५७ वर्षीय पुरुषमा बिहीबार साँझ संक्रमण पुष्टि भएको हो। बिहीबार बिहान ८ बजे मृत्यु भएका ती पुरुषको स्वाब संकलन गरेर नारायणी अस्पतालको प्रयोगशालामा परीक्षण गर्दा बिहीबार साँझ पीसीआर रिपोर्ट पोजिटिभ आएको अस्पतालका मेसु डाक्टर मदन उपाध्यायले जानकारी दिए। मुटुरोगी ती पुरुषमा निमोनिया र श्वासप्रश्वासको समस्या देखिएपछि गत मङगलबार दिउँसो कोभिड अस्पतालमा भर्ना गरिएको थियो। उपचारकै क्रममा बुधबार राति करिब १० बजेपछि स्वास्थ्य झन् बिग्रिएपछि उनलाई भेन्टिलेटरमा राखिएको थियो । उनको बिहीबार बिहान साढे ८ बजे मृत्यु भएको कोभिड अस्पतालका डाक्टर उदय नारायण सिंहले जानकारी दिए। यस्तै गत साउन २० गते राति आफनै घरमा मृत्यु भएका वीरगन्ज ११ मुर्लीका ८० वर्षीय वृद्धमा पनि कोरोना संक्रमण पुष्टि भएको छ। नारायणी अस्पतालको प्रयोगशालाबाट बिहीबार साँझ प्राप्त रिपोर्टमा ती वृद्धको पनि पीसीआर रिपोर्ट पाजिटिभ रहेको मेसु उपाध्यायले बताए। मूर्लीस्थित आफनै घरमा साउन २० गते राति मृत्यु भएका वृद्धको कोरोना परीक्षणका लागि बुधबार बिहान स्वाब संकलन गरेर नारायणी अस्पतालको प्रयोगशालामा पठाइ थियो। योसंगै पर्सामा कोरोना संक्रमणबाट मृत्यु हुनेको संख्या १९ पुगेको छ। साउनमा मात्रै पर्सामा १५ जनाको मृत्यु भएको छ।
संक्रमित कतै तरकारी त कतै पान बेच्दै !,"विराटनगर : विराटनगर महानगरपालिकामा तरकारी एवं फलफूलको व्यापार गर्दै आएका व्यापारीमा कोरोना भाइरस (कोभिड१९) संक्रमण पुष्टि भएको छ। कोशी अस्पतालको प्रयोगशालामा गरिएको परीक्षणबाट बुधबार साँझतिर विराटनगर महानगरपालिका१७ का ३५ वर्षीय पुरुषमा कोरोना संक्रमण पुष्टि भएको हो । कोशी अस्पताल कोभिड१९ उपचार केन्द्रको आइसोलेसनमा भर्ना गर्नलाई उनको खोजीका लागि प्रहरी चौकी मटेरुवा र नगर रक्षकको अलगअलग टोली परिचालित गरिएको थियो । वडाअध्यक्षलाई खवर गरेर प्रहरी सहायक निरीक्षक ताराबहादुर बस्नेतको टोली घरमै पुग्यो। तर उनी घरमा भेटिएनन्। परिवारका सदस्यबाट नम्बर लिएर फोन गर्दा पनि सम्पर्क हुन सकेन। धेरै समयको प्रयासपछि सम्पर्क हुँदा उनी विराटनगर११ मा रहेको नयाँ गुद्री बजारमा तरकारी बेचिरहेका थिए। उनी गुद्री बजारमा तरकारी बिक्री गरिरहेका छन् भन्ने सुनेर उपचारका लागि लैजान नगर प्रहरीका निरीक्षक राजन पौडेलको नेतृत्वमा नगर रक्षकको टोली पुग्यो। टोली पुग्दा उनले काम गर्ने पसलमा तरकारी किन्नेको भीडभाड थियो। गुद्री बजारको पसलमा काम गर्छन् भन्ने कुरा थाहा नहुँदा कोरोना संक्रमण पुष्टि भइसकेका उनको खोजीमा प्रहरी र नगर रक्षकले निक्कै समय खर्चनु पर्यो। उनका दाजुभाइले स्वाब परीक्षण गराएका थिए। भाइको भने रिपोर्ट नेगेटिभ आएको महानगरले जनाएको छ। यसअघि साउन १४ गते बुधबार कोरोना देखिएका अर्का संक्रमित विराटनगरको शनिमन्दिर चौकमा पान बेचिरहेको अवस्थामा भेटिएका थिए। महानगरले पानपसलबाटै एम्बुलेन्समा राखेर आइसोलेसनमा भर्ना गरेको थियो। उनले बीपी कोइराला स्वास्थ्य विज्ञान प्रतिष्ठान धरानमा कोरोना जाँच गराएका थिए। परीक्षणका लागि स्वाब दिएर पान बेच्न आएका उनको रिपोर्ट पछि पोजिटिभ देखिएको थियो। कोरोनाको शंका लागेर परीक्षणको दायरामा आएकालाई स्थानीय प्रशासन र महानगरले होम क्वारेन्टाइनमा बस्न आग्रह गर्दै आएको छ। तर स्वाब परीक्षण गर्न दिएका रिपोर्ट सार्वजनिक नभइकन आआफ्नो काममा व्यस्त हुने गरेको पाइएको छ। परीक्षणको रिपोर्ट नआएसम्म कोरोना लागेको कुरा प्रष्ट हुँदैन, महानगरको जनस्वास्थ्य महाशाखा प्रमुख रमेश कार्कीले भने, सबैले सतर्कता अपनाउनुको विकल्प छैन।"
आफैले थापेको एम्बुसमा परी मृत्यु,सन्धिखर्क : अर्घाखाँचीको सन्धिखर्क नगरपालिका ५ को रिङदीमा आफैले थापेको एम्बुसमा परेर एकजनाको मृत्यु भएको छ । जिल्लाका विभिन्न ठाउँमा बदेल मार्नका लागि मकैबारीमा करेन्ट लगाउने गर्दछन् । मकै जोगाउनका लागि बँदेल मार्न करेन्ट लगाएर आफैले बनाएको एम्बुसमा परेर अन्दाजी ५० वर्षीय तुल्सीराम पाण्डेको मृत्यु भएको स्थानीय विष्णु भुसाले बताए । छत्रदेव गाउँपालिका ३ बल्कोट घर भएका पाण्डे रिङदीमा बस्दै आएका थिए ।मकै जोगाउनका लागि बँदेल मार्नका लागि रातीमा करेन्ट लगाउने गरिन्छ । घटनाको अनुसन्धान भइरहेको जिल्ला प्रहरी कार्यालय अर्घाखाँचीका प्रहरी निरीक्षक प्रकाश खत्रीले बताए ।
काठमाडौंमा थपिए ८७ जना कोरोना संक्रमित,"काठमाडौं : काठमाडौं उपत्यकामा थप ८७ जनामा कोरोना पुष्टि भएको छ। २४ घण्टामा गरिएको परीक्षणमा काठमाडौंमा उपत्यकामा ८७ जनामा कोरोना पुष्टि भएको हो। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार काठमाडौंका ७६, भक्तपुरका १ र ललितपुरमा १० जनामा कोरोना संक्रमण पुष्टि भएको हो। नेपालमा २४ घण्टाको अवधिमा देशभर ३६० संक्रमित थपिएका छन्। हाल देशभर संख्या २१ हजार ७५० पुगेको छ। काेराेनाले मृत्यु हुनेको संख्या ६५ पुगेको छ । नेपालमा संक्रिय संक्रमितको संख्या ६ हजार २ सय ९६ छ। मन्त्रालयका अनुसार पछिल्लो २४ घण्टामा २३३ डिस्चार्ज भएका छन्। कुल डिस्चार्ज हुनेको संख्या भने १५ हजार ३८९ पुगेको छ।"
"'उपत्यकामा कोरोनाको डरलाग्दो संक्रमण, अस्पतालमा बेड अभाव हुनसक्ने' (भिडियाे)","काठमाडौं : स्वास्थ्य तथा जनसंख्या मन्त्रालयले काठमाडौं उपत्यकामा कोरोनाको संक्रमण ह्वात्तै बढेकाले सचेत रहन आग्रह गरेको छ। मन्त्रालयका प्रवक्ता डा जागेश्वर गौतमले बिहीबारको नियमित पत्रकार सम्मेलनमा काठमाडौं उपत्यकामा कोरोना संक्रमित दर बढेकाले अप्ठ्यारो परिस्थिति सिर्जना भएको बताए। 'संक्रमण दर बढेकाले अप्ठ्यारो परिस्थिति छ। कुनै पनि सरकारी, सामुदायिक र निजी कार्यालयमा कुनै पनि बैठक, छलफल वा सेमिनार बन्द गर्नु', गौतमले भने, 'छलफल गर्नुपरे भर्चुअल विधिबाट गर्न अपील गर्दछौं।' २४ घण्टामा ३६० जनामा कोरोना पुष्टि : संक्रमितको संख्या २१७५० काठमाडौंमा थपिए ८७ जना कोरोना संक्रमित पत्रकार सम्मेलनमा गौतमले काठमाडौंमा कोरोना संक्रमण वृद्धि भएकाले अस्पतालमा बेड, उपकरण र स्वास्थ्यकर्मीको अभाव हुने सम्भावना रहेको बताए। 'औषधि र भेन्टिलेटरले उपचारमा सहयोग मात्र गर्ने हो। संक्रमण बढ्दै गएमा हाम्रो अस्पतालले धान्न सक्दैन', उनले भने, 'अहिले जनस्वास्थ्यको मापदण्ड कडाइका साथ लागू गर्नुहोला।' २४ घण्टाको अवधिमा काठमाडौं उपत्यकामा ८७ जनामा कोरोना पुष्टि भएको छ। गौतमका अनुसार काठमाडौंका ७६, भक्तपुरका १ र ललितपुरमा १० जनामा कोरोना संक्रमण पुष्टि भएको हो। नेपालमा २४ घण्टाको अवधिमा ३६० जना कोरोना संक्रमित थपिएका छन्। हाल देशभर संख्या २१ हजार ७५० पुगेको छ। काेराेनाले मृत्यु हुनेको संख्या ६५ पुगेको छ ।"
घर बसेर क्वारेन्टाइन गएका पुरुषमा कोरोना देखिएपछि आरुघाटबासी त्रसित,गोरखा : दुई दिन घरपरिवारसँग बसेर क्वारेन्टाइन गएका गोरखाका एकजनामा कोरोना पोजिटिभ देखिएको छ । भारतबाट आइ दुईदिन घर परिवारसँग बसेर भीमोदय माविको क्वारेन्टाइनमा बस्न गएका आरुघाट गाउँपालिका ९ बगैँचाटोलका ४६वर्षीय पुरुषमा कोरोना पोजिटिभ देखिएको गाउँपालिकाका स्वास्थ्य शाखा प्रमुख विजय श्रेष्ठले जानकारी दिए । उनी भारतीय सेनामा आवद्ध छन् । गत साउनको १७ गते घरमा आइपुगेका उनलाई समुदायले दुई दिनपछि साउन १९ गते मात्र क्वारेन्टाइन पुर्याएका थिए । उनको सम्पर्कमा धेरैजना गएको हुनसक्ने भन्दै आरुघाट बजारका बासिन्दा त्रसित भएका छन् ।
मेडिकल कलेजले भर्ना लिन नमान्दा गेटमै बिरामीको मृत्यु,"वीरगन्ज : वीरगन्जको नेशनल मेडिकल कलेजले उपचारका लागि भर्ना लिन नमान्दा एक बिरामीको मेडिकल कलेजकै अगाडि मृत्यु भएको छ । वीरगन्जका निजी अस्पतालले बिरामी भर्ना लिन नमानेको गुनासो आएपछि जिल्ला प्रशासन कार्यालय पर्साले बिहीबार नै जनस्वास्थ्यमा खेलवाड नगर्न सूचना जारी गरेको थियो । तर स्थानीय प्रशासनले सूचना जारी गरेकै दिन नेशनल मेडिकल कलेजले भर्ना लिन नमान्दा मेडिकल कलेजकै गेटमा बिहीबार बिहान वीरगन्ज १४ श्रीपुरका ६४ वर्षीय चलितर महत्तोको मृत्यु भएको हो । महत्तोलाई उपचारका लागि बिहीबार बिहान मेडिकल कलेजमा लिएर जाँदा भर्ना नलिएका कारण महत्तोको मृत्यु भएको मृतकका भाइ शम्भु महत्तोले बताए । बिरामी लिएर मेडिकल कलेजमा जाँदा गेटमा खटिएका कर्मचारीले एमडीले भनेपछि मात्रै भित्र जान दिने भन्दै रोकि दिएको भन्दै शम्भुले भने, 'दाइलाई कोरोना नभएको नेगेटिभ रिपोर्ट देखाउँदा पनि मानेन्, आधा घण्टासम्म हार गुहार गर्यौं तैपनि केही लागेन, दाइको मृत्यु भयो ।' शम्भुका अनुसार, बुधबार राति महत्तोको दिशामा रगत देखिएको र श्वासप्रश्वासमा पनि समस्या भएपछि परिवारजनले उपचारका लागि बिहीबार बिहान मेडिकल कलेज लिएर गएका थिए । दुई दिनअघि हल्का ज्वरो र खोकी भएपछि महत्तोलाई मेडिकल कलेजमै लिएर जाँदा पीसीआर जाँचको रिपोर्ट लिएर आउनु भन्दै फर्काइ दिएका थिए । त्यसपछि साउन ११ र १५ गते गरी २ पटक पीसीआर परिक्षण गराउँदा महत्तोको दुवै पटकको रिपोर्ट नेगेटिभ आएको थियो । 'बिहीबार बिहान गेटमा रोक्दा दुवै नेगेटिभ रिपोर्ट देखायौं तै पनि गेटमा खटिएका कर्मचारीले मानेन्, एमडीले भनेपछि मात्रै भर्ना लिन्छौं भने, मृतक महत्तोका भाइ शम्भुले भने, 'भर्ना लिन नमान्दा उपचार नपाएर दाइको ज्यान गयो।' नेशनल मेडिकल कलेजका कोभिड फोकल पर्सन डाक्टर असरफ हुसेनले भने मेडिकल कलेजलाई बदनाम गराउन झुठो आरोप लगाइएको बताए । उनले भने, 'पीसीआरको नेगेटिभ रिपोर्ट लिएर आएका बिरामीलाई भर्ना गरेर उपचार गर्दै आएका छौं, गेटबाटै फर्काइएको आरोप झुठो हो । नेशनल मेडिकल कलेजका प्रबन्धक निर्देशक बसरुद्धिन अन्सारीले भने आफूलाई यस विषयमा जानकारी नभएको बताए । हेलिकप्टर चाटर्ड गरेर काठमाडौं जाँदै बिरामी वीरगन्जका निजी अस्पतालले लापरवाही गर्न थालेको र उपचार पनि विश्वसनीय नभएको भन्दै आर्थिक रुपमा सम्पन्न हुनेहरु हेलिकोप्टर चाटर्ड गरेर काठमाडौं जान थालेका छन् । पछिल्लो ३ दिनयता मात्रै ४ जना बिरामी उपचारको लागि हेलिकोप्टर चाटर्ड गरेर काठमाडौं गएका हुन् । साउन २० गते मंगलबार वीरगन्ज १० आदर्शनगरक सुत्केरी महिला अन्नु क्याललाई हेलिकोप्टरबाट काठमाडौं पठाइएको जिल्ला प्रहरी कार्यालय पर्साले जनाएको छ । आर्दशनगरकै मुटुरोगी ६५ वर्षीय घनश्याम चाचानको श्वासप्रश्वासमा समस्या भएपछि उपचारका लागि उनी साउन २१ गते बुधवार हेलिकोप्टर चाटर्ड गरी काठमाडौं गएका हुन् । यस्तै श्वासप्रश्वासमा समस्या देखिएका वीरगन्जका शिक्षक समेत रहेका नेकपाका युवा नेता अरविन्द सिंहलाई पनि बुधबार दिउँसो हेलिकोप्टर मार्फत काठमाडौं पठाइएको हो । बिहीबार पनि वीरगन्ज महानगरपालिका ६ का डाक्टर नविन चौधरीकी श्रीमती ३१ वर्षीया अल्का कुमारीलाई उपचारका काठमाडौं पठाइएको छ । वीरगन्जका निजी अस्पतालले कोरोनाको आशंकामा भर्ना लिन छाडेपछि बिरामी हेलिकोप्टर चाटर्ड गरेर उपचारका लागि काठमाडौं जाने क्रम बढेको हो ।"
समुदायमा कोरोना देखिएपछि गोरखाको लक्ष्मीबजार 'सिल',"गोरखा : व्युटी पार्लर सञ्चालकलाई देखिएको कोरोना समुदायमा फैलिएपछि गोरखा नगरपालिका ९ लक्ष्मीबजार क्षेत्रलाई पूर्ण रुपमा बन्देज(सिल) गरिएको छ । बिहीबार सम्पन्न जिल्लास्तरीय कमाण्डपोष्ट एवं सिसिएमसीको बैठकले लक्ष्मीबजार र यस आसपासका क्षेत्रलाई सिल गर्ने निर्णय गरेको हो । 'लक्ष्मीबजारकी व्युटिपार्लर सञ्चालकलाई संक्रमण देखिएको र उनको कन्ट्याक ट्रेसिङको क्रममा समुदायका तीनजनामा संक्रमण देखिएपछि लक्ष्मीबजार र आसपासका क्षेत्रलाई पूर्णरुपमा बन्देज(सिल) गर्ने निर्णय भएको छ,'बैठकको निर्णय सुनाउँदै जिल्ला प्रशासन कार्यालयका सूचना अधिकारी हर्क रोकाले भने, 'पूर्वमा खोलखोले, कट्टेलचोक, पश्चिममा टक्सार, सातदोबाटो, उत्तरमा सिर्दिखोला र दक्षिणमा लुदीखोलाको घेराभित्रको क्षेत्रलाई सिल गर्ने निर्णय भएको हो ।' व्युटिपार्लर सञ्चालक काठमाडौं जाने क्रममा नागढुंगा चेकप्वाइण्टको कोरोना परीक्षणमा कोरोना पोजिटिभ देखिएपछि उनको सम्पर्कमा आएका ५१ जनाको पीसीआर परीक्षण गरिएको थियो । जसमध्ये बिहिबार तीनजनामा कोरोना पोजिटिभ देखिएको वडाअध्यक्ष कुलबहादुर कुँबरले जानकारी दिए ।"
कोरोना संकटमा कसरी मनाउने चाडपर्व : स्वास्थ्य मन्त्रालयले ल्यायो मापदण्ड,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) संकटको समयमा चाडपर्व मनाउनका निम्ति सरकारले मापदण्ड तयार पारेको छ। स्वास्थ्य तथा जनसंख्या मन्त्रालयले सार्वजनिक गरेको मापदण्ड अनुसार अब चाडपर्व मनाउनुपर्नेछ। मन्त्रालयले सरकारले रोक लगाए पनि जात्रा तथा धार्मिक सभाले निरन्तरता पाएको भन्दै यस्तो मापदण्ड बनाएर सार्वजनिक गरेको हो। मापदण्ड अनुसार अब जात्रा र उत्सव मनाउँदा घरभित्रका सदस्यबाहेक अरुसँग भेटघाट कम गर्नुपर्नेछ। अत्यावश्यक भएमा दुई मिटको दूरी कायम गर्नुपर्ने मापदण्डमा उल्लेख छ। अत्यावश्यक काममले घरबाहिर जानु परेमा मास्क लगाउने, जमघटमा नपुग्दै साबुनपानीले हात धुने वा स्यानिटाइजर लगाउनुपर्नेछ। मन्त्रालयले तयार पारेको मापदण्डमा धार्मिक भेलामा २५ जनाभन्दा बढी उपस्थित हुन पाइने छैन। भौतिक दूरीको ख्याल गर्नुपर्नेछ, देवीदेवताको मूर्ति नछुनसमेत मन्त्रालयले सुझाव दिएको छ। मापदण्डले ६० वर्षभन्दा माथि र १२ वर्षभन्दा कम उमेर, गर्भवती, रोग प्रतिरोधी क्षमता कम भएका, अंग प्रत्यारोपण गरेका र दीर्घरोगीलाई चाडपर्व र उत्सवमा उपस्थित नहुन आग्रह गरेको छ। मापदण्ड जस्ताको तस्तै"
प्रदेश १ का कानूनमन्त्री कार्की आइसोलेसनमा,विराटनगर : प्रदेश नं १ का आन्तरिक मामिला तथा कानूनमन्त्री हिक्मतकुमार कार्की होम आइसोलेशनमा बसेका छन्। केही दिन पहिले सङ्घीय राजधानी काठमाडौँमा प्रदेश प्रहरी विधेयक पारित भइसकेपछि प्रदेशमा प्रहरी व्यवस्थापन सम्बन्धमा भएको छलफलमा सात वटै प्रदेशका आन्तरिक मामिला तथा कानूनमन्त्री सहभागी रहेका अवस्थामा प्रदेश नं२ का आन्तरिक मामिलामन्त्री ज्ञानेन्द्र यादवलाई कोरोना सङ्क्रमण भएको पुष्टिसँगै उनी होम आइसोलेशनमा बस्नुभएको मन्त्री कार्कीका स्वकीय सचिव कमल पौडेलले जानकारी दिए। पौडेलका अनुसार मन्त्री कार्कीले आफूहरुसँग प्रत्यक्ष सम्पर्कमा रहेका सबैलाई स्वाब परीक्षण गर्न आग्रह गरेका छन्। मन्त्रीको निवासमा कार्यरत सबैको स्वाब लिने तयारी भइरहेको सचिव पौडेलको भनाइ छ।
कोरोना कहर : मोरङका नौ स्थानीय तहमा 'लकडाउन',"विराटनगर : कोरोना भाइरसको संक्रमण तीव्ररुपमा फैलदै गएपछि बिहीबारसम्ममा मोरङका नौवटा स्थानीय तहलाई ' लकडाउन' को परिधिमा ल्याइएको छ । संक्रमण नियन्त्रण एवं रोकथामनका लागि स्थानीय तहले धमाधम 'लकडाउन' गर्न थालेका हुन् । संक्रमणको अवस्था विश्लेषण गरेर आवश्यक कदल चाल्न सक्ने निर्णय प्रदेश १ सरकारले गरेपछि स्थानीय तहलाई 'लकडाउन' का लागि बाटो खुलेको थियो । सर्वसाधारण, नागरिक अगुवा, सुरक्षा निकाय, उद्योगी, व्यवसायी, बुद्धिजिवी, अधिकारकर्मी, पेशाकर्मी समेतको तीव्र दबाबपछि थप कोरोना नफैलिओस भन्नलाई 'लकडाउन' गर्नुपर्ने अवस्था आएको स्थानीय तहरुले जनाएका छन् । मोरङमा पहिलो पटक साउन १६ गते विराटनगर महानगरपालिकाले संक्रमण बढेको भन्दै पहिलो पटक 'लकडाउन' गरेको थियो । बिहीबारसम्ममा 'लकडाउन' गर्ने स्थानीय तहको संख्या नौ पुगेको हो । विराटनगर महानगर, रंगेली, रतुवामाई, धनपालथान, सुनवर्षी, सुन्दरहरैँचा, पथरीशनिश्चरे, बेलबारी नगरपालिका र कानेपोखरी गाउँपालिकाले 'लकडाउन' गरेका छन् । जहदा र कटहरी गाउँपालिकाले 'लकडाउन'को घोषणा नगरे पनि कार्यालय र गाउँपालिका अन्र्तगतका वडा कार्यालय बन्द गरेका छन् । ग्रामथान, मिक्लाजुङ, उर्लाबारी, केराबारी, बूढीगंगा गाउँपालिका र लेटाङ नगरपालिकामा 'लकडाउन' गरिएको छैन । 'लकडाउन ' नगरिएका स्थानीय तहमा 'लकडाउन ' गरिएका तहमा जस्तो भाइरसको संक्रमण छैन । विराटनगर महानगरपालिकाको जनस्वास्थ्य महाशाखा प्रमुख रमेश कार्कीले सबै जनाले होसियारी र सावधानी अपनाउनुको विकल्प नभएको बताए । 'संक्रमण समुदायस्तरमा फैलिइसकेको छ,' उनले भने, 'सावधानी नअपनाए संक्रमणबाट जोगिने सम्भावना कम छ ।' कार्कीले अतिआवश्यक काम बाहेक घरबाहिर ननिस्कन सबैलाई आग्रह गरेका छन् । संघीय सरकारले कोरोना भाइरसको रोकथाम तथा नियन्त्रणका गत चैत ११ गतेदेखि सुरु गरेको 'लकडाउन ' साउन ७ गतेदेखि हटाएको थियो । साउन ७ गते सम्म मोरङमा कोरोना संक्रमितको संख्या दुई सय ११ थियो । 'लकडाउन ' खुलेको दुई सातामै मोरङमा दुई सय १९ जना संक्रमित थपिएका छन् । मोरङमा बिहीबारसम्म संक्रमितको संख्या चार सय ३० पुगिसकेको जिल्ला स्वास्थ्य कार्यालय मोरङका प्रमुख ज्ञानबहादुर बस्नेतले बताए ।मोरङका १७ वटै स्थानीय तहमा संक्रमण फैलिएको जानकारी उनले दिए ।"
आइसोलेसनको खानामा किरा,"राजविराज : खानाको विषयलाई लिएर राजविराजस्थित आइसोलेसन केन्द्रको खानामा किरा भेटिएको छ। खानामा किरा भेटिएको भन्दै संक्रमितहरु राजविराजस्थित साइकृष्ण हस्पिटल एण्ड मेडिकल कलेजको आइसोलेसन केन्द्रमा आक्रोशित भएर तोडफोडमा उत्रेका छन्। एक बालकले खाँदै गरेको खानामा किरा फेला परेको भन्दै संक्रमितहरुले खाना नखाने अडान राखेर भोक हडतालमा बसेका छन्। पटकपटक गुनासो गर्दा पनि व्यवस्थापन पक्षले सुधार नगरेपछि आफूहरुले टेवुल, बेञ्च तोडफोड गरेर अनसनमा बसेको संक्रमित एक युवकले बताए। खानामा सुधार गर्न माग गर्दै केही दिनदेखि विरोध जनाएपछि झनै समस्या थपिएको भन्दै संक्रमित युवकले माग सम्बोधन गर्नुभन्दा पनि व्यवस्थापन पक्ष आत्मप्रशंसामा रमाउन खोजेको आरोप लगाए। निको भएर फर्कनेहरुले आइसोलेसन केन्द्रको व्यवस्थापन र स्वास्थ्यकर्मीको व्यवहार अत्यन्त राम्रो रहेको भन्दै गरेको प्रशंसाप्रति उनको संकेत थियो। निको भएर ठूलो सङ्ख्यामा बुधबार राति घर फर्कनेहरुले आइसोलेसन केन्द्रमा रहेका २र४ जना युवाहरु खैनी, गुटखा खाएर फोहोर गर्ने, रातभरी तास खेलेर नसुत्ने, होहल्ला गर्ने, व्यवस्थापन विरुद्ध योजनाबद्ध ढंगले लाग्ने गरेको र आफूहरु बाध्य भएर मौन बस्नु परेको जस्ता आरोप लगाएका थिए। आइसोलेसन केन्द्रभित्र व्यवस्थापन पक्षको विरोध गर्ने र बाहिर निक्लने बित्तिकै प्रशंसा गर्नेहरुको शैली देखेर आश्चर्य लागेको भन्दै विरोधमा रहेका संक्रमित युवकले डाक्टरको दवाबमा बाध्यतावश उनीहरुले कुरा फेरेको दाबी गरे। अस्पतालका निमित्त मेडिकल सुपरिटेन्डेन्ट डाक्टर रणजीतकुमार झाले समाजमा पहिचान बनाएका व्यक्तित्वहरुले स्वस्फूर्त बोलेको कुरालाई अरुले सिकाएर बोलेको भन्नु उनीहरुको अपमान गर्नु हो भन्दै संक्रमतिमध्येका ५६ जनाले गर्न नहुने काम गरिरहेको बताए। उनले महिला स्वास्थ्यकर्मीलाई जिस्काउने, अपशब्द बोल्ने, दुव्यवहार गर्ने, तोडफोड गर्ने, बहाना खोजी खोजी विवाद गर्ने तथा संक्रमितहरुको पहिचान खोलेर तस्विर र भिडियो सार्वजनिक गर्ने गरेको कामप्रति आपत्ति जनाए। संक्रमितहरुले आइसोलेसन केन्द्रमा रहेको बेञ्च, टेबुल, टेन्ट तोडफोड गरेको र तीन वटा सिसी क्यामेरासमेत बिगारेको अस्पताल प्रशासनले जनाएको छ। तनाव उत्पन्न भएपछि आइसोलेसनमा खटिएका स्वास्थ्यकर्मीलगायत नास्ता, खानाको व्यवस्थापन पक्षले आइसोलेसन स्थल छाडेर अस्पताल पुगेका छन्। आइसोलेसन केन्द्रका सामग्रीहरु तोडफोड गर्न र स्वास्थ्यकर्मीहरुलाई दुव्यवहार गर्न थालेपछि उनीहरु भागेर अस्पताल आएको डाक्टर झाले वताए। उनले भने पहिले राम्रै थियो, एक सातादेखि लगातार स्वास्थ्यकर्मीमाथि दुव्यवहार हुन थालेपछि घरपरिवार छाडेर आइसोलेसन केन्द्रमा खटिरहेका स्वास्थ्यकर्मीलाई काममा खटाउन गाह्रो भइरहेको छ। हात जोडेर खाना पकाउनेलाई अहिले रातको खाना तयार गर्न पठाएको भन्दै डाक्टर झाले अस्पतालले स्वास्थ्य सेवा र उपचार बाहेक खाना व्यवस्थापनको जिम्मा लिन नसक्ने बताए। खाना व्यवस्थापनको जिम्मा नेपाली सेनालाई दिने विषयमा छलफल भइरहेको छ। राजविराज नगरपालिका प्रमुख शम्भुप्रसाद यादव, जिल्ला प्रशासन कार्यालय सप्तरीका प्रशासकिय अधिकृत आनन्द ठाकुरले आइसोलेसनमा भएको सम्पूर्ण घटना विवरणको यथार्थ जानकारी लिन सम्बन्धित व्यक्तिहरुसँगै गएर भेटेको बताए। स्वास्थ्यकर्मीको टोली, खाना व्यवस्थापन पक्ष पछि विरोधमा रहेका ६७ जना संक्रमितहरुसँग भेटेर समाधानको उपाय खोज्ने उनले बताए। संक्रमितले पटकपटक खानाको विषयमा गुनासो गरेपछि राजविराज नगरपालिकाका प्रमुख यादवले बुधबार संक्रमतिहरुसँग भेट गरेका थिए। संक्रमितहरुले चामल गुणस्तरहिन भएको गुनासो गरेपछि नगर प्रमुख यादवकै निर्देशनमा नयाँ चामलको साटो बिहीबारदेखि पुरानो चामल पकाईएको थियो। खानामा किरा भेटिएको भन्दै संक्रमितहरुले होहल्ला गरेपछि व्यवस्थापनले पुनः खाना पकाएर दिएको बताउँदै डाक्टर झाले ६ जना बाहेक सबै संक्रमितले खाएको बताए। दोस्रो पटक ल्याएको खानामा पनि किरा भेटिएको भन्दै संक्रमित एक युवकले खानामा सुधार गर्नुपर्ने माग ६ जनाको मात्र नभई सबै संक्रमितको साझा माग भएको बताए।"
सुर्खेतमा नागरिकता वितरण बन्द,"सुर्खेत : सुर्खेतमा नागरिकता वितरण बन्द गरिएको छ। कोरोना संक्रमणको जोखिम बढेको भन्दै जिल्ला प्रशासन कार्यालयले नागरिकता वितरण लगायतका सेवा बन्द गर्ने निर्णय गरेको हो। प्रशासनले बिहीबार सूचना निकालेर अत्यावश्यकबाहेकका अन्य सेवा बन्द गरिएको जनाएको छ। प्रशासनका अनुसार आइतबारदेखि ति सेवाहरु बन्द हुनेछन्। जिल्ला प्रशासन कार्यालयका अनुसार नागरिकता, राहदानीको सिफारिस, संघसंस्था दर्ता र नविकरण तथा अन्य सिफारिस सेवा पनि बन्द गरिएको हो। जिल्लामा कोरोनाको संक्रमण दर बढेकाले अर्को सूचना प्रकाशित नभएसम्मका लागि यी सेवाहरु बन्द गरिएको सूचनामा उल्लेख छ। यस्तै कोरोनाको संक्रमणको जोखिमपूर्ण अवस्था आएको भन्दै जिल्लामा कृष्ण जन्माष्टमी र तीज पर्व मनाउन पनि रोक लगाएको छ। कोरोना नियन्त्रणका लागि सभा, गोष्ठी, सेमिनार, तालिम, जुलुस, जात्रा, महोत्सवलगायत धार्मिक कार्यक्रमहरुमा पनि रोक लगाइएको जिल्ला प्रशासन कार्यालय सुर्खेतले जनाएको छ। प्रमुख जिल्ला अधिकारी हिरालाल रेग्मीको अध्यक्षतामा बसेको जिल्लास्तरीय विपद् व्यवस्थापन केन्द्रको बैठकले यस्तो निर्णय गरेको हो। अब कृष्णजन्माष्टमी र हरितालिका तीज लगायतका पर्वहरु खुला रुपमा मनाउन पाइने छैन। तीज र जन्माष्टमीमा भीडभाड हुने भएकाले रोक लगाइएको प्रमुख जिल्ला अधिकारी रेग्मीले जानकारी दिए।"
प्रचण्डसहित परिवारका सदस्यको कोरोना रिपोर्ट नेगेटिभ,"काठमाडौं : नेपाल कम्युनिष्ट पार्टी (नेकपा) का अध्यक्ष एवं पूर्वप्रधानमन्त्री पुष्पकमल दाहाल प्रचण्डसहित परिवारका सदस्य एवं सचिवालयका सदस्यको कोरोना रिपोर्ट नेगेटिभ आएको छ। अध्यक्ष दाहाललगायत परिवारका सम्पूर्ण सदस्य, सुरक्षाकर्मी र सचिवालयका सदस्यमा कोरोना परीक्षण गर्दा अध्यक्षको बाहिरी सुरक्षा घेरामा खटिएका छ सुरक्षाकर्मीमा मात्र सङ्क्रमण पुष्टि भएको अध्यक्ष दाहालको सचिवालयले जनाएको छ। बाहिरी घेरामा खटिने छ सुरक्षाकर्मीबाहेक अन्यको कोरोना रिपोर्ट नेगेटिभ आएको अध्यक्ष दाहालका निजी सचिव गङ्गा दाहालले जानकारी दिइन। कुपण्डोलमा रहेको बिध म्यानेजमेन्ट प्रालिद्वारा सञ्चालित कोभिड ल्याबमा अध्यक्ष दाहाल, परिवार, सचिवालयका सदस्य र सुरक्षाकर्मीलगायत ५३ जनाको कोरोना परीक्षण गरिएको थियो।"
हेर्दाहेर्दै छोरालाई चितुवाले लगेपछि,"दमौली : बुधबार राति ८ बजे तनहुँको शुक्लागण्डकी नगरपालिका२ मसारका कृष्णमाया राना छोरासँग घरको पिढीमा बसिरहेका थिए। डेढ वर्षीय छोरा नारायण रानाले कट्टुमा पिसाब फेरेपछि कट्टु फेरिदिनका लागि कृष्णमाया घरभित्र पसेर बाहिर निस्कदा नारायणलाई चितुवाले झम्टियो। कृष्णमाया आत्तिइन, चिच्याइन तर केही सीप लागेन। 'हेर्दाहेर्दै चितुवाले छोरालाई झम्टिएर लगिहाल्यो, एकछिन चिच्याए तर मेरो केही सीप लागेन' आँखाभरी आँशु निकाल्दै कृष्णमायाले भने 'सँगै भएको छोरालाई केही सेकेण्डमै चितुवाले लगेर मार्यो।' त्यतिबेला कृष्णमायाका ससुरा पनि घरको पिढीमै थिए। कान कम सुन्ने भएकाले चितुवाले नातिलाई झम्टेर लगेको उनले पत्तो पाएनन्। बालकका बुबा विष्णुबहादुर मेलाबाट घर फर्किदै हुनुहुन्थ्यो। तत्कालै हारगुहार भएपछि स्थानीयवासी जम्मा भएर बालकलाई खोज्नेतर्फ लागे। एकडेढ घण्टा खोजेपछि घरभन्दा तलको जङ्गलमा नारायणको टाउको र एउटा हात फेला पर्यो। मसारमा चार घरधुरीको मात्रै बसोबास छ। चारैतिर जङ्गलले घेरिएको ठाउँ। मृत्यु भएका नारायण कृष्णमायाका कान्छा छोरा हुन्। जेठो छोरा रोहन ७ वर्षका छन्। घटना भएको बेला जेठो छोरा रोहन र सासु घरभित्र थिए। चितुवाको आक्रमणबाट बालकको ज्यान गएपछि स्थानीयवासी त्रसित छन्। स्थानीयवासी पूर्णबहादुर रानाले चितुवाले फेरि पनि आक्रमण गर्न सक्ने भएकाले सतर्क रहनुपर्ने बताए। 'दुई चारदिन अगाडी पनि गाउँमा चितुवा आएको थियो, त्यतिबेला लखेटियो। यस्तो दुखद घटना हुन्छ भन्ने सोचिएन', उनले भने। तनहुँमा पछिल्लो समय चितुवाको आक्रमण बढ्दै गइरहेको छ। चितुवाको आक्रमणबाट विसं २०७४ फागुन यता दश जना बालबालिकाले ज्यान गुमाएका छन् भने आठ जना घाइते भएका छन्। तनहुँमा भएका चितुवा आक्रमणका घटना सबै रातिको समयमा भएका छन्। 'साँझ परेपछि चितुवाले आक्रमण गर्ने गरेको देखिएको छ,' डिभिजन वन कार्यालय तनहुँका प्रमुख केदार बरालले भने 'घरबाहिर कुरेर बस्ने र बच्चालाई आक्रमण गर्ने गरेको यस अगाडीको घटनाले देखाएको छ।' जिल्लामा चितुवाको आक्रमणका घटना सबै साँझको समयमा भएकाले त्यसबेला विशेष सतर्कता अपनाउनुपर्ने बरालको सुझाव छ। 'रातको समयमा बालबालिकालाई घरबाहिर एक्लै छाड्न हुँदैन, घर वरपरका झाडी सफा राख्ने, घरबाहिर उज्ज्यालो राख्नुपर्छ', उनले भने। बरालका अनुसार एक पटक चितुवाले आक्रमण गरेपछि उक्त चितुवा तीनचार दिन सोही ठाउँ वरपर घुम्ने गर्छ। यसैबीच डिभिजन वन कार्यालय तनहुँले आज पीडितको घरमा पुगेर किरिया खर्चबापत रु ५० हजार प्रदान गरेको छ। उक्त रकम डिभिजन वन प्रमुख बरालले मृतक बालकका बुबा विष्णुबहादुरलाई प्रदान गर्नुभयो। चितुवाको आक्रमणबाट मृत्यु भएका बालकको परिवारलाई थप रु नौ लाख ५० हजार प्रदान गरिनेछ। मानिसको जीवनभन्दा ठूलो पैसा नभएपनि राज्य जनताको साथमा छ भन्ने अनुभूति दिलाउन केही राहत रकम प्रदान गर्ने नीति रहेको बरालले जानकारी दिए। पीडितलाई सान्त्वना दिन पुग्नुभएका शुक्लागण्डकी नगरपालिकाका प्रमुख किसान गुरुङले यस्ता घटना दोहोरिन नदिन सबै सतर्क हुनुपर्ने बताए। पीडित परिवारलाई नगरपालिकाको तर्फबाट सहयोग गरिने बताउँदै उनले भने 'जङ्गलका बीचमा भएका घरहरुमा चितुवाको बढी जोखिम देखिएको छ, रातिको समयमा बच्चालाई एक्लै नछाड्ने, घर बाहिर बत्ती राख्ने लगायतका काम गर्नुपर्ने देखिएको छ।' डिभिजन वन कार्यालय तनहुँले चितुवा नियन्त्रणका लागि उक्त ठाउँमा तत्कालै खोर राख्ने भएको छ। कार्यालयले केही दिन अगाडी आँबुखैरेनी गाउँपालिका१ समस्तीपुरमा दुई वटा खोर राखेको छ। समस्तीपुरमा चितुवाको आक्रमणबाट दश वर्षीया बालिका अमिषा थापा घाइते भएकी थिइन्। चितुवाको आक्रमणबाट विसं २०७४ फागुन १ गते भानु नगरपालिका३ दोरदोरका ६ वर्षीय विशाल श्रेष्ठ, विसं २०७५ कात्तिक २९ गते भानु नगरपालिका४ जोखानेका चार वर्षीया रन्जिता लम्साल, मङ्सिर १५ गते भानु नगरपालिका२ ढल्केवरका १० वर्षीय अमृत गुरुङ, विसं २०७६ जेठ २४ गते भानु नगरपालिका२ भकुण्डथोकका नौ वर्षीया पुष्पा अधिकारी, असोज २१ गते भानु नगरपालिका१ जामुनेगैह्राका चार वर्षीय आशिष बानियाँ र भानु नगरपालिका२ फुस्रेटारमा सात वर्षीय ऋतिक रोकाको मृत्यु भएको छ। त्यस्तै विसं २०७६ पुस १४ गते शुक्लागण्डकी नगरपालिका३ रातमाटाका २२ महीनाका बालक रविन नेपाली, पुस २० गते आँबुखैरेनी गाउँपालिका१ रानागाउँका ८ वर्षीय पुजन सिंजाली र माघ १३ गते बन्दीपुर गाउँपालिका४ लोहीपाखाका दश वर्षीय इशक सुनारको चितुवाको आक्रमणबाट मृत्यु भएको थियो।"
बैतडीमा कोरोना संक्रमितको संख्या ३२० पुग्यो,"बैतडी : बैतडीमा कोरोना संक्रमितको ३ सय २० पुगेको छ । मेलौली नगरपालिका ७ का २८ वर्षीय पुरुषमा कोरोना पुष्टि भएसँगै जिल्लामा संक्रमितको संख्या ३२० पुगेको हो । डडेल्धुरा अस्पताल प्रयोगशालामा गरिएको परीक्षणमा ती युवकमा कोरोना पुष्टि भएको स्वास्थ्य कार्यालयका प्रमुख योगेशप्रसाद भट्टले जानकारी दिए । ती युवकलाई अहिले आइसोलेसनमा राखिएको छ भने स्वास्थ्य अवस्था समान्य रहेको छ । जिल्लामा ३२० जनामा कोरोना संक्रमण देखिँदा सबैभन्दा बढी पञ्चेश्वर गाउँपालिकामा ६० जना संक्रमित रहेका छन् । यस्तै शिवनाथ गाउँपालिकाका ५०, दोगडाकेदार गाउँपालिकाका ४३, सिगास गाउँपालिकाका ४०, दशरथचन्द नगरपालिकाका ३४, मेलौली नगरपालिकाका २८, सुर्नया गाउँपालिकाका २६, पाटन नगरपालिकाका २३, पुर्चौंडी नगरपालिकाका ९ र डिलाशैनी गाउँपालिकाका ७ जनामा संक्रमण पुष्टी भएको छ । संक्रमित मध्ये ३०४ जना डिस्चार्ज भइसकेका छन् भने १६ जना विभिन्न क्वारेन्टाइन तथा आइसोलेसनमा बसिरहेका छन् । संक्रमित सबैको स्वास्थ्य अवस्था समान्य रहेको स्वास्थ्य कार्यालयले जनाएको छ ।"
किसानलाई मकै जोगाउन मुस्किल,"बैतडी : जिल्लाको दशरथचन्द नगरपालिका १ का किसान वीरबहादुर टेरले मकैबाली जोगाउन खेतमै टहरा बनाएका छन्। रातको समयमा बारीमा लगाएको मकै जंगली बदेंलले नष्ट गर्न थालेपछि बारी छेउमै बनाइएको टहरामा उनले पहरा दिइरहेका छन्। सुर्नया ४ का भानबहादुर महरा अनिँदो बस्न थालेको एक महिना बढी भइसकेको छ। मकैबाली जोगाउन खेतमा टहरा बनाएर रातभर जाग्राम बसेपनि मकैबाली जोगाउन सकिएको छैन्। उनले भने, दिउँसो बाँदर र राति बँदेलले मकैबाली नष्ट गर्ने गरेको छ। खेतको मकै जंगली जनावरले नष्ट गरेपछि परिवार के ले पाल्ने भन्ने चिन्ता छ। जिल्लाका अधिकांश ठाउँमा जंगली बदेंलले मकैबाली नष्ट गर्न थालेपछि किसानलाई भोकमरी हुने चिन्ताले सताएको छ। दोगडाकेदार गाउँपालिकाका पनि धेरै स्थानमा जंगली बदेंलले मकैबाली नष्ट गरेको किसान गणेशबहादुर बिष्टले बताए। बँदेलले मकैबाली पूर्ण रुपमा नोक्सान गरिसकेको छ, उनले भने, जंगलबाट बथानमा आउने बँदेल धपाउनै मुस्कील हुने गरेको छ। बैतडीलाई मकैको पकेट जिल्लाको रुपमा लिइएको छ। जिल्लाका सुर्नया गाउँपालिका, पाटन नगरपालिका, पञ्चेश्वर गाउँपालिका, दोगडाकेदार गाउँपालिका र दशरथचन्द नगरपालिकालाई मकै पकेट क्षेत्रको रुपमा छुट्याएको छ। पकेट क्षेत्रमै जंगली जनावरले मकैबालीमा व्यापक क्षति पुर्याएको मकै जोन कार्यालय बैतडीका प्रमुख हरिप्रसाद पनेरुले बताए। मकैजोन कार्यालयले उत्पादन बढाउन किसानहरुलाई अनुदानमा मकैको बीउ वितरण गरेको भएपनि किसानलाई भने खेतको मकै कसरी जोगाउने भन्ने चिन्ताले सताएको छ। जिल्लाका अधिकांश लेकाली क्षेत्रमा लगाएको मकैबाली जंगली बँदेलले नष्ट गरिसकेको छ। मकैको घोगा लाग्ने बेलादेखि नै बेला जंगली बदेलले नष्ट गर्नथालेको सुर्नया ४ का किसान कालु चन्दले बताए। जिल्लामा १४ हजार ५ सय हेक्टर जमिनमा मकै खेती गरिदै आएको छ। पछिल्लो समयमा बाँदर र बँदेल लगायतका जंगली जनावरले मकैबाली नष्ट गर्न थालेकाले जिल्लाभर खाद्य संकट निम्तिने खतरा रहेको बैतडी उद्योग वाणिज्य संघका उपाध्यक्ष खीमानन्द भट्टले बताए। हावाहुरीले मकैमा क्षति मंगलबार र बुधबार राति वर्षासँगै आएको हावाहुरीले जिल्लाका विभिन्न स्थानमा मकैबालीमा क्षति पुर्याएको किसानले बताएका छन्। घोगा लाग्ने बेलामा हावाहुरीले मकैबालीमा क्षति पुर्याएको दोगडाकेदार गाउँपालिका ६ सित्तडका रामदत्त जोशीले बताए। यस्तै सुर्नया गाउँपालिकाका विभिन्न स्थानमा पनि हावाहुरीले मकैबाली भाँचेको स्थानीय शिक्षक भानबहादुर महराले बताए। गाउँपालिकाका धेरै जसो वडामा हावाहुरीले मकैबाली सखाप पारेको छ। एकातिर जंगली जनावर अर्कोतिर हावाहुरीले मकैमा क्षति पुर्याउँदा भोकमरी हुने चिन्ता छ, उनले भने। यस्तै जिल्लाको दशरथचन्द नगरपालिकाका विभिन्न वडामा हावाहुरीले मकैबालीमा क्षति पुर्याएको किसान वीरबहादुर टेरले बताए। बैतडीको सुर्नयामा हावाहुरीले भाँचिएको मकै। तस्बिर : भगीरथ अवस्थी"
२४ घण्टामा ३६० जनामा कोरोना पुष्टि : संक्रमितको संख्या २१७५०,काठमाडौं : पछिल्लो २४ घण्टामा नेपालमा ३६० जनामा कोरोना भाइरस (कोभिड१९) संक्रमण पुष्टि भएको छ। योसँगै नेपालमा कोरोना संक्रमितको संख्या २१ हजार ७५० पुगेको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार संक्रिय संक्रमितको संख्या ६ हजार २ सय ९६ रहेको छ। मन्त्रालयका अनुसार पछिल्लो २४ घण्टामा २३३ डिस्चार्ज भएका छन्। कुल डिस्चार्ज हुनेको संख्या भने १५ हजार ३८९ पुगेको छ। नेपालमा कोरोनाले मृत्यु हुनेको संख्या ६५ पुगेको छ। गौतमका अनुसार काठमाडौं संक्रमण दर बढेको छ ।
आज १४६६ बढी नेपाली स्वदेश फर्किए,"काठमाडौं : त्रिभुवन अन्तरराष्ट्रिय विमानस्थलमा बिहीबार आवागमन र प्रस्थान दुवैगरी १२ अन्तरराष्ट्रिय चार्टर्ड उडान भएका छन् । यी उडानमार्फत एक हजार ४६६ नेपाली स्वदेश फर्किएको विमानस्थल कार्यालयले जनाएको छ । कोभिड१९ महामारीका कारण विदेशमा अलपत्र परेका नेपालीको विभिन्न एयरलाइन्सले उद्धार चार्टर्ड उडानमार्फत उनीहरुलाई स्वदेश फर्काएको हो । नेपाल एयरलाइन्सले साउदी अरेबियाको दमामबाट १५४ र दमामबाट दुई उडानमा क्रमशः २५९ र १४४ यात्रु काठमाडौँ ल्याएको छ । थप नेपालीको उद्धारका लागि नेपाल एयरलाइन्सको जहाज रियाद र दुबई प्रस्थान गरेको विमानस्थलले जनाएको छ । यस्तै हिमालय एयरलाइन्सले दमामबाट १५४ र कतारको दोहाबाट १५७ यात्रु तथा दुई शव नेपाल ल्याएको छ । एयर अरेबियाले सारजाहाबाट दुई उडानमार्फत क्रमशः १६८ र १६६ यात्रुको उद्धार गरी काठमाडौँ ल्याएको छ । मालिन्दो एयरले मलेसियाको क्वालालम्पुरबाट १७८, फलाई दुबईले दुबईबाट १६४ र टर्किस एयरलाइन्सले ७६ यात्रु ल्याएको छ । शुक्रबार पनि विभिन्न देशबाट नेपालीको उद्धारका लागि आगमन र प्रस्थान दुवै गरी १४ चार्टर्ड उडान हुने विमानस्थलले जनाएको छ ।"
"सवारी पासमा नयाँ व्यवस्था लागू : आज निवेदन, भोलि मात्रै पास",काठमाडौं : जिल्ला प्रशासन कार्यालय काठमाडौँले सवारी पास सम्बन्धमा नयाँ व्यवस्था लागू गरेको छ। कार्यालय परिसरमा मानिसको अत्याधिक भीड हुन थालेको र सार्वजनिक निकायका व्यक्तिहरुमा समेत कोभिड१९ देखिन थालेकाले भीडभाड रोक्न र सामाजिक दूरी कायम गर्न उक्त व्यवस्था गरिएको प्रशासकीय अधिकृत कमलप्रसाद पाण्डेले जानकारी दिए। प्राप्त विवरणअनुसार बिहीबार मात्रै मुलुकभर ३६० जनामा कोरोना देखिएकोमा उपत्यकाका मात्रै ८७ जना छन्। अब अत्यावश्यक कामका लागि गाडीको पास चाहिएमा काठमाडौँ प्रशासनमा अघिल्लो दिन निवेदन दिएर जाने तथा त्यसको भोलिपल्ट मात्रै पास लिनका लागि आउनुपर्ने हुन्छ। निवेदन दिएर सोही दिन पास लिन कुर्दा मानिसको भीडभाड बढी हुने भएकाले त्यस्तो व्यवस्था गरिएको जनाइएको छ। पाण्डेका अनुसार अघिल्लो दिन सङ्कलन भएको निवेदनको आधारमा भोलिपल्ट बिहान ८ बजेबाट पास वितरण गरिने छ। त्यसका लागि गेटमै निवेदन दिने र सोही स्थानबाट पास लिने व्यवस्था मिलाइएको जिल्ला प्रशासन कार्यालय काठमाडौँले जारी गरेको विज्ञप्तिमा उल्लेख छ। काठमाडौँमा पछिल्लो समयमा कोभिड१९ को जोखिम बढ्दै गएकाले आवागनमा कडाइ गरिएको तथा सीमा नाकामा निगरानी बढाइएको छ। गृह मन्त्रालयले ७७ वटै जिल्लामा परिपत्र गर्दै अत्यावश्यक काम बाहेकका लागि पास नदिन निर्देशन जारी गरिसकेको छ। मन्त्रालयले आजदेखि लागू हुने गरी यातायातमा जोर बिजोर प्रणाली लागू गरेको छ।
धरानमा थप १२ जनामा कोरोना भाइरस संक्रमण,"धरान : सुनसरीको धरान उपमहानगरपालिकामा असावधानीले कोरोना संक्रमण समुदायस्तरमा फैलिएको छ। धरानको तीनकुनेस्थित प्रिति भल्भ एण्ड फिटिङस इण्डष्ट्रिज प्रालीको असावधानीले गर्दा धरानमा कोरोनाको संक्रमण समुदायस्तरमा फैलिएको हो। सुरुमा धरान प्रिति भल्भमा काम गर्ने धरान १३ का २८ वर्षीय युवामा कोराना देखिएको थियो। कर्मचारीलाई कोराना देखिदा समेत संचालक अशोक अग्रवालले निर्वादरुपमा उद्योग संचालन गरिरहे। त्यसपछि दोस्रो पटक उद्योगमै काम गर्ने पाँचजना संक्रमित थपिए। उद्योगमा काम गर्नेहरुको कन्ट्रयाक ट्रेसिङको आधारमा बिहीबार थप १२ जनामा कोरोना संक्रमण देखिएको छ। जसमध्ये ६ जना प्रिति भल्भसँगै सम्बधित छन्।प्रिति भल्भबाटै फैलिएको कोरानाले धरान ३ का एकै परिवारका पाँच जनामा कोरोना देखिएको धरान उपमहानगरपालिकाका स्वास्थ्य शाखा प्रमुख उमेश मेहताले बताए। उनले प्रिति भल्भसँग सम्बन्धित १४ जनामा संक्रमण देखिएको जानकारी दिए। धरानमा मात्र संक्रमितको संख्या ४१ पुगेको छ। संक्रमित सबै वीपी कोइराला स्वास्थ्य विज्ञान प्रतिष्ठान धरानको कोभिड अस्पतालमा भर्ना भएका छन्। उनीहरुको अवस्था सामान्य रहेको बताइएको छ। तर धरानमा समुदायतस्तरमा कोराना फैलाउने उद्योग संचालक अग्रवाललाई भने कुनै कारवाही गरेको छैन्। राष्ट्रिय युवा संगठन धरानका उपाध्यक्ष कुमार भारतीले धरानमा कोरोना संक्रमण फैलाउने उद्योग संचालकलाई कडा कारबाही गर्नुपर्ने माग गरेका छन्। उनले प्रिति भल्भमा कार्यरत कामदार धरान १५ मा अझै पनि खुलेआम हिँडेकाले संक्रमणको झन जोखिम बढेको भन्दै उनीहरुलाई तत्काल क्वारेन्टाइनमा राखी पीसीआर चेक गर्न माग गरेका छन्। प्रति भल्भमा कोरोना फैलिएपछि पटकपटक अन्नपूर्ण पोष्ट डट कमले सिल गर्नुपर्ने उद्योग निर्वाद रुपमा भन्ने शीर्षकमा समाचार समेत प्रकाशित गरेको थियो। तर, उद्योग सिल गर्न स्थानीय प्रशासनले चासो देखाएको थिएन। संक्रमण फैलिएको हप्तादिनपछि मात्र उद्योग सिल गरिए पनि कोराना समुदायमा फैलिएको राप्रपा धरानका अध्यक्ष नविन पराजुलीले बताए।' सुरुमा उद्योगले साबधानी अपनाइ दिएको भए धरानमा यस्तो जटिल समस्या आउने थिएन, उनले भने। सुनसरीका प्रमुख जिल्ला अधिकारी फडिन्द्रमणि पोखरेलले पनि प्रिति भल्भले सावधानी नअपनाइ लापरवाही गरेकाले धरानमा कोरोना फैलिएको बताउँदै संक्रमण फैलाउने उद्योग संचालकलाई कारवाही गर्न धरान प्रहरीलाई निर्देशन दिइसकेको जानकारी दिएका छन्।"
कक्षा ११ का विद्यार्थीको परीक्षा शुल्क फिर्ता हुने,काठमाडौं : राष्ट्रिय परीक्षा बोर्डले कक्षा ११ को परीक्षा फाराम भरेकाको पैसा फिर्ता गर्ने भएको छ। कोभिड १९ को संक्रमण त्रासका कारण परीक्षा हुन नसकेपछि विद्यार्थीको पैसा सम्बन्धित व्यक्तिलाई नै फिर्ता गर्ने बोर्डले जनाएको छ। तर परीक्षाको लागि लिएको ६ सय रुपैंया मध्ये प्रति विद्यार्थी चार सय मात्रै फिर्ता दिने निर्णय बोर्डले गरेको छ। दुई सय रुपैंया परीक्षाको तयारी तथा प्रश्नपत्र छपाइ लगायतमा खर्च भएकोले फिर्ता दिन नसकिने बोर्डको भनाइ छ। उक्त रकम विद्यार्थीको कक्षा १२ को परीक्षा फाराम भर्ने समयमा मिनाहा गर्ने पनि बोर्डले जनाएको छ। बोर्डले कक्षा १२ को अन्तिम परीक्षा भने आफैँ सञ्चालन गर्दैछ। कक्षा ११ को परीक्षा भने सम्बन्धित विद्यालयले सञ्चालन गर्नेछन्। पुरक तर्फका विद्यार्थीको शुल्क ट्रान्सकिप्ट लिने बेला मिलान गरिनेछ। बोर्डले परीक्षा सञ्चालन गर्दा परीक्षा आवेदन बापत ६ सय र रजिस्ट्रेसन शुल्क बापत ४ सय गरी प्रति विद्यार्थी १ हजार रुपैयाँ शुल्क लिँदै आएको थियो। यो वर्ष ११ कक्षामा जम्मा ५ लाख ३२ हजार विद्यार्थीले परीक्षा आवेदन फारम भरेका थिए। बोर्डमा कक्षा ११ को परीक्षा शुल्क रजिस्ट्रेसन बापत ५३ करोड २० लाख रुपैयाँ जम्मा भएको थियो।
"कालिकोटमा बाढीपहिरो बितण्डता : १८ जनाको मृत्यु, ७ वेपत्ता, ३ सय ५८ घर भत्किए","कालिकोट : जिल्लामा वर्षायाम सुरु भएसँगै बाढी र पहिरोमा व्यापक जनधनको क्षति भएको पाइएको छ । बुधबार विपद् व्यवस्थापन समिति कालिकोटको बैठकमा प्रस्तुत गरिएको बाढी र पहिरोबाट भएको क्षतिको विवरण अनुसार यस वर्ष जिल्लामा बाढी र पहिरोबाट व्यापक क्षति भएको पाइएको हो । सहयाक प्रमुख जिल्ला अधिकारी युवराज गुरागाईले गत असार यता जिल्लामा बाढी र पहिरोमा परी १८ जनाको मृत्यु, ७ जना बेपत्ता भएको जानकारी दिए । उनका अनुसार जिल्लाका ९ वटै स्थानीय तहमा गरी ३ सय ५८ घर भत्किएका छन् । जम्मा ५ सय ९५ परिवार विस्थापित भएका छन् । २ हजार ५ सय ५६ परिवार संख्या गासबासबिहीन भएका छन् । जिल्लाको सबैभन्दा बढी क्षति भएको नरहरीनाथ गाउँपालिकामा १० जनाको मृत्यु, एकजना वेपत्ता, ५३ घर भत्किए, ४९ परिवार विस्थापित भएका छन् ।कुल १ हजार ९ सय १९ परिवार संख्या गासवासबिहीन भएका छन् । यस्तै रास्कोटल नगरपालिकामा २ जनाको मृत्यु, ५ जना वेपत्ता, ३० घर भत्किए, १६ परिवार विस्थापित, ८९ परिवार संख्या गासवासबिहीन भएका छन् । यस्तै सान्नीत्रिवेणी गाउँपालिकामा २ जनाको मृत्यु, १ सय ३ घर भत्किए, ५१ परिवार विस्थापित, ३ सय ४७ परिवार संख्या गासवासबिहीन भएका छन् । पचालझरना गाउँपालिकामा १ जनाको मृत्यु, १ सय २२ घर भत्किए, ३ घर विस्थापित, २६ जना परिवार संख्या गासवास बिहीन भएका छन् । यस्तै पलाँता गाउँपालिकामा १ जनाको मृत्यु, ८ घर भत्किएका छन् । यस्तै तिलागुफा नगरपालिकामा ८ घर भत्किए, १ घर विस्थापित, ४ जनाको परिवार गासवासबिहीन भएका छन् । महाँवै गाँउपालिकामा २ जनाको मृत्यु, ५ घर भत्किए, १ घर विस्थापित, १२ जनाको परिवार संख्या गासवास बिहीन भएका छन । यस्तै शुभकालिका गाँउपालिकामा ९ घर भत्किए, ९ परिवार विस्थापित भएका छन् । ८२ परिवार संख्या गासवास बिहीन भएका छन् । प्रमुख जिल्ला अधिकारी चन्द्रप्रसाद गैरेको अध्यक्षतामा बसेको बैठकमा नरहरीनाथ गाउँपालिका अध्यक्ष धिरबहादुर बिष्टले गाउँपालिकाको वडा नं ४ र ५ पुरै पहिरोग्रस्त भएकाले मानिसलाई राख्ने ठाउँकै समस्या परेको बताए । उनले गाउँको कुनै ठाउँमा पनि मानिस राख्न नसकिने अवस्था आएकाले नयाँ ठाउँको खोजी गरी उनीहरुलाई राख्नुपर्ने बताए । रास्कोट नगरपालिका प्रमुख कासीचन्द्र बरालले जिल्लाको ९ वटै पालिकाको बाढी पहिरोको जोखिमको अवस्था बुझ्न संघिय सरकारलाई भुगर्भिविद खटाइदिन आग्रह गर्नुपर्ने बताए । उनले रास्कोटमा अहिलेसम्म कल्पना नगरिएको विपद् आएको बताए । बैठकमा राजनीतिक दलहरुले बाढी र पहिरो पीडितलाई तत्काल राहत र सुरक्षित स्थानान्तरण गर्न माग गरेका छन् । नेपाली कांग्रेसका नेता भुपेन्द्रजंग शाही, नेकपाका नेता नगिन्द्र शाही नेशनल, समाजबादी पार्टीका नेता नरेन्द्रबहादुर शाही लगायतका नेताहरुले स्थानिय सरकारदेखी संघिय सरकारसम्मका तीनवैट सरकारले बाढी र पहिरो पीडितलाई रातह र सुरक्षितठाउँमा स्थानान्तरण गर्न ढिलाइ गरेको भन्दै नागरिकलाई विपद्का बेला सरकार भएको महसुस दिलाउन माग गरेका हुन् । बैठकमा जिल्ला स्तरका गैरसरकारी संस्थाका प्रमुख भिडिसेफ नेपालका अध्यक्ष मीनबहादुर बोगटी, हुरेण्डेकका उपाध्यक्ष बिरेन्द्र बुढा, रेड्क्रसका सभापती बलप्रसाद संज्याल लगायतले आफ्नो संस्थागत सहयोगका विषयमा जानकारी गराएका थिए ।"
दोलखाको भीमेश्वर नगरपालिकामा २८ लाख अनियमितता,"दोलखा : भीमेश्वर नगरपालिकाले खुला चिडियाखानाको गेट तथा पर्खाल निर्माण उपभोक्ता समितिसँग मिलेर २८ लाख रुपैयाँ बढी अनियमितता गरेको खुल्न आएको छ ।बागमती प्रदेश पूर्वाधार विकास कार्यक्रम (प्रदेश सांसद विकास कोष)अन्र्तगत भीमेश्वर नगरपालिका६, चरिकोटस्थित खोरथली सामुदायिक वनमा खुला चिडियाखानाको गेट तथा पर्खाल निर्माण गर्न गठन गरिएको उपभोक्ता समितिसँग मिलेर २८ लाखभन्दा बढी अनियमितता गरेको खुल्न आएको हो । आर्थिक बर्ष २०७६७७ मा ३२ लाखको निर्माण सम्पन्न गरेको सो उपभोक्ता समितिलाई नगरपालिकाले ६० लाख ५ हजार तीनसय ९८ रुपैयाँको कार्य सम्पन्न मूल्यांकन प्रतिवेदन बनाइ निर्माण सम्पन्नभन्दा २८ लाख ५ हजार तीनसय ९८ रुपैयाँ बढि भुक्तानी दिइएको खुलेको छ । नगरपालिकाले १२ लाख ७३ हजार पाँच सय ६० रुपैयाँ उपभोक्ता लागत सहभागिता र कन्टीन्जेन्सी एक लाख ८० हजार एक सय ६२ रुपैयाँ कटाएर उपभोक्ता समिति व्यवस्थापन खर्च २५ हजार थप गरी २०७७ असार २९ गते कोष तथा लेखा नियन्त्रक कार्यालय दोलखामार्फत खुद ४८ लाख ५० हजार भुक्तानी गरेको थियो । भुक्तानी गरेको लगत्तै ४ दिनपछि २०७७ साउन २ गते नगरपालिकाका प्रमुख प्रशासकीय अधिकृत मानबहादुर खड्काद्वारा हस्ताक्षरित चलानी नं ८ को पत्रमार्फत लक्ष्मी बैंक चरिकोट शाखालाई पत्राचार गरी उपभोक्ता समितिको खाता रोक्का गर्न आदेश गरिएको छ । कुनै पनि कारण उल्लेख नगरि सो पत्रमा उपभोक्ता समितिको खाता नम्बर ०२६११०१५४१३ मा रहेको रकममध्ये ३२ लाख उपलब्ध गराई बाँकी रकम रोक्का गरिदिनु भन्ने उल्लेख छ । 'फागुनको अन्तिममा बजेट आयो, चैतबाट लकडाउन सुरु भयो र जेठबाट त यसपाली मनसुन नै सुरु भएको,' भन्ने बाहना बनाउँदै भीमेश्वर नगरपालिकाका प्रमुख प्रशासकीय अधिकृत मानवहादुर खड्काले भने, उपभोक्तालाई छिटो गराउँदा गराउँदै पनि काम धेरै नसकिएकोले कि बजेट फ्रिज पठाउनु पर्यो, कि बचाउनु पर्ने दोधारका विच सल्लाह गरेर असल नियतले उपभोक्ताको खातामा बाँकी पैसा पनि सुरक्षित गरिएको बताए ।' उनले भने, 'जति काम गरेको हो त्यसको भुक्तानी खुला गरिदिएको छ, बाँकी असल नियतले उपभोक्ताको खाता रोक्का गरिएको छ ।' समितिले गरेको कामअनुसारको ३० लाख रुपैयाँ भुक्तानी लिईएको खुला चिडियाखानाको गेट तथा पर्खाल निर्माण उपभोक्ता समितिका अध्यक्ष कृष्णबहादुर थापाले बताए ।' खातामा पुरै पैसा आइसकेको पुष्टि गर्दै अध्यक्ष थापाले भने, 'काम अझै बाँकी नै छ, दसैंपछि सम्पन्न गरेर पुरा भुक्तानी लिनेछौं ।' खुला चिडियाखानाको लागि प्रदेश पूर्वाधार विकास कार्यक्रमबाट ५० लाख बजेट विनियोजन गरिएकोमा जिल्ला समन्वय समिति दोलखाले कन्टीन्जेन्सी कटाई २०७६ पुस २४ गते चलानी नं २३० को मार्फत योजना कार्यान्वयनको लागि पत्राचार गरेको थियो । सार्वजनिक खरिद ऐन विपरित एउटै योजनामा समन्वय समिति र नगरपालिकाले दुईपटक कन्टीन्जेन्सीवापतको रकम कटाएको छ भने सोही ऐनको विभिन्न दफाको कानुन विपरित उपभोक्ता समितिलाई व्यवस्थापन खर्च भेनर २५ हजार रुपैयाँ समेत भुक्तानी दिएको छ । २०७७ जेठ १० गते सम्झौता गरेर ४५ दिनमा कार्य सम्पन्न गरेको प्रतिवेदन बनाईएको छ । रोचक त के छ भने गेट तथा पर्खाल निर्माण भनेर विनियोजन गरिएको बजेटमा गेटको इष्टिमेट नै छैन । १२४ घनमिटर जाली भर्ने, १०७ घनमिटर सिमेन्ट मसलामा ढुंगाको गाह्रो लगाउने बाहेक बाँकी ५७०८ घनमिटर माटो खन्ने काममा मात्र सबै बजेट खर्च भएको कार्यसम्पन्न मूल्यांकन प्रतिवेदनमा उल्लेख छ । १५ हजार जनसंख्या लाभान्वित हुने प्रक्षेपण गरिएको सो योजनाको उपभोक्ता समिति गठनका लागि वडाध्यक्ष नविन लामा, नगरपालिकाका प्राविधिक भविन्द्र थापा, खोरथली सामुदायिक वनका अध्यक्ष नारायणबहादुर थापासहित ३३ जनाको उपस्थिति रहेको माइन्युट लेखिएको छ ।"
स्कुटरको ठक्करबाट घाइते महिलाको मृत्यु,भक्तपुर : स्कुटरको ठक्करबाट भक्तपुरमा एक महिलाको ज्यान गएको छ । महानगरीय प्रहरी परिसर भक्तपुरका अनुसार स्कुटरको ठक्करबाट घाइते भएकी भक्तपुर नगरपालिका ६ भोलाछें निवासी ४१ वर्षीया सुन्दरी सुवालको बिहीबार बिहान मृत्यु भएको हो । भक्तपुर नपा १० वन्तीस्थित चागुँनारायण सडकमा पैदल हिँडिरहेकी सुन्दरीलाई बुधबार दिउँसो प्रदेश ३०२० १५ प ७२६५ नम्बरको स्कुटरले ठक्कर दिएको थियो । महानगरीय प्रहरी परिसर भक्तपुरका अनुसार चागुँनारायण नपा ५ छालिङ बस्ने २२ वर्षीय आशीष कार्कीले चलाउँदै गरेको स्कुटरको ठक्करबाट घाइते सुन्दरीलाई तत्काल उपचारको लागि भक्तपुर अस्पताल पुर्याइएको थियो । भक्तपुरमा प्रारम्भिक उपचारपछि बुधबार साँझ काठमाडौंस्थित ट्रमा सेन्टर पठाइएको परिसरका प्रवक्ता प्रहरी नायब उपरीक्षक दीपक गिरीले जानकारी दिए । उनका अनुसार ट्रमा सेन्टरले थप उपचारका लागि दिन बाँसबारीस्थित न्यूरो अस्पताल रिफर गरेको थियो । न्यूरो अस्पतालमा उपचारकै क्रममा बिहीबार बिहान घाइते सुन्दरीको मृत्यु भएको जानकारी आएको प्रहरी नायब उपरीक्षक गिरीले बताए । घाइतेको मृत्युपछि स्कुटर चालक कार्कीलाई नियन्त्रणमा लिइ थप अनुसन्धान कार्य अघि बढाइएको भक्तपुर प्रहरीले जनाएको छ ।
६ लाखको सुर्ती बरामद,"परासी : जिल्ला प्रहरी कार्यालय पश्चिम नवलपरासीले ६ लाख बराबरको पाते सूर्ती बरामद गरेको छ। भारतबाट भन्सार छलेर ल्याएको १५ सय केजी सूर्ती लुकाएर राखेको अवस्थामा बरामद गरिएको जिल्ला प्रहरी कार्यालयका उपरीक्षक अजय केसीले बताए। ६० वटा बोरामा राखिएको सूर्ती पाल्हीनन्दन गाउँपालिकाको चमनटोलाको खेतबाट बरामद गरिएको केसीले जानकारी दिए। कारोबारमा संलग्न व्यक्तिको पहिचान हुन नसकेको प्रहरीले जनाएको छ। बरामद सूर्ती आवश्यक कारबाहीका लागि महेशपुर भन्सार कार्यालय पठाइएको छ। कोरोना संक्रमणका कारण सीमा क्षेत्रको आवतजावतमा पूर्णरुपमा रोक लगाइए पनि दुवै देशतर्फ हुने अवैध कारोबारमा भने कमि आउन सकेको छैन्। पछिल्लो पटक भारतबाट लत्ताकपडा, मोटर पार्टस र सूर्तीजन्य वस्तुको नेपाल तर्फ चोरी निकासी हुने गरेको छ। नेपालबाट भने भारततर्फ मटर(केराउ)को अवैध कारोबार हुने गरेको छ। प्रहरीले हरेक दिनजसो ३ देखि ४ लाखसम्मको मटर भारत लैजाने क्रममा बरामद गर्ने गरेको छ।"
बालगृहमै शोषण,"घटना१ राष्ट्रिय बालअधिकार परिषद्मा २०७६ भदौ सुरुमा एउटा यस्तो सूचना आयो जुन यस्तो थियो बाफलस्थित नमुना प्रगतिशील महिला समाजमा आश्रित बालबालिकामाथि यौन दुर्व्यवहार भएको छ। तब परिषद् र प्रहरीको टोली भदौ ४ गते उक्त बालगृह अनुगमनमा पुग्यो। उक्त बालगृहलाई सञ्चालकले होस्टेलका रूपमा पनि प्रयोग गर्दै आएको पाइयो। त्यहाँ आश्रित बालबालिकालाई आधारभूत सुविधा उपलब्ध थिएन। त्यहाँ रहेका बालबालिकाले अनुगमन टोलीसमक्ष आफूहरूमाथि यौन दुर्व्यवहार भएको बताए। बालगृह सञ्चालकले संवेदनशील ठाउँमा छुने गरेको गुनासो गरे। त्यसपछि यौन दुर्व्यवहार गरेको आरोपमा सञ्चालकलाई गिरफ्तार गरियो। अनुगमन टोलीले ९ बालबालिकाको उद्धार गर्यो, जसमध्ये ४ बालक र ५ बालिका थिए। रेकर्डमा भएका ६ जना भने बालगृहबाट गायब थिए। घटना२ रूपन्देही कोटिहवास्थित अविनाश अनाथ आश्रमका कर्मचारीले २०७० सालमा एउटा सूचना पठाए। सूचना थियो आश्रमका बालबालिकामाथि यौन दुर्व्यवहार हुने गरेको छ। महिला, बालबालिका तथा ज्येष्ठ नागरिक मन्त्रालयका कर्मचारीसहितको टोली रूपन्देही पुग्यो। टोलीले त्यहाँ रहेका बालबालिका असुरक्षित रहेको निष्कर्ष निकाल्यो। उक्त आश्रममा रहेका ८ बालबालिकाको उद्धार गरियो, जसमा ३ बालक र ५ बालिका थिए। आश्रम सञ्चालकविरुद्ध प्रहरीले कारबाही अघि बढायो। त्यहाँबाट उद्धार गरिएका बालबालिकालाई हिमाली नवीन समाज पासिकोटमा राखिएको परिषद्को विवरणमा उल्लेख छ। घटना३ खोजतलास केन्द्रसहितको टोलीले २०७६ जेठ १ गते सुकेधारास्थित ऐश्वर्य बालगृहमा छापा मार्यो। उक्त बालगृहको अवस्था दयनीय भेटियोे। त्यहाँ आश्रित बालबालिका सानो ठाउँमा कोचिएर बसेका थिए। सरसफाइ थिएन। ओढ्नेओछ्याउने कपडा फोहर थिए। केहीको शारीरिक अवस्था राम्रो थिएन। ७७ बालक र ४८ बालिकालाई उद्धार गरी अन्य बालगृहमा पुनःस्थापना गरियो। उक्त बालगृहमा रहेकामध्ये ८४ बालबालिका हुम्लाका रहेको परिषद्को विवरणमा उल्लेख छ। घटना४ भक्तपुर ताथलीस्थित सौडोल महिला समाजमा रहेका बालबालिका यौन शोषणमा परिरहेको सूचना २०७६ असारमा आयो। त्यसलगत्तै परिषद्सहितको टोली समाजको कार्यालयमा पुग्यो। त्यहाँ टिनको छाप्रोमा बालबालिकालाई राखेको भेटियो। उनीहरू विद्यालय जानबाट वञ्चित पाइयो। उनीहरूले खानलाउन पाएका थिएनन्। समाज सञ्चालक श्रीमान्श्रीमती बालबालिकाको नाममा पैसा उठाउँदै हिँडिरहेका रहेछन्। तर, बालबालिकाको अवस्था बिजोक थियो। यस्तो अवस्थामा अनुगमन टोलीले ४ बालक र ५ बालिकालाई उद्धार गरी हिमाली नवीन समाजमा पठायो। यी घटनाले कतिपय बालगृहमा आश्रय लिएका बालबालिका असुरक्षित रहेको देखाउँछन्। बालबालिकालाई आश्रयका नाममा यौनशोषणसम्म हुने गरेको देखिन्छ। बालगृह सञ्चालकले असहज तरिकाले छुने गरेको त्यहाँका बालबालिकाले हाम्रो टिम र प्रहरीलाई भनेका थिए। यो यौन हिंसा नै हो। यस्ता कति सञ्चालकलाई त प्रहरीले पक्राउ पनि गरेको हो, परिषद्की कार्यक्रम व्यवस्थापक नमुना भुसालले भनिन्, यौन हिंसा भएको कुरा बहिर आएपछि कतिपय बालगृह बन्द पनि भएका छन्। उनका अनुसार कतिपयले दुर्गमका मानिसलाई विभिन्न प्रलोभनमा पार्छन्। सोझासाझाले भरोसा गरेर आफ्ना सन्तान उनीहरूको जिम्मा लगाउँछन्। त्यस्ता बालबालिका यहाँ आएपछि विभिन्न शोषणमा पर्ने गरेको देखिन्छ, व्यवस्थापक भुसालले भनिन्। कपनस्थित केयर बालगृहबाट बुधबार मात्रै ११ बालिकालाई उद्धार गरिएको छ। बालगृह सञ्चालकले चउरमा शिशु भेट्टाएको भनेर नाटक गरेपछि त्यहाँ रहेका बालिकालाई उद्धार गरिएको परिषद्का सूचना अधिकारी रामबहादुर चन्दले बताए। मापदण्डविपरीत बालगृह चलाएको पाइएपछि हामीले उक्त संस्थामा रहेका बालिकालाई उद्धार गरेका छौं, उनले भने, अब ती बालिकालाई अर्कै बालगृहमा पुनःस्थापना गर्छौं। उक्त संस्थाकी संस्थापक पुष्पा अधिकारीले विभिन्न ठाउँका बालबालिकाको संरक्षण गरेको दाबी गर्दै आएकी थिइन्। तर, असहाय तथा अनाथ राख्ने भनिएको बालगृहमा परिवार भएका बालबालिकासमेत भेटिएका छन्। चार जना बालिकाको परिवार नै भेटिएको छ, चन्दले भने। नेपालको आवधिक सातौं योजना (२०४२४३२०४६४७)मा बालबालिकासँग सम्बन्धित छुट्टै परिच्छेद राखियो। उक्त योजनाले अनाथ तथा असहाय बालबालिकालाई आवासलगायतको व्यवस्था गरी व्यावसायिक शिक्षाद्वारा सीप विकास गर्नेलगायत विषय समेटियो। योजनाअन्तर्गत अनाथ तथा असहाय बालकालिकालाई अघि बढाउन विभिन्न बालगृहहरू सञ्चालनमा आएको देखिन्छ। परिषद्को तथ्यांकअनुसार देशभर गरी ५ सय ३३ वटा बालगृह सञ्चालनमा छन्। यी बालगृहमा २०७६ असारसम्म १५ हजार ५ सय ६५ जना आश्रय लिएर बसेको तथ्यांक छ। तर, उनीहरू अधिकांशको घरपरिवार रहेको पाइएको छ। परिवार भएर पनि बालगृहमा रहेका बालबालिकालाई परिषद्ले घरमै पठाउने गरेको छ। परिषद्ले २०७५७६ मा १८६ जनालाई परिवारमा पठाएको देखिन्छ। त्यस्तै, २०७४७५ मा पनि परिषद्ले आमाबुवा तथा घरपरिवार भएका ५७ जनालाई उद्धार गरेको थियो। आवासीय बालगृहको सञ्चालन तथा व्यवस्थापनसम्बन्धी मापदण्ड २०६९ मा आमाबाबु दुवै नभएका वा भएर पनि शारीरिक वा मानसिक अवस्थामा ठीक नभएका बालबालिकाको हेरचाहमा यस्ता बालगृह वा राज्यले सहयोग गर्ने उल्लेख छ। तर, परिवारबाट छुट्ट्याएर तथा प्रलोभनमा पारेर यस्ता बालगृहले बालबालिकालाई आफूकहाँ ल्याउने गरेका छन्। धेरै बालगृहमा घरपरिवार भएका बालबालिका छन्। यसरी राख्न नहुने हो, होस्टेल हो कि बालगृह थाहा हुँदैन, व्यवस्थापक भुसालले भनिन्। बालगृह किन सहर केन्द्रित ? सहरी क्षेत्रका बालगृहमा रहेका अधिकांश बालबालिकालाई एक ठाउँबाट अर्कोमा स्थानान्तरण गरिएको हुन्छ। दुर्गमबाट सहरी क्षेत्रमा ल्याएर राख्ने प्रवृत्ति बालगृहको देखिएको छ। २०७६ सम्मको विवरणअनुसार ४६ जिल्लामा मात्र बालगृह सञ्चालित छन्। बाँकी ३१ जिल्लामा बालगृह छैन। जसका कारण सहरसम्म पहुँच नहुने वास्तविक बेसहारा तथा अनाथ बालबालिकाले आश्रय पाउँदैनन्। तर, घरपरिवार तथा पहुँच भएका बालबालिका भने अनाथका नाममा सहरी क्षेत्रका बालगृहमा बसिरहेका छन्। दातालाई आकर्षित गर्न सहरी र पर्यटकीय क्षेत्रमा बालगृह सञ्चालन हुने गरेको केन्द्रीय बाल कल्याण समितिका कार्यकारी पूर्वनिर्देशक तारक धितालको भनाइ छ। बालगृहको संख्या बढ्नु राम्रो होइन, बालबालिका राख्न बालगृह अन्तिम उपाय हुनुपर्छ भनेर हाम्रो कानुनले भन्छ, उनले भने, धेरैजसो बालगृह राजधानी र पर्यटकीय सहरहरूमा छन्। यहाँ खोल्नुको प्रमुख कारण पैसा दिने मान्छेलाई देखाउन पाइन्छ भन्नु नै हो।"
लर्डबुद्ध र लायन्स क्लबबीच छात्रवृत्ति सम्झौता,"काठमाडौं : लर्डबुद्ध एजुकेसन फाउण्डेसन र लायन्स क्लब अफ नेपाल डिष्ट्रिक ३२५ बी १ बीच शैक्षिक सहकार्यका लागि सम्झौता भएको छ । सम्झौता अनुसार, लर्ड बुद्ध एजुकेसन फाउण्डेसनमा सञ्चालित शैक्षिक कार्यक्रम 'बीएस्सी आइटी, 'बीबीएम ईबीजनेश', 'एमबीए' र 'एमएस्सी आइटी' मा प्रत्येक कार्यक्रममा हरेक वर्ष एकजना गरीब तथा जेहेनदार विद्यार्थीले ट्यूसन फीमा पूर्ण छात्रवृत्ति प्राप्त गर्न सक्ने छन्। लर्ड बुद्धले प्रदान गर्ने यो छात्रवृत्ति ८ लाख ६५ हजार रुपैयाँ बराबरको छ । विद्यार्थीको छनौट लायन्स क्लब अफ नेपाल डिष्ट्रिक ३२५ बी १ ले गर्नेछ । सम्झौतापत्रमा लायन्स क्लब अफ नेपालका तर्फबाट डिस्ट्रिक गभर्नर मनबहादुर रोका र फाउण्डेसनका तर्फबाट अध्यक्ष पंकज जालानले हस्ताक्षर गरेका थिए । यसको साथै लायन्स क्लब अफ नेपाल डिष्ट्रिक ३२५ बी१ अन्तरगत रहेका क्लबका सदस्य र उनका परिवारले लर्ड बुद्धमा अध्ययन गर्न चाहेमा ट्युसन फीमा २५ प्रतिशत छात्रवृत्ति प्राप्त गर्न सक्नेछन । यस छात्रवृत्तिले डिस्ट्रिक गभर्नर मनबहादुर रोक्काले प्रस्तुत गरेको नारा 'नरचर द फ्युचर' लाई सार्थक बनाउने विश्वास रहेको अध्यक्ष जालानले बताए । उनका अनुसार, लायन्स क्लबका सदस्यले सिफारिस गरेका जो कोही योजनाबाट लाभान्वित हुन सक्ने छन। काठमाडौंको मैतीदेवीमा अवस्थित यो कलेज मलेसियाको एसिया प्यासिफिक यूनिभर्सिटीको सम्बन्धन प्राप्त संस्था हो । यस संस्थावाट हाल सम्म करिव आठ हजार भन्दा बढी व्यक्तिले सुचना प्रविधि, व्यवस्थापन लगायतका अन्य विधामा स्नातक र स्नातकोत्तर तहको शिक्षा प्राप्त गरिसकेका छन ।"
अयोध्यापुरीका विषयमा अनुसन्धान सुरु गर्दै पुरातत्व विभाग,"काठमाडौं : पुरातत्व विभागले चितवनस्थित अयोध्यापुरीमा रामको जन्म भएको विषयमा पुरातत्व, संस्कृति र इतिहासका विज्ञसँग छलफल गरी अनुसन्धान सुरु गरेको छ। त्रेतायुगमा भगवान् रामको जन्म नेपालकै चितवन जिल्लास्थित हाल माडी नगरपालिकामा पर्ने अयोध्यापुरीमा भएको चर्चा सुरु भएपछि विभागले विज्ञसँग छलफल सुरु गरेको प्रवक्ता रामबहादुर कुँवरले जानकारी दिए। विज्ञसँग छलफलपछि स्थलगत रुपमा विज्ञको समूह अनुसन्धानका लागि पठाउने विषयमा पनि विभागले परामर्श सुरु गरेको हो। प्रधानमन्त्री केपी शर्मा ओलीले असार २९ गते २०७ औँ भानु जयन्तीका अवसरमा आयोजित कार्यक्रममा रामको जन्म नेपालकै अयोध्यापुरीमा भएको बताउँदै सांस्कृतिक अतिक्रमण रोक्न थप अध्ययन एवं अनुसन्धान हुनुपर्ने बताएका थिए। महर्षि वाल्मीकिले संस्कृत भाषामा रचना गर्नुभएको रामायणलाई आदिकवि भानुभक्त आचार्यले नेपालीमा भावानुवाद गरेका थिए। विसं २०६७ देखि राम जन्मभूमि अयोध्याका विषयमा अनुसन्धानरत लोकमणि पौडेल यसका लागि आफू लखनउको फैजावादस्थित अयोध्या, उत्तर प्रदेशस्थित बिठुरको वाल्मीकि आश्रम र पञ्जाबको वाल्मीकि आश्रममा पनि पुगेर सूक्ष्म अध्ययन गरेको बताउँछन्। भारतमा दुईतिर दाबी गरिएको वाल्मीकि आश्रमभन्दा नेपालको वाल्मीकि आश्रमको प्रमाण बलियो रहेको उनले बताए। वाल्मीकिले रचना गरेको संस्कृत रामायणमा तमसा र गङ्गा नदीको बीचमा वाल्मीकि आश्रम पर्छ भनिएकामा त्रिवेणी नजिकैको आश्रम नै सही भएको भारतका मानिसको पनि सहमति रहेको अध्ययनका क्रममा भेटिएको उनले सुनाए। वाल्मीकि आश्रम पारि भारतले वाल्मीकि बाघ संरक्षण केन्द्र स्थापना गरेको छ। त्यहाँको नगरको नाम पनि भारतले वाल्मीकि नगर राखेको अनुसन्धाता पौडेलले बताए। भारतका दुवै वाल्मीकि आश्रम भव्य भए पनि नेपालको आश्रमको विकासमा यहाँका सरोकार भएका निकायको ध्यान नगएको प्रष्ट देखिएको तीन वटै आश्रमको अनुसन्धान गर्नुभएका अनुसन्धाता पौडेलले सुनाए। वाल्मीकि रामायणमा आश्रमको पूर्वतिर अयोध्या पर्छ भनिएको छ। नेपालको वाल्मीकि आश्रमबाट अयोध्यापुरी पूर्व पर्छ। अयोध्यापुरी वरिपरिको भागमा बैकुण्ठ ताल, सोमेश्वर पहाड लगायत धार्मिक एवं सांस्कृतिक महत्वका धेरै स्थल रहेकाले पनि अयोध्यापुरी नै राम जन्मभूमि हुन सक्ने बलिया प्रमाण रहेको पौडेलको भनाई छ। थप अनुसन्धानका लागि त्यस स्थलको पुरातात्विक उत्खनन् गर्न पनि उनले माग गरे। परशुराम कुण्डबाट आउने मरोट खोला र रिया खोला पनि वाल्मीकि आश्रम एवं अयोध्यापुरीको बीचमा रहेकाले अयोध्यापुरीमा दशरथ र कौशल्याका छोरा रामको जन्म भएको बलिया आधार भए पनि सरोकार भएका निकायले यसको थप अध्ययन अनुसन्धान गर्नुपर्ने अध्येता पौडेलको माग छ। चितवनको साविक अयोध्यापुरी गाविसको केही भाग पर्सा जिल्लामा गाभिएको थियो। रामको जन्मभूमी अयोध्याबारे अनुसन्धान गर्न ठोरीवासीको माग"
"सप्तरीमा चारजना आइसोलेसन भर्ना, ४३ डिस्चार्ज","राजविराज : सप्तरीको आइसोलेसन केन्द्रमा एकै दिन चारजना कोरोनाका बिरामी भर्ना भएका छन्। बिहीबार ४३ जना संक्रमित भने कोरोना जितेर घर फर्केका छन् । एकै दिन ४३ जना निको भइ घर फर्किँदा एक पुरुष र ३ महिला आइसोलेसन केन्द्रमा भर्ना भएको अस्पतालले जनाएको छ । यो सँगै निको भएर फर्किनेको सङ्ख्या ३ सय ८४ पुगेको छ । जसमा ३८ जना महिला छन् । राजविराजस्थित साइकृष्णा हस्पिटल एण्ड मेडिकल कलेजको आइसोलेसन केन्द्रमा उपचाररत बिरामी निको भएर घर फर्किए पछि हाल १३ महिला र ८८ पुरुष गरी १०१ जना आइसोलेसन केन्द्रमा उपचारत छन् । एकै पटक नौ महिलासहित ४३ जना निको भएर घर फर्किएको गजेन्द्रनारायण सिंह अस्पतालका निमित्त मेडिकल सुपरिटेन्डेण्ट डाक्टर रणजीतकुमार झाले बताए । राजविराजस्थित प्रयोगशालामा बुधबार ७३ जनाको परीक्षण गरिएकोमा आइसोलेसनमा बसेका ४३ जनाको अन्तिम रिपोर्ट नेगेटिभ आएपछि अस्पतालले उनीहरुलाई डिस्चार्ज गरेको हो । आइसालेसन केन्द्रमा बसेका दुई र होम आइसोलेसनमा बसेका तीनजनाको भने पुनः पोजिटिभ रिपोर्ट आएपछि थप केही दिन आइसोलेसनमै राखिएको छ । हालसम्म सप्तरीमा संक्रमित हुने ५ सय ३९ मध्ये आइसोलेसन केन्द्रमा ५१ महिलासहित ४ सय ८५ जना भर्ना भएका छन् । संक्रमति ५ सय ३९ जनामध्ये राजविराज नगरपालिका६ सिरहा रोडका ७३ वर्षीय पुरुषको साउन १ गते रिपोर्ट आएलगत्तै मृत्यु भएको थियो भने रुपनी गाउँपालिका५ धुरगाउँका ४२ वर्षीय पुरुषको साउन २० गते मृत्यु भएपछि परीक्षण गर्दा बुधबार रिपोर्ट पोजिटिभ आएको थियो । बाँकी ५२ जना होम आइसोलेशनमा रहेकामध्ये पनि अधिकांश निको भइसकेको डाक्टर झाले बताए। डिस्चार्ज भएका सबैलाई राजविराज नगरपालिकाका नगर प्रमुख शम्भुप्रसाद यादव, डाक्टर रणजितकुमार झा, चिकित्सक र स्वास्थ्यकर्मीको टोलीले बिदाइ गरे । अस्पतालले उपचार र व्यवस्थापनमा निकै ध्यान दिएकोमा धन्यवाद दिँदै उनीहरूले मनोबल उच्च राख्दा कोरोनालाई जित्न सजिलो हुने बताए । उनीहरूले अन्य संक्रमितलाई संक्रमण हुँदैमा नआत्तिन र उच्च मनोबल राख्न समेत आग्रह गरे । संक्रमण मुक्त भएर घर फर्किनेहरुले आइसोलेशन केन्द्रको वयवस्थापन र स्वास्थ्यकर्मीको व्यवहारको प्रशंसा गरे भने आइसोलेशन केन्द्रमा रहेका युवाहरुले खानामा अझै सुधार नआएको भनेर विरोध जनाए ।"
मोरङमा कोरोनाले मृत्यु भएका दुवैजनाको शव व्यवस्थापन,विराटनगर : मोरङमा कोरोना भाइरसको संक्रमणका कारण मृत्यु भएका दुवैजना पुरुषको शव नेपाली सेनाको शव व्यवस्थापन टोलीले बुधबार राती अन्त्येष्टि गरिएको छ। कानेपोखरी गाउँपालिकास्थित वन क्षेत्रमा लगेर शवको व्यवस्थापन गरिएको हो । विराटनगर महानगरपालिका९ का र रंगेली नगरपालिका ८ का ४५ वर्षीय पुरुषको कोशी अस्पतालमा बुधबार मृत्यु भएको थियो । उपचारका लागि अस्पताल लगिएका विराटनगरका पुरुषको बुधबार दिउँसो १ :१० बजे आइसोलेसनमा र रंगेलीका पुरुषको बिहान १० :३० बजे उपचारका लागि ल्याइ पुर्याउनसाथ मृत्यु भएको हो । मृत्यु हुनुअघि रिपोर्ट नआएका उनीहरुमा मृत्युपछि कोरोना संक्रमणको पुष्टि भएको थियो । तर कोरोनाको आशंकामा दुवै जनाको स्वाब संकलन भने मृत्यु हुनुअघि नै गरिएको थियो । उनीहरुको मृत्यु भइसकेपछि दिउँसो ३ :३० बजेतिर रिपोर्ट पोजेटिभ आएपछि अस्पतालले शव परिवारलाई नदिइकन राखेको थियो । कोशी अस्पतालका मेडिकल सुपरिटेन्डेन डा चुमनलाल दासले परिवारलाई नदिइकन शव नेपाली सेनाको 'बडी' व्यवस्थापन टोलीलाई जिम्मा लगाइएको बताए । सेनाले राती ९ बजे विराटनगरबाट व्यवस्थापनका लागि भनेर शव लिएर गएको थियो । प्रदेश १ मा कोरोनाका कारण चार जनाको मृत्यु भइसकेको छ । गत सोमबार दिउँसो कोशी अस्पतालमै विराटनगर५ घर भएका ७७ वर्षीय वृद्धको कोरोना संक्रमणका कारण मृत्यु भएको थियो । अघिल्लो बुधबार मोरङ सुनवर्षीका एक पुरुषको विराटनगरबाट थप उपचारका लागि बीपी कोइराला स्वास्थ्य विज्ञान प्रतिष्ठान धरान पुर्याएपछि मृत्यु भएको थियो ।
"पर्सामा थप ४३ जनामा कोरोना पुष्टि, साउनमा मात्रै ५९९ संक्रमित थपिए","वीरगन्ज : पर्सामा बिहीबार बिहान नेपाली सेना, डाक्टर, बैंकका कर्मचारीसहित थप ४३ जनामा कोरोना भाइरस संक्रमण पुष्टि भएको छ। वीरगन्जस्थित नारायणी अस्पतालको प्रयोगशालामा गरिएको परीक्षणमा ६ महिला र ३७ पुरुष गरी थप ४३ जनामा संक्रमण पुष्टि भएको अस्पतालका मेसु डाक्टर मदन उपाध्यायले जानकारी दिए। बिहीबार संक्रमण पुष्टि हुनेमा वीरगन्जस्थित नेपाली सेनाको चण्डीप्रसाद गणका ५ र वीरगन्ज कारागारमा कार्यरत ७ गरी १२ जना छन्। वीरगन्जकै नेपाल इन्भेस्टमेन्ट बैंकमा कार्यरत २८ बर्षका एक पुरुष कर्मचारी र नारायणी अस्पतालमा उपचाररत मृगौला रोगी वीरगन्ज १० की ३५ बर्षिया महिला पनि संक्रमण पुष्टि भएको छ। यसैगरी वीरगन्ज महानगरपालिकाका विभिन्न वडाका ७ वर्ष देखि ७३ वर्षसम्मका २४ जना, पर्सा जिल्लाको पकहामैनपुर गाँउपालिका २ का २७ बर्षिय एक पुरुष , पोखरिया नगरपालिका ६ का ३३ बर्षिक एक पुरुष र वीरगन्जस्थित भारतीय महावाणिज्य दुतावासमा कार्यरत ३० बर्षिय एक पुरुषसमेतमा संक्रमण पुष्टि भएको हो। त्यस्तै बाराको देवताल गाँउपालिका घर भएका ३३ बर्षका एक पुरुष, बाराकै प्रसौनी २ घर भएकी ७३ बर्षिया एक वृद्घा , रौतहट मौलापुरका २७ वर्षीय एक पुरुष र महोत्तरी जिल्ला घर भएका ३७ बर्षका एक चिकित्सकमा पनि संक्रमण पु्ष्टि भएको नारायणी अस्पतालका मेसु उपाध्यायले जानकारी दिए। नयाँ संक्रमित थपिएसँगै पर्सामा संक्रमितको संख्या ७६२ पुगेको सहायक प्रमुख जिल्ला अधिकारी ललीत बस्नेतले जानकारी दिए। साउन यता मात्रै ५९९ संंक्रमित थपिएको उनले बताए। पर्सामा कोरोना संक्रमणका कारण अहिलेसम्म १७ जनाको मृत्यु भइसकेको छ। साउनमा मात्रै पर्सामा १३ जनाको मृत्यु भएको हो।"
एकै दिन १६ सशस्त्र प्रहरीमा कोरोना सङ्क्रमण,"इलाम : बिहीबार एकै दिन १६ जना सशस्त्र प्रहरीमा कोरोना सङ्क्रमण फेला परेको छ। यही साउन साउन १८ गते स्वाब लिइएका ४२ सशस्त्र प्रहरीमध्ये १६ जनाको रिपोर्ट पोजेटिभ आएको हो। सशस्त्र प्रहरी एक नम्बर गण बाहिनीमा कार्यरत सशस्त्रमा कोरोना सङ्क्रमण देखिएको हो। साउन १८ गते ४२ सशस्त्र र अन्य गरी ६८ जनाको स्वाब सङ्कलन गरेर पठाइएको थियो। हालसम्म यस गणमा जम्मा ४६ सशस्त्रमा कोरोना पुष्टि भइसकेको स्वास्थ्य कार्यालय इलामका कोरोना फोकल पर्सन विमल बरालले जानकारी दिए। उनका अनुसार जिल्लामा हालसम्म दुई नेपाली सेना र एक प्रहरीमा समेत कोरोना पुष्टि भइसकेको छ भने अन्य गरी इलाममा कोरोना सङ्क्रमितको सङ्ख्या ७६ पुगेको छ। त्यस्तै १५ गते नै इलामको रोङ गाउँपालिकाबाट समेत १५४ जनाको स्वाब सङ्कलन गरेर पठाइएकामा सबैको रिपोर्ट नेगेटिभ आएको छ। क्वारेन्टाइनमा बसेका, गाउँपालिकाका जनप्रतिनिधि, कर्मचारी र स्थानीयवासीको रिपोर्ट नेगेटिभ आएको हो। कारोना फोकल पर्सन बरालका अनुसार इलाममा समुदायमा कोरोना नफैलिएकाले ढुक्क हुन सर्वसाधारणलाई उहाँले आग्रहसमेत गरे।"
"सप्तरीमा कोरोनाबाट थप एकजनाको मृत्यु, संक्रमितको संख्या ५३९ पुग्यो","राजविराज : रुपनी गाउँपालिका ५ धुरगाउँका ४५ वर्षीय मृतकसहित कोरोना भाइरस (कोभिड१९) बाट संक्रमित हुनेको संख्या सप्तरीमा ५ सय ३९ पुगेको छ भने दुईजनाको मृत्यु भएको छ। साउन १ गते राजविराज नगरपालिका६ का ७३ वर्षीय व्यापारीको र साउन २० गते रुपनी गाउँपालिका५ धुरगाउँका ४५ वर्षीय पुरुषको कोरोनाबाट मृत्यु भएको हो। राजविराजस्थित गजेन्द्रनारायण सिंह अस्पतालको प्रयोगशालामा बुधबार राती गरिएको परीक्षणमा मृतकको रिपोर्ट पोजिटिभ आएको अस्पतालले जनाएको छ । स्वास्थ्य तथा जनसङ्ख्या मन्त्रालयले बिहीबार मृत्युको पुष्टि गर्ने तयारी गरेको छ । सप्तरीको खडक नगरपालिकाका एकै परिवारका तीन बालिकालाई समेत बुधबार कोरोना संक्रमण पुष्टि भएको छ । कोशी अस्पताल विराटनगरको प्रयोगशालामा गरिएको परीक्षणमा खडक नगरपालिका१० का ४, ५ र १५ वर्षीया बालिकामा कोरोना संक्रमण देखिएको हो । बालिकाका ५७ वर्षीय हजुरबुवासहित २ जना अभिभावकलाई यसअघि नै कोरोना संक्रमण देखिएपछि आइसोलेसनमा राखिएको छ । त्यतिबेला बालिकाको स्वाब परीक्षण गर्दा रिपोर्ट शंकास्पद देखिएपछि पुनः गरिएको परीक्षणमा रिपोर्ट पोजिटिभ आएको जिल्ला स्वास्थ्य कार्यालय सप्तरीका निमित्त कार्यालय प्रमुख दुनियालाल यादवले वताए । खडक नगरपालिकाका क्वारेन्टाइन इन्चार्ज मो जाकिर हुसैनका अनुसार भारतको खुटौनास्थित वसाहामा बसोबास गर्ने बालिकाका एकजना आफन्तको दुई साताअघि निधन भएको थियो । त्यसक्रममा परिवारका ५ जना सदस्य खुटौना गएका थिए । खुटौनाबाट फर्किएका पाँचैजनालाई क्वारेन्टाइन राखी स्वाब परीक्षण गराउँदा यसअघि ५७ वर्षीय पुरुष र २२ वर्षीया महिलामा कोरोना पुष्टि भएको थियो । क्वारेण्टाइनमा पुग्नु अघि नै उनीहरु घर पुगेको पाइएपछि पुनः परिवारका अन्य सदस्यको पनि स्वाब परीक्षण गराउँदा बालिकामा पनि संक्रमण देखिएको उनले जानकारी दिए । त्यसअघि सप्तरीमा ४ जनालाई कोरोना संक्रमण देखिएको थियो । उनीहरु सबै राजविराज नगरपालिकाका हुन् । राजविराज नगरपालिका३ का २७ वर्षीय, ६ का २१ वर्षीय र ९ का ५० वर्षीय पुरुष तथा १३ का २८ वर्षीया महिलाको रिपोर्ट पोजिटिभ आएको निमित्त कार्यालय प्रमुख दुनियालाल यादवले बताए ।"
अख्तियारका थप २२ कर्मचारीमा कोरोना पुष्टि,काठमाडौं : अख्तियार दुरुपयोग अनुसन्धान आयोगमा कार्यरत थप २२ कर्मचारीमा कोरोना भाइरस (कोभिड१९) संक्रमण पुष्टि भएको छ। मंगलबार १५ सुरक्षाकर्मीको रिपोर्ट पोजिटिभ आएपछि संकलन भएको स्वाब परीक्षण रिपोर्टमा थप २२ जनामा संक्रमण पुष्टि भएको हो। १५ सुरक्षाकर्मीमा कोरोना पुष्टि भएपछि अख्तियारका आयुक्तसहित सबै कर्मचारीलाई होम क्वारेन्टाइनमा राखिएको थियो। स्वाब संकलनपछि भएको परीक्षणमा थप २२ जनामा संक्रमण पुष्टि भएपछि अख्तियारमा मात्र कोरोना संक्रमण पुष्टि हुनेको संख्या ३७ पुगेको छ।
कोरोना संक्रमित मन्त्री भन्छन् होटलबाटै सर्यो जस्तो लाग्छ,"जनकपुरधाम : प्रदेश २ का आन्तरीक मामिला तथा कानूनमन्त्री ज्ञानेन्द्र यादव कोरोना संक्रमित भएका छन्। मन्त्री यादवसँगै उनका दुई जना पिएसओ र एकजना सवारी चालक पनि कोरोना पोजेटिभ भएको रिपोर्ट आएको छ। संक्रमण पुष्टी भएपछि जनकपुरस्थित मन्त्री निवासमै आफूलाई आईसोलेट गरेका यादवले काठमाडौंको होटलबाट आफूमा कोरोना सरेको आशंका व्यक्त गरेका छन्। काठमाडौंमा साउन १५ गते आयोजित प्रहरी समायोजन सम्बन्धी समन्वय समितिको बैठकमा मन्त्री यादव प्रदेश २ को नेतृत्व गरि सहभागी हुन गएका थिए। काठमाडौंमा हुँदा उनी होटल क्रिस्टेलमा बसेका थिए। 'होटेलबाटै कोरोना लागेको आशंका छ तर, यस विषयमा केही ठोकुवा भन्न सकिन्न बिहीबार अन्नपूर्ण अनलाइनसँग फोनमा कुरा गर्दै मन्त्री यादवले भने 'हामी जनतासँग प्रत्यक्ष सम्पर्कमा हुन्छौं जति सुकै सावधानी अपनाए पनि कुनै न कुनै भूलचुक भएकै होला जसको परिणाम संक्रमित भएको छु। पिसआर टेस्ट गराउँदा पोजिटिभ आए पनि हालसम्म आफ्नो शरिरमा कुनै अस्वस्थता वा लक्षण भएजस्तो छैन्, मन्त्री यादवले भने 'म डब्लुएचओद्धारा निर्देशित स्वास्थ्य सम्बन्धी सबै मापदण्डहरुलाई फलो गरिराखेको छु र विश्वास छ चाँडै निको भएर जनताको सेवामा पूनः फर्किने छु। मन्त्री यादवले सबैलाई उच्च मनोबल बनाएर पूर्ण सर्तकताका साथ यस महामारीबाट जोगिन आग्रह गरेका छन्। सानो हेलचक्राईले पनि तपाईलाई जोखिममा पार्न सक्छ त्यसैले आफू पनि जोगिनुस र अरुलाई पनि जोगाउनुस्उनले भने । आफू आईसोलेट भए पनि मन्त्रालयको कामकाजबारे फोनमार्फत निरन्तर रिर्पोटिंगहरु लिइरहेको मन्त्री यादवले जानकारी गराए।"
कोरोना कहर : जोेखिममा सुरक्षा निकाय,"काठमाडौं : महानगरीय ट्राफिक प्रहरी महाशाखा रामशाहपथमा कार्यरत पाँच जनामा कोरोना संक्रमण देखिएपछि कार्यालय नै सिल गरिएको छ। महाशाखाका प्रमुख एसएसपी भीमप्रसाद ढकालसहित सबै कर्मचारीलाई सेल्फ क्वारेन्टाइनमा राखिएको हो। महाशाखाबाट हुने सेवा प्रवाह अहिले ठप्प छ तर अहिले सडकमा सवारीको चाप भने बढेको छ। ट्राफिक जनशक्तिलाई कसरी फैलियो कोरोना ? महाशाखा प्रमुख एसएसपी ढकाल भन्छन्, हामी सडकमा अहोरात्र खटिएका हुन्छौं। सवारीचालकसँगै कार्यालयमा आउने सेवाग्राहीको समस्या सम्बोधन गर्नै पर्यो। यहीबीच कोरोना सरेको हुनुपर्छ। ट्राफिक प्रहरीको अभाव खड्किएपछि जनपथतर्फका प्रहरीलाई ड्युटीमा खटाइएको छ। त्यस्तै, प्रहरी मुख्यालयकै ७३ जना कर्मचारीमा कोरोना संक्रमण देखिएको छ। संक्रमित अधिकांश सवारीसाधनको प्राविधिक काम (एमटी) महाशाखा र सञ्चार निर्देशनालयमा कार्यरत कर्मचारी छन्। प्रायः ब्यारेकजस्तै एकै ठाउँमा काम गर्ने एमटीका कर्मचारीलाई कसरी सर्यो कोरोना ? प्रहरी मुख्यालयका प्रवक्ता एसएसपी कुबेर कडायतका अनुसार सुरुमा पाँच जनालाई लक्षण देखिएरै परीक्षण गर्दा कोरोना संक्रमण पुष्टि भएको थियो। कन्ट्याक्ट ट्रेसिङका आधारमा परीक्षण गर्दा थप ६८ जनामा संक्रमण देखिएको हो। उनका अनुसार ट्राफिकका पाँच र मुख्यालयका ७३ जना संक्रमितको बलम्बुस्थित सशस्त्र प्रहरी अस्पतालमा उपचार भइरहेको छ। प्रवक्ता कडायतका अनुसार हालसम्म देशभरका विभिन्न प्रहरी युनिटका दुई सय ५६ जनामा संक्रमण देखिएको छ। जसमध्ये एक सय पाँच जना उपचारपछि काममा फर्किसकेका छन्। ७६ हजारको फौजमा दुई सय ५६ जनामा संक्रमण देखिँदैमा आत्तिनु नपर्ने कडायतको दाबी छ। तर, कार्य क्षेत्रमा खटिने सुरक्षाकर्मीमा भने त्रास देखिन्छ। नक्सालस्थित प्रहरी मुख्यालयमा कार्यरत एक सहायक निरीक्षकले भने, म मैतीदेवीमा बस्छु। मुख्यालयमा काम गर्छु भन्ने थाहा हुनेहरू त्रसित छन्। परिवारमा पनि त्रास छ। प्रहरी महानिरीक्षक शैलेश थापा क्षेत्रीले खासगरी ड्युटी अफिसर, मुद्दा शाखा, थुनुवा कक्ष र कार्य क्षेत्रमा खटिने सुरक्षाकर्मीमा कोरोनाको जोखिम रहेको बताए। उपत्यका बाहिर पनि त्रास कायमै पछिल्लो समयमा २ नम्बर र गण्डकी प्रदेशमा खटिएका सुरक्षाकर्मीमा कोरोना संक्रमणको त्रास बढी देखिन्छ। प्रहरी मुख्यालयका अनुसार भारतसँग सीमा जोडिएका जिल्लामा संक्रमणको त्रास छ। प्रदेश २ का सप्तरी, महोत्तरी, पर्सा, सिरहा, बारा, सर्लाही, धनुषा र रौतहटमा कोरोनाको संक्रमण उच्च देखिएको कोभिड १९ संकट व्यवस्थापन केन्द्र (सीसीएसी) को विश्लेषण छ। वीरगन्ज अहिले कोरोनाको उच्च जोखिममा छ। त्यहाँ निषेधाज्ञा जारी गरिएको छ। प्रदेश २ का आठ जिल्लामध्येको एक जिल्ला प्रहरी कार्यालयका प्रमुखले भने, अवस्था भयावह छ, खटाएको ठाउँमा जानै पर्यो। मातहतलाई फकाएर कार्य क्षेत्रमा पठाउनुपर्ने अवस्था छ। सीमावर्ती क्षेत्रमा खटिएका सुरक्षाकर्मीलाई स्यानिटाइज गरेर मात्रै ब्यारेक प्रवेश गराउँछौं। प्रहरी मुख्यालयका अनुसार गण्डकी प्रदेशमा ४७ जना प्रहरीमा कोरोना संक्रमण देखिएको छ। त्यसमध्ये सात जना निको भएर काममा फर्किसकेका छन्। बाँकी ४० जना उपचाररत छन्। प्रदेश २ का ४७ संक्रमितमध्ये ३५ जना निको भइसकेका छन्। सुदूरपश्चिम प्रदेशका सीमा नाका भएका जिल्ला कैलाली र कञ्चनपुरमा विशेष सतर्कता अपनाइएको मुख्यालयले जनाएको छ। मुख्यालयका प्रवक्ता एसएसपी कडायतका अनुसार प्रदेश ५ मा १६, कर्णाली प्रदेशमा २७, सुदूरपश्चिम प्रदेशमा १३ र प्रदेश १ मा २७ जना प्रहरीमा कोरोना संक्रमण देखिएको थियो। संक्रमितमध्ये अधिकांश उपचारपछि काममा फर्किसकेका छन्। कर्णालीका मात्रै २५ जना उपचाररत छन्। मुख्यालयले अत्यावश्यक कामबाहेक बिदामा बस्न रोक लगाएको छ। कहाँकहाँ सिल ? प्रहरी प्रधान कार्यालयअन्तर्गतका एमटी, सञ्चार निर्देशनालय, ट्राफिक महाशाखा, जिल्ला प्रहरी कार्यालय स्याङ्जा, जिल्ला प्रहरी कार्यालय धनुषाको ब्यारेक र सप्तरीको राजविराजस्थित प्रदेश २ तालिम केन्द्रको ब्यारेक सिल गरिएको छ। सशस्त्रमा १ सय ३१ लाई संक्रमण कोरोना भाइरसको संक्रमण सशस्त्र प्रहरीमा पनि देखिन थालेको छ। विभिन्न कार्यालयमा खटिएका १ सय ३१ जनामा कोरोना संक्रमण देखिएको सशस्त्र प्रहरी बल मुख्यालयले जनाएको छ। बलका प्रवक्ता डीआईजी राजु अर्यालका अनुसार संक्रमितमा काठमाडौंका १, बाराका १, झापाका ३३ र बाँंकी सबै इलामका छन्। संक्रमितमध्ये ६८ जना डिस्चार्ज भइसकेका छन्। अर्यालका अनुसार विशेषगरी सीमा सुरक्षामा खटिएका संक्रमित भएका छन्। दाङमा दुई सैनिकसहित ५८ जनामा कोरोना संक्रमण ३७५ ट्राफिक प्रहरी क्वारेन्टाइनमा दाङमा सेनाका जवानमा कोरोना संक्रमण अख्तियारमा कार्यरत १५ प्रहरीमा कोरोना संक्रमण बाँके कारागारका ७ कैदी र ६ प्रहरीमा कोरोना सेनाको ब्यारेकमा कोरोना फैलियो प्रहरीको आँखा छल्दै पैदल यात्रु काभ्रेका एक प्रहरीमा कोरोना पोखरामा प्रहरीलाई कोरोना"
सशस्त्र प्रहरी अस्पतालमा पीसीआर ल्याब र आइसीयु उद्घाटन,"काठमाडौं : सशस्त्र प्रहरी बलले काठमाडौंको चन्द्रागिरी नगरपालिकाको बलम्बुमा सञ्चालन गर्दै आएको अस्पतालमा पीसीआर ल्याब सञ्चालनमा ल्याइएको छ । अस्पतालले ६ शय्याको आइसीयु वार्डलाई २० शय्यामा समेत स्तरोन्नति गरेको छ ।कोरोना भाइरसको संक्रमण बढ्दै आएपछि सशस्त्र प्रहरीले कोभिड डेडिकेटेड अस्पतालको क्षमता बढाएको हो । सशस्त्र प्रहरी बलका महानिरीक्षक शैलेन्द्र खनालले बुधबार एक कार्यक्रमबीच अस्पतालमा सञ्चालनमा ल्याइएको पीसीआर ल्याब र आइसीयु वार्ड उद्घाटन गरेका छन् ।सशस्त्र प्रहरीको उक्त अस्पतालमा कोरोना भाइरस संक्रमितहरुको उपचार हुँदै आएको छ । अहिले पनि अस्पतालमा एकसय १७ जनाको उपचार भइरहेको छ । जसमध्ये दुईजनाको आईसीयूमा उपचार भइरहेको अस्पतालले जनाएको छ । उक्त अवसरमा सशस्त्र प्रहरी बलका महानिरीक्षक खनालले विद्रोहीसँग युद्ध लड्नुपर्ने सुरक्षाकर्मीहरुले कोरोना भाइरसविरुद्ध लड्नुपर्ने बेला आएको बताए ।विद्रोहीहरुविरुद्धको युद्धमा विजयी भएजस्तै कोरोना भाइरसविरुद्धको लडाइँमा सुरक्षाकर्मीसँगै सिंगो देश विजयी हुने उनले विश्वास व्यक्त गरे । 'कोरोना भाइरसको महामारीविरुद्धको लडाइँ पनि युद्धसमान हो, महानिरीक्षक खनालले भने, विद्रोहीविरुद्ध लड्दै आएको सशस्त्र प्रहरीको काँधमा कोरोना भाइरसको महामारीविरुद्ध लड्ने जिम्मेवारी आएको छ । यस लडाइँमा हामी विजयी हुनुपर्छ ।' अस्पतालका अप्रेसन अधिकृत एवं सशस्त्र प्रहरी उपरीक्षक डा प्रवीण नेपालले कोरोना भाइरसविरुद्धको लडाइँमा विजय हासिल गर्न अस्पतालको क्षमता बढाएको स्पष्ट पारे ।उनले २० शय्याको आईसीयूमा आठवटा भेन्टिलेटर मेसिनको व्यवस्था रहेको जानकारी दिए ।उनका अनुसार अस्पतालको क्षमता २ सय शय्या रहेको छ । उपचाररत एक वृद्धाको मृत्यु यसैबीच अस्पतालमा कोरोना भाइरस संक्रमणको उपचार भइरहेकी एक वृद्धाको बुधबार मृत्यु भएको छ ।सर्लाही मलंगवा नगरपालिका ६ की ६५ वर्षीया वृद्धाको मृत्यु भएको अस्पतालका अप्रेसन अधिकृत डा नेपालले जानकारी दिए । उनका अनुसार स्वयम्भूस्थित मनमोहन अस्पतालमा उपचार भइरहेकी उनलाई सशस्त्र अस्पतालमा रिफर गरिएको थियो ।साउन १६ गते मनमोहनमा उनको कोरोना परीक्षण गरिएको थियो । जसको रिपोर्टमा कोरोना भाइरसको संक्रमण पुष्टि भएको उनले बताए । संक्रमण पुष्टि भएपछि साउन १९ गते सशस्त्र अस्पतालमा रिफर गरिएर उनको भेन्टिलेटरमा राखेर उपचार गरिएको डा नेपालले जानकारी दिए ।उनका अनुसार वृद्धाको मृत्युपछि कुरूवा बसेका उनका दुई छोराको पनि कोरोना भाइरसको परीक्षण गरिएको छ ।"
प्रदेश १ मा अहिलेसम्मकै धेरै कोरोना संक्रमित,"विराटनगर : प्रदेश १ मा बिहीबार हालसम्मकै सबैभन्दा बढी कोरोना भाइरसका संक्रमित थपिएका छन् । प्रदेशको सामाजिक विकास मन्त्रालयका प्रवक्ता डा सुरेश मेहताकाअनुसार प्रदेशमा ६६ जनामा संक्रमण पुष्टि भएको छ । उनले मोरङका २४, सुनसरीका १९, इलामका १५ र झापाका आठजनामा कोरोना संक्रमण पुष्टि भएको जानकारी दिए । हालसम्म प्रदेशमा एकै दिनमा ६० जनाभन्दा बढी संक्रमित भेटिएका थिएनन् । प्रदेश १ मा बिहीबार एक हजार ५४ जनाको पीसीआर परीक्षण भएको थियो । परीक्षण गरिएका मध्ये १५ महिला र ५१ पुरुषको रिपोर्ट पोजिटिभ आएको मन्त्रालयले जनाएको छ । मोरङको विराटनगरमा ११ पुरुष १० महिला, बेलबारीमा दुई र रंगेलीमा एक पुरुष, सुनसरीको धरानमा ११ पुरुष, तीन महिला, इटहरीमा चार पुरुष, एक महिला, इलामको इलाम नगरपालिकामा १५ पुरुष, झापाको मेचीनगरमा सात पुरुष, एक महिलाको कोरोना रिपोर्ट पोजिटिभ आएको हो । प्रदेश १ मा हालसम्म कोरोना संक्रमितको संख्या एक हजार दुई सय ५५ पुगेको छ । प्रदेश १ मा बिहीबार १८ जना डिस्चार्ज भएका छन । पूर्वाञ्चल विश्वविद्यालय कोभिड १९ आइसोलेसन अस्पताल गोठगाउँबाट १२ र बीपी कोइराला स्वास्थ्य विज्ञान प्रतिष्ठान धरानबाट छ जना डिस्चार्ज भएको मेहताले बताए । डिस्चार्ज हुनेमा झापाका नौ, मोरङका छ, मोरङ, सुनसरी र पाँचथरका एकएक जना रहेका छन् । प्रदेश १ मा डिस्चार्ज हुनेको संख्या ९ सय ५ पुगेको छ ।"
राष्ट्रिय परिचय पत्रका लागि तथ्यांक संकलन सुरु,"भैरहवा : रुपन्देहीमा राष्ट्रिय परिचय पत्रको लागि तथ्यांक संकलन कार्य सुरु भएको छ ।बिहीबार जिल्ला प्रशासन कार्यालय रुपन्देहीमा सिद्धार्थनगर नगरपालिकाका प्रमुख हरिप्रसाद अधिकारीको तथ्यांक संकलन गरेर राष्ट्रिय परिचयपत्र विवरण दर्ता शुभारम्भ भएको हो । जिल्ला प्रशासन कार्यालय रुपन्देहीमा विवरण दर्ताका लागि कम्प्युटरलगायतका आवश्यक उपकरणहरु राखिएको जिल्ला प्रशासन कार्यालय रुपन्देही नागरिकता शाखाका नासु यज्ञ पोखरेलले जानकारी दिए । उनले नागरिकताको प्रमाणपत्र प्राप्त व्यक्तिहरुले आवश्यक विवरण भरेर राष्ट्रिय परिचय पत्र प्राप्त गर्न सक्ने जानकारी दिए । जनतालाई प्रदान गर्ने सेवा सुविधा एकीकृत प्रणालीमार्फत एउटै परिचयपत्रबाट प्राप्त हुने प्रावधान सहितको प्रणालीको विकास गर्ने, जैविक पहिचान सहितको बहुउपयोगी परिचयपत्र तयार गरी वितरण गर्ने र नेपालमा बस्ने सबै व्यक्तिका विवरण राष्ट्रिय तथ्यांक भण्डारणमा समाविष्ट गर्ने राष्ट्रिय परिचय पत्रको उद्देश्य रहेको रुपन्देहीका प्रमुख जिल्ला अधिकारी महादेव पन्थले बताए । 'अनेकन परिचय पत्र (लाइसेन्स, प्यान कार्ड, विवाह दर्ता) अब बोक्नु पर्देन,' उनले भने, 'अब पाइने राष्ट्रिय परिचय पत्रमा यी सबै सबै परिचय पत्रमा उल्लेख गरिएका सबै विवरण हुन्छ ।' राष्ट्रिय परिचय पत्र डिजिटल हुन्छ । राष्ट्रिय परिचय पत्रमा भएका विवरणहरु 'रिडेबल मेसिन' मार्फत हेर्न सकिन्छ ।आर्थिक वर्ष २०७७७८ मा राष्ट्रिय परिचय पत्रका लागि एक करोड तथ्यांक संकलन गर्ने सरकारको लक्ष्य रहेको उनले जनाए । राष्ट्रिय परिचयपत्र तथा पञ्जीकरण विभागले पहिलो चरणमा पाँचथर र सिंहदरबारस्थित कर्मचारीलाई परिचयपत्र वितरण गरेको थियो । दोस्रो चरणमा १५ वटा जिल्ला तथा यसै आवमा बाँकी सबै जिल्लामा राष्ट्रिय परिचय पत्रको लागि तथ्यांक संकलन कार्य सुरु हुने बताइएको छ ।"
यस्तो छ तीन दिनको मौसम,"काठमाडौं : मनसुनी न्युन चापीय रेखा हाल नेपालभन्दा दक्षिणतर्फ अवस्थित रहेको जल तथा मौसम विज्ञान विभागले जनाएको छ। बिहीबार बिहान जारी मौसम पूर्वानुमान बुलेटिनमा देशभर आंशिकदेखि सामान्य बदली रहेको छ। गण्डकी प्रदेश, प्रदेश ५, कर्णाली प्रदेश र सुदुरपश्चिम प्रदेशमा हल्का बर्षा भइरहेको बुलेटिनमा उल्लेख छ। बिहीबार दिउँसो देशभर सामान्य बदली रही गण्डकी प्रदेश, प्रदेश ५, कर्णाली प्रदेश र सुदुरपश्चिम प्रदेशका केही स्थानहरुमा तथा प्रदेश १, प्रदेश २ र बागमती प्रदेशका थोरै स्थानहरुमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ। प्रदेश १ र गण्डकी प्रदेश का एक वा दुई स्थानहरूमा भारी वर्षाको सम्भावना रहेको बुलेटिनमा उल्लेख छ। राती देशभर सामान्यदेखि पूर्ण बदली रही धेरै स्थानहरुमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ। प्रदेश १, बागमती, गण्डकी र प्रदेश ५ का एक वा दुई स्थानहरूमा भारी वर्षाको सम्भावना रहेको छ। शुक्रबार दिउँसो देशभर सामान्य बदली रही थोरै स्थानहरुमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ। प्रदेश २ र सुदुरपश्चिम प्रदेशका एक वा दुई स्थानहरुमा भारी वर्षाको समेत सम्भावना रहेको छ। राती प्रदेश १,बागमती, र गण्डकी प्रदेश का एक वा दुई स्थानहरूमा भारी वर्षाको सम्भावना रहेको छ। शनिबार देशभर सामान्य बदली रही देशका केहि स्थानहरुमा मेघगर्जनचट्याङ्गसहित हल्कादेखि मध्यम वर्षाको सम्भावना रहेको छ। बागमती प्रदेश र सुदुरपश्चिम प्रदेशका एक वा दुई स्थानहरुमा भारी वर्षाको समेत सम्भावना रहेको मौसम पूर्वानुमान बुलेटिनमा उल्लेख छ। राती प्रदेश १, प्रदेश २, बागमती प्रदेश, गण्डकी प्रदेश र कर्णाली प्रदेशका थोरै स्थानहरूमा भारी वर्षाको समेत सम्भावना रहेको छ। बुलेटिन नदीमा पानीको बहाव बढ्ने, पहाडी क्षेत्रमा भूक्षय हुने, पहिरो जाने, सडक तथा हवाई यातायात प्रभावित हुने तथा ढलपानीको राम्रो निकास नभएको ठाउँमा डुबानसमेत हुन सक्ने भएकोले आवश्यक सतर्कता अपनाउन अनुरोध गरेको छ।"
बलात्कार कि बार्गेनिङ ?,"विराटनगर : विराटनगर महानगरपालिका४ की ३६ वर्षीया महिला आफू बलात्कृत भएको भन्दै २०७६ साल जेठ ३ गते मोरङको इलाका प्रहरी कार्यालय रंगेली पुगिन्। नेपालबंगलादेश बैंक कर्सिया शाखाका प्रमुख ४१ वर्षीय अमित बास्तोलाले बैंकबाट ऋण दिने प्रलोभन देखाएर आफूलाई बलात्कार गरेको भन्दै उनले किटानी जाहेरी दिइन्। घटनाको प्रकृति हेरेर अलमलमा परेको प्रहरीले तत्काल जाहेरी लिएन। विभिन्न निकायबाट दबाब परेपछि जाहेरी दर्ता गरी बास्तोलालाई पक्राउ गर्दै हिरासतमा राखेर प्रहरीले घटनाको अनुसन्धान अघि बढायो। जाहेरीमा आफू २०७५ चैत २६ गते बलात्कृत भएको महिलाले उल्लेख गरेकी थिइन्। अनुसन्धानका क्रममा बास्तोलाले कुनै प्रलोभन नदेखाइकन दुई जनाको आपसी सहमतिमै यौन सम्पर्क भएको बयान दिएका थिए। जबरजस्ती करणी मुद्दामा बास्तोलालाई जिल्ला अदालत मोरङले पूर्पक्षका लागि थुनामा राख्न आदेश दिएको छ। अहिले यो मुद्दा अदालतमा विचाराधीन अवस्थामा छ। बास्तोलाबाट पीडित भनिएकी महिला पुनः बलात्कारको अर्को जाहेरी लिएर जिल्ला प्रहरी कार्यालय मोरङमा पुगिन्। उनले आफूलाई २०७६ फागुन ३ गते बलात्कार गरेको भन्दै पूर्व प्रहरी नायव निरीक्षक नयन श्रेष्ठविरुद्ध किटानी जाहेरी दिइन्। प्रहरीले असार ३१ गते पक्राउ गर्दै विराटनगर महानगरपालिका१२ बखरी घर भएका श्रेष्ठलाई हिरासतमा राखेर घटनाको अनुसन्धान गरिरहेको छ। विराटनगरमा रहेको काडमाडौं सेक्युरिटी कम्पनीका सञ्चालकसमेत ५० वर्षीय श्रेष्ठले कम्पनीको कार्यालयमा लगेर आफूमाथि बलात्कार गरेको उल्लेख गर्दै ती महिलाले जाहेरी दिएकी हुन्। पीडित भनिएकी महिलाले घटना भएको पाँच महिनापछि शंकास्पद हिसाबको जाहेरी ल्याएको भन्दै सुरुमा प्रहरीले दर्ता गरेन। तर प्रहरी प्रधान कार्यालय र महान्याधीवक्ताको कार्यालयमार्फत दबाब आएपछि भने दर्ता गरेर प्रहरीले अनुसन्धान अघि बढाइएको हो। जाहेरीमा श्रेष्ठसहित उनका भाइ ज्योति र श्रीमती रसिलालाई पनि प्रतिवादी बनाइएको छ। जबरजस्ती करणीको आरोप लगाएकी महिलालाई भने नयनले पटकपटक गरेर पाँच लाख रुपैयाँ बुझाएको प्रहरी अनुसन्धानबाट खुलेको छ। प्रहरीकाअनुसार मोटरसाइकलमा यात्रा गर्ने क्रममा सुन र पैसा हराएको दाबी गर्दै महिलाले नयनसँग १० लाख मागेकी थिइन्। तर प्रहरी चौकी बखरीमा छलफल गर्दा तीन लाख २५ हजार रुपैयाँ श्रेष्ठले दिएपछि घटना मिलेको थियो। तीन लाख २५ हजार प्रकरणमा प्रहरी नै साक्षी रहेको नयन र ती महिला जोडिएको घटना अहिले जबरजस्ती करणीमा परिणत भएको छ। अनुसन्धानमा संलग्न प्रहरी अधिकृतका अनुसार लकडाउनका क्रममा पनि श्रेष्ठमाथि पैसा दिन महिलाबाट दबाब परेको थियो। पैसा नबुझाउँदा उनीमाथि विभिन्न नाम लिएर पुरुष व्यक्तिहरुबाट पटकपटक धम्की आएको पाइएको प्रहरीका एक अनुसन्धान अधिकृतले बताए। विभिन्न समयमा गरेर पाँच लाख बुझाइसकेका नयनले अब पैसा दिन नसक्ने बताएको र त्यसपछि धम्की आउन सुरु भएको पाइयो, उनले भने, अहिले सुरुमा पैसा लिने उनै महिलाले नयनविरुद्ध जबरजस्ती करणीको जाहेरी दिएकी छन्। दुई जनाबीचमा सहमतिमै शारीरिक सम्पर्क भएको देखिन्छ, प्रहरीका एक अधिकृतले भने, त्यसपछि यो वा त्यो बाहनामा सुरु भएको पैसाको बार्गेनिङ पछिल्लो समय करणीमा परिणत भएको पाइयो। दुवै घटनामा बलात्कारबाट पीडित भनिएकी महिलालाई त्यस अघि भने एउटा बलात्कारसँग सम्बन्धित घटनामै मोरङ प्रहरीले प्रतिवादी बनाएर मुद्दा चलाएको थियो। उनीविरुद्ध २०७५ कात्तिक १५ गते जिल्ला प्रहरी कार्यालय मोरङमा जरबजस्ती करणी उद्योगको जाहेरी परेको थियो। सुनसरी इटहरीकी एक युवतीलाई विराटनगर बोलाएर जबरजस्ती यौन कर्ममा लगाएको आरोपमा ती महिला, सुनसरी इनरुवा घर भइ विराटनगर बस्ने सन्तोष मेहतासमेतलाई प्रतिवादी बनाएर प्रहरीले घटनाको अनुसन्धान थालेको थियो। उनीहरुविरुद्ध प्रहरीले चलाएको जबरजस्ती करणी मुद्दामा जिल्ला अदालत मोरङले महिलालाई सफाइ दिएको थियो। सुरुमा जबरजस्ती करणीकी प्रतिवादी बनाइएकी महिला पछिल्लो दुईवटा घटनामा बलात्कार पीडितका रुपमा प्रस्तुत भएको मोरङ प्रहरीका प्रवक्ता डीएसपी मानबहादुर राईले बताए। तीन वर्षमा एकै जना महिलासँग जोडिएको एउटै प्रकृतिका मुद्दा छन्, उनले भने, एउटामा पीडक र अरु दुईवटामा पीडित बनेकी छन्। दुईवटा घटनामा विराटनगरको कञ्चनवारी ठेगाना उल्लेख रहेकी महिलाले बास्तोलाविरुद्धको घटनामा भने मोरङको सुन्दरहरैंचा नगरपालिका५ मा डेरा गरेर बस्ने भनेर ठेगाना खुलाएकी छन्। ठेगाना अलगअलग भए पनि सबै घटनामा जोडिएकी महिला एउटै भएको प्रहरीले बताएको छ। प्रहरी स्रोतका अनुसार करणीसँग जोडिएका तीनवटै घटनामा भिडियो बनाइएको कुरा पनि आएको छ। पीडित भनिएकाले दिएको तीनवटै घटनाको जाहेरीमा भिडियो बनाएर आफूमाथि ब्ल्याकमेलिङ गर्ने गरेको आरोप लगाएका छन्। जबरजस्ती करणी उद्योगको मुद्दामा ती महिलामाथि भिडियो बनाएको आरोप लगाइएको थियो। बलात्कारको भिडियो खिचेर महिलाले आफूमाथि ब्ल्याकमेलिङ गरेको इटहरीकी युवतीको दाबी थियो। तर प्रहरीले अनुसन्धान गर्दा भिडियो भेट्न सकेन। अमित बास्तोला र नयन श्रेष्ठ प्रतिवादी भएको दुईवटा छुट्टा छुट्टै बलात्कारको मुद्दामा पनि पीडित भनिएकी महिलाले भिडियो बनाएर आफूलाई ब्लाकमेलिङ गरी पटकपटक बलात्कार गरेको दावी गरेकी छन्। बास्तोला जोडिएको घटनामा पनि प्रहरीले भिडियो भेट्न सकेन। नयन प्रतिवादी रहेको मुद्दामा महिलाले भिडियो देखाएर आफूलाई ब्लाकमेलिङ गरेको बताए पनि अहिलेसम्म त्यसको कुनै प्रमाण प्रहरीले फेला पारेको छैन। पटकपटक एउटै महिला अलगअलग व्यक्तिबाट बलात्कृत भएँ भन्दै आएपछि प्रहरीले घटनालाई शंकास्पद मानेर विभिन्न कोणबाट अनुसन्धान गरिरहेको छ। विभिन्न गिरोहसँग मिलेर बार्गेनिङ गर्ने र त्यो नमिलेपछि मुद्दाका रुपमा आउने गरेको हो कि भन्ने शंका पनि उब्जिएकाले अनुसन्धान त्यसतर्फ पनि केन्द्रीत गरिएको प्रहरीका एक अनुसन्धान अधिकृतले बताए। उनले महिला विगतमा जोडिएका विवादित घटनालाई पनि केलाएर हेर्ने काम भइरहेको जनाए। डीएसपी राई अहिले पीडित भएँ भन्दै आएपछि जाहेरी दर्ता गरेर महिलाको विगतसँगै विभिन्न कोणबाट घटनाको अनुसन्धान अघि बढाइएको बताउँछन्। बारम्बार पीडित बनेर आएपछि महिला जोडिएका यसअघि विभिन्न घटना पनि अध्ययन गरिरहेका छौं, उनले भने, अनुसन्धानपछि मुद्दा अदालतमा बुझाउँछौं। उनले यस अघिका पुराना फायल पनि केलाएर घटनाको अनुसन्धान भइरहेको बताए। ३६ वर्षीया महिलाका श्रीमान वैदेशिक रोजगारीमा छन्। दुई सन्तानसहित उनी विराटनगरमा बस्छिन्। तर प्रहरी अनुसन्धानबाट श्रीमानसँगको सम्बन्ध राम्रो नभएको खुलेको छ। दुई वर्षमा दुई पटक आफू बलात्कृत भएको उजुरी लिएर प्रहरीमा पुगेकी महिलाको पेशा केही छैन। प्रहरी स्रोतकाअनुसार अहिलेसम्मको अनुसन्धान र विगतको पृष्टिभूमि हेर्दा महिला वास्तविक पीडित भए जस्तो देखिंदैन। अनुसन्धानका क्रममा उनीसँग विराटनगर र धरानका केही व्यक्तिको कनेक्सन प्रहरीले फेला पारेको छ। जुन व्यक्ति मानिसलाई फसाएर अप्ठेरोमा पार्ने र पैसा असुल्ने गिरोहका रुपमा काम गरिरहेको देखिने प्रहरीका एक अनुसन्धान अधिकृतले बताए। प्रहरीले बलात्कारबाट पीडित भनिएकी महिलाको कनेक्सन भेटिएपछि अहिले आफ्नो अनुसन्धान त्यो गिरोहतिर पनि सोझ्याएको छ। त्यो गिरोहमा पूर्व प्रहरी पनि रहेको पाइएको छ। सामाजिक सञ्जालको माध्ययमबाट नजिकिने र सम्पर्क भएपछि पैसाको बार्गेनिङ गर्ने गरेको उजुरी प्रहरीसम्म पुगेको छ। तर यस विषयमा प्रहरीले थप कुरा खुलाउन चाहेन। बास्तोला संलग्न रहेको भनिएको बलात्कार प्रकरणमा एक पूर्व प्रहरी पीडित भनिएकी महिलाको पक्षमा साक्षी बसेका छन्। यसले पनि पूर्व प्रहरीसहितको एउटा गिरोह महिलालाई प्रयोग गर्दै बार्गेनिङ गरेर पैसा उठाउने धन्दामा संलग्न रहेको प्रहरीको दाबीलाई थप बल पुग्ने देखिन्छ। अदालतमा विराटनगर १३ घर भएका ओम महत नाम गरेका व्यक्तिले बास्तोला जोडिएको घटनामा महिलाको पक्षमा बयान दिएका छन्। आफूलाई पूर्व प्रहरी बताउने उनले अदालतमा बयान दिंदा घरजग्गाको कारोवार गर्ने क्रममा ती महिलासँग आफ्नो चिनजान भएको बताएका छन्। घटनाको अनुसन्धान गरिरहेको मोरङ प्रहरी स्रोतका अनुसार महिलालाई प्रयोग गरेर ब्ल्याकमेलिङ गर्ने गिरोहको सञ्जाल धरानसम्म रहेको पाइएको छ। कानुन व्यावसायी विनोद तिम्सिना मुलुकी अपराध संहितामा रहेको व्यवस्थाको गलत व्याख्या र दुरुपयोग गर्दै महिलाले पुरुषहरुलाई फसाउने गरिरहेको पछिल्ला केही घटनाबाट पुष्टि हुने बताउँछन्। अपराध संहितामा घटना भएको एक वर्षसम्ममा उजुरी दिनसक्ने व्यवस्था छ। महिलासँग जोडिएको केसमा अदालत र प्रहरी दुवैले संवेदनसिल रुपमा लिने गरेका छन्, तिम्सिनाले भने, पछिल्लो समय कानुनको गलत व्याख्या गर्दै सहमतिमा सम्पर्क गर्ने र पछि बलात्कार भयो भनेर करणीको उजुरी गर्ने घटना बढिरहेका छन्। फेक बलात्कारका पछिल्ला केही घटनाले मुलुक र समाज कतातिर गइरहेको छ भन्ने प्रश्न उब्जाएको उनको भनाइ छ। कानुनको सहारामा कतिपय घटना निर्दोषलाई दोषी करार गर्ने हिसाबमा आउने गरेको तिम्सिनाले बताए। बलात्कार जस्तो संवेदनसिल विषयमा कानुनले गरिदिएको सहजीकरणको फाइदा उठाउने गरिएको कतिपय दृष्टान्त रहेको उनको दावी छ। महिलामाथि दिनदिनै बलात्कार भइरहेका छन्। तर एउटै महिला कति जनाबाट कति पटकसम्म बलात्कृत हुन्छन् भन्ने प्रश्न पनि त उब्जिएको छ, कानुन व्यवसायी तिम्सिनाले भने, एउटा घटनामा पीडक बनाएर प्रहरीले अनुसन्धान गरेकी महिला दुईवटा घटनामा भने आफू पीडित भएँ भन्दै आउनु नै शंकास्पद छ। सुरुमा सहमतिमा यौन सम्पर्क गरेपछि बार्गेनिङ गरेर नमिलेपछि घटनालाई बलात्कारमा परिणत गरिएको हो कि भन्ने आशंका उब्जनु स्वभाविक हो। बलात्कारबाट पीडित भनिएकी महिलाले भने आफू धेरै ठूलो अन्यायमा परेका कारण कानुनी लडाइँमा जानु परेको बताएकी छन्। कुनै महिला पीडित भएँ भन्दै अदालतमा त्यत्तिकै जाँदैनन्, उनले भनिन्, पूरै इज्जत र अस्मिता दाउमा राखेर जोखिम उठाउँदै कानुनी उपचारका लागि पुग्नु पर्ने अवस्था आयो। उनले आफू पीडित भएको र पीडकसँग पैसाको कुनै पनि बार्गेनिङ नगरेको बताएकी छन्। पटकपटक गरेर पाँच लाख लिएको भनेर अफवाह फैल्याएर मुद्दालाई कमजोर बनाउँदै पीडकलाई उन्मुक्ती दिने खेल भयो, ती महिलाले भनिन्, प्रमाणित नहुने यस्तो आधारहीन कुरा गर्ने काम भए पनि न्यायलाई पैसासँग तुलना गर्न सकिँदैन। पीडक भनिएका श्रेष्ठले आफूसँग ऋण लिएको र त्यही पैसा फिर्ता लिने क्रममा बैंकिङ कसुरमा अगाडि बढ्न खोज्दा प्रहरीले मिलापत्र गराउँदै आफ्नो पैसा फिर्ता दिलाएको विषयलाई बार्गेनिङसँग जोडिएको उनको भनाइ छ। उनले कुनै पनि झुटा मुद्दा कसैलाई नलगाएको बताउँदै जतिसुकै षडयन्त्र गरे पनि न्याय नमर्ने दाबी गरिन्। बरु उल्टै प्रहरी र प्रशासनले अपराधीलाई संरक्षण गर्ने र पैसामा मिलाएर घटनालाई ढाकछोप गर्ने प्रयास गरेको उनको भनाइ छ। यस्ता जघन्य अपराधमा संलग्नलाई कारबाही हुनु पर्ने माग राख्दै उनले अनर्गल हल्ला बाहिर ल्याएको विषयमा धेरै दुःख लागेको उल्लेख गरिन्। आफूविरुद्ध उजुरी दिएर मुद्दालाई कमजोर बनाउन सबै गाउँले लागेको उनको गुनासो छ।"
सिरहामा देखियो समुदायस्तरमा कोरोना,"सिरहा : बुधबार सिरहामा चार थप कोरोना भाइरस(कोभिड१९)को संक्रमित फेला परेको छ। उनीहरु चारै जना समुदाय स्तरका हुन्। मिर्चैया नगरपालिका ५ मा एक जना, सोही नगरपालिकाको मंगलम पोलिक्लिनिकको स्वास्थ्यकर्मी दुई जना र गोलबजार नगरपालिकाको एक पेट्रोल पम्प परिसरमा रहेका लाइन होटलमा एक जनामा कोरोना संक्रमण फेला परेको जिल्ला स्वास्थ्य कार्यालय सिरहाले जनाएको छ। कोरोनाको संक्रमित भेटिएपछि मिर्चैया नगरपालिकाले बिहीबारदेखि साउन ३२ गतेसम्म लकडाउन गर्ने निर्णय गरेको छ। पेट्रोल पम्प सील गरिएको छ। कोरोना पुष्टि भएसँगै सिरहा प्रशासनले स्वास्थ्य कार्यालयको सहयोगमा संक्रमितसँगको कन्ट्रयाक्ट ट्रेसिङ गर्ने कार्य सुरु गरेको स्वास्थ्य कार्यालयको सूचना केन्द्रका फोकल व्यक्ति अन्देश्वर चौधरीले जानकारी दिए। यसअघि गत शनिबार पनि समुदायका दुई जनामा कोरोना संक्रमण पुष्टि भएको थियो। उनीहरुमध्ये सिरहा नगरपालिका १६ का राजनीतिकर्मी र लहान गरपालिका ८ का गैरसरकारी संस्थाका कर्मचारी हुन्। सिरहामा हालसम्म ४४ सय ६६ जनाको स्वाब संकलन गरिएको छ। जसमा २२० जनाको पीसीआर रिर्पोट पोजिटिभ र ३८ सय ८० जनाको निगेटिभ आएको छ। ११७ जनाको रिर्पोट आउन बाँकी रहेको स्वास्थ्य कार्यालयले जनाएको छ। १९१ जनाको कोरोना संक्रमित उपचारपछि निको भएर घर फर्किसकेका छन्। २९ जना आइसोलेसनमा उपचाररत छन्। संस्थागत क्वारेन्टाइनमा ३८७ जना र होम क्वारेन्टाइनमा ४०६ जना रहेको स्वास्थ्य कार्यालयले जानकारी दिए।"
चितुवाको आक्रमणबाट आगनमा खेल्दै गरेका बालकको मृत्यु,"दमौली : आगनमा खेल्दै गरेका शुक्लागण्डकी २ मसारका डेढ वर्षका एक बालकको चितुवाको आक्रमणमा परी ज्यान गएको छ। ज्यान जानेमा स्थानीय विष्णुबहादुर रानाका छोरा नारायण राना रहेका इलाका प्रहरी कार्यालय बेलचौताराका प्रहरी निरीक्षक जगदिश रेग्मीले जानकारी दिए। 'आगनबाटै चितुवाले बालकलाई टिपेर लगेको देखिन्छु', उनले भने। घरबाटै चितुवाले लगेका बालकको बुधबार मध्यरातमा टाउको र हात मात्र भेटिएको छ। ती दुवै अंग घरबाट झण्डै दुई किलोमिटर पर जङ्गल नजिकै भेटिएको स्थानीय विकास गुरुङले जानकारी दिए। 'निकै पर जङ्गल नजिकैको बारीमा शरीरका भाग भेटिए', उनले भने', 'अरु भाग अझै भेटिएको छैन।' झिसमिसे साझमा आक्रमण भएको स्थानीयको भनाइ छ। यसअघि पनि शुक्लागण्डकी नगरपालिकामा चितुवाको आक्रमणबाट बाल बालिकाको ज्यान गैसकेको छ। प्रायः यस्ता आक्रमण साँझ हुने गरेका छन्।"
