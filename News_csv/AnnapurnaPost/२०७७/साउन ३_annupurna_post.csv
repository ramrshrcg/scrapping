शीर्षक,विवरण
नेकपा विवाद : घुमीफिरी सचिवालय,"काठमाडौं : नेकपाले शुक्रबार स्थायी समिति बैठक दुईपटक तोक्यो। असार २६ मा एक साता बैठक रोक्ने निर्णय गर्दै नयाँ मिति शुक्रबार बिहान ११ बजेका लागि तय भएको थियो। तर, अध्यक्षद्वय केपी शर्मा ओली र पुष्पकमल दाहालबीच छलफल चलिरहेको भन्दै स्थायी समिति सदस्यलाई दिउँसो ३ बजे बैठक बस्ने सन्देश पठाइएको थियो। अध्यक्ष दाहाल बिहान साढे १० बजेतिर प्रधानमन्त्री ओलीसँग संवादका लागि बालुवाटार पुगेका थिए। दुई नेताबीच अपराह्न १ बजेसम्म कुराकानी भयो। त्यसबीच स्थायी समिति सदस्यले अर्को खबर पाए बैठक साउन ४ गते दिउँसो ३ बजेसम्म स्थगित। त्यसो भए अब के त ? घुमिफिरी सचिवालय बैठक। शनिबार सचिवालय बसेर आइतबार मात्रै स्थायी समिति बोलाउनेतिर ओलीदाहाल पुगेको बालुवाटार स्रोतले बतायो। स्थायी समिति सदस्य देवेन्द्र पौडेलले सहमतिकै प्रयासका लागि सचिवालय बैठक बोलाइएको पुष्टि गरे। उहाँहरू (ओलीदाहाल)बीच फेरि सहमतिको एकपटक प्रयास गरौं अनि स्थायी समिति बैठकलाई पनि कसरी टुंग्याउने भन्ने विषयमा छलफल गर्न सचिवालय बसौं भन्ने भएपछि सचिवालय बैठक बोलाइएको हो, नेता पौडेलले अन्नपूर्णसँग भने। त्यसो त ओलीले अघिल्लो दिन दाहाल र वरिष्ठ नेता माधवकुमार नेपालसमक्ष आफूले कुनै पनि पद नछोड्ने, बरु पार्टी स्थायी समिति र केन्द्रीय समिति बैठक फेस गर्न तयार रहेको बताएका थिए। ओली शुक्रबार भने विवादित विषय जस्ताको तस्तै केन्द्रीय समितिमा लैजाने विषयमा सहमत देखिएनन्। बालुवाटार स्रोतका अनुसार ओलीले दाहालसँग सचिवालयमा मिल्ने विषय सचिवालय, स्थायी समितिमा मिल्ने विषय स्थायी समिति र केन्द्रीय समितिमा लैजाने विषय केन्द्रीय समितिमा लैजाने गरी जानुपर्ने प्रस्ताव गरे। तर, विषयलाई स्थायी समितिमा निर्णय नगरी केन्द्रीय समितिमा लैजान नसकिने अडान लिएको स्रोतले जनाएको छ। बालुवाटारसँग अर्काे सूचना पनि थियो दाहाल र नेपाल समूहमा रहेको भनिएका उपाध्यक्ष वामदेव गौतम तत्काल प्रधानमन्त्री हटाउने पक्षमा छैनन्। गृहमन्त्रीसमेत रहेका सचिवालय सदस्य रामबहादुर थापा पनि ४ मंसिर २०७६ कै दुई अध्यक्षको कार्यविभाजनकै व्याख्या गरेर जानुपर्ने पक्षमा छन्। यही सूचनाका आधारमा ओली स्थायी समिति र केन्द्रीय समितिभन्दा पनि एकपटक सचिवालय बैठक बोलाएर छलफल गराउन चाहन्थे। दाहालसँग ओलीले भने, अहिले केन्द्रीय समितिभन्दा पनि सचिवालयतिर छलफल गरौं। स्थायी समिति बैठकलाई कसरी समाप्त गर्ने, त्यसको रोडम्याप सचिवालयमा बसेर छलफल गरौं। ओलीको यही प्रस्तावपछि दाहाल स्थायी समिति दुई दिन पछि सारेर सचिवालय बोलाउन तयार भएको उच्च स्रोतले जनाएको छ। दुई अध्यक्षले दुई साता लगातार नौपटकभन्दा बढी छलफल गर्दा पनि नेकपाको किचलो मिलेको छैन। नेताहरूले प्रधानमन्त्री ओलीको राजीनामाका विषयमा मिलनबिन्दुको छेउटुप्पो फेला पार्न सकेका थिएनन्। जसकारण दाहाल र नेपाल पक्ष अब पार्टी बैठक रोकेरभन्दा पनि विधि र पद्धतिका आधारमा निर्णय लिनुपर्छ भन्ने निष्कर्षमा पुगेका थिए। दाहाल र नेपालले बिहीबार ओलीसँग संयुक्त रूपमा छलफलअघि अबको कार्यनीति के बनाउने भनेर दाहाल निवासमा सचिवालयका ९ मध्ये ६ नेताको बैठक बसालेका थिए। त्यहाँ उपाध्यक्ष गौतमले ओलीलाई हटाउनै पर्छ तर अहिले सहमति खोजेर नहटाउँदा प्रत्युत्पादक हुन्छ भन्ने धारणा राखेका थिए। एकडेढ महिना समय लिएर प्रधानमन्त्रीलाई पद छाड्न बाध्य बनाउनुपर्ने उनको धारणा थियो। गृहमन्त्रीसमेत रहेका थापाले पनि प्रधानमन्त्रीले मान्दै नमानिरहेको बेला कसरी हटाउने भनेर प्रश्न गरेका थिए। हटाउनै सकिन्न भने अरू कुनै विकल्पमा गर्नुपर्ने प्रस्ताव उनले गरेका थिए। ुई अध्यक्षको कार्यविभाजन गरिएको मंसिर ४ को सहमतिअनुसार कार्यकारी परिभाषित गरेर जानुपर्ने उनको धारणा थियो। अन्य नेताले भने अब सहमति नजुटे स्थायी समितिबाट केन्द्रीय समिति बैठक तोकेर जाने, केन्द्रीय समितिले छिनोफानो लगाउनुपर्ने बताएका थिए। उच्च स्रोतका अनुसार खुमलटारको त्यही निष्कर्षका साथ दाहाल र नेपाल बिहीबार दिउँसो प्रधानमन्त्री ओलीलाई भेट्न बालुवाटार पुगेका थिए। तर, दुवै पक्ष आआफ्नै अडानमा रहे, कुनै सहमति जुटेन। त्यसपछि दाहाल र नेपालले स्थायी समितिबाट केन्द्रीय समिति बोलाउनुपर्ने प्रस्ताव गरे। ओलीले आफू अडानमा दायाँबायाँ नहुने भन्दै स्थायी समिति र केन्द्रीय समिति फेस गरेर जाने बताए। केन्द्रीय समितिमा विवाद लैजाने सहमतिपछि ओली पक्ष बालुवाटार र दाहालनेपाल पक्ष खुमलटारमा छलफल बसे। बिहान फरक धारणा राखेका गौतम र थापा भने खुमलटार गएनन्। बालुवाटारमा भने ओली पक्षका नेताले स्थायी समिति बैठकमा टुंगो नलगाई केन्द्रीय समितिमा विवाद लैजान नहुने धारणा राखे। संसदीय दलका उपनेता सुवास नेम्बाङलगायत नेताले केन्द्रीय समितिमा सिधै जाने कुरा सही नहुने बताए। सचिवालय, स्थायी समितिमै सकभर विषय मिलाउनुपर्ने मत उनीहरूले राखेका थिए। तत्कालीन एमालेको महाधिवशेनले निर्वाचित गरेर ल्याएको १३५ र माओवादीतर्फका पनि करिव १ सय वरिपरि ल्याएर केन्द्रीय समिति बनेको भए फरक कुरा, बहस गरौं। तर, प्राविधिक ढंगले केन्द्रीय समिति बनाएर राजनीतिक कुरालाई त्यसरी बहुमत, अल्पमत गरेर जाने कुरालाई मान्न नहुने धेरै नेताको मत थियो, ओली पक्षका एक नेताले अन्नपूर्णसँग भने, राजनीतिक विषयमा कुरा परेको छ, संगठनात्मक ढंगले कुरा गरेर मात्र मानिँदैन भन्नेमै छलफल केन्द्रित थियो। त्यसपछि शुक्रबार बिहान दुई अध्यक्षबीच कुरा गर्ने योजना बन्यो। ओलीनिकट नेताको सुझावकै आधारमा बिहान दाहाललाई बालुवाटारबाट छलफलका लागि निम्तो गयो। त्यसपछि वरिष्ठ नेता नेपाललाई आफ्नै निवासमा बोलाएर छलफल गरी ओली भेट्न दाहाल बालुवाटार पुगेका थिए। स्थायी समिति बसेर केन्द्रीय समितिको मिति तोक्नेतिर नगई सचिवालयतिर फर्किएपछि दाहालले बाटोमै वरिष्ठ नेता झलनाथ खनाल र उपाध्यक्ष गौतमसँग भेट गरे। उपाध्यक्ष गौतमका छोरा हरिशको नागपोखरीस्थित कार्यालयमा दाहाल, गौतम र खनालबीच छलफल भएको थियो। त्यसपछि दाहालले वरिष्ठ नेता नेपाललाई भने कोटेश्वरमा भेट गरे। ओलीसँगको छलफल ब्रिफिङ गरे। अब शनिबार दिउँसोलाई नेकपाले सचिवालय बैठक बोलाएको छ। तर, बैठकमा के एजेन्डामा केन्द्रित रहेर छलफल गर्ने भनेर नेताहरूलाई जानकारी दिइएको छैन। केही सदस्यले छलफलको एजेन्डा माग गरे पनि अध्यक्ष र महासचिवले कुनै एजेन्डा दिएका छैनन्। सचिवालयको एजेन्डा के भन्ने अहिलेसम्म प्राप्त हुन सकेको छैन, एक सचिवालय सदस्यले भने। गत वैशाख १७ गते सचिवालय बैठकमा पनि नेताहरूले प्रधानमन्त्री ओलीको राजीनामा माग गरेका थिए। तर, ओलीले गौतम र थापालाई साथ लिएर आफ्नो संकट टारेका थिए। अहिले पनि ओली गत वैशाख २० गतेको बैठकमा आफ्नो बहुमत देखाएजस्तै गौतम, थापालाई आफूतिर तान्ने, निर्णय प्रक्रियाबाट बच्ने उपायको खोजीमा लागेको देखिन्छन्। पार्टीमा महासचिव विष्णु पौडेलले पनि दुवै पद ओलीले नछोड्ने गरी नै कुनै न कुनै भूमिकामा सहमति जुटाउन प्रयास गरिरहेका छन्। उनले शुक्रबार साँझ उपाध्यक्ष गौतमलाई भेट गरेको एक नेताले बताए। यी छलफल शनिबारको सचिवालयमा नेताहरूबीच सहमतिको प्रयासका लागि भएको बताइएको छ।"
राहतमुखी मौद्रिक नीति,"काठमाडौं : नेपाल राष्ट्र बैंकले सबैलाई खुसी पार्ने विस्तारकारी मौद्रिक नीति ल्याएको छ। कोरोनाबाट समस्याग्रस्त अर्थतन्त्रलाई त्राण दिने जिम्मा सरकारले बजेटमार्फत केन्द्रीय बैंकलाई दिएका बेला गभर्नर महाप्रसाद अधिकारीले शुक्रबार आफ्नो कार्यकालको पहिलो मौद्रिक नीति सार्वजनिक गरेका हुन्। यसले साना तथा घरेलु उद्यममार्फत ग्रामीण अर्थतन्त्रलाई चलायमान बनाउने दिशा पकडेको छ। समस्यामा परेका साना व्यवसायीलाई राहत पुर्याउन राष्ट्र बैंकले बैंक तथा वित्तीय संस्था र लघुवित्त कम्पनीहरूको प्रयोग गर्ने बताएको छ। चालू आर्थिक वर्षको मौद्रिक नीति कोरोनाबाट प्रभावित अर्थतन्त्रलाई पुनरुत्थानमा केन्द्रित भएको छ। नयाँ मौद्रिक नीतिले पुनर्कर्जा सुविधा बढाएको छ। यस्तो सुविधा लिने प्रक्रियालाई पनि सजिलो पारेको छ। राष्ट्र बैंकले अब ८० प्रतिशत पुनर्कर्जाको रकम बैंक तथा वित्तीय संस्थालाई एकमुष्ठ दिने भनेको छ। त्यस्तो पुनर्कर्जाबाट बंैक तथा वित्तीय संस्थाले लघु, घरेलु तथा साना उद्यमलाई प्रतिग्राहक १५ लाख रुपैयाँसम्म सहुलियत ऋण दिन पाउनेछन्। विशेष तथा साधारण पुनर्कर्जाको सीमा ५ करोड रुपैयाँ तोकिएको छ। ग्राहकअनुसार मूल्यांकन गरी राष्ट्र बैंकको स्वीकृतिमा भने एउटै ग्राहकलाई २० करोड रुपैयाँसम्म पुनर्कर्जा दिन मिल्ने व्यवस्था गरिएको छ। राष्ट्र बैंकले कोभिड१९ बाट अति प्रभावित, मध्यम प्रभावित र कम प्रभावित उद्योगव्यवसायको वर्गीकरण गरी त्यसअनुरूप राहत तथा सहुलियत दिने घोषणा गरेको छ। यस्ता मौद्रिक उपकरणले समयमै ऋण तिर्न नसकेका ऋणीको धितो जफत हुने, जरिवाना लाग्ने वा कालोसूचीमा पर्ने सम्भावना हाललाई टरेको छ। प्राथमिकतामा ग्रामीण अर्थतन्त्र नयाँ नीतिले साना उद्यमलाई बढी प्राथमिकतामा राखेको छ। बढ्दो आय असमानता र कोभिड१९ का कारण ग्रामीण क्षेत्रमा बढेको बेरोजगारी तथा गरिबीको चाप कम गर्न वित्तीय स्रोतको विकेन्द्रीकरण गर्ने प्रयास राष्ट्र बैंकको देखिन्छ। यसका लागि बैंकहरूले बढीभन्दा बढी पैसा ऋण दिन सक्ने परिस्थिति निर्माण गर्न राष्ट्र बैंकले थुप्रै नियामकीय प्रबन्धहरूलाई खुकुलो पारेको छ। जस्तैः पहिले १ सय रुपैयाँ निक्षेप लिएको बैंकले ८० रुपैयाँ मात्रै ऋण दिन सक्थ्यो भने अब ८५ रुपैयाँ ऋण दिन सक्नेछ। अनिवार्य नगद अनुपातको सीमा पनि तल्लो तहमा झारिएको छ। पुनर्कर्जा र सहुलियतपूर्ण कर्जालाई ग्रामीण अर्थतन्त्रमा प्रसारित गर्न खोजिएको छ। ऋणीको संख्याका आधारमा बैंकहरूको मूल्यांकन गर्ने पद्धतिको विकास पनि गभर्नर अधिकारीले गरेका छन्। यसले ठूला ऋणीले वित्तीय स्रोतमाथि जमाउँदै गएको स्वामित्व थोरै भए पनि विकेन्द्रित हुनेछ। मुलुकको शासकीय संरचना संघीयताका कारण पनि यस्तो विकेन्द्रीकरणको आवश्यकता परेको राष्ट्र बैंकका अधिकारीले बताउँदै आएका थिए। ब्याजदर घटाउनेतिर आकर्षित केन्द्रीय बैंक ब्याजदरको स्थायित्वभन्दा त्यसलाई घटाउनेतिर बढी आकर्षित देखिएको छ। कोरोना महामारीका कारण बिथोलिएको आर्थिक वृद्धिको लय पुनः फर्काउन बढी लगानीको आवश्यकता रहेको धेरैको बुझाइ थियो। त्यसकारण राष्ट्र बैंकले बजारको ब्याजदर एकल अंकमा झार्न आफ्ना मौद्रिक हतियारहरूको प्रयोग अघि बढाएको छ। राष्ट्र बैंकले अरू बैंक तथा वित्तीय संस्थासँग निक्षेप किन्ने र ऋण दिने ब्याजदर घटाएको छ। यसले बजारको ब्याजदर पनि घटाउन मद्दत पुग्छ भन्ने मान्यता राखेको देखिन्छ। केन्द्रीय बैंकले बैंक तथा वित्तीय संस्थाको मर्जरलाई प्राथमिकता दिने नीति कायम राखेको छ। केही ठूला बैंक मर्जको तयारीमा रहेको बेला थप सहुलियतद्वारा आकर्षित गरिएको हो। तर, बैंकका उच्च पदस्थ कर्मचारी र सञ्चालक समितिको सेवासुविधा घटाउने संकेत गरिएको छ। संस्थागत सुशासनलाई थप सुदृढ गर्ने र राज्यबाट सहुलियत लिने ऋणीको पारदर्शिता बढाउनेजस्ता सकारात्मक कामको थालनी पनि मौद्रिक नीतिमा भएको छ। यद्यपि, अहिलेको असामान्य परिस्थितिमा लिन सक्ने ठूलो फड्को भने मौद्रिक नीतिले पनि पार गर्न नसकेको केही विश्लेषक बताउँछन्। गुमेको मौका महामारीको मारमा परेको अर्थतन्त्रलाई उकास्न मात्र होइन, राष्ट्र बैंकले अहिले लक्ष्य गरेको ग्रामीण अर्थव्यवस्थालाई चलायमान बनाउन पनि ठूलै नीतिगत फड्को मार्न सक्ने अवसर गभर्नर अधिकारीले गुमाएका छन्। यस्तो बेला राष्ट्र बैंकले केही विशिष्टीकृत वित्तीय संस्थाहरूको स्थापना गर्न सक्ने राष्ट्र बैंकका पूर्व कार्यकारी निर्देशक नरबहादुर थापा बताउँछन्। कृषि, उद्योग र व्यापारमा लगानी गर्ने विशिष्टीकृत बैंकहरूको स्थापना गरेर ५७ वर्षसम्म निरन्तर बजारलाई डोर्याउन सकिन्थ्यो, थापा भन्छन्। सरकारी स्वामित्वका तीन बैंकलाई त्यसरी विकास गर्न सकिने उनको भनाइ छ। उनका अनुसार कृषि विकास बैंकलाई कृषि, नेपाल बैंकलाई आयातनिर्यात प्रवद्र्धन र एनआईडीसीको अनुभव समेटेको राष्ट्रिय वाणिज्य बैंकलाई औद्योगिक विकासमा केन्द्रित गर्न सकेको भए केही वर्ष नयाँ लहर ल्याउन सकिन्थ्यो। दातृ निकायको सहायता परिचालनमार्फत ग्रामीण अर्थतन्त्रको उत्थानमा यस्ता विशिष्टीकृत वित्तीय संस्थालाई लगाउनुपर्ने थापा बताउँछन्। ती संस्थालाई आफ्नो क्षेत्रमा कम्तीमा ६० प्रतिशत कर्जा लगानी गर्ने व्यवस्था गरिएको भए उचित हुन्थ्यो, उनी भन्छन्। नयाँ मौद्रिक नीतिमा कृषि विकास बैंकलाई कृषि क्षेत्रको लिड बैंकका रुपमा विकास गर्ने उल्लेख भए पनि विशिष्टीकृत संस्थामा फर्काउने व्यवस्था छैन। केही समयअघि ठूलो पुँजी र पूर्ण सरकारी स्वामित्वको राष्ट्रिय वाणिज्य बैंकलाई आयातनिर्यात (एक्जिम) बैंकमा रूपान्तरण गर्ने बहस उठे पनि मौद्रिक नीतिमा त्यस्तो विषय समावेश हुन सकेन।"
मौद्रिक नीति : निजी क्षेत्र उत्साहित,"काठमाडौं : मौद्रिक नीतिले निजी क्षेत्र उत्साहित बनेका छन्। राष्ट्र बैंकले जारी गरेको मौद्रिक नीतिले निजी क्षेत्रको अधिकांश विषय समेटेको भन्दै उनीहरू उत्साहित भएका हुन्। कोरोनाले गरिबी निवारण र रोजगारी सिर्जना गर्न चुनौती थपिरहेका बेला मौद्रिक नीतिले आशा पलाएको निजी क्षेत्रको भनाइ छ। नेपाल उद्योग वाणिज्य महासंघका उपाध्यक्ष चन्द्रप्रसाद ढकालले मौद्रिक नीति समग्रमा राम्रो आएको बताए। मौद्रिक नीतिले साना तथा मझौला उद्योग क्षेत्रमा कर्जा प्रवाहमा प्राथमिकता दिएकोमा उद्यमशीलता बढ्ने उनको भनाइ छ। नेपाल चेम्बर अफ कमर्सका अध्यक्ष राजेशकाजी श्रेष्ठले मौद्रिक नीतिप्रति सकारात्मक भएको बताए। चेम्बरले दिएका धेरै सुझाव नीतिमा परेको भन्दै उनले खुसी व्यक्त गरे। मौद्रिक नीतिले रोजगारी र कृषि क्षेत्रमा प्राथमिकता दिएको उनको भनाइ छ। बैंक तथा वित्तीय संस्थालाई कृषिमा १५ प्रतिशत प्रतिशत अनिवार्य कर्जाको व्यवस्था गर्दा कृषिमा कर्जा प्रवाह बढ्ने श्रेष्ठले बताए। कृषिमा पाँच प्रतिशत कर्जा प्रवाह बढ्दा पर्याप्त रोजगारी सिर्जना हुन्छ, उनले भने। पर्यटन र उद्योगलाई पनि प्राथमिकतामा राखेको उनले बताए। मौद्रिक नीतिले ब्याज र कर्जा तिर्ने म्याद एक वर्षसम्म पुर्याएको छ। कोरोनाले अति प्रभावित भएकालाई १ वर्षसम्म, प्रभावित परेकालाई ९ महिनासम्म र सामान्य प्रभावित भएकालाई ६ महिनाको समयको व्यवस्थाका कारण उद्योगी व्यवसायीलाई राहत मिलेको श्रेष्ठका भनाइ छ। लघुवित्त वित्तीय संघका अध्यक्ष रामचन्द्र जोशीले बैंकबाट लघुवित्तले पाउने ब्याजदर निर्धारण नगर्दा लघुवित्त सञ्चालन गर्न समस्या हुने बताए। लघुवित्तले प्रवाह गर्ने ब्याजदरमा १५ प्रतिशत निर्धारण गर्दा बैंकले लघुवित्तलाई दिने ब्याजदर पनि निर्धारण गर्नुपथ्र्यो, उनले भने। नेपाल घरेलु तथा साना उद्योग महासंघका कार्यवाहक अध्यक्ष उमेशप्रसाद सिंहले मौद्रिक नीतिमार्फत पहिलोपटक लघु, घरेलु तथा साना उद्योगमा पुनर्कर्जा सुविधा उपलब्ध गराएको बताए। उनले भने, लकडाउनले घरेलु उद्योगको महत्व बुझाएको छ। लघु घरेलु कर्जा १५ लाखसम्म दिने व्यवस्था गरिएकोमा उनले खुसी व्यक्त गरे। मौद्रिक नीतिले बैंकलाई लघु घरेलुलाई १५ प्रतिशत अनिवार्य कर्जा दिनुपर्ने व्यवस्था गरेको छ। एटीएम सेवा निःशुल्क गर्न सकारात्मक भएको उनको भनाइ छ। बैंकर अनिलकेशरी शाहले मौद्रिक नीति सकारात्मक रहेको बताए। चल्न सक्ने, पुनरुत्थान र विकास हुनेगरी मौद्रिक नीतिले स्पष्ट व्यवस्था गरेको उनले बताए। एटीएमलगायत इन्टर बैंकिङमा ध्यान दिएकोमा उनले खुसी व्यक्त गरे। अहिले बैंकको नाफाभन्दा पनि वित्तीय वितरण राम्रो बनाउने बेला हो, उनले भने, मौद्रिक नीतिले कर्जा स्रोत अनुपात ८० बाट ८५ प्रतिशत पुर्याएसँगै ब्यालेन्स सिट बनाउन सजिलो हुन्छ। नेपाल चेम्बर अफ कमर्सका उपाध्यक्ष कमलेश अग्रवालले मौद्रिक नीतिलाई सन्तुुलित भनेर टिप्पणी गरे। उनका अनुसार मौद्रिक नीतिले निजी क्षेत्रका ७५ प्रतिशत सुझाव सम्बोधन गरेको छ। निर्यातजन्य उद्योगलाई ३ प्रतिशत भनिएकोमा अन्यमा ५ प्रतिशत प्रवाह गर्ने उल्लेख छ। तर, अरु क्षेत्र पनि प्रभावित भएको हुनाले त्यसलाई पनि ३ प्रतिशत राखेको भए अझै राम्रो हुन्थ्यो, अग्रवालले भने। कृषि, मार्जिन लेन्डिङ, कर्जाको मूल्यांकन गर्ने पद्घति फेरिएको विषय सराहनीय रहेको भन्दै ऋणको साँवा ब्याज भुक्तानी गर्ने म्याद सारिएको विषय सुन्दर पाटो रहेको उनले बताए। बैंकको प्रशासनिक खर्च कटौतीका लागि गरिएको प्रयासलाई पनि मैले सराहनीय मानेको छु। समग्रमा मौद्रिक नीति सन्तोषजनक छ। नेपाल उद्योग परिसंघका अध्यक्ष शतिशकुमार मोरकाअनुसार मौद्रिक नीतिमा भएको व्यवस्थाले तरलता वृद्घि गर्न सक्ने जोखिम छ। उनकाअनुसार साना तथा मझौला उद्योगलाई विशेष प्राथमिकतामा राखेको छ। पुनर्कर्जाको व्यवस्थालाई सरलीकृत गरेको छ। उत्पादन लागत घटाउन मौद्रिक नीति सहयोगी बन्ने देखेको छु। जसले इज अफ डुइङ बिजनेस इन्डेक्समा नेपाललाई फड्को मार्न सजिलो हुनेछ, मोरले भने, गैरआवासीय नेपालीको लगानी भित्र्याउने विषयमा समेत मौद्रिक नीतिले बोलेको भए राम्रो हुन्थ्यो। नेपाल उद्योग वाणिज्य महासंघका पूर्व अध्यक्ष पशुपति मुरारकाले मौद्रिक नीतिको पुनर्कर्जा र ब्याजदरको विषय आकर्षण पक्ष रहेको बताए। असार महिनासम्म भुक्तानी अवधि भएका डिमान्ड लोन, क्यास क्रेडिटलगायत अल्पकालीन प्रकृतिका चालु पुँजी कर्जालाई बैंक तथा वित्तीय संस्थाले ऋणीको अवस्था विश्लेषण गरी २०७७ पुस मसान्तसम्म भुक्तानी गर्न सकिने गरी नवीकरण गर्न सक्ने व्यवस्था मिलाइएको विषय पनि सह्रानीय रहेको मुरारकाले बताए। अर्थतन्त्रलाई पुनरुत्थान गर्न कृषि, ऊर्जा, पर्यटन तथा घरेलु, साना एवं मझौला उद्योगमा कर्जा लगानी प्रोत्साहित गर्ने नीतिले उत्साह वृद्धि गर्ने भन्दै मुरारकाले भने, पुनर्कर्जाको पहुँच विकेन्द्रित सहुलियतपूर्ण कर्जा कार्यक्रम पुनर्संरचना गर्दै दायरा फराकिलो पार्ने योजना राम्रो लाग्यो। सबै व्यवस्था सन्तोषजनक मान्नुपर्छ।"
"जान गाह्रो, पुगेपछि स्वर्ग","गोरखा : प्रसिद्ध धार्मिकस्थल मनकामना र भालेश्वर सहज रूपमा पुग्न केबलकार चलाइयो। मौलाकाली पुग्न गैंडाकोटबाट लामो सिँढी बनाइयो। यस्ता कैयन् तीर्थस्थलमा भक्तजनको यात्रालाई सहज बनाइँदै छ। गोरखामा भने यस्तो तीर्थस्थल छ, जहाँ पुग्न भक्तजन पहराको बाटो आउजाउ गर्छन्। परापूर्वकालदेखि नै १५ मिटरको यात्रा पहरा समातेर, पहरामै टेकेर गर्ने गरेको स्थानीय बताउँछन्। चुमनुब्री गाउँपालिका३ स्थित नेडुप्च्यु पुग्न भक्तजनले जीउज्यानको पर्वाह नगरी भीरको यात्रा गर्ने गरेको स्थानीय सूर्य गुरुङको भनाइ छ। साबिकका सिर्दिबास, उहिया, बिही, प्रोक, ल्हो, चुम्चेत गाविससम्मका मान्छे नेडुप्च्यु जान पहराको बाटो हिँड्छन्, उनी भन्छन्, त्यहाँ चेल्डाङ गुम्बा, १०८ धारा, पोखरी, गुफा, ठूलो मैदान र तल्लो भेगमा धेरै ठूलो ग्लासियर पनि छन्। नपुगुन्जेल गाह्रो हो, पुगेपछि स्वर्ग आएजस्तो लाग्छ। उनका अनुसार किमोलुङका तीन ठूला गुम्बामध्ये एउटा सोही ठाउँमा छ। किमोलुङमा सेराङ, लेटाङजस्तै ठूलो गुम्बा चेल्डाङ यहीं पर्छ, उनी भन्छन्, उहिल्यै ठूला लामा गुरु फा पेमाढुन्डुपले ढेमाला भन्ने कन्यालाई बोलाएर पहिलो चोटि यहाँका सबै तीर्थस्थलहरूको दर्शन गराएपछि यसको प्रचार भएको भन्ने जिजुबाजेको पालादेखि सुन्दै आएको हो। नेडुप्च्युको दर्शनपछि निःसन्तानलाई सन्तान प्राप्ति हुने जनविश्वास रहेको अर्का स्थानीय वीरबल घले बताउँछन्। त्यहाँ पुगेपछि सन्तान नहुनेको सन्तान हुने, नबोल्ने बच्चा बोल्ने हुन्छ भन्ने जनविश्वास छ, उनी भन्छन्, किमोलुङको दर्शन गर्नेहरू पनि त्यहाँ अनिवार्य जाने गर्छन्। न्याकबाट र रुपिनाला पास भएर पनि उक्त ठाउँमा पुग्न सकिन्छ। यहाँबाट चुम भ्याली र मनास्लु पदयात्रा गर्न सकिने भएकाले यस क्षेत्रको पर्यटन विकासको प्रचुर सम्भावना रहेको गाउँपालिका अध्यक्ष धनबहादुर गुरुङ बताउँछन्। उनका अनुसार धर्म गर्न केही दुःखकष्ट गर्नुपर्छ भन्ने मान्यताका कारण यहाँको पदमार्ग स्तरोन्नति नगरिएको हो। धर्म गर्न दुःख गर्नुपर्छ भन्ने जनविश्वास छ। त्यसैले पनि त्यति बाटोलाई जस्ताको तस्तै छाडिएको हो, उनी भन्छन्, यहाँभन्दा केही तलसम्म सिँढी बनाइएको छ। पाटी बनाइएको छ। तर, यो बाटोलाई यस्तै छाडौं भनेर सबैको सुझाव आएकाले मर्मतसम्भार नगरिएको हो।"
खुमलटार र बालुवाटार छलफलपछि नेकपा सचिवालय बैठक,"काठमाडौं : नेपाल कम्युनिस्ट पार्टी (नेकपा) शीर्ष नेता शनिबार बिहानैदेखि छलफलमा सक्रिय भए । कार्यकारी अध्यक्ष पुष्पकमल दाहाल प्रचण्ड निवास खुमलटारमा बिहानै दुई घण्टासम्म सचिवालयका पाँच सदस्य छलफलमा जुटे । खुमलटार छलफलमा अध्यक्ष प्रचण्ड, वरिष्ठ नेताद्वय झलनाथ खनाल र माधव नेपाल, उपाध्यक्ष वामदेव गौतम र प्रवक्ता नारायणकाजी श्रेष्ठ सहभागी थिए । गृहमन्त्रीसमेत रहेका अर्का सचिवालय सदस्य रामबहादुर थापा बादल भने उक्त छलफलमा गएनन् । त्यसैगरी सचिवालय बैठक अगाडि प्रधानमन्त्री एवम् पार्टी अध्यक्ष केपी ओली, अर्का अध्यक्ष प्रचण्डबीच बालुवाटारमा छलफल भएको छ । उक्त छलफलमा पार्टी महासचिव विष्णु पौडेल र नेता जनार्दन शर्मासमेत सहभागी थिए । खुमलटार र बालुवाटारका दुवै छलफल सचिवालय बैठकका एजेन्डामा केन्द्रित भएको स्रोतको दाबी छ । असार १० गतेदेखि सुरु भएको स्थायी कमिटी बैठकमा नेताहरुबीच चर्को शक्ति संघर्ष देखिएपछि स्थायी कमिटी बैठक कसरी टुंग्याउने भन्ने विषयमा छलफलका लागि सचिवालय बैठक बोलाइएको हो । पार्टी अध्यक्ष एवम् प्रधानमन्त्री ओलीलाई दुवै पदबाट राजीनामा दिन अर्का अध्यक्ष प्रचण्ड समूहले चर्को दबाब दिइरहेको छ । प्रधानमन्त्री ओलीले भने तत्काल दुवै पदबाट राजीनामा नदिने अडान दोहोर्याउँदै आएका छन् । दुवै पक्षको अडानकै कारण लामो समयदेखि नेकपा विवादको निष्कर्ष निस्कन सकेको छैन । विवाद समाधानका प्रयास भइरहेको भन्दै नेकपाले शुक्रबार मात्र स्थायी समिति बैठक दुईपटक तोक्यो। असार २६ मा एक साता बैठक रोक्ने निर्णय गर्दै नयाँ मिति शुक्रबार बिहान ११ बजेका लागि तय भएको थियो। तर, अध्यक्षद्वय ओली र प्रचण्डबीच छलफल चलिरहेको भन्दै स्थायी समिति सदस्यलाई दिउँसो ३ बजे बैठक बस्ने सन्देश पठाइएको थियो। अध्यक्ष दाहाल बिहान साढे १० बजेतिर प्रधानमन्त्री ओलीसँग संवादका लागि बालुवाटार पुगेका थिए। दुई नेताबीच अपराह्न १ बजेसम्म कुराकानी भयो। त्यसबीच स्थायी समिति सदस्यलाई साउन ४ गते दिउँसो ३ बजेसम्म बैठक स्थगित भएको जानकारी गराइयो । नेकपा विवाद : घुमीफिरी सचिवालय शनिबार सचिवालय बसेर आइतबार मात्रै स्थायी समिति बोलाउने निष्कर्षमा पुगेपछि अहिले सचिवालय बैठक सुरु भएको हो । प्रधानमन्त्रीका प्रेस सल्लाहकार सूर्य थापाका अनुसार दिउँसो ३ बजेर १० मिनेटपछि बालुवाटारमा सचिवालय बैठक जारी छ ।"
नेतृत्वसमक्ष प्रदीपको गम्भीर प्रश्न : तपाईँहरूको बलिदान निश्चित स्वार्थ प्राप्तिका लागि मात्रै त थिएन ?,"काठमाडौं : नेपाल कम्युनिष्ट पार्टी (नेकपा) स्थायी समिति सदस्य एवंम् परराष्ट्रमन्त्री प्रदीपकुमार ज्ञवाली पार्टीले सामना गरिरहेको समस्या वैचारिकराजनीतिक समस्या नभई शीर्ष नेतृत्वको व्यवस्थापनमा समस्या भएको बताएका छन्। उनले नेतृत्वबीच उत्पन्न असमझदारीले वैचारिक राजनीतिक विषयमा केन्द्रित हुने मौका नमिलेको धारणा राखेका छन्। पार्टीका सामु वैचारिक राजनीतिक समस्या छैनन् भन्ने होइन, तर नेतृत्वबीच उत्पन्न असमझदारीले हामीलाई त्यसबारे केन्द्रित हुन या त्यसमा प्रवेश गर्ने मौका पनि दिइरहेको छैन। शनिबार एक विज्ञप्ति जारी गर्दै उनले भनेका छन्, हाम्रा बैठकहरु मुलुकका जल्दाबल्दा समस्याबाट बेखबर, बेपर्वाह या निरपेक्ष रहँदा जनताको खबरदारीको औँला हामीतिर सोझिने स्थिति बनिरहेको छ। अघिल्लो पुस्ताका नेताहरुप्रति उच्च सम्मान छ। तपाइँहरुले अगुवाइ गर्नुभएको योगदानको जगमै आजका उपलव्धीहरु उभिएका छन्। ज्ञवालीले जारी विवादका कारण देशैभरिका नेताकार्यकर्ता,शुभचिन्तकहरु अत्यन्त चिन्तित भएको उल्लेख गरेका छन्। उनले लेखेका छन्, दुई मुख्य कम्युनिष्ट पार्टीहरुको एकीकरण पश्चात् निर्माण भएको नेपाल कम्युनिष्ट पार्टी (नेकपा), इतिहासमै पहिलोपल्ट हासिल भएको राजनीतिक स्थायित्व एवं भर्खर सुरु भएको समृद्धिको यात्रा कतै दुई दिनको जुनेली, फेरि उही अँध्यारो रात भने झैँ हुने त होइन ? यस प्रश्नले सिङ्गो देशलाई पिरोलिरहेको छ। हामी आशावादी त छौँ, तर ढुक्क हुन सकेका छैनौँ। मुलुकमाथि बहुआयामिक सङ्कटहरु थपिँदै गएको उल्लेख गर्दै उनले विश्वव्यापी रुपमै मडराइरहेको दक्षिणपन्थी आँधीहुरीले समाजवादी आन्दोलन र भविष्यमाथि चुनौती खडा गरिरहेको बताएका छन्। हामीले नयाँ उचाइबाट राष्ट्रियताको आन्दोलन अगाडि बढाएका छौँ, यससँगै यसलाई कमजोर गर्ने, मुलुकमा पुनः अस्थिरता सिर्जना गर्ने, पानी धमिल्याएर माछा मार्ने प्रवृत्ति अझ बढी आक्रामक र हस्तक्षेपकारी हुने निश्चित छ। विभिन्न कारणले बढेको जनताका अपेक्षा र हाम्रो कार्यसम्पादनबीचको दूरीले सिर्जना गरेको असन्तुष्टिलाई सम्बोधन गर्न सकिएन भने त्यसले थपिदिने सङ्कट पनि हाम्रा सामु छ। ज्ञवालीले भनेका छन्, हाम्रो युगकै सबैभन्दा गंभीर स्वास्थ्य चुनौती र आर्थिक धक्का बोकेर आएको कोरोना महामारीले निम्त्याउने बहुआयामिक सङ्कटको सामनाको तयारी गर्नु बाँकी नै छ। आँखै अगाडिका यी चुनौतीलाई नदेखे झैं आँखा चिम्लेर या केही होइन झैँ गरेर विषयान्तर गर्ने सुविधा हामीलाई छैन। कुनै पनि निर्णय गर्नु अगाडि सम्मुख मडारिरहेको सङ्कटलाई गम्भीरतापूर्वक नियाल्नु र विचार गर्नु हुन अनुरोध गर्दछु। यस्तो छ ज्ञवालीको धारणा नेता कमरेडहरु ! विगत केही समय यता नेपाल कम्युनिष्ट पार्टी (नेकपा) मा जारी विवादका कारण देशैभरिका नेताकार्यकर्ता, पार्टी सदस्य र समर्थकशुभचिन्तकहरु अत्यन्त चिन्तित हुनुहुन्छ। विभाजन र विखण्डनको क्रमलाई भङ्ग गर्दै दुई मुख्य कम्युनिष्ट पार्टीहरुको एकीकरण पश्चात् निर्माण भएको नेपाल कम्युनिष्ट पार्टी (नेकपा), इतिहासमै पहिलोपल्ट हासिल भएको ाजनीतिक स्थायित्व एवं भर्खर सुरु भएको समृद्धिको यात्रा कतै दुई दिनको जुनेली, फेरि उही अँध्यारो रात भने झैँे हुने त होइन ? यस प्रश्नले सिङ्गो देशलाई पिरोलिरहेको छ। हामी आशावादी त छौँ, तर ढुक्क हुन सकेका छैनौँ। नेता कमरेडहरु ! धुरीखाँबो भाँचियो भने घरै भत्किन्छ। नेपाल कम्युनिष्ट पार्टी (नेकपा) आज नेपालमा क्रियाशील विभिन्न पार्टीहरुको बीचमा एक थान पार्टी मात्रै होइन। यो त देशको मुख्य लोकतान्त्रिक शक्ति हो। संविधानको मुख्य रक्षक हो। यससँग कम्युनिष्ट पार्टीका नेता कार्यकर्र्ताहरुको मात्रै होइन, लोकतान्त्रिक गणतन्त्र, प्रगतिशील संविधान, सामाजिक न्याय र समावेशी प्रणाली सहितको संघीयताकै भविष्य पनि जोडिएको छ। अग्रमोर्चा कमजोर हुँदा आन्दोलन पराजित हुन्छ, तसर्थ यस पार्टीसँग मुलुकको देशभक्तिपूर्ण आन्दोलन र राष्ट्रियता समेत अविभाज्य ढङ्गले आवद्ध छ। कुनै पनि निर्णय गर्नु अघि कमरेडहरुलाई यस यथार्थलाई मनन गरिदिनु हुन आग्रह गर्दछु। नेता कमरेडहरु ! ३१ महिना अगाडि हामी जनतासमक्ष पुगेका थियौँ, मुख्यतः दुईवटा प्रतिवद्धता लिएर। हामीले भनेका थियौँ हामीलाई मत दिनुहोस्, हामी मुलुकमा राजनीतिक स्थायित्व कायम गर्छौ। हामीलाई मत दिनुहोस्, हामी मुलुकलाई समृद्धि दिन्छौँ। सुखी नेपाली र समृद्ध नेपाल को हाम्रो आह्वानमाथि भर परेर, विश्वास गरेर, जनताले हामीलाई अपार मत दिनुभयो। सामान्य बहुमत होइन, सुविधाजनक बहुमत मात्रै पनि होइन, झण्डै दुई तिहाई मत दिनुभयो। सम्झौँ ती मतदाताहरुलाई, जसले उज्यालो नहुँदै मतदान केन्द्रमा पङ्क्तिवद्ध भएर, पालो कुरेर मत खसाउनु भयो। सम्झौँ ती मतदाताहरुलाई, जसले खाली खुट्टा शीत टेक्दै आएर मत खसाउनु भयो। सम्झौँ ती मतदाताहरुलाई, जसले विमारी भएको अवस्थामा स्ट्रेचरमा बोकिएर, आशौच बसेको अवस्थामा आफन्तको मृत्यु वियोग बिर्सेर, वृद्धावस्थामा लौरो टेकेर, सुत्केरी अवस्थामा अत्यन्त ठूलो जोखिम व्यहोर्दै हामीलाई विश्वास सुम्पिनुभयो। हाम्रो पक्षमा खसेका मतहरु कागजका टुक्राहरुमात्रै थिएनन्, हामीलाई जनताले दिएको विश्वासका तमसुक थिए, आफ्नो भविष्य सुरक्षित हुने ठानेर गरिएका भरपाइ थिए। कुनै पनि निर्णय गर्नु पूर्व एक पटक ती मतदाताहरुको आँखामा छचल्किएको उज्यालो सपना र कथम् कदाचित् कुनै अप्रिय दुर्घटना भयो हुने त्यसका कारण ती सपनाहरु भङ्ग हुँदा भरिने निराशा र विषादका आँशुहरु सम्झिनुहोस्। नेता कमरेडहरु ! हाम्रो यात्रा त भर्खर सुरु भएको छ। राजनीतिक परिवर्तन पो हामीले सम्पन्न गरेका छौँ, त्यो पनि अझै अधुरो अधुरो र कमजोर छ। यी उपलव्धीको जगमा उभिएर जनतालाई सामाजिक न्याय सुनिश्चित गर्न बाँकी नै छ। समृद्धिको जग मात्रै बसालिएको छ, भवन खडा गर्न बाँकी नै छ। समाजवादतिरको यात्रा त भर्खर सुरु मात्रै भएको छ, त्यो पनि निकै धिमा गतिमा। यो परिवर्तनका लागि आफ्नो अमूल्य जीवन उत्सर्ग गर्नु हुने सहिदहरुका परिवारलाई उचित सम्मान र न्याय दिन बाँकी छ। परिवर्तनका लागि भएको आन्दोलन र क्रान्तिका घाइते योद्धाहरुको शरीरबाट गोली र छर्रा निकाल्नै बाँकी छ, बल्झिइरहने घाउ निको पार्न बाँकी नै छ। वेपत्ता व्यक्तिकी आमाको आँखामा हर साँझ पर्खिबस्ने अनुत्तरित प्रश्नहरुलाई संवोधन गर्न बाँकी नै छ। आन्दोलनमा अभिभावक गुमाएका बालबालिकाहरुको अन्यौलग्रस्त भविष्यलाई सुनिश्चित गर्न बाँकी नै छ। अब त देशमै रोजगारी पाइन्छ कि, अब त प्रवासिन पर्दैन कि भनेर देश फर्कने दिन गनेर बसेका लाखौँ लाख प्रवासीहरुको मनमा विश्वास भरिदिन बाँकी नै छ। नेताहरु भन्नुस् त यी सबै कामहरु अधुरै छाडेर, मानौँ गन्तव्यमै पुगिसकियो, अब कुनै जोखिम छैन भनेर , कहिले पदका विवादमा त कहिले वरियताको किचलोमा, कहिले सोफा र कुर्चीको आकारमा त कहिले आसनको सेटिङको विवादमा अल्झिन हामीलाई छुट छ र ? कुनै पनि निर्णय गर्नु पूर्व, एकचोटी झ्यालको पर्दा खोलेर बाहिर सडकमा दुःखको भारी बोकेर हिँडिरहेका नागरिकहरुलाई हेरेर , यी प्रश्नहरुमा गहिरो गरी घोत्लिनु हुन अनुरोध गर्दछु। नेता कमरेडहरु ! मुलुकमाथि वहुआयामिक सङ्कटहरु थपिँदै छन्। विश्वव्यापी रुपमै मडराइरहेको दक्षिणपन्थी आँधीहुरीले हाम्रो समाजवादी आन्दोलन र भविष्यमाथि चुनौती खडा गरिरहेको छ। हामीले नयाँ उचाइबाट राष्ट्रियताको आन्दोलन अगाडि बढाएका छौँ, यससँगै यसलाई कमजोर गर्ने, मुलुकमा पुनः अस्थिरता सिर्जना गर्ने, पानी धमिल्याएर माछा मार्ने प्रवृत्ति अझ बढी आक्रामक र हस्तक्षेपकारी हुने निश्चित छ। विभिन्न कारणले बढेको जनताका अपेक्षा र हाम्रो कार्यसम्पादनबीचको दूरीले सिर्जना गरेको असन्तुष्टिलाई संवोधन गर्न सकिएन भने त्यसले थपिदिने सङ्कट पनि हाम्रा सामु छ। हाम्रो युगकै सबैभन्दा गंभीर स्वास्थ्य चुनौती र आर्थिक धक्का बोकेर आएको कोरोना महामारीले निम्त्याउने वहुआयामिक सङ्कटको सामनाको तयारी गर्नु बाँकी नै छ। आँखै अगाडिका यी चुनौतीलाई नदेखे झँै आँखा चिम्लेर या केही होइन झैँ गरेर विषयान्तर गर्ने सुविधा हामीलाई छैन। कुनै पनि निर्णय गर्नु अगाडि सम्मुख मडारिरहेको सङ्कटलाई गंभीरतापूर्वक नियाल्नु र विचार गर्नु हुन अनुरोध गर्दछु। नेता कमरेडहरु ! आज नेपाल कम्युनिष्ट पार्टी (नेकपा) ले सामना गरिरहेको समस्या वैचारिकराजनीतिक समस्या होइन, व्यवस्थापनको समस्या हो, त्यो पनि शीर्ष नेतृत्वको। पार्टीका सामु वैचारिक राजनीतिक समस्या छैनन् भन्ने होइन, तर नेतृत्वबीच उत्पन्न असमझदारीले हामीलाई त्यसबारे केन्द्रित हुन या त्यसमा प्रवेश गर्ने मौका पनि दिइरहेको छैन। हाम्रा बैठकहरु मुलुकका जल्दाबल्दा समस्याबाट बेखबर, बेपर्वाह या निरपेक्ष रहँदा जनताको खबरदारीको औँला हामीतिर सोझिने स्थिति बनिरहेको छ। अघिल्लो पुस्ताका नेताहरुप्रति उच्च सम्मान छ। तपाइँहरुले अगुवाइ गर्नुभएको योगदानको जगमै आजका उपलव्धीहरु उभिएका छन्। पार्टी र राज्यका उच्च ओहदामा तपाइँहरुको अवस्थितिप्रति सहमति छ। तर आफ्ना असमझदारीहरुको व्यवस्थापन गर्न नसकेर एकीकृत पार्टी विभाजनको दिशातिर गयो भने, राज्यको नेतृत्व गर्ने यो दुर्लभ अवसर हाम्रो हातबाट गुम्न पुग्यो भने हामीले इतिहासको कठघरामा उभिएर निकै निर्मम प्रश्नहरुको सामना गर्न र निर्मम फैसला स्वीकार गर्न वाध्य हुनु पर्ने छ। यसो भयो भने इतिहासले तपार्इँहरुका सामु एउटा नैतिक प्रश्न खडा गर्नेछ, कतै हिँजोको तपार्इँहरुको बलिदान निश्चित स्वार्थ प्राप्तिका लागि मात्रै त थिएन ? कुनै पनि निर्णयमा पुग्नु पूर्व कमरेडहरुले एकचोटी आफू उभिएको धरातल, आन्दोलन र राष्ट्रको भविष्य र कमरेडहरुलाई विश्वास गरेर आफ्नो जिन्दगी होम्न तयार कार्यकर्ताको आँखासँग आँखा जुझाउनु हुन अनुरोध छ।"
जसलाई पनि कम्युनिस्ट पार्टी सदस्यता दिनु गलत,"काठमाडौं : विश्लेषक श्याम श्रेष्ठले जसलाई पनि कम्युनिस्ट पार्टी सदस्यता वितरण गर्नु गलत भएको बताएका छन्। शनिबार प्रगतिशील लेखक संघले गरेको एक भर्चुअल छलफलमा सहभागी हुँदै श्रेष्ठले यस्तो बताएका हुन्। दृष्टिकोणमा ऐतिहासिक भौतिकवादी, चरित्रमा समाजवादी, व्यक्तिगत सम्पत्ति र अन्धविश्वासमा नअडिएर सामूहिकता र वैज्ञानिकतालाई मान्ने, मानवमानवबीच भेदभाव नगर्ने र झुटो आश्वासन नदिनेलाई मात्रै कम्युनिस्ट पार्टीमा सदस्य बनाउनुपर्नेमा नेपालमा जसले पनि कम्युनिस् पार्टीको सदस्य पाउने स्थितिले भ्रष्ट पूँजीवादमा फसाउने छ, उनले भने, विज्ञानका क्षेत्रमा धेरै विकास भए पनि लेनिनपछि माक्र्सवादी दर्शनका क्षेत्रमा कुनै विकास भएको छैन। उनले आपसी अन्तरविरोध भए पनि मुलुकका कम्युनिस्ट शक्ति र नेताहरु समाजवादोन्मुख लक्ष्य, समृद्धि र राष्ट्रिय स्वाधीनताका लागि एकै ठाउँमा उभिनुपर्नेमा जोड दिए। समाजवादोन्मुख प्रक्रियामा दार्शनिक चुनौती विषयक परिसंवादको ३४औँ शृङ्खलामा विश्लेषक श्रेष्ठले कम्युनिष्ट पार्टीभित्र र शक्तिहरुबीच अन्तरविरोध हुनु आवश्यक भए पनि सबैले रुपान्तरित भएर साझा लक्ष्यमा केन्द्रित हुनुपर्नेमा जोड दिए। कृषि, उद्योग, सेवा क्षेत्र, शिक्षा र स्वास्थ्यमा क्रान्ति कसरी गर्ने भन्नेमा वर्तमान कम्युनिष्ट सरकार र ठूलो कम्युनिस्ट दल नेकपाभित्र बहस हुनुपर्ने उनको भनाइ छ। एक जनालाई कुर्सीबाट हटाएर अर्कोलाई ल्याउनुपर्छ भन्ने मात्रै बहस छ, यस्तो बहसले कहीँ पुयाउँदैन। मुलुकको रुपान्तरणका लागि नेकपाका लागि यो ठूलो अवसर हो, सरकारले बोलीमा मात्र नभई व्यवहारमै समाजवादोन्मुख कार्यक्रमलाई अगाडि नबढाए यो अवसर गुम्न सक्नेछ, उनले भने, कम्युनिस्ट रातो मूलाजस्तो बाहिर रातो र भित्र सेतो नभई बाहिर र भित्र पनि रातो हुने गाजरजस्तो हुनुपर्छ। सङ्घका अध्यक्ष डा जीवेन्द्रदेव गिरीले कृषि, शिक्षा र स्वास्थ्यमा रुपान्तरण अहिलेको आवश्यकता हो भन्दै सत्तामा रहेकाहरुको आँखा खोल्ने काम बुद्धिजीवी र प्रगतिशीलहरुको हुने भएकाले यस प्रकारको पहललाई निरन्तर राख्नुपर्ने बताए। सङ्घका उपाध्यक्ष एवं चिन्तक गोपीरमण उपाध्यायले नयाँ संविधान जारी भएको पाँच वर्ष भइसकेको सन्दर्भमा समाजवादी ध्येयका आधारमा दर्शन, साहित्य, कला, राजनीति र सबै क्षेत्रलाई बहसमा ल्याउनुपर्नेमा जोड दिए। सङ्घका महासचिव समीर सिंहले मुलुकमा समाजवादी आन्दोलनलाई कसरी अगाडि बढाउने ? सांस्कृतिक रुपान्तरण कसरी गर्ने ? कम्युनिस्ट हुन पार्टीको सदस्य बन्नैपर्छ कि पर्दैन ? कम्युनिष्ट भएर तडकभडकयुक्त र खर्चिलो सामाजिक काम गर्ने कि नगर्ने ? नास्तिक र भौतिकवादीबीचको भिन्नता के हो ? आदि प्रश्नमा वैचारिक बहस गरेका थिए।"
गुटको राजनीति त्यागेर सिंगो कांग्रेस बलियो बनाउनुस् : पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले पार्टीभित्र गुटको राजनीति त्यागेर सिंगो कांग्रेस बलियो बनाउनेतर्फ लाग्न कार्यकर्तालाई निर्देशन दिएका छन्। शनिबार काठमाडौंमा ३१ सगरमाथा आरोहीहरुलाई पार्टी प्रवेश गराउने क्रममा वरिष्ठ नेता पौडेलले कुनै एक नेतालाई समातेर कांग्रेस बलियो हुन नसक्ने बताएका हुन्। १४ औं महाधिवेशनमा स्वच्छ लोकतान्त्रिक अभ्यास गरौं। यो तेरो र यो मेरो नभनौं। मेची महाकाली जाँदा मैले भनेको छु कि तपाईहरु देउवालाई पनि नसमात्नूस्, पौडेललाई पनि नसमात्नुस, कांग्रेसलाई समात्नुस्। रुखलाई समात्नूस्, उनले भने, 'पार्टी र राष्ट्रप्रति इमान्दार हुनुस्। लोकतन्त्रप्रति इमान्दार हुनुस्। व्यक्तिका पछाडि तपाई नलाग्नुस्। उनले पार्टीका बारेमा जनतामा गलत अपवाह फैलिएको बताए। कांग्रेसका बारेमा जनतामा गलत अपवाह प्रवाह भएको छ, उनले भने, कांग्रेसमा निष्ठावान् सच्चा इमेज भएका मान्छेहरु हुँदाहुँदै पनि कांग्रेसको इमेज जनताका बीचमा राम्रो भएन। त्योबाट कांग्रेसलाई जोगाउनुछ। कार्यक्रममा पूर्व उद्योगमन्त्री नविन्द्र राज जोशीले कांग्रेसले मात्र लोकतन्त्रको रक्षा गर्न सक्ने दावी गर्दै लोकतन्त्रका लागि पार्टी बलियो हुनु आवश्यक रहेको बताए। पूर्व अर्थराज्यमन्त्री उदय शम्शेर राणाले कोभिड १९ का कारण सिंगो मुलुकको अर्थतन्त्र धराशयी भइरहेका बेला सरकार र सत्तारुढ दल नेकपा भने संवेदनशील नभएको आरोप लगाए। कोभिड १९ बाट सिंगो अर्थतन्त्र धरासयी छ। सरकार अर्थतन्त्रलाई कसरी चलायमान बनाउने र नागरिकको जीवन रक्षा कसरी गर्ने भन्दा पनि पार्टीको आन्तरिक द्वन्द्ध र भ्रष्टाचारमा लिप्त छ, उनले भने, 'सरकारको यो असंवेदनशीलताले मुलुक ठूलो आर्थिक संकटमा फस्ने चिन्ता उत्पन्न हुन थालेको छ।"
नेकपालाई कमल थापाको सुझाव : मिल्न नसके १२ बुँदे सम्झौता उल्ट्याउ,"काठमाडौं : राष्ट्रिय प्रजातन्त्र पार्टीका अध्यक्ष कमल थापाले सत्तारुढ दल नेकपालाई जनादेशअनुसार ५ वर्ष मिलेर काम गर्न सुझाव दिएका छन् । शनिबार बिहान सामाजिक सञ्जाल ट्विटरमार्फत अभिव्यक्ति दिँदै थापाले व्यक्ति परिवर्तनबाट मात्रै अहिलेको समाधान नहुने बताएका हुन् । सत्तारुढ दल नेकपाको विवाद नीत,ि पद्धति, प्रणालीबारे होइन नितान्त व्यक्तिगतरव्यक्ति परिवर्तनमा केन्द्रित रहेको छ। थापाले भनेका छन्अहिलेको समस्याको समाधान व्यक्ति परिवर्तनबाट हुँदैन। जनादेशअनुसार मिलेर जान नसक्ने चए १२ बुँदे सम्झौतापछिको मार्गचित्र परिवर्तन गरेर जान आँट गर्न आग्रह गरेका छन् । सत्तारुढ दल नेकपाको विवाद नीतिपद्दतिप्रणालीवारे होईन,नितान्त व्यक्तिगतव्यक्ति परिवर्तनमा केन्द्रित रहेको छ।अहिलेको समस्याको समाधान व्यक्ति परिवर्तनबाट हुंदैन।सक्नुहुन्छ भने १२बुंदे सम्झौतापछिको मार्गचित्र परिवर्तनगर्ने आंट गर्नोस्।होइन भने जनादेश अनुसार ५बर्ष मिलेर काम गर्नोस्   ()  ,"
नेकपा विवाद : घुमीफिरी सचिवालय,"काठमाडौं : नेकपाले शुक्रबार स्थायी समिति बैठक दुईपटक तोक्यो। असार २६ मा एक साता बैठक रोक्ने निर्णय गर्दै नयाँ मिति शुक्रबार बिहान ११ बजेका लागि तय भएको थियो। तर, अध्यक्षद्वय केपी शर्मा ओली र पुष्पकमल दाहालबीच छलफल चलिरहेको भन्दै स्थायी समिति सदस्यलाई दिउँसो ३ बजे बैठक बस्ने सन्देश पठाइएको थियो। अध्यक्ष दाहाल बिहान साढे १० बजेतिर प्रधानमन्त्री ओलीसँग संवादका लागि बालुवाटार पुगेका थिए। दुई नेताबीच अपराह्न १ बजेसम्म कुराकानी भयो। त्यसबीच स्थायी समिति सदस्यले अर्को खबर पाए बैठक साउन ४ गते दिउँसो ३ बजेसम्म स्थगित। त्यसो भए अब के त ? घुमिफिरी सचिवालय बैठक। शनिबार सचिवालय बसेर आइतबार मात्रै स्थायी समिति बोलाउनेतिर ओलीदाहाल पुगेको बालुवाटार स्रोतले बतायो। स्थायी समिति सदस्य देवेन्द्र पौडेलले सहमतिकै प्रयासका लागि सचिवालय बैठक बोलाइएको पुष्टि गरे। उहाँहरू (ओलीदाहाल)बीच फेरि सहमतिको एकपटक प्रयास गरौं अनि स्थायी समिति बैठकलाई पनि कसरी टुंग्याउने भन्ने विषयमा छलफल गर्न सचिवालय बसौं भन्ने भएपछि सचिवालय बैठक बोलाइएको हो, नेता पौडेलले अन्नपूर्णसँग भने। त्यसो त ओलीले अघिल्लो दिन दाहाल र वरिष्ठ नेता माधवकुमार नेपालसमक्ष आफूले कुनै पनि पद नछोड्ने, बरु पार्टी स्थायी समिति र केन्द्रीय समिति बैठक फेस गर्न तयार रहेको बताएका थिए। ओली शुक्रबार भने विवादित विषय जस्ताको तस्तै केन्द्रीय समितिमा लैजाने विषयमा सहमत देखिएनन्। बालुवाटार स्रोतका अनुसार ओलीले दाहालसँग सचिवालयमा मिल्ने विषय सचिवालय, स्थायी समितिमा मिल्ने विषय स्थायी समिति र केन्द्रीय समितिमा लैजाने विषय केन्द्रीय समितिमा लैजाने गरी जानुपर्ने प्रस्ताव गरे। तर, विषयलाई स्थायी समितिमा निर्णय नगरी केन्द्रीय समितिमा लैजान नसकिने अडान लिएको स्रोतले जनाएको छ। बालुवाटारसँग अर्काे सूचना पनि थियो दाहाल र नेपाल समूहमा रहेको भनिएका उपाध्यक्ष वामदेव गौतम तत्काल प्रधानमन्त्री हटाउने पक्षमा छैनन्। गृहमन्त्रीसमेत रहेका सचिवालय सदस्य रामबहादुर थापा पनि ४ मंसिर २०७६ कै दुई अध्यक्षको कार्यविभाजनकै व्याख्या गरेर जानुपर्ने पक्षमा छन्। यही सूचनाका आधारमा ओली स्थायी समिति र केन्द्रीय समितिभन्दा पनि एकपटक सचिवालय बैठक बोलाएर छलफल गराउन चाहन्थे। दाहालसँग ओलीले भने, अहिले केन्द्रीय समितिभन्दा पनि सचिवालयतिर छलफल गरौं। स्थायी समिति बैठकलाई कसरी समाप्त गर्ने, त्यसको रोडम्याप सचिवालयमा बसेर छलफल गरौं। ओलीको यही प्रस्तावपछि दाहाल स्थायी समिति दुई दिन पछि सारेर सचिवालय बोलाउन तयार भएको उच्च स्रोतले जनाएको छ। दुई अध्यक्षले दुई साता लगातार नौपटकभन्दा बढी छलफल गर्दा पनि नेकपाको किचलो मिलेको छैन। नेताहरूले प्रधानमन्त्री ओलीको राजीनामाका विषयमा मिलनबिन्दुको छेउटुप्पो फेला पार्न सकेका थिएनन्। जसकारण दाहाल र नेपाल पक्ष अब पार्टी बैठक रोकेरभन्दा पनि विधि र पद्धतिका आधारमा निर्णय लिनुपर्छ भन्ने निष्कर्षमा पुगेका थिए। दाहाल र नेपालले बिहीबार ओलीसँग संयुक्त रूपमा छलफलअघि अबको कार्यनीति के बनाउने भनेर दाहाल निवासमा सचिवालयका ९ मध्ये ६ नेताको बैठक बसालेका थिए। त्यहाँ उपाध्यक्ष गौतमले ओलीलाई हटाउनै पर्छ तर अहिले सहमति खोजेर नहटाउँदा प्रत्युत्पादक हुन्छ भन्ने धारणा राखेका थिए। एकडेढ महिना समय लिएर प्रधानमन्त्रीलाई पद छाड्न बाध्य बनाउनुपर्ने उनको धारणा थियो। गृहमन्त्रीसमेत रहेका थापाले पनि प्रधानमन्त्रीले मान्दै नमानिरहेको बेला कसरी हटाउने भनेर प्रश्न गरेका थिए। हटाउनै सकिन्न भने अरू कुनै विकल्पमा गर्नुपर्ने प्रस्ताव उनले गरेका थिए। ुई अध्यक्षको कार्यविभाजन गरिएको मंसिर ४ को सहमतिअनुसार कार्यकारी परिभाषित गरेर जानुपर्ने उनको धारणा थियो। अन्य नेताले भने अब सहमति नजुटे स्थायी समितिबाट केन्द्रीय समिति बैठक तोकेर जाने, केन्द्रीय समितिले छिनोफानो लगाउनुपर्ने बताएका थिए। उच्च स्रोतका अनुसार खुमलटारको त्यही निष्कर्षका साथ दाहाल र नेपाल बिहीबार दिउँसो प्रधानमन्त्री ओलीलाई भेट्न बालुवाटार पुगेका थिए। तर, दुवै पक्ष आआफ्नै अडानमा रहे, कुनै सहमति जुटेन। त्यसपछि दाहाल र नेपालले स्थायी समितिबाट केन्द्रीय समिति बोलाउनुपर्ने प्रस्ताव गरे। ओलीले आफू अडानमा दायाँबायाँ नहुने भन्दै स्थायी समिति र केन्द्रीय समिति फेस गरेर जाने बताए। केन्द्रीय समितिमा विवाद लैजाने सहमतिपछि ओली पक्ष बालुवाटार र दाहालनेपाल पक्ष खुमलटारमा छलफल बसे। बिहान फरक धारणा राखेका गौतम र थापा भने खुमलटार गएनन्। बालुवाटारमा भने ओली पक्षका नेताले स्थायी समिति बैठकमा टुंगो नलगाई केन्द्रीय समितिमा विवाद लैजान नहुने धारणा राखे। संसदीय दलका उपनेता सुवास नेम्बाङलगायत नेताले केन्द्रीय समितिमा सिधै जाने कुरा सही नहुने बताए। सचिवालय, स्थायी समितिमै सकभर विषय मिलाउनुपर्ने मत उनीहरूले राखेका थिए। तत्कालीन एमालेको महाधिवशेनले निर्वाचित गरेर ल्याएको १३५ र माओवादीतर्फका पनि करिव १ सय वरिपरि ल्याएर केन्द्रीय समिति बनेको भए फरक कुरा, बहस गरौं। तर, प्राविधिक ढंगले केन्द्रीय समिति बनाएर राजनीतिक कुरालाई त्यसरी बहुमत, अल्पमत गरेर जाने कुरालाई मान्न नहुने धेरै नेताको मत थियो, ओली पक्षका एक नेताले अन्नपूर्णसँग भने, राजनीतिक विषयमा कुरा परेको छ, संगठनात्मक ढंगले कुरा गरेर मात्र मानिँदैन भन्नेमै छलफल केन्द्रित थियो। त्यसपछि शुक्रबार बिहान दुई अध्यक्षबीच कुरा गर्ने योजना बन्यो। ओलीनिकट नेताको सुझावकै आधारमा बिहान दाहाललाई बालुवाटारबाट छलफलका लागि निम्तो गयो। त्यसपछि वरिष्ठ नेता नेपाललाई आफ्नै निवासमा बोलाएर छलफल गरी ओली भेट्न दाहाल बालुवाटार पुगेका थिए। स्थायी समिति बसेर केन्द्रीय समितिको मिति तोक्नेतिर नगई सचिवालयतिर फर्किएपछि दाहालले बाटोमै वरिष्ठ नेता झलनाथ खनाल र उपाध्यक्ष गौतमसँग भेट गरे। उपाध्यक्ष गौतमका छोरा हरिशको नागपोखरीस्थित कार्यालयमा दाहाल, गौतम र खनालबीच छलफल भएको थियो। त्यसपछि दाहालले वरिष्ठ नेता नेपाललाई भने कोटेश्वरमा भेट गरे। ओलीसँगको छलफल ब्रिफिङ गरे। अब शनिबार दिउँसोलाई नेकपाले सचिवालय बैठक बोलाएको छ। तर, बैठकमा के एजेन्डामा केन्द्रित रहेर छलफल गर्ने भनेर नेताहरूलाई जानकारी दिइएको छैन। केही सदस्यले छलफलको एजेन्डा माग गरे पनि अध्यक्ष र महासचिवले कुनै एजेन्डा दिएका छैनन्। सचिवालयको एजेन्डा के भन्ने अहिलेसम्म प्राप्त हुन सकेको छैन, एक सचिवालय सदस्यले भने। गत वैशाख १७ गते सचिवालय बैठकमा पनि नेताहरूले प्रधानमन्त्री ओलीको राजीनामा माग गरेका थिए। तर, ओलीले गौतम र थापालाई साथ लिएर आफ्नो संकट टारेका थिए। अहिले पनि ओली गत वैशाख २० गतेको बैठकमा आफ्नो बहुमत देखाएजस्तै गौतम, थापालाई आफूतिर तान्ने, निर्णय प्रक्रियाबाट बच्ने उपायको खोजीमा लागेको देखिन्छन्। पार्टीमा महासचिव विष्णु पौडेलले पनि दुवै पद ओलीले नछोड्ने गरी नै कुनै न कुनै भूमिकामा सहमति जुटाउन प्रयास गरिरहेका छन्। उनले शुक्रबार साँझ उपाध्यक्ष गौतमलाई भेट गरेको एक नेताले बताए। यी छलफल शनिबारको सचिवालयमा नेताहरूबीच सहमतिको प्रयासका लागि भएको बताइएको छ।"
नेकपा सचिवालय बैठक : संकटको समाधान स्थायी कमिटीबाट,"काठमाडौं : नेपाल कम्युनिस्ट पार्टी (नेकपा) सचिवालय बैठक सकिएको छ । शनिबार दिउँसो ३ बजेपछि प्रधानमन्त्रीको सरकारी निवास बालुवाटारमा बसेको सचिवालय बैठक साँझ ७ बजेपछि सकिएको हो । नेकपा प्रवक्ता नारायणकाजी श्रेष्ठका अनुसार बैठकमा पार्टीको आन्तरिक संकटलाई सहमतिकै आधारमा समाधान गर्ने विषयमा छलफल भएको छ । पार्टी भित्रको संकट समाधान गर्न सकिन्छ भन्ने विषयमा पार्टीका अध्यक्ष र साथीहरुले विचार राख्नुभयो, प्रवक्ता श्रेष्ठले भने, स्थायी कमिटी र पार्टीमा आएका विभिन्न विचारलाई सम्बोधन गर्नेगरी सहमति गर्नुपर्छ भन्ने विषयमा छलफल भएको छ । शनिबारको सचिवालय बैठकमा पार्टीको आन्तरिक समस्या र संकटलाई सहमतिको आधारमा सम्बोधन र समाधान कसरी गर्ने भन्ने विषयमै छलफल केन्द्रित भएको प्रवक्ता श्रेष्ठको भनाइ छ । बैठकले पार्टी एकताको रक्षा र सुदृढीकरण गर्न नेपाली समाजको आवश्यकता र जनादेश अनुरूप अघि बढ्ने प्रस्ताव तयार गर्ने र छलफल जारी राखेर सहमतिमा निष्कर्षमा पुग्ने निर्णय गरेको श्रेष्ठले जानकारी दिए । महाधिवेशन गर्ने नयाँ प्रस्ताव शनिबारको सचिवालय बैठकमा प्रधानमन्त्री ओलीले मंसिरमा महाधिवेशन गर्ने नयाँ प्रस्ताव ल्याएका छन् । यो प्रस्तावले अर्का अध्यक्ष प्रचण्ड आफ्नो पुरानो अडानबाट पछाडि हटेका छन् । ओलीकाो यो प्रस्ताव अगाडि भएपछि प्रचण्ड आलोपालो प्रधानमन्त्रीको आफ्नो पुरानो अडानबाट ब्याक भएका हुन् । सचिवालय बैठकमा मंसिरको महाधिवेशन प्रस्ताव आएपछि प्रचण्ड समूहका नेताले गम्भीर रुपमा लिए पनि महासचिव विणु पौडेल, नेता ईश्वर पोखरेल र रामबहादुर थापा बादल ले खुलेर समर्थन जनाए । ओलीको यो प्रस्तावलाई प्रचण्डले सकारात्मक मानेपछि शनिबारको बैठकमा उपलब्धिमूलक छलफल भएको निष्कर्ष नेकपा नेताको छ । शनिबार राम्ररी छलफल भएको तर अझ व्यवस्थित बनाउने काम अब स्थायी कमिटीले गर्ने प्रवक्ता श्रेष्ठले बताए । पूर्व निर्धारित तालिका अनुसार आइतबार सचिवालय बैठक बस्ने प्रवक्ता श्रेष्ठको भनाइ छ । स्थायी कमिटी बैठक आइतबार दिउँसो ३ बजेपछि बस्दैछ । नेतृत्वसमक्ष प्रदीपको गम्भीर प्रश्न : तपाईँहरूको बलिदान निश्चित स्वार्थ प्राप्तिका लागि मात्रै त थिएन ? नेकपालाई कमल थापाको सुझाव : मिल्न नसके १२ बुँदे सम्झौता उल्ट्याउ खुमलटार र बालुवाटार छलफलपछि नेकपा सचिवालय बैठक जसलाई पनि कम्युनिस्ट पार्टी सदस्यता दिनु गलत सचिवालय बैठक अघि नेकपा शीर्ष नेता शनिबार बिहानैदेखि छलफलमा सक्रिय थिए । कार्यकारी अध्यक्ष पुष्पकमल दाहाल प्रचण्ड निवास खुमलटारमा बिहानै दुई घण्टासम्म सचिवालयका पाँच सदस्य छलफलमा जुटेका थिए । खुमलटार छलफलमा अध्यक्ष प्रचण्ड, वरिष्ठ नेताद्वय झलनाथ खनाल र माधव नेपाल, उपाध्यक्ष वामदेव गौतम र प्रवक्ता नारायणकाजी श्रेष्ठ सहभागी थिए । गृहमन्त्रीसमेत रहेका अर्का सचिवालय सदस्य रामबहादुर थापा बादल भने उक्त छलफलमा गएनन् । त्यसैगरी सचिवालय बैठक अगाडि प्रधानमन्त्री एवम् पार्टी अध्यक्ष केपी ओली, अर्का अध्यक्ष प्रचण्डबीच बालुवाटारमा छलफल भएको थियो । उक्त छलफलमा पार्टी महासचिव विष्णु पौडेल र नेता जनार्दन शर्मासमेत सहभागी थिए । खुमलटार र बालुवाटारका दुवै छलफल सचिवालय बैठकका एजेन्डामा केन्द्रित भएका थिए । असार १० गतेदेखि सुरु भएको स्थायी कमिटी बैठकमा नेताहरुबीच चर्को शक्ति संघर्ष देखिएपछि स्थायी कमिटी बैठक कसरी टुंग्याउने भन्ने विषयमा छलफलका लागि सचिवालय बैठक बोलाइएको थियो । पार्टी अध्यक्ष एवम् प्रधानमन्त्री ओलीलाई दुवै पदबाट राजीनामा दिन अर्का अध्यक्ष प्रचण्ड समूहले चर्को दबाब दिइरहेको छ । प्रधानमन्त्री ओलीले भने तत्काल दुवै पदबाट राजीनामा नदिने अडान दोहोर्याउँदै आएका छन् । दुवै पक्षको अडानकै कारण लामो समयदेखि नेकपा विवादको निष्कर्ष निस्कन सकेको छैन । विवाद समाधानका प्रयास भइरहेको भन्दै नेकपाले शुक्रबार मात्र स्थायी समिति बैठक दुईपटक तोकेको थियो ।"
"अख्तियारमा उजुरी बढ्दो, एक वर्षमा २४,८९० उजुरी","काठमाडौं : अख्तियार दुरुपयोग अनुसन्धान आयोगमा गत आर्थिक वर्षमा करिब २४ हजार आठ सय ९० उजुरी परेका छन्। उजुरीको ६६६४ प्रतिशत अर्थात् १६ हजार पाँच सय ८६ मुद्दा फस्र्यौट भएका छन्। आव २०७५७६ मा २४ हजार ८५ उजुरी परेका थिए भने ६४४७ प्रतिशत अर्थात् १५ हजार पाँच सय २६ फस्र्यौट भएका थिए। गत वर्ष इतिहासमै सबैभन्दा बढी एक हजार एक सय १४ उजुरीको विस्तृत अनुसन्धान गरिएको छ भने अघिल्लो वर्ष आठ सय ८१ को विस्तृत अनुसन्धान भएको अख्तियारले जनाएको छ। गत आवमा चार सय ४१ मुद्दा विशेष अदालतमा दायर गरिएको छ। ३० वर्षे इतिहासमा यो सबैभन्दा बढी हो। अदालतमा दर्ता भएकामध्ये ८४८ प्रतिशत मुद्दाले सफलता पाएका छन्। सफलता दर भने गत आर्थिक वर्षभन्दा घटेको छ। गत वर्ष दायर भएका तीन सय ५१ मुद्दामध्ये ८८५ प्रतिशतले सफलता पाएका थिए। कसुर कायम भएको दर विगत वर्षमा ६० देखि ७० प्रतिशत मात्र रहेको अख्तियारले जनाएको छ। यो दुई वर्ष सफलता दर पनि बढेको रहेको अख्तियारको दाबी छ। कसुरमा सफाइ पाएका मुद्दामध्ये २० मुद्दामा आयोगले पुनरावेदन र दुईवटा मुद्दामा पुनरावलोकन गरेका अख्तियार प्रवक्ता प्रदीपकुमार कोइरालाले बताए। मुद्दा दायर दर गत वर्षभन्दा ९० (२५६ प्रतिशत) बढी छ। यो वर्ष सबैभन्दा बढी घुस रिसवतमा दुई सय ६, नक्कली शैक्षिक प्रमाण पत्रका ८५, सार्वजनिक सम्पत्तिको हिनामिना नोक्सानीमा ७४, गैरकानुनी लाभहानी ३६, राजस्व हिनामिना १२, गैरकानुनी सम्पत्ति आर्जन (अकुत) १८, विविध १० मुद्दा अख्तियारले विशेष अदालतमा दायर गरेको छ। ती मुद्दामा कुल प्रतिवादी एक हजार एक सय ९६ छन्। जसमा विशिष्ट श्रेणीका ६ जना, अन्य कर्मचारी आठ सय ३, विचौलियामतियार तीन सय १५ छन्। भूतपूर्व उपप्रधानमन्त्री एक, भूतपूर्व मन्त्री दुईसहित निर्वाचितमनोनित पदाधिकारी ७२ छन्। एक करोडभन्दा बढी बिगो कायम गरी दायर भएका मुद्दाको संख्या २८ छ। अकुत सम्पत्ति आर्जनका १८ मुद्दामा एक अर्ब नौ करोड ६१ लाख ९४ हजार बिगो माग दाबी गरिएको छ। एउटै मुद्दामा १७ करोड ८३ लाख ४१ हजार माग दाबी लिइएको छ। कार्यालय खुलेको हिसाबमा एकै दिनमा डेढवटा मुद्दा विशेष अदालतमा दायर भएको देखिएको छ। एक सय ८१ स्टिङ अपरेसन चलाएको छ। जसमा दुई सय ७७ कारबाहीमा परेका छन्।"
प्रधानमन्त्री ओली र प्रचण्ड शीतल निवासमा,काठमाडौं : सचिवालय बैठक सकिए लगत्तै प्रधानमन्त्रीसमेत रहेका नेपाल कम्युनिस्ट पार्टी (नेकपा) अध्यक्ष केपी ओली र अर्का अध्यक्ष पुष्पकमल दाहाल प्रचण्ड शीतल निवास पुगेका छन् । बालुवाटार स्रोतका अनुसार पार्टीको आन्तरिक विवाद समाधानका लागि सचिवालय बैठकमा भएको छलफल लगत्तै अध्यक्षद्वय राष्ट्रपति विद्यादेवी भण्डारीलाई भेट्न शीतल निवास पुगेका हुन्। राष्ट्रपतिसँग भेट्नुको कारण भने खुलाइएको छैन । सत्तारुढ पार्टीको विवादलाई राष्ट्रपति भण्डारीले नजिकबाट नियालिरहेकी छन् । गुटको राजनीति त्यागेर सिंगो कांग्रेस बलियो बनाउनुस् : पौडेल खुमलटार र बालुवाटार छलफलपछि नेकपा सचिवालय बैठक जसलाई पनि कम्युनिस्ट पार्टी सदस्यता दिनु गलत नेकपा सचिवालय बैठक : संकटको समाधान स्थायी कमिटीबाट बालुवाटारमा चार घण्टासम्म चलेको सचिवालय बैठकले ठोस निर्णय नगरे पनि सहमतिबाटै पार्टी भित्रको संकट समाधान गर्ने विषयमा व्यापक छलफल भएको छ । जुन विषयको टुंगो स्थायी कमिटीबाट लगाउने गरी शनिबारको सचिवालय बैठक टुंगिएको छ ।
बाजुरामा युवाहरूको प्रहारबाट दुई प्रहरी घाइते,बाजुरा : बुढीगंगा नगरपालिका८ को बेलातमाण्डौ बजारमा होटेल सञ्चालन गर्दै आएका व्यापारी पारस रावतलाई स्थानीय युवाहरुले कुटपिट गरेको उजुरीपछि सुरक्षामा खटिएका प्रहरीमाथि ढुंगामुढा प्रहार भएको छ । ढुंगामुढा प्रहारबाट रिठा प्रहरी चौकीका इन्चार्ज र एक प्रहरी जवान गरी घाइते भएका छन् । घाइते प्रहरीको अछामको बयालपाटा अस्पतालमा उपचार भइरहको जिल्ला प्रहरी कार्यालयका प्रमुख प्रहरी नायब उपरीक्षक टंकप्रसाद भट्टराईले जानकारी दिए। बेलातमाण्डौमा होटेल सञ्चालक पारस रावतलाई कुटपिट गरेर फरार भएका बुढीगंगा नगरपालिका वडा नम्बर ७ का वडा अध्यक्ष भुवनसिंह केसीका छोरा दीपीप केसीसहितको समूहलाई प्रहरीले पक्राउ गर्न खोज्दा प्रहरीमाथि आक्रमण भएको बाजुरा प्रहरी प्रमुख प्रहरी भट्टराईले बताए । प्रहरीलाई नै आक्रमण भएपछि जिल्ला प्रहरी कार्यालयबाट इनिस्पेक्टरको कमाण्डमा शुक्रबार राति १२ बजे नै घटना स्थलमा टोली खटाइएको छ । ढुंगामुढा गर्ने समूह फरार रहेको र खोजी भइरहेको प्रहरी नायब उपरीक्षक भट्टराईले बताए ।
सडक अवरुद्ध हुँदा राहत बाटोमै रोकियो,"बाजुरा : लगातारको वर्षाले मार्तडी कोल्टी सडक अवरुद्ध भएको छ। सडक अवरुद्ध हुँदा बाजुरा जिल्लाको पूर्वी उत्तरी क्षेत्रका चार स्थानीय तहका ५० हजार बढी जनता र कर्णाली प्रदेशका हुम्ला, मुगु र कालिकोटका स्थानीय समस्यामा परेका छन्। पूर्वी उत्तरी क्षेत्रका विपन्न एकल हलिया परिवारलाई राहत लिएर गएका ट्याक्टर बिच बाटोमै फसेका छन्। आइएनएफ नामक गैरसरकारी संस्थाले बुढीनन्दा नगरपालिकाका ४ सय १० परिवारका लागि खाद्यन्न र ४ सय १० परिवारका लागि सुरक्षा स्वास्थ्य सामग्री राहत लगेको थियो । कोल्टी जाँदै गर्दा बडिमालिका ७ को रजातोली लाएतका क्षेत्रमा सडक माथिबाट पहिरो आएपछि राहत बिचमा रोकिएको आइएनएफ बाजुराका क्षमता बिकास अधिकृत तिलक भण्डारीले बताए। वडा पालिकाको छनोटका आधारमा विपन्न, एकल, हलिया अपांग लगायतका परिवारलाई राहात दिने निर्णय गरेको उनले बताए । खाद्यन्न बिचमै रोकिएर उनीहरुलाई साँझ बिहानको छाक टार्नसमेत समस्या भएको भण्डारीले बताए। नेपाल राष्ट्रिय दलित समाज कल्याण संघ नामक गैर सरकारी संस्थाले खापर गाउँपालिका र बुढीनन्दा नगरपालिकाका ५ सय ५१ परिवारलाई राहत दिन तयार पारेको राहत वर्षाले सदरमुकाम मार्तडीमै रोकिएको संस्थाका जिल्ला कार्यक्रम अधिकृत्त रोशन खड्काले जानकारी दिए। वर्षाले राहात ढुवानी गर्न समस्या भएको खड्काले बताए। २०५६ सालमा निर्माण कार्य सुरु भएको मार्तडीकोल्टी सडक सिलान्यास भएको २१ वर्षसम्म पनि पूरा हुन सकेको छैन। मार्तडीकोल्टी सडक ४२ किलोमिटर रहेको छ। जीप र ट्याक्टर हिउँदको महिनामा सञ्चालनमा आए पनि बाटो निकै अप्ठयारो भएकाले गाडी बिग्रने, फस्ने गरेको जीप व्यवसायी पृथ्वी रावलले बताए। २१ वर्षसम्म ३५ करोडभन्दा बढी खर्च भए पनि सामान्य बाटो खुल्ने काम पूरा नभएको स्थानीय बताउँछन्। जसका कारण यातायात संचालनमा असहज भएको छ। २०५६ फाल्गुण ७ गते तत्कालीन जिल्ला सभापति वर्तमान प्रतिनिधि सभाका सदस्य लालबहादुर थापाले उक्त सडकको शिलन्यास गरेका थिए। शिलन्यासको बेला २०६० सम्म कोल्टीमा गाडी पुर्याइसक्ने लक्ष्य राखिएको थियो। करोडौ खर्च हुँदा पनि मनोमानी तरिकाले सडक निर्माण भएको र सडक पूरा हुन नसकेको नागरिक समाजका अगुवा प्रदिपराज जैशीले बताए। यो सडकमा अनियमित भएको पटकपटक गुनासो आइरहेको जैसीले बताए।"
पहिरोमा परिवार गुमाएर बाँचेकाहरू,"जाजरकोट : बारेकोट ४ सार्कीटोलका १० वर्षीय लोकेन्द्र सार्की घर भएको ठाउँमा पुग्दा घरको नामोनिसान थिएन। आफूलाई माया गर्ने आमा र दिदीहरु पनि थिएनन्। प्यारो भाइ थिएन। घर भएको ठाँउमा ठूलो पहिरो गएको थियो। मानिस पहिरोले पुरिएको ठाँउमा खन्दै थिए। बुवा टोलाइरहेका थिए। उनी इन्तु न चिन्तु भए। आमा खोइ बुवा ? दिदीहरु र भाइ खै। हाम्रो घर खोइ?, लोकेन्द्रले बुवा तुले सार्कीको अनुहारतिर हेरेर सोधे। बाबु तुलेले जवाफ फर्काउन सकेनन्। आँशु खसाली रहे। तुलेको गला अवरुद्ध भयो। बोल्नै सकेनन्। लोकेन्द्र लेकमा रहेको गोठमा साथीसँगै गएर बाँचेका थिए। घटना भएको दुई दिनपछि उनी घर पुग्दा घर र आफूलाई माया गर्ने मान्छे थिएनन्। तुले भन्छन्, हामी गरिब छौं। यही पहरोमा बस्यौं। अन्त जाने ठाँउ छैन। जोखिमयुक्त ठाँउमा बसेकै कारण आज परिवार नै गुमाउनु पर्यो। २५ असार बिहीबारको त्यो कालो रात। सबै मस्त निन्द्रामा थिए। बाबु र छोरा त्यस दिन घर बाहिर भएकाले बाँच्न सफल भए । तर लोकेन्द्रकी आमा, दुई दिदी र एक भाइ निन्द्राबाट बिउँझन नपाइ पहिरोले उनीहरुलाई माटोमा मिलायो। तुलकी ३८ वर्षीया श्रीमति कुलु सार्की, १४ वर्षीया छोरी तिर्खा सार्की, ११ वर्षीया छोरी कमला सार्की र ६ वर्षका छोरा सुभास सार्कीको मृत्यु भएको छ। त्यसदिन तुले सार्की छिमेकी घरमा बिरामीसँग बस्न गएकाले बाँचे। छोरा लोकेन्द्र साथीसँग लेकमा रहेको गोठमा बस्न गएको हुँदा बाँच्न सफल भएका छन्। घरमा फर्किंदा घरको नामोनिसान थिएन। बाबु परिवारको किरिया बसेका छन्। छोरा लोकेन्द्र आमा, दिदीहरु र भाइको सम्झनामा टोलाइरहेका छन्। उनका आँशु अझै थामिएका छैनन्।भाइ, दिदी र आमा खोइ ? हाम्रो घर खोइ भनेर छोराले सोध्छ म के जवाफ दिऊँ ?,तुलेले भने, सबै गुमाएर हामी अभागी मात्र बाँचेको के काम ? त्यस्तै विवाहका लागि आमाबुवाले रोजेकी केटी हेर्न अर्को गाँउ जाँदैन्थे भने बारेकोट ४ सार्कीटोलका कृष्ण सार्की परिवारसँगै पहिरोमा पुरिने सम्भावना थियो। उनी केटी हेर्न सोही गाँउपालिका ७ सुवाकोट गएकाले बाँचे। उनले बुवा, भाइ र बहिनी गुमाएका छन्। पहिरोमा बेपत्ता आमा अझै भेटिएकी छैनन् । परिवारै गुमाएर आफू मात्र बाँचेको केही काम नभएको भन्दै उनले भावविहल भएर भने, आमाबुवाले हामीले तेरो लागि केटी खोजिदिएका छौं। अब बिहे गर्नुपर्छ। जा हेरेर आइज। मनचित्त लागे। छिटै बिहे गराइदिउला भन्नुभएको थियो। उहाँहरुकै आग्रह अनुसार असार २५ गते केटी हेर्न गएको थिएँ। भोलिपल्ट शुक्रबार बिहान फर्किएर घर नपुग्दै पहिरोले घरसहित सबैलाई एकै चिहान बनाएको खवर सुनें।' घटनाको बारेमा सुन्दा शरीरमा करेन्ट लागे जस्तो भएको बताउँदै उनले भने, 'घर पुग्दा मानिसस जम्मा भएका थिए। घरको नामोनिसान थिएन। त्यही भुँइमा बेहोस भएर लडेछु। २५ गते मध्यरातमा गएको पहिरोमा परि कृष्णका बुवा गोपाल सार्की, ११ वर्षीय अर्जुन सार्की र १३ वर्षीया लक्ष्मी सार्कीको ज्यान गएको छ। आमा पुष्पा सार्की बेपत्ता छन्। उनी सबै परिवारको काजकिरियामा छन्। घर बगाएपछि किरियासमेत स्थानीय एक विद्यालयको एउटा कोठामा गरिरहेका छन्। भन्छन्, परिवार सबै मरेर म मात्र बाँचेर के काम, बरु कालले म अभागीलाई पनि सँगै लिएको भए हुन्थ्यो। छोराको बिहे गरेर बुहारी भित्र्याउने बुवाआमाको सपना पहिरोमै विलिन भएको छ। दुई परिवारका बेपत्तासहित ८ जना र कलु सार्कीको घरमा पाहुना आएका कुशे ९ चौराटाका चार जना युवायुवतीको पनि त्यही पहिरोमा पुरिएर ज्यान गएको छ। दिदीको घरमा काम सघाउन र भेटघाटका लागि आएका उनीहरु सदाका लागि माटोमा विलय भए। दिदीको घर आएका कुशे ९ चौराटाका २० वर्षीय डिल्ली सार्की, १८ वर्षीय विरेन्द्र सार्की, १४ वर्षीया गौरी सार्की र १६ वर्षीया कविता सार्कीको पहिरोमा पुरिएर ज्यान गएको हो। उनीहरु सबै अविवाहित हुन्। डिल्ली र विरेन्द्रको यसै वर्ष विहे गर्ने टुङ्गो लागेको थियो। त्यस्तै पहिरोमा परी पुष्पा सार्की अझै बेपत्ता छन्। सोही दिन धुमा खोलामा आएको बाढीले बगाउँदा बारेकोट ६ का २० वर्षीय शान्तबहादुर चलाउने र १० वर्षीय प्रचण्ड चलाउने बेपत्ता भएका छन्। बारेकोटमा गएको बाढी पहिरोले धेरै मानिस विस्थापित भएका छन्। गाँउपालिकाका विभिन्न वडाका विभिन्न बस्तीमा एक साता यता मात्र एक हजार ५५ जना विस्थापित भएर स्थानीय विद्यालय, चौर तथा गोठमा बसिरहेको गाँउपालिका अध्यक्ष महेन्द्र शाहले बताए । विस्थापित परिवारसँग खाने अन्न नहुँदा भोकभोकै पर्न थालेका छन्। उनीहरु राहतको पर्खाइमा छन्।"
बैतडी पुग्यो सलह,"बैतडी : बैतडीका विभिन्न ठाउँमा सलहको झुण्ड पुगेको छ। बैतडीको मेलौली नगरपालिकाका विभिन्न स्थान र पाटन नगरपालिकाका विभिन्न स्थानमा सलह झुण्ड देखिएका स्थानीयले बताएका छन्। मेलौलीको वडा नं १ नंगरौंमा सलहको झुण्ड देखिए पनि बारीमा भने बस्न नपाएको स्थानीय लक्ष्मण पार्कीले जानकारी दिए। सलहको झुण्ड देखिएपछि किसान चिन्तित बनेका छन्। उनले भने, अकाशमा सलहको ठूलो झुण्ड देखिएको छ। तर बारीमा बस्न दिइएको छैन। सलह आएपछि किसान चिन्तित बनेका छन्। यस्तै मेलौली नगरपालिकाको स्वापानी, दोबटा लगायतका ठाउँमा सलहको झुण्ड देखिएको मेलौली नगरपालिका वडा नं २ का वडा अध्यक्ष महेन्द्रबहादुर चन्दले जानकारी दिए । सलहको झुण्ड अहिले जंगलमा भए पनि बारीमा पस्ने भन्दै किसान चिन्तित बनेका उनले बताए। उनले भने, सलहको ठूलो झुण्ड हाम्रो गाउँमा आइपुगेको छ। यसले बालीनालीमा क्षति पुर्याउने भन्दै किसानहरु चिन्तित बनेका छन्। पाटन नगरपालिकाको वडा नं १ मा पनि सलहको झुण्ड देखिएको स्थानीय मोहनसिंह रावलले बताए। सलहको झुण्ड आकाशमै उडिरहेको, खेतबारीमा भने नबसेको उनले बताए। उनले भने, दिउँसो १ बजेदेखि सलहको झुण्ड अकाशमा उडिरहेको छ। किसानले आफ्नो बारीमा पहरा दिइरहेका छन्। जिल्लाका विभिन्न स्थानमा सलह देखिएपछि किसान चिन्तित छन्। जिल्लामा सलह भित्रिएको बारेमा जानकारी नआएको कृषि ज्ञान केन्द्रका निमित्त प्रमुख कर्णबहादुर चन्दले बताए। उनले भने, हामीलाई सलह भित्रिएको बारेमा जानकारी छैन। सलह आइहालेमा थाल, बाजा बजाएर धपाउन सकिन्छ। किसानहरुले आफ्नो बारी जोगाउन थाल, बाजा बजाएर बस्नुपर्ने हुन्छ। सलहको झुण्ड बारीमा पसेमा यसले ठूलो क्षति निम्त्याउँछ। यो वर्ष मकैबालीमा फेदकटुवा र फौजी किराले सखाप पारेको र त्यसमा सलहसमेत भित्रिएपछि मकै उत्पादनमा कमी आउने देखिएको छ। बैतडीमा १४ हजार ५ सय हेक्टर जमिनमा मकै खेती हुँदै आएको छ। मुख्य खाद्यबालीको रुपमा रहेको मकैमा विभिन्न किसिमले क्षति पुग्दा किसानहरु भोकमरी हुने भन्दै चिन्तित बनेका छन्।"
"पहिरोले तानसेन बुटवल सडक अवरुद्ध, ट्रक पुरियो","तानसेन : सिद्धार्थ राजमार्गको तानसेन बुटवल सडकमा दिनहुँ पहिरो खस्दा जोखिम बढ्दै गएको छ। राजमार्गको गौडेपुल, कालीमाटी, दोभान र सिद्धबाबा क्षेत्रमा दिनहुँ खस्ने पहिरोको कारण यात्रुहरु जोखिम मोलेर यात्रा गर्न बाध्य भएका छन। एकहप्ताको अवधिमा पहिरोको कारण तानसेन बुटवल सडकखण्ड ५ दिन सडक अवरुद्ध बन्न पुग्यो। राजमार्गको दोभाना प्रहरी चौकी नजिकै खसेको पहिरो पन्छाउन डोजर स्काभेटरलाई ३ दिन लाग्यो, कालीमाटी तथा गौडेपुल क्षेत्रमा खसेको पहिरो पन्छाउन डिभिजन सडक कार्यालयलाई चुनौती बन्दै गएको छ। पहिरो पन्छाएर सडक सूचारु गरेको केही समयमा पुन : पहिरो खस्ने समस्याले सताएको डिभिजन सडक कार्यालय पाल्पा डिभिजन प्रमुख मुकुन्दाज अधिकारीले बताए। बिहीबार गौडेपुल नजिकै खसेको पहिरो पन्छाएर सडक सुचारु गरिएपनि रातिदेखि पुन अवरुद्ध भएको सडक शुक्रबार दिउँसो संचालनमा आएको थियो। गएरातिदेखि पुन: पहिरो झर्दा तानसेन बुटवल सडक अबरुद्ध भएको छ। पहिरोले बुटवलबाट स्याङ्जातर्फ सरसमान बोकेर जाँदै गरेको लु २ ख ११७१ नम्बरको मालवाहक ट्रक पहिरोले पुरिएको जिल्ला प्रहरी कार्यालय पाल्पाका सूचना अधिकारी प्रहरी नायव उपरीक्षक मदन गिरीले जानकारी दिए। पहिरोमा पुरिएको ट्रकमा कोही पनि नभएकोले मानविय क्षती हुन नपाएको गिरीले बताए। एक जना बेपत्ता यसैगरी पाल्पाको रैनादेवी छहरा गाउँपालिका  ३ पट्टाचौरमा रिडिखोला तर्नेक्रममा सन्धिखर्क नगरपालिका  ८ का ४० वर्षीय दे बहादुर मुखिया बेपत्ता भएको खोजी कार्यको लागी स्थानीयबासी र ईलाका प्रहरी कार्यालय मुझङबाट प्रहरी सहायक निरीक्षक भोला बहादुर कुवँरको टोली परिचालन भएको पाल्पा प्रहरीले जनाएको छ।"
सिन्धुलीमा कुलोले बगाएर बालकको मृत्यु,"सिन्धुली : सिन्धुलीको दुधौली नगरपालिका १० खोरियामा कुलोमा आएको बाढीले बगाउँदा एक बालकको मृत्यु भएको छ। स्थानीय अर्जुन मगरको ५ वर्षका छोरा करण मगरलाई कुलोमा आएको बाढीले बगाउँदा मृत्यु भएको हो। कुलोको होम पाइपमा खेल्दै गरेका बालकलाई बाढी आएर बगाउँदा शुक्रबार साँझ मृत्यु भएको प्रहरीले जनाएको छ। यस्तै जिल्लाको तीनपाटन गाउँपालिका ५ सिम्लेमा एकजना महिलाको मृत्यु भएको छ। जिल्ला प्रहरी कार्यालय सिन्धुलीका प्रवक्ता (डिएस्पी) श्यामकुमार खत्रीका अनुसार स्थानीय खड्गबहादुर पाख्रिनकी श्रीमती ६७ वर्षीया इन्द्रमायाँ पाख्रिनको शव अधेरी खोलामा फेला परेको हो। गत असार २९ गतेबाट बेपत्ता पाख्रिनको शव शनिबार घरबाट झण्डै चार किलोमिटर तल खोलाको बगरमा फेला परेको छ, उनले भने। छ दिनअघि घरबाट निस्केपछि बेपत्ता भएकी पाख्रिनको शव खोलामा आएको बाढीले बगाएर ल्याएको अवस्थामा भेटिएको खत्रीले जनाए। उनको शवको अवस्था हेर्दा खोलाले बगाएको जस्तो देखिए पनि प्रहरी घटना स्थलमा पुगेर अध्ययन थालेको जनाएको छ। शनिबार खोला किनारमा महिलाको शव देखिएको भन्दै स्थानीयले खबर गरेका आधारमा गाउँपालिकाका अध्यक्ष कर्ण थापाले प्रहरीलाई जानकारी गराएका थिए।"
सिद्धार्थ राजमार्गको तानसेन बुटवल सडक अवरुद्ध,तानसेन : सिद्धार्थ राजमार्गको तानसेन वुटवल सडकखण्ड अवरुद्ध भएको छ । शुक्रवार रातिदेखि तानसेन बुटवल सडकखण्डको गौडेपुलमा पहिरो खसेपछि अवरुद्ध भएको सडक शनिवार दिनभरी खुलाउने प्रयास जारी राखेपनि सफल हुन सकेन । लगातार खसिरहेको पहिरो हटाउन नसकेपछि प्रहरीले यात्रुलाई वैकल्पिक सडक प्रयोग गर्न अनुरोध गरेको छ । हामीले शनिवार दिनभरी पहिरो पन्छाउने प्रयास भएको जिल्ला प्रहरी कार्यालय पाल्पाका सूचना अधिकारी मदन गिरीले जानकारी दिए। शुक्रवार पहिरोले पुरिएको लु २ ख ११७१ नम्बरको ट्रकलाई भने पहिरोबाट निकालिएको छ । एकहप्ताको अवधिमा पहिरोको कारण तानसेन वुटवल सडकखण्ड ५ दिन सडक अवरुद्ध भएको छ । पहिरो पन्छाएर सडक सूचारु गरेको केही समयमा पुन पहिरो खस्ने समस्याले सताएको डिभिजन सडक कार्यालय पाल्पा डिभिजन प्रमुख मुकुन्दाज अधिकारीले जानकारी दिए । बिहीवार गौडेपुल नजिकै खसेको पहिरो पन्छाएर सडक सुचारु गरिएपनि शुक्रबार रातिदेखि पुन पहिरो खसी तानसेन बुटवल सडक अवरुद्ध भएको हो । यसैगरी पाल्पाको रैनादेवी छहरा गाउँपालिका३ पट्टाचौरमा रिडिखोला तर्नेक्रममा सन्धिखर्क नगरपालिका८ का ४० वर्षीय देवबहादुर मुखिया मृत्यु भएको छ । प्रहरीले मृतक मुखियालाई गुल्मी छत्रकोट गाउँपालिका६ का मनाभागमा रिडी खोलामा मृत अवस्थामा फेला पारेको हो।
स्थानीय र निकुञ्जबीच द्वन्द्व : धार्मिक वन क्षेत्रका घरटहरा हटाइँदै,"गुलरिया : बर्दिया राष्ट्रिय निकुञ्जको मध्यवर्ती क्षेत्रमा अवस्थित ठाकुरबाबा मन्दिर परिसरको धार्मिक वन क्षेत्रमा घर टहरा निर्माण गरी व्यवसाय संचालन गर्दै आएका स्थानीय व्यवसायी र निकुञ्जबीच द्वन्द्व चर्किएको छ। साढे तीन दशकअघि धार्मिक वन क्षेत्रमा बसाइएको बजार निकुञ्जले एकाएक हटाउन पहल गरेपछि स्थानीयसँगको विवाद उत्कर्षमा पुगेको हो। ठाकुरबाबा नगरपालिका वार्ड नम्बर ९ स्थित निकुञ्जको मध्यवर्ती क्षेत्रमा ठाकुरबाबा धार्मिक वनक्षेत्र अतिक्रमण गरी बसाइएको बजारका घरटहरा हटाउन स्थानीयलाई अनुरोध गरिएको बर्दिया राष्ट्रिय निकुञ्जका प्रमुख संरक्षण अधिकृत अणनाथ बरालले बताए। 'वन क्षेत्रमा ४ हेक्टर जमिनमा ५५ घरटहरा निर्माण गरी बजार संचालन हुँदै आएको छ। सुरुमा बजार संचालन गरेका व्यवसायी छाडेर गैसके। पछि आएर व्यवसाय संचालन गरेका अझै बसिरहेका छन्', उनले भने, 'मन्दिर परिसरको बजारक्षेत्र पटकपटक उठाउने निर्णय भएता पनि राजनीति करण भएकाले निकुञ्जले कार्यान्वयन गर्न सकेको थिएन। मन्दिर परिसरको बजारक्षेत्र गत बर्ष पनि हटाउने निर्णय भएको हो। हामीले बजार संचालन गर्नु भएका व्यवसायीलाई घरटहरा भत्काएर लैजान अनुरोध गरेका छौं।' एक दुईजनाले भत्काका भए पनि अरुको बाँकी भएको उनले बताए। अनुरोधलाई बेवास्ता गरे बल प्रयोग गर्न बाध्य हुने उनको भनाइ छ। बरालले थपे, 'स्वयंले घरटहरा भत्काए घरमा प्रयोग भएका सामान लैजान पाउनुहुन्छ। निकुञ्जले भत्काउनु पर्यो भने घरमा लागेका सामाग्री जफत गर्दै जरिवानासमेत गर्छौं।' बर्दिया राष्ट्रिय निकुञ्जको करिव ४ सय हेक्टर जमिन अतिक्रमणको चपेटामा परेको छ। बर्दियाको ठाकुरबाबा, बारबर्दिया, बाँसगढी नगरपालिका र गेरुवा गाउँपालिका तथा सुर्खेतको लेखपराजुल क्षेत्र अतिक्रमणमा परेको छ। निकुञ्जले केही वर्षभित्र करिव ४० हेक्टर जमिनको अतिक्रमण हटाएको अधिकृत बरालको भनाइ छ। ठाकुरबाबाको सैनवार, बाँसगढीको चेपाङ, बारबर्दियाको कर्तनिया, हरनवा क्षेत्रमा रहेको अतिक्रमण निकुञ्जले हटाएको हो। हालसम्म करिब २० घरहरु हटाएको उनले बताए। ठाकुरबाबा नगरपालिकामा थारु सँस्कृति डबलीको योजना परेपछि ठाकुरबाबा मन्दिर क्षेत्रमा निर्माण गर्ने डीपीआर तयार पारेको थियो। नगरपालिकाले भवन निर्माणका लागि टेण्डरसहित जग्गा प्राप्तिको प्रकृया अघि बढाउने निर्णय अनुरुप सो क्षेत्र खाली गर्ने निर्णय गरेको र बजारक्षेत्र खाली नभएपछि गत बर्ष २ करोड रुपैयाँ फ्रिज भएको ठाकुरबाबा नगरपालिकाका नगर प्रमुख घननारायण श्रेष्ठले बताए। यतिखेर मन्दिर क्षेत्र खाली गर्ने सन्दर्भमा नगरपालिकाको कुनै निर्णय भएको छैन। उनले भने, 'भूमि व्यवस्था आयोगले बस्ती कहाँ बसाल्ने भन्ने पत्राचारपछि मात्र नगरपालिकाले निर्णय गर्छ। निकुञ्जकै साविक र एकल निर्णयले बजारक्षेत्र खाली गराउन पहल गरेकाले यसमा ठाकुरबाबा नगरपालिकाको कुनै सहकार्य छैन।' निकुञ्जको मध्यवर्ती क्षेत्रका कारण नगरपालिकाको धेरै बजेट फिर्ता भएका छन्। विगतका वर्षमा मध्यवर्ती क्षेत्रका कारण धेरै पूर्वाधार विकासमा अवरोध आएपछि करोडौं रुपैयाँ फ्रिज भएको उनले भने। नगरपालिकाले गर्ने पूर्वाधार विकास अन्तरगत सडक, रङ्गशाला लगायत तारबार निर्माणको बजेट मध्यवर्तीक्षेत्र भएकै कारण काम गर्न नपाउँदा फिर्ता गएको उनी बताउँछन्। द्वन्दको जड ठाकुरबाबा नगरपालिका९ स्थित बर्दिया राष्ट्रिय निकुञ्जको मध्यवर्ती क्षेत्रमा अवस्थित ठाकुरबाबा मध्यवर्ती सामुदायिक वन क्षेत्रका नामले छुट्याइएको मन्दिर क्षेत्र यतिखेर विवादित वनेको छ। तत्कालीन राजा श्री ५ विरेन्द्रको बर्दिया राष्ट्रिय निकुञ्ज भ्रमण शिविर बघौरा सवारी हुँदा ठाकुरजी मन्दिरका लागि ४ विगाहा जग्गा माग गरी विन्तिपत्र पेश गरिएको थियो। विन्ती पत्रमा औचित्य हेरी उचित राय जाहेर गर्न तोक आदेश भइ वन सुदृढीकरण उच्च स्तरीय आयोगले स्थलगत निरीक्षण गरी चाँसो पनि देखाएको थियो। तर स्थानीयको बेवास्ताका कारण बाँकी कार्य अघि बढ्न नसकेको बर्दिया राष्ट्रिय निकुञ्जका पूर्व वार्डेन रमेश थापा बताउँछन्। 'मन्दिर भएको ठाउँलाई कुटी भन्ने गरिन्थ्यो', उनले भने, 'मन्दिर वरपर बजार स्थापना गर्न तत्कालीन गाउँ पञ्चायतले निवेदन माग गरी निवेदन दिएका २१ जनाले सुरुवाती बजार संचालन गरेका हुन्। सुरुमा मन्दिर क्षेत्रको रहेको वन पछि धार्मिक वनको रुपमा कायम गरियो।' गेरुवा गाउँपालिकाको अतिक्रमित खोल्टी बजार र ठाकुरबााबा मन्दिर परिसर बजार क्षेत्रको बस्ती व्यवस्थापन गर्न विगतमा पनि पटक पटक छलफल र निर्णय गरी बस्ती हटाउने सूचना जारी भैसकेको छ तर बस्ती हट्न सकेको छैन। खोल्टी बजारवासी अदालत पुगे पनि मन्दिर परिसरका ब्यवसायी पुगेका छैनन्। थापाले मन्दिर परिसरमा सुरुमा बसेका मान्छे हाल कोही नभएको बताए। त्यहाँ रहेकामध्ये ५ घर सुकुम्बासी भए पनि अरु सबैको आर्थिक अवस्था राम्रै भएको बताए। 'वास्तविक सुकुम्बासीलाई व्यवस्थापन गर्दै अन्यलाई सहमतीमै हटाउन सकिन्छ। ब्यवसायीहरु बजार क्षेत्र अतिक्रमण गरेर बस्ने पक्षमा छैनन्। घरबास भएका छाड्ने पक्षमै छन्', उनले भने, 'धार्मिक वनको अतिक्रमित क्षेत्र कतै किनबेच पनि भएको सुनिन्छन् त्यो राम्रो कुरा होइन। त्यस क्षेत्रमा करिव १०१२ घरटहरा किनबेच समेत भएका छन्। धार्मिक वनक्षेत्रको जग्गा खाली गरी ठाकुरबाबा मन्दिरलाई धार्मिक पर्यटकीय क्षेत्र वनाउनु पर्छ।' ठाकुरबाबा मन्दिर परिसरमा विभिन्न चरणका बैठक बसी बजार स्थापना भएको एमालेका पूर्व गाउँ विकास समितिका अध्यक्ष कृष्ण वाग्लेले बताए। 'बजार स्थापना गर्दाका बखत निकुञ्जको समेत उपस्थितिमा बसाइएको छ। स्थानीय आफैं गइ मन्दिरको जमिन अतिक्रमण गरेका होइनन्', उनले भने, 'निकुञ्जले लिखित रुपमा सूचना जारी गरी समयसीमा तोकेर बजारक्षेत्र खाली गराउनु पथ्र्यो। यतिका वर्ष ब्यवसाय संचालन गर्दै आएका स्थानीयलाई लकडाउन, वर्षा जस्ता संवेदनशील समयमा घरबास खोस्नु जायज होइन। भूमि व्यवस्थापन आयोग र वन मन्त्रालयको निर्णय नआउँदासम्म निकुञ्जले पर्खनु पर्छ।' मन्दिर परिसरमा तत्कालीन गाउँ पञ्चायतले बजार संचालन गरेकाले ब्यवसायीहरु धार्मिक वन अतिक्रमणकारी नभएको नेपाली काँग्रेसका महासमिति सदस्य एवम् कानून ब्यवसायी विद्याप्रसाद खनालको भनाइ छ। बजार स्थापनाकालमा मन्दिर ब्यवस्थापन समितिले बजार ब्यवस्थापन गरी निकुञ्ज लगायत जिल्ला प्रशासन कार्यालयलार्य समेत पत्राचार गरेको उनले बताए। नगरपालिका र वन समन्वय समितिले बजार हटाउने निर्णय गर्दा सरोकारवालासँग कुनै समन्वय नगरेको प्रति उनको दुःखेसो छ। 'निकुञ्जले जग्गा खाली गराउँदा स्थानीयको मानमर्दन, तेजोवध, धरपकड नगरी सरोकारवालासँग शान्तिपूर्ण वार्ता गरी समस्याको समाधान खोजिनु पर्थ्यो तर त्यसो भएन', उनले थपे, 'निकुञ्जले जग्गा खाली गराउने नाउँमा स्थानीयलाई दुःख दिने मनशाय देखिएको छ। त्यसो गरिनु न्यायोचित होइन।' बजारका स्थानीय अटोरिक्सा चालकलाई निकुञ्जको गाडीले ठक्कर दिइ घाइते वनाएको घटनाप्रति खेद प्रकट गर्दै जमिन खाली गराउने वहानामा निकुञ्जले स्थानीयसँग निकृष्ट शैलीमा प्रस्तुत हुनु राम्रो पक्ष नभएको उनबो भनाइ थियो।"
बिना मापदण्ड गुड्ने सर्वजनिक सवारी कारवाहीमा,"काठमाडौं : कोभिड१९ को जोखिमका समयमा सरकारले तोकेको स्वास्थ्य मापदण्ड पालना नगरी बढी यात्रु बोकेका सार्वजनिक सवारीलाई कारवाही गरिएको छ। महानगरीय ट्राफिक प्रहरी महाशाखाले उपत्यकामा स्वास्थ्य मापदण्ड नअपनाई सञ्चालन भएका ३० सार्वजनिक सवारीलाई कारवाही गरेको हो। कोभिड१९ को सङ्क्रमण जोखिम कायमै रहेका बेला तोकेको स्वास्थ्य मापदण्ड पूरा नगरी सञ्चालनमा आएका सार्वजनिक यातायातको विशेष जाँच अभियान चलाउँदा ती सवारी कारवाहीमा परेको महाशाखाका प्रमुख प्रहरी वरिष्ठ उपरीक्षक भीमप्रसाद ढकालले जानकारी दिए। दिनभर नियन्त्रण लिई आगामी दिनमा गल्ती नगर्ने शर्तमा छाडिएको र अर्को पटक पनि फेला परेमा थप कारवाही गरिने ढकालले बताए। सार्वजनिक यातायातमा चढ्ने सबै यात्रुले मास्क लगाउनुपर्ने, स्यानिटाइजर प्रयोग गर्नुपर्ने, चालकले पञ्जासहित मास्क पनि लगाउनुपर्ने, सिटको एक लहरमा एक जना मात्रै यात्रु राख्नुपर्ने र तोकिएको भाडादरको ५० प्रतिशत बढी भाडा लिन पाउने व्यवस्था छ। तोकिएको व्यवस्थालाई दुरुस्त पालना गराउनको लागि ४४ वटै ट्राफिक कार्यालयबाट विशेष टोली परिचालन गरिएको महाशाखाले जनाएको छ।"
मध्यपुर थिमिमा पर्यटन विकास समितिको शाखा गठन,"भक्तपुर : भक्तपुर पर्यटन विकास समितिले जिल्लाको मध्यपुर थिमि नगरपालिकामा आफ्नो शाखा विस्तार गरेको छ। जिल्लाका चारवटै नपामा शाखा विस्तार गर्ने उद्देश्यअनुसार पहिलोपटक मध्यपुर थिमि नपामा शाखा गठन गरिएको समितिले जनाएको छ। जसअनुसार स्थानीय पर्यटन व्यवसायी चन्द्र चक्रधरको संयोजकत्वमा पाँचसदस्यीय भक्तपुर पर्यटन विकास समिति मध्यपुर शाखा गठन गरिएको छ। शाखा सदस्यहरुमा सुरेन्द्रविक्रम प्रजापति, विनोद ब्रजाचार्य, राजु श्रेष्ठ र शौरभ थापा श्रेष्ठ रहेका छन्। मध्यपुर थिमि नपामा शाखा विस्तारसँगै जिल्लाका सूर्यविनायक, चाँगुनारायणमा पनि शाखा विस्तार गर्ने तयारी गरिएको समितिका अध्यक्ष रामसुन्दर भेलेले जानकारी दिए। उनका अनुसार भक्तपुर नगरपालिकामा जस्तै यहाँका बाँकी तीन नगरपालिका क्षेत्रमा पर्यटनको सम्भाव्यता र विकास गर्ने काम शाखाले गर्नेछ। भक्तपुरमा पर्यटन भन्नाले भक्तपुर नगर क्षेत्र र चाँगुनारायण नगर क्षेत्रको चाँगुनारायण मन्दिर र नगरकोट बढी चर्चामा छन्। ऐतिहासिक, पुरातात्विक, सांस्कृतिक दृष्टिले यहाँका चारवटै नपा उत्तिकै महत्वपूर्ण छन् तर अन्य क्षेत्रमा पर्यटन विकास र विस्तार हुन सकेको छैन। त्यसैले भक्तपुरका अन्य नगर क्षेत्रको पर्यटकीय सम्भाव्यता, विकास र विस्तार तथा व्यवहारिकता र दर्शनलाई केलाउँदै भक्तपुरको दिगो पर्यटन विकासमा उत्तरदायी अभ्यास गर्न समितिको शाखा विस्तार अघि बढाएका छौं, अध्यक्ष भेलेले भने, पर्यटनबाट हुने लाभ स्थानीय जनताको तल्लो तहसम्म वितरण हुनुपर्छ। स्थानीयमा उत्प्रेरणा, जनचेतना जगाउन शाखाले काम गर्नेछ। उनका अनुसार शाखाले युवाहरुलाई परम्परागत सीप र ज्ञान प्राप्त गर्न प्रोत्साहित गर्नेछ। भक्तपुर पर्यटन विकास समितिले जिल्लाभर पर्यटनका गतिविधिमा व्यापकता, साझेदारी, समन्वय गर्ने काम गर्दै आएको छ। अहिले स्थानीय तहलाई बढी जिम्मेवार र अधिकार सम्पन्न बनाएकाले समितिले जिल्लामा गर्ने काम सम्बन्धित नपामा शाखाले गर्ने गरी समिति अघि बढेको समितिका महासचिव दीपेशराज शर्माले जानकारी दिए। उक्त शाखाले मध्यपुर थिमि नपासँग समन्वय र सहकार्यमार्फ नगर क्षेत्रका पर्यटन व्यवसायीहरुलाई एकजुट गर्ने र मध्यपुरको पर्यटकीय क्षेत्रको प्रचारप्रसार गर्ने काम गर्ने उनले स्पष्ट पारे। मध्यपुर भक्तपुर जस्तै ऐतिहासिक नगर भएकाले यसलाई नयाँ पर्यटकीय गन्तव्यस्थलको रुपमा विकास गर्न शाखाले काम गर्ने संयोजक चक्रधरले बताए। भक्तपुर र काठमाडौंबीच भएर पनि पर्यटकहरु मध्यपुरलाई उपेक्षा गरेर भक्तपुर र काठमाडौं पुग्ने अवस्थाको अन्त्य गर्दै काठमाडौंबाट भक्तपुर र भक्तपुरबाट काठमाडौं जाँदा मध्यपुर पुग्नैपर्ने अवस्था निर्माण गर्न शाखा क्रियाशील हुने उनले सुनाए। मध्यपुर थिमिमा बिस्का जात्रामा जिब्रो छेड्ने जात्रासँगै सिन्दूर जात्रा र ३२ खटको जात्रा हुन्छ। त्यस्तै गाईजात्रामा यहाँ नीलबाराही नाच, महाकाली नाच, भैरव नाच, देवी नाच प्रदर्शन गरिन्छ। त्यस्तै इन्द्र जात्रामा पनि जिब्रो छेड्ने जात्रासँगै इन्द्र अप्सरा नाच प्रदर्शन गरिन्छ। कृष्ण जन्माष्टमी धमधूम मनाइन्छ। भक्तपुर, काठमाडौं र पाटनमा जस्तै यहाँ पनि तलेजू आगमछें रहेको छ। यहाँको चपाचो र बोडेमा छुट्टाछुट्टै लायकू (राजदरबार) रहेका छन्। सम्पदाका दृष्टिले बालकुमारी, सिद्धि गणेश, महालक्ष्मी, सिद्धिकाली, कुमारी, नीलबाराही, भैरव, विष्णुवीर, चाँगुनारायण, उमामहेश्वर मन्दिर रहेका छन्। यसबाहेक यहाँ विभिन्न देवदेवीका मठमन्दिर, पाटीपौवा, पोखरी, ढुंगेधारासमेत रहेका छन्। कलाका दृष्टिले यहाँको माटोको भाँडाकुँडा बनाउने मृतिका कलाले मध्यपुर थिमि प्रसिद्ध रहँदै आएको छ। मध्यपुर थिमि नगर क्षेत्र व्यवसायिक तरकारी खेतीले पनि चिनिन्छ। यहाँ उत्पादित तरकारी विदेशसम्म पुग्दै आएको छ। यी सबै आधारलाई मजबुत बनाउँदै मध्यपुर थिमि नगर क्षेत्रलाई पर्यटकीय क्षेत्रको रुपमा विकास गर्न शाखाले काम गर्ने भक्तपुर पर्यटन विकास समितिका अध्यक्ष भेलेले स्पष्ट पारे।"
"दोलखाको पवटीमा बस दुर्घटना, तीन जना गम्भीर घाइते","दोलखा : पश्चिमी दोलखाको मेलुङ गाउँपालिका१, पवटीमा यात्रुबाहक बस दुर्घटना हुँदा २ महिलासहित तीनजना गम्भीर घाइते भएका छन्। शनिबार बिहान १७ जना यात्रु बोकेर पवटीबाट चरिकोटतर्फ आउँदै गरेको बा ५ ख ६५९० नम्बरको बस दोलखाको पवटीस्थित सिम्टेमा दुर्घटना हुँदा तीन जना गम्भीर घाइते भएको जिल्ला ट्राफिक प्रहरी कार्यालय दोलखाका निमित्त प्रमुख असई राजकुमार दुलालले जानकारी दिए। बस सडकबाट करिब १० मिटर तल खसेको प्रहरीको भनाई छ। गम्भीर घाइतेमध्ये दुई जनालाई उपचारका लागि प्राथमिक स्वास्थ्य केन्द्र चरिकोटमा ल्याइएको र एक महिलाको बसले हात च्यापिरहेकोले निकाल्ने प्रयास भइरहेको असई दुलालले जानकारी दिए। सामान्य घाइते भएको ६ जनालाई पनि सोही अस्पतालमा ल्याइएको प्रहरीले जनाएको छ। बसले हात च्यापिएकी महिला मेलुङ गाउँपालिका१, पवटीकी गोमा लकाई रहेकी छिन्। उनलाई जेसीबीको माध्यमबाट गाडीलाई उठाएर उद्धार भइरहेको प्रहरीले जनाएको छ। दुर्घटनाग्रस्त गौरीशंकर यातायातका चालक र सहचालक सम्पर्कविहीन रहेको र गाडी धनीको समेत खोजी भइरहेको असई दुलालले जानकारी दिए।"
प्रहरी हवल्दार आत्महत्या : श्रीमती र प्रेमीविरुद्ध मुद्दा दर्ता,धरान : जिल्ला अदालत सुनसरीका न्यायाधीश शंकर राईका अंगरक्षक प्रहरी हवल्दार ओम प्रकाश खतिवडाको आत्महत्याको घटनामा प्रहरीले उनकी श्रीमती र प्रेमीलाई दोषी ठहर्याएको छ। सुनसरी प्रहरीले हवल्दार खतिवडाले आत्महत्या गर्नुको कारण उनकी श्रीमती दीक्षा खतिवडा र उनका प्रेमी विशाल तामाङ रहेको भन्दै आत्महत्या दुरुत्साहनको मुद्दा दर्ता गरेको छ। प्रहरीले दुवैलाई पक्राउ गरी कारबाही प्रकृया अगाडी बढाएको छ। हबल्दार खतिवडाले आत्महत्या गर्नुको कारण श्रीमती दीक्षा र विशालबीचको अवैध सम्बन्ध रहेको खुलासा भएको छ। दिक्षाले उर्लावारी९ का विशालसँ दुईवर्षदेखि राखेको अवैध सम्बन्धका कारण आत्महत्या गरेको देखिएको सुनसरीका प्रहरी प्रमुख एसपी कमल थापाले बताए। दोषी देखिएपछि दुवैजनालाई पक्राउ पक्राउ गरी आत्महत्या दुरुसाहन सम्बन्धि मुद्दा दर्ता गरि कारबाही प्रकृया अगाडी बढाइएको एसपी थापाले जानकारी दिए। हवल्दार खतिवडाले गत असार १६ गते राति जिल्ला अदालत सुनसरीको छतमा पेस्तोलबाट आफैंलाई कन्चटमा गोली हानि आत्महत्या गरेका थिए। आफैँलाई गोली हान्नुअघि ओम प्रकाशले दीक्षालाई पनि फोन गरेको र विशाललाई पनि फोन गरेर मेरो जिन्दगी बर्बाद पारिस श्रीमतीलाई लगर राम्रोसँग पाल भनेको अनुसन्धानबाट देखिएको एपपी थापाको भनाइ छ। खतिवडाले आत्महत्या गर्नु अगाडी तामाङ र श्रीमतीसँग फोनमा बोलेको कल डिटेलसमेत प्रहरीले फेला पारेको छ। श्रीमती दिक्षाको तामाङसँग रहेको चालपछि पटकपटक सम्झाउँदा पनि नमानेका कारण तनावले दाजुले आत्महत्या गरेको मृतकका भाइ तारानिधि खतिवडाले बताए। भाउजु र तामाङले निरन्तर तनाव दिएर दाजुलाई आत्महत्या गर्न बाध्य पारेको जाहेरी तारानिधिले दिएका थिए। तारानिधिले गत असार १९ गते जिल्ला प्रहरी कार्यालय सुनसरीमा आत्महत्या दुरुत्साहनमा दिक्षा र विशालविरुद्ध किटानी जाहेरी दिएका थिए। प्रहरीले लगत्तै जाहेरी दर्ता गरि सोहि दिन तामाङलाई फक्राउ गरेको थियो। दीक्षालाई भने १३ दिनको काजक्रिया सकिएलगत्तै पक्राउ गरी अनुसन्धान अगाडी बढाइएको एसपी थापाले बताए। प्रहरीका अनुसार जिल्ला प्रहरी कार्यालय सुनसरीको हिरासतमा रहेका दीक्षा र विशालले पनि दुई वर्षदेखि माया प्रेममा फसेर शारीरिक सम्बन्ध पनि राख्दै आएको प्रहरी समक्ष बयान दिएका छन्। सुनसरीका अधिवक्ता नवराज आचार्यले आतमहत्या दुरुत्साहन गरेको ठहरिएमा दोषीलाई ५ वर्ष कैद र ५० हजार जरिवानाको सजाय हुने जानकारी दिए।
गर्भवतीको उद्धार,बनेपा : काभ्रेको डाँडापारिस्थित महाभारत गाउँपालिका२ गोकुलेकी गर्भवती शनिवार हेलिकप्टरबाट उद्धार गरिएको छ । दुई दिनदेखि ब्यथा लागेर गम्भीर भएकी १९ वर्षीया सुनिता थोकरको हेलिकप्टरमार्फत उद्धार गरिएको महाभारत गाउँपालिका अध्यक्ष कान्छालाल जिम्बाले जानकारी दिए । हेलिकप्टर उडानको लागि गाउँपालिकाले जिल्ला प्रशासन कार्यालय काभ्रेसँग अनुमति माग गरे अनुसार प्रशासन कार्यालयले गृहमन्त्रालयसँग अनुमति लिएको थियो । गोकुले स्वास्थ्य चौकीका इन्चार्ज प्रविण कुँवरका अनुसार सुत्केरी ब्यथाका कारण साउन २ गते दिउँसो स्वास्थ्य चौकीमा आएकी गर्भवतीमा विभिन्न समस्या देखिएपछि उद्धारका लागि हेलिकप्टर बोलाइएको हो । जिल्लाको महाभारत गाउँपालिका जोड्ने सबै सडक सञ्जाल वर्षाका कारण अवरुद्ध भएर सवारीसाधन समेत चल्न नसकेकोले हेलिकप्टरमार्फत उद्धार गर्नुपरेको गाउँपालिका अध्यक्षले जिम्बाले बताए ।
फास्ट ट्रयाकविरुद्ध खोकनाबासीको रोपाइँ (फोटोभिडियो),"काठमाडौं : गाउँमा विकास नहुँदा आन्दोलन हुन्छ । तर, ललितपुरको खोकनाबासीले विकासविरुद्ध निरन्तर आन्दोलन चर्काइरहेका छन् । ऐतिहासिक धार्मिक एवम् सांस्कृतिक क्षेत्रमा धेरै आयोजना परेको भन्दै स्थानीय आक्रोशित छन् । एउटै क्षेत्रमा काठमाडौं तराई मधेस फास्ट्रयाक, १३२ केभीए हाइटेन्सन लाइन, बाहिरी चक्रपथ, बागमती करिडोर, स्मार्ट सिटी, पेट्रोलियम भण्डार, काठमाडौं रेलवे लगायतका योजना परेको भन्दै खोकनाबासी आन्दोलिन भएका हुन् । शनिबार बिहान फास्ट्रयाकको प्रस्तावित ० किलोमिटरमा खोकनाबासीले बृहत रोपाइ गरे । जनसरोकार समिति खोकना, ललितपुर नै गठन गरेर स्थानीय आन्दोलित भएका हुन् । सयौंको संख्यामा खोकनाको सिकाली चौरमा भेला भएर खुदोल फाँटमा धान, मकै र भटमास रोपेका हुन् । यसअघि उक्त फाँटमा भेला भएर स्थानीयले विरोध गर्दा प्रहरीले हस्तक्षेप गरेको थियो । शनिबार भने सयौंको संख्यामा प्रहरी उपस्थित भए पनि स्थानीयले विरोध स्वरुप धान, मकै र भटमास रोपेको सुरक्षाकर्मीले रमिता मात्र हेरेका थिए । खोकनाको खुदोल फाँटमा पुगेर अन्नपूर्णकी फोटो पत्रकार सुनिता डंगोलले कैद गरेका तस्बिर र भिडियो :"
सुरक्षाकर्मी तथा करिडोरको समन्वयमा बेनीजोमसोम सडकको ट्रयाक खोल्ने काम सुरु,"जोमसोम : लगातारको वर्षाले गत सोमबारदेखि अवरुद्ध बनेको बेनीजोमसोम सडकखण्डको घोप्टे ओढारमा दोहोरो सवारी आवागमन सूचारु गराउन सुरक्षा निकाय तथा कालिगण्डकी करिडोर, बेनीजोमसोम सडक आयोजनाले सडक ट्रयाक खोल्न पहल गरेको छ। संघीय सांसद प्रेमप्रसाद तुलाचनले पहिरोले अवरुद्ध बनेको घोप्टे ओढार सडकको स्थलगत निरीक्षण गरेपछि सुरक्षाकर्मीको सहयोगमा सडक खोल्ने काम सुरु भएको बेनीजोमसोम सडक आयोजनाले जनाएको छ। पहिरोले सडक भासिएको स्थान म्याग्दीको अन्नपूर्ण गाउँपालिका र मुस्ताङको थासाङ गाउँपालिकाको सीमानामा पर्छ। उत्तरदक्षिण जोड्ने राष्ट्रिय गौरवको आयोजना अन्तरगत बेनीजोमसोम सडकको ४ वटा खण्डमा सडक स्तरोन्नति हुँदै छ। जसमध्ये पहिरोले अवरुद्ध सडक दोश्रो खण्डमा पर्छ। उक्त निर्माणधीन सडकखण्ड शर्मा गजुरमुखि जेभीले स्तरोन्नतिको जिम्मा लिएको हो। वर्षाका कारण निर्माणधीन सडकको लेभलबाट कालिगण्डकी नदी तल करिव ५० मिटर सडक पहिरोले भासिएपछि लगातार ५ दिनदेखि बेनीजोमसोम सिधा यातायात सेवा अवरुद्ध हुँदै आइरहेको थियो। त्यहाँ करिव १५ मिटर लम्बाइ र ७ मिटर चौडा सडक कालिगण्डकी तल भासिएपछि मोटर साइकल तथा सर्वसाधारणलाई आउजाउमा समेत समस्या परेको थासाङ ४ का वडाध्यक्ष विशाल शेरचनले बताए। सांसद तुलाचनको पहल तथा निर्देशनमा नेपाली सेना, सशस्त्र प्रहरी, नेपाल प्रहरी, शर्मा गजुरमुखी जेभी तथा स्थानीयको संयुक्त पहलमा सडक खोल्ने काम सुरु भएको प्रहरी चौकी घासाका प्रहरी इञ्चार्ज निमप्रसाद तिमिल्सिनाले जानकारी दिए। उनका अनुसार सेना, प्रहरी, निर्माण कम्पनी र स्थानीयको करिव ५ दर्जन व्यक्तिले सडकको ग्याबिन बेश उठाउने संरचना निर्माणको काम गर्दै छन्। त्यहा निर्माण कम्पनीका २ डोजर र स्काभेटरसमेत परिचालन गरिएको प्रहरी इञ्चार्ज तिमिल्सिनाले उल्लेख गरे। यस्तै सडक खोल्न खटिएका जनशक्तिलाई खाजाको व्यवस्था घासाको आमा समूहले गरेका छन्। मौसम अनुकुल भएको खण्डमा २ दिनभित्र अवरुद्ध सडक संञ्चालनमा आउने इञ्चार्ज तिमिल्सिनाको भनाइ छ। गत असार २५ गते आएको भिषण बाढीले क्षतिग्रस्त बनाएको रघुगंगा गाउँपालिकाको बेनीजोमसोम जोड्ने गलेश्वर बेलीब्रिज पून: सूचारु गर्न पहल सुरु भएको छ। कालिगण्डकी करिडोरको बेनीजोमसोम सडक आयोजनाले यसअघि क्षति पुगेको बेलिब्रिजको प्राविधिक निरीक्षण गरेको सबइन्जिनियर किरण घिमिरेले जानकारी दिए। शुक्रबारदेखि नै काम गर्ने गरी प्राविधिक तथा जनशक्तिलाई गलेश्वरधाममा आवास क्षेत्रमा राख्ने काम भएको उनले बताए। उनका अनुसार बाढीले बेलिब्रिजको एकतर्फी भाग मात्र क्षति भएको तर बेलिब्रिज पूर्व अवस्थमा रहेकाले उपयुक्त फाउन्डेसन संरचना निर्माण गरी सोही स्थानमा एकसाताभित्र संञ्चालन ल्याउने लक्ष्यअनुसार काम भइरहेको छ।"
डडेल्धुराका विभिन्न ठाउँमा देखियो सलह,"डडेल्धुरा : डडेल्धुराका विभिन्न गाउँहरुमा सलह किरा देखिएको छ। जिल्लाको अजयमेरु गाउँपालिका १ को मुद्रडा र परशुराम नगरपालिका ७ सादनीमा सलह किरा देखिएको हो। ठुलो हुलमा रहेको सलह देखिएसँगै किसान चिन्तित बनेका छन्। गत वर्षसम्म जगंली वनेलले मकै, भट्मासका साथै धानबालीसमेत क्षति पुर्याउने समस्य सहनु परेका किसान यस वर्ष सलहले खेतबारी नष्ट गर्ने भन्दै चिन्तित बनेका हुन्। डडेल्धुरामा भित्री मधेसमा सलह किरा यसै वर्ष दोस्रोपटक देखिएको हो। अजयमेरु १ मुद्रडामा पहिलोपटक सलह किरा देखिएको छ। खेतीबालीका लागि निकै हानिकारक र खतरनाक मानिएको सलह कीरा जिल्लाका विभिन्न क्षेत्रमा रहेका मकैबालीमा देखिन थालेपछि कृषक किराको रोकथाम तथा बाली बचाउने उपायका लागि स्थानीयतहलाई गुहार्न थालेका छन्। ठूलो संख्यामा सलह देखिएको परशुरामका सादनीका स्थानीय किसान कालुसिंह साउँदले जानकारी दिए। स्थानीयले होहल्ला गर्दा र बाजा बजाउँदासमेत सलह टसमस नहुने र सलह भगाउन सारै गाह्रो भइरहेको साउदको भनाइ छ। यसअघि परशुराम नगरपालिका४, कटालमा सो किरा देखिएको थियो। सलह किरा आएको खबर पाएको र ठूलो आवाज गरेर भगाउने सल्लाह दिएको परशुराम नगरपालिकाको कृषि शाखाका प्राविधिक सहायक कालुसिंह बोहराले बताए। भारतबाट आएको अनुमान गरिएका ती किराले बालीमा खासै नोक्सान नगरेको भएता पनि सलह भगाउने उपाय नगर्ने हो भने बाली जोगाउँन समेत मुस्किल पर्ने अजयमेरु १ का किसान तेजबहादुर भण्डारीले वताउ। आफूहरूले शनिबार बिहानदेखि नै सबै गाउँले मिली भगाउने प्रयास गरिरहेको उनले जानकारी दिए। अजयमेरु १ मा देखिएको किरा सलह नै भएको अमरगढी नगरपालिकामा कार्यरत कृषि प्राविधिक तथा मुद्राडका स्थानीय रमेश भण्डारीले जानकारी दिए। सलह शनिबार बिहानसम्म रुखमा बसिरहेका छन्। ती किरा बिस्तारै बालीतिर पनि आउन सक्ने उनले जनाए। परशुराममा भने सलहको झुण्डले मकै बालीमा क्षति पुर्याएको जनाएका छन्। मुद्राडमा पनि सलहको झुण्ड मकैबालीतिर गइरहेकाले किसनलाई क्षति पुग्ने प्राविधिकको भनाइ छ।"
जाजरकोटमा ३७ प्रतिशत मात्र विकास खर्च,"जाजरकोट : जाजरकोटमा आर्थिक वर्ष २०७६७७ मा संघीय सरकारबाट प्राप्त पुँजीगत तर्फको ३७ प्रतिशत बजेट मात्र खर्च भएको छ। समयमा बजेट निकासा नहुनु, लामो समयदेखिको लकडाउन, कामको सम्झौता गरेपनि समयमा काम नुहँदा ठूलो मात्रामा बजेट खर्च हुन नसकेको हो। संघीय सरकारको पुँजीगत तर्फको ८६ करोड १२ लाख ६५ हजार मध्ये ३२ करोड २८ लाख ३४ हजार अर्थात् ३७ दशमलव ४८ प्रतिशत खर्च भएको कोष तथा लेखा नियन्त्रकको कार्यालयले जनाएको छ। त्यस्तै प्रदेश सरकारको पँजीगत अनुदान तर्फ एक अर्ब ४८ करोड ५७ लाख ४७ हजार ७ सय १६ रुपैयाँ मध्ये ८८ करोड ७३ लाख ५६ हजार ९ सय रुपैया अर्थात ५९ दशमलब ७२ प्रतिशत खर्च भएको कार्यालयले जनाएको छ। कोष तथा लेखा नियन्त्रक कार्यालय जाजरकोटले बुधवार गत आर्थिक वर्षको संक्षिप्त प्रारम्भिक आर्थिक वार्षिक प्रतिवेदन सार्वजनिक गरेको छ । सार्वजनिक प्रतिवेदन अनुसार जाजरकोटका सात स्थानीय तह र सरकारी कार्यालय गरेर आर्थिक वर्ष ७६।०७७ को बजेट कार्यान्वयन सम्बन्धी प्रारम्भिक वार्षिक प्रतिवेदनमा पुँजीगत तर्फ खर्च निकै कम भएको देखिएको छ । त्यस्तै संघ तर्फको चालु बजेट ३ अर्ब ६५ करोड १२ लाख २४ हजार ६ सय नौ रुपैयाँ चालु खर्च ३ अर्ब, ४९ करोड १३ लाख ८४ हजार ७ सय ५७ रुपैयाँ अर्थात् ९५ दशमलव ६२ प्रतिशत खर्च भएको छ। जिल्लामा राजस्वतर्फ ३० करोड ५९ लाख ७० हजार ७ सय ७२ रुपैया ९० पैसा विभिन्न शीर्षकमा राजश्व संकलन भएको प्रारम्भिक प्रतिवेदनमा उल्लेख छ। प्रदेश तर्फको चालु तर्फ ७५ करोड ६८ लाख २ हजार मध्य ४९ करोड ७० लाख ६२ हजार ७ सय ४४ रुपैयाँ अर्थात् ६५ दशमललव ६८ प्रतिशत खर्च भएको छ। प्रदेश तर्फ ९४ लाख ५७ हजार ५ सय ९९ रुपैयाँ मात्र आम्दानी भएको कोष तथा लेखा नियन्त्रक यामबहादुर थापा मगरले जानकारी दिए। कतिपय कार्यालयले बजेट सक्न आर्थिक वर्षको अन्तिम दिन मंगलवार राति १२ बजेसम्म पनि चेक काटेका थिए। केही कार्यालयले चेककाटेर कार्यालयमै राखेका छन्। कतिपयले काम सम्पन्न नभए पनि चेक काटेको र काम सम्पन्न गरेपछि मात्र भुक्तानी दिने जनाएका छन् तर काम सम्पन्न भएको बिल भरपाई भने पेश भइसकेको छ। कतिपय कार्यालयका लेखापाल र हाकिमले कमिसनमा कुरा नमिलेका कारण चेक नदिएर आफै सँग राखेका छन्। उनीहरुले मोलमोलाई गरिरहेको एक उपभोक्ता समितिका अध्यक्षले बताए। बुधबार कर्णाली प्रदेश सरकारले साउने सक्रान्तिको सार्वजनिक बिदा दिएकाले धेरैजसोले मंगलबार काटिएका चेक साटन पाएनन् ।"
"सुनसरीमा सशस्त्र प्रहरी र तस्करबीच झडप, गोली लागेर एक जना घाइते",धरान : सुनसरीको हरिनगरमा गएराति तस्कर समूह र सशस्त्र प्रहरीबीच झडप भएको छ। तस्कर समूहले भारतबाट अवैध रुपमा नेपाल भित्र्याउँदै गरेको सामान सशस्त्र प्रहरीले शुक्रबार राति बरामद गर्न खोजेपछि दुवै समूहबीच झडप भएको थियो। नेपालभारत सीमा नजिकैको मोरम चोकमा तस्कर समूहले अवैध सामान नेपाल भित्र्याउँदै गरेपछि सशस्त्र प्रहरीले बरामत गर्न खोज्नासाथ तस्कर समूहले ढुङ्गामुढा प्रहार गरी हतियार खोस्ने प्रयास गरेकाले बाध्य भएर गोली हान्नु परेको सुनसरीका प्रमुख जिल्ला अधिकारी फडिन्द्रमणि पोखरेलले जानकारी दिए। सशस्त्र प्रहरीको गोली लागि सुनसरी हरिनगराका २० वर्षीय सवाज अन्सारी गम्भीर घाइते भएका छन्। उनको पेटमा गोली लागेको छ। अन्सारीको वीपी कोइराला स्वास्थ्य विज्ञान प्रतिष्ठानमा उपचार भइरहेको छ। तस्करहरुको समूहले हानेको ढुङगा लागेर सशस्त्र प्रहरी जवना जिवराज विशंखे घाइते भएका छन्। उनको सशस्त्र प्रहरीको पूर्व क्षेत्रिय अस्पताल पकलीमा उपचार भइरहेको सशस्त्र प्रहरी ४ नम्बर गण सुनसरीका प्रमुख सशस्त्र प्रहरी उपरीक्षक कृष्ण ढकालले जानकारी दिए। शनिबार बिहानै घटनास्थलमा सयौंको संख्यामा स्थानीय भेला भएका छन्। स्थानीय वासिन्दाले प्रहरीको विरोध गर्न थालेपछि हरिनगरा गाउँपालिका अध्यक्ष गफार अन्सारी र र सशस्त्र प्रहरी उपरीक्षक कृष्ण ढकाल घटनास्थल पुगेर स्थिति साम्य पार्ने काम भइरहेका सुनसरीका प्रहरी प्रमुख एसपी कमल थापाले बताए। बिहीबार रातिपनि हतियार धारी समूहबीच देवानगन्जमा दोहोरो भिडन्त भएको थियो। प्रहरी र हतियार धारीबीच दोहोरो भिडन्त हुँदा दुई हतियारधारी घाइते भएका छन्। दुवैको प्रतिष्ठानमा उपचार भइरहेको छ।
बनारस भिडिओ प्रकरण : को हुन् नेपालविरुद्ध नारा लगाउने पीडित भनिएका व्यक्ति ?,काठमाडौँ : भारतको बनारसमा नेपाली भनिएका एक व्यक्तिको कपाल मुण्डन गर्दै नेपाल र नेपालका प्रधानमन्त्री केपी ओलीविरुद्ध नारावाजी गर्न लगाउनेहरुको खोजी प्रहरीले गरिरहेको जनाएको छ । हालै त्यहाँ हिन्दू अतिवादी समूहले गरेको हर्कत्सहितको भिडिओ भाइरल भएपछि प्रहरीले घटनालाई महत्व दिएको हो । यसै विषयलाई लिएर नयाँदिल्लीस्थित नेपाली राजदूत निलाम्बर आचार्यले पनि उत्तर प्रदेशका मुख्यमन्त्रीसँग कुरा गरेको बताइएको छ । यसले गर्दा नेपाल र भारतबीच सांस्कृतिक र परम्परागत सम्बन्धमा आँच ल्याउने काम भएको टिप्पणी पनि हुन थालेको छ । घटना के भएको थियो ? उक्त भिडिओ फुटेज अनुसार हिन्दू संगठनका कार्यकर्ताहरुले नेपाली भनिएका एक वयष्क पुरुषको कपाल मुण्डन गरिदिएका छन् । साथै उनीहरुले नेपाल विरोधी र केपी ओली विरोधी नारावाजी गर्न लगाएका देखिन्छन् । साथै भारत र श्रीरामको पक्षमा नारावाजी गर्न लगाएको भिडिओमा देखिन्छ । हालै राजशेखर झा नामको स्थानीयको ट्वीटरमा लेखिए अनुसार ती व्यक्ति नेपाली नभएर भारतीय धर्मेन्द्र सिंह हुन् । जसलाई पाँच जनाको समूहले एक हजार रुपैयाँ दिएर त्यस्तो काम गर्न लगाएका थिए । घटनापछि संलग्न चार जनालाई प्रहरीले पक्राउ गरेको र एक जना फरार रहेको राजशेखरले ट्वीटमा लेखेका छन् । बीबीसीका अनुसार उत्तर प्रदेशस्थित वाराणसी प्रहरीका एसपी अमित पाठकले उक्त घटनाको भिडिओ खिची सामाजिक सञ्जालमा फैलाएको आरोपमा चार जनालाई अदालत पेश गरिँदैछ । एक जनाको खोजी कार्य जारी रहेको बताइएको छ । भिडिओमा देखिने व्यक्तिको पूर्ण पहिचान भने अझै खुलिसकेको छैन । उनी नेपाली मूलको भारतीय भएको दावी पनि सामाजिक सञ्जालमा गरिएका छन् । स्थानीय मिडियाका अनुसार ती व्यक्तिलाई पैसा दिएर त्यस्तो काम गराएको थियो । यद्यपि ती व्यक्ति नेपाली हुन् कि हैनन् भनी पहिचान गर्ने काममा स्थानीय नेपाली समुदायका अगुवाहरु पनि लागिपरेको बताइएको छ । कतिपयले उनलाई अवकाशप्राप्त गोर्खा सैनिक भएको दावी गरेका छन् । तर नेपाली नागरिक वा नेपाली मूलको भारतीयमध्ये एक पक्कै भएको भएको अनुमान गरिएको छ । प्रहरीले घटनामा संलग्नहरुलाई कडा कारवाही गर्ने जनाएको छ । उनीहरुले आफ्नो गल्ती स्वीकार गरिसकेको प्रहरीको भनाइ छ । प्रहरीका अनुसार स्थानीय हिन्दू संगठनले नेपालका प्रधानमन्त्रीको अयोध्याबारे अभिव्यक्ति आएपछि विभिन्न गतिविधि गर्दैआएको छ । नेपालविरोधी गतिविधि गर्ने क्रममा यस्तो हर्कत् गरेको बताइएको छ । तर वाराणसीमा रहेका नेपाली समुदायले यस्ता गतिविधिबाट आफूहरु सुरक्षित रहेको प्रतिक्रिया दिएका छन् । लकडाउनका कारण बाहिर निस्कनु नपर्ने भएकाले असुरक्षा नभएको बीबीसीमा उल्लेख छ ।
तीनदिनको मौसम अपडेट : कहाँकहाँ हुन्छ भारी वर्षा ?,"काठमाडौं : हाल नेपालभर मनसुनी वायुको प्रभाव रहेको छ। जल तथा मौसम विज्ञान विभागको मौसम पूर्वानुमान बुलेटिनअनुसार मनसूनी न्युन चापीय रेखा नेपालको तराई भूभागदेखि केही दक्षिणतिर अवस्थित छ। अहिले काठमाडौं उपत्यका लगाएत देशभर सामान्य बदली रही धेरै स्थानहरुमा मध्यम वर्षा भइरहेको छ। मौसम पूर्वानुमान महाशाखाका अनुसार शनिबार दिउँसो देशभर सामान्य बदली रही धेरै स्थानहरुमा मध्यम वर्षाको सम्भावना रहेको छ। प्रदेश १, बागमती प्रदेश र गण्डकी प्रदेशका एकदुई स्थानहरुमा भारी वर्षाको समेत सम्भावना रहेको छ। राति देशभर सामान्यदेखि पूर्ण बदली रही धेरै स्थानहरुमा मध्यम वर्षाको सम्भावना रहेको छ। गण्डकी प्रदेश, कर्णाली प्रदेशका थोरै स्थानहरुमा र प्रदेश १, प्रदेश ५, बागमती प्रदेश, प्रदेश २ का एकदुई स्थानहरुमा भारी वर्षाको समेत सम्भावना रहेको छ। आइतबार देशभर सामान्यदेखि पूर्ण बदली रही धेरै स्थानहरुमा हल्कादेखि मध्यम वर्षाको सम्भावना रहेको छ। बागमती प्रदेश, गण्डकी प्रदेश, प्रदेश ५, कर्णाली प्रदेशका थोरै स्थानहरुमा र सुदुर पश्चिम प्रदेश, प्रदेश १ का एकदुई स्थानहरुमा भारी वर्षाको समेत सम्भावना रहेको छ। राति प्रदेश १, बागमती प्रदेश, गण्डकी प्रदेश केही स्थानहरुमा र प्रदेश २, सुदूरपश्चिम प्रदेश, कर्णाली प्रदेशका र प्रदेश ५ का थोरै स्थानहरुमा भारी वर्षाको समेत सम्भावना रहेको छ। सोमबार देशभर पूर्ण बदली रही धेरै स्थानहरुमा मध्यम वर्षाको सम्भावना रहेको छ। प्रदेश १, बागमती प्रदेश, गण्डकी प्रदेश केही स्थानहरुमा र प्रदेश २, सुदूरपश्चिम प्रदेश, कर्णाली प्रदेशका र प्रदेश ५ का थोरै स्थानहरुमा भारी वर्षाको समेत सम्भावना रहेको छ। बुलेटिनमा भनिएको छ, 'देशका धेरै स्थानहरुमा हल्कादेखि मध्यम वर्षाको सम्भावना छ साथै गण्डकी प्रदेश, कर्णाली प्रदेशका थोरै स्थानहरुमा र प्रदेश १, प्रदेश ५, बागमती प्रदेश, प्रदेश २ का एकदुई स्थानहरुमा भारी वर्षाको समेत सम्भावना भएकोले सतर्कता अपनाउन हुन अनुरोध छ।' वर्षादपछि देशैभरका नदीमा बहाव बढ्ने भएकाले नदि किनारमा नजान समेत आग्रह गरिएको छ।"
समाचार प्रभाव : बन्ने भयो ताराको पक्की घर,"झापा : बाढीले घर बगाएर पीडित बनेकी झापा शिवसताक्षीकी तारा शेर्माका लागि नयाँ घर बन्ने भएको छ । शिवसताक्षी नगरपालिकाका१० माइधारमा रहेको उनको घर आसार २४ गते राति आएको कनकाई नदीको बाढीले बगाएको थियो । उनका लागि घर बनाउन नगरपालिकाले जग्गा उपलब्ध गराउने भएको छ भने मेची अभियानले घर बनाइलिने भएको छ । असार ३० गतेको अन्नपूर्ण पोष्टमा अढाई बर्षे छोराले घर खोज्दा शीर्षकको समाचार प्रकाशित भएपछि शेर्माका लागि घर बनाइदिने वातावरण बनेको हो । शारिरिक रुपमा असक्त शेर्माका पति गत वर्ष वितेका थिए । ३ जना साना बालबच्चासहित कठीनसँग जीवन घानिरहेकी उनलाई २४ गते राति आएको कनकाईको बाढीले घरबिहीन बनाएको थियो । समाचार रिपोर्टिङका क्रममा उक्त स्थानमा पुग्दा उनले राहतस्वरुप १० केजी चामल मात्रै पाएकी थिइन् । अन्नपूर्णको समाचार पढेपछि मेची अभियान झापाका संयोजक विजय डालीमिया उक्त स्थान पुगेर जग्गा उपलब्ध भएमा मेची अभियानले ताराका लागि पक्की घर बनाइदिने घोषणा गरेका थिए। शिवसताक्षी नगरपालिकाले पनि ताराको घर बनाउनका लागि जग्गा दिन तयार भएको छ । नगर प्रमुख चन्द्रकुमार शेर्माले मेची अभियानले घर बनाइदिने हुँदा नगरले जग्गा उपलब्ध गराउने भनेर दुवै पक्ष सहमति भएको जानकारी दिए। शिवसताक्षी नगरपालिकाको वडा नम्बर ११ स्थित बच्चाबर भन्ने स्थानमा शेर्माका लागि नगरपालिकाले जग्गा उपलब्ध गराउने सहमति भएको छ । नगर प्रमुख शेर्माले भने, मेची अभियानसँग सहकार्य गरेर कनकाई नदीको बाढीबाट विस्थापीत तारा शेर्मालाई सुरक्षित स्थानमा जग्गा उपलब्ध गराइएको छ । मेची अभियानका संयोजक विजय डालिमिया र नगरप्रमुखबीच ताराका लागि घर बनाइदिने सहमति भएपछि। तस्बिर : अन्नपूर्ण शेर्माले भने सकरात्मक सोच भएका पत्रकारको कलमले अति वपिन्न परिवारले जीवनभर राहत पाउने भएको छ । उनले भने, हामिले देख्न नभ्याएको कुरा अन्नपूर्ण पोष्टमा समाचार आएपछि मात्र ती महिलाको बारेमा खोजि खबर गर्न पाए । जनता आवास कार्यक्रम अन्र्तगत निर्माणका क्रममा रहेका १२ वटा घर ५ धुर जग्गामा बनेका छन् । सोही स्थानमा नगरले शेर्मालाई पनि ५ धुर जग्गा उपलब्ध गराएको छ । उनलाई करिब ५ लाख बराबरको पक्की ३ कोठे घर मेची अभियानले निर्माण गरिदिने अभियानका संयोजक विजय डालमियाले जानकारी दिए । समाचारमा आमाले सानो नानी बोकेको कारुणिक तस्बिर देखेपछि केही सहयोग गर्नुपर्छ भन्ने बिचार आयो डालीमियाले भने, उनका साना बच्चाहरुको समेत विजोग देखेपछि घर बनाइदिने विचार आयो । ताराका लागि घर बनाउन जग्गा उपलब्ध गराइएको स्थान । तस्बिर : अन्नपूर्ण तारा शेर्माका ३ जना छोराछोरीलाई माध्यमिक तहसम्म पढाइदिने व्यवस्था पनि भएको छ । समाचारको तस्विरमा अढाई वर्षे छोरा खोलाको बगरमा खेल्दै बस्दै आएको सुनेपछि शिवसताक्षी नगरपालिका वडा नम्बर २ का वडाअध्यक्ष कुलबहादुर बस्नेतलले उनीहरुको अभिभावकत्व लिने घोषणा गरेका छन् । उनीहरुलाई आवस्यक पर्ने शैक्षिक सामग्री र विद्यालय पोशाक पनि अध्यक्ष बस्नेतले उपलब्ध गराउने जानकारी दिए । गरिबीकै कारण पढ्न पाउने अधिकार खोसिनु हुँदैनउनले भने,म उनीहरुको माध्यमिक तहसम्मको अध्ययनमा लाग्ने सम्पूर्ण खर्च उपलब्ध गराउँछु । जिविका चलाउन प्रधानमन्त्री रोजगार कार्यक्रमबाट उनलाई रोजगारी दिन सकिने नगर प्रमुख शेर्माले बताए । समाचार प्रकाशित भएपछि मानवअधिकारका लागि एकल महिला झापाले करिब १० हजार बराबरको राहत सामाग्री र एबीसी नेपाल झापाले शेर्मालाई ५ हजार रुपैँया नगद उपलब्ध गराएको छ ।"
"जान गाह्रो, पुगेपछि स्वर्ग","गोरखा : प्रसिद्ध धार्मिकस्थल मनकामना र भालेश्वर सहज रूपमा पुग्न केबलकार चलाइयो। मौलाकाली पुग्न गैंडाकोटबाट लामो सिँढी बनाइयो। यस्ता कैयन् तीर्थस्थलमा भक्तजनको यात्रालाई सहज बनाइँदै छ। गोरखामा भने यस्तो तीर्थस्थल छ, जहाँ पुग्न भक्तजन पहराको बाटो आउजाउ गर्छन्। परापूर्वकालदेखि नै १५ मिटरको यात्रा पहरा समातेर, पहरामै टेकेर गर्ने गरेको स्थानीय बताउँछन्। चुमनुब्री गाउँपालिका३ स्थित नेडुप्च्यु पुग्न भक्तजनले जीउज्यानको पर्वाह नगरी भीरको यात्रा गर्ने गरेको स्थानीय सूर्य गुरुङको भनाइ छ। साबिकका सिर्दिबास, उहिया, बिही, प्रोक, ल्हो, चुम्चेत गाविससम्मका मान्छे नेडुप्च्यु जान पहराको बाटो हिँड्छन्, उनी भन्छन्, त्यहाँ चेल्डाङ गुम्बा, १०८ धारा, पोखरी, गुफा, ठूलो मैदान र तल्लो भेगमा धेरै ठूलो ग्लासियर पनि छन्। नपुगुन्जेल गाह्रो हो, पुगेपछि स्वर्ग आएजस्तो लाग्छ। उनका अनुसार किमोलुङका तीन ठूला गुम्बामध्ये एउटा सोही ठाउँमा छ। किमोलुङमा सेराङ, लेटाङजस्तै ठूलो गुम्बा चेल्डाङ यहीं पर्छ, उनी भन्छन्, उहिल्यै ठूला लामा गुरु फा पेमाढुन्डुपले ढेमाला भन्ने कन्यालाई बोलाएर पहिलो चोटि यहाँका सबै तीर्थस्थलहरूको दर्शन गराएपछि यसको प्रचार भएको भन्ने जिजुबाजेको पालादेखि सुन्दै आएको हो। नेडुप्च्युको दर्शनपछि निःसन्तानलाई सन्तान प्राप्ति हुने जनविश्वास रहेको अर्का स्थानीय वीरबल घले बताउँछन्। त्यहाँ पुगेपछि सन्तान नहुनेको सन्तान हुने, नबोल्ने बच्चा बोल्ने हुन्छ भन्ने जनविश्वास छ, उनी भन्छन्, किमोलुङको दर्शन गर्नेहरू पनि त्यहाँ अनिवार्य जाने गर्छन्। न्याकबाट र रुपिनाला पास भएर पनि उक्त ठाउँमा पुग्न सकिन्छ। यहाँबाट चुम भ्याली र मनास्लु पदयात्रा गर्न सकिने भएकाले यस क्षेत्रको पर्यटन विकासको प्रचुर सम्भावना रहेको गाउँपालिका अध्यक्ष धनबहादुर गुरुङ बताउँछन्। उनका अनुसार धर्म गर्न केही दुःखकष्ट गर्नुपर्छ भन्ने मान्यताका कारण यहाँको पदमार्ग स्तरोन्नति नगरिएको हो। धर्म गर्न दुःख गर्नुपर्छ भन्ने जनविश्वास छ। त्यसैले पनि त्यति बाटोलाई जस्ताको तस्तै छाडिएको हो, उनी भन्छन्, यहाँभन्दा केही तलसम्म सिँढी बनाइएको छ। पाटी बनाइएको छ। तर, यो बाटोलाई यस्तै छाडौं भनेर सबैको सुझाव आएकाले मर्मतसम्भार नगरिएको हो।"
कोसीमा भारतीय हस्तक्षेप : भारतले सम्झौता मिचेर तटबन्ध बाँध्दा नेपालमा डुबान,"विराटनगर : कोसी परियोजना अन्तर्गत सप्तकोसी नदीको मर्मतको काममा भारतीय पक्षले हस्तक्षेप गर्ने गरेको छ । नेपाल र भारतबीच भएको कोसी सम्झौता विपरीत कोसी परियोजनाको काममा भारतीयले एकपक्षीय रुपमा काम अघि बढाउने गरेको हो । सम्झौता अनुसार कोसी परियोजनाको कामको लेखाजोखा राख्न र कामको लागि नेपाल र भारत सरकारबीच समन्वय र सम्पर्क गराउन विराटनगरमा सम्पर्क तथा भूआर्जन कार्यालयको स्थापना गरेको छ । तर परियोजनाका भारतीय अधिकारीले सम्पर्क तथा भूआर्जन कार्यालयको काम, कर्तव्य र अधिकारमाथि हस्तक्षेप गरेर आफूखुसी नेपाली भूभागमा परियोजनाका काम सञ्चालन गरिँदा कोसीको पश्चिमी तटबन्ध आसपासका बासिन्दा प्रत्येक वर्ष डुवानको समस्यामा पर्दैआएका छन् । कोसी सम्झौता अनुसार कोशीको नेपाल भूभागमा हुने कामको जानकारी दिन र लेखाजोखा गर्न सन् १९५५ मा नेपालमा दुई सम्पर्क कार्यालय स्थापना गरिएको थियो । तर, विराटनगमा रहेको सम्पर्क कार्यालयको जानकारी विना परियोजनाका भारतीय अधिकारीले काम गरेका हुन् । सम्पर्क अधिकारीले नै सम्झौता अनुसार दुवै देशका अधिकारीलाई काम गर्ने वातावरण बनाउनुको साथै सहजीकरण गर्ने प्रावधान कोशी सम्झौतामा उल्लेख गरिएको छ । विराटनगरस्थित जनसम्पर्क कार्यालयमा नेपाली भूभागमा भइरहेको कामको जानकारी माग्दा बिहार सरकारको जलसंशाधन विभाग अन्तर्गत बाढी नियन्त्रण एवं जल कार्यालय वीरपुरले नेपाली नागरिकको लागि सूचना नदिएको हो । विराटनगरस्थित सम्पर्क तथा भूआर्जन अधिकृत सन्तोष लिम्बूले भने, उनीहरुले दिनुपर्ने सूचना माग्दासमेत आलटाल गर्ने गरेका छन् । सम्झौता अनुसार कोसी परियोजना अन्तर्गत काम सुरु गर्दा नै सबै सूचना दिएर समन्वय गरेर गर्नुपर्ने हो । सूचना माग्दा सबै ठीक भएको मात्र जवाफ दिन्छन्, अधिकृत लिम्बूले भने । कोसी पश्चिमी तटबन्ध भइरहेको निर्माणको काम गुणस्तरीय नभएको भन्दै बाँधमा कटान लागेको विषयमा भूआर्जन कार्यलय जानकारी परियोजनालाई दिनुपर्ने हो तर परियोजनाको वीरपुर कार्यालयका अभियन्ता अरुणकुमार सिङले सबै ठीक भएको जवाफ दिने गरेका छन् । बिहार सरकारको जलशंसाधन विभाग अन्तर्गत बाढी नियन्त्रण एवं जल कार्यालय वीरपुरले सबै प्रकारको काम आफूखुसी कोसीमा गरिँदैआएको छ । अहिले हनुमाननगर कंकालनी नगरपालिका १ स्थित भारदहदेखि डलवाको सम्म कोसीको पश्चिमी तट्बन्धको ३५ किलोमिटरमा मर्मत काम हुँदा समेत भारतीय अधिकारी नेपालीलाई सूचना नदिइ काम गरिरहेका छन् । ६० करोड भारतीय रुपैयाँमा तटबन्धको मर्मतको कार्य कोशी उच्चस्तरीय समितिको निर्णय विपरीत भएको हो । नेपालभारत कोसी सम्झौता अनुसार कोसी योजना अन्तर्गत नेपाली भूभागमा कुनै पनि कार्य गराउनु पर्दा कोसी उच्चस्तरीय समितिको निर्णय अनुसार गराउनु पर्ने प्रावधान छ ।भारतीय अधिकारीले भने लकडाउनको बेला एकलौटी काम अघि बढाइएकोे पाइएको हो । अहिले भइरहेको कार्यबाट कटान नियन्त्रणको मूल उद्देश्य पूरा नहुने र कामले बिहार सरकार कोसी योजनाकै केही पदाधिकारी तथा भारतीय ठेकेदारको मिलोमतोमा भारत, बिहार सरकारको करोडौं रुपैयाँको लगानी नेपाली भूभागमाा खेर जाने स्थिति रहेको प्राविधिक बताउँछन् । सन् १९५४ मा भएको नेपाल भारत कोशी सम्झौता विपरीत भारतले कोशी ब्यारेजमा एकलौटी ढंगले पाइलट च्यानल बनाएको विषयमा विरोध गर्दा नेपाली कर्मचारीलाई ६ महिना तलव रोकेर सजाय दिइएको थियो । कोसी सम्झौता अनुसार, नदीमा भारतीय पक्षले कुनै पनि संरचना बनाउँदा नेपाललाई जानकारी दिनुपर्छ । विना जानकारी च्यानल बनाएको विरोध गर्दा सम्पर्क तथा भूआर्जन कार्यालय (कोसी योजना) का अधिकृतसहित ९ कर्मचारीको तलव रोकिएको थियो । त्यही च्यानलको कारण नेपालतर्फ सप्तरीको हनुमाननगर कांकालिनी नगरपालिकावासीले आजीवन समस्या भोग्नुपर्ने अवस्था छ । नगरपालिकाको १३ नम्बर वडाका ९० परिवार च्यानलाइजका कारण थुनिएका छन् भने अन्य वडा डुबानको जोखिममा छन् । अहिले सप्तरीका चार स्थानीय तहका ५० हजार स्थानीय बाढी आउने भयले त्रसित भएका छन् । सम्झौता कागजमै सीमित : अधिकृत लिम्बूका अनुसार द्विपक्षीय सम्झौतामा भएका धेरैजसो सहमतिलाई भारतीय पक्षले कार्यान्वयनमा अझै ल्याएको छैन । कोसी बाँध योजनाका बेला अधिग्रहण गरिएको जमिनको हकमा अहिलेसम्म क्षतिपूर्ति प्रदान गरिएको छैन । कोसी नदीको पश्चिमी तटबन्धअन्तर्गत ०१८ सालदेखि ०२८ बीचमा कटान भएको झन्डै ७ हजार ६ सय ६४ बिघा जमिनको मुआब्जा झन्डै ८१ करोड रुपैयाँ निर्धारण भएको छ । यो रकम तत्काल दिइने भनेर दुबै पक्षबीच सहमति भएता पनि पीडितले पाएका छैनन् । पटक पटक पीडित आन्दोलनमा समेत उत्रिएका छन् । तर कुनै सुनवाइ भएको छैन । दुई वर्षअघि काठमाडौंमा सम्पन्न कोसीगण्डक योजनाको संयुक्त समितिको नवौं बैठकमा सहमतिअनुसार भारतीय पक्षले दिनुपर्ने क्षतिपूर्ति रकमबारे लिखित रूपमा नेपालले धारणा राखे पनि अर्को बैठकमा छलफल गर्ने भन्दै भारत पन्छिएको थियो । बैठकमा विराटनगरस्थित सम्पर्क तथा भूआर्जन कार्यालयमा एउटा गाडी तत्काल उपलब्ध गराउनुको साथै कार्यालयको भवन मर्मत गर्ने सहमति भए पनि हालसम्म सम्झौता कार्यावन्यन भएको छैन ।"
