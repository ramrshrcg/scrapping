शीर्षक,विवरण
तुच्छ गाली,"संसद् विघटनको विषयलाई लिएर करिबकरिब फुटको सँघारमा पुगेका नेकपाका दुई खेमाका कार्यकर्ताबीच यतिखेर बडो लज्जास्पद जुहारी चलिरहेको छ। विगतमा एकै पार्टीमा रहँदा देउतासरह पुजेका नेतालाई फरक गुटमा लागेकै आधारमा उनीहरू दानवीय व्यवहार गर्दै निम्नस्तरको गालीगलौजमा उत्रेका छन्। गुटका नेताका अन्धसमर्थक हुने र विरोधी गुटलाई जसरी पनि सिध्याउने ध्याउन्नमा कार्यकर्ता लागेका छन्। यस्ता गतिविधिले राजनीतिक व्यवस्था मात्रै होइन; सिंगो मुलुकलाई असहिष्णुतातर्फ धकेलिरहेको छ। नेताकार्यकर्ताको चेतनास्तर र औकात पनि यी घटनाबाट छरपस्ट भएका छन्। पछिल्ला दिनमा नेताकार्यकर्ताले विरोधी खेमालाई प्रयोग गरेका भाषाशैली अनुसरण गरेर सामान्य नागरिकले गाली गरेका भए गालीबेइज्जती वा विद्युतीय कारोबार ऐन आकर्षित भएर कारबाही भइसक्थ्यो। तर सामाजिक सञ्जाल र मूलधारको सञ्चारमाध्यमसमेत रंगिने गरी भइरहेको गुटगत आरोपप्रत्यारोपका विषयमा कोही पनि सचेत छैनन्। एकअर्कालाई सराप्दा तल्लो तहका कार्यकर्ता मात्रै होइन; प्रधानमन्त्री तथा मन्त्री भइसकेका र पार्टीको मूल नेतृत्वमा रहेका व्यक्तिले समेत न्यूनतम मानवीय संवेदना भुल्ने गरेका छन्। रोचक पक्ष त के छ भने विगतमा एकै मन्त्रिमण्डलमा रहँदा इतिहासमै उत्कृष्ट काम गरेका प्रधानमन्त्री वा पार्टी अध्यक्ष भन्दै गुणगान गाएर नथाकेका व्यक्तिसमेत फरक गुटमा लागेपछि सोही व्यक्तिलाई इतिहासकै नालायक र खलपात्रको संज्ञा दिँदै प्रचारबाजीमा उत्रेका छन्। जनताले निकै ठूलो भरोसा गरेका र मुलुकको नेतृत्वमा पुग्ने हैसियत राख्ने क्षमता भएका नेतासमेत निम्नस्तरको गालीगलौजमा उत्रिनु शोभनीय हुँदैन। राजनीतिक दर्शन बाँडेर जनतालाई आकर्षित गर्न नसक्नेले मात्रै हो विरोधीको उछितो काढेर जनताबाट ताली खाने। जनताको ताली अस्थायी हो र आफूले बोकेको नीति तथा सिद्धान्त मात्रै चिरस्थायी हुन्छ भन्ने वास्तविकता जुनसुकै दलका नेताले बिर्सनु हुँदैन। यतिखेर नेकपाभित्रका विपक्षी र सत्तापक्षी दुवै खेमाले प्रशिक्षण, भेला वा विरोधसभामा जनतालाई दलको राजनीतिक गन्तव्य वा उक्त गन्तव्यमा पुग्ने मार्गचित्र बताउन छाडेर अरूको विरोधमा मात्रै समय खर्चिने गरेका छन्। यही परिपाटी कार्यकर्ता पंक्तिले पनि पछ्याइरहेका छन्। यो अवस्थाले जनतामा झन् दिक्दारी थपिइरहेको छ। गालीगलौजमा उत्रिँदा बालबालिकाले समेत सहजै टिप्न सक्ने भाषाशैली नेताकार्यकर्ताले प्रयोग गरिरहेका छन्। नीतिमध्येको मूल नीति राजनीतिका अगुवाहरूले नै उरन्ठेउलो र समाजले स्वीकार्नै नसक्ने परिपाटी अँगालेपछि जनताले उनीहरूबाट के अपेक्षा गर्ने ? यस्ता नेताबाट विधिको शासन र पद्धति निर्माण हुन्छ भनेर कसरी पत्याउने ? फरक मत, विचार र सिद्धान्त हुनु लोकतान्त्रिक व्यवस्थाको सुन्दरता हो। तर लोकतन्त्र र स्वतन्त्रताको दुरुपयोग गर्दै समाजमा द्वेष फैलाउने, राजनीतिका नाममा समाजलाई नै जबर्जस्ती विभाजन गर्न खोज्ने प्रवृत्ति त्याग्नुपर्छ। भोलि पार्टी एकीकरण भएको अवस्थामा वा अहिले गाली गरेको नेताको नेतृत्वमा रहेर फेरि सँगै काम गर्नुपर्ने अवस्था आयो भने के गर्ने भन्ने पक्षलाई हरेक कार्यकर्ताले बिर्सनु हुँदैन। नेतृत्वमा पुगिसकेका व्यक्तिले पनि कार्यकर्तामा राजनीतिक संस्कार विकास गराउनुपर्छ। अरूलाई सिकाउनुपर्ने व्यक्ति स्वयं क्षणिक स्वार्थमा लिप्त भएर अर्काप्रति गालीगलौजमा दिगम्बर बन्नु आफैंलाई हानिकारक हुन्छ। यो वास्तविकतालाई सत्तापक्ष र विपक्षी दुवै गुटका नेताकार्यकर्ताले मनन गर्नुपर्छ। मुलुकको हित र जनताका पिरव्यथा भुसुक्कै बिर्सेर तालीकै लागि भाषण गर्दै हिँड्ने र कसरी चुनाव जितिन्छ भन्नेतर्फ मात्रै तिकडम गर्न रमाउनेहरू सच्चिने बेला भइसकेको छ। नेताहरूले नीति बनाउने मात्र होइन; नैतिकता सिकाउने पनि हो। नैतिकता शिष्टताबाट आर्जन हुन्छ। शिष्ट आलोचना तुच्छ सत्तोसरापभन्दा धेरै शक्तिशाली हुन्छ भन्ने हेक्का हुने हो भने राजीतिक शुद्धीकरण त्यहींबाट सुरु हुन्छ। अबको समयको माग त्यही हो।"
धर्म प्रचार गर्ने विदेशी निष्काशित,"काठमाडौं : गृह मन्त्रालयले प्रवेशाज्ञा (भिसा) दुरुपयोग गरी इसाई धर्म प्रचारमा संलग्न बेल्जियमका एक दम्पतीलाई निष्काशन गरेको छ । उनीहरूले ललितपुरस्थित पाटन संयुक्त क्याम्पसमा अध्ययनका लागि भिसा लिएका थिए । मन्त्रालयको पुस १६ को सचिवस्तरीय निर्णयले वाल्टर स्भेन र लुसिन इभेलियनलाई पाँच वर्ष नेपाल प्रवेशमा प्रतिबन्ध लगाई निष्काशन गरेको हो । अध्यागमन विभागका महानिर्देशक रमेशकुमार केसीले उनीहरु अर्काे साता (पुस २६) मा फर्किन लागेको जानकारी दिए । स्भेन र इभेलियन दम्पतीले हवाई टिकटलगायत आवश्यक कागजपत्र विभागमा पेस गरेका छन् । धर्म प्रचार गरेको पुष्टि भएपछि निष्काशन गर्न प्रक्रिया अघि बढाउन लाग्दा उनीहरूले अध्यागमनका कर्मचारीलाई अदालत जाने धम्की दिएका थिए । धर्म प्रचार र परिवर्तन गराउँदै हिँड्नु नेपालको संविधानविपरित भएकाले निष्काशन गर्नुको विकल्प नरहेको भनेपछि उनीहरू विभागले तोकेको जरिवाना तिर्न तयार भएका थिए । त्यसपछि विभागले निष्काशन प्रक्रिया अघि बढाउन उनीहरुको विस्तृत विवरण मन्त्रालयमा पठाएको थियो । मन्त्रालयले विभागको प्रस्ताव सदर गरेको हो । कसैको धर्म परिवर्तन गराउने वा अर्काको धर्ममा खलल पार्ने काम, व्यवहार गर्न वा गराउन नहुने संविधानमा उल्लेख छ । मन्त्रालयले यसअघि फिलिपिन्स, जापान, अस्ट्रेलियालगायतका ७ विदेशीलाई धर्म प्रचारमा संलग्न भएको पुष्टि भएपछि निष्काशन गरेको थियो । पाटन क्याम्पसमा अध्ययन गर्न भिसा लिएका पछिल्ला दुई विदेशी २०७५ सालदेखि पाँचथर फिदिममा बस्दै आएका थिए । जिल्ला प्रशासन कार्यालय पाँचथरले उनीहरूको शंकास्पद गतिविधिबारे मन्त्रालयको शान्ति सुरक्षा महाशाखामा पत्राचार गरेको थियो । शिक्षा विज्ञान तथा प्रविधि मन्त्रालयले अध्ययन भिसाका लागि विभागमा सिफारिस गरेको थियो । सन २०१४ मा पर्यटक भिसा लिएर पहिलो पटक नेपाल आएका उनीहरूले पटकपटक पर्यटक र अध्ययन भिसा लिएको देखिन्छ । उनीहरुले पाँचथरलाई आधार क्षेत्र बनाई जिल्लाका फिदिम नगरपालिका, फाल्गुनन्द गाउँपालिका र त्यस आसपासका क्षेत्रमा इसाइ धर्म प्रचार गर्दै आएको अनुसन्धानबाट खुलेको छ । उनीहरूले पैसाको प्रलोभनमा आर्थिक अवस्था कमजोर भएका समुदायमा गएर धर्म परिवर्तन गराउन बाध्य पार्दै आएको अनुसन्धानमा खटिएका एक अधिकृतले वताए । पाटन क्याम्पसमा स्नातक तहमा भर्ना भए पनि तीन वर्षदेखी पाँचथरमा बस्दै आएका थिए । वाल्टर स्भेन पास्टर हुन् । वाल्टरले पाँचथरमा विभिन्न खेलकुदका कार्यक्रम आयोजना गर्ने र त्यस्ता कार्यक्रमबाट पनि प्रत्यक्ष समुदायमा गएर इसाइ धर्म परिवर्तन गराउँदै आएका थिए । खेलुकुदका कार्यक्रम गराउने र वाध्यवादन सिकाउने वहानामा बेल्जियन दम्पतीले सहजै आर्थिक अवस्था कमजोर भएको समुदायमा पुगि विभिन्न प्रलोभनमा पारी इसाइ धर्म परिवर्तन गराउन बाध्य पार्दै आएका थिए । भिसा दुरुपयोग गरि विदेशी नागरिक धर्म प्रचारलगायत शंकास्पद गतिविधिमा संलग्न हुन थालेपछि विभागले प्रभावकारी अनुगमन गर्ने तयारी गरेको छ ।"
काठमाडौंको प्रदूषण 'अति खतरानाक विन्दु'मा,"काठमाडौं : काठमाडौं उपत्यकाको वायु प्रदूषण 'अति खतरानाक विन्दु'मा पुगेको छ। वायु गुणस्तर सूचकांक (एयर क्वालिटी इन्डेक्सएक्यूआई) ५० सम्मलाई उत्तम र ५० देखि १ सयलाई सामान्य मान्ने गरिन्छ। तर, सोमबार ४ सय र मंगलबार ३ सय नाघेको छ। जनस्वास्थ्यका दृष्टिले यो तहलाई निकै जोखिम र हानिकारक मान्ने गरिन्छ। एक्युआई बढेर ४ सय पुगिसकेको छ। यस्तो अवस्थामा सरकार निकै गम्भीर बन्नुपर्ने हो, वातावरणविद् भूषण तुलाधर भन्छन्, तर, प्रदूषण बढेको सार्वजनिक सूचना दिनेबाहेक अन्य प्रभावकारी कदम चालेको छैन। काठमाडौं उपत्याकासहित मुलुकका प्रमुख सहरहरूको वायु प्रदूषण उच्च देखिएको छ। काठमाडौं उपत्यकाको वायु गुणस्तर आइतबारयता हरेक दिन खस्किरहेको छ। सोमबार साँझ काठमाडौंका रत्नपार्क, ललितपुरको भैंसेपाटीलगायत क्षेत्रमा एक्युआई ४ सय हाराहारीमा पुगेकोमा मंगलबार ३ सयजति छ। एक्युआई ३ सय नाघे सरकारले विपद्को अवस्था घोषणा गर्न सक्ने व्यवस्था वायु गुणस्तर कार्ययोजनामा छ। सरकारले यो कार्ययोजना गत वर्ष पारित गरेको हो। वातावरण विभागले प्रदूषणलाई ६ तहमा वर्गीकरण गरेको छ। त्यसमा एक्युआई २ सय नाघेको अवस्थामा जनस्वास्थ्य अनुकूल मानिँदैन। आफूले पारित गरेको कार्ययोजनाबारे यो बेला सरकार बेखबरझैं भएको वातावरणविद् तुलाधर बताउँछन्। वडा कार्यालय र स्थानीय निकायमार्फत खुला क्षेत्रमा फोहोरमैला बाल्ने, उद्योग कलकारखाना र सवारी साधनले फाल्ने धुँवा र प्रदूषण न्यूनीकरण गर्न तत्काल कदम चाल्न सकिने उनको सुझाव छ। खस्किएको वायुले कोरोना संक्रमितलगायत श्वासप्रश्वास समस्या भएका व्यक्तिहरुलाई असर पुर्याउने विज्ञहरुको ठहर छ। काठमाडौं उपत्यकामा वायु गुणस्तर मापन गर्न थालिएयताकै सबैभन्दा बढी पुगेको विभागका अधिकारी बताउँछन्। यसअघि काठमाडौंमा एक्युआई ३ सयभन्दा माथि पुगेको थिएन। प्रदूषणको यो अवस्था मेरो बुझाइमा अहिलेसम्मकै बढी हो, विभागका उपमहानिर्देशक एवं प्रवक्ता इन्दुविक्रम जोशी भन्छन्, एक्युआई २ सयभन्दा बढी हुनु स्वास्थ्यका हिसाबले राम्रो होइन। यसपटक एक्युआई हाम्रो अनुमानभन्दा निकै बढेको छ। उपत्यका, लुम्बिनीलगायत मुख्य सहरी क्षेत्रमा गत वर्ष एक्युआई २ सय हाराहारी थियो। नेपालगन्ज, विराटनगरलगायत तराईका भेगमा भने एक्युआई २ सय हाराहारी नै रहेको जोशीको भनाइ छ। भूमध्य र अरब सागरको वायुले नेपालसहित दक्षिण एसियाको हिउँदे मौसम प्रभावित हुन्छ। तर, अहिले पश्चिमी प्रभाव सशक्त नभएका बेला स्थानीय वायुले मौसम धुमिएर अधिकांश ठाउँमा तुँवालो बढेको मौसमविद् बताउँछन्। विद्यालयका सवारी सञ्चालन नहुँदा, इँटाभट्टा र अन्य कलकारखाना पूर्णरुपमा सञ्चालन नभएका बेला वायु गुणस्तर खस्किएपछि वृहत अनुसन्धान जरुरी रहेको वातावरण विभागका प्रवक्ता जोशी जोड दिन्छन्। काठमाडौं उपत्यकासहित अन्यत्र वायु प्रदूषण खतराको तहमा पुगेपछि विभागले बालबालिका, वृद्धवृद्धा, श्वासप्रश्वास र मुटुका बिरामीलाई सकेसम्म घरभित्र बस्न आग्रह गरेको छ। बिहान र बेलुकाको प्रदूषण अत्यधिक बढेकाले घरबाहिर निस्किँदा विशेष सावधानी अपनाउन विभागले सचेत तुल्याएको छ। त्यस्तै तराईका सहरमा पनि वायु प्रदूषण खस्कँदो क्रममा रहेकाले सावधानी अपनाउन विभागले सार्वजनिक सूचना जारी गरेको छ। यसैबीच गत शनिबार भित्रिएको पश्चिमी वायुको प्रभावले खस्किएको मौसममा बुधबारदेखि आंशिक सुधार हुने भएको छ। प्रदेश २, बागमती, गण्डकी र लुम्बिनी प्रदेशमा बुधबारदेखि मौसम सुधार हुने जल तथा मौसम पूर्वानुमान महाशाखाले जनाएको छ। महाशाखाका मौसमविद् बरुण पौडेलले भने, बुधबार मंगलबारको तुलनामा धेरै सुधार हुन्छ, कर्णाली र सुदूरपश्चिम प्रदेशमा भने बुधबार पनि मौसम प्रभावित हुन्छ। बिहीबारदेखि भने देशैभरीको मौसम सुधार हुने उनको भनाइ छ।"
प्रधानमन्त्रीले संवैधानिक 'कू' गर्नुभयो : माधवकुमार नेपाल,"काठमाडौं : नेपाल कम्युनिस्ट पार्टी (नेकपा) अध्यक्ष माधवकुमार नेपालले प्रधानमन्त्री केपी ओलीले संवैधानिक 'कू' गरेको आरोप लगाएका छन्। लामो अभ्यासलाई ध्यानमा राखेर बनेको संविधानको मूल्य मान्यता कुल्चिएर र मर्मलाई समाप्त पार्दै संवैधानिक 'कू' गरेको आरोप नेपालले लगाएका हुन्। बुधबार राजधानीमा आयोजित राजनीतिक पार्टीको अन्तरक्रिया कार्यक्रमलाई सम्बोधन गर्दै नेता नेपालले यस्तो बताएका हुन्। 'संविधान नेपाली जनताको त्याग र बलिदानबाट बनेको हो। हामीले संवैधानिक अभ्यासलाई ध्यानमा राखेर संविधानमा प्रवधान तय गरेका थियौँ। संविधानको मूल्य मान्यतालाई कुल्चिएर, संविधानको मर्म समाप्त पार्ने अर्को भाषामा भन्न सकिन्छ संवैधानिक 'कू' गरेर उहाँले आफ्नो अधिनायकवादी शैली देखाउनुभयो। स्वेच्छाचारी शैली देखाउनुभयो। निरंकुश शैली देखाउनुभयो। संविधानमाथि ठूलो आघात पुर्याउनुभयो।' नेता नेपालले ओलीले पार्टी विधानलाई तोडेकोसमेत आरोप लगाए। उनले उनको यो कदमले संविधानसँगै सबै राजनीतिक दलको भावनामाथि प्रहार भएको बताए। उनले ओलीको यो कदम स्वेच्छाचारी भएको बताए। उनले ओली अहंकारी भएकोसमेत आरोप लगाए। बुधबार प्रचण्डनेपाल समूहले काठमाडौंको नयाँ बानेश्वरमा गरेको अन्तरक्रियामा बोल्दै यस्तो बताएका हुन्। नेकपा अध्यक्षसमेत रहेका ओलीले पुस ५ गते प्रतिनिधिसभा विघटन गरेपछि नेकपा दुई समूहमा विभाजित भएको छ। एउटा समूहको नेतृत्व ओलीले गरेका छन् भने अर्को समूहको नेतृत्व प्रचण्डनेपाल समूहले गरेको छ।"
सुदूरपश्चिमका दुई मन्त्रालय खाली : मुख्यमन्त्रीलाई मन्त्री बनाउन सकस,"धनगढी : सरकारमा बसेर काम गर्ने वातावरण नभएको भन्दै सुदूरपश्चिम प्रदेशका आर्थिक मामिला तथा योजना मन्त्री झपटबहादुर बोहराले बुधबार राजीनामा दिएका छन। यसअघि सुदूरपश्चिम प्रदेश सरकारका भौतिक पुर्वाधार विकास मन्त्री पठान सिह बोहरालाई मुख्यमन्त्री त्रिलोचन भट्टले आफैँ पदमुक्त गरेका थिए। दुबै जना ओली समुहका केन्द्रीय सदस्य हुन्। सात सदस्यीय मन्त्रीपरिषदमा अब दुई मन्त्रालय खाली भएका छन। मुख्यमन्त्री आफैँले बर्खास्त गरेको भौतिक पुर्वाधार विकास मन्त्रालयको जिम्मेवारी उनी आफैँले लिएका छन्। अब प्रदेशको महत्वपूर्ण मानिएको आर्थिक मामिला तथा योजना मन्त्रालय पनि खाली भएको छ। मन्त्री बोहराले, झण्डै तीन वर्षको कार्यकालमा आफुले गरेका कार्यको फेहरिस्तसमेत प्रस्तुत गरेका थिए। संसद विघटनपछि, ओली समूहमा देखिएका मन्त्री बोहराले प्रदेशमा लगानी मैत्री वातावरण बनाएको, प्रदेशको तीन वटा बजेटहरु जनताको आवश्यकताअनुसार विनियोजन गरेको, स्वरोजगार कार्यक्रम स्थापना गरेको जस्ता, राजश्व संकलन लक्ष्यभन्दा बढी गरेको भन्दै उनले त्यसका बाबजुद पनि काम गर्ने वातावरण नरहेको स्पष्ट पारे। प्रदेशका मुख्यमन्त्री त्रिलोचन भट्टले भौतिक पुर्वाधार विकास मन्त्री पठान सिंह बोहरालाई भने यसअघि नै पदमुक्त गरेका थिए। मन्त्री बोहराले, मन्त्रालयमा पत्रकार सम्मेलनपछि मन्त्रालयको गाडी उतै छोडेका छन् भने पत्रकार सम्मेलनपछि उनी पैदल मुख्यमन्त्री तथा मन्त्री परिषदको कार्यालय पुगि राजीनामा बुझाएका छन्।प्रधानमन्त्री, मुख्यमन्त्री, पार्टीका अरु नेताहरु, कर्मचारी सबैलाई सहयोग गरेकोमा धन्यवाद दिन चाहन्छु, मबाट केही कमि कमजोरी भए क्षमा गरिदिनु होला मन्त्री बोहराले जारी गरेको विज्ञप्तिमा उल्लेख छ। दुबैजना मन्त्री प्रदेश सरकारमा राम्रो छवि भएका मन्त्री हुन् भने दुबैको मन्त्रालयको काम पनि राम्रो थियो। मुख्यमन्त्री त्रिलोचन भट्ट प्रचण्ड नेपाल समूहमा लागेपछि उनले ओली समूहका मन्त्री पठानसिंह बोहरालाई पदमुक्त गरेका थिए। तर आर्थिक मामिला तथा योजना मन्त्री झपटबहादुर बोहरालाई भने मुख्यमन्त्रीले चलाएका थिएनन्। आर्थिक मामिला मन्त्री झपट बोहरालाई प्रचण्डनेपाल समूहमा ल्याउन नेता भीम रावलले कसरत गरिरहेकाले उनलाई भौतिक पुर्वाधार मन्त्री पठानसिह बोहरासँग नहटाइएको बताइएको छ। मुख्यमन्त्री त्रिलोचन भट्ट साविकको माओवादी केन्द्रका हुन् भने पठान सिंह बोहरा साविकको एमालेका हुन्। आर्थिक मामिला तथा योजना मन्त्री पनि साविकको माओवादी केन्द्रबाट भएकाले मुख्यमन्त्रीले राजीनामा कुरेको स्रोतले बतायो। तर संगठनमा मन नपरेका व्यक्तिप्रति आक्रामक देखिने भीम रावलले पनि आर्थिक मामिला तथा योजना मन्त्रीलाई बर्खास्त नगर्न भनेको स्रोतले बतायो। बोहराको निर्वाचन क्षेत्र अछाम हो। नेता भीम रावल पनि अछामबाट चुनाव जितेका थिए। झपट बोहरालाई अपमानित गरी बर्खास्त गरेमा अछामको आफ्नो चुनाव क्षेत्र बिग्रने डरले पनि मन्त्री बोहरालाई नचलाइएको स्रोतले बतायो। यसअघि पनि नेता रावलले बोहरालाई अर्काअर्कै समूहमा लागे दुबै हार्ने भनि एकै गुटमा लाग्न आग्रह गरेका थिए तर बोहराले त्यो कुरा स्वीकार गरेनन्। मुख्यमन्त्रीलाई मन्त्री बनाउन सकसदुई जना मन्त्रीको पद खाली भएसँगै मुख्यमन्त्री त्रिलोचन भट्टलाई मन्त्री बनाउन सकस परेको छ। भौतिक पुर्वाधार मन्त्रालय आफुसँग राखेका उनले आर्थिक मामिला तथा योजना मन्त्रालय पनि खाली भएकाले अब मन्त्री राख्नैपर्ने हुन्छ। अहिले मन्त्रीका लागि चारपाँच जना आकांक्षी देखिएका छन्। दार्चुलाबाट निर्वाचित मानबहादुर धामी हुन नसकेका मुख्यमन्त्री हुन्। तर उनका बारेमा संसदीय दलमा सहमति हुन सकेन। तर अहिले उनलाई मन्त्री पनि नबनाई उनीसहितका नेताहरु रुष्ट भएर अर्को समूहमा जाने खतरा रहेको स्रोतले बतायो। यस्तै नेकपाका प्रमुख सचेतक तारा लामा तामाङ पनि पटकपटक मन्त्रीका आकांक्षी देखिएका छन्। कञ्चनपुरबाट चुनाव जितेका उनलाई मन्त्री नबनाए, अर्को विद्रोह हुने अनुमान प्रचण्ड नेपाल समूहले जनाएको छ। केही दिन अघि मात्रै कारबाही फुकुवा गरिएका प्रदेश सभा सदस्य दीर्घ सोडारी पनि आफ्नो मन्त्री पदको पुर्नवहाली र जिल्ला अध्यक्षको सपथ हुनुपर्ने भन्दै लागेका छन्। डोटीबाट प्रदेश सभा सदस्य पूर्णा जोशी मुख्यमन्त्रीकै दाबेदार रहेका वीरमान चौधरी धेरै जना मन्त्रीका आकांक्षी हुन्। अहिलेको अंकगणितअनुसार ५३ जनाको प्रदेश सभामा ३९ जना नेकपा, १२ जना कांग्रेस र २ जना राजपा छन्। नेकपाका ३९ जनामध्ये दाबी बढी गरिएपनि ओली पक्षमा ७ जना मात्रै खुलेका छन्। प्रचण्ड नेपाल पक्षमा ३० जनाको बहुमत रहेको त्यो पक्षको दाबी छ। तर केही प्रदेशसभा सदस्यहरु भने अझै खुली सकेका छैनन्। सुविधाको गाडी राजीनामा लगत्तै मन्त्रालयमै छोडेका मन्त्री बोहरा आफू निकटका प्रदेश सभा सदस्यहरुसँग मुख्यमन्त्रीलाई राजीनामा बुझाउन जाँदै। तस्बीर : शिवराज भट्ट"
सुवास नेम्वाङलाई गगनको प्रश्न: आफैँले बनाएको संविधान 'कू' हुँदा किन लुकेर बसेको ?,"काठमाडौँ : नेपाली कांग्रेसका नेता गगन थापाले तत्कालीन संविधानसभाका अध्यक्ष सुवासचन्द्र नेम्वाङ प्रतिनिधिसभा विघटनपछि उठेका प्रश्नको जवाफ नदिइ भागेको आरोप लगाएका छन्। संसद विघटनविरुद्धको मुद्दामाथि सर्वोच्च अदालतमा बुधबार बहस सुरु हुनुअघि नेता थापाले नेम्वाङलाई प्रश्न गर्दै सामाजिक सञ्जालमा लेखका छन्, 'प्रतिनिधिसभा विघटनको संवैधानिक प्रश्नमा आजबाट सर्वोच्च अदालतमा बहस सुरु हुँदैछ।म यतिवेला संविधानसभा अध्यक्ष सुवासचन्द्र नेम्वाङलाई सम्झिरहेको छु, जसलाई संविधानका अक्षर त्यसको स्पन्दन अनि त्यससँग जोडिएका सन्दर्भ र त्यस समयका सभासमिति अनि कोठादेखि चोटासम्म भएका बहसको बारेमा थाहा छ।' यो अवस्थामा नेम्वाङ कसैले केही सोध्ला कि भनेर लुकेर बसेको र प्रश्नबाट भागेको आरोप थापाले लगाएका छन्। यस्तै उनले नेम्वाङको भूमिकादेखि दया लागेको टिप्पणी पनि गरेका छन्। थापाले बुधबार ट्वीटरमा लेखेका छन्, 'उहाँ त कसैले केही सोध्लान कि भनेर लुकेर बस्नुभएको छ, प्रश्नबाट भाग्नुभएको छ। आफैँले बनाएको संविधानमा ''कू'' हुँदैगर्दा त्यसविरुद्ध चुइँक्क बोल्न नसक्ने मेरो अध्यक्षको यो तहको 'निरिहता' देख्दा दया लागेको छ।' संविधानसभाको सदस्य समेत रहेका नेता थापाले संसद विघटन हुँदै गर्दा नेम्वाङ संविधानको पक्षमा उभिन नसकेकोमा दु:ख व्यक्त गरेका थिए। तर सर्वोच्च अदालतको फैसलाप्रति आशा व्यक्त गरेका छन्। थापाले लेखेका छन्, 'संविधान बनाएको संविधान सभाको नेताले त संविधानको पक्षमा उभिने साहस गर्न सक्नु भएन। मलाई विश्वास छ, संविधानको व्याख्या गर्ने जिम्मेवारी पाएको सम्मानित सर्वोच्च अदालतले संविधानको पक्षमा उभिने साहस राख्नेछ।' यही प्रसंगलाई जोडेर तत्कालीन अध्यक्ष नेम्वाङले प्रधानमन्त्रीले संसद विघटन गर्न नसक्ने भन्दै दिएको अभिव्यक्तिको भिडियो सामाजिक सञ्जालमा भाइरल बनेको छ। 'अहिले प्रधानमन्त्रीले प्रतिनिधिसभा विघटन गर्नै सक्दैन। संविधानमा त हामीले बजेटजस्तै यो दिनमा निर्वाचन गर्ने भनेर राख्न खोजेका थियौँ। तर, यो दिन भनेर राख्दा एकदिन पनि तलमाथि पर्यो भने संवैधानिक अप्ठेरो आउँछ भनेर त्यो गरेनौँ,' नेम्वाङले उक्त भिडियोमा भनेका छन्।"
कतार र साउदीबीच सिमाना खोल्ने निर्णयको नेपालद्वारा स्वागत,"काठमाडौं : नेपाल सरकारले साउदी अरेबिया अधिराज्य र कतारबीच सतह, समुद्र, हवाई सिमाना पुनःखोल्न भएको निर्णयको स्वागत गरेको छ। खाडी सहयोग परिषद् (जिसिसी) को मङ्गलबार भएको शिखर बैठकबाट दुई देशबीचका सिमाना पुनःखोल्न गरिएको निर्णयलाई महत्वपूर्ण कदम भन्दै नेपाल सरकारले यसबाट परिषद्को सदस्य राष्ट्रका समाधान गर्न बाँकी मुद्दालाई निष्कर्षमा पुर्याउन तथा खाडी क्षेत्रको स्थायित्व र सहयोग प्रवद्र्धनमा योगदान पुग्ने विश्वास व्यक्त गरेको छ। परराष्ट्र मन्त्रलयले आज एक विज्ञप्ति जारी गरी परिषद्का सबै सदस्य राष्ट्रसँग नेपालको सुमधुर सम्बन्ध रहेको बताउँदै नेपाल सरकार र नेपाली जनताले खाडी क्षेत्रमा सधैँ शान्ति, प्रगति एवं विकासको कामना गरेका जनाएको छ। रासस"
वडा कार्यालयको सेवा अर्कै जिल्लाबाट,"सन्धिखर्क : संघीयता कार्यान्वयनसँगै सिंहदरबारको अधिकार गाउँगाउँमा पुगेको छ । तर, अर्घाखाँचीको शितगंगा नगरपालिका११ को वडा कार्यालयको सेवा कपिलवस्तु जिल्लाको इमिलियाबाट प्रदान गरिन्छ । 'वडा कार्यलय खयरभट्टीमा छ । तर धेरै सेवा कपिलवस्तुको इमिलियाबाट दिनुपर्छ', वडा अध्यक्ष कपिलाचन्द्र आलेले भने, 'वडा ठूलो छ । बस्ती यत्रतत्र छरिएको छ । स्थानीयलाई खयरभट्टी जान भन्दा राजमार्गमा रहेको इमिलियामा आउन सजिलो हुन्छ ।' कपिलवस्तुसँग सीमा जोडिएको यस वडाको मौवाबारी, दोबाटो, फोर्सल, खयरबट्टी लगायतका गाउँबाट सेवाग्रही इमिलिया आउँछन् । यी गाउँबाट खयरबट्टीको कार्यालय पुग्न पाँच६ घण्टा पैदल हिँड्नु पर्छ । त्यहाँ गएर सिफारिस बनाउने र उल्टो फर्कदा दिनभर समय लाग्छ । इमिलियाबाट सिफारिस लिएर सदरमुकाम पुगेर एकै दिनमा नागरिकता बनाउन सदरमुकाम पुगिन्छ । सेवाग्रहीलाई सजिलोको लागि इमिलिया वडा कार्यालय राखिएको आलेले बताए । विकास बजेट, लगायत अन्य छलफल पनि यही नै हुन्छ । अधिकांस बस्तीका स्थानीयलाई सजिलो हुने भएपछि एउटा खयरबट्टी र अर्काे कपिलवस्तुको इमिलियामा वडा कार्यलय राखेर सेवा दिइरहेका छन् । धेरै जंगल क्षेत्र, छरिएर रहेको बस्ती पैदल हिँडेर पार गरेर खयरबट्टी जानुभन्दा कपिलवस्तु झर्न सजिलो हुन्छ । जिल्लाकै २७ प्रतिशत क्षेत्र ओगटेको सिद्धारा गाविसलाई नयाँ संरचनामा तीन वडामा विभाजन गरिए पनि स्थानीयले सरकारी सेवा सहजै पाउन कठिन छ । पूर्व पश्चिम राजमार्गमा पर्ने कलिवस्तुको इमिलियाको वडा कार्यालयमा नागरिकता लगायतका सिफारिस बनाएर सदरमुकाम र नगरपालिका कार्यालय ठाडा जान सजिलो हुने भएकाले कपिलवस्तुमा कार्यालय राखिएको वडाध्यक्षको भनाइ छ । अर्काे समस्या खयरबट्टी गाउँमा विद्युत पुगेको छैन । पोल गाडिएको र केही स्थानमा तार तानेको पनि बर्षौ भैसक्यो । तर, बत्ती बल्ने टुंगो छैन । वडाबाट हुने जन्म, मृत्यु, विवाह दर्ता, समबन्ध विच्छेद र बसाइँ सराइको विवरण अनलाइन प्रणालीमा राख्नु पर्छ । तर विद्युत नहुँदा पनि अर्को जिल्लाबाट सेवा दिनु परेको छ । 'खयरभट्टीमा विद्युत ल्याने भनेर पोल गाडिएको बर्षौ बितेको छ', स्थानीय बालम न्युटन आलेले भने, 'विद्युत ल्याउने भनेर सामुदायिक वनले ३० लाख रुपैयाँ लगानी गरेर पोल गाडेको हो । यसमा विश्व बैंकले पनि लगानी गरेको छ । तर, विद्युत बलेको छैन ।' खयरभट्टी कार्यालयमा सातामा तीन दिन बस्ने भनिए पनि यताका सेवाग्रहीले सेवा पाउनबाट बञ्चित भएकाले समस्या भएको छ । सचिव मोदनाथ ज्ञवालीले वडा ११ र १४ हेर्छन् । इमिलियाबाट वडा १४ को कार्यालय पावरा पुग्न ६५ किलोमिटर टाढा जनुपर्छ । 'दुवैतिर हेर्नुपर्छ दौडधुप धेरै छ', सचिव ज्ञवालीले भने, 'सातामा तीन दिन एउटा र तीन दिन अर्काे वडाको काम गर्नुपर्ने बाध्यता छ ।' जिल्लाका दुर्गम गाउँ समेटिको सितगंगा देशकै ठूलो नगरपालिका हो । कपिलवस्तुको इमिलियामा ८५ वर्षीय जीवकला सारुलाई वृद्धभत्ता लिनका निम्ति खाता खोल्न पुगेका उनका छोरा मणिराम सारु सबैको माग अनुसार यहाँ कार्यालय खोलिएको बताउँछन् । 'अर्को जिल्ला भए पनि कपिलवस्तु नजिक छ', उनले भने, 'सबैको माग अनुसार यहा कार्यालय राखिएको हो ।' शितगंगा ११ को खयरभट्टीमा रहेको वडा कार्यलय"
जनताको म्याण्डेटलाई नेकपाले धोखा दियो : कमल थापा,"काठमाडौं : राष्ट्रिय प्रजातन्त्र पार्टी (राप्रपा) अध्यक्ष कमल थापाले सत्तारुढ दल नेपाल कम्युनिस्ट पार्टी (नेकपा)ले जनताको म्याण्डेटलाई धोखा दिएको आरोप लगाएका छन्। सामाजिक सञ्जालमा सक्रिय थापाले बुधबार नेकपाको आलोचना गर्दै यस्तो आरोप लगाएका हुन्। जनताले गत निर्वाचनमा स्थितर सरकारका लागि नेकपालाई स्पष्ट बहुमत दिएको तर उसले जनमतको दुरुपयोग गरेर जनतालाई धोखा दिएको उनको भनाइ छ। नेता थापाले नेकपाले धोखा दिएको अहिलेको अवस्थामा ताजा जनादेशमा जानु नै लोकतान्त्रिक र संवैधानिक हुने बताए। 'गत निर्वाचनमा जनताले स्थिर सरकारको निमित्त नेकपालाई स्पष्ट बहुमत दिएका हुन्।जनताको यो म्याण्डेटलाई नेकपाले धोखा दियो', थापाले फेसबुकमा लेखेका छन्, 'यो अवस्थामा ताजा जनादेशमा जानु लोकतान्त्रिक र संवैधानिक मान्यता हो।'"
संसद् विघटनको विरोधमा लालटिन जुलुस (फोटो फिचर),"काठमाडौं : नेपाल कम्युनिस्ट पार्टी (नेकपा) प्रचण्डनेपाल समूहले बुधबार राजधानीमा लालटिन जुलुस निकालेको छ । प्रधानमन्त्री केपी ओलीले संसद् विघटन गरेको विरोधमा चरणवद्ध आन्दोलन गर्दै आएको नेकपा प्रचण्डनेपाल समूह निकट विद्यार्थी संगठन अनेरास्ववियूले बुधबार प्रदर्शन गरेको हो । प्रदर्शनमा सहभागी विद्यार्थीले संसद विघटन संविधान विपरित भएको भन्दै नाराबाजी गरेका थिए । कालो ब्यानरसहित भएको प्रदर्शनमा दिउँसो लालटिन बाल्दासमेत संसद् विघटनाको धारा संविधानमा नभेटिएको आशयका नारासहित प्रदर्शन गरेका हुन् । प्रचण्डनेपाल समूहका युवा विद्यार्थीले दिउँसै लालटिन बाल्यौँ है, संसद विघटनको धारा ख्वै, मी अरु जान्दैनौं, प्रतिनिधिसभा विघटन मान्दैनौं लगायतका नाराबाजी गर्दै प्रदर्शन गरेका हुन् ।"
"मिनेन्द्र रिजालले भने, बैशाखमा चुनाव गराउनका लागि घोषणा गरिएको होइन","काठमाडौं : नेपाली कांग्रेसका केन्द्रीय सदस्य मिनेन्द्र रिजालले बैशाखमा चुनाव गराउनका लागि चुनाव घोषणा नगरिएको दाबी गरेका छन्। नेपाल कम्युनिष्ट पार्टी (नेकपा) प्रचण्डमाधव समूहले बानेश्वरमा गरेको अन्तरपार्टी अन्तरक्रियामा नेता रिजालले ओली टिक्ने कुनै उपाए नदेखेको टिप्पणी गरेका छन् । रिजालले कानुन नमान्नेहरू धेरै समय सत्तामा नटिक्ने पनि बताए। हिजो ज्ञानेन्द्र बिदा भए। आज ओली टिक्ने कुनै उपाए देख्दिनँ मैले। उनले भने, यस्ता सत्तावादीहरु जसले सत्तामा आएपछि नियम र कानुन केहि मान्नु पर्दैन भन्छ। यी मानिसहरु इतिहासमा कहिल्यै लामो समय टिकेका छैनन्, टिक्दैन। उनले २०६२६३ सालमा आन्दोलन गर्दा फेरि आउने पुस्ताले लोकतन्त्रको लागि आन्दोलन गर्नु नपरोस् भनेर गरिएको स्मरण गरे। बहुमतको प्रधानमन्त्री हुँदाहुँदै संसद् विघटन गर्न नपाउने धारणा राखे। उनले संविधानका मन नपरेका पाङ्ग्रा फुत्काउँदै जाने हो केहि नरहने टिप्पणी गरे।"
३० लाख हिनामिना गरेको भन्दै ओली समूहले गर्यो भीम रावललाई कारबाहीको सिफारिस !,"काठमाडौं : सत्तारुढ नेपाल कम्युनिस्ट पार्टी (नेकपा) केपी ओली समूहले सुदूरपश्चिम प्रदेश कमिटी विस्तार गरेको छ। प्रदेश कमिटीको चौथो विस्तारित बैठकले प्रदेश कमिटी विस्तार गर्ने निर्णय गरेको हो। बैठकले प्रदेश कमिटी विस्तार गरेर ५५१ सदस्यीय बनाएको छ। बुधबार प्रदेश संयोजक लेखराज भट्टको प्रमुख आतिथ्य र अध्यक्ष कर्णबहादुर थापाको अध्यक्षतामा बसेको बैठकले पुस २४ गते धनगढीमा जनसभा गर्ने निर्णयसमेत गरेको छ। उक्त जनसभामा पार्टी अध्यक्ष एवम् प्रधानमन्त्री केपी ओलीले सम्बोधन गर्ने कार्यक्रम तय भएको प्रधानमन्त्रीका प्रेस सल्लाहकार सूर्य थापाले जानकारी दिए। बुधबार बसेको प्रदेश कमिटी बैठकले नेता भीम रावलले पार्टीको खाताबाट ३० लाख नगद झिकेर हिनामीना गरेको भन्दै कारबाहीको सिफारिससमेत गरेको छ। बैठकले पार्टीको खाताबाट ३० लाख नगद झिकेर हिनामिना गरेकोमा भीम रावल पीएचडीलाई कारबाही गर्न सिफारिश समेत गरेको बताइएको छ, प्रेस सल्लाहकार थापाले फेसबुकमा लेखेका छन्। प्रधानमन्त्री ओलीले पुस ५ गते प्रतिनिधिसभा विघटन गरेपछि नेकपा विभाजित भएको छ। एउटा समूहको नेतृत्व ओलीले गरेका छन् भने अर्को समूहको नेतृत्व पुष्पकमल दाहाल प्रचण्ड र माधवकुमार नेपालले गरेका छन्। अहिले प्रतिनिधिसभा विघटनको मुद्दा सर्वोच्चको संवैधानिक इजलासको सुनुवाइमा छ भने नेकपा विभाजनको आधिकारिकताको विवाद निर्वाचन आयोगमा पुगेर अड्किएको छ।"
संसद विघटनविरुद्धका रिटमा आजदेखि सुनुवाइ : कहिले लाग्ला टुंगो ?,"काठमाडौं : संसद विघटनविरुद्धका रिटमाथि सर्वोच्च अदालतमा बुधबारदेखि सुनुवाइ हुँदैछ। कारण देखाउ आदेशअनुसार राष्ट्रपति, प्रधानमन्त्री र सभामुखबाट लिखित जबाफ आएपछि सर्वोच्चको संवैधानिक इजलासमा बुधबारदेखि सुनुवाइ हुन लागेको हो। संसद विघटनविरुद्ध दर्जन जति रिट सर्वोच्चमा परेका छन्। गत पुस १० गते संवैधानिक इजालसले प्रारम्भिक सुनुवाइपछि संसद विघटन गर्नुपर्ने कारण देखाउ आदेश जारी गरेको थियो। रिटमाथिको सुनुवाइका लागि प्रधानन्यायाधीश चोलेन्द्रशमशेर जबरा नेतृत्वमा न्यायाधीशहरू हरिकृष्ण कार्की, विश्वम्भरप्रसाद श्रेष्ठ, अनिलकुमार सिन्हा र तेजबहादुर केसी सम्मिलित संवैधानिक इजलास गठन भएको छ। अदालतको आदेशअनुसार राष्ट्रपति कार्यालय, प्रधानमन्त्री केपी ओली, सभामुख अग्निप्रसाद सापकोटाले सर्वोच्चमा लिखित जवाफ पेस गरिसकेका छन्। सुनुवाइको पहिलो चरणमा रिट निवेदक पक्षबाट वकिलहरूले वहस गर्नेछन्। त्यसपछि विपक्षीबाट सरकारी वकिलहरूले जबाफ दिने अनि एमिकस क्युरीबाट पनि बहस हुनेछ। बहस सकिएपछि इजालसले लिखित रुपमा बहस नोट समेत मगाएर अध्ययन गर्नेछ। यो प्रक्रिया केही लामो हुने भएकोले फास्टट्रयाकबाट निर्णय पुग्नुपर्ने माग पनि भएको छ। यतिबेला सम्पूर्ण मुलुकको चासो र ध्यान केन्द्रित भएको यो मुद्दालाई चाँडो टुंगाउनुपर्ने माग कानुनविद् तथा नागरिक समाजबाट भएको छ। राजनीतिक दलहरू पनि सर्वोच्चको फैसाला कुरेका छन्। प्रमुख प्रतिपक्ष नेपाली कांग्रेस, मधेसवादी दलहरू तथा नेकपाको प्रचण्ड नेपाल पक्षले संसद पुनर्स्थापना गर्नुपर्ने माग गर्दै विघटनविरुद्ध आन्दोलन गरिरहेका छन्। प्रधानमन्त्री केपी ओलीको सिफारिसमा गत पुस ५ गते राष्ट्रपतिबाट संसद विघटन गर्दै चुनावको मिति घोषणा भएको थियो। विघटनविरुद्धका रिटमा सरकारको निर्णय कार्यान्वयन नगर्न र प्रतिनिधिसभा अधिवेशन आह्वानका लागि अन्तरिम आदेश दिन माग गरिएको थियो। तर,अदालतबा कारण देखाऊ आदेश मात्रै जारी भएको छ। गत ८ पुसमा प्रारम्भिक छलफलपछि प्रधानन्यायाधीश चोलेन्द्रशमशेर जबराको इजलासले विघटनविरुद्ध परेका १४ वटै रिटलाई संवैधानिक इजलासमा पठाउने आदेश दिएको थियो। रिट निवेदक तथा पूर्व न्यायाधीशहरु एवं कानुनविद्हरूले यस्तो गम्भीर प्रकृतिको मुद्दाको सुनुवाइ बृहत् पूर्ण इजलासमा हुनुपर्ने माग राख्दै आएका छन्। एमिकस क्युरीमा कोको छन् ? सर्वोच्चको आदेशअनुसार पाँच सदस्यीय एमिकस क्युरीमा रहने पाँच वरिष्ठ अधिवक्ता चयन भइसकेका छन्। नेपाल बारबाट बद्रीबहादुर कार्की, सतिशकृष्ण खरेल र विजयकान्त मैनाली रहेका छन् भने सर्वोच्च बारले गीता पाठक र पूर्णमान शाक्यलाई पठाउने निर्णय गरिसकेको छ। सर्वोच्च अदालत (संवैधानिक इजलास सञ्चालन) नियमावली, २०७२ को नियम १३ एमिकस क्युरीको गठनबारे व्यवस्था छ । जसअनुसार इजलासले विचाराधीन रहेको मुद्दाको प्रकृति र गम्भीरतालाई ध्यानमा राखी विशेष ज्ञान र अनुभव रहेको कानुनको प्राध्यापक, कानुन व्यवसायी, विषयविज्ञ वा त्यस्तो विषयमा विशेष योगदान पुर्याएको कुनै व्यक्तिलाई इजलासको सहयोगी (एमिकस क्युरी)का रूपमा राख्न सकिने व्यवस्था छ। लिखित जबाफ कसले के पठाए ?प्रधानमन्त्रीले राजनीतिक मुद्दा भएकोले अदालत यसमा प्रवेश गर्न नमिल्ने आशयको जबाफ सर्वोच्च अदालतमा पेस गरेका छन् । त्यसैगरी राष्ट्रपति कार्यलयले बहुमत प्रधानमन्त्रीको सिफारिसबमोजिम संवैधानिक मर्म र प्रचलनअनुसार विघटन गर्नुपरेको जबाफ पठाएको छ। सभामुख अग्नीप्रसाद सापकोटाले संसद विघटन असंवैधानिक र अलोकतान्त्रिक भएको दाबी गर्दै संसद पुनर्स्थापना गर्नुपर्ने जिकिरसहितको जबाफ पेस गरेका छन्। रिट कोकोले दिएका छन् ?प्रतिनिधिसभा विघटनको सिफारिस असंवैधानिक रहेको दाबीसहित नेकपाका निवर्तमान सांसद देव गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीलगायतका सांसदहरूले रिट दिएका छन्। त्यसैगरी कानुन व्यवसायी दिनेश त्रिपाठी, अमिता गौतम, सन्तोष भण्डारी, कञ्चनकृष्ण न्यौपाने, ज्ञानेन्द्रराज आरण, लोकेन्द्र ओलीलगायत दर्जन कानुन व्यवसायीले पनि छुट्टै रिट दर्ता गरेका छन्। उनीहरू सबैले विघटनको निर्णय खारेज गरेर संसद् पुनर्स्थापना गर्नुपर्ने माग गरेका छन्।"
रामेछापमा ओली पक्षको भेला : प्रचण्डनेपाल पक्षमा लागेका अध्यक्ष र सचिव हटाएर नयाँ घोषणा,"रामेछाप : गुटगत गतिविधि गर्दै आएको नेपाल कम्युनिष्ट पार्टी (नेकपा)मा प्रदेश र जिल्लामा औपचारिक विभाजन सुरु हुन थालेको छ। केपीशर्मा ओली समूह र प्रचण्डओली समूहको फरकफरक भेला, प्रशिक्षण चलिरहेको समयमा बुधबार ओली पक्षबाट रामेछापमा अध्यक्ष र सचिव चयन गरेर जिल्ला कमिटी निर्माण भएको हो। बुधबार बसेको तेस्रो जिल्ला कमिटी बैठक तथा पूर्ण विस्तारित बैठकले आनन्द श्रेष्ठलाई अध्यक्ष र पुरुषोत्तम कडरियालाई सचिव बनाउने घोषणा गरेको हो। श्रेष्ठ तत्कालीन एमालेका जिल्ला कमिटीका सचिव हुन्। ओली पक्षको भेलाले एकताबाट चयन भएका अध्यक्ष मैनकुमार मोक्तान र सचिव शान्ति पौडेललाई हटाएर नयाँ अध्यक्ष र सचिव चयन गरेको हो। जिल्ला कमिटीको पदाधिकारीलाई भने हटाइएको छैन। रामेछापमा जिल्ला इन्चार्ज, एक सहइन्चार्ज, जिल्ला अध्यक्ष र सचिव प्रचण्डनेपाल पक्षमा लागेका छन्। नेकपाको प्रचण्डनेपाल समूहले रामेछापको तेस्रो पूर्ण बैठक पुस १५ गते राखेका थिए। पुस २२ गते जिल्ल कमिटीको बैठक एव विस्तारित भेला बोलाइएको छैन्। नेकपा केपी ओलीसमूह रामेछापले बुधबार जिल्ला कमिटीको बैठक आह्वान गर्दा मंगलबार नेकपा प्रचण्डनेपाल समुह रामेछापले विज्ञप्तिमार्फत आपत्ति जनाएको थियो। सिंगो जारी विज्ञप्तीमा भनिएको छ, नेकपा कमिटीलाई चोइट्याउने उद्देश्य राखी समानान्तर कमिटी निर्माण गरिनु कम्युनिष्ट आन्दोलनको हित विपरीत छ, नेकपालाई टुटफुटबाट जोगाउन आआफ्नो ठाउँबाट लागौँ। बुधबार ओली पक्षको भेलालाई सम्बोधन गर्न उपप्रधानमन्त्री ईश्वर पोखरेल मन्थली पुगेका थिए।"
सुदूरपश्चिम प्रदेशका आर्थिक मामिलामन्त्री बोहराले दिए राजीनामा,काठमाडौं : सुदूरपश्चिम प्रदेशका आर्थिक मामिला तथा योजनामन्त्री झपटबहादुर बोहराले पदबाट राजीनामा दिएका छन्। मन्त्रालयमा बुधबार अपरान्ह साढे ३ बजे पत्रकार सम्मेलन गरी उनले आफ्नो राजीनामाको घोषणा गरेका हुन्। विद्यमान राजनीतिक परिस्थितिका कारण मन्त्रिपरिषद्मा रही काम गर्ने वातावरण नभएकाले आफूले राजीनामा दिएको उनले स्पष्ट गरे । उनी नेपाल कम्युनिस्ट पार्टी (नेकपा) मा प्रधानमन्त्री केपी ओली समूहका हुन्। ओली समूहमा लागेका भौतिक पूर्वाधार विकासमन्त्री पठान सिंह बोहोरालाई केही दिनअघि मात्र मुख्यमन्त्री त्रिलोचन भट्टले बर्खास्त गरेका थिए ।
"'जहाँ ओली, त्यहाँ नेकपा, जहाँ नेकपा त्यहाँ सूर्य चिन्ह'","सिन्धुली : नेकपा स्थायी समिति सदस्य ईश्वर पोखरेलले नेकपामा प्रधानमन्त्री ओली समूह नै आधिकारिक भएको दावी गरेका छन् । बुधबार सिन्धुलीमाढीमा ओली समूहका नेता कार्यकर्तासँगको भेटमा पार्टीको पहिलो अध्यक्ष ओली नै भएको र नेकपाको आधिकारिकता समेत ओली समूहले नै पाउने भन्दै नेता कार्यकर्तालाई ढुक्क हुन समेत आग्रह गरे । उपप्रधानमन्त्री समेत रहेका नेता पोखरेलले पूर्वमाओवादीको अराजकता र एमालेभित्रको गुठबन्दीले पार्टी फुटको संघारमा पुगेको जिकिर गरे । उनले भने, 'नेपाल कम्युनिस्ट पार्टी (नेकपा) अझै औपचारिक रुपमा विभाजन भइसकेको छैन । तर, पूर्वमाओवादीको अराजगता र एमालेका केही नेतृत्वको गुठबन्दीले पार्टी फुटको संघारमा पुगेको हो । पोखरेलले पार्टी विभाजन निश्चित भए नेपाल कम्युनिष्ट पार्टी (नेकपा) संस्थापन केपि शर्मा ओलीको पक्षमै हुने दोहोर्याए । पार्टी र चुनाव चिन्हको चिन्ता नगर्नुहोस पार्टी विभाजन भए जहाँ केपी शर्मा ओली हुन्छन् त्यहाँ नेकपा र जहाँ नेकपा हुन्छ त्यहाँ सूर्य चिन्ह हन्छ, तपाईहरु ढुक्क हुनुहोस,' उनले भने । प्रचण्डमाधव समूहले देश र पार्टी दुबैलाई अस्थिरता कायम गर्न खोजेपछि प्रधानमन्त्री ओलीले आफ्नो राजनैतिक र पदीय अधिकार प्रयोग गरेर प्रतिनिधिसभा विघटन गर्नु भएको भन्दै उक्त निर्णय कानुन संवत भएको पोखरेलको जिकिर छ । प्रधानमन्त्री ओलीका विश्वास पात्र मानिएका पोखरेलले बैशाख १७ र २७ गतेका लागी घोषणा गरिएको प्रतिनिधिसभाको निर्वाचन तोकिएकै मितिमा भएरै छाड्ने दावी गरे । 'प्रधानमन्त्रीले ताजा जनादेशका लागि जनतासामु नै जाने प्रतिबद्धताका साथ चुनाव घोषणा गर्नुभएको हो । प्रतिनिधिसभाको निर्वानका लागि देशका चारवटै सुरक्षा निकाय र निर्वाचन आयोगले काम थालि सकेका छन् । तपाईहरु निर्वाचनको तयारीमा समेत लाग्नु होला,' उनले भने । पोखरेलले नेता कार्यकर्तालाई कतै विचलित नहुन आग्रह गर्दै ओली समूहमै आबद्ध हुन आग्रह गरे । पार्टी छाडेर चोइटीनेहरुको केही दिनमै विगतको नेकपा माक्सवादी, माले र माओवादीको जस्तै हविगत हुने उनको दावी छ । पोखरेललाई भेट्न जिल्लाका तत्कालिन एमालेका नेता तथा कार्यकर्ता लगाएत तत्कालिन माओवादीका पूर्वसांसद विषमलाल अधिकारी दनुवार, शान्तिमान कार्की, म्वर कार्की लगायत पुगेका थिए ।"
केपी ओली राजनीतिक क्यान्सर हुन्,"काठमाडौं : पूर्वप्रधानमन्त्री डा बाबुराम भट्टराईले केपी ओली राजनीतिक क्यान्सर भएको बताएका छन्। राजधानीमा आयोजित राजनीतिक अन्तरक्रिया कार्यक्रममा बोल्दै बाबुरामले यस्तो बताएका हुन्। केपी ओली भनेका नेकपाको शरीरमा पलाएको राजनीतिक क्यान्सर हुन्, बाबुरामले भने, त्यो क्यान्सरलाई पालेर राख्नुभयो भने तपाईंहरुलाई त खान्छ खान्छ हामीलाई पनि खाने खतरा छ। बाबुरामले प्रतिनिधिसभा भंग गरेर प्रधानमन्त्री ओलीले घोषणा गरेको मध्यावधि निर्वाचन नहुने दाबी गरेका छन् । लेखेर राख्नुहोस् केपी ओलीले चुनाव गराउँदैनन्, बाबुरामले भने । उनले प्रतिनिधिसभा विघटनविरुद्ध संयुक्त संघर्ष गर्नुपर्ने तर त्यसका लागि सत्तारुढ नेकपासँग सहकार्य गर्न समस्या हुने औंल्याए । उनले संयुक्त सघर्ष नगरेसम्म जनताले आन्दोलनमा साथ नदिने भएकाले त्यसको खाँचो भने रहेको बताए । उनले अहिले नै नेकपाको प्रचण्डनेपाल समूहसँग सहकार्य गर्दा फेरि उनीहरुले केपी ओलीलाई बोकेर सँगसँगै जाने डर भएको बताए । बाबुरामले पहिला संविधानको रक्षाका लागि आन्दोलन गर्नुपर्नेमा जोड दिए ।"
ओलीको गैरसंवैधानिक कदम सच्याउने सजिलो बाटो सर्वोच्चको निर्णय : डाबाबुराम भट्टराई,"काठमाडौं : पूर्वप्रधानमन्त्री तथा समाजवादी पार्टीका नेता डाबाबुराम भट्टराईले संसद विघटन गर्ने प्रधानमन्त्री केपी ओलीको गैरसंवैधानिक कदम सच्याउने सजिलो बाटो सर्वोच्च अदालतको निर्णय हुनसक्ने बताएका बताएका छन्। अदालतले सही व्याख्या नगरे अरु बाटो रोज्न बाध्य हुने उनले बताएका छन्। पुष ५ गते मन्त्रिपरिषद बैठकको सिफारिसमा राष्ट्रपति विद्यादेवी भण्डारीले संसद विघटन गरेपछि त्यसविरुद्ध परेका करिब एक दर्जन बढी रिटको बुधबारदेखि सुनुवाइ सुरु हुँदैछ। रिटमाथिको सुनुवाइका लागि प्रधानन्यायाधीश चोलेन्द्रशमशेर जबरा नेतृत्वमा न्यायाधीशहरू हरिकृष्ण कार्की, विश्वम्भरप्रसाद श्रेष्ठ, अनिलकुमार सिन्हा र तेजबहादुर केसी सम्मिलित संवैधानिक इजलास गठन भएको छ।"
बृहत् पूर्ण इजलासको माग अस्वीकार,"काडमाडौं : प्रतिनिधिसभा विघटनसम्बन्धी विवादमा एक दर्जन रिटका निवेदकले बृहद् पूर्ण इजलास गठनको मागसहित दिएको निवेदन सर्वोच्च अदालतले मंगलबार फिर्ता गरिदिएको छ। संवैधानिक इजलासभन्दा पृथक् बेन्च गठनको मागसहित सोमबार पेस भएको संयुक्त निवेदन फिर्ता गरिएको हो। निवेदन आएको थियो। संवैधानिक इजलासले नै विचार गर्ने विषय रहेकाले फिर्ता पठाइएको छ, सर्वोच्चका सहरजिस्ट्रार बाबुराम दाहालले अन्नपूर्ण पोस्ट्सँग भने। संवैधानिक जटिलताको गम्भीर प्रश्नमा सर्वोच्चको बृहत् पूर्ण इजलासले मात्र अन्तिम व्याख्या दिन सक्ने दाबीसहित निवेदन परेको थियो। प्रतिनिधिसभा विघटन विवादमा राष्ट्रपति कार्यालय, प्रधानमन्त्री, सभामुखलगायत सबै विपक्षीबाट लिखित जवाफ आइसकेकाले बुधबारदेखि प्रधानन्यायाधीश चोलेन्द्रसमशेर राणा नेतृत्वको संवैधानिक इजलासमा निरन्तर सुनुवाइको पेशी तय भएको छ। प्रतिनिधिसभा विघटन गर्ने विषय संवैधानिक व्याख्याको बिषय मात्र नभै संविधान र कानुनको गंभिर व्याख्या गर्नुपर्ने बिषय हो। यसको अन्तिम व्याख्या बृहत् पूर्ण इजलासले मात्रै गर्न सक्छ, निवेदनमा भनिएको थियो। कोभिडको सन्दर्भमा न्याय निरुपणमा अडवड पर्दा प्रधानन्यायाधीशसहित सर्वोच्चका सबै न्यायाधीश संलग्न इजलासले निर्णय लिएको स्मरणसमेत निवेदनमा गराइएको थियो। प्रतिनिधिसभा विघटनको बिषय पनि गम्भीर रहेकाले बृहद पूर्ण इजलासबाट हुनुपर्ने मागसहित निवेदकहरु देव गुरुङ, लोकेन्द्रबहादुर ओली, शालिकराम सापकोटा, कञ्चनकृष्ण न्यौपाने, अमृत खरेल, ज्ञानेन्द्रराज आरण, दिनेश त्रिपाठी, दीपक राई, अमिता गौतम पौडेल, कलमबहादुर खत्री, मणिराज उपाध्याय र तुलसी सिंखडाले संयुक्त निवेदन पेश गरेका थिए। निवेदक अधिवक्ता न्यौपानेका अनुसार तत्कालिन प्रधानमन्त्री गिरिजाप्रसाद कोइराला र मनमोहन अधिकारीले गरेको संसद विघटन मुद्दामा पनि बृहद पूर्ण इजलासले सुनुवाई गरेको निवेदन दाबी थियो। संविधानको धारा १२८(२) अनुसार संविधान र कानुनको अन्तिम व्याख्या गर्ने अधिकार सर्वोच्चलाई रहेका कारण जटील विवादको टुंगो पनि बृहद पूर्ण इजलासबाटै लगाइनुपर्ने जिकिर उनीहरुको थियो। संसद विघटनसम्बन्धी संविधानको धारा ७६ र ८५ लगायतको व्याख्यामा बृहद इजलासको आबस्यकता औंल्याइएको हो। प्रसासनिक तबरबाट दर्ता अस्विकार भएपछि बुधबार पुनः संवैधानिक ईजलासमा पेस गरिने भएको छ। बृहद पूर्ण ईजलासमा सुनुवाइ हुने वा नहुने बिषयको समाधान अब संवैधानिक बेञ्चले नै दिनेछ। विघटन विवादमा बुधबार प्रारम्भमा रिट निवेदकका कानुनविद्ले बहस गर्नेछन्। राष्ट्रपति कार्यालय, प्रधानमन्त्री, निर्बाचन आयोगलगायत विपक्षीतर्फबाट प्रतिबाद गर्न महान्यायाधविक्ता अग्नि खरेलसहित नायव महान्यायाविधक्ता पद्मप्रसाद पाण्डे, नारायणप्रसाद पौडेल, विश्वराज कोइराला, डा टेकबहादुर घिमिरे, सहन्यायाधिवक्ता संजिवराज रेग्मी र श्यामकुमार भट्टराई बहसमा जाने तयारीमा छन्।"
वायु प्रदूषणबाट नेपालमा वर्षेनी चालिस हजारको ज्यान जान्छ,"काठमाडौं : कोरोना भाइरसको महामारीभन्दा वायु प्रदूषण काठमाडौँ उपत्यकाका लागि खतरनाक रहेको छ। गणेशमानसिंह अध्ययन प्रतिष्ठानले बुधबार आयोजना गरेको छलफलमा सहभागी विज्ञले समयमै सरकारले वायु प्रदूषण कम गर्न स्पष्ट नीति र योजना नल्याए काठमाडौँ उपत्यकाको स्थिति भयावह हुने बताए। कार्यक्रममा सहभागी श्वासप्रश्वास्सम्बन्धी रोगका विज्ञ डा अषेश ढुङ्गानाले उपत्यकामा बर्सेनी वायु प्रदूषण बढ्दै गएको बताए। वायु प्रदूषणका कारण मधुमेह, उच्च रक्तचाप, क्यान्सर, मुटुका रोगीको सङ्ख्या बढ्दै गएको उनले उल्लेख गरे। काठमाडौँमा दिनहुँ सवारीसाधन थपिँदै गएका, कलकारखाना सञ्चालन हुनेक्रम बढ्दै गएको, विकास निर्माणले गति लिँदा वायु प्रदूषण बढ्दै गएको छ। समयमै वायु प्रदूषण कम गर्न सरकारले कदम चाल्नुपर्नेमा डा ढुङ्गानाले जोड दिए। वायु प्रदूषण कम गर्न तथा हुन नदिन नेपालले समयसमयमा विभिन्न सन्धि सम्झौतामा हस्ताक्षर गर्दै आएको स्मरण गर्दै उनले कार्यान्वयनको पाटो निकै कमजोर रहेको उल्लेख गरे। धुम्रपानका कारण मात्र फोक्सोको रोग लाग्ने जानकारी मात्र राख्ने गरेको प्रसङ्ग उल्लेख गर्दै उनले पछिल्लो समय वायु प्रदूषणका कारण बढीजसो फोक्सोको रोग लाग्ने गरेको बताए। वायु प्रदूषणकै कारण मुटुका रोगीको सङ्ख्या बढ्दै गएको र यसकै कारण पछिल्लो समय हृदयघातबाट ज्यान गुमाउनेको सङ्ख्यामा वृद्धि भइरहेको डा ढुङ्गानाले जानकारी दिए। नेपालमा बर्सेनी वायु प्रदूषणका कारण ४० हजार व्यक्तिले ज्यान गुमाउने गरेको उनले बताए। सहरलाई हरियाली बनाउनुपर्ने, फोहर बिसर्जन उचित ढङ्गले गर्नुपर्ने, दाउराको प्रयोग घटाउनुपर्ने, इन्धनबाट चल्ने सवारीसाधनको सङ्ख्या घटाउनुपर्नेलगायत कुरामा उनले जोड दिए। वातावरण विज्ञ भूषण तुलाधरले डेढ दशकअघि भक्तपुर र ललितपुरका बासिन्दाले इँटाभट्टा बन्द गर्नुपर्ने मागसहित गरेको अन्दोलन जस्तै फेरी वायु प्रदूषण कम गर्न सचेत हुनुपर्ने बताए। खराब मौसमसँगै प्रदूषणले ढाकियो उपत्यका : घरबाहिर ननिस्कन विभागको अनुरोध प्रदूषण बढेपछि स्वास्थ्य मन्त्रालयले भन्यो : मर्निङवाक नगर्नू, अत्यावश्यक नभए सवारी साधन नचलाउनू वायु प्रदूषण मानव स्वास्थ्यलाई अत्यन्तै घातक : कसरी जोगिने ? मौसममा सुधार आएपछि वायु प्रदूषणको मात्रामा कमी वायु प्रदूषणबाट जोगाउन नागरिक प्रदर्शन (फोटोफिचर) सरकार र नागरिक मिलेर अभियान सञ्चालन गर्नसके वायु प्रदूषण घट्दै जाने उनको भनाइ थियो। इँटाभट्टा बन्द भएपछि भक्तपुरमा वायु प्रदूषणमा डेढ दशकअघि २४ प्रतिशतले सुधार आएको तुलाधरणले स्मरण गरे। वायु प्रदूषण कम गर्नका लागि काठमाडौँ उपत्यकाका जनता जाग्नुपर्ने बेला आएको तुलाधरले उल्लेख गरे। तुवाँलो लाग्दा वायु प्रदूषण बढी तथा घाम लाग्दा कम हुने भ्रममा अधिकांश रहेको उल्लेख गर्दै उनले उपत्यकामा जुनसुकै बेला पनि वायु प्रदूषण बढ्दै गएको उनको भनाइ थियो। उपत्यकामा २० बर्से सवारी साधनको विकल्प खोज्न उनले सरकारसँग माग गरे। सबैभन्दा बढी यातायातका साधनका कारण वायु प्रदुषण बढेको तुलाधरको भनाइ थियो। सडकमा पैदल हिँड्ने सबैभन्दा बढी जोखिममा रहेको उल्लेख गर्दै उनले न्यून आम्दानी भएका, वृद्धवृद्धा र बालबालिकाको ज्यान वायु प्रदूषणका कारण खतरामा परेको बताए। पूर्वप्रशासक डा सुधा शर्माले प्रदूषण कम गर्न सन्धिमा मात्र ध्यान दिएको तर त्यसको कार्यान्वयनतर्फ चासो नदिँदा वायु प्रदूषण अब सबैभन्दा बढी खतरनाक बन्दै गएकामा चिन्ता व्यक्त गरिन्। देशभरका स्वास्थ्य संस्थामा नै बढीजसो फोहर पदार्थ रहेको र त्यसको उचित ढङ्गले बिर्सजन गर्न नसक्दा जोखिम बढेको उनको भनाइ थियो। अन्य क्षेत्रमा जस्तै वायु प्रदूषणबाट पनि महिला बढी प्रभावित भएको शर्माले बताइन्। दाउरा प्रयोग गर्दा भान्साबाटै बढी वायु प्रदूषण हुने भएको र महिला चुलोचौकोमै सीमित रहँदा धुवाँबाट बढी आर्जित भएको उनको भनाइ थियो। शहरीकरणले तीव्रता पाएपछि वायु प्रदूषण झन धेरै बढेको उनको भनाइ छ। प्रतिष्ठानका अध्यक्ष एवं कांग्रेस केन्द्रीय सदस्य नविन्द्रराज जोशीले वायु प्रदूषण काठमाडौँ उपत्यकाका लागि ठूलो समस्या भएको बताए। यति ठूलो समस्याबारे सरकार मौन रहन नहुने उनको भनाइ थियो। मानवलाई केन्द्रमा राखेर मात्र हरेक गतिविधि अगाडि बढाउनुपर्नेमा जोशीले जोड दिए। वायु प्रदूषणबारे समयमै सबै सचेत नभए आपतकालीन अवस्था आइलाग्ने उनको भनाइ छ। रासस"
सिरहामा एक युवक मृत फेला,"सिरहा : एक निजी विद्यालयबाट घर फर्किँदा बाटैबाट हराएका भनिएका एक युवक मृत फेला परेका छन्। गोलबजार नगरपालिका१२ बेतौना हरिपुरका १७ वर्षीय आनन्द सिंह बुधबार बिहान १०:३० बजेतिर मृत अवस्थामा भेटिएको प्रहरीले जनाएको छ। उनको लास गोलबजार नगरपालिका६ दोहटिया जानकी इटाभट्टा नजिकै हालसालै उखु रोपेको जग्गामा फेला परेको हो। उनी मंगलबार दिउँसो ३ बजेदेखि हराएका थिए। प्रहरीका अनुसार मृतक सिंह सृजना बोर्डिङ्ग स्कुलको कक्षा १० मा अध्ययरत थिए। उनी मंगलबार विद्यालयबाट परीक्षा दिएर बाहिरिएका थिए। स्थानीयले लडेर मृत्यु भएको जस्तो देखिएपछि प्रहरीलाई खबर गरेका थिए। स्कुलबाट फर्किदा हराएको खबर पाएपछि मृतकका बुबा किशोरकुमार सिंहले इलाका प्रहरी कार्यालय गोलबजारमा बिहीबार ९:३० बजेतिर हराएको भनेर निवेदन दिएका थिए। त्यसको केही समयपछि लास फेला परेको छ। प्रहरीका अनुसार मृतकको शरिरमा चोटपटक, निलडाम देखिएको छैन्। पीडित पक्षको सहमतिमा बुधबार साँझ लहानस्थित राउ स्मारक अस्पतालमा शवलाई पोस्ट्मार्टका लागि ल्याइएको इलाका प्रहरी कार्यालय लहानका डीएसपी शरत थापाले बताए। घटनाबारे थप अनुसन्धान भइरहेको प्रहरीले जनाएको छ।"
सिरहामा जलेर ८ वर्षीय बालकको मृत्यु,सिरहा : मिर्चैया नगरपालिका ७ मा बिहीबार आगलागिमा परेर ८ वर्षीय बालकको मृत्यु भएको छ। रसिद राइनको ८ वर्षे छोरा जाविर राईनको जलेर मृत्यु भएको प्रहरीले जनाएको छ। घरमा निदाएको बच्चालाई एक्लै छोडेर आमाबुबा बजार गएका थिए। घरमा बलिरहेको घुरबाट आगलागी भएको प्रहरीले जनाएको छ। प्रहरी र स्थानीयको सहयोगमा साँझ आगलागी नियन्त्रणमा लिएका छन्। आगलागिबाट ५ लाख बराबरको धनमाल पनि क्षति भएको इलाका प्रहरी कार्यालय मिर्चैयाले जनाएको छ।
वायु प्रदूषणबाट जोगाउन नागरिक प्रदर्शन (फोटोफिचर),"काठमाडौं : वायु प्रदूषण कम गर्न माग गर्दै बुधबार माइतीघरमा युवा प्रदर्शनमा उत्रिएका छन् । उपत्यकामा वायु प्रदूषणको लेभल उच्च भएको भन्दै बुधबार विभिन्न प्लेकार्डहरु बोकेर उनीहरु सडकमा आएका हुन्। जनस्वास्थ्य संकटकाल घोषणाको लागि ऐक्यबद्दता जनाउन हरिन नेपालद्वारा आयोजित कार्यक्रममा युवाहरुले सडकमै सुतेर प्रदर्शन गरेका थिए। उनीहरुले वायु प्रदूषणबाट जोगाउन सरकारले भूमिका खेल्नुपर्ने बताएका छन्। सोमबारदेखि मौसममा आएको बदलावसँगै काठमाडौं उपत्यकामा वायु प्रदूषणको मात्रा अत्यधिक बढेको वातावरण विभागले जनाएको छ। विभागले बालबालिका, वृद्धवृद्धा एवं दमखोकीजस्ता स्वासप्रश्वाससम्बन्धी र मुटुका बिरामीलाई घरबाहिर ननिस्किन अपिल गरेको छ। काठमाडौं उपत्यकाबाहेक तराई क्षेत्रका शहरहरु नेपालगन्ज र विराटनगरमा पनि वायु प्रदूषणको मात्रा उच्च पाइएको छ। काठमाडौंवासीले आँखा पोल्ने गरेको गुनासो गरेको चिकित्सक बताउँछन्। वायु प्रदूषण मौसममा पनि भर पर्ने भएकोले मौसम यस्तै भइरहे केहि समयसम्म प्रदूषण अझैं खराब हुने सम्भावना रहने हुनाले विशेष सावधानी अपनाउन वातावरण विभागले प्रेस विज्ञप्ति मार्फत अनुरोध गरेको छ। हेर्नुहोस् अन्नपूर्णकर्मी उमा बिष्टको क्यामरामा कैद भएका तस्बिरहरु"
रेलिङ हाल्ने क्रममा खसेर कामदारको मृत्यु,"भक्तपुर : भक्तपुरको सूर्यविनायक नगरपालिका ६ पाण्डुबजार हाइटस्थित एक घरमा रेलिङ हाल्ने क्रममा खसेर एक कामदारको मृत्यु भएको छ। महानगरीय प्रहरी परिसर भक्तपुरका अनुसार सूर्यविनायक नगरपालिकाकै वडा नं ५ बस्ने ४० वर्षीय इश्वर कार्की रेलिङ हाल्ने क्रममा घरको दुई तलामाथिबाट खसेका थिए। जमिनमा खसेर घाइते भएका कार्कीलाई उपचारको लागि मध्यपुर थिमि नगरपालिकास्थित मध्यपुर अस्पताल लगिएको परिसरका प्रवक्ता प्रहरी नायव उपरीक्षक दीपक गिरीले जानकारी दिए। उपचारकै क्रममा सम्बन्धित चिकित्सकले मृत्यु भएको घोषणा गरेको उनले बताए। घटनालगत्तै स्थानीयले घाइते कार्कीको उद्धार गरी मध्यपुर अस्पताल पठाएको प्रहरी नायव उपरीक्षक गिरीले जानकारी दिए। उनका अनुसार महानगरीय प्रहरी वृत्त जगातीबाट प्रहरी निरीक्षक सानु तामाङको नेतृत्वको प्रहरी टोली घटनास्थल पुगेको थियो। उक्त प्रहरी टोलीले प्रारम्भिक अनुसन्धान गरेको थियो। प्रहरी टोलीका अनुसार कार्की बुधबार सूर्यविनायक नगरपालिका ६ पाण्डुबजार हाइटस्थित गोविन्द राजकर्निकारको साढे दुई तला पक्की घरको दोस्रो तलामा स्टिलको रेलिङ हाल्ने काम गरिरहेका थिए। कार्कीले ठेकेदारमार्फत उक्त काम गरिरहेको प्रहरी नायब उपरीक्षक गिरीले जानकारी दिए।घरधनी राजकर्णिकारले रामेछापको मन्थली नगरपालिका ९ फुलासी घर भई हाल सूर्यविनायक नगरपालिका ६ नै बस्ने ४५ वर्षीय राजन खड्कालाई स्टिलको रेलिङ राख्ने ठेक्का दिएका रहेछन्, उनले भने, ठेकेदार खड्काले उक्त घरको रेलिङ हाल्न ईश्वर कार्कीलाई काममा लगाएका रहेछन्। सोही काम गर्ने क्रममा अचानक दुई तलाबाट खसेको भन्ने प्रारम्भिक अनुसन्धानबाट खुल्न आएको छ। प्रहरी नायव उपरीक्षक गिरीले घटनाबारे थप अनुसन्धान कार्य भइरहेको बताए।"
बालुवा गिट्टीको रोयल्टी विद्यालयले पाउनुपर्ने माग गदै विद्यार्थी आन्दोलित,"जाजरकोट : बालुवा गिट्टीको रोयल्टी विद्यालयले उठाउनुपर्ने माग गदै भेरी त्रिवेणी माध्यामिक विद्यालयका शिक्षक विद्यार्थी आन्दोलनमा उत्रिएका छन् । १० कक्षा सम्म अध्ययन हुने उक्त विद्यालयमा विषयगत शिक्षक दरबन्दीलगायतका समस्या छन् । दरबन्दीको व्यवस्था गरिदिन स्थानीय सरकारसँग माग गर्दा सुनुवाई नभएपछि विद्यालयले नजिकै रहेको भेरी नदी किनारको बालुवा गिट्टी बेचेर शिक्षक व्यवस्थापन लगायतका समस्या समाधान गर्ने निर्णय गरेको थियो । विद्यालयले आफ्नै लगानीमा नदी डाइभर्सन गरी बालुवा गिटी संकलन गर्न थालेको अवस्थामा भेरी नगरपालिकाले टेण्डर आब्हान गरी आफैले राजश्व संकलन गर्न थालेको र प्रहरी प्रशासन लगाएर विद्यालयले उठाउने रोयल्टी बन्द गराएपछि शिक्षक विद्यार्थी र अभिभावक आन्दोलनमा उत्रिएका हुन् । आन्दोलनमा उत्रिएका विद्यार्थीले प्ले कार्डसहित विद्यालयमाथिको हस्तक्षेप बन्द गर, गत वर्षको गिट्टी बालुवाको राजश्व सार्वजनिक गर, केही दिनअघि नगरपालिकामा पेश गरिएको ध्यानाकर्षण पत्रको सुनुवाइ गर, विद्यालयमा आवश्यक दरबन्दी पुरा गरलगायतका नारासहित प्रहरी चौकी रिम्ना घेराउ गरेको सहायक प्रधानाध्यापक रुद्रबहादुर वलीले बताए । मेयर चन्द्रप्रकाश घर्ती र प्रमुख प्रशासकिय अधिकृतलाई विद्यालयको समस्या बारम्बार अवगत गराएको र कम्तिमा एक जना गत वर्ष नै अनुदान दिएको कोटालाई निरन्तरता दिन आग्रह गर्दा पनि आलटाल पार्ने काम भइरहेको सहायक प्रधानाध्यापक वलीले गुनासो गरे । विद्यालय ब्यवस्थापन समितिका अध्यक्ष गगनबहादुर खड्काले नगरपालिकासँग सल्लाह गरेरै हामीहरुले बालुवा गिट्टी संकलन गर्ने र रोयल्टी उठाउन सक्दैनौं भनेर भनेपछि हामीले आठ दश लाख उधारोमा लगानी गरेर बालुवा गिट्टी बेच्ने गरि नदी समेत डाइभर्सन गराएका हौं । अहिले पुलिस प्रशासन लगाएर रोक्ने काम भएको छ यो एकदमै दुखद कुरा हो । हामीलाई दरबन्दीको व्यवस्था र विद्यालयका अन्य आवश्यकता पुरा गरिदिए भो । होइन भने यसबाट परिणाम राम्रो निक्लदैन यो जनताको चेतावनी हो अध्यक्ष खड्काले भने, 'विद्यालयको स्थानीय सरकारले स्थानीय स्रोत साधनमा आफ्नो कब्जा जमाउन खोजे विद्यालय संचालन तथा ब्यवस्थापन सवै जिम्मा लिए हामीलाई टाउको दुखाइ छैन । तर स्थानीय स्रोत साधनमा नरपालिकाको स्वामित्व र अधिकार हुने भएकोले हस्तक्षेप गरिएको नगरपालिकाले जनाएको छ । बालुवा गिट्टी रोयल्टीको टेण्डर भैसकेकोले अन्य ब्यक्ति वा संस्थाले निजी रुपमा कर संकलन गर्न नपाईने नगरपालिका निमित्त प्रमुख प्रशासकिय अधिकृत दलबहादुर घर्तीले स्पष्ट पारेका छन् । करीब तीन सय विद्यार्थी रहेको विद्यालयमा प्राथमिक तहका तीन राहत अनुदान तीन र चारजना निजी स्रोतमा शिक्षक राखेर पठनपाठन भइरहेको छ । मावि तहमा दरबन्दीको व्यवस्था नभएको र नगरपालिकाले पनिन दरबन्दीको व्यवस्था नगरिदिएपछि पठनपाठनमा समस्या छ ।"
मौसममा सुधार आएपछि वायु प्रदूषणको मात्रामा कमी,"काठमाडौं : मौसममा सुधार आएसँगै सङ्घीय राजधानी काठमाडौं लगायत मुलुकका विभिन्न स्थानमा दुई दिनदेखि देखिएको वायु प्रदूषणको स्तरमा कमी आएको छ। मौसममा आएको परिवर्तनसँगै सोमबार र मङ्गलबार काठमाडौंलगायतका स्थानमा वायु प्रदूषणको स्तर अत्यधिक रुपमा बढेको थियो। वायु प्रदूषणको स्तर अत्यधिक बढेपछि सरकारले सूचना सार्वजनिक गरी बालबालिका, ज्येष्ठ नागरिक, श्वासप्रश्वास र मुटुका बिरामीलाई सावधानी अपनाउन तथा सकेसम्म घर बाहिर ननिस्कन आग्रहसमेत गरेको थियो। माथि बादल र तल धुलोका कण जम्मा हुँदा धेरै तुवालो देखिएको थियो। भिजिबिलिटी (दृश्यता) पनि निकै कम रहेको थियो। आजदेखि मौसममा सुधार हुँदै आएको र केही स्थानमा मात्र थोरै बदलीको अवस्था रहेको जल तथा मौसम विज्ञान विभागअन्तर्गतको मौसम पूर्वानुमान महाशाखाले जनाएको छ। काठमाडौं लगायत देशभरको मौसम सफा हुँदै गएको छ। पश्चिमबाट नेपाल प्रवेश गरेको पश्चिमी न्यून चापीय प्रणालीले केही दिन हिमाली भागमा हिमपात र काठमाडौंलगायत केही स्थानमा थोरै वर्षासमेत गराएको थियो। हिमपात र पानी पार्ने पश्चिमी न्यून चापीय प्रणाली नेपालमा कमजोर भएका कारण मौसममा सुधार आएको महाशाखाका वरिष्ठ मौसमविद् शान्ति कँडेलले बताए। सो प्रणालीसँगै वायुमण्डलमा भएका धुलोका कण पनि केही हदसम्म स्थानान्तरण भएको उनको भनाइ छ। वन तथा वातावरण मन्त्रालयअन्तर्गतको वातावरण विभागका अनुसार दुई दिन नेपालका विभिन्न शहरको वायु प्रदूषणको स्तर स्वास्थ्यका लागि खतराको अवस्थामा पुगेको थियो। सामान्यतया नेपालका शहरहरुमा पहिले यो मौसममा वायु गुणस्तर सूची एयर क्वलिटी इन्डेक्स (एक्युआई) सरदर २०० भन्दा कम हुन्थ्यो तर सोमबार र मङ्गलबार भने काठमाडौंको ३३० र हेटौंडाको ४०० हाराहारी पुगेको विभागका उपमहानिर्देशक इन्दुविक्रम जोशीले जानकारी दिए। विश्वमा वायु प्रदूषणको मापनअनुसार एक्युआई शून्यदेखि ५० सम्मलाई स्वास्थ्यका लागि राम्रो मानिन्छ। एक्युआई ५० देखि १०० सम्मलाई ठीकै र त्यसभन्दा माथिको स्तरले अस्वस्थ वातावरणलाई जनाउँदै जान्छ। काठमाडौं उपत्यकामा वायु प्रदूषण एक प्रमुख सामस्या हो भने यहाँको वायु प्रदूषण विश्व स्वास्थ्य सङ्गठनको मापदण्डभन्दा करीब पाँच गुणा माथि छ। विश्व स्वास्थ्य सङ्गठनका अनुसार नेपालमा सन् २०१८ मा वायु प्रदूषणका कारण करीब ३७ हजार जनाको मृत्यु भएको थियो। नेपालमा हरेक वर्ष जाडो महिनामा वायु प्रदूषण सबैभन्दा बढी हुन्छ। वायु प्रदूषण हुनुका प्रमुख कारणमा सवारी साधनबाट हुने उत्सर्जन, बाटो र निर्माण गतिविधिबाट निस्कने धुलोका कण, उद्योग तथा इँट्टाभट्टाबाट हुने उत्सर्जन, जथाभावी फोहर फाल्ने तथा बाल्नेलगायत हुन्। ग्रामीण क्षेत्रमा खाना पकाउन बालिने दाउराका कारण घरभित्र वायु प्रदूषण एक समस्याका रुपमा देखा परेको छ। नेपालमा मानिसको मृत्यु हुने प्रमुख तीन कारणमध्ये मुटुसम्बन्धी रोग, फोक्सोसम्बन्धी रोग र मष्तिस्कघात हुन्। यी तीनै रोगको सम्बन्ध वायु प्रदूषणसँग पनि छ। सरकारले मुलुककै जनघनत्व धेरै भएको काठमाडौँ उपत्यकाका लागि वायु गुणस्तर व्यवस्थापन कार्ययोजना, २०७६ मन्त्रिपरिषद्बाट गत फागुन १२ गते पारित गरिसकेको छ। सरोकारवाला सबै मिलेर त्यसको प्रभावकारी कार्यान्वयन गर्नुपर्ने वातावरणविद्हरुको सुझाव छ।"
चुनौतीपूर्ण बन्दै बाघ संरक्षण,"गुलरिया : नेपालगञ्जबाट घरतर्फ फर्किरहेका कैलाली लम्कीचुहा नगरपालिका४ निवासी २२ वर्षीय मोटरसाइकल चालक सन्तोष थापा शुक्रबार राती पौने ९ बजे बर्दिया राष्ट्रिय निकुञ्ज सुरक्षार्थ राजमार्गमा तैनाथ नेपाली सेनाको चेकपोष्टमा हस्याङफस्याङ गर्दै पुगे। पूर्व पश्चिम राजमार्ग अन्तर्गत बर्दियाको ठाकुरबाबा नगरपालिका२ अम्रेनीदेखि करिब साढे ६ किलोमिटरभित्र गुमनाह पुल आसपास क्षेत्रमा आफूसँगै मोटरसाइकलमा सवार ५० वर्षीया आमा नन्दकला थापालाई पाटेबाघले मोटरसाइकलबाटै आक्रमण गरी घिसारेर जंगलभित्र पुर्याएपछि उनले आमाको जीवन रक्षाका लागि सुरक्षाकर्मीसँग गुहार मागे। थापाको खोजीका लागि तत्काल निकुञ्ज कर्मचारी, नेपाली सेना लगायतको टोली निकुञ्जभित्र पुगेर चारैतिर खोजी गरे। बाघले दगुराएकी महिलालाई उद्धार टोलीले फेला पार्न सकेन। घटनस्थलबाट अलिभित्र उनका केही कपडा फेला परे। शुक्रबार रातीको घटना भएकाले खोजी कार्य स्थगित भयो। शनिबार बिहान हात्ती लिएर खोज्ने क्रममा नन्दकलाको शव घटनास्थलदेखि २ सय मिटरको दुरीमा क्षतविक्षत अवस्थामा भेटियो। तत्काल खोज तथा उद्धारको पहल गरेपनि रात्रीकालिन समय भएकाले बाघ आक्रमणमा परेकी थापालाई फेला पार्न नसकेको बर्दिया राष्ट्रिय निकुञ्जका प्रमुख संरक्षण अधिकृत विष्णुप्रसाद श्रेष्ठले बताए। शवको प्रकृति हेर्दा बायाँ खुट्टा छुट्टिएको, मुख तथा कम्मरभन्दा मुनिको भाग विक्षत अवस्थामा छ। मोटरसाइकलका चालक छोराको अवस्था सकुशल छ। मृतकको शव पोष्टमार्टम पश्चात परिवारलाई जिम्मा लगाइएको छ। उनले राहत सहयोगका बारेमा केन्द्रमा कुराकानी भइरहेको जानकारी दिए। सडक क्रस गरेको बाघले पछाडिबाट आएर आक्रमण गरेको प्रारम्भिक अनुसन्धानबाट देखिन्छ। बाघले थ्रेट महशुस गरेर आक्रमण गरेको हुनसक्छ। घटनास्थल क्षेत्र बाघको मुभमेन्ट हुने क्षेत्र भएकाले पनि जोखिम निम्तिएको हुनसक्ने अनुमान निकुञ्जको छ। दुई दशक अघि बर्दिया राष्ट्रिय निकुञ्जको पूर्वपश्चिम राजमार्ग क्षेत्रमा भएको घटना पुनः दोस्रो पटक दोहोरिएको छ। 'जोखिम न्युनिकरण गर्न पूर्वपश्चिम राजमार्ग अन्तर्गत बर्दियाको अम्रेनीकर्णालीचिसापानी सडकखण्डमा बेलुकी ८ बजेदेखि विहान ६ बजेसम्म पैदल, साईकल र मोटरसाइकलमा यात्रा गर्न बन्द गरेका छौं।घटना नदोहोरियोस् भन्ने हाम्रो तत्कालीन तयारी हो। दीर्घकालिन रुपमा समस्या समाधान गर्न हिंसात्मक क्षेत्रहरुमा स्काईव्रिज राख्नु जरुरी छ।' उनले थपे, 'आक्रामक बाघको पहिचान लगायत द्वन्दरहित बाघको दीगो संरक्षणका लागि नियमित गस्तीसँगै क्यामरा राखेर अध्ययन गर्दैछौँ।' पछिल्लो गणनाको तथ्यांक अनुसार बर्दियामा ८७ वटा वयस्क पाटेबाघ छन्। गणनाका बेला बच्चा रहेका बाघहरु पनि वयस्क बन्ने क्रममा छन्। जसले गर्दा संख्यात्मक रुपमा बाघको बृद्धि भइरहेको छ। बर्दियाको खाता जैविकमार्ग, गेरुवा लगायत निकुञ्ज क्षेत्रमा बाघ आक्रामक बन्न थालेका छन्। साढे १ वर्षको अवधिमा बर्दियामा १२ जनाले बाघको आक्रमणमा परी ज्यान गुमाएका छन्। जसअनुसार ७ जना निकुञ्ज क्षेत्र र ५ जना वनक्षेत्रमा बाघको आक्रमणमा परी ज्यान गुमाएको प्रमुख संरक्षण अधिकृत श्रेष्ठ बताउँछन्। गत वर्ष १ जना निकुञ्ज कर्मचारीसहित ६ जना र यस वर्षको छ महिनामा ६ जनाको बाघका आक्रमणमा परी मृत्यु भएको हो। मानव तथा बाघबीच ह्वात्तै द्वन्द बढेकाले समयमै दीगो समस्या समाधान गर्न नसके थप जटिल चुनौती निम्तिने खतरा यसपटकको घटनाले प्रष्ट्याएको छ।"
दशौँ एशिया क्षेत्रीय भैँसीविज्ञको महासभा चितवनमा,"चितवन : विश्वका भैँसीविज्ञको उपस्थितिमा दशौँ एशिया क्षेत्रीय भैँसीविज्ञको महासभा (दशौँ एशियन बफेलो कँग्रेस) नेपालमा हुने भएको छ। आगामी जेठ २० देखि २२ गतेसम्म महासभा काठमाडौँमा हुन लागेको हो। एशियन बफेलो एशोसिएशन, कृषि तथा वन विज्ञान विश्वविद्यालय, नेपाल सरकार पशुसेवा विभाग र नेपाल कृषि अनुसन्धान परिषद्को आयोजनामा महासभा हुन लागेको हो। महासभाको सहआयोजकमा नेपालका प्रदेश सरकारअन्तर्गतका भूमि व्यवस्था, कृषि तथा सहकारी मन्त्रालय, नेपाल लाइभस्टक इनोभेसन परियोजना, नेपाल पशु चिकित्सा परिषद् र अमेरिकाको मिचिगन स्टेट युनिभर्सिटि रहेका छन्। हरेक तीनतीन वर्षमा हुने महासभा पहिलोपटक नेपालमा हुन लागेको हो। एशोसिएशनका अध्यक्ष कृषि तथा वन विज्ञान विश्वविद्यालयका प्रा डा भूमिनन्द देवकोटा रहेका छन्। जुन देशको अध्यक्ष हुन्छ, सोही देशमा महासभा गर्ने गरिन्छ। देवकोटाका अनुसार यसअघिको नवौँ महासभा भारतको हरियाणा राज्यको हिसारमा भएको थियो। सोही ठाउँमा एशोसिएशनको सचिवालय रहेको छ। एशोसिएशन सन् १९९२ मा स्थापना गरिएको हो। संसारभरिका भैँसीविज्ञको साझा संस्था इन्टरनेशनल बफेलो फेडेरेसन हो। फेडेरेसनको सचिवालय इटालीको रोममा छ। सोही फेडेरेसनअन्तर्गतको एशियाका वैज्ञानिकको संस्था एशियन बफेलो एशोसिएशन हो। महासभामा विश्वका २५ देशका ४०० भन्दा बढी वैज्ञानिक सहभागी हुने अपेक्षा गरिएको छ। महासभामा भैँसीको अध्ययन, अनुसन्धान, उत्पादन, उत्पादकत्व वृद्धिमा विभिन्न देशले विकास गरेका प्रविधि र अनुभव आदानप्रदान गरिने देवकोटाले जानकारी दिए। नेपालले भैँसीमा गरेको विकास महासभामा प्रस्तुत गरिने छ भने अन्तर्राष्ट्रिय साझेदारसँग रैथाने भैँसीको अध्ययन, अनुसन्धान र विकासका लागि आह्वान गरिने कार्यक्रम छ। महासभाको प्रविधि व्यवस्थापन समितिका सहसंयोजक सहप्राध्यापक डा निराजन भट्टराईका अनुसार यो कार्यक्रम नेपाली वैज्ञानिकका लागि निकै महत्वपूर्ण हुनेछ। यसअघि कृषि विश्वविद्यालयको अगुवाइमा यहाँ अन्तर्राष्ट्रिय भैँसी समगोष्ठी गरिएको थियो। भट्टराईले सो गोष्ठीमा १५ देशका २८० जना सहभागी भएका बताए। विश्वमा भएका भैँसीमध्ये ९२ प्रतिशत भैँसी एशियामा पाइन्छन्। त्यसमध्ये सबैभन्दा बढी भारत, पाकिस्तान, चीन हुँदै चौथोमा नेपाल पर्दछ। नेपालमा भैँसीको सङ्ख्या ५२ लाखभन्दा बढी भएको तथ्याङ्क छ। भैँसी दूध र मासुका लागि महत्वपूर्ण मानिन्छ।"
२४ घण्टामा ६ हजार ७०६ स्वाब परीक्षण गर्दा ४०९ जनामा कोरोना पुष्टि,काठमाडौं : पछिल्लो २४ घण्टामा ६ हजार ७०६ स्वाब नमूनाको पीसीआर परीक्षण गर्दा ४०९ जनामा कोरोना भाइरस संक्रमण देखिएको छ। यो सहित नेपालमा कोरोना संक्रमितको संख्या २ लाख ७३ हजार ३१० पुगेको स्वास्थ्य तथा जनसंख्या मन्त्रालयले जनाएको छ। यस्तै बुधबार कोरोनाबाट थप ६ जनाको मृत्यु भएको छ। यो सहित कोरोनाबाट मृत्यु हुनेको संख्या १८ सय ९९ पुगेको छ। आजै थप ४९५ जना कोरोना जितेर डिस्चार्ज भएका छन्। योसँगै कोरोना जित्नेको संख्या २ लाख ५६ हजार १६१ पुगेको छ। यो निको हुने दर ९७३ प्रतिशत हो। देशभर सक्रिय संक्रमितको संख्या ५ हजार १३३ रहेको छ। यस्तै अहिले ३४२ जना क्वारेन्टिन र ५ हजार १ सय ३३ जना आइसोलेसनमा रहेको मन्त्रालयले जनाएको छ।
लागुऔषधसहित चार जना पक्राउ,"विराटनगर : लागुऔषधसहित मोरङको लेटाङ नगरपालिका२ चिसाङ पुलनजिकबाट प्रहरीले मंगलबार राति चार जनालाई पक्राउ गरेको छ। पक्राउ पर्नेमा लेटाङ४ का २६ वर्षीय विकेन राई, शिशिर घिमिरे, २५ वर्षीय राजकुमार लिम्बू र लेटाङ३ की २२ वर्षीया अनु राई रहेका छन्। राति ९ बजेतिर पक्राउ परेकाको साथबाट फेनारगन २० ट्याब्लेट, लुपिजेसिक २० र डाइजेल्याब १९ एम्पुल बरामद भएको प्रदेश १ प्रहरी कार्यालय विराटनगरका प्रवक्ता डीएसपी कविन्द्र कार्कीले जानकारी दिए। उनका अनुसार पक्राउ परेकाहरुविरुद्ध लागुऔषध ऐन अन्तर्गतको मुद्दा चलाउन बुधबार म्याद थप गरेर अनुसन्धान थालिएको छ।"
भैरहवा सेजका उद्योग संचालनमा,"भैरहवा : भैरहवास्थित विशेष आर्थिक क्षेत्र (सेज) मा स्थापित उद्योगहरु फुल फेजमा संचालनमा आएका छन् । सेजमा अहिले तीनवटा शक्ति मिनरल्स प्रालि, ब्रिलियन्ट लाइट र भिस्तार ग्लोबल प्रालि फुल फेजमा संचालनमा छन् । यी उद्योगहरुले उत्पादनदेखि लिएर उत्पादित वस्तु विदेशमा समेत निर्यात गर्न थालेका छन् । भैरहवा सेजको व्यवस्थापन कार्यालयका अनुसार चालु आर्थिक वर्षको मंसिर (५ महिना) सम्म यी तीन उद्योगहरुले २२ करोड २३ लाख मूल्य बराबर उत्पादित वस्तुहरु निर्यात गरेका छन् । सेजमा संचालित यी उद्योगहरुले उत्पादित वस्तु विदेश तथा स्वदेशको आन्तिरक बजारमा पठाएका छन् । 'सेजमा उद्योग स्थापना पछि अहिले उद्योगहरु फुल फेजमा संचालनमा छन्,' भैरहवा सेज व्यवस्थापन कार्यालयका प्रमुख अर्जुन पाण्डेले भने, संचालित उद्योगहरुको गत वर्षको तुलनामा अहिले एक हजार ३ सय ४४ प्रतिशत उत्पादनमा वृद्धि भएको छ । उनका अनुसार संचालित उद्योगहरुले चालु आवको पाँच महिनामा १५ करोड ७७ लाख बराबरको उत्पादित साम्रगी विदेशमा र ६ करोड ४५ लाख मूल्य बराबरको उत्पादित साम्रगी स्वदेशमा निर्यात गरी विक्री गरेका छन् । फुल फेजमा संचालित शक्ति मिनरल्सले चुनढुंगा प्रशोधन गरी विभिन्न वस्तु उत्पादन गर्ने गरेको छ । त्यस्तै ब्रिलियन्ट लाइटले विभिन्न प्रकारका एलईडी लाईट र भिस्तार ग्लोबलले विभिन्न प्रकारका स्टिलका भाडाकुडाँ उत्पादन गर्दै आएको छ । चालु आवको कार्तिक महिना कोरोना कहरको समयमा सेजमा संचालित उद्योग शक्ति मिनरल्सले १६ हजार ७५ मेट्रिक टन प्रशोधित चुनढुगां, ब्रिलियन्ट लाइटले एक हजार ७३ हजार ७ सय ७५ पिस एलईडी लाईट र भिस्तार ग्लोबलले सात लाख ४४ हजार एक सय एक केजी बराबरको स्टिलका भाडाकुँडा उत्पादन गरी विदेश तथा स्वदेशमा विक्री गरेका छन् । सेजमा यी ३ उद्योग फुल फेजमा संचालनमा छन् भने जय बुद्ध मेटल क्राफ्ट प्रालि र पञ्चकन्या समूहको चार वटा उद्योग छ्टिै फुल फेजमा संचालनमा आउने तयारी भइरहेको प्रमुख पाण्डेले बताए । जय बुद्धले परीक्षण उत्पादन समेत गरिसकेको छ । यो उद्योगले तामा, पित्तल, स्टिल, धातु, आल्मुनियमका पुजा, सजावट एवं दैनिक घरयासी साम्रगी उत्पादन गर्नेछ । यसबाहेक भैरहवा सेजमा उद्योग स्थापनाका लागि जग्गा भाडामा लिएका अन्य उद्योगहरुमा एस प्लाष्टिक प्रोडक्टस, निर ईण्डष्ट्रिज प्रालि, ग्रो वेल ईन्नोभेसन प्रालि, एलडिएस ईलेक्ट्रिक प्रालि, क्रियशन वल्र्डवाईड प्रालि, तिरुपति मेटल ईण्डष्ट्रिज प्रालि, नेशनल अग्र्यानिक प्रालि, अरिहन्त एग्रो प्रोसेसिंग इण्डष्ट्रिज र कुराकानी अनलाईन प्रालि रहेका छन् । सेजको कुल ६८ वटा प्लट मध्ये १७ वटा उद्योगले ४८ वटा प्लट लिएका छन् ।"
सुनको मूल्य ३०० रुपैयाँले बढ्यो,काठमाडौं : स्थानीय बजारमा सुनको मूल्य प्रतितोला ३०० रुपैयाँले बढेको छ। पछिल्ला दिनमा लगातार उकालो लागेको सुनको मूल्यमा बुधबार वृद्धिसँगै पुनः नयाँ उचाइमा पुगेको हो। प्रतितोला ९६ हजार ४०० मा मङ्गलबार कारोवार भएको छापावाला सुन बुधबार ३०० रुपैयाँले बढेर ९६ हजार ७०० रुपैयाँ कायम गरिएको नेपाल सुनचाँदी व्यवसायी महासंघले जनाएको छ। यस्तै तेजाबी सुन तोलाको ९६ हजार २०० रुपैयाँमा कारोवार भइरहेको छ। यसैगरी चाँदीको मूल्यमा पनि सामान्य वृद्धि भएको छ। चाँदी प्रतितोला पाँच रुपैयाँले बढेको छ। प्रतितोला एक हजार ३४० मूल्यमा कारोबार भइरहेको महासंघले जनाएको छ।
संसद् विघटन मुद्दा पूर्ण इजलासमा लैजान माग : प्रधानन्यायाधीश र वकिलबीच सवालजवाफ,"काठमाडौं : प्रतिनिधिसभा विघटन मुद्दालाई बृहत् पूर्ण इजलासमा सुनुवाइ हुनुपर्ने माग रिट निवेदक पक्षबाट भएको छ । रिट निवेदनमाथि संवैधानिक इजालासमा बुधबार भएको सुनुवाइमा सहभागी रिट निवेदन पक्षका वरिष्ठ अधिवक्ता एवम् पूर्वमहान्यायाधीवक्ता रमण श्रेष्ठले गम्भीर संवैधानिक व्याख्याको संवेदनशील प्रश्न भएकाले यसलाई वृहत् पूर्ण इजलासमा सुनुवाइ गरेर निरुपण गर्नुपर्ने माग गरेपछि इजलास र निवेदनक पक्षबीच केही समय सवाल जवाफ चलेको थियो । रिट निवेदनको तर्फबाट यस्तो माग भएपछि प्रधानन्यायाधीश चोलेन्द्रशमसेर राणाले बृहत् पूर्ण इजलासमा किन पठाउनु पर्यो भन्दै प्रतिप्रश्न गरेका थिए । राणाले पूर्ण इजलासमा पठाउँदा प्रक्रिया लम्बिने भन्दै संवैधानिक इजलासबाटै टुंगो लगाउनु उपयुक्त हुने धारणा राखेका छन् । इजलासमा राय बाझिएको हकमा वा प्रधानन्यायाधीशले चाहेको खण्डमा बृहत् पूर्ण इजलासमा सुनुवाइ हुने व्यवस्था सर्वोच्च अदालतको नियमावलीमा रहेको श्रेष्ठले बताएका छन् । संसद विघटनविरुद्ध दर्जन जति रिट सर्वोच्चमा परेका छन्। गत पुस १० गते संवैधानिक इजालसले प्रारम्भिक सुनुवाइपछि संसद विघटन गर्नुपर्ने कारण देखाउ आदेश जारी गरेको थियो। रिटमाथिको सुनुवाइका लागि प्रधानन्यायाधीश चोलेन्द्रशमशेर जबरा नेतृत्वमा न्यायाधीशहरू हरिकृष्ण कार्की, विश्वम्भरप्रसाद श्रेष्ठ, अनिलकुमार सिन्हा र तेजबहादुर केसी सम्मिलित संवैधानिक इजलास गठन भएको छ। अदालतको आदेशअनुसार राष्ट्रपति कार्यालय, प्रधानमन्त्री केपी ओली, सभामुख अग्निप्रसाद सापकोटाले सर्वोच्चमा लिखित जवाफ पेस गरिसकेका छन्। सुनुवाइको पहिलो चरणमा रिट निवेदक पक्षबाट वकिलहरूले वहस गर्नेछन्। त्यसपछि विपक्षीबाट सरकारी वकिलहरूले जबाफ दिने अनि एमिकस क्युरीबाट पनि बहस हुनेछ। बहस सकिएपछि इजालसले लिखित रुपमा बहस नोट समेत मगाएर अध्ययन गर्नेछ। यो प्रक्रिया केही लामो हुने भएकोले फास्टट्रयाकबाट निर्णय पुग्नुपर्ने माग पनि भएको छ। यतिबेला सम्पूर्ण मुलुकको चासो र ध्यान केन्द्रित भएको यो मुद्दालाई चाँडो टुंगाउनुपर्ने माग कानुनविद् तथा नागरिक समाजबाट भएको छ। राजनीतिक दलहरू पनि सर्वोच्चको फैसाला कुरेका छन्। प्रमुख प्रतिपक्ष नेपाली कांग्रेस, मधेसवादी दलहरू तथा नेकपाको प्रचण्ड नेपाल पक्षले संसद पुनर्स्थापना गर्नुपर्ने माग गर्दै विघटनविरुद्ध आन्दोलन गरिरहेका छन्। प्रधानमन्त्री केपी ओलीको सिफारिसमा गत पुस ५ गते राष्ट्रपतिबाट संसद विघटन गर्दै चुनावको मिति घोषणा भएको थियो। विघटनविरुद्धका रिटमा सरकारको निर्णय कार्यान्वयन नगर्न र प्रतिनिधिसभा अधिवेशन आह्वानका लागि अन्तरिम आदेश दिन माग गरिएको थियो। तर,अदालतबा कारण देखाऊ आदेश मात्रै जारी भएको छ। गत ८ पुसमा प्रारम्भिक छलफलपछि प्रधानन्यायाधीश चोलेन्द्रशमशेर जबराको इजलासले विघटनविरुद्ध परेका १४ वटै रिटलाई संवैधानिक इजलासमा पठाउने आदेश दिएको थियो। रिट निवेदक तथा पूर्व न्यायाधीशहरु एवं कानुनविद्हरूले यस्तो गम्भीर प्रकृतिको मुद्दाको सुनुवाइ बृहत् पूर्ण इजलासमा हुनुपर्ने माग राख्दै आएका छन्। एमिकस क्युरीमा कोको छन् ? सर्वोच्चको आदेशअनुसार पाँच सदस्यीय एमिकस क्युरीमा रहने पाँच वरिष्ठ अधिवक्ता चयन भइसकेका छन्। नेपाल बारबाट बद्रीबहादुर कार्की, सतिशकृष्ण खरेल र विजयकान्त मैनाली रहेका छन् भने सर्वोच्च बारले गीता पाठक र पूर्णमान शाक्यलाई पठाउने निर्णय गरिसकेको छ। सर्वोच्च अदालत (संवैधानिक इजलास सञ्चालन) नियमावली, २०७२ को नियम १३ एमिकस क्युरीको गठनबारे व्यवस्था छ । जसअनुसार इजलासले विचाराधीन रहेको मुद्दाको प्रकृति र गम्भीरतालाई ध्यानमा राखी विशेष ज्ञान र अनुभव रहेको कानुनको प्राध्यापक, कानुन व्यवसायी, विषयविज्ञ वा त्यस्तो विषयमा विशेष योगदान पुर्याएको कुनै व्यक्तिलाई इजलासको सहयोगी (एमिकस क्युरी)का रूपमा राख्न सकिने व्यवस्था छ। लिखित जवाफ कसले के पठाए ? प्रधानमन्त्रीले राजनीतिक मुद्दा भएकोले अदालत यसमा प्रवेश गर्न नमिल्ने आशयको जबाफ सर्वोच्च अदालतमा पेस गरेका छन् । त्यसैगरी राष्ट्रपति कार्यलयले बहुमत प्रधानमन्त्रीको सिफारिसबमोजिम संवैधानिक मर्म र प्रचलनअनुसार विघटन गर्नुपरेको जबाफ पठाएको छ। सभामुख अग्नीप्रसाद सापकोटाले संसद विघटन असंवैधानिक र अलोकतान्त्रिक भएको दाबी गर्दै संसद पुनर्स्थापना गर्नुपर्ने जिकिरसहितको जबाफ पेस गरेका छन्। रिट कोकोले दिएका छन् ? प्रतिनिधिसभा विघटनको सिफारिस असंवैधानिक रहेको दाबीसहित नेकपाका निवर्तमान सांसद देव गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीलगायतका सांसदहरूले रिट दिएका छन्। त्यसैगरी कानुन व्यवसायी दिनेश त्रिपाठी, अमिता गौतम, सन्तोष भण्डारी, कञ्चनकृष्ण न्यौपाने, ज्ञानेन्द्रराज आरण, लोकेन्द्र ओलीलगायत दर्जन कानुन व्यवसायीले पनि छुट्टै रिट दर्ता गरेका छन्। उनीहरू सबैले विघटनको निर्णय खारेज गरेर संसद् पुनर्स्थापना गर्नुपर्ने माग गरेका छन्।"
डेढ लाख घुससहित सबइञ्जिनियर पक्राउ,"दमौली : सेवाग्राहीसँग डेढ लाख रुपैयाँ घुस लिएको आरोपमा एक इञ्जिनियर दमौलीबाट पक्राउ परेका छन् । अख्तियार दुरुपयोग अनुसन्धान आयोग कार्यालय पोखराको टोलीले राष्ट्रिय पुननिर्माण प्राधिकरण अन्तर्गतको आयोजना कार्यान्वयन एकाई शिक्षाका सबइन्जिनियर सुरेन्द्र अधिकारीलाई दमौली मालपोत लाइनबाट पक्राउ गरेको हो । भानु ५ मैबलको सरस्वती माध्यमिक विद्यालयमा १४ लाख ६९ हजारमा निर्माण गरिएको शौचालयको योजना अनुगमन पश्चात काम सम्पन्नको विवरण दिन उनले घुस मागेको भन्दै विद्यालयका अधिकारीले सूचना दिएपछि पोखराबाट टोली आएको थियो । मालपोत लाइन दमौलीको भिरकोट रेस्टुरेन्टमा नगद दिनासाथ अख्तियारको टोली घटनास्थल पुगेको थियो। अख्तियार दुरुपयोग अनुसन्धान आयोग पोखराका प्रवक्ता मेघनाथ रिजालले पक्राउको घटनाको पुष्टि गरे । काम सकिए पनि रकम मागेर आनाकानी गरेको सूचना आएकाले टोली खटाएका थियौं, उनले भने,रकमसहित पक्राउ गरिएको छ । अब थप अनुसन्धान थाल्छौ ।"
उपत्यकामा थप १८४ जनामा कोरोना भाइरस पुष्टि,काठमाडौं : बुधबार काठमाडौं उपत्यकामा थप १८४ जनामा कोरोना भाइरस (कोभिड१९) संक्रमण देखिएको छ। ७२ महिला र १६१ पुरुषसहित १८४ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घण्टामा ६ हजार ७०६ स्वाब नमूनाको पीसीआर परीक्षण गर्दा ४०९ जनामा कोरोना भाइरस संक्रमण देखिएको छ। यो सहित नेपालमा कोरोना संक्रमितको संख्या २ लाख ७३ हजार ३१० पुगेको स्वास्थ तथा जनसंख्या मन्त्रालयले जनाएको छ। यस्तै बुधबार कोरोनाबाट थप ६ जनाको मृत्यु भएको छ। यो सहित कोरोनाबाट मृत्यु हुनेको संख्या १८ सय ९९ पुगेको छ। आजै थप ४९५ जना कोरोना जितेर डिस्चार्ज भएका छन्। योसँगै कोरोना जित्नेको संख्या २ लाख ५६ हजार १६१ पुगेको छ। निको हुने दर ९७३ प्रतिशत हो। देशभर सक्रिय संक्रमितको संख्या ५ हजार १३३ रहेको छ। यस्तै अहिले ३४२ जना क्वारेन्टिन र ५ हजार १ सय ३३ जना आइसोलेसनमा रहेको मन्त्रालयले जनाएको छ।
न्यायाधीश कार्की इजलासमा नबसेपछि संवैधानिक इजलासको सुनुवाइ अवरुद्ध,"काठमाडौँ : संसद विघटनको मुद्दाबारे सुनुवाइ गरिरहेको संवैधानिक इजलासमा न्यायाधीश हरिकृष्ण कार्कीले आफू नबस्ने घोषणा गरेका छन्। बुधबार सुरु भएको सुनुवाइको क्रममा वरिष्ठ अधिवक्ता शम्भु थापा, मुक्ति प्रधान र दिनेश त्रिपाठीले न्यायाधीश कार्कीको सहभागितामा प्रश्न उठाएपछि उनले इजलासमा नबस्ने घोषणा गरेका हुन्। प्रधानमन्त्री केपी ओली यसअघि प्रधानमन्त्री हुँदा महान्यायाधीवक्ताको रुपमा रहेकाले स्वार्थ बाझिनसक्ने भन्दै कार्कीमाथि प्रश्न उठेको हो। कार्कीको अनुपस्थितिसँगै बुधबारको सुनुवाइ अवरुद्ध भएको छ। प्रधानन्यायाधीश चोलेन्द्र शमशेर जबराले अर्का न्यायाधीशलाई संवैधानिक इजलासमा तोकेपछि मात्र सुनुवाइ हुने भएको छ। संवैधानिक इजलासमा शुक्रबार र बुधबार सुुनुवाइ हुन्छ । प्रधानन्यायाधीश जबराले संसद विघटनविरुद्ध परेका रिट सुनुवाइका लागि आफ्नो नेतृत्वको संवैधानिक इजलासमा न्यायाधीश कार्कीसहित विश्वम्भरप्रसाद श्रेष्ठ, तेजबहादुर केसी र अनिलकुमार सिन्हालाई तोकेका थिए । बुधबार प्रतिनिधिसभा विघटन मुद्दालाई बृहत् पूर्ण इजलासमा सुनुवाइ हुनुपर्ने माग रिट निवेदक पक्षबाट भएको छ । रिट निवेदनमाथि संवैधानिक इजालासमा भएको सुनुवाइमा सहभागी रिट निवेदन पक्षका वरिष्ठ अधिवक्ता एवम् पूर्वमहान्यायाधीवक्ता रमण श्रेष्ठले गम्भीर संवैधानिक व्याख्याको संवेदनशील प्रश्न भएकाले यसलाई बृहत् पूर्ण इजलासमा सुनुवाइ गरेर निरुपण गर्नुपर्ने माग गरेपछि इजलास र निवेदनक पक्षबीच केही समय सवाल जवाफ चलेको थियो । रिट निवेदनको तर्फबाट यस्तो माग भएपछि प्रधानन्यायाधीश चोलेन्द्रशमसेर राणाले बृहत् पूर्ण इजलासमा किन पठाउनु पर्यो भन्दै प्रतिप्रश्न गरेका थिए । राणाले पूर्ण इजलासमा पठाउँदा प्रक्रिया लम्बिने भन्दै संवैधानिक इजलासबाटै टुंगो लगाउनु उपयुक्त हुने धारणा राखेका छन् । संसद् विघटन मुद्दा पूर्ण इजलासमा लैजान माग : प्रधानन्यायाधीश र वकिलबीच सवालजवाफ न्यायाधीश कार्की इजलासमा नबसेपछि संवैधानिक इजलासको सुनुवाइ अवरुद्ध इजलासमा राय बाझिएको हकमा वा प्रधानन्यायाधीशले चाहेको खण्डमा बृहत् पूर्ण इजलासमा सुनुवाइ हुने व्यवस्था सर्वोच्च अदालतको नियमावलीमा रहेको श्रेष्ठले बताएका छन् । संसद विघटनविरुद्ध दर्जन जति रिट सर्वोच्चमा परेका छन्। गत पुस १० गते संवैधानिक इजालसले प्रारम्भिक सुनुवाइपछि संसद विघटन गर्नुपर्ने कारण देखाउ आदेश जारी गरेको थियो।"
"दुर्घटनामा एक जनाको मृत्यु, चार घाइते","उदयपुर : उदयपुरमा छुट्टाछुट्टै घटनामा दुई जनाको मृत्यु भएको छ भने अन्य चारजना गम्भीर घाइते भएका छन्। मंगलबार राती रौतामाई गाउँपालिका १ तालथुम्कि प्र२०१००१ त १०१७ नम्वरको ट्याक्टर दुर्घटना हुँदा चालक त्रियुगा नगरपालिका वडा नं ७ कालिखोलाका २० वर्षीय केशव विकको मृत्यु भएको हो। गाईघाटबाट रौतामाई गाउँपालिकाको नामेटारतर्फ जाँदै गरेको ट्याक्टर दुर्घटना भएको जिल्ला प्रहरी कार्यालय उदयपुरका प्रहरी नायव उपरीक्षक वेदप्रसाद गौतमले जानकरी दिए। दुर्घटनामा गम्भीर घाइते भएका अन्य चार जनालाई थप उपचारका लागि विराटनगर पठाइएको छ। दुर्घटनामा रौतामाई १ नामेटारका ४८ वर्षका कर्मध्वज तामाङ, २१ वर्षीय सन्तोष तामाङ, ३५ वर्षीया ज्ञानीमाया तामाङ १९ वर्षीया सिता तामाङ घाइते भएका डिएसपी गौतमले जानकारी दिए।"
वायु प्रदूषणबाट जोगाउन नागरिक प्रदर्शन (फोटोफिचर),"काठमाडौं : वायु प्रदूषण कम गर्न माग गर्दै बुधबार माइतीघरमा युवा प्रदर्शनमा उत्रिएका छन् । उपत्यकामा वायु प्रदूषणको लेभल उच्च भएको भन्दै बुधबार विभिन्न प्लेकार्डहरु बोकेर उनीहरु सडकमा आएका हुन्। जनस्वास्थ्य संकटकाल घोषणाको लागि ऐक्यबद्दता जनाउन हरिन नेपालद्वारा आयोजित कार्यक्रममा युवाहरुले सडकमै सुतेर प्रदर्शन गरेका थिए। उनीहरुले वायु प्रदूषणबाट जोगाउन सरकारले भूमिका खेल्नुपर्ने बताएका छन्। सोमबारदेखि मौसममा आएको बदलावसँगै काठमाडौं उपत्यकामा वायु प्रदूषणको मात्रा अत्यधिक बढेको वातावरण विभागले जनाएको छ। विभागले बालबालिका, वृद्धवृद्धा एवं दमखोकीजस्ता स्वासप्रश्वाससम्बन्धी र मुटुका बिरामीलाई घरबाहिर ननिस्किन अपिल गरेको छ। काठमाडौं उपत्यकाबाहेक तराई क्षेत्रका शहरहरु नेपालगन्ज र विराटनगरमा पनि वायु प्रदूषणको मात्रा उच्च पाइएको छ। काठमाडौंवासीले आँखा पोल्ने गरेको गुनासो गरेको चिकित्सक बताउँछन्। वायु प्रदूषण मौसममा पनि भर पर्ने भएकोले मौसम यस्तै भइरहे केहि समयसम्म प्रदूषण अझैं खराब हुने सम्भावना रहने हुनाले विशेष सावधानी अपनाउन वातावरण विभागले प्रेस विज्ञप्ति मार्फत अनुरोध गरेको छ। हेर्नुहोस् अन्नपूर्णकर्मी उमा बिष्टको क्यामरामा कैद भएका तस्बिरहरु"
विकासका नाममा मासिदै वरपिपल र चौतारा,"गोरखा : भीमसेनथापा गाउँपालिका ४ का बाँणागाउँमा गतवर्ष मर्मतसम्भार गरेर सुन्दर बनाइएका चौताराको बरपिपल स्थानीय सोम शाक्यले फाँडे र त्यहाँ घर बनाउन सुरु गरे । उनकै छिमेकी विमल शाक्यले पनि चौताराको बरको हाँगा फाँडे र त्यसभन्दा तल घर निर्माण गर्न सुरु गरे । प्राचीन सम्पदाको रुपमा रहेको चौतारा फाँडेकोप्रति असन्तुष्ट केही स्थानीयबासीले वडा कार्यालयमा उजुरी गरे । वडा कार्यालयले स्थानीयबासीको भेला आयोजना गर्यो तर कुनै कारबाही गरेन । चौतारा गाउँको शोभा र प्राचीन सम्पदा भएकाले यसको संरक्षण गर्नुपर्ने स्थानीयबासीको भनाइ छ । 'चौतारा भनेको गाउँको साँस्कृतिक धरोहर हो । तर अहिले धमाधम चौतारा फाँड्न थालिएको छ,' स्थानीय राम लामिछानेले भने, व्यक्तिको घर बनाउन सार्वजनिक सम्पदा मास्न पाइँदैन भनेर भेलामा सबैले बिरोध गरे तर वडाअध्यक्षले केही कारबाही गरेनन्, क्षमादान गरे ।' आयोजित भेलामा शाक्यद्वयले गल्ती स्वीकार पनि नगरेको, माफी पनि नमागेकोप्रति उनले आपत्ति प्रकट गरे । तर बिमल शाक्यले भने घर बनाउनुपर्ने भएकाले केही हाँगाहरु काट्न बाध्य भएको बताए । 'त्यहाँभन्दा अन्यत्र घर बनाउने उपयुक्त जग्गा नभएर त्यहाँ घर बनाउनु पर्यो । अनि पछि ठूलो क्षति हुनुभन्दा अहिले नै केही हाँगाहरु काटौँ भनेर काटिएको हो ।' वडाअध्यक्षसँग अनुमति लिएर काटिएको उनले बताए । आफूले थोरैमात्र हाँगा काट्न भनेकामा शाक्यद्वयले फेदैदेखि काटेको वडाअध्यक्ष मदन शाक्यले बताए । घरलाई असर गर्छ भनेर बुसकटिङ गर्न भनेको थिएँ, तर उहाँहरुले फेदैदेखि काट्नु भएछ,' उनले भने, 'त्यस विषयमा भेला गरेर उहाँहरुले गल्ती महशुस गरिसक्नु भएको छ ।' २०५४ सालमा स्थानीय रामप्रसाद शाक्यले बरपिपलको चौतारो मासेर घर बनाएपछि साबिक धावा गाविमा चौतारा फाँड्न सुरु गरिएको स्थानीयको भनाइ छ । चौतारा मासेर प्रभात माविको भवन निर्माण गरिएको छ । त्यस्तै आमभञ्ज्याङमा दुईवटा चौतारो मासेर बस्ती बसाइएको छ । राम्चेमा सार्वजनिक चौर मिचेर तीनवटा घर बनेका छन् भने गैराथोकमा सार्वजनिक चौरको आँप फाँडेर एकदुईजनाले व्यक्तिगत रुपमा लिलाम गरेका छन् । अहिलेसम्म कम्तिमा पनि १५ वटासम्म चौतारा फाँडिएको अर्का स्थानीय भीमप्रसाद सिम्खडा बताउँछन् । कतै रोड खन्ने नाउँमा, कतै स्कूल बनाउने नाउँमा, कतै विजुलीको लाइन विस्तार गर्ने नाउँमा, कतै घर बनाउने नाउँमा चौतारा मास्ने काम भइरहेको छ, उनले भने, कतै चौतारोको नाम निशाना छैन, कतै गाउँको शोभा दिने झ्याम्म परेको चौतारो फाँडेर खुँडे बनाइएको छ । विकास निर्माण गर्न चौतारा नै किन फाँड्नुपर्यो ? स्थानीय सरकारले सांस्कृतिक सम्पदाको संरक्षण गर्नुपर्ने उनले बताए ।"
दियालोबाट छुटकारा,"दैलेख : जिल्ला सदरमुकाम दैलेख बजारमा २०५३ असोजमा पहिलो पटक सडक पुग्यो। सडक पुगेसँगै हालको कर्णालीको राजधानी वीरेन्द्रनगरसँग सिधा सम्पर्क जोडियो। विकासका अन्य पूर्वाधारहरु भित्रिन थाले। सडक पुगेको आठ महिनापछि सदरमुकाममा राष्ट्रिय प्रसारण लाइनबाट बिजुली आइपुग्यो। २०५४ जेठबाट सदरमुकामबासीले राष्ट्रिय प्रसारण लाइनबाट बिजुली बाल्न पाएका हुन्। तर, सदरमुकामसँगै जोडिएको लाँकुरीका स्थानीय बासिन्दा सदरमुकामको झिलिमिली हेरेरै चित्त बुझाउँथे। सदरमुकाममा बिजुली बल्न थालेको २३ वर्षपछि लाँकुरीका स्थानीयले बत्ति बाल्न पाएका छन्। (साविक लाँकुरी गाविस) हालको डुङ्गेश्वर गाउँपालिका२ का सर्वसाधारणले सोमबारदेखि राष्ट्रिय प्रसारण लाइनबाट बिजुली बाल्न पाएका हुन्। वडाका सात सय ३१ मध्ये सात सय घरधुरीले सल्लाको दियालोबाट मुक्त भएर उज्यालो देख्न पाएका हुन्। यसअघि गाउँमा बिजुली नहुँदा सल्लाको दियालो र सोलार टुकी तथा अन्य वैकल्पिक व्यवस्था गर्न बाध्य हुनुपर्ने अवस्था रहेको स्थानीय उमा गुरुङ्ग बताउँछिन्। सदरमुकामको उज्यालो हेरेर गाउँमा कहिले बिजुली आउला भन्ने सोच्थ्यौं', गुरुङ्ग भन्छिन्, गाउँमा बिजुली पुग्दा अन्धकारमुक्त भएका छौं। हुन त उक्त वडाको उम गाउँमा २०४४ सालदेखि साना किसान परियोजनाको आर्थिक र ऋण सहयोगबाट लघु जलविद्युतबाट जिल्लामै पहिलो पटक बिजुली बलेको थियो। पेल्टिकसेटबाट सुरुमा एक हजार वाट विद्युत उत्पादन हुने जलविद्युतले उम गाउँका सिमित घरधुरीमा बत्ति बलेको थियो। लघु जलविद्युतले केही घरधुरीमा साँझपख बिजुली बाल्न मात्र पुग्थ्यो। अहिले भने वडाको ९५ प्रतिशत घरधुरीमा राष्ट्रिय प्रसारण लाइनबाट बिजुली पुगेको हो। सदरमुकामसँगै जोडिएको वडा भए पनि अन्धकार थियो, स्थानीय महेन्द्रकुमार बुढा भन्छन्, वडामा बिजुली आइपुग्यो, उद्योग व्यवसाय गर्न चाहनेले पनि लगानी बाहिर लैजान्थे, अब सहज हुने भयो। भरपर्दो विद्युत नहुँदा व्यवसाय सञ्चालन गर्न चाहनेले पनि व्यवसाय सञ्चालन गर्न सकेका थिएनन्। विद्युत सेवा पुगेपछि सबै खुसी भएका हुन्। साना उद्योग चलाउन खोज्नेले पनि लगानी गर्न सहज हुने स्थानीय नागरिकहरुको भनाइ छ। यति मात्रै होइन, धिपधिपे टुकीको उज्यालोमा पढ्न बाध्य विद्यार्थीले विद्युत्को उज्यालोमा पढ्न पाउनेछन्। जनकल्याण मावीमा कक्षा ११ मा अध्ययनरत बन्दना थापा भन्छिन्, गाउँमा विद्युत् सेवा आएसँगै विद्युत्को उज्यालोमा पढ्न पाइने भयौं। स्थानीय तहको निर्वाचनबाट निर्वाचित भएर आइसकेपछि वडामा विद्युतीकरणको पहल थालेको वडाध्यक्ष राजुकुमार खत्री बताउँछन्। निर्वाचित भइसकेपछि नेपाल विद्युत प्राधिकरणसँग समन्वय गरेर केहि बस्तीहरुमा विद्युत पुर्याएका थियौं, वडाध्यक्ष खत्रीले भने, अहिले सामुदायिक ग्रामीण विद्युतीकरण साझेदारी कार्यक्रमको २ करोड ७० लाख र दैलेख निर्वाचन क्षेत्र नं १ स्थानीय पूर्वाधार विकास साझेदारी कार्यक्रम मार्फत ३० लाख गरी ३ करोड रुपैयाँको लागतमा वडाका सबै टोल बस्तीमा विद्युत पुर्याउन सफल भएका छौं। स्थानीय तहको निर्वाचन हुनु अघि गाउँपालिकाभर २६ प्रतिशत क्षेत्रका नागरिकले मात्रै विद्युत उपभोग गरिरहेका थिए। तीन वर्षमा ७० प्रतिशत क्षेत्रमा विद्युतीकरण गरिएको गाउँपालिकाका अध्यक्ष नगेन्द्रबहादुर मल्लले बताए। आगामी दुई वर्षभित्र गाउँपालिकाका सबै वडाको अधिकांश क्षेत्रमा विद्युतीकरण गरिसक्ने लक्ष लिएको अध्यक्ष मल्लले बताए।"
विराटनगरमा वायु प्रदूषण खतराको तहमा,"विराटनगर : प्रदेश १ को राजधानी विराटनगर महानगरपालिकामा वायु प्रदूषणको अवस्था खतराको तह (रेड जोन) मा रहेको छ। काठमाडौंमा प्रदूषण अति खतरनाक विन्दुमा पुगिरहँदा विराटनगरमा पनि प्रदूषण खतराको तहमा पुगेको हो। वायु गुणस्तर सूचकांक (एयर क्वालिटी इन्डेक्सएक्यूआई) ० देखि ५० सम्मलाई स्वास्थ्यका हिसाबले अति उत्तम मानिन्छ र ५० देखि १ सयसम्मलाई सामान्य मानिन्छ। १०१ देखि १५० सम्मलाई खतराको सीमामा र १५१ देखि २०० सम्मलाई रेड जोन अर्थात स्वास्थ्यका हिसाबले खतरा रहेको भन्ने बुझिन्छ। विराटनगरको एक्यूआई मंगलबार १९४ र बुधबार बिहान १६९ रहेको डिभिजन वन कार्यालय मोरङका सूचना अधिकारी रामलखन ठाकुरले जानकारी दिए। उनका अनुसार एक्यूआई उकालो लाग्नुनै वायु प्रदूषण बढ्नु हो। ठाकुरले केही दिनयता चिसो धेरै भएको, लामो समयदेखि वर्षा नभएको, धुलो र धुँवा अत्याधिक रहेको तथा सडक र उद्योग कलकारखानामा पनि मुभमेन्टबढेकाले प्रदूषण खतराको तहमा पुगेको जानकारी दिए। प्रदूषण खतराको तहमा छ। तह पार गरिनसकेकाले धेरै खतराको अवस्था चैं आइहालेको छैन, उनले भने, तर मौसम केहीदिन यस्तै रहने हो भने अति नै खतराको अवस्था पनि आउनसक्छ। अहिलेको अवस्थालाई सामान्य नठानिकन सबै सचेत रहनु राम्रो हुन्छ। ठाकुरका अनुसार प्रदूषणका हिसाबले अहिले विराटनगरका बासिन्दा खतराको विन्दुमा छन्। केही दिनदेखि बादलले सूर्यलाई छेकेजस्तो विराटनगरको आकाश धुम्म छ। घाम लाग्न सकेको छैन। यसलाई विज्ञहरुले प्रदूषणकै असर भनेका छन्। बादल लागेर आकाश धुम्म भएकोभन्दा पनि प्रदूषणले यस्तो गराएको उनीहरुको भनाइ छ। वायु प्रदूषणको अवस्था पत्ता लगाउने डिस्प्ले विराटनगर ३ स्थित डिभिजन वन कार्यालयमा छ। संघीय सरकार अन्तर्गतको वातावरण विभागले गत वर्षको साउनदेखि वायु प्रदूषण मापन गर्ने डिस्प्ले राखेको हो। यसअघि विराटनगर महानगरपालिकाको वातावरण महाशाखाले हेर्दै आए पनि अहिले त्यसलाई वन कार्यालयमा राखेर प्रदूषणको अवस्था मापन गर्ने काम भइरहेको छ। सहायक वन अधिकृतसमेत रहेका ठाकुरले विशेष गरेर एक्यूआई गर्मी महिनामा कम र जाडो महिनामा बढी देखिने गरेको पनि बताए। विराटनगरमा बढ्दो सवारी चाप, उद्योग कल कारखाना र विकास निर्माणका कामबाट निस्किएको धुँवा धुलो, फोहोरमैला लगायतका कारणले पनि वायु प्रदूषण ह्वात्तै बढेको हुनसक्ने उनको भनाइ छ। उनका अनुसार कोरोना भाइरसको संक्रमणका कारण गरिएको लकडाउनका बेला उद्योग कलकारखाना बन्द हुनुका साथै सवारी साधन नचलेकाले एक्यूआई कम थियो। पछिल्लो समय बढेको धुलो र धुँवाका कारण वायु मण्डलमा धेरै असर परेको ठाकुरले बताए। यसरी प्रदूषण बढ्दै जाने हो भने जनस्वास्थ्यमा गम्भीर समस्या निम्तन्छ। विशेष गरेर वृद्धवृद्धा, बालबालिका, गर्भवती तथा मुटु, दम लगायतका स्वास्थ्य सम्बन्धी पुरानो समस्या भएकाहरु बढी जोखिममा रहन्छन्, उनी भन्छन्, सबैले सावधानी अपनाउनूको विकल्प छैन। वायु प्रदूषण बढाउने खालका गतिविधी कम गर्दै लैजानु पर्छ। प्रदूषण स्वास्थ्यका दृष्टिकोणले अतिनै जोखिम र हानिकारक हुने भएकाले गम्भीर बन्नुको विकल्प नभएको ठाकुरले दोहोर्याए। खस्किएको वायुले कोरोना संक्रमितलगायत श्वासप्रश्वासमा समस्या भएका व्यक्तिहरुलाई बढी असर पुर्याउने विज्ञहरुको भनाइ छ। ठाकुरले विशेष गरेर बिहान र बेलुकाको समयमा प्रदूषण अत्याधिक बढ्ने गरेका कारण घरबाहिर निस्किँदा विशेष सावधानी अपनाउनुपर्नेमा जोड दिए।"
मोटरसाइकल चोरी गर्ने गिरोहका सदस्य पक्राउ,"चितवन : जिल्ला प्रहरी कार्यालयले मोटरसाइकल चोरी गर्ने गिरोहका चार जनालाई पक्राउ गरेको छ। चोरीका मोटरसाइकल बिक्री गर्दै गर्दा उनीहरुलाई पक्राउ गरिएको हो। जिल्ला प्रहरी कार्यालयले बिहीबार भरतपुरमा पत्रकार सम्मेलनको आयोजना गरी पक्राउ परेकालाई सार्वजनिक गरेको छ। पक्राउ पर्नेमा भरतपुर महानगरपालिका८ का २८ वर्षीय वसन्तकुमार गुरुङ, वडा नं ९ का २१ वर्षीय मेलोन सुनार, वडा नं ११ का १८ वर्षीय शिव विक र गोर्खाको भीमसेन थापा गाउँपालिका वडा नं ५ घर भई भरतपुर८ बस्ने ३७ वर्षीय नवराज श्रेष्ठ रहेका छन्। उनीहरुलाई प्रहरीले चोरीका तीन थान पल्सर मोटरसाइकल र एक थान स्कुटरसहित पक्राउ गरेको हो। उनीहरु जिल्लाका विभिन्न ठाउँबाट पक्राउ परेको प्रहरीले जनाएको छ। जिल्ला प्रहरी कार्यालयका प्रमुख प्रहरी उपरीक्षक नान्तीराज गुरुङले घरमा राखिएका सवारीसाधन चोरी गरेर नम्बर प्लेट फेरेर बिक्री गर्दै गर्दा उनीहरुलाई पक्राउ गरेको जानकारी दिए। मोटरसाइकल चोरी गर्ने गिरोहका अन्य व्यक्ति अझै जिल्लामा रहेको भन्दै उनले उनीहरुको खोजी कार्य भइरहेको बताए। पक्राउ परेकालाई मुलुकी अपराध संहिता २०७४ परिच्छेद २० दफा २४२ को उपदफा २ बमोजिम तीन वर्ष कैद र रु ३० हजारसम्म जरिवाना मागसहित अदालतमा मुद्दा दर्ता गरिएको गुरुङले जानकारी दिए।"
सेनाको गाडीले मोटरसाइकललाई ठक्कर दिँदा एक जनाको मृत्यु,राजविराज : पूर्वपश्चिम राजमार्गअन्तर्गत सप्तरीको रुपनी चौकमा सेनाको गाडीले बुधबार दिउँसो मोटरसाइकललाई ठक्कर दिँदा एक जनाको मृत्यु भएको छ। मृत्यु हुनेमा मोटरसाइकल चालक सप्तरी अग्निसाइर कृष्णसवरण गाउँपालिका२ का ६५ वर्षीय रामचन्द्रप्रसाद चौधरी थारू रहेको प्रहरी नायब उपरीक्षक भुवनेश्वर साहले जानकारी दिए। ठक्करबाट गम्भीर घाइते भएका चौधरीको उपचारका लागि गजेन्द्रनारायण सिंह अस्पताल राजविराजतर्फ ल्याउने क्रममा बाटोमै मृत्यु भएको जिल्ला प्रहरी कार्यालयले जनाएको छ। अदलीबदली गर्नका लागि सूर्य दल गण विराटनगरबाट भैरवदल गण ललितपुरका लागि ३२ जनासहितको टोली लिएर हिँडेको बा१ग १९८१ नंको नेपाली सेनाको वानटनले सोही दिशाबाट जाँदै गरेको स५प ५०७६ नंको मोटरसाइकललाई ठक्कर दिँदा मोटरसाइकल चालक चौधरीको मृत्यु भएको प्रहरी नायब उपरीक्षक साहले बताए। सेनाको गाडी चालक सुनसरीको धरान उपमहानगरपालिका१७ का ३७ वर्षीय मनिषराज राईलाई प्रहरीले नियन्त्रणमा लिएको छ भने घटनाबारे थप अनुसन्धान भइरहेको जिल्ला प्रहरी कार्यालय सप्तरीले जनाएको छ।
पश्चिमी वायुको प्रभाव : कतै हिमपात त कतै वर्षाको संभावना,काठमाडौं : नेपालमा पश्चिमी वायुको प्रभाव कायमै रहेको जल तथा मौसम पूर्वानुमान महाशाखाले जनाएको छ । पश्चिमी वायुको कारणले केही दिनयता मौसममा परिवर्तन देखिएको हो। अहिले देशभर आंशिकदेखि सामान्य बदली भइरहेको छ। हाल सुदूरपश्चिम प्रदेश र प्रदेश १ मा आँशिक देखि सामान्य बदली रही लुम्बिनी प्रदेश र प्रदेश २ का तराई भूभागका थोरै स्थानमा हुस्सुकुहिरो लागेको छ । जल तथा मौसम पूर्वानुमान महाशाखाका अनुसार बुधबार सुदूरपश्चिम र कर्णाली प्रदेशमा सामान्य बदली र केही स्थानमा हल्का वर्षाको संभावना रहेको छ। अन्य बाँकी प्रदेशहरुमा भने आंशिक बदली रहनेछ। साथै देशका उच्च पहाडि तथा हिमाली भूभागका एक वा दुई स्थानमा हल्का हिमपातको संभावना रहेको छ। बुधबार राती भने पहाडी भूभागमा आंशिक बदली रहि एक वा दुई स्थानमा हल्का वर्षाको संभावना रहेको छ। पश्चिमी उच्च पहाडी तथा हिमाल क्षेत्रमा पनि हिमपातको संभावना छ। यस्तै बिहीबार पहाडी भूभागमा आंशिक बदली रही अन्य भूभागमा मौसम सामान्यतया सफा रहनेछ। बिहीबार राती भने सुदूरपश्चिम प्रदेशमा आंशिक बदली रही अन्य भूभागमा मौसम सामान्यतया सफा रहनेछ। प्रदेश १ र सुदूरपश्चिम प्रदेशमा शुक्रबार आंशिक बदली रही अन्य भूभागमा मौसम सामान्यतया सफा रहने जल तथा मौसम पूर्वानुमान महाशाखाकाले जनाएको छ। शुक्रबार राती भने बागमती लुम्बिनी र सुदूरपश्चिम प्रदेशमा आंशिक बदली रही अन्य भूभागमा मौसम सामान्यतया सफा रहनेछ। यस्तै देशका उच्च पहाडी तथा हिमाली भूभागमा हल्का हिमपात र सुदूरपश्चिम प्रदेश र कर्णाली प्रदेश पहाडी भूभागहरुमा हल्का वर्षाको संभावना रहेकाले यात्रा गर्दा सावधानी अपनाउन जल तथा मौसम पूर्वानुमान महाशाखाले अनुरोध गरेको छ। हल्का वर्षा र हिमपातले तापक्रममा हल्का गिरावट आइ देशैभरी चिसो बढ्ने संभावना रहेकाले चिसोबाट बच्न आवश्यक सतर्कता अनाउन पनि महाशाखाले अपिल गरेको छ।
माघ १ देखि भक्तपुर नगरका सबै विद्यालय खुल्ने,"भक्तपुर : जिल्लाको भक्तपुर नगरपालिकाले माघ १ गतेदेखि आफ्नो नगर क्षेत्रभित्रका सम्पूर्ण विद्यालयलाई सम्पूर्ण कक्षा सञ्चालन गर्न अनुमति दिएको छ। नपाले यसअघि गएको पुस १ गतेदेखि ८, ९ र १० कक्षा आलोपालो चलाउन स्वीकृति दिएको थियो। माथिल्लो तह सञ्चालन गर्न दिएको एक महिनापछि माघ १ गतेदेखि सबै कक्षा सञ्चालन गर्न नपाले अनुमति दिएको हो। नगर प्रमुख सुनिल प्रजापतिको अध्यक्षतामा बसेको नगर शिक्षा समितिले नगर क्षेत्रभित्रका सामुदायिक तथा निजी एवं संस्थागत विद्यालयलाई सम्पूर्ण कक्षा सञ्चालन गर्न दिने निर्णय गरेको हो। कोरोना भाइरस संक्रमणको कारण लामो समयसम्म विद्यालय बन्द भई विद्यार्थीहरूको पठनपाठनमा प्रत्यक्ष असर परिरहेको कुरालाई ध्यानमा राखी विद्यालय सञ्चालन गर्ने निर्णय गरिएको प्रमुख प्रजापतिले जानकारी दिए। उनका अनुसार अभिभावकहरूको पूर्वस्वीकृति, व्यवस्थापन समितिको निर्णय र पूर्वतयारी तथा कार्ययोजना बनाई बाल विकासदेखि कक्षा १२ सम्मका कक्षाहरू सञ्चालन गर्न गराउन विद्यालयहरूलाई अनुमति दिने निर्णय गरिएको हो। निर्णयानुसार विद्यालय सञ्चालनको क्रममा विद्यार्थी तथा शिक्षककर्मचारीहरूमा कोरोना भाइरस संक्रमणसम्बन्धी कुनै समस्या देखिएमा आवश्यकताअनुसार विद्यालय पूरै वा आंशिक बन्द गर्न नगर शिक्षा शाखाले निर्देशन दिन सक्ने छ। माथिल्लो तहका तीनवटा कक्षा आलोपालो सञ्चालन गर्न गराउन शिक्षा विज्ञान तथा प्रविधि मन्त्रालयबाट स्वीकृत विद्यालय सञ्चालनसम्बन्धी कार्यढाँचा२०७७ बमोजिम स्वास्थ्य सुरक्षासम्बन्धी मापदण्ड पालना गर्न विद्यालयलाई आग्रह गरिएको थियो। भक्तपुर नगर क्षेत्रमा ५७ वटा निजी एवं संस्थागत र ३५ वटा सामुदायिक गरी ९२ वटा विद्यालय छन्। कोरोना भाइरस संक्रमणका दृष्टिले भक्तपुर नपा जिल्लाकै तेस्रो सर्वाधिक संक्रमित रहेको नगरपालिका हो। यहाँ सोमबारसम्म एक हजार ७ सय ५६ जनामा कोरोना भाइरस संक्रमण पुष्टि भएको छ। जसमध्ये १३ पुरुष र १० महिला गरी २३ जना सक्रिय संक्रमित रहेको स्वास्थ्य कार्यालय भक्तपुरले जनाएको छ। कार्यालयका अनुसार कोरोना भाइरस संक्रमणका कारण मृत्यु हुने जिल्लावासीमा भक्तपुर नपाकै सबैभन्दा बढी छन्। यहाँका २९ पुरुष र १६ महिला गरी ४५ जनाको कोरोना भाइरस संक्रमणका कारण मृत्यु भएको छ।"
धर्म प्रचार गर्ने विदेशी निष्काशित,"काठमाडौं : गृह मन्त्रालयले प्रवेशाज्ञा (भिसा) दुरुपयोग गरी इसाई धर्म प्रचारमा संलग्न बेल्जियमका एक दम्पतीलाई निष्काशन गरेको छ । उनीहरूले ललितपुरस्थित पाटन संयुक्त क्याम्पसमा अध्ययनका लागि भिसा लिएका थिए । मन्त्रालयको पुस १६ को सचिवस्तरीय निर्णयले वाल्टर स्भेन र लुसिन इभेलियनलाई पाँच वर्ष नेपाल प्रवेशमा प्रतिबन्ध लगाई निष्काशन गरेको हो । अध्यागमन विभागका महानिर्देशक रमेशकुमार केसीले उनीहरु अर्काे साता (पुस २६) मा फर्किन लागेको जानकारी दिए । स्भेन र इभेलियन दम्पतीले हवाई टिकटलगायत आवश्यक कागजपत्र विभागमा पेस गरेका छन् । धर्म प्रचार गरेको पुष्टि भएपछि निष्काशन गर्न प्रक्रिया अघि बढाउन लाग्दा उनीहरूले अध्यागमनका कर्मचारीलाई अदालत जाने धम्की दिएका थिए । धर्म प्रचार र परिवर्तन गराउँदै हिँड्नु नेपालको संविधानविपरित भएकाले निष्काशन गर्नुको विकल्प नरहेको भनेपछि उनीहरू विभागले तोकेको जरिवाना तिर्न तयार भएका थिए । त्यसपछि विभागले निष्काशन प्रक्रिया अघि बढाउन उनीहरुको विस्तृत विवरण मन्त्रालयमा पठाएको थियो । मन्त्रालयले विभागको प्रस्ताव सदर गरेको हो । कसैको धर्म परिवर्तन गराउने वा अर्काको धर्ममा खलल पार्ने काम, व्यवहार गर्न वा गराउन नहुने संविधानमा उल्लेख छ । मन्त्रालयले यसअघि फिलिपिन्स, जापान, अस्ट्रेलियालगायतका ७ विदेशीलाई धर्म प्रचारमा संलग्न भएको पुष्टि भएपछि निष्काशन गरेको थियो । पाटन क्याम्पसमा अध्ययन गर्न भिसा लिएका पछिल्ला दुई विदेशी २०७५ सालदेखि पाँचथर फिदिममा बस्दै आएका थिए । जिल्ला प्रशासन कार्यालय पाँचथरले उनीहरूको शंकास्पद गतिविधिबारे मन्त्रालयको शान्ति सुरक्षा महाशाखामा पत्राचार गरेको थियो । शिक्षा विज्ञान तथा प्रविधि मन्त्रालयले अध्ययन भिसाका लागि विभागमा सिफारिस गरेको थियो । सन २०१४ मा पर्यटक भिसा लिएर पहिलो पटक नेपाल आएका उनीहरूले पटकपटक पर्यटक र अध्ययन भिसा लिएको देखिन्छ । उनीहरुले पाँचथरलाई आधार क्षेत्र बनाई जिल्लाका फिदिम नगरपालिका, फाल्गुनन्द गाउँपालिका र त्यस आसपासका क्षेत्रमा इसाइ धर्म प्रचार गर्दै आएको अनुसन्धानबाट खुलेको छ । उनीहरूले पैसाको प्रलोभनमा आर्थिक अवस्था कमजोर भएका समुदायमा गएर धर्म परिवर्तन गराउन बाध्य पार्दै आएको अनुसन्धानमा खटिएका एक अधिकृतले वताए । पाटन क्याम्पसमा स्नातक तहमा भर्ना भए पनि तीन वर्षदेखी पाँचथरमा बस्दै आएका थिए । वाल्टर स्भेन पास्टर हुन् । वाल्टरले पाँचथरमा विभिन्न खेलकुदका कार्यक्रम आयोजना गर्ने र त्यस्ता कार्यक्रमबाट पनि प्रत्यक्ष समुदायमा गएर इसाइ धर्म परिवर्तन गराउँदै आएका थिए । खेलुकुदका कार्यक्रम गराउने र वाध्यवादन सिकाउने वहानामा बेल्जियन दम्पतीले सहजै आर्थिक अवस्था कमजोर भएको समुदायमा पुगि विभिन्न प्रलोभनमा पारी इसाइ धर्म परिवर्तन गराउन बाध्य पार्दै आएका थिए । भिसा दुरुपयोग गरि विदेशी नागरिक धर्म प्रचारलगायत शंकास्पद गतिविधिमा संलग्न हुन थालेपछि विभागले प्रभावकारी अनुगमन गर्ने तयारी गरेको छ ।"
संसद विघटनविरूद्ध परेका रिटमा सुनुवाइ जारी,"काठमाडौं : संसद विघटनविरुद्धका रिटमाथि सर्वोच्च अदालतमा सुनुवाइ सुरु भएको छ। कारण देखाउ आदेशअनुसार राष्ट्रपति, प्रधानमन्त्री र सभामुखबाट लिखित जबाफ आएपछि सर्वोच्चको संवैधानिक इजलासमा सुनुवाइ सुरु भएको हो। संसद विघटनविरुद्ध दर्जन जति रिट सर्वोच्चमा परेका छन्। गत पुस १० गते संवैधानिक इजालसले प्रारम्भिक सुनुवाइपछि संसद विघटन गर्नुपर्ने कारण देखाउ आदेश जारी गरेको थियो। रिटमाथिको सुनुवाइका लागि प्रधानन्यायाधीश चोलेन्द्रशमशेर जबरा नेतृत्वमा न्यायाधीशहरू हरिकृष्ण कार्की, विश्वम्भरप्रसाद श्रेष्ठ, अनिलकुमार सिन्हा र तेजबहादुर केसी सम्मिलित संवैधानिक इजलास गठन भएको छ। सुनुवाइको पहिलो चरणमा रिट निवेदक पक्षबाट वकिलहरूले वहस गर्नेछन्। त्यसपछि विपक्षीबाट सरकारी वकिलहरूले जबाफ दिने अनि एमिकस क्युरीबाट पनि बहस हुनेछ। बहस सकिएपछि इजालसले लिखित रुपमा बहस नोट समेत मगाएर अध्ययन गर्नेछ। संसद विघटनविरुद्धका रिटमा आजदेखि सुनुवाइ : कहिले लाग्ला टुंगो ?"
