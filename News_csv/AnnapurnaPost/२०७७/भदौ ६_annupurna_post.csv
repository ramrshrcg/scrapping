शीर्षक,विवरण
शैक्षिक सत्र सुरु भएको घोषणा गर्न शिक्षा मन्त्रालयलाई सुझाव,"काठमाडौं : स्थानीय तहका प्रमुखहरुले शैक्षिक सत्र सुरु भएको घोषणा गर्न शिक्षा मन्त्रालयलाई सुझाव दिएका छन्। शिक्षामन्त्री गिरीराजमणि पोखरेलसँगको अन्तरक्रियामा उनीहरुले यस्तो सुझाव दिएका हुन्। कोभिड १९ को संक्रमणपछि विद्यालय शिक्षामा पारेको प्रभाव र भविष्यमा अवलम्बन गर्नुपर्ने उपायबारे सुझाव संकलन गर्न मन्त्री पोखरेलले प्रदेश नम्बर एक, दुई, बागमती तथा पाँच नम्बरका सामजिक विकास मन्त्रालयका अधिकारी, प्रमुख, प्रमुख कार्यकारी अधिकृत, शिक्षा शाखाका प्रमुख, शिक्षा विकास तथा समन्वय इकाईका प्रमुख लगायतसँग छलफल गरेका थिए। छलफलको क्रममा उनीहरुले शैक्षिक सत्र सुरुवात भएको घोषणा गर्न सकिएमा विद्यार्थीको सिकाइमा उतप्रेरणा जाग्ने तथा शिक्षकलाई जसरी पनि विद्यालय पुग्नैपर्ने बाध्यता हुने बताएका थिए। कोभिडका कारण घर गएका तर लकडाउनका कारण सम्बन्धित विद्यालय भएको ठाउँसम्म पुग्न नसकेको शिक्षकलाई यात्राको लागि सहजीकरण गरिदिन पनि उनीहरुले पोखरेललाई अनुरोध गरेका थिए। कोभिडको संक्रमणको अवस्था हेरेर विद्यालय सञ्चालन गर्ने वा नगर्ने निर्णय अधिकार स्थानीय तहलाई नै दिंदा उपयुक्त हुने सहभागीको राय थियो। सरकारले सुरु गरेको वैकल्पिक माध्यमको पढाइ सबै ठाउँमा प्रभावकारी हुन नसकेको उनीहरुको भनाइ थियो। यो विधिको पढाइमा स्थानीय तहले विद्यालयमार्फत विद्यार्थीलाई उपलब्ध गराएको स्व अध्ययन सामग्री बढी प्रभावकारी भएको पनि उनीहरुले बताएका थिए। सो अवसरमा मन्त्री पोखरेलले कोभिडको कारण अवस्था प्रतिकुल रहे पनि विद्यार्थीको सिकाइलाई निरन्तरता दिनु अपरिहार्य रहेको बताए। विद्यार्थीसँग प्रत्यक्ष साक्षात्कार गरेर पढाउन कठिन भएकोले अहिलेको अवस्थामा वैकल्पिक विधिलाई नै प्रभावकारी बनाउनुपर्ने पोखरेलको भनाइ थियो । पाठ्क्रमले तोकेको भार घटाएर वा अन्य विकल्प अपनाएर भएपनि शैक्षिक सत्र खेर जान नहुने पोखरेलले बताए। उनका सचिवालयका अनुसार अनय प्रदेशका जिम्मेवार निकायसँग छलफल गरेर निर्णय गरिने छ।"
मुम्बइ हमलाका मास्टरमाइन्डलाई पाकिस्तानले लगायो प्रतिबन्ध,"इस्लामाबाद : पाकिस्तानले विश्व आतंकवादी जकिउर रेहमन लखभीमाथि आर्थिक प्रतिबन्ध लगाएको छ । मुम्बइ आक्रमणका मास्टर माइन्ड मानिएका रेहमनलाई उक्ट घटनाको एक दशकपछि यस्तो प्रतिबन्ध लगाएको हो । मुम्बइ आक्रमण भारतको त्यस्तो गम्भीर घटना हो, जहाँ १ सय ६० भारतीय मारिनुका साथै ३ सय घाइते भएका थिए । कारवाहीको दायरामा ल्याउन भारतले गर्दैआएको मागलाई लामो समयसम्म बेवास्ता गरेको पाकिस्तानले हाल प्रतिबन्ध लगाएको हो । मुम्बइ विस्फोटपछि लाखभी पाकिस्तानी जेलमा परे पनि पछि जमानतमा रिहा भएका थिए । यद्यपि भारतले मुम्बइ हमलामा उनको संलग्नता रहेको प्रमाण पेश गरेको थियो । उनीसँगै अर्का योजनाकार भनिएका हफिज सइदलाई पनि नजरबन्दमा राखिएको थियो । हाल पाकिस्तानले लखभीका लागि देशबाहिर जान पनि रोक लगाएको छ ।"
संक्रमित भन्छन् : आइसोलेसनभन्दा गोठ सफा हुन्छ,"जनकपुरधाम : खाजामा च्यूराभुजा र पातलो पानीजस्तो तरकारीको झोल दिएपछि संक्रमितले धनुषाको गंञ्गुली स्थित आइसोलेसनबाट धमाधम भिडियो फुटेज र फोटो समाजिक सञ्जाल राखिरहेका छन्। उक्त भिडियो र फोटो भाइरल बन्दै छ। आइसोलेसन सुधारको मागसहित कोभिड पोजिटिभ स्टाफ नर्स, अनमी तथा अस्पतालकै कर्मचारीले आन्दोलन गरे। त्यसलगत्तै प्रदेश सरकारका एक मन्त्रीले र उपचारमा खटिएका चिकित्सकले खाजा र खानामा सुधार ल्याउने आश्वासन दिए। तर भोलिपल्टै पुनः आइसोलेसनका बिरामीलाई बासी तरकारी खुवाइयो। आइसोलेसन भवन बाहिरबाट पर्खालसहित रङरोगन गरिएको झट्ट हेर्दा आकर्षक र भव्य छ। भित्रको सेवा सुविधा राम्रै मानेर कोभिड बिरामी भित्र पस्छन् तर भित्रको अवस्थाले बिरामी निकै कष्ठ भोगिरहेका छन्। आइसोलेसन कोठाभित्र नपुग्दै भद्रगोल व्यवस्थापन देखेर नयाँ आउने संक्रमित झस्किन्छन्। गत चैत १४ देखि क्वारेन्टाइनबाट आइसोलेसनमा परिणत गरिएको धनुषाको नगराइन नगरपालिका गंगुली स्थित मिथिला आयुर्वेद मेडिकल कलेज तथा अनुसन्धान केन्द्रमा खाना र खाजाको कुरै छोडौं बस्नसमेत समस्या भएको संक्रमित राकेश साहले बताए। प्रदेश सरकारले सञ्चालन गरेको आइसोलेसनमा न समयमा खाना पाइन्छ, न त खाजा नै। दिएको खाना पनि खान सकिंदैन । झन शौचालय त गइसक्नु हुँदैन। संक्रमण पुष्टि भएकाको विशेष हेरचाह, चिकित्सकीय निगरानी र स्वस्थ्यसफासुग्घर वातावरण हुनुपर्ने हो तर सञ्चालित आइसोलसनमा महिनौंदेखि झाडुसमेत नलागेको संक्रमित सन्तोष ठाकुरले बताए। उनले भने, आइसोलेसनमा महिनौंदेखि सरसफाइ भएको छैन, फोहोरकै बीचमा ओछ्यान लगाएर बस्न बाध्य बनाइएको छ। केही संक्रमितले आफ्नै घरबाट ल्याएको झुल र तन्ना ओछ्याएर सुत्छन् भने केहीले भुइँमै सुत्नुपर्ने बाध्यता छ। लाइन रहुन्जेल पंखा चल्छ, लाइन कटेपछि लामखुट्टेले टोकेर हैरान पारिदिन्छ। गोठमा बसेको भन्दा पनि खराब अनुभव भएको उनले बताए । 'गोठमा त बरु सधैं सफाइ हुन्छ, तर यहाँ हुँदैन। गाईगोरुले जस्तै खाने खाना खानुपर्छ । पौष्टिक आहारको कुरै छोडौं, पानी तताउने सुविधा पनि छैन, ठाकुरले गुनासो गरे। उच्च रक्तचाप र दमका दीर्घरोगी रहेका धनुषाको मिथिला बिहारी नगरपालिका ५ का ७५ वर्षीय वृद्ध खाट वरिपरि थुप्रिएको फोहोरकै डंगुरमा दिन बिताइरहेका छन्। उनले भने, यहाँ त दिनप्रतिदिन झनै बिरामी पर्न थालेको छु, चारैतिर फोहोर छ। खाना खाने लायकै हुँदैन। उच्च रक्तचापले टाउको दुख्छ, हातखुट्टा पोल्छ, बेचैन हुन्छु, डाक्टर बोलाउँदा कसैले सुन्दैनन्, उनले पीडा पोखे। मिथिला बिहारी नगरपालिकाकै अर्का संक्रमित मधुमेह रोगी हुन्। तर मधुमेह झनै बढाउने खाना खान बाध्य रहेको सुनाए। उनले भने, डाक्टरले आलु, बन्दा नखान भनेका छन् तर यहाँ रातदिन आलु, बन्दा र भिन्डीकै तरकारी खानुपरेको छ। दुई दिन कराएपछि मात्र रोटी खान पाएको छु। गञ्गुली आइसोलेसनका इन्चार्ज सन्तोष ठाकुर भने प्रत्येक संक्रमितलाई घरमा जस्तै खाना खुवाउन सम्भव नभएको बताउँछन्। कोरोनाविरुद्ध प्रवर्द्धनात्मक, नियन्त्रणात्मक, व्यवस्थानात्मक र उपचारात्मक तरिका अपनाउने नाममा लगभग ३ अर्ब खर्च गरे पनि क्वारेन्टाइन र आइसोलेसनमा उपचार नपाएर दिनदिनै संक्रमितले मृत्युवरण गरिरहेका छन्।"
काठमाडौं उपत्यकामा थप २१६ जनामा कोरोना संक्रमण पुष्टि,"काठमाडौं : पछिल्लो २४ घण्टामा काठमाडौं उपत्यकामा थप २१६ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप २१६ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। काठमाडौंमा १६०, ललितपुरमा ६ र भक्तपुरमा ५० जनामा कोरोना भाइरस संक्रमण पुष्टि भएको मन्त्रालयका प्रवक्ता डागौतमले जानकारी दिए।"
उपत्यकामा २१६ सहित २४ घण्टामा ६३४ जनामा कोरोना पुष्टि,"काठमाडौं : पछिल्लो २४ घण्टामा ६३४ जनामा कोरोना भाइरस (कोभिड१९) संक्रमण पुष्टि भएको छ। देशभरका प्रयोगशालामा १२५१९ स्वाब परीक्षण ६३४ जनामा कोरोना पुष्टि भएको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। योसहित संक्रमितको संख्या ३१ हजार १ सय १७ पुगेको स्वास्थ्य मन्त्रालयका प्रवक्ता गौतमले बताए। २४ घण्टामा जम्मा १ सय २४ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १८ हजार ३ सय ५० जना पुगेको छ। त्यस्तै पछिल्लो २४ घण्टामा काठमाडौं उपत्यकामा थप २१६ जनामा कोरोना भाइरस (कोभिड१९) संक्रमण पुष्टि भएको छ। काठमाडौंमा १६०, ललितपुरमा ६ र भक्तपुरमा ५० जनामा कोरोना भाइरस संक्रमण पुष्टि भएको मन्त्रालयका प्रवक्ता डागौतमले जानकारी दिए। पछिल्लो २४ घण्टामा देशभरका प्रयोगशालामा गरी १२ हजार ५१९ नमूना परीक्षण गरिएको थियो। हालसम्म पाँच लाख ९२ हजार ७१८ पिसीआर परीक्षण गरिएको छ। पछिल्लो २४ घण्टामा कोरोना जितेर घर फर्कनेको सङ्ख्या १२६ रहेको छ भने हालसम्ममा १८ हजार ३५० जना सङ्क्रमबाट मुक्त भएका छन्। देशभरमा क्वारेन्टिनमा रहनेको सङ्ख्या ११ हजार ६५८ रहेको छ। त्यसैगरी १३५ जना आइसीयूमा उपचारत छन् भने १२ जनाले भेन्टिलेटरमा रही उपचार गराइराखेका मन्त्रालयले जानकारी गराएको छ। अहिलेसम्म मुस्ताङ, म्याग्दी र हुम्ला सङ्क्रमणरहित रहेका छन् भने मोरङ, पर्सा, महोत्तरी, रौतहट, सर्लाही र काठमाडौँमा ५०० भन्दा बढीको सङ्ख्यामा बिरामी रहेका मन्त्रालयले जानकारी गराएको छ। कोरोना परीक्षण गर्न स्वाब दिएपछि पनि खुलेआम हिँडेको भन्दै मन्त्रालयले नतिजा नआएसम्म क्वारेन्टिनमा बस्न आग्रह गरेको छ। छ वर्षीया बालिकासहित थप नौको मृत्यु पछिल्लो २४ घण्टामा कोभिड१९ का कारण थप नौ जनाको मृत्यु भएसँगै देशभरमा सङ्क्रमणका कारण मृत्यु हुनेको सङ्ख्या १४६ पुगेको छ। पछिल्लो विवरणअनुसार मृत्यु हुनेमा सुनसरीमा छ वर्षीया बालिकासहित एक पुरुष रहेका छन्। पर्सामा तीन पुरुषसहित बारा, सिरहा, मकवानपुर र भक्तपुरमा एकएक पुरुषको कारोनाका कारण मृत्यु भएको छ।"
नेकपा कार्यदलले ओलीप्रचण्डलाई बुझायो यस्तो रिपोर्ट,"काठमाडौं : नेपाल कम्युनिस्ट पार्टी (नेकपा)को आन्तरिक विवाद मिलाउन गठित कार्यदलले आफ्नो काम सम्पन्न गरेर रिपोर्ट बुझाएको छ। शनिबार साँझ प्रधानमन्त्रीसमेत रहेका अध्यक्ष केपी ओली र अर्का अध्यक्ष पुष्पकमल दाहाल प्रचण्डलाई कार्यदलले रिपोर्ट बुझाएको हो। लगभग मिल्यो नेकपा विवाद नेकपा कार्यदलले काम थाल्यो : पहिलो बैठकले बनायो मिडियासँग नबोल्ने आचारसंहिता नेकपा विवाद : कार्यदलले बुझायो यस्तो प्रतिवेदन रिपोर्टमा प्रधानमन्त्रीको राजीनामाको मागलाई थाती राख्ने, सैद्धान्तिक तथा अन्य विवादलाई महाधिवेशनले टुंगो लगाउने लगायत सुझाव रहेको छ। नेकपाले पार्टीमा जारी विवाद समाधानका लागि नेताहरु विष्णु पौडेल, भीम रावल, सुरेन्द्र पाण्डे, शंकर पोखरेल, पम्फा भुसाल र जनार्दन शर्माको ६ सदस्यीय कार्यदल गठन गरेको थियो । सोही कार्यदलले शनिबार आफ्नो काम सम्पन्न गर्दै रिपोर्ट तयार पारेको हो। यस्तो छ कार्यदलको सुझाव :  प्रधानमन्त्री केपी ओलीको राजीनामाको मागलाई थाती राख्ने तथा स्थायी समितिको एजेन्डामा आधारित भएर छलफल अघि बढाउने ।  सैद्धान्तिक तथा विवादित अन्य विषय महाधिवेशनबाट टुंगो लगाउने ।  आगामी चैतमा महाधिवेशन गर्ने गरी कार्यतालिका तय गर्ने ।  सरकारको नेतृत्व ओलीले र पार्टी सञ्चालन प्रचण्डले गर्ने ।  सरकारको उपस्थिति र भूमिकालाई प्रभावकारी बनाउन संघीय मन्त्रिपरिषद् र प्रदेश सरकारमा केही हेरफेर गर्ने ।  कोरोना संक्रमणको अवस्था सहज भएपछि केन्द्रीय समितिको बैठक बोलाउने ।"
नेकपा विवाद : कार्यदलले बुझायो यस्तो प्रतिवेदन,"काठमाडौँ : नेकपाको आन्तरिक विवाद समाधानका लागि गठित कार्यदलले आफ्नो काम सम्पन्न गरेर प्रतिवेदन बुझाएको छ। कार्यदलले शनिबार बालुवाटारमा प्रधानमन्त्री तथा अध्यक्ष केपी ओली र अर्का अध्यक्ष पुष्पकमल दाहाल प्रचण्डसमक्ष प्रतिवेदन बुझाएको हो। शनिबार बिहानैदेखि बालुवाटारमा बसेको कार्यदलको बैठक अपराह्न ३ बजे सम्पन्न भएको हो । कार्यदलले पार्टी अध्यक्ष तथा प्रधानमन्त्री केपी ओलीले राजीनामा दिनु नपर्ने निश्कर्षसहितको प्रतिवेदन बुझाएको छ। प्रधानमन्त्रीले ओलीले साउन २० गते एपीवान एचडी टेलिभिजनमा प्रशारित द बाभ्रो डेल्टा सो ५ दिनभित्रै नेकपाको संकट समाधानको दिशामा सकारात्मक वातावरण देखिने बताएका थिए। प्रधानमन्त्रीको उक्त प्रतिवद्धतापछि विवाद समाधानका लागि निर्णायक पहल सुरु भएको हो। साउन ३० गते महासचिव विष्णु पौडेलको संयोजकत्वमा कार्यदल गठन भएको थियो। बैठकले प्रधानमन्त्रीको राजीनामाको मागलाई थाती राख्ने, नेतृत्व परिवर्तन तथा सैद्धान्तिकलगायतका अन्य विवादलाई महाधिवेशनले टुंगो लगाउने लगायत सुझावसहितको रिपोर्ट तयार पारेको छ । कार्यदलले सर्वसम्मतिले तयार गरेको प्रतिवेदन शनिबार साँझ ४:४५ बजे अध्यक्षद्वयलाई बुझाइएको जानकारी प्रधानमन्त्रीका प्रेस सल्लाहकार सूर्य थापाले दिएका छन्। नेकपाले पार्टीमा जारी विवाद समाधानका लागि नेताहरु विष्णु पौडेल, भीम रावल, सुरेन्द्र पाण्डे, शंकर पोखरेल, पम्फा भुसाल र जनार्दन शर्माको ६ सदस्यीय कार्यदल गठन गरेको थियो । लगभग मिल्यो नेकपा विवाद नेकपा विवाद समाधान : कार्यदलको बैठक बस्दै नेकपा कार्यदलले काम थाल्यो : पहिलो बैठकले बनायो मिडियासँग नबोल्ने आचारसंहिता नेकपा सचिवालय बैठक सकियो, के भयो निर्णय ? नेकपा कार्यदल अनुमोदन यस्तो छ कार्यदलको सुझाव :  प्रधानमन्त्री केपी ओलीको राजीनामाको मागलाई थाती राख्ने तथा स्थायी समितिको एजेन्डामा आधारित भएर छलफल अघि बढाउने ।  नेतृत्व परिवर्तन तथा सैद्धान्तिकलगायतका विवादित अन्य विषय महाधिवेशनबाट टुंगो लगाउने ।  आगामी चैतमा महाधिवेशन गर्ने गरी कार्यतालिका तय गर्ने ।  सरकारको नेतृत्व ओलीले र पार्टी सञ्चालन प्रचण्डले गर्ने । तर दुवैको सहमतिमा काम गर्ने ।  सरकारको उपस्थिति र भमिकालाई प्रभावकारी बनाउन संघीय मन्त्रीपरिषद् र प्रदेश सरकारमा केही हेरफेर गर्ने ।  कोरोना संक्रमणको अवस्था सहज भएपछि केन्द्रीय समिततिको बैठक बोलाउने ।"
प्रदेश १ मा थपिए १ सय २ कोरोना संक्रमित,"विराटनगर : प्रदेश १ मा शनिबार १ सय २ जना कोरोना संक्रमित थपिएका छन्। थपिनेमा ३७ महिला र ६५ पुरुष छन्। संक्रमित मोरङका ४९, सुनसरीमा ३०, झापाका १६, भोजपुरमा ३, इलाममा १ र प्रदेश १ बाहिरका ३ जना रहेका सामाजिक विकास मन्त्रालयले जनाएको छ। मोरङको विराटनगरमा २० महिला, १३ पुरुष, सुनबर्षीमा २ महिला, ८ पुरुष, सुन्दरहरैचामा १ महिला १ पुरुष, कटहरीमा २ पुरुष, धनपालथानमा १ पुरुष र स्थानीय तह नखुलेकी एक महिलमा संक्रमण देखिएको छ। मन्त्रालयका अनुसार सुनसरीको दुहवीमा १२ पुरुष, इटहरीमा ५ महिला, ३ पुरुष, धरानमा १ महिला, ३ पुरुष, गढीमा १ महिला, ३ पुरुष, भोक्राहामा १ पुरुष र स्थानीय तह नखुलेकी एक महिलाको रिपोर्ट पोजिटिभ आएको छ। झापाको दमकका ३ महिला, १३ पुरुष, भोजपुरको अरण गाउँपालिकाका ३ पुरुष, इलामको देउमाईका १ पुरुष र प्रदेश १ बाहिरका २ महिला, १ पुरुषमा संक्रमण देखिएको सामाजिक विकास मन्त्रालयले जनाएको छ। प्रदेश १ मा कोरोना संक्रमितको संख्या २ हजार ५ सय ८९ पुगेको छ। प्रदेश १ मा हालसम्म १ हजार २ सय ४३ जना डिस्चार्ज भएका छन्।"
दक्षिण कोरियामा देशव्यापी निषेधाज्ञा जारी,"दक्षिण कोरियाले कोरोना भाइरसका कारण देशव्यापी निषेधाज्ञा घोषणा गरेको छ । कोरोना भाइरसको संक्रमण थप फैलिन नदिनका लागि केही गतिविधिहरुमा देशभरी निषेधाज्ञा जारी गरिएको अधिकारीहरुले जनाएका छन् । सरकारले भेला हुन, रात्रीकालिन गतिविधिहरु गर्न, चर्च, खेलकुद तथा अन्य भिडभाड हुने ठाउँहरुका गतिविधिहरुमा रोक लगाइएको छ । स्वास्थ्य मन्त्री पार्क नेउङ हुले शनिबारदेखि यस्ता गतिविधिहरुमा देशभरी नै रोक लगाइएको जानकारी दिएका छन् । दक्षिण कोरियामा कोरोना भाइरसको संक्रमण शनिबार थप ३३२ जनामा देखिएको पनि उनले बताए । नयाँ थपिएका संक्रमित मध्ये अधिकांश राजधानी सोल महानगरपालिका भित्र नै देखिएको पाइएको छ । दक्षिण कोरियामा कोरोना भाइरसबाट संक्रमितको संख्या पछिल्लो समय थप बढ्दै गएको पाइएको छ । संक्रमण राजधानी बाहेक देशका अन्य ठूला सहरहरुमा पनि देखिएको स्वास्थ्य मन्त्री हुले जानकारी दिए । कतिपय प्रतिवन्धात्मक व्यवस्थाहरु भने सरकारले यसअघि पनि लागु गरिसकेको छ । अहिले त्यसमा केही थप प्रतिबन्धहरु लगाइएको हो ।"
अमेरिकी अभिनेत्री लोरीलाई जेल सजाय,"वासिङटन : अमेरिकन अभिनेत्री लोरी लोलीनलाई एक कलेज भर्ना सम्बन्धी घोटालाको षड्यन्त्र गरेको अभियोगमा दुई महिनाको जेल सजाय सुनाइएको छ । उनका पति मोसिमो इआन्नुली पनि यस घोटालामा दोषी ठहर भएका छन् । उनीहरुले अमेरिकी प्रतिष्ठित विश्वविद्यालयमा भर्ना सम्बन्धी घोटाला गरेको अभियोग छ । अभिनेत्री लोरीले यस घटनामा आफ्नो गल्ती स्वीकार गर्दै आँशु झारेर माफी समेत मागेकी छन् । मैले छोरीहरुलाई अनुचित लाभ दिने गरी यस्तो गरेकी थिएँ । मैले सोचेको थिएँ कि, मैले सन्तानको मायाको लागि यो काम गर्दैछु । तर यथार्थमा यसले मेरा छोरीहरुको क्षमता र उपलब्धिमा क्षति पुगेको छ, अभिनेत्री लोरीले भनेकी छन् । नोभेम्बर १९ को २ बजेसम्म उनलाई कारागार पठाइनेछ ।"
सहकारी र बैंक तथा वित्तीय क्षेत्र सहकार्य गरे अर्थतन्त्रमा समस्या आउँदैन,"काठमाडौं : सहकारी र बैंक तथा वित्तीय संस्था सहकार्य गरी अघि बढ्न सके अर्थतन्त्रमा समस्या आउन नसक्ने विज्ञ तथा सरोकारवालाले बताएका छन् । शनिबार राजधानीमा आयोजित एक कार्यक्रममा वक्ताहरुले यस्तो बताएका हुन् । नेपाल सहकारी पत्रकार समाज(सिजेएन)ले सहकारी र बैंक तथा वित्तीय संस्थासँग सहकार्य विषयक भर्चुअल अन्तरक्रियामा बोल्ने वक्ताहरुले सहकारीका नाममा वित्तीय क्षेत्रमा जोखिम आउने बताए । भूमि व्यवस्था, सहकारी तथा गरिबी निवारण मन्त्रालयका सचिव टेकनारायण पाण्डेले सहकारीको कारोबारमा शंका गर्ने ठाउँ रहेको बताए । शंका गर्दै सहजीकरण गरी अघि बढ्ने हो उनले भने । सहकारीलाई निगरानी र कानुनी दायरामा ल्याउन थुप्रै काम गर्न बाँकी रहेको उनको भनाइ छ । कर्जा सूचना केन्द्र, कर्जा असुली न्यायाधिकरण लगायत व्यवस्था गरी सहकारीलाई पारदर्शी र सदस्यमैत्री बनाइने सचिव पाण्डेले बताए । सहकारीले सदस्यबाट पैसा संकलन गरी आफै सेवा उपभोग गर्ने गरेको बताए । सहकारीले सदस्यको हितमा काम गर्नुपर्छ उनले भने । बैंकको नाफा हेरेर सहकारीले सदस्य निचोरेर नाफा कुरा गर्न सुहाउँदैन । सबै सहकारी बदमास नभएपनि धेरै सहकारीले नाजायज काम गरेको उनको भनाइ छ । सहकारीको तथ्यांक भद्रगोल भएको भन्दै सचिव पाण्डेले सहकारीको एकीकृत र सिंगो तथ्यांक ल्याउन तयारी सुरु भएको बताए । नेपाल राष्ट्र बैंकका कार्यकारी निर्देशक डा गुणाकर भट्टले राष्ट्र बैंकले सहकारीलाई विभेद गर्ने भन्दा पनि सीमारेखाभित्र रहेर वित्तीय सेवा सञ्चालन गरिरहेको बताए । सहकारी क्षेत्रको बचत र ऋणलाई राष्ट्र बैंकले समेट्ने गरेको उनले बताए । सहकारीको नियमन अत्यावश्यक भएको उनको भनाइ छ । सहकारी विभागका रजिष्ट्रार डा टोकराज पाण्डेले सहकारीको नियमन गर्न प्राधिकरण लगायत छुट्टै संरचना आवश्यक भएको औंल्याएका थिए । ग्रामीण सहकारी प्रविधिमा जान बैंकसँग सहकार्य गर्नुपर्ने उनको सुझाव थियो । राष्ट्रिय सहकारी महासंघका अध्यक्ष मिनराज कँडेलले सहकारीले ऐनभित्र रहेर वित्तीय सेवा दिइरहेका बताए । साथै सहकारी कसैको प्रतिष्पर्धी नभइ सरकारको पुरक भएको उनको तर्क छ ।नेपाल बैकर्स संघका अध्यक्ष भुवन दाहाल, राष्ट्रिय सहकारी बैंकका प्रमुख कार्यकारी अधिकृत बद्री गुरागाईँ लगायतले सहकारीको विकासबारे आफ्नो धारणा व्यक्त गरेका थिए ।"
बैंक कर्मचारीमा कोरोना पुष्टि भएपछि दिपायलका सबै बैंक बन्द,डोटी : राष्ट्रिय वाणिज्य बैंक दिपायल शाखामा कार्यरत २३ वर्षीया एक महिला कर्मचारीमा कोरोना सङ्क्रमण पुष्टि भएपछि यहाँका निजी तथा सरकारी बैंक पाँच दिनका लागि बन्द गरिएका छन् । यहाँका निजी तथा सरकारी बैंकले सूचना टाँस गरी पाँच दिनका लागि बैंकमा कुनै पनि कारोवार नगर्ने जनाएका छन् । क्यासियर पदमा कार्यरत महिलामा कोरोना सङ्क्रमण पुष्टि भएपछि अन्य व्यक्तिमा सङ्क्रमण नफैलियोस् भन्दै पाँच दिनका लागि बैंक कारोवार पूर्णरूपमा बन्द गरिएको वाणिज्य बैंक दिपायल शाखाका प्रमुख गणेशबहादुर विष्टले बताए । जिल्लामा अहिलेसम्म ८०० जनामा कोरोना सङ्क्रमणको पुष्टि भएको जिल्ला स्वास्थ्य कार्यालयले जनाएको छ । जिल्ला अस्पतालको पिसीआर ल्याबमा गरिएको कोरोना परीक्षणमा निज महिला कर्मचारीसहित १८ अन्य व्यक्तिमा कोरोना सङ्क्रमण पुष्टि भएको जिल्ला स्वास्थ्य कार्यालयका प्रमुख रमेश मलासीले जानकारी दिए । उनका अनुसार पिसीआर परीक्षणमा जिल्ला प्रहरी कार्यालयका दुई पुरुष तथा एक महिलामा समेत कोरोना सङ्क्रमण पुष्टि भएको छ ।
हामीलाई बचाउने स्वास्थ्यकर्मीमाथि किन छुद्र व्यवहार ?,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) को संक्रमण बढ्दै गएको छ। यो संकटको समयमा फ्रन्ट लाइनमा खट्ने स्वास्थ्यकर्मीको मनोबल उच्च राख्नु आम सर्वसाधारणको कर्तव्य हो। तर, काठमाडौंको नयाँ बानेश्वरमा शनिबार स्वास्थ्यकर्मी बसेको घर घेराउ गर्दै स्थानीयले छुद्र व्यवहार प्रदर्शन गरेका छन्। मिनभवनस्थित सिभिल अस्पतालमा कार्यरत चिकित्सक लगायतका स्वास्थ्यकर्मी बस्ने बानेश्वर, मिलनचोकका होस्टल सञ्चालमाथि दुर्व्यवहार गर्दै स्थानीयले त्यहाँ चिकित्सक र नर्स नराख्न चेतावनीसमेत दिएका छन्। स्थानीयले चिकित्सक र नर्स बसेको होस्टलका सञ्चालक रोहित रानालाई स्वास्थ्यकर्मी नराख्न चेतावनी दिँदै दुर्व्यवहार गरेका हुन्। केही समययता सिभिल अस्पतालमा कार्यरत स्वास्थ्यकर्मी रानाले संचालन गरेको लर्ड बुद्ध बोइज एण्ड गल्र्स होस्टलका बस्दै आएका थिए। बलभद्र मार्ग टोल विकास समितिका पदाधिकारी सहितका स्थानीयले गाली गर्दै होस्टल घेरा हालेको होस्टल संचालक रानाले बताए। भदौ ४ गतेदेखि उक्त होस्टलमा स्वास्थ्यकर्मी बस्दै आएका छन्। स्थानीयले होस्टल सञ्चालकमाथि दुर्व्यवहार गर्दै स्वास्थ्यकर्मी नराख्न चेतावनी दिएपछि उनीहरुको उद्धारका लागि प्रहरी पुगेको थियो। होस्टल परिसरमा बानेश्वर वृत्तबाट प्रहरी पुगेपछि स्थानीय फर्किएका थिए। स्वास्थ्यकर्मी राखेकै नाममा बलभद्र मार्ग टोल विकास समितिका अध्यक्ष सुर्दशन गौतमको नेतृत्वमा दर्जनौ स्थानीय भेला भएका थिए। सरकारले कोरोना संक्रमण नियन्त्रणका लागि निषेधाज्ञा गरेको अवस्थामै भीडभाड गर्दै स्वास्थ्यकर्मीलाई टोलमा नराख्ने चेतावनी दिएको भन्दै चौतर्फी विरोध भएको छ। स्वास्थ्यकर्मी र चिकित्सकले स्थानीयको यो शैलीको चर्को विरोध गरेका छन्। डा अभिषेक राज सिंहले बिरामीकै लागि खट्ने चिकित्सकमाथि यस्तो व्यवहार भएकोप्रति आपत्ति जनाएका छन्। उनले आज स्वास्थ्यकर्मीको विरोध गर्ने भोलि संक्रमित भए कहाँ जान्छन् भनेर प्रश्नसमेत गरेका छन्। बानेश्वरस्थित सिभिल अस्पतालमा कार्यरत चिकित्सक आइसोलेसन बस्ने घर बाहिर जम्मा भएर उनीहरुलाई त्यहाँबाट निकाल्नुपर्छ भन्नेहरु भोलि संक्रमित भए कहाँ जान्छन् ?, प्रश्न गर्दै डा सिंहले ट्विटरमा लेखेका छन्, मन्दिरमस्जिदमा समेत ताला लागेका बेला अस्पतालमा खटेकालाई यो व्यवहार ? उनीहरु कस्का लागि खटेका हुन ? सँगै सिंहले अहिले स्वास्थ्यकर्मीसँग भिड्ने नभएर कोरोनासँग भिड्ने समाज चाहिएको बताएका छन्। अहिले एकजुट भएर कोरोनासँग भिडने समाज चाहिएको हो, थप अर्को ट्विटमा सिंहले लेखेका छन्, समाज सुरक्षित होस भनेर एक्लिएका स्वास्थ्यकर्मीसँग भिडने समाज होइन ! स्वास्थ्यकर्मीमाथिको दुर्व्यवहार निन्दनीय बानेश्वरमा शनिबार चिकित्सकलाई होस्टलबाट निकाल्ने चेतावनी दिएको घटना निन्दनीय भएको नेपाल चिकित्सक संघका अध्यक्ष डा लोचन कार्कीले बताए। कोरोना संक्रमितको उपचारमा खटिएका स्वास्थ्यकर्मीलाई विकसित मुलुकमा सम्मान हुने तर नेपालमा उल्टो दुर्व्यवहार भएको भन्दै उनले आपत्ति जनाए का हुन्। कोरोना संक्रमितको उपचारमा खटिएका स्वास्थ्यकर्मीलाई विकसित मुलुकमा विभिन्न शैलीमा सम्मानभाव व्यक्त गरिएको हुन्छ। तर, नेपालमा उल्टो दुर्व्यवहार भइरहेको छ, अध्यक्ष कार्कीले भने, शनिबार बानेश्वर मिलनचोकस्थित एक होस्टलमा बस्ने सिभिल अस्पतालका स्वास्थ्यकर्मीमाथि जुन खालको दुव्र्यवहार भयो। त्यो निन्दनीय छ। यस्तो घटनाले चिकित्सकलाई तनाव दिएको उनको भनाइ छ। यसले चिकित्सकको मनोबल घट्ने भएकाले यस्तो व्यवहार नगर्न उनले सबैलाई अनुरोधसमेत गरेका छन्।"
समयमै भेन्टिलेटर नपाउँदा वडाअध्यक्षको मृत्यु,इटहरी : समयमै भेन्टिलेटर नपाउँदा कोशी गाउँपालिका २ का वडा अध्यक्ष ४५ वर्षीय हिरालाल यादवको ज्यान गएको छ। हर्टअट्याक भएपछि भेन्टिलेटर खोज्दै बिर्तामोड पुर्याइएका यादवको बीएण्ड सी अस्पतालमा ज्यान गएको गाउँपालिका अध्यक्ष अयुब अन्सारीले जानकारी दिए। यादवलाई दिउँसो घरमै बसेको समयमा हर्टअट्याक भएको थियो। कोरोना संक्रमणका कारण धरान र विराटनगरका अस्पतालमा भेन्टिलेटर नपाइएपछि उनलाई झापाको बीएण्ड सी अस्पताल पुर्याइएको थियो। तर त्यहाँ पनि उपाय नभएपछि अस्पतालबाट फर्काउने क्रममा यादवको मृत्यु भएको अन्सारीले जानकारी दिए। गाउँपालिका अध्यक्ष अन्सारीले नेपाली काँग्रेसले एक असल नेता गुमाएको भन्दै दुःख व्यक्त गरेका छन्।
भक्तपुरमा एकै दिन ४८ कोरोना संक्रमित थपिए,भक्तपुर : भक्तपुरमा शनिबार एकै दिन ४८ जना कोरोना भाइरस संक्रमित थपिएका छन्। भक्तपुरमा अहिलेसम्मकै सर्वाधिक संक्रमित थपिएको हो। जसमा ३७ जना पुरुष र ११ जना महिला रहेका छन्। स्वास्थ्य मन्त्रालयको नियमित प्रेस बिफ्रिङमा भक्तपुरमा ५० जना संक्रमित थपिएको भनिए पनि ४८ जनामात्रै रहेको स्वास्थ्य कार्यालय भक्तपुरले जनाएको छ। कार्यालयमा अनुसार शनिबारका ४८ सँगै भक्तपुरमा संक्रमितहरुको कूल संख्या २ सय ६२ जना पुगेको छ। स्वास्थ्य कार्यालय भक्तपुरका प्रमुख कृष्ण मिजारले शनिबार भक्तपुरमा थपिएका ४८ जना संक्रमितमध्ये २० जना सशस्त्र प्रहरी रहेको बताए। भक्तपुरको चाँगुनारायण नपा १ दुवाकोटस्थित सशस्त्र प्रहरी बलको गुहेश्वरी गणमा कार्यरत सशस्त्र प्रहरीमा संक्रमण पुष्टि भएको उनको भनाइ थियो। उनीहरु तराईका जिल्लाबाट सरुवा भई हालै दुवाकोटस्थित गणमा आएको बताइएको प्रमुख मिजारले जानकारी दिए। उनका अनुसार गणमा सरुवा भई आएपछि कोरोना भाइरस परीक्षण गरेकामध्ये शनिबार २० जनाको रिपोर्ट पोजिटिभ आएको हो। त्यस्तै शनिबार मध्यपुर थिमि नपामा १५ जना संक्रमित थपिएका छन्। जसमा पुरुष ८ र महिला ७ रहेका छन्। यससँगै मध्यपुर थिमिमा अहिलेसम्म १ सय ५ जना पुगेको छ। मध्यपुर थिमि भक्तपुर जिल्लाका चार नपामध्ये सबैभन्दा बढी संक्रमित भएको नगरपालिका हो। दोस्रो स्थानमा रहेको सूर्यविनायक नपामा शनिबार ५ जना संक्रमित थपिएको स्वास्थ्य कार्यालय प्रमुख मिजारले बताए। जसमा ३ पुरुष र २ महिला रहेका छन्। यससँगै सूर्यविनायकमा संक्रमितहरुको संख्या ५९ जना पुगेको छ। त्यस्तै शनिबार भक्तपुर नपाका ८ जनामा कोरोना भाइरस संक्रमण पुष्टि भएको छ। शनिबार संक्रमण पुष्टि भएकामध्ये ६ पुरुष र २ महिला रहेका छन्। यससँगै भक्तपुर नपामा संक्रमितको कूल संख्या ४६ पुगेको छ। पछिल्लो समय चाँगुनारायण नपामा भने संक्रमित देखिएका छैनन्। यहाँ २० जना संक्रमित फेला परेका छन्। कोरोनाले दुईको ज्यान गयो त्यस्तै कोरोना भाइरस संक्रमणकै कारण भक्तपुरमा दुईजनाको मृत्यु भएको छ। शनिबार एकजना संक्रमित पुरुषको उपचारकै क्रममा मृत्यु भएको हो। काठमाडौंको मेडिकेयर अस्पतालमा उपचार गराइरहेका सूर्यविनायक नपाका संक्रमित पुरुषको शनिबार मृत्यु भएको हो। यसअघि पनि सूर्यविनायक नपा १ निवासी ६१ वर्षीया महिलाको उपचारको क्रममा पाटन अस्पतालमा मृत्यु भएको हो। भक्तपुरका ६६ जना संक्रमित भने कोरोना भाइरसलाई जितेर डिस्चार्ज भएका छन्।
काभ्रेभीरमा सुख्खा पहिरो खसेपछि भागाभाग,"जोमसोम : राष्ट्रिय गौरवको निर्माणधिन बेनीजोमसोमकोरला सडक आयोजना अन्तर्गत ७६ किलोमिटर बेनीजोमसोम सडकको काभ्रे भीरमा शुक्रबार बिहान अचानक सुख्खा पहिरो खसेपछि त्यहा सडक ट्याक खोल्न खटिएका मजदुर र सडक निरीक्षणमा खटिएका जनप्रतिनिधिहरुको भागभाग भएको छ। म्याग्दी र मुस्ताङको अन्तिम अवरुद्ध बेनीजोमसोम सडकको काभ्रेभीर सडकको ट्याक शुक्रबार साझसम्म सूचारु गराउने योजना थियो। तर मौसम प्रतिकुलताका कारण सुख्खा पहिरो गएको स्थानमा ढुङ्गा र माटो खस्ने क्रम नरोकिएपछि सडक खोल्ने योजना अन्योल तत्कालका लागि स्थगित गरिएको हो। गत श्रावण ५ गते बेनीजोमसोम सडकको दर्जनौ स्थानमा बाढिपहिरो र नदी कटानले विगत १ महिना अघि देखि सडक आवागमन ठप्पै छ। यस्तै ,असार २८ गते बेनीजोमसोम जोड्ने म्याग्दीको रघुगंगा गाउपालिकाको गलेश्वरको बेलिब्रिज बाढीले क्षति बनाएको थियो। श्रावण २७ गते मुस्ताङ जोड्ने उक्त बेलिब्रिज पुल सञ्चालनमा आएपछि म्याग्दी र मुस्ताङ खण्डको काभ्रेभीरमा गएको पहिरो र नदी कटानले सडक सञ्चालन गर्न अझै कठिन परेको जनाईएको छ। उक्त स्थानमा करिडोर ,निर्माण कम्पनीका मजदुर र सुरक्षा निकायले जोखिम मोलेर सडक खुलाउने काममा खटिएको पाईएको छ। म्याग्दीको अन्नपूर्ण गापा र मुस्ताङको थासाङ गाउँपालिका विभिन्न स्थानमा भएको अवरुद्ध सडक काम चलाउको रुपमा सञ्चालनमा ल्याए पनि काभ्रेभीर सडकको ट्रयाक खोल्न कठिन परेको करिडोरका सवईन्जिनीयर किरण घिमिरेले जानकारी दिए। काभ्रेभीर नजिकको साविक सडकको पुरै सडक संरचना पहिरोले भासिएपछि सडक खोल्न चुनौति बनेको छ। त्यहा सडक संरचना नभएको र ठुलाठुला चट्टाने पहाड भएकाले काम गर्न गाहे परेका सवईन्जिनीयर घिमिरेले बताए। त्यहाको चट्टान फोरेर मात्र सडक खुलाउने अवस्था रहेकाले जिल्ला प्रशासन कार्यालय मुस्ताङमा विस्पोटक पदार्थ विस्पोट गर्न अनुमति लिईएको थियो। त्यहाँ बुधबार देखि नेपाली सेना र स्थानीयबासी ,निर्माण कम्पनीको सहयोगमा सडक स्रोन्नतिको काम सुरु गरेको शर्मा गजुरमुखिका सडक सुपरभाईजर ईन्द्रसिंह शेरचनले जानकारी दिए। यस्तै काभ्रेभीर ट्याक खोल्न मुस्ताङका संघ तथा प्रदेशका सांसदले पनि उक्तिकै पहल गरेको सुपरभाईजर शेरचनको भनाई छ। कोभ्रेभीरको चट्टान फोर्न अहिले करिव ३ दर्जन बढी होल खोलिएपनि मौसम प्रतिकुलताका कारण विस्पोटक पदार्थ पड्काउने काम हुन नसकेको थासाङका वडाध्यक्ष विशाल शेरचनले जानकारी दिए। उनका अनुसार त्यहा शुक्रबार ५ गते ट्याक आपेन गर्ने लक्ष्य रहेपनि बिहान अचानक सुख्खा पहिरो गएपछि सडकको काममा खटिएका मजदुर ,सुरक्षाकर्मी र सांसदहरुको टोलीको भागदौड चलेको थियो। क्रिडोरका अनुसार निर्माणधिन सडक माथिबाट अझै ढुङ्गा र माटो खसेकाले काममा बाधा पुगेको जनाएको छ। अब मौसम सुधारसँग पहिरो पुर्ण रुपमा रोकिएपछि एकदिनमा सडक ट्रयाक आपेन हुने करिडोरले जनाएको छ। शुक्रबार सडक खुलाउन गएको सांसदको टोली सुख्खा पहिरोपछि त्यसै फर्किएको जनाईएको छ। सडक अबरुद्धले मुस्ताङमा उत्पादित आलु र गाँजर कुहिन थालेको छ। गण्डकी प्रदेशको पोखरामा ट्रक मार्फत निर्यात गरिने आलु र गाजर सडक नभएपछि खेतबारीमा कुहिन थालेको थासाङ२ का किसान सोजना हिराचनले जानकारी दिए। यस्तै ,बर्सेनि हरितालिका तिज पर्वमा निर्यात हुने २५ प्रतिशत स्याउ समेत कोराना कहर र सडक अवरुद्धले कारोबार रोकिएको हिराचनले बताए। यसपटक स्याउ खरिद गर्ने व्यापारी समेत कोरोना र सडकले जिल्लामा नआएको उनको भनाई छ। झन्डै एक महिनासम्मको सिघा सडक अवरुद्धले मुस्ताङमा खाद्यान्न ,पेट्रोलियम पदार्थ र निर्माण समाग्री ढुवानीमा समस्या परेको गण्डकी प्रदेशका सांसद महेन्द्रबहादुर थकालीले बताए। उनले सडक खुलाउन सडक आयोजना ,सुरक्षा निकाय ,स्थानीयबासी र जनप्रतिनिधिको टोली निरन्तर खटिएको उल्लेख गरे।"
दुर्गेशलाई एकसाथ दुई सफलता : ट्रेन्डिङ१ र करोड भ्यूज,"बागलुङ : पछिल्लो पुस्ताका लोकप्रिय कलाकार दुर्गेश थापालाई दुई सफलता एक साथ मिलेको छ। टेलिभिजन अन्तर्वार्तामा अग्रज कलाकारको गीत गायन र नामका विषयमा चिप्लिंदा तीव्र विवाद र आलोचना खेपेका थापाले आलु जस्तो गायकबोलको गीतबाट उक्त प्रकरणबारे स्पष्ट पार्न खोजेका छन्। इनाक्टी इन्टरटेन्मेटको युट्युव च्यानलबाट सार्वजनिक गीत आलु जस्तो गायक २४ घण्टामै युट्युव ट्रेन्डिङको पहिलो स्थानमा पुगेको छ। यो गीत युट्युव ट्रेन्डिङको नम्बर १ मा पुग्दा हरितालिका तीज लक्षित गरेर हालै सार्वजनिक गरिएको बीच बीचमा२ गीतले १ करोड भ्यूज पाएको छ। थापाको आफ्नै युट्युव च्यानलबाट सार्वजनिक गीत शनिबार बिहानसम्ममा १ करोड २४ हजारले हेरेका छन्। पछिल्ला दुई गीतमा श्रोता दर्शकले देखाएको अपार माया र सद्भावबाट निकै उत्साहित भएका गायक थापाले बताए। गीतको शब्द संगीतसँगै म्युजिक भिडियोलाई पनि धेरैले रुचाएका छन्। अग्रज कलाकारको सुझाव सहितको भनाइबाट आरम्भ गरेको भिडियोमा अहिलेका चल्तीका नायक पल शाह, पुष्प खड्का र सारिका केसीको अभिनय छ। हो हो माले भन्ने मान्छे गायक भो बबाल भन्ने गीतको वाक्यांशलाई लिएर भने केहीले प्रश्न र चिन्ता व्यक्त गरेका छन्। यद्यपी गायक थापाले आफुलू अग्रजहरुको सदैव सम्मान गर्ने र अपमान गर्ने नियतले गीत तयार नगरेको स्पष्ट गरेका छन्। सालको पात टपरीजस्ता सर्वाधिक रुचाइएको गीत सहित करोड क्लबमा प्रवेश गर्न सफल अनगिन्ती गीतको संगीत सिर्जना गरेका लोकप्रिय गायक संगीतकार वसन्त थापाको साथ पछिल्लो गीतको लोकप्रियताका लागि महत्वपूर्ण कडी मानिएको छ। यो गीतसँगै संगितकार थापाले गायक अनुसार संगीत भर्न सक्ने आफ्नो सामथ्र्यलाई पनि आम संगीतप्रेमीका माझमा प्रस्तुत गरेका छन्। बागलुङको गलकोट मल्ममा घर भएका दुर्गेशलाई शुरुवातमा मोडलिङ करियरमा पनि संगीतकार थापाले डेब्यु गराएका थिए। युवा पुस्तामाझ गत वर्षको तीज गीत हामी पनि नाँच्नुपर्छ बीच बीचमाबाट गायक तथा मोडेल दुर्गे थापाले सर्वाधिक सफलता प्राप्त गरेका थिए।"
सरुवा भइ आएका ३ प्रहरीमा कोरोना संक्रमण,"भोजपुर : विराटनगरबाट सरुवा भइ आएका ३ जना प्रहरीमा कोरोना संक्रमण भेटिएको छ। अरुण गाउँपालिका ६, जरायोटारस्थित होल्डिङ एरियामा रहेका ३ प्रहरीमा कोरोना संक्रमण पुष्टि भएको हो। संक्रमित तीनैजना प्रहरी गत भदौ २ गते विराटनगरको पूर्वी क्षेत्रीय तालिम केन्द्र रानीबाट सरुवा भइ भोजपुर आएका थिए। जसमध्ये सप्तरीका २० वर्षीय पुरुष, मोरङका २६ वर्षीय पुरुष र धनकुटाका २५ वर्षीय पुरुष रहेका छन्। संक्रमित सहित गत भदौ ३ गते होल्डिङ एरियामा रहेका अन्य २९ जनाको पीसीआर परीक्षण गरिएकोमा संक्रमित प्रहरीबाहेक सबैको रिपोर्ट नेगेटिभ आएको थियो। संक्रमितलाई जिल्लामै राखिने संक्रमित प्रहरीको स्वास्थ्य अवस्था सामान्य रहेकाले उनीहरुलाई उपचारका लागि अन्यत्र नपठाउने प्रशासनले जनाएको छ। सहायक प्रमुख जिल्ला अधिकारी रामप्रसाद लुइँटेलका अनुसार छिमेकी जिल्लाहरुमा संक्रमणको दर उच्च रहेकाले कोरोना विशेष अस्पतालले लक्षणबिना संक्रमितलाई भर्ना नलिने भएकाले संक्रमितलाई भोजपुर नगरपालिका १२, टक्सारस्थित पर्यटकीय सुचना केन्द्रको भवनमा राखिने तयारी भैरहेको छ। संक्रमित देखिए पनि यसले भोजपुरलाई असर नपर्ने प्रशासनले जनाएको छ। जिल्ला प्रवेश पूर्व नै कोरोना चेक भएकाले र संक्रमित व्यक्ति अरु मानिससँग हेलमेल नभएकाले उनीहरुबाट अन्यमा संक्रमण सर्न नपाएका कारण प्रहरीमा कोरोना पुष्टि भए पनि डराउन तथा त्रसित हुनुपर्ने अवस्था नरहेको सहायक प्रजिअ लुइँटेलले बताए। लुइँटेलले पछिल्लो समय छिमेकी जिल्लाहरुमा कोरोना संक्रमण दिनानुदिन बढिरहेकोले जिल्लाबासीहरुले संक्रमणबाट बच्न अपनाउनुपर्ने सामान्य माक्स, सामाजिक दुरी लगायत प्रशासनले तोकेका आवश्यक मापदण्डलाई पालना गरी संक्रमण रोकथाममा सहयोग पुर्याउन आवश्यक रहेको जानकारी गराए। यसअघि भोजपुरको हतुवागढी गाउँपालिका १, होम्ताङका एक जना होल्डिङ एरियामा नै रहेका षडानन्द नगरपालिका ८ र १२ का गरी ५ जनामा संक्रमण पुष्टि भएकोमा उनीहरु सबै निको भएर घर फर्किसकेका छन्।"
कोरोनाले धरानमा एक पुरुषको मृत्यु,धरान : कोरना संक्रमणको कारण सुनसरीको धरान उपमहानगरपालिकाका वडा नम्बर १५ का ६९ वर्षीय पुरुषको मृत्यु भएको छ। शनिबार मध्यान्न १२:१५ बजे उनको बीपी कोइराला स्वास्थय विज्ञान प्रतिष्ठान धरानको कोभिड अस्पतालमा निधन भएको प्रतिष्ठानको मेडिसिन विभिाग प्रमुख डा संजिवकुमार शर्माले जानकारी दिए। हप्तादिन अगाडि कोरोना संक्रमण देखिएका मृतकको शुक्रबार राति मात्र प्लाज्मा थेरापी गरिएको थियो। मृतकलाई प्रदेश १ प्रहरी कार्यालय विराटनगरका प्रहरी हबल्दारले ए पोजिटिभ समुहको रगत दान गरेपछि प्रतिष्ठानका चिकित्सकले प्लाज्मा चढाएका थिए। स्वास प्रस्वासमा गम्भीर समस्या देखिएका उनलाई बचाउन हर प्रयास गर्दा पनि नसकिएको डा संजिव शर्माले बताए। चारदिन अगाडि पनि धरान १५ कै ७१ वर्षीय वृद्धाको कोरोनाकै कारण मृत्यु भएको थियो। उनको धरानको चारकोसे जङ्गलमा दाहसंस्कार गरिएको थियो। धरान उपमहानगरपालिकाका मेयर तिलक राईले मृतकको शनिबार नै दाहसंस्कार गर्ने व्यवस्थापन भैरहेको बताएका छन्। उनले धरानमा कोरोना संक्रमण समुदाय स्थरमा फैलिएको भन्दै सर्वसाधारणलाई घरबाट बाहिर ननिस्कन र संक्रमित र संक्रमितहरुको परिवारलाई सम्मानजनक व्यवहार गर्नसमेत अनुरोध गरेका छन्।
निजी शिक्षालयको नियति,"नेपालमा शिक्षाको राणा कालदेखि गणतन्त्रसम्म आइपुग्दा पनि निश्चित दिशानिर्देश हुन सकेको छैन। शिक्षा ऐन २०२८ लाई पटकपटक संशोधन गर्दै गणतन्त्र नेपालको संविधान २०७२ सम्म आइपुग्दा शिक्षा क्षेत्रले विभिन्न आरोह अवरोह पार गरिसकेको छ।वर्षौंदेखि चल्दै आइरहेको वादविवाद, तर्क, वितर्क, कुतर्क र रस्साकस्सीका बाबजुद २०७२ को संविधानले निजी शिक्षालाई शिक्षाको अभिन्न अङ्गको रुपमा स्थापित गरेको छ। यस यथार्थलाई ठुलै तह र तप्काका मानिसहरुले बुझ्न सकेका छैनन् वा बुझ्न खोजिरहेका छैनन्। यसका पछाडि अन्य थुप्रै कारण भए तापनि नेपालको संविधान २०७२ को धारा ३१ (२) अनुसार माध्यमिक तहसम्मको शिक्षा निशुल्कसम्बन्धि बुझाइ नै मुख्य कारण हो। समाजवादको मान्यताअनुरूप शिक्षा सर्वसुलभ हुनुपर्छ। यसकै आधारमा माध्यमिक तहसम्मको शिक्षा निशुल्क गरिएको हो। तर, निःशुल्क वा सशुल्क उपलब्ध हुने वस्तु, सेवा वा सुविधा इत्यादि आफूले चाहेअनुरुपको गुणस्तरीय भए नभएको, आफूलाई उपयुक्त हुने नहुने र सुविधा लिने वा नलिने सम्बन्धी निर्णय गर्न व्यक्ति स्वतन्त्र हुने कुरा मौलिक हकको रूपमा संविधानले १७, १२ (च) मा सुनिश्चित गरेको छ। निःशुल्क शिक्षाः कि सशुल्कै भए पनि गुणस्तरीय शिक्षा बीचको द्वन्दले समग्र शिक्षा क्षेत्र प्रभावित भइरहेको परिवेशमा सरोकारवालाको नैतिकता र नियतिले झन् समस्याग्रस्त बनाएको छ। संविधानअनुरुप सरकारको नीति हुनुपर्दछ। सरकार सञ्चालन गर्ने अभिभारा पाएकाले गर्ने कार्य उच्चभन्दा पनि स्वच्छ हुनुपर्दछ। सरकार जनताको सेवक हो। सेवा सम्पादन गर्नु मुख्य कर्म हो भन्ने कुराको हेक्का स्वच्छ नैतिकता भएका व्यक्तिलाई हुन्छ भन्ने विश्वास गर्न सकिन्छ तर प्रदूषित नैतिकता भएका व्यक्तिको बहुमत जहिले पनि सरकारमा रहँदै आएको छ। यी तप्काका मानिसले अन्यलाई पनि आफ्नो अधीनमा राख्दै छन्। यिनीहरूको भनाइ र गराइमा ठूलो अन्तर हुन्छ। यिनीहरुको कुरा जहिले पनि सन्तोषजनक हुन्छ तर काम निरर्थक हुन्छ। यिनीहरूको बुझाइमा सरकार जनताको सेवक होइन शासक हो। शासन गर्ने कार्यमा ठूलै आयआर्जनको उद्देश्यका साथ लागिरहन्छन्। नीतिनियम निहित आफ्नो उद्देश्य प्राप्त गर्नका लागि आफ्नो अनुकूल बनाइरहन्छ। शिक्षा क्षेत्र व्यस्त र अस्थिर हुनु नियति भइसकेको छ। कम काम तथा गलत काम गर्नेबिचको प्रतिस्पर्धा चुलिएको छ। स्वच्छ नैतिकता भएका उर्जाशील जनशक्तिको सीप, ज्ञान र अनुभवको मूल्याङ्कन तथा शक्ति खेर गइरहेको छ। शिक्षामा भएको लगानी अहिलेको अवस्थामा बालुवामा पानी होइन पानी बालुवा भएको छ अर्थात् लगानीको आधारमा उपलब्धि अति न्यून छ। शैक्षिक उन्नयनमा स्वतन्त्र शिक्षाको भूमिका महत्वपूर्ण हुन्छ। ऋषिमुनि, धर्मगुरु, शिक्षाविद् शैक्षिक अभियन्ता, शिक्षाप्रेमी, शैक्षिक स्वयंसेवकहरुलाई स्वतन्त्र शिक्षाकर्मीको रुपमा मान्न सकिन्छ। शिक्षाको विकासमा यिनीहरूको भूमिका अग्रणी मानिन्छ। यिनीहरूको स्वतन्त्र सोच र शैक्षिक नैतिकताले शिक्षाक्षेत्रलाई गतिशील बनाइ राख्न उर्जा प्राप्त भइरहेको हुन्छ। सरकारको शिक्षा अवरोधी नीति नियमले यिनीहरुको अभियानलाई अवरोध गर्न सक्दैन। बरु सरकारलाई सच्चिनका लागि मार्गनिर्देशन गर्छ। निजी शिक्षाको विकास स्वतन्त्र शिक्षाकर्मी तथा शिक्षाप्रेमीहरुबाट नै भएको हो। यसले देशमा स्वरोजगारका लागि मध्यमवर्गीय युवायुवतीहरुलाई सहज अवसर प्रदान गरेको छ। आफ्नो पढाइ, आफ्नै कमाइ भन्ने अवधारणालाई व्यापक बनाएको छ। यसबाट लाभान्वित भइ उच्च शिक्षा आर्जन गरेका, एकताका निजी विद्यालयमा कार्यरत रहेका शिक्षक कर्मचारीहरु विभिन्न क्षेत्रमा, विभिन्न ओहोदामा कार्यरत छन्। यही उद्देश्यका साथ लाखौं विद्यार्थीहरु शिक्षक कर्मचारीको रुपमा अझै कार्यरत छन्। यो सुविधा सरकारले उपलब्ध गराउन सकेको छैन र सोचेको पनि छैन। आज स्वतन्त्र शिक्षाकर्मी तथा शिक्षाप्रेमीहरु विभिन्न कित्तामा विभाजन भएका छन्। एकाअर्कामाथि फोहोर फाल्ने काम गरिरहेका छन् । राजनैतिक, सांस्कृतिक र नैतिक प्रदूषणबाट प्रदूषित हुँदै गएका छन्। आफ्नो गरिमालाई आफैँ अवमूल्यन गरिरहेका छन्। मानसिक दरिद्रतातिर उन्मुख छन्। सामूहिक उद्देश्यको माध्यमबाट व्यक्तिगत उद्देश्य प्राप्त गर्न छाडेर एक्लाएक्लै चोरबाटो लाग्ने बढ्दै गएका छन्। सहज समाधानका लागि सहमतिको संस्कारलाई बिर्सेर विरोधको स्वादमा पल्किनेहरु धेरै छन्। निजी शिक्षाको बारेमा विभिन्न क्षेत्रबाट नकारात्मक टीकाटिप्पणी हुनु र योगदानलाई यथार्थ रूपमा कदर गर्न नसक्नु हो। संस्थापक र विद्यालयमा विविधता छ। सोहीअनुसारका समस्याहरु छन्। सोच र उद्देश्य फरक छन्। वैचारिकभन्दा पदीय बेमेलले गर्दा संस्थापकहरु विभिन्न पेशागत सङ्गठनमा विभक्त छन्। हिसान, प्याब्सन, एन् प्याब्सन, इसान आदि। राजनैतिक प्रभावमा परेर समस्या बल्झाउने कार्य पनि गर्ने गरेको पाइन्छ। केही व्यक्तिको गलत गतिविधिले सबैको सामाजिक प्रतिष्ठामासमेत नकारात्मक प्रभाव पर्ने गरेको छ। बालकका लागि शिक्षाको मुख्य खम्बा अभिभावक हुन्। उनीहरु प्रारम्भिक शिक्षक हुन्। बालबालिकालाई घरपरिवारमा जीवन उपायोगी सीपयुक्त प्रारम्भिक शिक्षा, प्रयोगात्मक र व्यावहारिक रुपमा दिन्छन् र अग्र शिक्षाका लागि तयार गर्छन्। अभिभावक विविधतायुक्त छन्। उच्च स्तरको धूर्तदेखि निमुखासम्मका मानिसको यो विराट समूह सन्ततिको शिक्षाका लागि क्रियाशील हुन्छन्। विभिन्न समूहका अभिभावकको शैक्षिक आवश्यकता परिपूर्तिका लागि निजी शिक्षालय देशभरि सञ्चालनमा छन्। अभिभावकलाई अप्रत्यक्ष रुपमा निजी शिक्षालयको वास्तविक संस्थापक मान्न सकिन्छ। अभिभावकको प्रत्यक्ष वा अप्रत्यक्ष संलग्नता बिना निजी शिक्षालय सञ्चालन हुन सक्दैन। देशको अमर्यादित आर्थिक क्रियाकलापले व्यक्तिको नैतिक धरातललाई नराम्रोसँग हल्लाइदिएको छ। फलतः विकृत नैतिकताको कुप्रभाव सामाजिक जीवनको विभिन्न पक्षमा पर्न गइ अनपेक्षित परिणाम देखा पर्न थालेका छन्। शिक्षा क्षेत्र त झन यसबाट प्रताडित हुने नै भए। यस क्षेत्रमा सिर्जित समस्या बुँदागत रुपमा निम्नानुसार प्रस्तुत गर्न सकिन्छ : शिक्षा ज्ञान, सीप र सुसंस्कृत व्यवहारका लागि अपरिहार्य हुने सत्यलाई नजर अन्दाज गरी आर्थिक उद्देश्यसँग मात्र सीमित गरिंदिदा यो क्षेत्र विकृति हुँदै गएको छ। व्याप्त अनैतिक आर्थिक प्रतिस्पर्धाबाट प्रेरित अभिभावकको जत्थाले निजी शिक्षाको स्वाभाविक विकासक्रमलाई प्रभावित गरेका छन्। हैसियतभन्दा महंगो शुल्क लिनसमेत उत्साहित हुन्छन्। विभिन्न क्षेत्रमा असफल भएकाको जमातले यस क्षेत्रलाई पनि बदनाम र असफल बनाउन तल्लीन छन्। यी मानिस शुल्क तिर्न नचाहने, मोलमोलाइ गर्ने, किचकिच गर्ने, अनुचित धाकधम्की देखाउने, अनर्गल प्रचार गर्ने, झैझगडा गर्ने, सकेजति सबै गलत कर्म गरी निजी शिक्षालयलाई धराशायी बनाउन लागिपरेका देखिन्छन्। एक वर्गका अभिभावकहरु मिहिनेत तथा मजदुरी गर्छन्। दूरदराजका हुन्छन्। आफ्ना सन्तानको भविष्यका लागि व्यक्तिगत सुखसुविधालाई महत्व नदिइकन हरसम्भव प्रयास गर्छन्। कोही विदेसिएका छन्। कोही अन्नअनाज बेचबिखन गरी शिक्षाका लागि लगानी गर्छन्। दैनिक ज्यालादारी गरी सन्तानको शिक्षाका लागि खर्चको जोहो गर्छन् । यस समूहका अभिभावक शिक्षालयको समर्थन वा विरोधमा आफ्नो मौलिक विचार वा अवधारणा व्यक्त गर्दैनन्। मिडिया बजारको अनुरुप प्रस्तुत हुन्छन्। निष्कर्षमा अभिभावकहरु जुन क्षेत्र र तप्काका भए पनि निजी शिक्षालय उनीहरुको पहिलो रोजाइ हो। सरकारी शिक्षालय बाध्यात्मक रोजाइ हो भन्ने यथार्थ स्वीकार्नै पर्छ । तर निजी शिक्षालयले आजसम्म किन यस्तो दयनीय नियति भोग्नुपरेको छ ? उत्तर हो विकृत नैतिकता। विकृत नैतिकताले नेपाली जनजीवनलाई घातक भाइरसको रुपमा नराम्रोसँग सङ्क्रमित गरिरहेको छ। संयोगवश अधिकांश युवा पिढी यसबाट अहिले पनि सुरक्षित छन्। निजी विद्यालयप्रति स्वच्छ मानसिकताको विकास गरौं। आफ्नो अधिकारको र कर्तव्यको पालना गरौं। नैतिकताकै आधारमा शिक्षालाई विकृतिमुक्त बनाऔं। नेपाली सन्ततिलाई व्यवहारिक रुपमै नैतिकवान् बनाऔं। शिक्षाबिना दिगो सामाजिक विकास असम्भव छ चाहे शिक्षा सरकारी होस् वा निजी।"
भारतमा एकैदिन १० लाख बढी कोरोना परिक्षण,भारतमा पछिल्लो २४ घण्टामा दश लाखभन्दा बढी मानिसको कोरोना भाइरसको परीक्षण भएको छ । भारतमा यो एकैदिनमा अहिलेसम्मकै धेरै परिक्षण गरिएको हो। भारतको स्वास्थ्य मन्त्रालयकाअनुसार भारतमा अगस्ट २१ सम्म ३ करोड ४४ लाख ९१ हजार बढीको कोरोना परीक्षण गरिएको छ । कोरोनाबाट अति प्रभावित देशको सूचीमा भारत चौँथो स्थानमा रहेको छ । जोन हप्किन्स विश्व विद्यालयले जारी गरेको तथ्यांकअनुसार भारतमा कोरोना संक्रमितको संख्या ३० लाख नजिक पुगेको छ । यस्तै मृत्यु हुनेको संख्या ५५ हजार ७ सय ९४ छ । दैनिक लाखौंको संख्यामा पीसीआर टेस्ट हुँदा भारतमा ५० हजारभन्दा बढी संक्रमित थपिने गर्छन् । दैनिक १ हजारको हाराहारीमा मृत्यु भइरहेको छ । संक्रमण पुष्टि भएकामध्ये २२ लाख २२ हजारभन्दा बढी निको भएका छन् ।
भारतमा एकैदिन झण्डै ७० हजार कोरोना संक्रमित थपिए,भारतमा कोरोना भाइरसबाट संक्रमित भएकाहरुको संख्या झण्डै तीस लाख पुगेको छ । सरकारी अधिकारीहरुकाअनुसार कुल संक्रमितको संख्या २९ लाख ७५ हजार ७०२ पुगेको हो । ती मध्ये ६९ हजार ८७८ जना पछिल्लो २४ घण्टामा थपिएको केन्द्रिय स्वास्थ्य तथा परिवार कल्याण मन्त्रालयले शनिबार जनाएको छ । कुल संक्रमित मध्ये छ लाख ९७ हजार ३३० जना अझै पनि संक्रमित अवस्थामै रहेका छन् । त्यस बाहेक २२ लाख २२ हजार ५७८ जना संक्रमणमुक्त भएका छन् । भारतमा कोरोना भाइरसबाट संक्रमित भएका मध्ये ९४५ जनाको पछिल्लो २४ घण्टामा मृत्यु भएको छ । यो सँगै भारतमा कोरोनाका कारण अहिलेसम्म कुल ५५ हजार ७९४ जनाको मृत्यु भएको मन्त्रालयको तथ्यांक छ । ती मध्ये सवैभन्दा धेरै महाराष्ट्र प्रदेशमा मृत्यु भएको छ । महाराष्ट्रमा मात्रै कोरोनाका कारण २१ हजार ६९८ जनाको मृत्यु भएको छ भने एक लाख ६४ हजार ८७९ जना संक्रमित भएका छन् ।
महात्मा गान्धीको चस्मा ४ करोड ८ लाखमा विक्री भयो,लण्डन : भारतीय स्वतन्त्रतावादी नेता महात्मा गान्धीको चस्मा लिलाम बढाबढबाट चार करोड आठ लाख रुपैयाँमा विक्री भएको छ । बेलायती लिलाम गर्ने एक कम्पनीले गान्धीको चस्मा एक अमेरिकी सङ्ग्रहकर्तालाई विक्री गरेका हुन् । ईस्ट ब्रिस्टल अक्शन्श लिमिटेडका अनुसार अगस्ट महिनाको ३ तारिखमा एउटा साधारण खामभित्र कुनै व्यक्तिले छोडेको अवस्थामा उक्त चस्मा फेला पारिएको थियो। बीबीसीमा प्रकाशित समाचार अनुसार उक्त चस्मा लगभग ५० वर्षसम्म दराजभित्रै थन्किएर रहेको थियो । चस्माको स्वामित्व ब्रिस्टलको म्यानगस्ट्सफील्डका एक वयोवृद्धसँग थियो । उनले लिलामीबाट यति ठूलो रकम आउनसक्ने अनुमान नै नगरेको बताइन्छ । समाचार अनुसार लिलामीमा राख्ने व्यक्तिले काम नलाग्ने भन्दै फालिदिन पनि खोजेका थिए । तर अकल्पनीय रकम आउने भएपछि उनले यो चस्माबाट आउने रकम छोरीसँग बाँड्ने प्रतिक्रिया दिए । एउटा पत्रमन्जुसामा चस्मा भेटिएको र उक्त चस्माबारे खोजी तथा परीक्षण गरिएको बताइएको छ । चस्मा पुरानो र सुनको जलप लगाइएको भेटिएपछि पनि उक्त चस्मा गान्धीको भएको यकिन भएको थियो । साथै चिठीको खामभित्र भेटिएको उक्त चस्मासँगै गान्धीको चस्मा भएको व्यहोरा लेखिएको पत्र समेत लेखिएको बताइएको छ ।
मेक्सिको पर्खाल बनाउन पैसा उठाउने ट्रम्पका पूर्वसल्लाहकार ठगी धन्धामा पक्राउ,"वासिङटन : अमेरिकी राष्ट्रपति डोनल्ड ट्रम्पका पूर्व उच्च रणनीतिक सल्लाहकार स्टेभ ब्यानोन पक्राउ परेका छन् । मेक्सिको पर्खाल कोषका लागि रकम संकलन अभियानको क्रममा ठगी गरेको भन्दै स्टेभ यही साता पक्राउ परेका हुन् । स्टेभले भने आफू राजनीतिक खेलको शिकार बनेको प्रतिक्रिया दिएका छन् । म लामो यात्रामा छु, म यो लडाइँमा छु, म यो लडाइँ जारी राख्नेछु, ब्यानोनले यही शुक्रबार आफ्नो पोडकास्टमार्फत बताएका छन् । उनले मेक्सिकोसँगको पर्खाल निर्माण रोक्नका लागि आफूलाई फसाइएको बताए । राष्ट्रपति ट्रम्पले २०१६ मा मेक्सिकोमा पर्खाल लगाउनेबारे दिएको अभिव्यक्तिको श्रेय ब्यानोनलाई दिइन्छ । बिहीबार भने ब्यानोनले आफूले ठगी सञ्जालको षड्यन्त्र गरेको र मुद्रा अपचलनको आरोप अस्वीकार गरे । ६६ वर्षीय ब्यानोन ५० लाख अमेरिकी डलर जमानतमा छुटेका छन् । ब्यानोनले मेक्सिकोको सीमामा पर्खाल निर्माणका लागि भन्दै अनलाइनको माध्यमबाट आम रुपमा रकम संकलन गर्दैआएका थिए । ट्रम्पका निकट मानिने ब्यानोन यसअघि ट्रम्पका विवादित योजनासँग सहभागी हुने गरेको बताइन्छ । ह्वाइट हाउसमा अन्य अधिकारीहरुसँग लगातार खिचातानी भएपछि उनलाई २०१७ को अगस्टदेखि रोकिएको थियो । ट्रम्पले यस पटकको चुनावमा पनि उनीसँग दूरी कायम गरेको स्थानीय मिडियाले जनाएका छन् ।"
नवलपरासीमा भदौ १० गतेसम्म निषेधाज्ञा,"परासी : जिल्ला प्रशासन कार्यालय पश्चिम नवलपरासीले निषेधाज्ञाको समय थप गरेको छ। थप गरिएको समयअवधि भदौ १० गते राती १२ बजेसम्म छ। यसअघि साउन ३१ देखि भदौ ६ गते १२ बजेसम्मका लागि निषेधाज्ञा जारी गरिएको थियो। समुदायमा देखिएको कोरोना संक्रमण बढ्दै गएपछि निषेधाज्ञाको समय थप गरिएको प्रमुख जिल्ला अधिकारी सागरमणि पाठकले बताए। निषेधाज्ञा अवधिभर भेला, गोष्ठी, सेमिनार, सामुहिक जमघट गर्न र अनावश्यक रुपमा हिंडडुल गर्न पाइने छैन। जिल्ला सुरक्षा समितिको शनिबार बसेको बैठकले थप गरेको निषेधाज्ञामा सर्वसाधारणको उपस्थितिमा दिइने सरकारी सेवा बन्द गरिएको छ। बैंक तथा वित्तीय संस्थाले अति आवश्यक भएका व्यक्तिलाई सेवा दिनका लागि कुनै एक कर्मचारीलाई सम्पर्क व्यक्ति तोकेर काम गर्न सक्ने व्यवस्था मिलाइएको छ। जिल्लामा हालसम्म १ सय ४१ जनामा कोरोना पोजिटिभ देखिएको छ।"
आगलागीबाट २५ लाखको क्षति,"उदयपुर : उदयपुरको कटारी नगरपालिका ५ भुल्केमा शनिबार आगलागी हुँदा करिव २५ लाख बराबरको क्षति भएको छ। बिहान ८:३० बजेको समयमा स्थानीय धनकुमार श्रेष्ठको घरमा आगो सल्किंदा उनको दुई तले घर, लत्ताकपडा, अन्नपात गरी करिव २५ लाखको क्षति भएको प्रहरीले प्रारम्भिक अनुमान छ। इलाका प्रहरी कार्यालय कटारीका डिएसपी हेमन्त भण्डारीकाअनुसार घरका मान्छे बाहिर भएको अवश्थामा आगोलागी भएको हो। उनले भने, घरका मानिस बाहिर गएको अवश्थामा आगो के कारणले लाग्यो भन्ने एकिन नभए पनि घटनाको प्रकृति हेर्दा विद्युत सर्ट भएको हुन सक्छ। झण्डै एक घण्टासम्म सल्किएको आगो नगरपालिकाको वारुणयन्त्रको सहायतामा नेपाल प्रहरी, सशस्त्र प्रहरी र स्थानीयले नियन्त्रणमा लिएका हुन्। घटनाको थप अनुसन्धान भैरहेको डिएसपी भण्डारीले बताए।"
स्वाब दिएका घर बाहिर निस्कन नपाउने,"उदयपुर : कोरोना भाईरसको संक्रमण एकिन गर्न स्वाब दिएका व्यक्तिहरु रिर्पोट नआएसम्म घरबाट बाहिर निस्कन नपाउने भएका छन्। जिल्ला कोरोना संकट व्यवस्थापन केन्द्र उदयपुर र जिल्ला सुरक्षा समितिको शुक्रबार बसेको संयुक्त बैठकले स्वाब दिएका र कन्ट्रयाक ट्रेसिङ्गमा आएका व्यक्तिबाट संक्रमण फैलिन सक्ने खतरा रहेको निष्र्कष निकाले पछि स्थानीय प्रशासनले उनीहरुको बाहिरी आवतजावतमा रोक लगाएको हो। स्वाब संकलन पश्चात रिर्पोट नै नआई खुल्लामखुल्ला घर वाहिर निस्कदा संक्रमण बढेको र अझ खतरा हुने संकेत देखिएपछि रिर्पोट नआएसम्म अनिवार्य होम क्वारेन्टाइनमा बस्ने शर्तनामा पछि मात्र पिसीआर परीक्षण गराउने निर्णय भएको प्रमुख जिल्ला अधिकारी चक्रपाणी पाण्डेले जानकारी दिए। शर्तनामा उल्लंघन भए संक्रमण रोग ऐन, २०२० वमोजिम कारवाही गर्ने निर्णय भएको उनले बताए। धेरैजसो पिसीआर परीक्षण लगत्तै वाहिरी हिड्डुल गर्ने र संक्रमण अरुमा फैलाउने अवश्था सृजना भएकाले संक्रमण न्युनिकरणका लागि यस्तो निर्णय गरिएको प्रजिअ पाण्डेले बताए। उनले भने, पिसीआर परीक्षणका लागि स्वाब दिने तर रिर्पोटका लागि धैर्यता नगर्ने हाम्रो आदत छ जसलेगर्दा अवश्था भयाभह बन्न सक्ने खतरा छ। रिर्पोट नेगेटिभ आउँदापनि यो बेला भिडभाडमा जानु गलत हो तर पोजिटिभ आयो भने उँसग नजिक रहेकाको अवश्था के हुन्छ, उनले भने, स्वाब दिएर भिडभाडमा जानु भनेको संक्रमण निम्त्याउनु हो। अहिले नेगेटिभ आएको रिर्पोट एकछिनको लापरवाहीले पोजेटिभ आउन सक्छ त्यसैले आफैले सावधान अपनाउनु नै राम्रो हुने उनको भनाई छ। जिल्लामा सात जना मालपोतका कर्मचारी, शिक्षक, नेपाल प्रहरी, जनप्रतिनिधि, व्यापारी, बालबालिकासहित समुदायमा कोरोना संक्रमण देखिएको छ। लकडाउनको पालना नगर्दा र स्वास्थ्य मापदण्ड पालना नगर्दा उदयपुरमा जोखिम बढ्दै गएको जिल्ला स्वास्थ्य कार्यालय प्रमुख मोहन सुवेदीले बताए। बैठकले गृहमन्त्रालयको परिपत्रलाई आधारमानी जिल्ला भित्र स्वास्थ्य सुरक्षा मापदण्ड कडाईकासाथ पालना गराउन सहायक प्रमुख जिल्ला अधिकारी शशिकुमार लम्सालको संयोजकत्वमा १० जनाको जिल्ला स्तरीय संयुक्त अनुगमन टोली गठन गरिएको छ। त्यस्तै साउन २९ गतेबाट सुरु भएको त्रियुगा, चौदण्डिगढी र बेलका नगरपालिको निषेधाज्ञ भदौ १२ गते राती ११ वजेसम्म कायम राख्ने, अति आवश्य वाहेकका कर्मचारीलाई विदा वा काज नदिने र हाजिर हुन आएका कर्मचारीलाई कार्यालय प्रमुखले अनिवार्यरुपमा क्वारेन्टाइनमा बस्ने व्यवस्था मिलाउने निर्णय भएको प्रजिअ पाण्डेले बताए। बैठकले संक्रमणबाट मृत्यु भएका मृतकको शवलाई व्यवस्थापन गर्न त्रियुगा नपाले अन्य स्थानीय तहसँग समन्वय गरी शव वाहनको व्यवस्था गर्ने, स्थानीय तहले वडा गाउँस्तरसम्म कोभिड १९ सम्बन्धि सचेतना कार्यक्रमलाई निरन्तरता दिने, त्रियुगा उद्योण वाणिज्य संघले अत्यावश्यक सामग्री तथा खाद्यान्न ढुवानी, भण्डारण र वितरण गर्दा अनिवार्यरुपमा स्वास्थ्य सुरक्षा मापदण्ड पालना गराउने निर्णय भएको उनले बताए। त्यस्तै स्वास्थ्य कार्यालयले संक्रमित विरामी र निको भएकाहरुको विवरण अद्यावधिक गर्ने, आवश्यक परेको अवश्थामा संक्रमित विरामीको उपचारका लागि स्वेच्छिकरुपमा प्लाज्मा दान गर्न सहमत भएका व्यक्तिलाई निश्चित ढाँचाको फारम भर्न लगाई विवरण अद्यावधिक गरी सुरक्षित राख्ने निर्णय भएको प्रजिअ पाण्डेले बताए।"
विदेशमा समस्यामा परेका श्रमिकलाई निःशुल्क उद्धार गर्न कांग्रेसको माग,"काठमाडौं : प्रमुख प्रतिपक्षी दल नेपाली कांग्रेसले रोजगारी गुमाएका, बेतलबी बिदा पाएका र बेखर्ची बनिसकेका नेपाली श्रमिकलाई कल्याण कोषको रकममार्फत हवाई टिकट व्यवस्था गरी निःशुल्क उद्वार गर्न सरकारसमक्ष पुनः माग गरेको छ। कांग्रेसले सरकारको पछिल्लो निर्णअनुसार विदेशमा अप्ठ्यारोमा परेका नेपालीलाई उद्धार गर्दा मानवीय भावना कम उद्धारमा व्यापारको मस्तिष्क धेरै खपत भएको भनी टिप्पणी गरेको छ। सरकारको पछिल्लो निर्णयअनुसार उद्धार गर्दा विदेशमा अप्ठ्यारोमा परेका श्रमिकले चार्टर फ्लाइटको महङ्गो टिकट काट्नु पर्ने, क्वारेन्टिनमा सात दिनको खर्च ब्यहोर्नुपर्ने, पीसिआर परीक्षण आफै गराउनुपर्ने र गाउँ पुग्ने यातायात खर्चसमेत आफैँ व्यहोर्नु पर्ने समस्या रहेको कांग्रेसद्वारा आज जारी विज्ञप्तिमा उल्लेख छ। कांग्रेस प्रवक्ता विश्वप्रकाश शर्माले विज्ञप्तिमार्फत अनुकूल अवस्थामा देशमा रेमिटेन्स पठाएर मुलुकको अर्थतन्त्रलाई भरथेग गरिरहेका नागरिकलाई प्रतिकूल बेलामा सरकार उचित व्यवहार नगरेको आरोप लगाए। गत असार १ गते सर्वोच्च अदालतले वैदेशिक रोजगारीमा गएर अप्ठ्यारोमा परी नेपाल आउन चाहेका नेपाली नागरिकलाई सरकारी कोषबाटै उद्वार गर्न सरकारका नाममा आदेश जारी गरेको थियो। उक्त आदेश कार्यान्वयन गर्न सरकारले कुनै तदारुकता नदेखाएको र आदेशको दुई महिनापछि पुनः महङ्गो चार्टर फ्लाइटको टिकटदेखि अन्य सबै खर्च गराएर सरकारले श्रमिकको पीडामाथि पीडा थप्न लागेको भन्दै कांग्रेसले गम्भीर रुपमा लिएको जनाएको छ। 'प्रवासी नेपाली जो जुन देशमा हुन् अप्ठ्यारोमा परेकालाई स्नेह र सहाराको हात दिनु राज्यको दायित्व थियो र हो। राज्यको यो दायित्व बारे कांग्रेसले लिखित र मौखिक रूपमा निरन्तर प्रधानमन्त्रीदेखि मन्त्री हुँदै सम्बन्धित निकाय समक्ष राख्दै आएको छ। छ महिनादेखि बेरोजगार भएर बसेका खाडीका श्रमिकलाई चार्टर फ्लाइटको महङ्गो टिकट खरिद गर भन्नू कति न्यायोचित छ ? सरकारको यो निर्णय सर्वोच्चको गत असार १ को निःशुल्क उद्धार गर भन्ने आदेशको उलङ्घन र अदालतको मानहानी हो कि होइन ?' विज्ञप्तिमा उल्लेख छ। मन्त्रीपरिषद्को पछिल्लो बैठकले दिनमा केवल तीन वटा उद्धार फ्लाइटको अनुमति दिएको र यही भदौ १६ गतेदेखि शुरु गर्ने भनिएको नियमित अन्तर्राष्ट्रिय उडानमा आउन प्रतिबन्धित गरिएका कतिपय देशका नेपाली श्रमिक यो न्यून सङ्ख्याको फ्लाइटबाट नेपाल आइपुग्न महिनौं लाग्ने कांग्रेसले जनाएको छ। यसबारे सर्वोच्चको आदेश पालना गर्न सरकारलाई सचेत गराउंदै कांग्रेसले सरकारी खर्चमै क्वारेन्टिन, पीसिआर परीक्षण र गाउँसम्म पुग्ने प्रबन्ध मिलाउन पनि आग्रह गरेको छ। उद्धार गरिने नागरिकको प्रदेश र स्थानीय तह गरी तीन तहका सरकारको समन्वयमा फरकफरक कार्य गर्ने नेतृत्व क्षमता रहेको अपेक्षा गर्दै कांग्रेसले उच्च मानवीय भावनाका साथ सङ्कटमा उद्धार मातृभूमिको कर्तव्य आत्मसात गर्न सरकारलाई अपील गरेको छ।"
साथी तिमी मेरोको छायाकंन बेलायतमा,"काठमाडौं : गीतकार मुकेश राईको साथी तिमी मेरो गीतको म्युजिक भिडियो बेलायतमा तयार गरिँदैछ । मनोकांक्षा भाग २ मा समाविष्ट यो गीतको भिडियो छिट्टै बजारमा ल्याउने तयारी गरेको पुप्रण प्रोडक्सन हाउस यूकेले जनाएको छ । यस भिडियोमा मिसेस नेपाल यूके २०१८ की सेकेन्ड रनरअप सविना श्रेष्ठसहित सञ्जय कँडेल, निरु कोइराला र रिना भण्डारीले अभिनय गर्नेछन् । यसको निर्देशन बेलायतमै रहँदै आएका प्रभु गुरुङले गर्नेछन् । उनले झन्डै दुई दर्जन नेपाली र गुरुङ भाषाका गीतको निर्देशनका साथै कोरियोग्राफी गरेका छन् । उनलाई क्यामेरामा सुमन श्रेष्ठ र अनुराग श्रेष्ठले साथ दिनेछन् । मेलिना राई र ताराप्रकाश लिम्बूको स्वर रहेको यो गीतलाई ताराप्रकाशले संगीत भरेका हुन् । संगीत संयोजन चन्द्र चौधरीले गरेका हुन् । कोरोना महामारीका बेला भिडियोमार्फत दर्शकश्रोतालाई नयाँ सिर्जना दिन पाउने कुराले उत्साही बनाएको गीतकार राईले बताए ।"
प्रदेश १ मा कोरोना संक्रमितको संख्या २५ सय नजिक,"विराटनगर : प्रदेश १ मा कोरोना भाइरसबाट संक्रमित हुनेको संख्या २५ सय नजिक पुगेको छ। ३८ महिला र ५१ पुरुष गरेर शुक्रबार ८९ जना कोरोना भाइरसका नयाँ संक्रमित थपिएपछि संख्या दुई हजार पाँच सय नजिक पुगेको हो। हालसम्म प्रदेशमा दुई हजार चार सय ८६ जनामा संक्रमण पुष्टि भइसकेको छ। नयाँ थपिएका संक्रमितमध्ये मोरङका ४४, सुनसरीका २९, झापाका सात, इलामका चार, पाँचथर र उदयपुरमा एकएक र प्रदेश १ बाहिरका तीन जना रहेको सामाजिक विकास मन्त्रालयले जनाएको छ। प्रदेश १ को राजधानी रहेको मोरङको विराटनगर महानगरपालिकामा २९ जना थपिएका छन्। नयाँ संक्रमितमा १३ महिला र १६ पुरुष छन्। मोरङको कटहरीका पाँच महिला र एक पुरुष, सुन्दरहरैँचाका तीन महिला र तीन पुरुष , धनपालथानका दुई र सुनवर्षीका १ पुरुषको रिपोर्ट पोजेटिभ आएको छ। सुनसरीको दुहवीका दुई महिला र १२ पुरुष, इटहरीका एक महिला र चार पुरुष, बर्जुका दुई महिला र दुई पुरुष, देवानगञ्जका एक पुरुष, कोशी गाउँपालिकाका एक पुरुष, धरान, इनरुवा, गढी र बराहक्षेत्रका एकएक महिलामा कोरोना संक्रमण पुष्टि भएको छ। झापाको मेचीनगरका तीन महिला र एक पुरुष, बिर्तामोडका एक महिला र एक पुरुष, दमकका एक पुरुष, इलामको सन्दकपुरका दुई महिला दुई पुरुष, पाँचथरको फिदिम र उदयपुरको त्रियुगामा एकएक पुरुषको रिपोर्ट पोजेटिभ आएको छ। प्रदेश १ बाहिरका सर्लाहीका दुई महिला र सिरहाका एक पुरुषमा कोरोना पुष्टि भएको मन्त्रालयले जनाएको छ। प्रदेश १ मा शुक्रबार ६९ जना डिस्चार्ज भएका छन्। पूर्वाञ्चल विश्वविद्यालय कोभिड१९ आइसोलेसन अस्पताल गोठगाउँबाट ४९, वीजनरल अस्पताल हरिनगरा सुनसरीबाट १३ र बीपी कोइराला स्वास्थ्य विज्ञान प्रतिष्ठान धरानबाट सात जना डिस्चार्ज भएका हुन्। डिस्चार्ज भएकामा मोरङका २९, सुनसरीका २५, झापाका ११, इलामका तीन र धनकुटाका एक जना रहेका छन्।"
भारत लैजाँदै गरेको १४ किलो गाँजा बरामद,विराटनगर : मोरङको जहदा गाउँपालिका हुँदै भारततर्फ लैजाँदै गरेको अवस्थामा प्रहरीले शनिबार बिहान नेपालभारत सीमा क्षेत्रबाट १४ किलोग्राम गाँजा बरामद गरेको छ। इलाका प्रहरी कार्यालय बुधनगरको टोलीले नेपाली र भारतीय नम्बर प्लेटका दुईवटा मोटरसाइकलमा लैजाँदै गरेको अवस्थामा जहदा३ हात्तीबन्दाबाट अवैध लागुऔषध गाँजा बरामद गरेको हो। गाँजा ओसारपसारमा संलग्न भने प्रहरी आएको देखेपछि मोटरसाइकल र गाँजा त्यहीं छाडेर खेतैखेत भागेको इलाका प्रहरी कार्यालय रानीका प्रहरी निरीक्षक दीपक थापाले बताए। उनका अनुसार जेब्रा झोलामा प्याक गरेर दुईवटा मोटरसाइकलमा हालेर लैजाँदै गरेको अवस्थामा १४ किलो गाँजा बरामद भएको छ। प्रहरीले गाँजा भारत कटाउन प्रयोग गरिएको को १८ प २६१९ नेपाली र बीआर ३८ आर ९४४० नम्बरको भारतीय मोटरसाइकल नियन्त्रणमा लिएको छ। मोटरसाइकलका आधारमा गाँजा तस्करीमा संलग्नको खोजी भइरहेको थापाले बताए। उनले कोरोना भाइरसको संक्रमण नियन्त्रणमा सुरक्षाकर्मी व्यस्त भएको मौका छोप्दै अवैध गाँजा भारततिर लैजाने प्रयास गरिएको बताए।
जातीय निर्णयले निम्त्यायो हत्या,"सिरहा : अर्नमा गाउँपालिका५ कृष्णपुर बेल्दरही टोलका ५० वर्षीया सीतादेवी राउतकोे मंगलबार राति सामूहिक कुटपिटबाट निधन भयो। टाउकोमा चोट लागेर अचेत भएकी उनको घटनास्थलमै मृत्यु भएको थियो। घटनामा कुटपिटबाट विन्देश्वरदेवी राउत, नागेन्द्रकुमार राउत, पूजाकुमारीदेवी राउत, रोहितकुमार राउत घाइते भएका छन्। स्थानीय सीताराम राउत, बुधेश्वर राउत, बालदेव साहलगायतले सीतादेवीको घरमै पुगेर कुटपिट गरेको पीडित पक्षको आरोप छ। जिल्ला प्रहरी कार्यालयमा पीडित पक्षले ७ जनामाथि कर्तव्य ज्यान मुद्दा दर्ताका गराएका छन्। सोही गाउँका बालदेव साह, कमलेश राउत, लीलादेवी राउत र सुलेखा राउतलाई अनुसन्धानका लागि नियन्त्रणमा लिएको प्रहरी प्रवक्ता डीएसपी विनोद घिमिरेले जानकारी दिए। गाउँबाट अधिकांश पुरुषहरू फरार भएका छन्। घटनाको मुख्य कारण हो, जातिय निर्णय र विकास योजना। के हो जातीय विवाद ? यो गाउँमा ६३ घर परिवार बेलदार (राउत) समुदायको बसोबास छ। दयानन्द राउतकी छोरीले चार वर्षअघि यादव समुदायसँग प्रेम विवाह गरिन्। यादवसँग बिहे गरेको भन्दै दयानन्दलाई गाउँलेले जातबाट निष्कासन गरे। बिहे, मृत्युकर्मलगायतका सामाजिक कार्यमा सहभागी हुन नदिने उर्दी जारी गरे। त्यसपछि दयानन्द सामाजिक कार्यमा सहभागी हुन पाएनन्। दयानन्द, रामसिस, पञ्चलाल, कुमर, उमा, सहदेव, राजदेव र रामदयाल दाजुभाइ हुन्। यसमध्येका सहदेव नै जातीय माइन्जन (मुखिया) थिए। केही समयपछि यादवसँग विवाह गरेकी छोरी दयानन्दको घरमा आउजाउ गर्न थालिन्। दयानन्दका दाजुभाइले पनि स्वीकार गरेको देखेर गाउँलेले माइन्जन फेर्ने निर्णय गरे। दयानन्दका दुई जना दाजुभाइ कुमर र उमा गाउँलेको पक्षमा उभिए। एक हप्ताअघि नजिकैको जमुवा टोलमा सोही गाउँका राजाराम राउतका ससुरा बिते। उनको भोजको निम्तो बेलदरही गाउँमा पनि आयो। त्यस विषयमा सोमबार गाउँमा छलफल थियो। सहदेवका दाजुभाइ कुमर र उमालाई छलफलमा बोलाइयो। बाँकी ६ जना दाजुभाइलाई पनि जातबाट निकाल्ने छलफल भएको बताइएको छ। स्थानीयका अनुसार त्यहाँ नयाँ जातीय माइन्जन गाउँलेहरूले नयाँ जातीय माइन्जनको रूपमा कुमरलाई नै चयन गरे। जातीय कार्यमा सहभागी गराउने कि नगराउने विषयमा छलफल जारी नै थियो। विकासको विवाद चार वर्षदेखि चल्दै आएको जातीय विवाद त छँदै थियो। त्यहीबीच गाउँमा पक्की ढलान गर्न गाउँपालिकाबाट ८ लाख रुपैयाँ बजेट आएको थियो। उपभोक्ता समितिका अध्यक्ष बुधेश्वर राउत, कोषाध्यक्ष पूजा राउत र सचिव रामदुलार राउत थिए। काम असारमै सम्पन्न भयो। ७ लाख २९ हजार ९ सय ३ रुपैयाँ भुक्तानी पाएको कोषाध्यक्ष पूजाले बताइन्। उनका अनुसार काम सकिएपछि केही रकम बचेको थियो। गिटी, बालुवा, रड, २६ बोरा सिमेन्ट र बेल्चा पनि थियो। अध्यक्ष, कोषाध्यक्ष र सचिव तीनै जनाले बराबर बाँडफाँड गर्नुपर्ने पूजा राउतले जिकिर गरिन्। तर, अध्यक्ष बुधेश्वर र सचिव रामदुलारले कोषाध्यक्षलाई बाँडफाँड गर्न मानेनन्। पैसा बाँडफाँडको ताकेता गरेपछि आफूलाई मारपिट गर्ने धाकधम्की अध्यक्ष र सचिवले दिएका पूजाको आरोप छ। त्यही विषयमा १० दिनअघि इलाका प्रहरी कार्यालय अर्नमा उजुरी दिँदा पनि प्रहरीले ध्यान दिएनन्, अहिले यो घटना भयो, उनले भनिन्। मृतक सीतादेवी सडक ढलान समितिका कोषाध्यक्ष पूजादेवीकी सासू र दयानन्दकी भाउजू हुन्। सीताका पति राजदेव शारीरिक रूपमा अशक्त छन्, उनका एक मात्र सन्तान १५ वर्षीया छोरी सरिता छिन्।"
"सिर्दिबासको गमपुलमा पहिरो, पदमार्ग जोखिम","गोरखा : मनास्लु पदमार्गको चुम उपत्यका र नुब्री क्षेत्र छुट्ने ठाउँमा ठूलो पहिरो जाँदा पदमार्ग जोखिम बनेको छ। चुमनुब्री गाउँपालिका३ स्थित गमपुलको केही तल न्याकतर्फबाट झरेको ठूलो पहिरोले बूढीगण्डकी थुनेपछि नदीको दुवैतर्फबाट पहिरो झर्ने काम भइरहेको स्थानीय दीपेन्द्र गुरुङले जानकारी दिए। पहिरोले केहीबेर बूढीगण्डकी थुनियो। पछि खुल्न त खुल्यो तर नदीको दायाबायाँ ठूलो पहिरो झर्यो। रुखहरु पनि ढले। बाटो सबै लग्यो, उनले भने, हामी स्थानीयबासी १०१५ जना मिलेर एउटा कामचलाउ बाटो खुलायौँ। तर धेरै घुमाउरो छ। बटुवालाई १५२० मिनेट उकालो उक्लिएर फेरि ओर्लिनुपर्छ। बूढीगण्डकी तालिएर जमिन कमजोर बनाएकाले अझै धेरै ठाउँमा पहिरो झर्ने अबस्था रहेको वडा नं ४ का अध्यक्ष पेमा डुण्डुप लामाले बताए। न्याकतर्फबाट पहिरो झर्ने क्रम अझै रोकिएको छैन। ढुंगा पनि झरिरहेको छ। बूढीगण्डकी तालिएर धन्नै पुल समेत भेटिसकेको रहेछ, सोही बाटो हिडेर फिलिम पुगेका उनले भने, बैकल्पिक बाटो त बनाएको रहेछ, तर तालिएको पानीले माटो सबै गलिसकेको छ। पहिरोको खतरा उत्तिकै छ। सो पदमार्ग अहिले हिड्नलायक नरहेको उनले बताए। सो बाटो हुदै चुमनुब्री गाउँपालिकाको वडा नं १ को सामागाउँ, साम्दो, वड नं २ को ल्हो, ल्ही, स्याला, स्यो, वडा नं ३ को न्याक, वडा नं ४ को प्रोक, नाम्रुङ, क्वाक, छाक, गप, वडा नं ५ को बिही, ड्याङ, क्रयाक, वडा नं ६ को लोक्पा, चुम्लिङ, चुम्चेत, सिप्चेत र वडा नं ७ को छेकम, ङाक्यू, लेरु, लामागाउँ, बुर्जी, लार, फुर्पे, छुले र नीले गाउँका बासिन्दा आवतजावत गर्ने गर्छन्। गमपुल पहिरोका कारण उनीहरुलाई आवतजावत गर्न सास्ती भएको स्थानीयबासीको गुनासो छ।"
शोकको कुनै ओखती हुँदैन,"विसं २०३५ मा इलाम क्याम्पसको विद्यार्थी हुँदा आईएडको पहिलो सेमेस्टरको नेपाली विषयको पाठ्यक्रममा गौरी शोककाव्य राखिएको रहेछ। हेमचन्द्र नेपालले लय हालीहाली पढाउँदा कक्षामै मेरा आँखा भरिएर आउँथे। कोठामा गएर पनि ती श्लोकहरू कण्ठ गर्ने कोसिस गर्थें। मलाई आजसम्म पनि नेपाली शोक साहित्यमा त्योजति रोदनीय अरू कुनै लाग्दैन। दोस्रोेपल्ट मेरो मानसमा कहिल्यै नमेटिने गरी बसेको कविको नाम हो, माधव घिमिरे। त्योभन्दा पहिल्यै मुनामदन पढेपछि देवकोटाले मनमस्तिष्कमा खाँबो गाडिसकेका थिए। वास्तवमा मुनामदन र गौरी जति लोकप्रिय अरू कुनै काव्य होलान् जस्तो पनि लाग्दैन। झापाको मैले काठमाडौंका त्यत्ति ठूला लेखकलाई भेट्नसक्ने कुरा पनि थिएन। तर, म कविवरको फ्यान भइसकेको थिएँ। उहाँका कृतिहरू खोजीखोजी पढ्थें। साना र थोरै मूल्य पर्ने किताब किन्न पनि गाह्रो थिएन। गौरी त म सिरानमै राख्थेँ। मुनामदन पहिल्यै नै मैले आमालाई पढेर सुनाइसकेको थिएँ। क्याम्पसबाट फर्किसकेपछि मैले गौरी पनि सुनाएँ। त्यस बेला बुवाको निधन भइसकेको थियो। त्यो गौरी आमाको लागि टीकाराम भयो। सुनाउँदा पनि उहाँ रुने, नसुनाउँदा पनि सुना भन्ने। हामी आमाछोरा आधा रुँदै आधा पढ्दै गथ्र्यौं। पछिसम्म पनि मैले आमालाई त्यो किताब पढेर सुनाइरहनु पर्यो। आमाले बारम्बार पढ्न लगाउने श्लोक थियो डालीबाट नबोल कोइली ! झुली वैलिन्छ रे यो वन काला केशबाट हे युवति हो ! फुस्कन्छ रे जोवन यात्री आखिर जान्छ रे नगर है यो मार्गमा पिरती देवी स्वर्ग गई सकिन् नगर है यो साँझमा आरती। यस्तो किताब लेख्नेलाई जसरी भेट्नू है एकपल्ट भन्नुहुन्थ्यो आमा। २०४५ सालमा झापाको धुलाबारीमा दोस्रो महानन्द पुरस्कार समर्पण समारोहको प्रमुख अतिथिमा नेराप्रप्रका उपकुलपति माधवप्रसाद घिमिरेलाई बोलाइयो। त्यो कुरा सुनेपछि उहाँलाई देख्नकै लागि आमा शनिश्चरेबाट धुलाबारी पुग्नुभयो। भीड छिचोल्दै आमालाई उहाँसँग भेट गराइदिएँ। आमाले हातमा ढोग्नुभो, केही सोध्नुबोल्नु भएन। पछि घरमा आएपछि उहाँले तिनै माथिका श्लोकहरू आफैं गुनगुनाउनु भयो। आमाले ती श्लोक मैले पढेर सुनाएकै भरमा कण्ठ गर्नुभएको रहेछ। मैले पनि पहिलोपल्ट उहाँलाई देखेको थिएँ। जिल्लामै देख्न पाउँदाको हर्ष झलझली सम्झन्छु। जसलाई मेरो साहित्यिक यात्रा र मदन पुरस्कार नामक पुस्तकमा विस्तृत लेखेको छु। मलाई आजसम्म पनि नेपाली शोक साहित्यमा गौरी खण्ड काव्य जति रोदनीय अरू कुनै लाग्दैन। दोस्रोेपल्ट मेरो मानसमा कहिल्यै नमेटिने गरी बसेको कविको नाम हो, माधव घिमिरे। त्योभन्दा पहिल्यै मुनामदन पढेपछि देवकोटाले मनमस्तिष्कमा खाँबो गाडिसकेका थिए। वास्तवमा मुनामदन र गौरी जति लोकप्रिय अरू कुनै काव्य होलान् जस्तो पनि लाग्दैन। त्यसपछि बाक्लै भेट भइरहे। दोस्रो भेट २०५४ सालमा काठमाडौंमै भयो। देख्नेबित्तिकै कहिले आउनुभयो ? आमालाई कस्तो छ ? सोध्नुभयो। तीनछक्कै परें। नौ वर्षअघि साहित्यिक भीडमा आमा चिनाएको थिएँ। त्यत्तिका भरमा यति पछि पनि चिन्नु भनेको सामान्य होइन। उहाँले मेरा बालक हराएको सूचना र नारीभित्र के छ हजुर भन्ने निबन्धका दुवै किताब पढ्नुभएको रहेछ। भन्नुभो, तपाईंका निबन्ध पनि कविता नै हुन्। लेख्न नछोड्नू। अब कति फुर्किनु मैले ! कस्तो अद्भुत स्मरण शक्ति !! २०५८ सालमा भरतपुर अस्पतालमा आमाको निधन भयो। त्यसको समाचार काठमाडौंका पत्रिकाहरूमा छापिएछ। एक दिन किरियामा बसेकै बेलामा फोन आयो। कसैले भने, माधवप्रसाद घिमिरेको फोन आयो। म फोनमा गएँ। उहाँले भन्नुभो, फर्की क्वै पनि आउँदैन र सधैं पर्खन्न कोही पनि, कालो आदि र अन्त ! खाली बीचमा झिल्का लिने जीवनी। घाउ थाक्छ, खाटो बस्छ। त्यो पनि उप्किन्छ। तैपनि त्यो खतलाई बोकेर हिँडिरहनुपर्छ बाँचुन्जेल। शोक बिर्सन सकिँदैन। त्यो आफैं कपुरझैं बिलाउँदै जान्छ। आमाको शोकले निराश भएको मनमा कविवरको त्यो आवाज र भावले तंग्रिएजस्तो भएको थिएँ। उहाँको यही सम्झनाले नै म उहाँको झन्झन् नजिक हुँदै गएँ। नयाँ पुस्तासँग नजिकिने, सधैं युवा मन बोक्न सक्ने र युवासँग नजिकिने उहाँको इच्छा भनेकै लामो आयुको एउटा कारण रहेछ भन्ने लाग्छ। २०६८ मा सीताजीको निधन भयो। धेरैका समवेदना भरिएको फोन आउनु स्वाभाविकै थियो। १० वर्षअघि आमा बित्दा त फोन गर्नुहुने माधव घिमिरेले सीताजी नै बित्दा झन् कसरी फोन नगर्नुहोला भन्ने लाग्दै थियो। शोक परेको तेस्रो दिन कविवरको फोन आयो गाईलाई लग्यो नि ! आज कसले बाच्छो छुटाईकन पोथी पास परी मरी नि ! गुँडका बच्चा नहुर्कीकन के हेछ्र्यौ यत्तिको बिजोग, धरती ! माता तिमी फाट हे आमा बालककी नमार भगवान् संसार भर्ने भए। मैले चार सालमा बोकेको यो शोक सबैलाई पर्ने सनातन शोक रहेछ। खप्नुपर्छ। खप्नुबाहेक यसको अरू कुनै ओखती छैन। काठमाडौं आएपछि मलाई भेट्नुहोला। उहाँको आवाज सुनेपछि बाबुको हत्केलो शिरमाथि डुलिरहेजस्तै लाग्यो एकछिन। थाकेका आँखा बर्सिए। तर, काठमाडौं आएपछि मलाई उहाँसँग भेट गर्ने आँटै भएन। दुई वर्षपछि गैह्रीधारामा बैरागी काइँलाको भतिजको बिहेभोजमा दुवैसँग भेट भयो। मञ्जुजीसँग बिहे गरिसकेको थिएँ। नजिकै गएर नमस्ते गरिनसक्दै खोइ त मञ्जु ? भन्नुभो। म अर्कोपल्ट अचम्मित भएँ। सोच्दै थिएँ केही कुरा गरेपछि फेरि बिहे गरेको कुरा भनौंला। तर, मलाई त्यो भूमिका बाँध्ने मौकै परेन। मञ्जुजीलाई चिनाएँ। सिमसिम पानी पर्दै थियो, तैपनि दुवैजनाले हामीलाई एकाएकातिर चेपेर फोटो खिच्नुभयो। अन्तिमपल्ट गत वर्ष नेपाली लेखक संघ मोरङले उहाँकै घरमा अभिनन्दन गर्ने कार्यक्रम रहेछ। हामी दुवै पुग्यौं। देख्नेबित्तिकै बोलाएर दुवैको शिरमा हात राख्दै भन्नुभो, कहिले आउनुभयो अमेरिकाबाट ? नफर्किने गरी आइसक्यौं भनें। खुसी हुँदै भन्नुभयो, पखेटा लागुन्जेल जताजता घुमे पनि हुन्छ। संसार देख्नैपर्छ तर सधैं उतैचाहिँ कहिल्यै हराउनु हुँदैन। अनि आमातिर फर्केर भन्नुभो, उहाँहरूको पनि हाम्रैजस्तो हो। आमाले भन्नुभो, मलाई थाहा छ। पोहोर परार नै हामीले फोटो खिचेको। त्यो दिन पनि हामी दुईजनालाई मात्र छेउमा राखेर फोटो खिच्नुभयो। भन्नुभो, उतापट्टि प्रमाणपत्रहरूको लाइब्रेरी छ। हेर्यौं र अचम्मित हुँदै फोटा खिच्यौं। एकैजनाले पाएका त्यति धेरै प्रमाणपत्र आजसम्म मैले अरू कसैको देखेको छैन। तीन वर्षअघि राति ९ बजेतिर कसैले मलाई फोन गरेर सोध्यो, धरावासीजी ! राष्ट्रकवि बितेको हल्ला छ सहरमा। कुरो के हो ? मैले हतारहतार चारैतिर फोन लगाएँ। मान्छ्यैपिच्छेका फरकफरक प्रतिक्रिया थिए। अन्योलमै सुतें। भोलि बिहान त्यो हल्ला मात्र रहेको समाचारहरू आए र कविवरको भनाइ पनि थियो, म घरमा आनन्दले सुतिरहेको बेला सहरमा म मरिरहेको थिएँ। यसपालि पनि पहिलोपल्ट उहाँ बितेको समाचार सुन्दा हत्तपत्त पत्याउन मन लागेन। तर, यो समाचार साँचो थियो। मनमा नमीठो लाग्यो तर शोक लागेन। उहाँले वेदले तोकेको भन्दा पनि एक वर्ष बढी बाँचेर वेदलाई पनि जित्नुभएको थियो। यो उमेरसम्म पनि सबै इन्द्रिय स्वस्थ राखेर संसार भोग गर्नुभयो। उहाँको जीवन, आयु र सिर्जना हामीलाई सधैं प्रेरणा हुन्। उहाँले नै भन्नुभएको थियो, खप्नुबाहेक शोकको कुनै ओखती हुँदैन। अहिले राष्ट्रकविको शोक हामी खपिरहेका छौं। घिमिरेका कृतिहरूको तारिफ गर्नु भनेको तिनको अग्र्यानिक मूल्य घटाउनु मात्र हुन्छ जस्तो लाग्छ। आलोचना गर्ने ठाउँ नभेट्नु भनेको पनि कहिलेकाहीँ बेस्वाद भएजस्तो क्या ! मैले उहाँका हरेक गीत, कविता र काव्य पढें। कतै छिर्ने दुलो नभेटेर थन्किएँ।"
मुस्ताङमा सलह किरा प्रति किलो सय रुपैयाँ : २५ सय किलो जम्मा,"जोमसोम : हिमाली जिल्ला मुस्ताङमा सलह किराले जिल्लाका विभिन्न किसानले लगाएको बर्खे अन्नबाली नष्ट गरेको छ। छिमेकी देश भारतका विभिन्न प्रान्त हुँदै नेपाल प्रवेश गरेको सलह किरा गत एक महिना अघिदेखि लाखौंको झुन्ड मुस्ताङमा फैलिएको जनाइएको छ। विश्वव्यापी माहामारीको रुपमा फैलिएको नोवल कोरोना भाइरस ( कोभिड१९)का कारण आम जनमानसमा स्वास्थ्य शन्त्राश बढिरहेको अवस्थामा मुस्ताङमा पटकपटक सलह किराको प्रवेशले किसान थप चिन्तित बनेका छन्। गत श्रावणको पहिलो सातादेखि सुरु भएको सलहको झुन्ड प्रवेश गर्ने क्रम अझै रोकिएको छैन। मुस्ताङमा पटकपटक गरी करोडौंको संख्यामा सलह किरा मुस्ताङ भित्रिएको थासाङ गाउँपालिकाका कृषि प्राविधिक सहायक रामशरण सापकोटाले जानकारी दिए। म्याग्दी र मुस्ताङको मुख्य प्रवेशद्वार मानिएको थासाङ गाउँपालिका भने अन्नबालीमा धेरै क्षति पुर्याएपछि सलह किरा नष्ट गर्ने अभियानमा जुटेको छ। कृषि प्राविधिक सापकोटाले सलह किरा संकलन गर्ने व्यक्तिलाई प्रति केजी रु एक सय रुपैयाँ पारिश्रमिक दिने गरी पालिकाले सलह संकलन गर्ने अभिायन थालेको बताए। उनका अनुसार थासाङ गाउँपालिकाले भदौ १ गतेदेखि सहल नष्ट गर्ने अभियान सुरु गरेको हो। थासाङमा शुक्रबारसम्म करिव २५ सय केजी सलह किरा संकलन गरी खाल्डो खनी डिस्पोज गरेको कृषि प्राविधिक सापकोटाले जनाए। थासाङ३ को लेते र धम्पुमा १४ सय ३० केजी र थासाङ५ को छयो गाउँबाट करिव ११ सय केजी जम्मा गरिएको हो। अन्य वडामा पनि सलह संकलन गर्दै जाने पालिकाको योजना छ। किसानले अथक परिश्रम गरी लगाएको अन्नबाली नष्ट गरेपछि पालिकाले सलह नष्ट गर्न थालेको सापकोटाको भनाइ छ। 'सलह किराको संख्या घटेको छैन। जति नष्ट गर्यो उति बढेको छ। थासाङले भाद्र ५ गतेसम्म २ लाख ५० हजार रुपैयाँ सलह नष्ट गर्न खर्च गरिसकेको छ, कृषि प्राविधिक सापकोटाले उल्लेख गरे। आफ्नो खेतबारी लगाएको अन्नबाली नष्ट गरेको र पालिकाले पनि सलह संकलन गर्न पारिश्रमिक दिएकाले गाउँका युवायुवती सलह संकलनमा जुटेको थासाङ३ लेतका स्थानीय विशाल विकले जानकारी दिए। पालिकाले सलह किरा पूर्ण रुपमा निस्तेज नभएसम्म सलह संकलन अभियान जारी राख्ने जनाएको छ। यस्तै सलह किराले थासाङ गाउँपालिका जस्तै वारागुङ मुक्तिक्षेत्रको ताङ्वे ,छुसाङ ,कागबेनी ,पाक्लिङ ,फल्याक ,झोङ र मुक्तिनाथ लगायतका गाउँमा किसानले लगाएको मकै, आलु , फापर र सिमी लगायतका बर्खेबालीमा क्षति पुर्याएको वारागुङ मुक्तिक्षेत्रका सूचना अघिकारीले सूर्य तिमिल्सिनाले जानकारी दिए। उपल्लो मुस्ताङको लोमान्थाङ गाउँपालिका र लोघेकर दामोदरकुण्ड गाउँपालिकामा पनि सलह किराले किसानको बाली क्षति पुर्याएको लोघेकरका वडाध्यक्ष सम्तेन धावा गुरुङले बताए। घरपझोङको मार्फ, ठिनी र स्याङ लगायतका गाउँमा पनि सलहले बालीनालीमा क्षति पुर्याएको छ। मुस्ताङको थासाङ गाउँपालिकाले सलह नष्ट गर्न बजेट नै छुट्याएको छ भने अन्य पालिकाले वास्ता गरेको पाइएको छैन। अन्य पालिकामा किसानले सलह धबाउन आगो बालेर धुवा पुत्याउने र थाल ठटाउने लगायतका विधि अपनाएका छन्।"
डेढ महिनादेखि दार्चुलातिङ्कर सडक अवरुद्ध,दार्चुला : निर्माणाधीन दार्चुलातिङ्कर सडक खण्डको ट्र्याक खुलेको ४० किलोमिटर सडकखण्ड डेढ महिनादेखि अवरुद्ध भएको छ । १२ वर्ष अघिबाट निर्माण शुरु भएको सो सडकखण्डको खलङ्गादेखि व्यास गाउँपालिकाको सुनसेरा तुसरपानीसम्म सडकको ट्र्याक खुलेको थियो तर बर्खा शुरु भएसँगै यो क्षेत्रको सडक पूर्ण रुपमा अवरुद्ध भएको हो । खलङ्गादेखि दुहुँको हिकिलासम्म मात्रै झण्डै आधा दर्जन ठाउँमा सडक अवरुद्ध भएको छ । हिकिलादेखि सुनसेरासम्म पनि सोही मात्रामा सडक अवरुद्ध भएको छ । तत्काललाई दुहुँ गाउँपालिकाको हिकिलासम्म सडक पुनः सञ्चालन गर्न पनि निकै सास्ती छ । निर्माणाधीन सडक अवरुद्ध भएसँगै दुहुँ र व्यासको जनजीवन अस्तव्यस्त बनेको छ दुहुँ गाउँपालिका५ का जयदेव महराले भने पैदल हिँड्न पनि बाटो अप्ठ्यारो छ । ठाउँठाउँमा पहिरो गएको छ । ढुङ्गा खस्ने डर उत्तिकै छ । व्यासदेखि खलङ्गा पुग्न झन् कष्टकर छ । विगतमा भारतीय बाटो हुँदै सदरमुकामसम्म आवतजावत हुने गथ्र्यो तर यो पटक गत चैत ११ गतेदेखि लकडाउन शुरु भयो । नेपाल भारत नाका यही भदौ मसान्तसम्मका लागि सरकारले बन्द गराएको छ । दार्चुलातिङ्कर सडक योजनाले अवरुद्ध सडक खुलाउन शुरु भएको जनाएको छ । योजनाका इन्जिनीयर दिनेश रैखोलाले भने व्यास र दुहुँमा खाद्यान्न लगायतका सामग्रीको अभाव भयो भनेर भनेको भन्यै छन् । तिमुरपाटामा मात्रै २० मिटर बढी पर्खाल लगाउनुपर्ने छ । अहिले कार्यालयले नै स्थानीयवासीलाई काममा लगाएर जाली भराउने काम शुरु गराएको उहाँले जनाउनुभयो । हिकिलासम्मको ६७ ठाउँमा सडक बिग्रिएको छ । तिमुरपाटामा सडक खुलाउन सके अन्य क्षेत्रमा मेसिन लिन सकिन्छ । मेसिन पठाउन सकियो भने दुई साताभित्र ट्र्याक्टर गुड्ने गरी सडक खुलाउने प्रयास भइरहेको इन्जिनीयर रैखोला बताउनुहुन्छ । खलङ्गा खार गोकुलेश्वर सडक पनि एक महिनादेखि अवरुद्ध छ । गत साउन ५ गते आएको बाढी पहिराका कारण यो सडकखण्ड अवरुद्ध छ । जिल्ला सदरमुकाम खलङ्गा नजीकै रहेको धौलिगाडमा सडक मर्मत गरी एक महिनापछि सडक पुनः सञ्चालन गरिएको छ । गत साउन ४ गते राति आएको अविरल वर्षाका कारण धौलिगाडले सडकमा क्षति पुर्याएपछि सो सडक अवरुद्ध भएको थियो । सडक डिभिजन कार्यालय बैतडी पाटनले अस्थायी रुपमा सडक खुलाउने काम गरेको सहायक प्रमुख जिल्ला अधिकारी टेकसिंह कुँवरले बताउनुभयो । अहिले पनि पर्खाल लगाउने काम चलिरहेको छ । सोही ठाउँमा निर्माणाधीन पुल अधुरै रहँदा बाढीले सडक बगाएको हो । मुआब्जा विवादका कारण ५ वर्षदेखि सो क्षेत्रमा पुल निर्माण हुन सकेको छैन ।
वीपी प्रतिष्ठान धरानमा दोस्रो पटक प्लाज्मा थेरापी,धरान : वीपी कोइराला स्वास्थ्य विज्ञान प्रतिष्ठानमा एक कोरोना संक्रमित बिरामीलाई पनि प्लाज्मा थेरापी गरिएको छ। कोरोना लागेर निको भएका प्रदेश प्रहरी कार्यालय विराटनगरका एक प्रहरी हबल्दारले रक्तदान गरेपछि संक्रमित ६९ वर्षिय बुद्धलाई दोस्रो पटक प्लाज्मा थेरामी गरिएको हो। प्रहरी हबल्दारले रक्तदान गरे पश्चात धरान १५ का ६९ वर्षीय बृद्धलाई शुक्रबार राति प्लाज्मा थेरापी गरिएको वीपी प्रतिष्ठान धरानका मेडिसिन विभाग प्रमुख प्राडा संजिवकुमार शर्माले बताए। कोरोना भाइरसको संक्रमण देखा परेपछि हप्तादिन अगाडि प्रतिष्ठानको लेभल थ्री कोभिड अस्पतालको भेण्टिलेटरमा उपचाररत बृद्धलाई प्लाज्मा थेरापी गरिएपश्चात उनको स्वास्थ्यमा क्रमिक सुधार आएको डा शर्माले जानकारी दिएका छन्। प्लाज्मा थेरीपी गर्न कोरोना संक्रमित भएर निको भएका व्यक्तिहरुको मात्र रगत आवश्यक पर्दछ। कोरोना निको भएका व्यक्तिको शरिरमा भाइरससँग लड्न एन्टिबडी उत्पादन भएको हुनाले प्लाज्मा छुट्याएर संक्रमित बिरामीलाई प्लाज्मा चढाउन सुरु गरिएको पनि डा शर्माले बताए। रेडक्रस सुनसरीका सभापि उमेश थापाले कोरोना संक्रमण भएर निको भएका व्यक्तिहरुको रगत संकलन गरी प्रतिष्ठानमा उपचाररत संक्रमित बिरामीहरुलाई प्लाज्मा उपलब्ध गराइएको बताए। उनले प्रदेश १ का कोरोना भाइरसको संक्रमणबाट निको भएका व्यक्तिहरुको पहिचान गरी रक्तदान गर्न लगाई रेडक्रसले प्लाज्मा बैंक स्थापना गर्न लागेको जानकारी दिए। यस अगाडि धरान ८ का ६७ वर्षीय बृद्धलाई पनि पहिलो पटक प्लाज्मा थेरामी गरिएको थियो। पहिलो पटक प्लाज्मा थेरामी गरिएका ती बृद्धाको स्वास्थ्य अवस्था पहिलाभन्दा धेरै सुधार भएको पनि डा शर्माले बताएका छन्।
सप्तरीका कोरोना संक्रमितको काठमाडौंमा मृत्यु,"राजविराज : कोरोना संक्रमणले सप्तरीका थप एक जनाको मृत्यु भएको छ । राजविराज नगरपालिका७ का ७७ वर्षीय पुरुषको शुक्रबार मृत्यु भएको हो । ग्राण्डी अस्पताल, काठमाडौंमा उपचारका क्रममा उनको मृत्यु भएको परिवारका सदस्यले जानकारी दिएका छन् । राजविराजमै पीसीआर परीक्षणका लागि नाम लेखाई सकेका उनलाई निरन्तर ज्वरो आएर निमोनियाको समस्या देखिएपछि एक साता अघि उपचारका लागि काठमाडौं लगिएको थियो । काठमाडौंमै रहेका दुई छोराहरुले राम्रो उपचारका लागि बोलाएपछि उनी श्रीमतीसहित काठमाडौं गएका थिए । मृतकका छोराका अनुसार प्रोस्टेट को रोगले पीडित मृतकको पिसाब रोकिएर महिना दुई महिनामा ज्वरो आइरहने गर्दथ्यो । उपचारार्थ भर्ना भएका उनको बिहीबार निजी क्लिनिकमा स्वाब संकलन गरी पीसीआर परीक्षण गरिएको र मृत्यु लगत्तै नेपाली सेनाको निगरानीमा काठमाडौं पशुपतिमा रहेको विद्युतिय शवदाह गृहमा अन्त्यष्टि गरिएको उनका छोराले बताए । स्वास्थ्य तथा जनसङ्ख्या मन्त्रालयले कोरोनाको संक्रमणबाट मृत्यु भएको शुक्रबार पुष्टि गरे पछि सोधखोज गर्दा शनिबार मात्र स्वास्थ्य कार्यालय सप्तरीले जानकारी पाएको स्वास्थ्य कार्यालय सप्तरीका निमित्त प्रमुख दुनियालाल यादवले बताए । यो समेत सप्तरीमा मृत्यु हुनेको सङ्ख्या ५ पुगेको छ । यसैगरी सप्तरीमा शुक्रबार मृत्यु भएका थप दुई जनाको स्वाब संकलन गरिएको छ । कोरोनाको आशंकामा मृत्यु भएका डाकनेश्वरी नगरपालिका८ की ३३ वर्षीया महिला र सुरुङ्गा नगरपालिका२ का ३७ वर्षीय पुरुषको स्वाब संकलन गरिएको स्वास्थ्य कार्यालय सप्तरीले जनाएको छ । उच्च ज्वरो आएपछि औषधि किनेर सेवन गरिरहेका उनीहरुको ज्वरो निको नभए पछि उपचारका लागि अस्पताल जाने तयारीमा रहेका बेला मृत्यु भएपछि कोरोना संक्रमण यकिन गर्न स्वाब संकलन गरिएको हो । रूपनी गाउँपालिका४ का ४० वर्षीय पुरुष र सुरुङ्गा नगरपालिका घर भई राजविराज नगरपालिका६ स्थित घरमा बस्ने ३५ वर्षीया महिलाको स्वास्थ्य अवस्था बिग्रिए पछि उचित उपचारका लागि धरानस्थित बिपीकोइराला स्वास्थ्य विज्ञान प्रतिष्ठान धरान लगिएको गजेन्द्रनारायण सिंह अस्पतालले जनाएको छ । अस्पतालका निमित्त मेडिकल सुपरिटेण्डेण्ट डाक्टर रणजितकुमार झाले राजविराजमा भेण्टिलेटरको अभावमा सम्भावित जोखिम कम गर्न उनीहरूलाई धरान लगिएकोमा हाल अवस्थामा सुधार आएको जानकारी दिए ।"
नेपाल र इजरायलबीच कूटनीतिक राहदानी सम्झौता,काठमाडौं : नेपाल र इजरायलबीच कूटनीतिक राहदानी बाहकलाई एकअर्को देशको यात्रा गर्दा ९० दिनसम्म प्रवेशाज्ञा लिन नपर्ने गरी सम्झौता भएको छ। इजरायलको जेरुसेलमस्थित परराष्ट्र मन्त्रालयमा आयोजित कार्यक्रममा नेपाल सरकारका तर्फबाट इजरायलका लागि नेपाली राजदूत डा अन्जान शाक्य र इजरायल सरकारका तर्फबाट इजरायली परराष्ट्रमन्त्रीले सम्झौतामा हस्ताक्षर गरेको सो दूतावासले जानकारी दिएको छ। राजदूत शाक्यले नेपालमा लर्न एण्ड अर्न प्रोजेक्ट मार्फत इजरायल आएका विद्यार्थीमध्ये केही उत्कृष्ट छनौट गरी उनीहरुको लागि तालिम अवधी ११ महिनाबाट बढाउन सके उनीहरुलाई विज्ञ कन्सलट्यान्टको रुपमा विकास गर्न सकिने सुझाव दिइन्। सो अवसरमा केयर गिभिङ क्षेत्रमा पुनः नेपालीहरुलाई ल्याउने तथा यस सँगसँगै रोजगारीका अन्य क्षेत्रमा पनि ढोका खोल्ने सम्बन्धमा पनि कुराकानी भएको दूतावासले जनाएको छ। रासस
पर्सामा थप ५४ जनामा संक्रमण पुष्टि,"वीरगन्ज : पर्सामा प्रहरी र स्वास्थ्यकर्मीसहित थप ५४ जनामा कोरोना संक्रमण पुष्टि भएको छ। वीरगन्ज स्थित नारायणी अस्पतालको प्रयोगशालामा शुक्रबार अबेर राति गरिएको परीक्षणमा पर्साका मात्रै ५४ जनामा संक्रमण पुष्टि भएको हो। शुक्रबार राति ४ सय ५० वटा स्वाबको नमुना परीक्षण गरिएकोमा पर्साका ५४ जनामा संक्रमण पुष्टि भएको प्रयोगशालाले जानकारी दिएको हो। शुक्रबार राति संक्रमण पुष्टि भएका ५४ जनामध्ये सबैभन्दा बढी पर्सागढी नगरपालिकाका २५ जना रहेका छन्। यस्तै वीरगन्ज महानगरपालिकाका विभिन्न वडाका १८ जना, पकाहामैनपुर गाउँपालिकामा २ स्वास्थ्यकर्मी सहित ३ जना , ठोरी गाउँपालिका र पटेर्वासुगौली गाउँपालिकामा ३३ जना र सखुवा प्रसौनी गाउँपालिकाका १ जनामा पनि संक्रमण पुष्टि भएको हो। जिल्ला प्रहरी कार्यालय पर्सामा कार्यरत एक प्रहरीमा पनि संक्रमण भेटिएको प्रयोगशालाले जानकारी दिएको छ। ५४ जनामा संक्रमण पुष्टि भएसँगै पर्सामा संक्रमितको संख्या १ हजार ७ सय ९० पुगेको जिल्ला प्रशासन कार्यालय पर्साले जनाएको छ।"
लिखु नदीमा डोजर हालेर गिट्टी बालुवा उत्खनन्,"ओखलढुंगा : ओखलढुंगा र रामेछापको सीमानाको लिखु नदीमा डोजर हालेर ठेकेदारले अवैध उत्खनन् गरेका छन्। सरकारले नदीजन्य पदार्थ उत्खनन रोक लगाएको समयमा डोजरले हालेर बालुवा चोरी निकासी गरेका हुन्। सिंहदेवी निर्माण सेवाका राजन सुवेदीले एक वर्षदेखि लिखुको ओखलढुंगा र रामेछाप दुवैतर्फ उत्खनन तथा गिट्टी बालुवा निकासी गर्दै आएका थिए। उनी विरुद्ध लिखु गाउँपालिका र रामेछाप जिल्ला प्रशासन कार्यालयमा उजुरी परे पनि कारवाही नभएको सुन्दर घिमिरेले बताए। ठेकेदारले वडा र गाउँपालिकाले कर तिर्न आग्रह गरे पनि आफ्नो जग्गा नदि किनारसम्म फैलिएको भन्दै नदिभित्रै डोजर हालेर उत्खनन् गर्दै आएका छन्। ठेकेदार सुवेदीले बालुवा गिट्टी निकासी गरेको कर तिर्न नमानेको लिखु गाउँपालिका २ का वडा अध्यक्ष रामहरि बुढाथोकीले बताए। उनले भने, नदिजन्य पदार्थ निकासी गर्दा कर तिर्न अनुरोध गर्यौं, वडालाई नटेरेपछि गाउँपालिकालाई जानकारी गराए पनि संभव भएन। राजनीतिक पहुँचका आधारमा लिखु क्षेत्रमा प्राकृतिक स्रोतमाथि एकलौटी दोहन गर्दै आएका सुवेदी बिहीबार भने ओखलढुंगा प्रहरीको फन्दाका छन्। उजुरीका आधारमा प्रहरीले उत्खनन गरेकै स्थानबाट उनीसहितका कामदार, स्काभेटर, ट्रिफरसहित बालुवा नियन्त्रणमा लिएर गाउँपालिकामा बुझाएको जनाएको छ। वडा अध्यक्षका अनुसार लिखु २ को दत्रुङ्गे भन्ने ठाउँमा उत्खनन गरिरहेको समयमा प्रहरीले नियन्त्रणमा लिएर गाउँपालिकामा बुझाएको थियो। सुवेदी तथा उत्खनन्मा संलग्नहरुलाई पहुँच र दवावकै आधारमा कारवाही नगरि छाडिएको छ। उत्खनन् गरिएको बालुवा जफत गर्ने र थप गर्न नदिने गरि उत्मुक्ति दिइएको स्थानीयको गुनासो छ। स्थानीयका अनुसार नेपाली काँग्रेसका नेता समेत रहेका सुवेदीले राजनीतिक पहुँचका आधारमा दुई वर्षदेखि लिखु किनाराका विभिन्न निर्माणका ठेक्का लिने र नदि दोहन गर्दै आएका थिए। सरकारले असारदेखी असोजसम्म नदीजन्य पदार्थ उत्खनन र निकासीमा रोक लगाए पनि पहुँचका आधारमा सिंहदेवी निर्माण सेवाले वर्षादमा नदिमा स्काभेटर लगाएर उत्खनन् गर्दै आएको थियो। यसबारे एक्सन लिइ सकिएको र थप कारवाही हुने प्रमुख जिल्ला अधिकारी कृष्ण पौडेलले बताए। नदीजन्य पदार्थ उत्खनन्बारे जिल्लाभर अध्ययन गरेर कारवाही गरिने स्थानीय प्रशासनले जनाएको छ। प्रहरीले नियन्त्रणमा लिएका उनीहरुलाई गाउँपालिकाको रोहबरमा छोडिएको बताइएको छ। नियन्त्रणमा लिइएको बालुवा १ हजार २ सय घनमिटर रहेको वडा अध्यक्ष बुढाथोकीले जनाए। उनले वडा कार्यालय र सरोकारवाला पक्ष राखेर मुचुल्का खडा गरेर गाउँपालिकामा पेश गरिने जनाए। त्यस्तै लिखुका अन्य स्थानमा पनि उत्खनन् र निकासी भइरहेको स्थानीयले बताए। लिखुका अधिकांश वडा नदिमा जोडिएकाले धेरै स्थानमा अबैध उत्खनन हुने र त्यहाँ जनप्रतिनिधिको संलग्नता रहेको स्थानीय बासिन्दाको आरोप छ। लिखुका वडा नं३, ६ र ८ का नदिका किनारामा व्यापक उत्खनन र अवैध निकासी हुने गरेको छ। त्यहाँका वडा अध्यक्षहरुको समेत संलग्नता रहने गरेको स्थानीयको आरोप छ। त्यस्तै, मोलुङ, सुनकोसी, दुधकोसी नदिमा पनि बालुवा उत्खनन् भइरहेको स्थानीय बासिन्दाको भनाइ छ।"
छुट्टीमा घर आएका सैनिकलाई कोरोना संक्रमण पुष्टि,"बागलुङ : नेपाली सेनामा कार्यरत एक सैनिकमा कोरोना संक्रमण पुष्टि भएको छ। छुट्टीको समयमा घर आएका नेपाली सेनामा कार्यरत बागलुङ नगरपालिका१२ का २५ वर्षीय पुरुषमा कोरोना संक्रमण पुष्टि भएको हो। लमजुङमा कार्यरत रहेका उनी घर आएको केहि दिनमा ज्वरो, खोकी लगायतका लक्षण देखिएपछि उपचारका लागि धौलागिरी अस्पताल आएका थिए। लक्षणका आधारमा कोरोना आशंकामा आइसोलेसन कक्षमा भर्ना गरेर पीसीआर परीक्षण गर्दा कोरोना पोजिटिभको आएको स्वास्थ्य कार्यालय बागलुङका प्रमुख सुरज गुरौले जानकारी दिए। संक्रमित पुरुष लम्जुङबाट आएर बागलुङ नगरपालिका३ मा परिवारसँगै बस्दै आएका थिए। जिल्लामा अहिले सम्म स्वास्थ्यकर्मी, जनप्रतिनिधिलाई कोरोना संक्रमण भएपनि सुरक्षाकर्मीलाई भएको छैन। तर छुट्टीमा आएका सुरक्षाकर्मीमा कोरोना संक्रमण पुष्टिपछि अब कन्ट्रयाक ट्रेसिङ गरेर स्वाब लिइने बागलुङ नगरपालिका नगर स्वास्थ्य शाखाका प्रमुख रामप्रसाद खनालले बताए। संक्रमित सैनिकसँग सम्पर्कमा भएकाहरुलाई होम क्वारेन्टाइनमा बस्न लगाइएको छ।"
हाम्रो भेट हुँदैन हो कि कहिल्यै !,"नेपाली हरिया पहाड वनका यी घामछायाहरू हामी दम्पति, शान्ति कान्ति कलिला, यी मोहमायाहरू यो संयोग जुटाउने कन थियो कल्ले बिगार्यो अनि हाम्रो भेट हुँदैन हो कि संगिनी ! धिक्कार कैल्यै पनि। पृथ्वीमा अबदेखिलाई कहिल्यै कालै नआए पनि प्यारी भैकन अप्सरा घरघरै आएर जन्मे पनि मेरो जो हरियो भरिन्न जसको जे जे जुटे तापनि हाम्रो भेट हुँदैन हो कि संगिनी ! धिक्कार कैल्यै पनि। हाम्रा हर्ष र शोक, मान, ममता, आनन्द यौटै थिए एकै प्राण थियो र ज्यान दुईका सन्तान एकै थिए बाँचूँ भिन्न भएर आज कसरी, आधा मर्यो जीवनी हाम्रो भेट हुँदैन हो कि संगिनी ! धिक्कार कैल्यै पनि। ती ठट्टा सुखका र फेरि दुःखका सल्लाह हाम्रा गए ती हाम्रा झगडा र मान, ममता, माधुर्य, माया गए बाँकी जीवनको मुराद मनको रोयो बिलौना बनी हाम्रो भेट हुँदैन हो कि संगिनी ! धिक्कार कैल्यै पनि। छन् सम्पूर्ण सुखी कसैसित पनि मिल्दैन मेरो मन छन् ताराहरू रातमा र दिनमा साथी छ यो निर्जन एकान्तस्थलमा त भेट्न तिमीले हुन्थ्यो नि आए पनि हाम्रो भेट हुँदैन हो कि संगिनी ! धिक्कार कैल्यै पनि। मेटी स्वर्ग र मत्र्यलाई जसरी भेट्छौं महारातमा ब्युँझन्नौं किन एकसाथ त्यसरी हामी दुवै प्रातःमा स्वप्नाको दुनियाँ मलाई कहिले मिल्ला नि साँचो बनी हाम्रो भेट हुँदैन हो कि संगिनी ! धिक्कार कैल्यै पनि। मर्ने मानिस फर्किदैन कहिल्यै भेटिन्न भेटिन्न रे पर्दा लाग्दछ जो महामरणको उल्टिन्न उल्टिन्न रे यो कस्तो कुन निष्ठुरी नियम हो, के हुन्छ फेरे पनि हाम्रो भेट हुँदैन हो कि संगिनी ! धिक्कार कैल्यै पनि। तिम्रो सुन्दर त्यो शरीर, मधुरो मुस्कान तिम्रो गयो तिम्रो बैंस रमाइलो र गहिरो माया कसोरी गयो पाइन्नौ यस रूपमा अब तिमी फर्केर आए पनि हाम्रो भेट हुँदैन हो कि संगिनी ! धिक्कार कैल्यै पनि। हेर्छन् बादलले हिमालगिरिमा गौरी कहाँ छन् ? भनी सोध्छे शान्ति मलाई सानु मुखले आमा कहाँ छन् ? भनी मैलाई पहिले म उत्तर दिऊँ मेरी ! कहाँ छौ ? भनी हाम्रो भेट हुँदैन हो कि संगिनी ! धिक्कार कैल्यै पनि। ब्यूँझन्नौ यस जन्ममा अब तिमी अल्प्यौ महाकालमा मैले हेलिनुपर्छ रे सब भुली संसारको भेलमा सम्झेला कसले दुवै दिन सँगै हामी थियौं रे ! भनी हाम्रो भेट हुँदैन हो कि संगिनी ! धिक्कार कैल्यै पनि। राष्ट्रकवि घिमिरेको गौरी खण्डकाव्यबाट"
जगराको सम्झना,"चैतवैशाखमा जौ करु पाकेर पहेंला टाटापाटाहरू टाढैबाट देखिने मेरो जगराको लेक मनासलु हिमालको काखमा पर्छ, तल बेंसीका ढुङ्गेबगरमा दुग्धफेनिला मस्र्याङ्दी नदी सुसाएको यहाँबाट आधारातमा अतिमधुर सुनिन्छ। बिहान पश्चिमतिरको पहाडको सिरानमा परेको सुनौला घाम तल बेंसीमा झरेर पाँच घडीपछि मात्रै पूर्वतिरको यस लेकको वनमा छरिन आइपुग्छ। मैले मेरो बालककाल यही जगराको लेकमा गाई हेरेर बिताएँ, जहाँ उँभौलीमा हाम्रो गाउँका गोठहरू पुग्थे र उँधौली लागेपछि बेंसीमा झर्थे। मैले यहाँ छ महिना बस्ता केवल तीन ऋतु वसन्त, वर्षा र शरदको मात्र अनुभव गरें, बीचमा ग्रीष्म ऋतुको प्रत्यक्ष अनुभव भएन, खाली हिमालको हिउँको खार बहेर मस्र्याङ्दी नदी धमिलो भएपछि मात्र जेठ लागेको अनुमान हुन्थ्यो। बेंसीको वसन्तमा आलस्य र लठ्ठिएको भाव हुन्छ, तर यहाँको वसन्तमा विरह नपरेको बैंसको जस्तै मस्ती हुन्छ। बेंसीको वर्षा ऋतु परदेशबाट आउने यात्रीजस्तै हुन्थ्यो, तर यहाँ सल्लाको बोट र गोठभित्र हर्हराएर दौडने कुहिरो साथैमा रहेर लुकामारी खेल्ने साथीजस्तै लाग्थ्यो। झरीले छोडेका दिनमा डाँडाकाँडा यति नजिक देखिन्थे कि, यतिन्जेलसम्म किन टाढा सम्भेँहुँलाजस्तो लाग्थ्यो। तर मलाई शरद ऋतुचाहिँ बेंसीको मन पथ्र्यो किनभने त्यहाँबाट रातमा स्वच्छ आकाशमा अति टाढा देखिने तारा र दिनमा फूलको चहकमा ओर्लिने आकाशको नीलिमाले मेरो दिलको कोमल पत्र उघाथ्र्यो। हामी जगरामा फागुनको अन्त्यतिर पुग्थ्यौं, जब गाउँलेहरू काफल पाक्यो टुप्पै कालो भनेर वनमा छरिन्थे। अनि फाँटका धानमा पहेंलो झल्को पर्न लागेपछि र सनईमा नवदुर्गाको मालसिरीको धुन बज्न लागेपछि हामी बेंसीतिर ओर्लन्थ्यौं। प्रकृतिको भयानकताभित्र यस्तै अनौठाको आकर्षण र निष्ठुर ममता हुन्छ। आज म कान्तिपुरीको बीचमा बसेर पनि बारम्बार जगराको लेकमा जान चाहन्छु वनका काँडाले कोरिन, कहालीलाग्दो भीरको बाटोमा झुन्डिएर हिँड्न, झरीवर्षाले चुटिन, अन्धकारमय अरण्यानिमा पसेर बाटो बिराउन र केही दिन कालीलेकमा हराउन। मलाई या त जगराको लेकको जङ्गलमा घुम्ने गोठाला मन पर्छन्, या त अन्तरिक्षमा यात्रा गर्ने यात्री मन पर्छन्। छ महिनासम्म बेंसीका उघारा फाँटमा बसेर जब म उँभौलीमा जगरामा पुग्थें, त्यो बेला बेंसीको भन्दा विलक्षण अनुभव मलाई वन्यगन्धको हुन्थ्यो। गाईबस्तु नचरेका र मान्छेले सास नफेरेका नौला वनस्थलीमा पस्नासाथ आउने वनस्पतिको गन्धमा एक किसिमको हरियाली हुन्छ। फूलैफूलका अतिशय गन्धमा र कारखानामा पैदा गरेका सौगन्धिक द्रव्यमा त्यसको कल्पनै गर्न सकिन्न। म त्यहाँ वनपथमा झिँगानुका पात मिच्दै हिँड्थें, जौबारीको कुटुलीकोसा रसको निम्ति हैन, सुवासको निम्ति खान्थें। कन्दरामा बसेर वर्षा ऋतुमा कालिदासका शैलेयगन्धि शिलातलको बाफ सुँध्थें र सल्लाको दाउरा बलेको बेला निर्धम ज्वालाबाट निस्केको दिव्य धूपले आफू हाडमासु नभएको देवदूतजस्तै उज्यालो अनुभव मात्र हुन्थें। मलाई लाग्छ गावो गन्धेन पश्यन्ति भनिने गाईजस्तै त्यो बेला म पनि गन्धप्रधान प्राणी थिएँ। सल्लाका रूखहरू सुसाइरहेको र छाँगाछहराले सुसेली हालिरहेको त्यस लेकमा एक किसिमको लय थियो, नजानिँदो सुर लागेर त्यसै पनि गाऊँगाऊँजस्तो लाग्थ्यो। त्यहाँ सिरसिर बतास चलेको बेला विचित्रको समध्वनि (सिम्फोनी) निस्कन्थ्यो। मीठो घाम लागेका अधित्यकाको निःशब्द एकान्तमा बसेर आकाशको नीलिमा र हिउँको सुकोमल शुभ्रता हेर्दा एक किसिमको दिव्य सङ्गीत निस्कन्थ्यो। त्यस बेलामा म अनाहत नादको अभ्यास गर्ने योगीजस्तै बन्थें। सृष्टिको सुदूर स्वर्गबाट हृदयै रुवाउने यौटा बिलौना आउँदथ्यो, त्यसमा सुख पनि थियो र विरह पनि। त्यस करुणाको स्वर सृष्टिको मूलबाट उठेको हो कि, मेरै मनको एकान्तमा ब्यूँझेको हो, म भन्न सक्तिनँ। एक दिन जगराको लेकमा उच्चरित भएको त्यो दिव्य र कारुणिक स्वर आजभोलि पनि एकान्तमा बसेको बेला म सुन्दछ। त्यसले मेरा सुखलाई सरस र मेरा दुःखलाई मार्मिक बनाउँछ। यस्तै दिव्य तर कारुणिक स्वरको पृष्ठभूमिमा बस्दाबस्दै मलाई लेकबेंसी, घामछाया, बादलवृष्टि सारा लल्याङलुलुङ भएजस्तो लाग्थ्यो, मेरो सोचाइको सँगै बहेजस्तो लाग्थ्यो। त्यो बेला मसँग भाषा थिएन भाव थियो, दर्शन थिएन विस्मय मात्र थियो। आजका सोचाइलाई भाषाले अल्झाउँछन् र विचारले बङ्ग्याउँछन्। किन्तु त्यो बेला म प्रकृतिको ज्यादै समीपमा थिएँ। वनमा कतैतिर परेको छायाँ, अलि पर खेलिरहेको साथीजस्तै थियो, त्यो उठेर जाँदा मलाई एकतमासको नरमाइलो लाग्थ्यो। मलाई लाग्छ प्रकृतिमा एक शाश्वत आनन्द छ, प्रकृतिले हाम्रा दुःखमा सहानुभूति गर्छ र बिस्तारै हामीलाई त्यही आनन्दतिर लैजान्छ। बालकले आमालाई नचिनेरै पनि उनको दुधको स्वाद पाइरहेजस्तै मैले प्रकृतिलाई नचिनेरै पनि त्यसबाट आनन्द पाइरहेको थिएँ। खुला आकाशमुनि उन्मुक्त वातावरणमा किरण, बतास र निर्भरका स्वरहरू फैलिरहेको ठाउँमा हामीलाई जो सहज समाधि लाग्छ, त्यसमा विविध रसबाट अर्को रस निस्कने व्यञ्जनको जस्तै अझ भनूँ अमृतको जस्तै स्वाद हुन्छ, त्यहाँ हामी आफ्नो व्यक्तित्व नगुमाइकनै विराट् बनेका हुन्छौं। बढ्दो उमेरको मानिस सपनामा उडेजस्तै म त्यो कालीलेकमा हरिया वनमा पखेटा हालेर फैलिएको थिएँ र डाँडाकाँडामा दौडिएको थिएँ, अनि न्यानो घाम लागेका अधित्यका र कुहिराले घेरेका कन्दरामा घण्टौं टोलाएको थिएँ। मैले त्यहाँ जो सुनें, जो अनुभव गरें, त्यो अनिर्वचनीय थियो। जगराको लेकमा बस्ता सबै सुन्दर र सुखद् थियो भनेर भन्न सक्तिनँ। यहाँका कहालीलाग्दा खाँच, दाहे भीर र अन्धकारमय अरण्यानिमा बज्रठिङ्गा झैं उभिइरहेको र बाघ झैं सुतिरहेको यस्तै के कस्तोकस्तो भयानक वस्तुको कल्पना हुन्थ्यो। आधारातमा हाप्सिलो कराएजस्तै निर्जन निस्तब्धताले डकार्छ कि जस्तो लाग्थ्यो। यस्तै बेलामा कतैबाट मानिसको स्वर सुन्दा अति आनन्द लाग्थ्यो। कहिल्यै नपुगेको ठाउँमा सम्पूर्ण सतर्कताका साथ पाइला हाल्नुपथ्र्यो। त्यहाँबाट फर्कंदा एक भयानक कल्पना लिएर आएर गोठालाहरूलाई भनूँजस्तो लाग्थ्यो। खतरासँग मिसिएको वन्यजीवनको आनन्दमा अर्कै तीव्रता हुन्छ, यसको बानी लागेपछि मानिसलाई अरू आनन्दले पुग्दैन। हिउँको हुरी चल्ने पहाडमा बस्ने बानी परेको मानिस कति साथीलाई गुमाएर पनि उहीँ उभिरहन्छ, आठ महिनासम्म बेंसीमा बसेर पनि चार महिना मात्र बस्ने त्यही प्रदेशलाई आफ्नो घर सम्झन्छ र फेरि त्यही खतराको माझमा उभिन पुग्छ। प्रकृतिको भयानकताभित्र यस्तै अनौठाको आकर्षण र निष्ठुर ममता हुन्छ। आज म कान्तिपुरीको बीचमा बसेर पनि बारम्बार जगराको लेकमा जान चाहन्छु वनका काँडाले कोरिन, कहालीलाग्दो भीरको बाटोमा झुन्डिएर हिँड्न, झरीवर्षाले चुटिन, अन्धकारमय अरण्यानिमा पसेर बाटो बिराउन र केही दिन कालीलेकमा हराउन। मलाई या त जगराको लेकको जङ्गलमा घुम्ने गोठाला मन पर्छन्, या त अन्तरिक्षमा यात्रा गर्ने यात्री मन पर्छन्। म मासिक पत्रिकामा सबभन्दा पहिले यात्राप्रसङ्ग पढ्छ, अनि मात्र कविता पढ्छु। जब बाह्र वर्षको उमेरमा पैले जगरा छोडें, त्यो बेला हिमालका चुलीहरू भर्खरै शरद्को घाममा बाहिर निस्केर उभिएका थिए। चार महिना हिउँदमै जो पढ्नु पढिसकेर फेरि चैत लाग्नेबित्तिकै जगराको लेकमा पसुला र बाक्कर्ने (बाघ कराउने) ढुङ्गामा बसेर कुर्लुंला भनेको थिएँ, तर आज म पैंतालीस वर्षको भइसकें, तैपनि एक वर्षा गाल्ने गरी मैले जगरामा बस्न पाएको छैन। रूपरेखा पत्रिका २०२२ जेठमा प्रकाशित (चारु चर्चा कृतिबाट)"
आज कहाँकहाँ भारी वर्षाको सम्भावना छ ?,"काठमाडौं : हाल भारतको मध्य प्रदेशमा बनेको न्युन चापीय क्षेत्रको सामान्य प्रभाव नेपालमा रहेको छ। जल तथा मौसम विज्ञान विभागका अनुसार देशभर आंशिकदेखि सामान्य बदलीको अवस्था रहेको छ। विभागको मौसम पूर्वानुमान महाशाखाले निकालेको बुलेटिनमा आज दिउँसो देशभर आंशिकदेखि सामान्यतया बदली रही केही स्थानहरुमा मेघगर्जनचट्याङ्गसहित मध्यम वर्षाको सम्भावना रहेको उल्लेख छ। राति देशभर सामान्यतया बदली रही केहि स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। बागमती प्रदेश, गण्डकी प्रदेश, कर्णाली प्रदेशका र सुदूरपश्चिम प्रदेशका एकदुई स्थानमा भारी वर्षाको सम्भावना रहेको छ। आइतबार देशभर सामान्यतया बदली रही केही स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ । बागमती प्रदेश र गण्डकी प्रदेशका एकदुई स्थानमा भारी वर्षाको सम्भावना रहेको छ। राती देशभर सामान्यतया बदली रही प्रदेश १, प्रदेश २,बागमती प्रदेश, गण्डकी प्रदेश र कर्णाली प्रदेशका धेरै स्थानहरुमा र प्रदेश ५ र सुदुरपश्चिम प्रदेशका पहाडी भूभागका थोरै स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ । प्रदेश १, बागमती प्रदेश, र गण्डकी प्रदेशका एकदुई स्थानमा भारी वर्षाको सम्भावना रहेको महाशाखाले जनाएको छ। सोमबार देशभर आंशिक देखि सामान्यतया बदली रही केही स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ । बागमती प्रदेश, गण्डकी प्रदेश, प्रदेश ५, र कर्णाली प्रदेशका एकदुई स्थानमा भारी वर्षाको समेत सम्भावना रहेको छ।"
मीतज्यू जानुभो !,"गाउँछ गीत नेपालीजस्तो भावपूर्ण राष्ट्रिय गीत र गौरी जस्तो मर्मस्पर्शी शोक काव्यका शब्दावलीको अनुध्वनिप्रतिध्वनिबाट प्रभावित हुँदै आए पनि काठमाडौं आएपछि २०२५ सालमा कविवर माधव घिमिरेसँग प्रत्यक्ष साक्षात्कारको अवसर प्राप्त भयो। सोही साल तीनधारा संस्कृत छात्रावासमा छात्र कार्य समितिको आयोजनामा भएको समारोहमा ४५ मिनेटको काव्य प्रवचन दिएर मुग्ध तुल्याउनुभयो। त्यस बेलादेखि उहाँसँग स्नेहपूर्ण सम्बन्ध रहिरह्यो। कहिले प्रज्ञाप्रतिष्ठानमा उहाँसँग भेट गर्न गइन्थ्यो भने कहिले उहाँको निवास लैनचौर पुगिन्थ्यो। संस्कृत छात्रावासमा आमन्त्रित गरेर साहित्य चर्चा गर्ने र उहाँको प्रवचन सुन्ने काम पनि बेलाबखत हुन्थ्यो। उहाँ पनि पहिले त्यही छात्रावासमा बसेको हुनाले रमाइलै मान्नुहुन्थ्यो। म छात्रावासमा रहँदा कम्तीमा तीनपटक उहाँलाई त्यहाँ आमन्त्रण गरी कार्यक्रम गरेको सम्झन्छु। एकपटक त आफैं छात्र कार्य समितिको पदाधिकारी हुँदा उहाँकै निवासमा पुगी ट्याक्सीमा ल्याउने लैजाने गर्थें। त्यसो त छात्रावासमा पाक्षिक प्रवचन चलाइन्थ्यो र त्यसमा प्रवचन, प्रश्नोत्तरका लागि नाट्यसम्राट् बालकृष्ण समदेखि साहित्यकारहरू भीमनिधि तिवारी, सिद्धिचरण श्रेष्ठ, भवानी भिक्षु, गोपालप्रसाद रिमाल र अर्थशास्त्री गोविन्दप्रसाद लोहनी आदिलाई बोलायौं। मेरानिम्ति २०२७ असार २० गते शनिबार भएको उपत्यकाव्यापी साहित्य सम्मेलनमा कविवर समेतको मूल्यांकनबाट कवितामा सर्वप्रथम भई स्वर्ण पदक प्राप्त गर्दाको क्षण सबैभन्दा महत्वपूर्ण रह्यो। अमृत साइन्स कलेजको खचाखच भरिएको सभाकक्षमा उहाँले साहित्य प्रतियोगिताको परिणाम सुनाउनुअघि मैले लेखेको वैशाख कविताका ५६ वटा पद्य कण्ठस्थ वाचन गरी मलाई प्रथम भएको घोषणा गर्नुभयो। धेरै वर्षपहिले कविजीले पनि वैशाख शीर्षकमा मन्दाक्रान्ता छन्दमा लेख्नुभएको कविता निकै लोकप्रिय भएको छ। मेरो वैशाख भने उपजाति छन्दमा थियो। त्यसबेला प्रमुख अतिथि प्रतिष्ठानका उपकुलपति बालकृष्ण समले स्वर्ण पदक लगाइदिनुभयो। कविवरकी सुपुत्री उषाको विवाह मेरा बालसखा प्राडा हेमांगराज अधिकारीसँग भयो। विवाहमा आफू पनि सहभागी हुन पाइयो। कविवरसँग सामीप्य बढेको अनुभव भयो। नेपाली साहित्यमा मैले गर्नुपर्ने योगदानचाहिँ धेरैतिर छरिनाले कमै भयो भन्ठानेको छु। म नायब बडागुरुज्यू भएपछि कविजी मलाई गुरुज्यू भन्नुहुन्थ्यो। कुनै बेला मिता (मीत) पनि भन्नुहुन्थ्यो। उमेरका हिसाबले तीन दशक फरक परे पनि नामसाम्यका कारण उहाँले मिता भन्नुभएको हो। उहाँको शतवार्षिक समारोह मनाउँदा हामी काठमाडौं शिक्षा क्याम्पस परिवारका तर्फबाट उहाँलाई अभिनन्दन गर्न लैनचौरस्थित समारोह स्थलमा जाँदा पनि मलाई स्नेहपूर्वक मिताजी भनेर बोलाउनुभएको बिर्सन सक्दिनँ। अब उहाँको पाञ्चभौतिक शरीर धरतीमा छैन। तथापि, कृर्तियश्य सजीवती भनेझैं कृतिले उहाँ सदा जीवित र अमर हुनुहुन्छ। साहित्यमा जुन छाप छाड्नुभयो, त्यसलाई पछ्याउनु हाम्रो कर्तव्य हुन्छ। कविशिरोमणि लेखनाथ पौड्याल र महाकवि लक्ष्मीप्रसाद देवकोटाले देहत्याग गरेपछि शिथिल हुन लागेको शास्त्रीय वार्णिक छन्दधारालाई अत्यन्त परिष्कृत र सशक्त ढंगबाट निरन्तरता दिएर नेपाली साहित्यमा स्थापित र प्रवाहित गरेर राष्ट्रकविले अतुलनीय योगदान दिनुभयो। खण्डकाव्य र फुटकर कविताका माध्यमले उहाँले दिनुभएको अवदान चानचुने होइन। २०३० देखि २०५० को दशकमा नेपाली छन्द कविताको परम्परा शिथिल मात्र होइन, टुट्ने स्थितिमा पुगिसकेकोमा उहाँकै अडानले २०६० को दशकमा पुनर्जागृत भयो। त्यसबेलाको विशाल हिन्दी साहित्यसँग तुलना गर्ने हो भने त्यहाँ राष्ट्रकविजस्तो वार्णिक छन्दको प्रयोगधर्मी कवि नभइदिँदा छन्दकविताको धारा नै बन्द भई हिन्दी साहित्यले मौलिकता गुमायो। कविवरले आफ्नो प्रयोगधर्मिता र पदाधिकारीका दुवैको उपयोग गरेर नेपाली जनजीवनमा भिजेर रहेको छन्द काव्यको गतिशीलता, गेयात्मकता र लयात्मकतालाई कायम राख्नुभयो। परिणामस्वरूप आज थुप्रै छन्दकवि र छन्दकविताका अभियन्ता क्रियाशील छन्। वास्तवमा घिमिरेले सम्पूर्ण जीवन राष्ट्र र राष्ट्रियताप्रति समर्पित गरेर जीवनको जीवन्तता र महत्ता प्रस्तुत गर्नुभयो। प्रत्येक नेपालीका लागि यो अनुकरणीय छ। यिनै शब्दमा स्मृतिशेष कविवरप्रति अश्रुशिक्त भावाञ्जली चढाउँदछु। ००० कविशिरोमणि लेखनाथ पौड्याल र महाकवि लक्ष्मीप्रसाद देवकोटाले देहत्याग गरेपछि शिथिल हुन लागेको शास्त्रीय वार्णिक छन्दधारालाई अत्यन्त परिष्कृत र सशक्त ढंगबाट निरन्तरता दिएर नेपाली साहित्यमा स्थापित र प्रवाहित गरेर राष्ट्रकविले अतुलनीय योगदान दिनुभयो। खण्डकाव्य र फुटकर कविताका माध्यमले उहाँले दिनुभएको अवदान चानचुने होइन। २०३० देखि २०५० को दशकमा नेपाली छन्द कविताको परम्परा शिथिल मात्र होइन, टुट्ने स्थितिमा पुगिसकेकोमा उहाँकै अडानले २०६० को दशकमा पुनर्जागृत भयो।"
कोरोना महामारी दुई वर्षभित्र नियन्त्रण हुनसक्छ : डब्लूएचओ,"विश्व स्वास्थ्य संगठन (डब्लूएचओ)का प्रमुखले कोरोना भाइरस महामारी दुई वर्षभित्र नियन्त्रणमा आउने आफूले आशा गरेको बताएका छन् । शुक्रवार जिनिभामा बोल्दै डब्लूएचओका महानिर्देशक डाटेड्रोस एड्हानोम गेहब्रेयससले सन् १९१८ को 'स्प्यानिश फ्लू' नियन्त्रणमा आउन दुई वर्ष लागेको बताए । तर हाल प्राविधिक रूपमा बढी सबल भएका अवस्थामा उक्त भाइरस कम समयमा नियन्त्रणमा आउन सक्ने उनले बताए । 'पक्कै पनि बढ्दो घुलमिलका कारण भाइरस फैलन सक्ने पनि सम्भावना बढी छ,' उनले भने। 'तर हामीसँग यसलाई रोक्नका लागि प्रविधि र ज्ञान पनि छ।' सन् १९१८को घातक फ्लूका कारण कम्तीमा ५ करोडले ज्यान गुमाएका थिए । हालसम्म कोरोना भाइरस संक्रमणका कारण करिब ८ लाख मानिसहरूले ज्यान गुमाएका छन् भने २ करोड ७० लाख भन्दा बढी संक्रमित भएका छन् । महासचिव टेड्रोसले महामारीका बीच पीपीईसँग सम्बन्धित भ्रष्टाचार सम्बन्धी प्रश्नलाई पनि सम्बोधन गरे र त्यसलाई अपराधको सङ्ज्ञा दिए । 'कुनै पनि किसिमको भ्रष्टाचार स्वीकार्य छैन,' उनले भने । तर वास्तवमा मेरा लागि पीपीईसँग सम्बन्धित भ्रष्टाचार हत्या हो। किनकि स्वास्थ्यकर्मीहरूले पीपीई बिना काम गर्नु भनेको हामीले उनीहरूको ज्यान खतरामा पार्नु हो। र त्यसले उनीहरूले सेवा गरिरहेकाहरूको ज्यान समेत खतरामा पार्छ।' उक्त प्रश्न दक्षिण अफ्रिकासँग सम्बन्धित भए पनि अन्य विभिन्न मुलुकहरूमा यस्तै किसिमको समस्या भोगिरहेका छन्।"
"घामपानी, छन्दको सुगन्ध र महाविद्यावारिधि","कक्षा दुर्ई पुगेपछि बल्लतल्ल नेपाली पुस्तक आयो, एउटा पारसमणि प्रधानको दार्जिलिङ (भारत) तिरबाट र अर्को घामपानी माधव घिमिरेको नेपालकै। बालबालिकाका लागि पनि पुस्तक हुँदा रहेछन्। कति ठूला अक्षरमा चित्र पनि भएका, म छक्क परेँ। उस बेला पाँचथर जिल्लाको पल्लो सिमाना च्याङ्थापुमा हाम्रो बसोबास थियो। त्यहीँको हरि मिडिल स्कुल गढीमा बुवाले मेरो नाम लेखाइदिनुभएको थियो। दुर्ईजना गुरु डाँडापारि (दार्जिलिङ, भारत)का थिए भने दुर्ईजना स्थानीय गढी बजारकै। गाउँको पाठशालामा गीता कण्ठ पारेर अक्षर चिनेको म स्कुलमा त्यति सजिलो पुस्तक हुन्छन् भन्ने सोचेकै थिइनँ। केहीपछि त हामी गाउन थाल्यौं यति सानो चिप्ले कीरा कति सानो जन्तु पृथ्वीलाई नाप्न खोज्छस् पस्री पस्री किन्तु। हिमालमा हिउँ छ हाम्रो कानमा ईयु छ हामी गाउँछ सेलो लेली लेली लेलो। आज ५७ वर्ष बितेछन् तर मलाई धेरै कण्ठ छन्। कसरी यस्तो बनियो होला भन्ने आश्चर्य मात्र लाग्थ्यो। बालबालिकालाई अर्थ होइन, लय सिकाउनुपर्ने रहेछ। ती हृदयमा चल्न थालेपछि आफैं भाषा खुल्दै जाने रहेछ। प्रत्येक दिन गिरान्मा (स्कुलको ग्राउन्ड) निस्केर फालिन लाग्थ्यौं परेड खेल्थ्यौं अनि प्रार्थना गाउँथ्यौं। एउटा थियो, सरस्वतीको अर्को देशको, मातृभूमिको। गाउँछ गीत नेपाली ज्योतिको पंखा उचाली जय जय जय हे नेपाल सुन्दर शान्त विशाल। दुई महिनामा कण्ठ भयो अनि ता जति बेला पनि गाएर उत्पात गथ्र्याैं हामी। यसरी हृदयमै बस्ने भाका हुन्छ, अमर शब्दको चयनले। अत्यन्तै ठूलो शिल्पले यस्तो जादुगरी प्राप्त हुन्छ भन्ने कुरा ता कहिल्यै बुझिएन तर देश र जाति सम्झँदा अझै मनमा तिनै लहर चल्दछन्, गण्डकी कोसी कर्णाली, मेची र महाकाली। करोड नेपालीमा एक शिल्पी रहेछन् ती वरद आत्मा माधवप्रसाद घिमिरे। हाम्रा नानीहरूका कलिला हृदयमा यस्ता राष्ट्रिय भावका गीतहरूको अति आवश्यकता छ नत्र उनीहरूको शिक्षा नै व्यर्थ हुन्छ। सबैभन्दा माथि शिरमा ता राष्ट्र हुनुपर्ने रहेछ, सारा अटाउने राष्ट्रको गौरवगान। यो गीत गाउँदै हामी बुरुक्क उफ्रिन्थ्यौं सीताले साराले भिजाइन् दक्षिण लंका भारत भृकुटी तारा उदाइन् उत्तर चीन तिब्बत। पछि २०३० सालमा म काठमाडौं आएँ। कीर्तिपुरमा बीएड पढ्न लागेँ। राष्ट्रकविकै पापिनी आमा पाठ्यक्रममा थियो। पढेर एउटा समीक्षा लेखेँ, जानेर ता होइन। त्यति मात्र होइन, विवशता नाम राखेर उनको जस्तै गीति भाकामा एउटा खण्डकाव्य लेखेँ। तत्काल काठमाडौंको जीवन छोएर। अनि माधव घिमिरेलाई भूमिका लेखाउन गएँ। त्यसै बेला हो मैले लैनचौर देखेको। त्यो लगेर एकेडेमीमा बुझाएँ, उनले त्यसै गर्नू भनेकाले। भूमिका आएको थिएन। त्यो मेरो अनभिज्ञतामा माधव घिमिरेजस्तै कवि बन्ने मूर्खता र उत्तेजना पनि मिसिएको थियो होला। शर्म लागेका बेला सम्झिन्छु। त्यसको ४४ वर्षपछि सन्ध्या पहाडीले खोजेर त्यो मलाई सकुशल फिर्ता दिनुभयो। गौरीका लाइनहरू कण्ठ थिए, पछि मालती मंगलेका। म भित्रभित्र माधव घिमिरे हुन लागेको थिएँ तर कुनै अध्ययनबेगर, साधनाबेगर, अन्तप्र्रेरणाबेगर; केवल भावुकताले उनको जादुको वशमा परेर। त्यो शिल्प र साधनाको वरदान लाखमा एकलाई प्राप्त हुँदो हो। नेपालमा माधव घिमिरेको मात लागेर लट्ठिएका स्रष्टा धेरै छन्। नेपाली लोक छन्द, गीति छन्द र शास्त्रीय छन्दको पहिचान गरी जुन शक्ति र शिल्पले अनेक काव्यमा उनले उतारे, जुन कसैले सक्ने छैन। अक्षरको गणना होइन तर नेपाली लय सुनिने, बुझिने, छुने र रसाउने गरी नेपाली भाषामा यत्रो शक्ति भर्न कसले सक्छ ? भानुभक्तले भरे, महाकविले अनि माधव घिमिरेले। त्यसैको परिणाम आजको नेपाली काव्य कविता साधकमध्ये आधाजसो छन्द साधनामा छन्। आज छन्द गायन एउटा व्यापक लहर बनेर स्थापित हँुदैछ। यो एक पुनर्जागरण काल हो। छन्द सबै थोक ता होइन, त्यसले धेरै साधना माग्छ। कति विचार प्रस्तुत गर्न गाह्रो पर्छ। प्रयोग कविता असम्भव हुन्छ तर यो सौन्दर्य चेतना बेगरको पूर्वीय साहित्य अतुलनीय शक्ति र सौन्दर्यरहित हुन जान्छ। नेपालमा माधव घिमिरेको मात लागेर लट्ठिएका स्रष्टा धेरै छन्। नेपाली लोक छन्द, गीति छन्द र शास्त्रीय छन्दको पहिचान गरी जुन शक्ति र शिल्पले अनेक काव्यमा उनले उतारे, जुन कसैले सक्ने छैन। अक्षरको गणना होइन तर नेपाली लय सुनिने, बुझिने, छुने र रसाउने गरी नेपाली भाषामा यत्रो शक्ति भर्न कसले सक्छ ? भानुभक्तले भरे, महाकविले अनि माधव घिमिरेले। यसका अग्रणी माधव घिमिरे नै हुन्। कविशिरोमणिले पनि यही गरे, यसमा उच्च र अन्तिम परिस्कार स्थापित गरे। तर, उहाँको ध्यान सधैं लोक तत्वपट्टि थियो। उनी अति लोकप्रिय भए। महाकविले पाउन नसकेको मानसम्मान प्रतिष्ठा सबै कमाए। उनलाई राष्ट्रकवि पनि बनाइयो। यद्यपि त्यो एक तत्कालीन राजनीतिक उद्देश्य प्राप्तिको लक्ष्य थियो। कुनै अलंकार विभूषणबेगरै भए पनि उनी राष्ट्रकवि नै हुन्। उनका गीतिरचना सधैं राष्ट्रिय भावनाका चेतनाका सौन्दर्यका मानिसलाई जुरुक्क उठाउने खालका छन्। हजारौंलाई ती विशेष श्लोकहरू कण्ठ छन्। बेलायती अलेक्जेन्डर पोपका काव्यका पंक्तिहरू दुनियाँले गाएजस्तै नेपाली जातिले उनलाई गाउँछ। दुई दिन भयो, मिडिया र फेसबुकमा धारो लागेको छ। उनको सम्झनाले देश भिजेको छ। युवाकालको रुमानी भाव सेलायो अनि म माधव घिमिरे पथ हिँड्न सक्तिनँ भन्ने भयो। हेर्दा र सुन्दा कहिल्यै नछोड्नु जस्तो लाग्ने तर त्यस्तो सुललिताले देशको हृदय बजाउन नसकिने रहेछ। उनको यही उचा अमूल्य योगदानको निमित्त त्रिभुवन विश्वविद्यालयले २०७३ सालमा नेपाली साहित्यका दुई महारथीलाई मानार्थ महाविद्यावारिधि प्रदान गर्यो, माधव घिमिरे र इन्द्रबहादुर राई। एकानब्बे वर्षमा बिदा माग्ने आईबी सरको पालो दुई वर्षअघि आयो। दस वर्ष बढी बाँच्ने माधव घिमिरेको यसपालि। उहाँहरूलाई मानार्थ महाविद्यावारिधिले अलंकृत गर्ने निर्णय भएपछि उपकुलपति प्राध्यापक तीर्थराज खनियाँ घरैमा आउनुभयो। हामी सहकर्मी साथी। त्यसैले हामीले घरैमा बसेर एउटा पत्र तयार गर्यौं। आईबी राईलाई विद्यावारिधि सुशोभन समारोहमा वितरण गरिने ता गुणानुवाद पनि मैले नै तयार पारेँ, जुन कुरा उहाँको स्मृति ग्रन्थमा छ। त्यसैगरी राष्ट्रकविको गुणानुवाद अर्का विद्वान् मित्रले बनाउनुभयो। मेरा मित्र खनियाँ भर्खरै त्रिविका उपकुलपति हुनुभएको थियो। हामीले यस्तो ड्राफ्ट बनायौं राष्ट्रकवि माधव घिमिरेज्यू, लैनचौर, काठमाडौं यहाँले नेपाली वाङ्मयको उन्नतिमा आठ दशकदेखि आपूलाई समर्पित गरी दीर्घ सेवा पुर्याउनुभएकाले सम्पूर्ण नेपाली जातिको गौरव बढेको छ। आधुनिक नेपाली साहित्यको शैशव कालदेखि निरन्तर रूपले कविताकाव्य सिर्जना गर्दै आउनुभएको यहाँले गौरी, राजेश्वरी, राष्ट्रनिर्माता, मालती मंगलेजस्ता धेरै काव्यकृति सिर्जना गरी नेपाली कविताको विशेष धारलाई उन्नत गराउनुभएको छ। नेपाली साहित्यको दीर्घ सेवामा समर्पित यहाँलाई नेपाली जगत्ले ठूलो श्रद्धा र सम्मान गर्दै आएको छ। यहाँले नेपाली साहित्यका लागि गर्नुभएको दीर्घ तपस्या एवं विशिष्ट उपलब्धिको उच्च मूल्यांकन गर्दै २०७२ असोज ३ गते ५३औं ग्रेस लिस्ट पास गर्न बसेको त्रिभुवन विश्वविद्यालय सभाको बैठकले यहाँलाई महाविद्यावारिधि मानार्थ उपाधि प्रदान गर्ने निर्णय गरेकाले सो कुरा यहाँलाई सहर्ष जानकारी गराउन पाउँदा खुसी लागेको छ। यहाँप्रति त्रिभुवन विश्वविद्यालयको तर्फबाट हार्दिक सम्मान एवं बधाई प्रकट गर्दछु। यसका साथै निकट भविष्यमा यहाँको समुपस्थितिमा एक समारोहबीच विश्वविद्यालयले सो उपाधि हस्तान्तरण गर्ने भएकाले उपयुक्त समय मिलाई उपस्थितिका लागि निमन्त्रणा गर्नेछौं। सो अवसरमा उपस्थित भई नेपाली शैक्षिकप्राज्ञिक जगत्लाई प्रोत्साहित गरिदिनु हुनेछ भन्ने अपेक्षा गर्दछु। यहाँको विश्वस्त, प्राडा तीर्थराज खनियाँ उपकुलपति, त्रिभुवन विश्वविद्यालय अर्को वर्ष दीक्षान्त समारोह भयो। आईबी सर आउन सक्नुभएन। राष्ट्रकविलाई राष्ट्रिय सभागृहमा राष्ट्रपतिबाट सो अलंकार प्रदान गरियो। विश्वविद्यालय खुलेको ५८ वर्षपछि १० जना स्वदेशी र विदेशी महामहिमलाई महाविद्यावारिधि प्रदान गरिएको इतिहासमा उहाँहरू नै अन्तिम पात्र हुनुभयो। एक राष्ट्रले योभन्दा ठूलो उपहार के चढाउन सक्छ र ! नेपाली जातिलाई हृदयमा राखेर लेख्ने राष्ट्रकविको सुवास नेपाली माटोमा युगानुयुग मग्मगाइरहोस्।"
माधव नेपालको सुरक्षामा खटिएका ९ प्रहरीलाई कोरोना,"काठमाडौं : पूर्व प्रधानमन्त्री तथा नेकपाका बरिष्ठ नेता माधवकुमार नेपालको सुरक्षार्थ खटिएका ९ जना प्रहरीलाई कोरोना संक्रमण देखिएको छ। नेपाल र उनका परिवारका सदस्यको रिपोर्ट भने नेगेभिट आएको नेता नेपालका स्वकीय सचिव मोहन गौतमले जानकारी दिए । स्वकीय सचिव गौतमका अनुसार कोरोना संक्रमण देखिनेमा नेपालको सुरक्षामा खटिँदै आएका पिएसओ नेपाल प्रहरीका एक जना र सशस्त्र प्रहरीका ८ जना रहेका छन् । बिहीबार नेता नेपाल, उनको परिवार, उनको सुरक्षामा खटिएका सुरक्षकर्मीसहित निवासका २४ जनाभन्दा बढीको स्वाब संकलन गरी पठाइएको स्वकीय सचिव गौतमले बताए । शुक्रबार आएको रिपोर्टमा ९ सुरक्षाकर्मीलाई संक्रमण देखिए पनि नेता नेपाल, परिवारका अन्य सदस्य, स्वकीय सचिव लगायत अन्यको रिपोर्ट भने नेगेटिभ आएको गौतमले जानकारी दिए । पिएसओ ड्यूटीमा नरहेको बेलामा संक्रमण देखिएको स्वकीय सचिव गौतमको भनाइ छ । संक्रमण देखिएका सबैलाई शुक्रबार राति नै आएसोलेसनमा पठाइसकिएको उनले जानकारी दिए।"
चितवनमा मृत्यु भएका हेटौंडाका वृद्धमा कोरोना,चितवन : कोरोना संक्रमणका कारण चितवनमा एक जनाको मृत्यु भएको छ। भरतपुरको पुरानो मेडिकल कलेजमा उपचाररत हेटौंडाका ७५ वर्षीय वृद्धमा मृत्युपछि कोरोना संक्रमणको पुष्टि भएको हो। उनलाई भदौ ३ गते निमोनिया भएर उपचारका लागि भरतपुर ल्याइएको थियो।४ गते राति उनको मृत्यु भयो मृत्युपछि उनको स्वाब कोरोना परीक्षणका लागि चितवन मेडिकल कलेजका कोभिड ल्याबमा पठाइएको थियो। त्यहाँको रिपोर्ट अस्पष्ट भएपछि भरतपुर कोभिड प्रयोगशाला पुन परीक्षण गर्दा पोजेटिभ देखिएको अस्पतालले जनाएको छ । उनको शव भरतपुर अस्पतालको शव गृहमा राखिएको छ ।
बालसाहित्यभित्रका राष्ट्रकवि,"बहुआयामिक व्यक्तित्वका धनी राष्ट्रकवि माधवप्रसाद घिमिरेका घामपानी (२०१०), बालालहरी (२०२५), सुनपंखी चरी (२०५३) र बिजुले र बिजुला (२०६३) प्रकाशित छन्। कान्छी औंलाले र बाललीला चैत वैशाख र राहुलयशोधरा बालकाव्य गरी उनका कूल ११७ बालकविता प्रकाशित छन्। लेखनाथ पौड्यालको परिष्कारवादी शैली अनि लक्ष्मीप्रसाद देवकोटाको स्वच्छन्दतावादी भावधारालाई उनले बालकवितामा पनि प्रयोग गरेका छन्। बाल्यकालमा सुनेका बाललोकगीत, बालजीवनको रमणीय स्मृति, जन्मथलो पुस्तुनको पहाडी प्राकृतिक परिवेश एवं रमणीय ग्रामीण संस्कृति, आफूले पढाएका विद्यार्थीको व्यवहार र मनोभावबाट प्रभावित भएर उहाँले बालकविता लेखेको पाइन्छ। छोराछोरी र नातिनातिना खेलाउँदा आर्जेको अनुभवबाट पनि उनलाई बालकविता लेख्ने प्रेरणा मिलेको देखिन्छ भने ज्ञात प्रेरणामा चाहिँ नेपाली साहित्यका लेखनाथ र लक्ष्मीप्रसादका कविता अनि बङ्ला साहित्यका रवीन्द्रनाथ टेगोरका बालकविता पढेपछि ज्यादै प्रभावित भएर बालकविता लेख्न थालेको देखिन्छ। जुन साहित्यमा बालकविता छैन त्यो साहित्यको जरा वा मूल, माटो वा मुटुमा रहँदैन। बालगीत अनुवाद गर्दा हो हो नानी, हो हो, थैया थैया थैया जस्ता थेगा अन्य साहित्यिक कृतिमा पाइँदैन। बालकका निम्ति प्रौढले आफ्नै भाषामा लेखिदिने कविता बालकविता होइन, यो बालस्वभाव र बालभाषाअनुसारको हुनुपर्छ, भन्ने धारणा राख्ने उहाँका बालकविताका रचनागर्भ पनि फरक छन्। राष्ट्रकविको पहिलो बालकविता संग्रह घामपानी का कतिपय कविता लोक बाललयबाट प्रभावित छन् भने कतिपय बालकविता उनले बाल्यकालका स्मृतिबाट प्रभावित भएर पनि लेखेका छन्। पशुका चञ्चले स्वभाव, पक्षीका क्रियाकलाप आदिबाट प्रेरित भएर उनले बालकविताको रचना गरेका छन्। छिमेकी किसानको खेतमा राखिएको बुख्याचालाई देखेर उनले सोझा र निमुख मोहीको प्रतीक बनाएर पनि रचना गर्नुभयो। रचनागर्भ विविध विषयवस्तुसँग सम्बन्धित भए पनि अधिकांश छोराछोरीलाई हुर्काउने क्रममा उहाँका रचना छन्। प्रकृतिमा हुने दिनरातको क्रम, प्राणीशास्त्रका कुरा र बालकका खेललाई समेत लिएर रचिएका उनका बालकविता मनोरञ्जनमूलक र नैतिक सन्देश दिने खालका छन्। बालकवितामा स्वच्छन्दतावादी धाराभित्र पर्ने आत्मपरक कल्पनाशीलता, प्रकृति प्रेम, अतितोन्मुखता, मानवता, विश्वबन्धुत्व, देशप्रेम, समाज सचेतता, युगबोध, मानवप्रकृति, तादात्म्यजस्ता प्रवृत्ति पाइन्छन्। विषयगत विविधता उनका बालकविताको अर्को प्रवृत्ति हो भने यसअन्तर्गत मानवजीवन र त्यसमा पनि बालबालिकालाई घत पर्ने प्रकृति, जीवन र समाजका विविध दृश्य र कार्य तथा प्रक्रियालाई उहाँले बालकविताको विषयवस्तु बनाउनु भएको छ। प्राचीन जीवनशैली र आधुनिक जीवनशैलीका विभिन्न पक्षलाई उहाँले बालकलाई मनोरञ्जन र शिक्षा दिने ध्येय पनि चित्रण गरेको पाइन्छ। पद्य लयको प्रयोग गरी अधिकांश बालकविता लोकलयमा र छवटा शास्त्रीय छन्दअन्तर्गत उपजाति र अनुष्टुप छन्दमा रच्नुभएको छ। विविध अर्थालंकार र शब्दालंकारको पनि सरलस्वाभाविक र आकर्षक प्रयोग गरेको पाइन्छ। भाषा पनि सजिलो, रसिलो र बालकका निम्ति मनोहर लाग्ने खालकै छ। बालसिर्जनामा प्रकृति र मानवबीचको सहसम्बन्धलाई देखाउनुभएको छ। प्रकृति पनि मानिसजस्तै सुत्नेब्युँझने, खेल्ने अनि प्रकृतिका जीव, पशुपक्षी, किराले पनि मानिसले जस्तै कुराकानी गर्ने, लुगा लगाउने, पटुकी बाँध्नेजस्ता कुराको चित्रण गरिएको छ। थोरै शब्दमा धेरै भाव अभिव्यक्ति गर्न सक्ने अनि एक पंक्तिपछि अर्काे पंक्तिमा तुक मिलाएर क्रमबद्धता राखेर लेख्ने शिल्पी उहाँले कालिदासबाट पहिल्याएर अरू साहित्यकारका भन्दा भिन्न शैली सिर्जनामा रचेको देखिन्छ। पाठ्यविषयमा पनि उहाँका सिर्जना समावेश छन्। उहाँका घामपानी, कमिला रानी, बसबस माहुरी, भँगेरा र भँगेरी, पुतली खेल आदि विद्यालयमा पढाइ हुन्छन् भने स्नातक तह तेस्रो वर्षको नेपालीमा बालसाहित्य विधामा नदी र सुनपंखी चरी। सुनपंखी चरीका बालगीत गीतिक्यासेटमा पनि छन्। जसमा संगीत भर्ने काम उहाँकै जेठी छोरी शान्ति अधिकारीले गरिन्। भँगेरा र भँगेरी र पुतली खेल सर्वाधिक मन पराइएका कृति हुन्। बालमनोभावना बुझेर र बालधरातलमा टेकेर लेख्ने साहित्यकार हो उहाँ। निश्चल, कोमल, अबोध र हँसिला हुने भएकाले उनीहरूकै सरल भाषा, भाव र बोलीमा रचना गर्न पाउँदा उहाँ आफूलाई सौभाग्यशाली ठान्नुहुन्थ्यो। उहाँले बालक नै बनेर, बालकसरह बनेर र आमा बनेर पनि सिर्जना गर्नुभएको छ। जीवनोपयोगी सन्देश दिन अत्यन्त प्रभावकारी र शक्तिशाली बालकविता रच्ने सर्वाधिक कुशलशिल्पी राष्ट्रकवि बालसाहित्यको फाँटमा पनि अजर र अमर रहिरहनु हुनेछ। ००० छोराछोरी र नातिनातिना खेलाउँदा आर्जेको अनुभवबाट पनि उनलाई बालकविता लेख्ने प्रेरणा मिलेको देखिन्छ भने ज्ञात प्रेरणामा चाहिँ नेपाली साहित्यका लेखनाथ र लक्ष्मीप्रसादका कविता अनि बङ्ला साहित्यका रवीन्द्रनाथ टेगोरका बालकविता पढेपछि ज्यादै प्रभावित भएर बालकविता लेख्न थालेको देखिन्छ। ०००"
आइसोलेसनमा मृत्यु भएका पुरुषको कोरोना रिपोर्ट नेगेटिभ,"विराटनगर : विराटनगरस्थित कोशी अस्पतालको आइसोलेसनमा मृत्यु भएका एक पुरुषको कोरोना रिपोर्ट नेगेटिभ आएको छ। ज्वरो आउने, खोकी लाग्ने र छात्ती दुख्ने लगायत कोरोनासँग मिल्ने लक्षण देखिएको भन्दै ५० वर्षीय दीपक शेर्पालाई बिहीबार राति अस्पतालकै आइसोलेसनमा उपचारका लागि भर्ना गरिएको थियो। उनको उपचारका क्रममा आइसोलेसनमै शुक्रबार बिहान मृत्यु भएको हो। धनकुटाको भीरगाउँ घर बताउने शेर्पा मोरङको पथरीशनिश्चरेमा ज्यालामजदुरी गर्दै आएको खुलेको प्रहरीले जनाएको छ। पथरीशनिश्चरे नगरपालिका१ स्थित सडकमा छटपटाइरहेको बेला उनलाई प्रहरीले उद्धार गरेर उपचारका लागि कोशी अस्पताल ल्याएको थियो। इलाका प्रहरी कार्यालय पथरीका डीएसपी दिलिप गिरीले खुट्टामा समस्या रहेको र ज्वरो आउने गरेको बताएका पुरुषलाई एम्बुलेन्समा राखेर उपचारका लागि अस्पताल लगिएको बताए। प्रहरीले उद्धार गर्ने क्रममा आफ्नो नाम बताए पनि स्पष्ट ठेगाना भन्न नपाउँदै शेर्पालाई बिरामले च्यापेको थियो। तर अस्पतालमा कोरोनाको आशंका गर्दै आइसोलेसनमा भर्ना गरेर उपचार थालिएका उनको मृत्यु भएको हो। उनको मृत्युपछि स्वाब संकलन गरेर कोशीकै प्रयोगशालामा पीसीआर परीक्षण गरिए पनि रिपोर्ट शुक्रबार साँझ नेगेटिभ आएको अस्पतालका मेडिकल सुपरिटेन्डेन डा चुमनलाल दासले बताए। रिपोर्ट नेगेटिभ आएपछि शवलाई कोशी अस्पतालकै शव गृहमा राखिएको छ। कोरोना रिपोर्ट नेगेटिभ आएका उनको मृत्यु के कारणले भएको हो भन्ने यकिन हुन नसकेको र कोरोनाको तनावले त्यसतर्फ ध्यान पनि दिन नपाइएको डा दासले बताए। पथरीशनिश्चरेमा बेवारिसे अवस्थामा भेटेर प्रहरीले उपचारका लागि ल्याएका पुरुषको मृत्यु भइ सक्दा पनि कोही आफन्त र परिवारका सदस्य सम्पर्कमा आएका छैनन्। अस्पताल र प्रहरीले मृतकले दिएको ठेगानाका आधारमा आफन्त एवं परिवारका सदस्यको खोजी गरिरहेको छ। मोरङ प्रहरीका प्रवक्ता डीएसपी मानबहादुर राईले शव जिम्मा लिने गरी कोही पनि सम्पर्कमा नआएमा विराटनगर महानगरपालिकासँग समन्वय गर्दै बेवारिसे बनाएर व्यवस्थापन गर्नुको विकल्प नहुने बताए। शव जिम्मा लगाउन परिवारका सदस्य र आफन्त कोही छन् कि भनेर खोजी गरिरहेका छौं, उनले भने, तर कोही पनि सम्पर्कमा नआएमा त्यत्तिकै शव गृहमा लास राखिरहने कुरा हुँदैन। कोरोना रिपोर्ट नेगेटिभ आएका कारण जिम्मा लिएर लग्दै शवको दाहसंस्कार गर्न केही समस्या नहुने राईको भनाइ छ।"
वीरगन्जमा थप दुई कोरोना संक्रमितको मृत्यु,"वीरगन्ज : वीरगन्जमा कोरोना संक्रमणले थप दुई जनाको मृत्यु भएको छ। पर्साको बहुदरमाइ नगरपालिकाको डकैला बहुअरीका ६१ वर्षीय पुरुषको शनिबार बिहान मृत्यु भएको हो। गण्डक बहुअरीस्थित वीरगन्ज हेल्थकेयर अस्थायी कोभिड अस्पतालमा उपचारका क्रममा उनको बिहान ७ बजेर १० मिनेटमा मृत्यु भएको उपचारमा संलग्न चिकित्सकले जानकारी दिए। मुटु , दम र उच्च रक्तचापका बिरामी रहेका उनमा निमोनियाको पनि समस्या देखिएपछि साउन ३१ गते वीरगन्जको अलि अर्थो ट्रमा सेन्टरमा लगेर भर्ना गरिएको थियो। भदौ ३ गते स्वाब संकलन गरी पीसीआर परीक्षण गर्दा भदौ ४ गते कोरोना संक्रमण पुष्टि भएपछि अलि अर्थो ट्रमा सेन्टरबाट उनलाई राति नै वीरगन्ज हेल्थ केयर कोभिड अस्पतालमा रिफर गरिएको थियो। कोभिड अस्पतालमा उपचारकै क्रममा शनिबार बिहान उनको मृत्यु भएको चिकित्सक डाक्टर दिपक कुशवाहाले जानकारी दिए। यसअघि शुक्रबार राति पनि वीरगन्ज हेल्थकेयर अस्थायी कोभिड अस्पतालमै अर्का एक संक्रमितको मृत्यु भएको छ। वीरगन्ज महानगरपालिका २६ सुगौली गाँउका ५८ वर्षीय पुरुषको शुक्रबार राति ८ बजे मृत्यु भएको हो। मृगौला र मधुमेहका रोगी रहेका ती पुरुषमा खोकी र स्वास प्रश्वासमा समस्या भएपछि भदौ ४ गते वीरगन्जकै तराई हस्पिटलमा लगेर भर्ना गरिएको थियो। दुवै मृगौलाले काम गर्न छाडेपछि डायलासिसको तयारी गर्दा गर्दै अवस्था झन् गम्भीर भएपछि भेन्टिलेटरमा राखेर उपचार गर्ने क्रममा शुक्रबार राति ८ बजे उनको मृत्यु भएको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए। योसँगै पर्सामा कोरोनाका कारण मृत्यु हुनेको संख्या ३५ पुगेको छ। साउन यतामा मात्रै ३१ जनाको मृत्यु भएको हो । वीरगन्जमा अहिलेसम्म कोरोनाका कारण मृत्यु भएकामध्ये पर्साका २७, बाराका ५ र रौतहटका २ जना हुन्। जेठ ३१ गते वीरगन्जको घण्टाघरमा बेवारिसे मृत भेटिएका एक संक्रमित युवकको भने हालसम्म पहिचान खुल्न सकेको छैन।"
मैं मरिगएको!,आजै र राति के देखें सपना मैं मरिगएको बतास दिनु हाँगाको फूल भैं झरी गएको। मस्र्याङ्दी नदी नरमाइलो सुसाइरहेको कहाँ हो कहाँ बादलभित्र म रोइरहेको। वारी र पारी घाम र छायाँ माझैमा पियार संसारमा जन्म दिएर ईश्वर बैंसमा नमार ! शब्द :माधव घिमिरे संगीत :नातिकाजी स्वर :नारायण गोपाल भँगेरा र भँगेरी (बालकविता) कुरा गर्छन् कसरी भँगेरा र भगेरी चुचु गर्छ भँगेरो चिरबिर गर्छे भँगेरी। चारा चर्न हुन्न है यताउति नहेरी यौटा आँखो तँ हेरी अर्को आँखो म हेरी। टाप्प टिप्प कनिका टिपिहालौं नटेरी चुर्र गर्छु म फेरि भुर्र उड्नू तँ फेरि। जिल्ल पर्छ बिरालो हिस्स पर्छ बोहोरी कति बाठो भँगेरो कति बाठी भँगेरी। पुतली (बालकविता) टाला टुली बाटुली कति राम्री पुतली सानी पनि छैन रे ठूली पनि हैन रे जीउ सुत्त परेकी पहेंली र पातली कति राम्री पुतली। लाइद्यूँ कि बुलाकी टिकी राम्रो होला कि कोरी बाटी चुलठी अँखियामा गाजली कति राम्री पुतली। भत्काइ झुम्री झाम्री अझै बनाउँ राम्री ? एकै छिन नखेली बस मनमा झल्झली कति राम्री पुतली।
राष्ट्रकविका कृतिहरू,"बुवाआमा गौरीशंकर उपाध्याय घिमिरे, द्रौपदीदेवी घिमिरे कृतिहरू  नवमञ्जरी (१९९४), कविता संग्रह  घामपानी (२०१०), बालकविता संग्रह  नयाँ नेपाल (२०१३), गीतिकाव्य  गौरी (२०१५), शोककाव्य  राजेश्वरी (२०१७), खण्डकाव्य  पापिनी आमा (२०१७), खण्डकाव्य  राष्ट्रनिर्माता (२०२३), खण्डकाव्य  बाललहरी (२०२६), बालकविता संग्रह  धर्तीमाता (२०३०), खण्डकाव्य  आफ्नो बाँसुरी आफ्नै गीत (२०३०), निबन्ध र प्रबन्ध  किन्नर किन्नरी (२०३३), गीत संग्रह  शकुन्तला (२०३७), गीतिनाटक  मालती मंगले (२०३९), गीतिनाटक  विषकन्या (२०५०), गीतिनाटक  सुनपंखी चरी (२०५३), बालगीत संग्रह  अश्वत्थामा (२०५३), गीतिनाटक  हिमालपारि हिमालवारि (२०५४), गीतिनाटक  देउकी (२०५५), गीतिनाटक  बोराको परदा (२०५७), खण्डकाव्य  मनचिन्ते मुरली (२०५७), बालकथा संग्रह  इन्द्रकुमारी (२०५७), खण्डकाव्य  गौंथली र गजधम्मे (२०५७), खण्डकाव्य  चारु चर्चा (२०५८), निबन्ध र प्रबन्ध  चैतवैशाख (२०६०), कविता संग्रह  बालकुमारी (२०६१), बालगीति नाटक  बिजुले र बिजुला (२०६३), बालकविता संग्रह सम्पादन  माछाकाँडे सिउर (२०१३), लोककाव्य  पच्चीस वर्षका खण्डकाव्य (२०३९) अनुवाद  उषाचरित्र (१९९८), चम्पूकाव्य  नागानन्द (२००२), गीतिनाटक  दुर्गासप्तशती (२०५८), काव्य उपाधि  राष्ट्रकवि (२०६०)  मानार्थ विद्यावारिधि (२०७३), त्रिवि  मानार्थ सहायक रथी (२०७४)"
९६ वर्षीय भट्ट भन्छन् कोरोना सामान्य रुघाखोकी न हो,"बैतडीको सुर्नाया गाउँपालिका३ मा जन्मिएका रघुनाथ भट्ट गत असारदेखि ९६ वर्षका भए। हैजा, दादुराजस्ता सरुवा रोगको महामारी झेलेका उनी कोरोनाबारे के भन्छन् ? उनीसँग अन्नपूर्ण पोस्ट्का शिवराज भट्टले गरेको कुराकानी : कोरोनाबारे तपाईंलाई के थाहा छ ? कोरोना प्रकृतिले दिएको रोग हो। अहिले हावापानी बिग्रियो। जसले जे पायो त्यही खान थाले। भोजनको राम्रो व्यवस्था भएन भने यस्ता महामारी बेलाबेला आइरहन्छन्। तपाईंलाई कोरोनाबारे कसले भन्यो ? मैले रेडियोमा सुनें। टीभीमा हेरें। तब मैले कोरोनाबारे थाहा पाएँ। परिवारका सदस्यले पनि कोरोनाबारे केही कुरा भनेका छन्। तर, मैले समाचार सुनेरै थाहा पाएको हुँ। सरकारका मान्छे यसो गरौं, उसो गरौं भन्दै आएका छन् कि छैनन् ? आएका छन्। बाहिर नघुम्नुस्। मास्क लगाउनुस्। हात धोएर मात्र घरभित्र पसौं भनिरहेका छन्। सरकारका मान्छेले भनेका कुरा मान्नुपर्यो। तर, हामीले मानिरहेका छैनौं। कोरोनाबाट जोगिन केके गर्नुपर्ला ? तातोपानी पिउने, बेसारपानी पिउने। शरीरलाई तागत लाग्ने कुरा खाने। यो सामान्य रुघाखोकी त हो। पहिलापहिला मान्छेहरू जडीबुटी खाएर महामारी नियन्त्रण गर्थे। कोरोनाबाट डराउने होइन, जोगिने हो। आफ्नो शरीरलाई शक्तिशाली बनाउने हो। तपाईंले यस्ता कुरा कसरी थाहा पाउनुभयो ? डाक्टरहरूले पनि भन्दै आएका छन्। आफ्ना मान्छेले पनि भनेका छन्। यी कुरा त हाम्रो सनातनदेखि चलेका पनि हुन्। रोग लाग्नबाट बच्न सन्तुलित भोजन सेवन गर्ने हो। अहिले त जे पायो त्यो खाएका छन् अनी महामारी हुँदैन ? तपाईंले यो पालना गर्नु भएको छ ? पालना गरेको छु। बिहान उठ्नेबित्तिकै गुर्जो हालेको चिया पिउँछु। तातोपानी पनि पिउँछु। कागतीपानीमा जोड दिन्छु। दिनमा फलफूल पनि खान्छु। हात धुने काम पटकपटक गर्छु। बेसारपानीबारे कसरी थाहा पाउनुभयो ? सनातनदेखि नै हरेकका घरमा हल्दी (बेसार) हुन्थ्यो। हाम्रा पालामा रुघाखोकी लाग्यो भने हल्दी खान्थे। शरीरको कुनै अंगमा चोटपटक लाग्यो भने पनि हल्दी र दुबो पिसेर पकाएर सेक्थे। अनि सञ्चो हुन्थ्यो। प्रधानमन्त्रीले बेसारपानी पिऔं भनेपछि धेरैले त्यसलाई मजाकमा लिए। तर हल्दी औषधि हो। त्यसैले दूधमा, पानीमा जेमा सजिलो हुन्छ, खानुपर्छ। तपाईंलाई कोरोनासँग डर लाग्दैन ? किन डराउने ? डरायो भने झन् कमजोर भइन्छ। हिम्मत बढाउनुपर्छ। कोरोना लाग्नबाट जोगिनुस् अनि लागिहाले नडराउनुस्। यो कोरोना कहाँबाट आयो होला ? चीनबाट आयो होला। यसअघि कुनै महामारीमा मास्क लगाएको सम्झना छ कि ? महामारीमै त मास्क लगाएनन्। तर, मास्क लगाउनु भनेको स्वस्थ रहन हो। एक जनाको सास (श्वास) मा भएको बिराम अर्कोलाई नसर्ने भनेको त नाकमुख छोप्नु हो। म बैतडीमा एउटा मन्दिरको पुजारी थिएँ। जब हामी पूजा लगाउथ्यौं तब रुमालले मुखनाक छाप्थ्यौं। यो कुरा सनातन धर्ममा पनि उल्लेख छ। त्यो किन पनि हो भने मन्दिरको मुख्य थान वर्षमा एकदुई पटक खोलिन्थ्यो। त्यहाँ कुनै रोग वा बास्ना छ भने त्यसले पुजारी बिरामी नहोस्, भगवान्को गाथमा पनि पुजारीको रोग नफैलियोस् भनेर यस्तो गरिएको हो। रोगबाट बच्ने हाम्रा परम्परागत तरिका अहिले मास्कका रूपमा आयो। लकडाउनबारे के जानकारी छ ? खासै छैन। तर, लकडाउन भनेको तपस्या हो जस्तो लाग्छ। यसले मानिसहरूलाई शक्ति दिन्छ, रोग सर्दैन। अहिले जताततै ठप्पजस्तै छ। केके मा असर परेको होला ? किसानलाई असर परेको छ। उसको चिजबिज बजारमा पुग्न सकेको छैन। मेरा पनि छोराहरूको व्यापार छ। उनीहरू सबैको ठप्प छ। मानिसहरू भेट गर्न पाइरहेका छैनन्। गरिब नागरिकले खान पाएको छैन। दैनिक मजदुरी गर्नेलाई फरक पारेको छ। कोरोनाले असर नपारेको कुनै ठाउँ छैन। सरकारले घरभित्रै रोकेको राम्रो कि निस्किन दिएको ? अब त निस्किन दिए राम्रो हो। मान्छेहरू भोकले मर्न थाले। व्यापारीहरू ऋणले मर्न थाले। भेटघाट हुन छोड्यो। घरमै रोकेर केही प्रगति हुँदैन। सरकारले यसको औषधि खोज्नुपर्यो। पहिला पनि यस्तो महामारी हुन्थ्योे ? हुन्थ्यो नि। हैजा हुन्थ्यो, सितला हुन्थ्यो। हैजा लागेर मरेकोलाई खाल्टोमा पुरिन्थ्यो। हैजाको कीटाणु मर्यो भनेपछि मात्रै खाल्टोबाट निकालेर दागबत्ती दिइन्थ्यो। हैजाले कति बालबालिका मरे, गिन्ती छैन। यस्तै सितला भनेको मानिसको शरीर पाक्ने हो। पीप चुहिन्थ्यो शरीरबाट। सर्ने रोग भएकाले सितला भएको घरमा कोही पनि जाँदैनथे। त्यतिबेला कसरी महामारीबाट जोगिन्थे ? जडीबुटी नै दबाई हुन्थ्यो। वैद्यहरू हुन्थे उनीहरूले दबाई दिन्थे। हैजाको दबाई त मलाई थाहा छ। भैंसीको बिगौती दूध हैजाको अचुक औषधि हो। बिगौती दूध सुकाएर (जमाएर) डब्बामा राख्थे। पहाडमा भैंसी नपाल्ने कमै हुन्थे। हरेकको घरमा भैंसीको बिगौती दूध पाउथ्यो, सुकाएर राखेको। अनि हैजा भएकोलाई त्यो दूध घोलेर पिलाइन्थ्यो। सरकारसँग त्यतिबेला हैजाको कुनै दबाई नै थिएन। सितलाका लागि त तितेफाँपर भन्ने जडीबुटी हुन्थ्यो। त्यसको पातको रस लगाएर सिताला निको भयो। त्यतिबेला कुलत थिएन। गोरस (दूध, घिउ दही) हरेकको घरमा हुन्थ्यो। अनि महामारी पनि केही क्षति गरेपछि जडीबुटीले नै नियन्त्रणमा आउँथ्यो। कोरोना नियन्त्रणका लागि सरकारले गरिरहेको प्रयासप्रति के भन्नुहुन्छ ? सरकारले राम्रै काम गरेको छ। योभन्दा बढी सरकारले के गर्न सक्छ र ? नयाँ रोग हो। विश्वका ठूला देशले पनि यसमा केही गर्न सकेका छैनन्। यसको औषधि पत्ता लागेको छैन भने सरकारले अरू के गरोस्। सरकारले अस्पताल खोलकै छन्, जाँच पनि गरेकै छ। सरकारलाई मात्र भनेर केही हुन्न, हामी सबै सचेत हुनुपर्छ। तपाईं कोरोना नलागोस् भनेर के गर्नुहुन्छ ? मलाई नलागोस् भन्छु। छिट्टै यो महामारी गई हालोस् भनेर प्रार्थना गर्छु। बिहान चियामा गुर्जो हालेर खान्छु। तातोपानी र बेसार खान्छु। अरू खास केही गर्दिनँ। संक्रमण भइहाल्यो भने पनि म जित्छु जस्तो लाग्छ। तपाईंको विचारमा यो कोरोना कहिलेसम्म रहला ? ५, ७ महिना अझै रहला। किनभने विश्वमा यो विस्तारै कम भइरहेको छ। यसबाट जोगिन सरकार र नागरिकले के गर्नुपर्ला ? पहिलो कुरा त, हामी नागरिक हौं। हामीले सरकारले भनेको कुरा मान्नुपर्छ। सरुवा रोग एक जनामा भयो भने त्योे देशभर फैलिन्छ। त्यसैले कोही पनि नागरिकको दायित्वबाट पन्छिन हुन्न। अनि सरकारले यसको औषधि पत्ता लगाएर जनतालाई दिनुपर्छ। उसले अस्पतालहरू थप्नुपर्छ।"
पहिलो पटक तीजमा सुनसान पशुपति,"काठमाडौं : कोरोना यति ठूलो महामारी बनेर आइदियो, पहिलोपल्ट तीजमा हिन्दूका आराध्यदेवको मन्दिरमा ताला लगाउनु परेको छ। गतवर्ष तीजमा झन्डै १० लाखले पशुपतिनाथको दर्शन गरेको तथ्यांक पशुपति क्षेत्र विकास कोषसँग छ। बर्सेनि लाखौं व्रतालु महिला पुगेर पूजा, दर्शन र नाचगान गर्ने पशुपति क्षेत्र शुक्रबार भने सुनसान रह्यो। इतिहासविद् प्राध्यापक दिनेशराज पन्तले जीवनमा कहिल्यै थाहा नपाएको भोगाइ यसपटक भएको बताए। उनले भने, यसरी तीजमा पशुपतिनाथ जानै नहुने वा नगएको भन्ने आजसम्म थाहा छैन। उनका अनुसार, विसं ४०० तिर प्लेग रोगले काठमाडौंमा करिब २० हजार व्यक्तिको मृत्यु भएको थियो। त्यतिबेला मन्दिर बन्द भए, नभएको यकिन छैन। त्यसभन्दा जटिल परिस्थिति अहिले महसुस भइरहेको छ। बचेरै पूजाआजा गर्नु स्वास्थ्यका दृष्टिले पनि उत्तम हो, पन्तले भने, सबै मिलेर जोगाएमात्र संस्कृति जोगिने हो। तर, यो वर्ष कम्तीमा सबै जोगिऔं, त्यसपछि संस्कृति जोगाउँला। निषेधाज्ञाका कारण बाहिर निस्कन प्रतिबन्ध छ। विविध उपाय गरेर पशुपति दर्शन गर्न पुगेकालाई समेत यसपालि अनुमति दिइएन। सरकारले जात्रा, पर्व, जमघट आदिमा प्रतिबन्ध लगाएकाले दर्शन खुला गर्न सम्भव पनि थिएन। त्यसमाथि संक्रमणको जोखिम छँदै थियो। बिहानै करिब दुई हजार महिला पशुपतिनाथ आउनुभएको थियो। नेपाल प्रहरी, सशस्त्र प्रहरी र कोषकै सुरक्षाकर्मीले हटायौं, कोषका सुरक्षाकर्मी भीम बुढाथोकीले भने, साउने सोमबारमा लकडाउन भनिए पनि अटेर गरेरै पाशुपत क्षेत्रमा आएर पूजा गर्ने सयौं भए, अहिले त निषेधाज्ञा छ। संस्कृतिविद् डा जगमान गुरुङले कोरोना संक्रमणका कारण यस पटकको तीजमा व्रतालुले पशुपतिनाथ जान नपाउँदा खल्लो अत्यन्तै खल्लो भएको टिप्पणी गरे। हिन्दू धर्मावलम्बी नारीको श्रद्धा, विश्वास र संस्कारमा ठेस लागेको छ, उनले अन्नपूर्णसँग भने, यो तीज नुन नहालेको तरकारीजस्तै खल्लो भयो। उनका अनुसार, घोडेजात्रा, बिस्केटजात्रा, सेतो मच्छिन्द्रनाथको रथयात्रा सबैमा कोरोनाले छेकबार लगाएको छ। रातो मच्छिन्द्रनाथको रथयात्रा अधकल्चो बनेर बसेको छ। यस्तै हो भने दसैं, तिहारसमेतलाई असर पर्ने देखिन्छ, उनले थपे। पूर्वनायब बडागुरुज्यू एवं राष्ट्रिय धर्मसभा नेपालका अध्यक्ष प्राडा माधव भट्टराईले पशुपतिनाथमा तीजको पूजाआजा रोकिएको आफूले जीवनभर थाहा नपाएको अनुभव सुनाए। एकदुई दिनको कुरो भएन, अझै कति हो थाहा छैन। त्यसैले सरकारले सुरक्षाकर्मी खटाएर, मास्क, सामाजिक दूरी आदि अनुशासन कायम राख्दै ४५ घण्टा भए पनि खोलिदिनु पथ्र्यो, उनले भने। अन्यत्र पनि यस्तो असहज परिस्थितिमा सरकारले कडा निगरानी गरेर व्रतालुभक्तजनलाई मन्दिर दर्शन र पूजाआजाको व्यवस्था गर्नुपर्ने उनको तर्क छ। उनका अनुसार, मन्दिर गएर मूर्तिमै पूजाआजा गरी दर्शन र ढोग गर्ने संस्कृतिले होला त्यसको आत्मसन्तुष्टि नै फरक हुन्छ। व्रतालु त आफ्नै हातले पूजा र मूर्ति स्पर्श गर्ने र आँखाले साक्षात् दर्शन गर्ने मनस्थितिमा हुन्छन्, उनले भने, सरकारले सुरक्षा व्यवस्था मिलाइदिएको भए कम्तीमा पशुपति मन्दिरपरिसर पुग्थे, नाथको गजुर दर्शन गरे पनि पुण्य मिल्छ, त्यो अवसर पाउँथे। वाल्मीकि विद्यापीठको धर्मशास्त्र विभागका प्रमुख प्राध्यापक डा देवमणि भट्टराईको तर्क भने फरक छ। खोल्दा थामिनसक्नु हुन्थ्यो, निषेधाज्ञा पनि छ जबर्जस्ती गर्ने विषय पनि होइन यो, उनले भने, परिस्थितिअनुसार चल्नु सबैका लागि भलो हो। यसलाई सहज ढंगले स्वीकार्नु बेस। कोषका कोषाध्यक्ष डा मिलनकुमार थापाले कोरोनाका कारण तीजका व्रतालुको आस्थामा ठेस पुगे पनि यसपटकलाई त्यसरी नलिइदिन आग्रह गरे। विश्व महामारीले मानवकै अस्तित्व रहलानरहला जस्तो विषम परिस्थिति उत्पन्न भएको छ, उनले भने, यस्तो बेला घरमै बसेर पूजा गरी परिवारभित्रै रमाउनु उचित हुन्छ। ६ ऋतुमध्ये यो वर्षा ऋतु भएको र यसबेलाको हरियालीमा मानवसँगै चराचर जगत् अनि समग्र प्रकृति रमाउने भएकाले चाडपर्वहरूको समय भए पनि उर्जा र उत्साहलाई आत्मकेन्द्रित गर्नुपर्ने उनको भनाइ छ। उनका अनुसार, यो ऋतुमा ८४ फल फल्छ। उनले भने, पार्वतीले पनि शिव पाउन कठोर व्रत लिएको पुराणहरूमा पाइन्छ। कठोर समयलाई सहज बनाएर तीज मनाउन आग्रह गर्दछु। नेपाल पञ्चांग निर्णायक समितिका अध्यक्ष प्राडा रामचन्द्र पौडेलले स्वास्थ्य भए संस्कृति जोगिने भन्दै घरबाटै तीज मनाउन सकिने तर्क गरे। पशुपतिनाथमा नित्य पूजा भइरहेको छ, रोकिएको छैन, उनले भने, शास्त्र र ऋषिमुनिहरूले पनि आत्मानुशासनमा बस्न र सर्वप्रथम स्वस्थ रहन भन्छन्। मनमा चंगा, लोटामा गंगा भनेझैं मन पवित्र र भावना शुद्ध भए लोटाले नुहाए पनि गंगामा डुबुल्की मारेसरह हुन्छ।"
एकै वडामा १४ योजना,"ओखलढुंगा : सिद्धिचरण नगरपालिकाको ४ नं वडामा पर्ने रुम्जाटार समथर रुपमा फैलिएको एउटै गाउँ हो। यो गाउँका गाउँले असार महिनाभरि व्यस्त रहे। तर, खेतीको कामले नभई विकासको कामले। विगत झैं यस वर्ष पनि आर्थिक वर्षको अन्त्यमा बजेट पाएपछि काम सक्ने चटारो स्थानीयलाई पर्यो। त्यसमाथि एकै टोलमा १४ वटा उपभोक्ता समिति गठन गरेर योजना सम्झौता गरिएपछि उपभोक्ताको रूपमा काम गर्न प्रायः सबै घरधुरीका उपभोक्ताले भ्याए। रोचक कुरा सबै योजना सडक स्तरोन्नति शीर्षकमा थियो। तर, काम चाहिँ सिढी बनाउनेदेखि, गल्लीमा सोलिङ गर्ने र माटो बिछ्याउने सम्मका थिए। यी सबैलाई गोलमटोल सडक स्तरोन्नति नाम दिइएको हो। जेठको २६ र २७ गते सम्झौता भएका योजना असार २५ भित्र सम्पन्न गर्ने म्याद थियो। सोही म्यादमा सबैले योजना सम्पन्न गरे। तर, काम गुणस्तरीय नभएको गुनासो छ। १४ वटा सडक स्तरोन्नतिमा दुई करोड ३० लाख ४० हजार बजेट विनियोजन भएको थियो। साच्चै इमान्दारीका साथ इस्टिमेट अनुसारको काम प्राविधिक राखेर नापजाँच गरी मूल्यांकन गर्ने हो भने एक करोडभन्दा बढीको काम भएको छैन। निर्माण व्यवसायीसमेत रहेका रुम्जाटारकै एक स्थानीयले भने, तर, दुई करोडभन्दा बढी पैसा सकिएको छ। बजेट आउनु राम्रो हो, तर सदुपयोग हुन सकेन। सोलिङ कति ठाउँमा भत्किन थालेको छ भने कतै सिँढी पुराना पर्खालमा सिमेन्ट लगाएर बनाइएको छ। सोलिङ भनेर मापदण्डबिनै जथाभावी ढुंगा बिछ्याइएको छ। त्यसरी राखिएका ढुंगा ट्र्याक्टर चलाउँदा उप्किन थालेका छन्। योजनामा न्यूनतम ९ लाख ६० हजारदेखि २८ लाख ८० हजार सम्मका थिए। केही योजना उपभोक्ताले गुणस्तर निर्माण गरे पनि धेरैजसोले आँखाको छारो हाल्ने काम मात्र गरेको स्थानीयको भनाइ छ। अझ उपभोक्ता समितिमा पार्टीका कार्यकर्ता मात्र राखेको गुनासो छ। नेकपा बाहेकका अन्य पार्टीमा आबद्धलाई समितिमा नराखेको काँग्रेसका एक कार्यकर्ताले बताए। काँग्रेस आबद्ध हो भन्ने थाहा भएपछि गठन गरिएको समितिबाटै खोजीखोजी हटाएर नेकपाकै कार्यकर्ता राखेको उनले आरोप लगाए। पुरानै पर्खालमाथि ढुंगा जोडेर माथिबाट सिमेन्टले लिपेजस्तो गरेर काम सकेका छन्। नाम उल्लेख नगर्ने शर्तमा एक युवाले भने, प्राविधिक र उपभोक्ता समितिको मात्र मिलेमतो भए त हुन्थ्यो। यहाँ त प्रत्येक जसो घरका सदस्यको संलग्नता भएकाले कोही बोल्न नसक्ने अवस्था छ। समय अभावले समस्या उपभोक्ता समितिका पदाधिकारी पनि हतारमा काम गर्दा भनेजस्तो निर्माण गर्न नसकेको स्वीकार्छन्। हतारमा काम गर्दा केही न केही असर त परेकै छ। भनेजसरी काम गर्न अलि गाह्रो भयो। गुरुधाम चोकदेखि ठुलढिक जाने सडक स्तरोन्नति उपभोक्ता समितिका सचिव दीपेश श्रेष्ठले भने, अलि समय पाएको भए पक्कै यो भन्दा गुणस्तरीय काम हुनेथियो। यी सबै योजनाको बजेट, योजना सम्झौता र कार्यान्वयन पक्ष हेर्ने प्रदेश सरकारअन्तर्गतको पूर्वाधार विकास कार्यालयले भने सोचेभन्दा राम्रो काम भएको दावी गरेको छ। हामीले त यो एक महिनामा काम नै गर्न सक्दैनन् होला भन्ठानेका थियौं, पूर्वाधार विकास कार्यालयका प्रमुख राजेश्वर महतोले भने, तर, काम मात्र समयमा सकेनन्। गुणस्तर पनि राम्रो देखियो। गुणस्तरीय काम नभएको भन्ने गुनासोमा उनले कुनै व्यक्तिको स्वार्थ अनुसारको काम नगर्दा आरोप मात्र लगाएको बताए। पूर्वाधार विकास कार्यालयले सञ्चालन गरेको उपभोक्ता समितिअन्तर्गतको २२ वटा योजनामा १४ वटा रुम्जाटारमा मात्र छनोट भएका थिए। बाँकी ८ वटा योजना मात्र अन्य स्थानीय तहमा सञ्चालित छन्। यस विषयमा प्रदेशको भौतिक पूर्वाधार विकास मन्त्रालयले पत्र लेखेको आधारमा ती योजना छनोट गरी सञ्चालन गरेको प्रमुख महतोले बताए। प्रदेश १ को भौतिक पूर्वाधार विकास राज्यमन्त्री रुम्जाटारकै स्थानीय भएकाले पनि बजेट रुम्जाटारलाई प्राथमिकता दिई विनियोजन गरेको आरोप अन्य स्थानीय तहका जनप्रतिनिधिको छ। समानुपातिक ढंगबाट नभई विभेदपूर्ण तवरले बजेट विनियोजन गरेको आरोप उनीहरूको छ। यस विषयमा प्रदेश सभाका अर्थ समितिका सभापति मोहन खड्काले संसद्मै बजेट विनियोजन समानुपातिक नभएको विषय उठाएका थिए।"
"नेपालले नाप्यो सगरमाथाको उचाइ, घोषणा गर्न चीनसँग समन्वय हुँदै","काठमाडौं : विश्वकै सर्वोच्च शिखर सगरमाथाको देश भनेर कहलिएको छ नेपाल । नेपालले सगरमाथाको उचाइ भने पहिलो पटक मापन गरेको छ । हालसम्म नेपालले अरू नै देशले गरेको मापनलाई मान्दै आएको थियो । सगरमाथा उचाइ मापन सचिवालयका संयोजक सुशील डंगोलले उचाइ नाप्ने काम सकिएको जानकारी दिए । उचाइ घोषणाका लागि चीनसँग समन्वय भइरहेको छ, सहसचिव डंगोलले भने । चीनसँग संयुक्त रूपमा उचाइ घोषणा गरिने उनको भनाइ छ । उनले नयाँ उचाइ कति भनेर खुलाएनन् । नापी विभागले असार मसान्तभित्र अन्तर्राष्ट्रिय कार्यशाला गरी उचाइ घोषणा गर्ने तयारी गरेको थियो । तर, लकडाउनका कारण तथ्यांक प्रशोधन प्रभावित भयो । अब भने प्रशोधनसहित सम्पूर्ण काम सकिएको संयोजक डंगोलको भनाइ छ । लकडाउनका सुरुआती दिनमा काम केही प्रभावित भयो तर अहिले सकेका छौ, उनले भने, चीनसँग संयुक्त रूपमा घोषणा गर्ने सहमतिले गर्दा केही समय लेला । चीनका तर्फबाट पनि मापनको काम भइरहेको उनले बताए । चिनियाँ राष्ट्रपति सी चिनफिङ नेपाल आउँदा दुवै देशका राष्ट्रप्रमुखको संयुक्त वक्तव्यमा सगरमाथाको उचाइ घोषणा संयुक्त रूपमा गर्ने उल्लेख थियो । चिनियाँ राष्ट्रपति चिनफिङ र नेपालका राष्ट्रपति विद्यादेवी भण्डारीको संयुक्त वक्तव्य सन् २०१९ अक्टोबर १३ मा आएको थियो । वक्तव्यको बुँदा नम्बर ८ मा लेखिएको छ, सगरमाथाचोमोलङमा नेपाल र चीनको मित्रताको प्रतीक हो भन्ने मान्यतालाई स्वीकार गर्दै दुवै पक्षले जलवायु परिवर्तनलाई सम्बोधन गर्ने र वातावरण संरक्षणलगायत विभिन्न क्षेत्रमा सहयोग बढावा दिनेछन् । संयुक्त रूपमा सगरमाथा चोमोलङमाको उचाइ घोषणा गर्नेछ र वैज्ञानिक अनुसन्धान गर्नेछ । डंगोलका अनुसार सन् २०१८ फेब्रुअरीमा सगरमाथाको उचाइ मापनको फिल्ड वर्क सुरु भएको थियो । उक्त काम डिसेम्बरमा सकिएको थियो । प्रमुख नापी अधिकृत खेमलाल गौतम र नापी अधिकृत रविन कार्कीले २०१९ मे २२ मा सगरमाथाको उचाइ पुगेर जीएनएसएस सर्वेक्षण गरेका थिए । भूमिव्यवस्था, सहकारी तथा गरिबी निवारणमन्त्री पद्माकुमारी अर्याल आधार शिविरसम्म पुगेकी थिइन् । डंगोलका अनुसार सगरमाथा उचाइ मापन गर्न जियोइड प्रतिपादन भूआकर्षण बिन्दु आवश्यक पर्छ । सिरहा, सप्तरी, धनुषा, महोत्तरी, सिन्धुली, उदयपुर, खोटाङ, ओखलढुंगाका विभिन्न स्थानमा गरी ४८ बिन्दुको मोनुमेन्टसन गरिएको छ । १०२ बिन्दुमा जीएनएसएस सर्भेक्षण गरिएको छ । सिरहाको मदारबाट सोलुखुम्बुको पतालेसम्म ४९ बिन्दुको लेभलिङ रुटमा जीएनएसएस सर्भेक्षण भएको छ । चीनतर्फ पनि सगरमाथा उचाइको मापन गरिरहेको छ । चीनसँग सगै घोषणा गर्ने कुराले केही समय लाग्ने देखिएको छ, मन्त्रालय स्रोतले भन्यो । नापी विभागका पूर्वउपमहानिर्देशक सुरेशमान श्रेष्ठले सगरमाथा नेपालको भएकाले उचाइ घोषणा आफैले गर्नु उत्तम हुने बताए । यद्यपि, दुई मुलुकका राष्ट्रपति बसेर संयुक्त रूपमा घोषणा गर्दा पनि फरक नपर्ने उनको तर्क छ । हाम्रो सगरमाथाको उचाइ हामीले घोषणा गर्नु सबैभन्दा राम्रो हो । तर, दुई देशका राष्ट्र प्रमुखले सँगै घोषणा गर्ने भनेर सहमति गरिसकेका छन्, उनले भने, कि त त्यो सहमति नै गर्नु हँुदैनथ्यो अब गरेपछि अब मिलेर गर्नुपर्छ । उनका अनुसार उचाइ फरकफरक आए घोषणामा ढिलाइ हुनेछ । दुवै पक्षको मिल्यो भने त छिटै घोषणा होला । उता काम धमाधाम भइरहेको सुनिएको छ । फरक आयो भने के के कारणले फरक आयो भनेर मिलाउन अलि समय लाग्छ, उनले भने । कहिलेदेखि मापन भयो सगरमाथाको उचाइ संसारकै अग्लो शिखरको उचाइ १ सय ७० वर्षअघि पहिलो पटक मापन गरिएको थियो । ब्रिटिस सर्भे अफ इन्डियाले सन् १८४९ मा ८,८४०५० मिटर उचाइ निर्धारण गरेको थियो । तर, त्यति बेला पुरानो प्रविधि प्रयोग भएको थियो । इतिहासकार बाबुराम आचार्यले संसारको अग्लो शिखरको नाम सगरमाथा राखेका हुन् । इस्ट इन्डिया कम्पनीका डाइरेक्टर जनरल इन्जिनियर जर्ज एभरेस्टले सन् १९४९ देखि १९५२ सम्म लगाएर सगरमाथाको उचाइ मापन गरे । उनले सगरमाथाको उचाइ ८,८४० मिटर भएको तथ्य पेस गरे । उनै जर्ज एभरेस्टका नाममा विश्वभर सगरमाथाको नाम माउन्ट एभरेस्ट रहन गएको हो । सर्भे अफ इन्डियाले सन् १९५४ मा सगरमाथाको उचाइ मापन गरेको थियो । पीएल गुलाटीले करिब दुई वर्ष लगाएर गरेको उक्त मापनमा उचाइ ८,८४८ मिटर आयो । अहिलेसम्म त्यसलाई आधिकारिक मानिँदै आएको छ । यसलाई गुलाटी सर्भे पनि भनिन्छ । चीनले सन् १९७५ मा मापन गर्दा ८,८४८१३ मिटर उचाइ आएको थियोे । चीनले ८,८४८ मिटरलाई मान्दै आयो ।इटालियनले सन १९९२ मा मापन गर्दा ८,८४८६५ मिटर उचाइ कायम भएको थियो । इटालियनले दोस्रो सर्वोच्च शिखर केटूको मापन गरेको थियो । अमेरिकाले सन् २००० मा ८,८५० मिटर उचाइ रहेको उल्लेख गरेको थियो । चीनको नेसनल ब्युरो अफ सर्भेइङ एन्ड म्यापिङले सन् २००५ मा ८,८४४४३ मिटर उचाइ मापन गरेको थियो । नापीका पूर्वउपमहानिर्देशक श्रेष्ठका अनुसार हिउँभित्र चट्टानसम्म नाप्यो, हिउँ र सतहको मोटाइलाई नापेको थिएन । हिउँ र सतहको मोटाइ जोड्न लगभग मिल्थ्यो, त्यसमा चीन पनि सहमत थियो । विभागले २०७२ सालमा भूकम्प गएपछि नगरकोट, चन्द्रकोट, फुल्चोकीलगायत काठमाडौं वरिपरिका डाँडालाई आधार मानेर सर्भे गर्दा ०९१ मिटर करिब १०० मिटर उचाइ बढेको पाएको थियो । सर्भे अफ इन्डियाको २ सय ५० वर्षगाँठमा सर्भेयर जनरलले सन २०१७ मा सगरमाथाको उचाइ नाप्ने इच्छा जाहेर गरे । नेपालमा २०७२ मा आएको भूकम्पले सगरमाथाको उचाइमा असर परेको भन्दै सर्भे अफ इन्डियाले वर्षगाँठ घोषणासमेत गयो । त्यति नै बेला नेपालले नाकाबन्दीको सास्ती खेप्नु परिरहेको थियो । भारतको घोषणापछि नेपालको आफैं मापन गर्न सक्ने भन्ने आत्मविश्वास छायो । यसै सन्दर्भमा भारतले यसको पछिल्लो उचाइ मापन गर्ने इच्छा व्यक्त गयो । हाम्रो सगरमाथाको उचाइ हामी आफै नाप्न सक्छौं, विभागका पूर्वउपमहानिर्देशक सुरेशमान श्रेष्ठले भने, फलस्वरूप सगरमाथाको उचाइ आफैंले मापन गर्दै छौं । आवश्यक परे सहयोग लिउँला भन्ने भयो भनेर हामी लाग्यांै । उनले तत्कालीन महानिर्देशक गणेशप्रसाद भट्टको अगुवाइमा गृहकार्य सुरु भएको बताए । सरकारले सगरमाथाको उचाइ आफैं मापन गर्ने भनेर घोषणा गयो । यसै सन्दर्भमा संसारभरका विभिन्न राष्ट्रका नाप नक्सासम्बन्धी वैज्ञानिकको अन्तर्राष्ट्रिय कार्यशाला आयोजना गरियो । कार्यशालामा विभागका पूर्वउपमहानिर्देशक निरज मानन्धर नेतृत्वको टोलीले तयार गरेको सगरमाथा ऊचाइ मापन विधि प्रस्तुत गरेको थियो । कार्यशालाको सुझावअनुसार सगरमाथाको उचाइ जीएनएसएस प्रविधिमा नाप्ने निर्णय भयो ।"
बिचौलियामार्फत मल खरिद,"झापा : नेपाली किसानले भारतबाट लुकिछिपी रासायनिक मल (युरिया) ल्याउने क्रम बढाउँदै गएको छ। धानमा हाल्ने युरिया मल उपलब्ध नहुँदा सीमावर्ती बजारबाट मल ल्याउन किसान बाध्य भएका हुन्। साउन पहिलो हप्तादेखि नै युरिया मलको आवश्यकता थियो। मल नपाउँदा चर्को मूल्य तिरेर भारतीय बजारमा निर्भर हुन परेको किसानको गुनासो छ। सीमा क्षेत्रमा सुरक्षाकर्मी घटाएसँगै सुरक्षा व्यवस्था पनि खुकुलो छ। यही मौका छोपी कृषकले भारतीय बजारबाट मल ल्याउन बाध्य छन्। कचनकवल गाउँपालिका वडा नम्बर ५ का कृषक पशुपति गणेशको ७ बिघा क्षेत्रफलमा लगाइएको धानमा हाल्न नपाउँदा पहेँलिन थालिसकेको थियो। तत्कालै सुरक्षा व्यवस्था अपनाएर ५ बोरा मल ल्याइ खेतीमा लगाएको उनले बताए। उनी भन्छन्, पारीबाट आफन्तलाई बोर्डरसम्म ल्याइदिन भनेँ त्यसपछि यताबाट गएर ल्याएँ। लगानी डुब्ने डरमा कोरोनाको डर पनि हरायो। कचनकवलकै रितेश राजबंशीले पनि दुई बोरा युरिया मल भारतबाटै ल्याए। बिर्तामोड ८ का कृषक सिर्जना भण्डारी भने आफ्नो दुई बिघामा लगाएको धान खेतीमा मल हाल्न नपाउँदा लगानी खेर जाला भन्ने तनाबमा छन्। शिवसताक्षी नगरपालिका वडा नम्बर ५ का कृषक भाग्य बस्नेतले साउन अन्तिमसम्म मल हाली सक्नु पथ्र्यो। बस्नेतले भने, सरकारले मल पठाउला र धानमा हालौँला भन्दै कुरियो अब उपाय भएन। भारतबाट बेच्न ल्याएकासँग किन्नुपर्ने अवस्था आयो। साइकल तथा मोटरसाइकलमा कुनै स्वास्थ्य सुरक्षा सतर्कताबिना मल ल्याउँदा कोरोना भित्रिने जोखिम बढेको छ। अहिलेको समयमा रासायनिक मल भारतबाट किसानले खरिद गरी ल्याउन सक्ने अवस्था छैन। विचौलियामार्फत सिमा क्षेत्रका बजारमा आइपुग्छ। त्यहीँबाट नेपाली किसानले मल खरिद गर्छन्। उनीहरुले साइकलमार्फत भित्री बाटो हुँदै नेपालका सीमावर्ती गाउँसम्मै पनि पुर्याउँछन्। कृषक शमशेर राजबंशीले विचौलियामार्फत दोब्बर मूल्यमा युरिया किनेको बताए। मलको बोरा देखाउँदै उनले भने, दुई हजारमा किनेँ। नेपालमै आइदिएको भए ८ सय ५० मा पाइने थियो। सरकारले सहज रासायनिक मल उपलब्ध नगराइदिएका कारण सास्ती भोग्नु परेको जिल्लाका कृषकको गुनासो छ। चर्को मूल्य भए पनि मलमा गुणस्तर देखिँदैन। तौलमा पनि ५० केजीको बोरामा ४५ केजी मात्र हुन्छ। जिल्ला प्रहरी कार्यालय झापाका प्रहरी प्रमुख कृष्ण कोइराला भन्छन्, कृषकका व्यावहारिक पाटो पनि हेर्नु पर्ने बाध्यता हो। सीमा क्षेत्रमा जान दिँदा कम्तीमा मास्क लगाएर र भिडमा नजान आग्रह गरेका छौँ। जिल्लाको साल्ट ट्रेडिङ कर्पोरेसन र कृषि सामग्री भण्डारमा पनि युरिया मल छैन। जेठदेखि नै युरिया मल अभाव छ। मल अभाव भएरै कृषकलाई दिन नसकिएको साल्ट ट्रेडिङ्गका स्टोर किपर माधव भट्टराईले बताए। उनले भने, कहिले आउँछ भन्न सकिँदैन। कलकत्ताा बन्दरगाहबाट मालबाहक गाडी हिडेको सूचना पाएका छौँ। कृषकहरु जिल्ला प्रशासन, कृषि ज्ञान केन्द्र र जिल्ला प्रहरीमा मल उपलब्ध गराइदिन अनुरोध गर्दै पुग्ने गरेका छन्। जिल्ला मलखाद आपूर्ति तथा व्यवस्थापन समितिको पहलमा ४ हजार मेट्रिकटन मल उपलब्ध गराउने पहल भइरहेको प्रमुख जिल्ला अधिकारी उदरबहादुर राना मगरले बताए। अहिले जिल्लामा ४२ सय मेट्रिकटन युरिया मल आवश्यक छ।"
संकटमा सैलुन व्यवसाय,"काठमाडौं : जो पनि सुन्दर र आकर्षक देखिन चाहन्छन्। आकर्षक बन्न महत्वपूर्ण भूमिका सैलुन व्यवसायको पनि छ। विभिन्न आकर्षक डिजाइनमा कपाल कटाउन, दाह्री काट्न, फेसियल गराउन, कपाल कलर गराउन प्रायःजसो सर्वसाधारण सैलुन धाउनै पर्छ। तर, अहिले कोरोनाका कारण यो व्यवसाय पनि संकटमा परेको छ। कपाल काट्ने एक सिपमूलक व्यवसाय हो। आफ्नो सिप प्रयोग गरेर व्यवसाय सञ्चालन गर्नेहरू अहिले विचल्लीमा छन्। परिवार पाल्न, घरधनीलाई भाडा बुझाउन र कामदारलाई मासिक तलब दिन ठूलो समस्या परेको एक सैलुन व्यवसायीको गुनासो छ। कोभिडले सैलुन व्यवसाय धराशयी बनाएको बाराका बिहारी ठाकुरको गुनासो छ। कपनमा शिवम् नामबाट दुईवटा सैलुन पसल सञ्चालन गरेका बिहारीको चैत ११ गतेदेखि व्यवसाय पूर्ण रूपमा बन्द छ। व्यवसाय बन्द भएपछि उनलाई परिवार पाल्न धौधौ छ। बिहारीका दुई भाइसँगै १४ जनाको परिवार कपनमा एउटा फ्ल्याट भाडामा लिएर बस्दै आएका छन्। यसका लागि मासिक साढे १७ हजार भाडा र दुईवटा १०१० हजार गरी २० हजार पनि तिर्नुपर्छ। पसल बन्द हुँदा कोठा र पसलको भाडा तिर्न मुश्किल भयो, बिहारीले भने, एउटा पसलको एक महिनाको भाडा छुट पाउँदा खुसी लाग्यो तर अर्को पसलको घरधनीले छुट दिनुभएन। सामाखुसी हेयर स्टाइल सैलुनका सञ्चालक रामजनमलाई पनि बिहारीको जस्तै समस्या छ। रामजनमले कोठा र पसलको मासिक २२ हजार रुपैयाँ तिर्दै आएका थिए। सञ्चिती रकम सकिएकाले अब दैनिक गर्जो टार्न कठिन भएको उनले सुनाए। व्यवसाय बन्द भएपछि कामदार घर फर्केका छन्। वातावरण राम्रो होला भनेर कामदारलाई दुई महिना बसाएर राख्दा त्यो दुई महिनाको तलब दिन उनलाई सकस भएको छ। विराटनगरको जनपथ मेकअप हेयर ड्रेसर सैलुनका सञ्चालक शिवशंकर ठाकुरले कोभिडअघि कमाएको पैसा सकिएको बताए। व्यवसाय बन्द भए पनि आफूबाहेक सबैलाई घर पठाएको शिवशंकरले जानकारी दिए। शिवम्, सामाखुसी र जनपथ मात्र होइन कोरोनाले करिब शतप्रतिशत सैलुन व्यवसाय बन्द भएका छन्। भित्री गल्लीमा केहीले स्वास्थ्यसम्बन्धी मापदण्ड अपनाएर पसल सञ्चालन गरे पनि ग्राहक अभावमा सञ्चालन खर्च पनि नआउने उनीहरूको भनाइ छ। केही समयअघि लकडाउन खुला भए पनि संक्रमण बढ्दा सरकारले व्यवसाय सञ्चालनमा रोक लगाएको छ। सैलुन सिप सिकेका नेपालीले नेपालमा मात्रै होइन, वैदेशिक रोजगारीमा समेत राम्रो कमाइ हुन्छ। सैलुन व्यवसाय बन्द भएपछि कतिपय सर्वसाधारणले आफै मेसिन राखेर दाह्री र कपाल काट्ने गरेका छन्। नयाँ बसपार्कस्थित जय माँ दुर्गा हेयर इन स्टाइल ब्युटी सैलुनका सञ्चालक राजकुमार ठाकुरले पाँच महिनादेखि पसल र डेराको घरवेटीलाई भाडा तिर्न नसकेर घर फर्केका छन्। छुट पाउन सके ठूलो राहत हुन्थ्यो, नेपाल नाइ संघको बसपार्क इकाइ अध्यक्ष समेत रहेका राजकुमारले भने, घरबेटीले भाडा पठाउ नत्र कोठा फोड्छु भनेर सातापिच्छे फोनमार्फत धम्काउँछन्।अर्थविद् डा चन्द्रमणि अधिकारीले सैलुन व्यवसाय सर्वसाधारणसँग अत्यन्त निकट सम्बन्ध बनाएर सञ्चालन गर्नुपर्ने भएकाले अत्यधिक जोखिममा परेको बताए। पछिल्लो समय तराई मधेसका लाखभन्दा बढी नेपालीले यो व्यवसायबाट रोजगारी पाइरहेको थिए। सरकारले कम्तीमा घरभाडा छुटका लागि पहल गरिदिनुपर्ने अधिकारीको सुझाव छ। राज्यले सैलुन व्यवसायीको व्यवसाय जोगाउन विशेष ध्यान दिनुपर्ने उनले बताए। यसमा आबद्घ सबै अहिले बेरोजगार छन्, अधिकारीले भने, यसमा निम्न र मध्यम वर्गका भएकाले सरकारले सहयोग प्याकेज दिनै पर्छ। नाई संघ र स्थानीय सरकारले समन्वय गरी सुरक्षा सतर्कता अपनाएर व्यवसाय सञ्चालन गर्न दिनुपर्छ। यसवाहेक केन्द्रीय सरकारले नीतिगत समन्वय गरी आवश्यक कोषको व्यवस्था गर्नुपर्छ। केन्द्रीय सरकारले नीति र आर्थिक सहयोग गरेमा व्यवसाय पुनः लयमा फर्कन सक्छ, अधिकारीले भने, स्थानीय तहले नियमन गर्ने, आचारसंहिता कडाइका साथ लागू गराएर दुई तीन जना रहने ठाउँमा एकजनाबाट मात्रै व्यवसाय सञ्चाल गर्ने व्यवस्था मिलाउनुपर्छ।देशभर १६ हजार ६ सय सैलुन छन्। सैलुन व्यवसायले झण्डै एक लाखको संख्यामा रोजगारी उपलब्ध गराएको छ। सैलुनमा ५० हजारदेखि ५० लाखसम्म लगानी छ। अत्याधुनिक सपिङ मलमा सञ्चालन भएका सैलुनमा भने ५० लाखभन्दा बढी लगानी छ। साना सैलुनमा कम्तीमा ३ जना र ठूलामा १५ जनासम्मले रोजगारी पाएका छन्। वाणिज्य आपूर्ति तथा उपभोक्ता हित संरक्षण विभागका महानिर्देशक नेत्रप्रसाद सुवेदीले सैलुन व्यवसाय उच्च जोखिममा रहेको बताए। यो व्यवसाय अन्य क्षेत्रको तुलनामा अत्यधिक नोक्सानीमा परेको छ, उनले भने। सरकारले सैलुनलाई सेवा उद्योगमा राखेको छ। घरेलु तथा साना उद्योग कार्यालय र स्थानीय तहमै दर्ता हुने व्यवस्था छ। राज्यले पूर्णरूपमा बेवास्ता गर्यो राजाराम ठाकुर केन्द्रीय अध्यक्ष, नेपाल नाई संघ कोरोनाबाट हामी तीन तरिकाले समस्यामा परेका छौं। हाम्रो व्यवसायलाई राज्यले पूर्णरूपमा बेवास्ता गरेको छ। व्यवसाय बन्द हुँदा जहान र आफ्नो जसोतसो पेट पाल्न सकिन्छ। तर, बालबालिकाको पेट कसरी भर्ने, त्यो टड्कारो समस्या छ। घरधनीले पनि राहत दिनुको साटो दैनिक धम्काएर भाडा माग्छन। हाम्रो त सुन्ने पनि कोही छैन। भाडा छुट गर्न केही समयअघि सरकारको ध्यानाकर्षण गराए पनि त्यसलाई पनि बेवास्ता गरिएको छ। घरधनीसँग छुट माग्दा खाली गर भनेर धम्काउँछन्। सरकारले घरधनीलाई करछुट गरी पसलको भाडा मिनाहा, बैंकको ब्याज मिनाहा र तत्काल केही राहत दिएर दुई छाक टार्न सहयोग गर्नुपर्छ। राहतका लागि भएभरका सबै निकायमा गुहार्यौं। तर, कतैबाट केही पाइएन्। अब त भोकले मर्नुभन्दा रोगले मर्नु राम्रो लाग्न थाल्यो।"
हराउँदै पर्मेली परम्परा,"ओखलढुंगा : कोदो रोप्दा गाइने पर्मेली गीतले कुनैबेला ओखलढुंगाको रूम्जाटार नै घन्किथ्यो। गीत गाउँदै साउने झरीमा धान, कोदो रोप्दा रोदीघरभन्दा कम रमाइलो हुँदैनथ्यो। दशक अघिसम्म रूम्जाटारमा कोदो रोप्दा गाइने पर्मेली गीत र पर्म लगाउने परम्परा हिजोआज हराउन थालेको छ। आधुनिक गीतसंगीतले बजार पिट्न थालेपछि कोदो रोप्दै गीत गाउने परम्परा लोप हुँदै जान थालेको हो। समय परिवर्तनसँगै रूम्जाटारको वस्ती रित्तिँदै गएपछि माइती र चेलीको सम्बन्ध जोड्दै आएको दुई सय वर्षभन्दा पुरानो पर्म लगाउने परम्परा हराउन थालेको छ। ओखलढुंगा सदरमुकामबाट ११ किलोमिटर पूर्वमा पर्ने रूम्जाटार गुरूङ समुदायको बाहुल्य क्षेत्र हो। सम्म टारको रूपमा रहेको रूम्जाटार जिल्लाकै बढी कोदो उत्पादनमा गनिएको क्षेत्र हो। यहाँ कुनैबेला कोदो रोप्दाको रमाइलो नै बेग्लै हुन्थ्यो। कोदो रोप्नका लागि जुटेका माइती र चेलीको हुलले साउन महिनामा रूम्जाटारका सम्म चउर ढाकेको हुन्थ्यो। बाँसुरी, मादल, बच्छेबाजालगायत बजाएर मेलामा पर्मेली गीत गाउँदा कुनै ठूलै चाँडको झल्को आउँथ्यो। तर यो वर्ष साउनको पहिलो सातादेखि नै रूम्जाटारमा कोदो रोपाइँ सुरु भए पनि पर्मेली हुल देखिँदैन। पहिला बाजागाजासहित पर्मेली गीत गाउँदै तामझाम गर्दै कोदो रोपाइँ गर्ने चलन थियो, सिद्धिचरण नगरपालिका४, रूम्जाटारकी स्थानीय लक्ष्मी गुरूङले भनिन्, साउनको पहिलो सातादेखि नै कोदो रोपाइँ सुरु भए पनि अहिले पहिलाजस्तो पर्मेली हुल छैन। के हो पर्मेली ? माइती र चेली जुटेर एकअर्कामा धान कोदो रोप्न पर्म लगाउँदै पर्मेली गीत गाउने रूम्जाटारको मौलिक विशेषता हो। चेलीले माइतीका घर पुगी कोसेली दिएपछि माइती पर्म लगाउन तयार हुने र माइतीको समेत रोपाइँ सकेपछि अन्त्यमा हुक्काइ (भोज) खाएर कोदो रोपाइँ समापन गर्ने चलन यहाँको पुरानो परम्परा नै पर्मेली हो। तर, अहिले बजारमा निस्किएका थरिथरिका आधुनिक गीत संगीतले नयाँ पुस्तालाई ध्यान खिच्न थालेपछि त्यसको असर पर्मेली गीतमा परेको छ। पर्मेली गीत गाएर कोदो रोप्ने चलनलाई विस्थापित गर्दै अहिले मोबाइलमा गीत बजाएर कोदो रोप्न थालिएको स्थानीय बताउँछन्। रूम्जाटारका स्थानीय रोजीरोेटीका लागि बाह्य क्षेत्रमा जाने क्रम बढेसँग पर्म लगाउने परम्परा प्रभावित भएको छ। रूम्जाटारका स्थानीय परिवारसहित सहर तथा सुविधासम्पन्न क्षेत्रमा बसोबास गर्ने क्रम बढ्दो छ। कुनै बेलाको मुख्य चहलपहल हुने रूम्जाटारका घर अहिले रित्तिँदै गएका छन्। रित्तिएका घर रुग्न र जग्गा कमाउन आसपासका क्षेत्रबाट रूम्जाटार आउने क्रम जारी छ। बाहिरबाट आएकालाई पर्मेली परम्पराप्रति चासो कम छ। रूम्जाटारमा अहिले पहिलाको तुलनामा पर्मेली परम्परा हराउन थालिसकेको सिद्धिचरण नगरपालिका४, रूम्जाटारकी स्थानीय पदमकुमारी गुरूङले बताइन्। गाउँभरिका माइती चेली जुटेर एकैदिन मेलो सल्टाउँदा खुब रमाइलो हुन्थ्यो, उनले भनिन्, तर अहिले त्यस्तो छैन। कतैकतै मात्रै अर्मपर्म चलिरहेको छ। अब त यो परम्परा नै मासिने पो हो कि भन्ने चिन्ता छ। पर्मेली गीत गाउनेको अभाव हुन थालेको छ। उमेर ढल्केकाहरूले मात्रै पर्मेली गीत भाका हालेर गाउन सक्छन्। उनीहरू मेलापातमा पुगेर भाका हाल्न सक्दैनन्। नयाँ पुस्ताले पर्मेली गीत बिर्सिसके। रूम्जाटारकै पहिचान बोकेको पर्मेली गीत र पर्म लगाउने परम्परा हराउन थालेकोप्रति रूम्जाटारका बुढापाका चिन्तित छन्।"
काली सुन्दरी केली,"लन्डन। हलिउड अभिनेत्री केली ब्रुकले रेडियो तथा टेलिभिजन दुवैमा आफ्नो करिअर बनाएकी छन्। यसबाहेक यी अभिनेत्री सधैं लुक्सका कारण पनि चर्चामा रहन्छिन्। हालै उनी साँझको समयमा लन्डनको सडकमा देखिएकी थिइन्। त्यस बेला खिचिएका केही तस्बिर सामाजिक सञ्जालमा निकै भाइरल भइरहेका छन्। उमेरले ४० टेकेकी केली ब्ल्याक ड्रेसको तस्बिरमा निकै बोल्ड देखिएकी छन्। आँखामा चस्मा, सटबल मेकअप, सेड्स र खुल्ला कपालमा केलीको सौन्दर्य झनै निखारिएको छ। उनले सडकमै मुस्कुराएर तस्बिरका लागि विभिन्न पोजसमेत दिएकी छन्। त्यसैले फ्यानले पनि उनका तस्बिर निकै मन पराएका छन्। केलीले आफ्नो फिटनेसका लागि समेत कैयौं उपाय अपनाउने गरेकी छन्। एजेन्सी"
बाढीपहिरो : एकै महिनामा ४८ को मृत्यु,"सिन्धुपाल्चोक : बाढीपहिरोका घटनामा पछिल्लो एक महिना अवधिमा सिन्धुपाल्चोकमा ४८ जनाले ज्यान गुमाएका छन्। पहिरोमा पुरिएका २९ जना अझै बेपत्ता छन्। बाढीपहिरोले पुर्याएको आर्थिक क्षतिको लेखाजोखा छैन। जुगल गाउँपालिका२ लिदीमा खतराको संकेत पाउँदापाउँदै समयमा सचेत नहुँदा ३० जनाको मृत्यु भयो। ९ जना अझै बेपत्ता छन्। त्यसअघि भोटेकोसी, बाह्रबिसे, मेलम्ची र पाँचपोखरी थाङ्पालमा पहिरोका कारण १८ जनाले ज्यान गुमाएका थिए। २० जना अझै बेपत्ता छन्। जोखिम आकलन गरिएकै ठाउँका बासिन्दा पहिरोको चपेटामा परेका छन्। असुरक्षित हुने सम्भावना देख्दादेख्दै अन्यत्र जाने ठाउँ नभएका र अन्यत्र जग्गा हुँदा पनि पुख्र्यौली थलो छाड्न नमान्ने प्रवृत्तिका कारण बढी क्षति व्यहोर्नु परेको पछिल्ला घटनाक्रमले देखाउँछ। पछिल्लो सात वर्षयता बर्सेनि प्राकृतिक विपत्तिले केही न केही क्षति पुर्याएकै छ। जुरे पहिरोका कारण २०७१ साउन १७ गते मध्यरात सुनकोसी नदी थुनिएको थियो। जुरे पहिरोले ३ सय ४५ जनालाई एकै चिहान बनाएको थियो। जुरेबाट विस्थापित केही परिवार अझै घरबारविहीन छन्। सहयोगमा आएको २ करोड २४ लाख रुपैयाँ सरकारको खातामा थन्किए पनि अझै राहत पाउन नसकेको पहिरोपीडित कृष्ण लामा बताउँछन्। अन्यत्र जमिन हुनेले दुःखजिलो गरेर घर बनाए। तर, भएको जमिन सबै पहिरोमा पर्नेहरू अहिले पनि डेरामा गुजारा गरिरहेका छन्, उनी भन्छन्, आफ्नै नाममा उठेको पैसा हामी पीडितले पाउन सकेका छैनौं। सरकारको सहयोगको के आस गर्नु ? २०७१ सालपछि भोटेकोसी किनार र आसपासका बस्तीमा बर्सेनि सानाठूला पहिरोले जनधनको क्षति पुर्याउने गरेको छ। नेपालचीन सीमाको तातोपानीबाट खाडीचौरसम्मको क्षेत्र बढी जोखिममा देखिन्छ। भोटेकोसी र सुनकोसी करिडोर जोखिममा रहेको तथ्यांक भेटिए पनि उक्त क्षेत्रलाई सुरक्षित बनाउने या जोखिमयुक्त क्षेत्रका बस्ती स्थानान्तरण गर्ने सरकारको कुनै योजना देखिँदैन। जुगल र पाँचपोखरी थाङ्पालका विभिन्न बस्ती पनि भूकम्पपछि धाँजा फाटेको जमिनमाथि ठडिएका छन्। ती ठाउँमध्ये केहीमा बाढीपहिरो लागिसकेको छ। केहीमा अझै जोखिम मोलेर सर्वसाधारण बसिरहेका छन्। जोखिम क्षेत्र पहिचान गरी त्यहाँका बासिन्दालाई समयमै स्थानान्तरण नगरेसम्म यस्ता समस्या दोहोरिरहन सक्ने जुगल गाउँपालिका अध्यक्ष होमनारायण श्रेष्ठ बताउँछन्। जोखिम बढिसकेपछि सुरक्षित गर्न खोज्दाखोज्दै लिदी दुर्घटना भएको उनको भनाइ छ। उनका अनुसार सरकारले उपलब्ध गराउने रकमले पर्याप्त जमिन खरिद गरी घर बनाउन सकिँदैन। त्यसैले जोखिम क्षेत्रका बासिन्दा आफ्नो थलो छाडेर अन्यत्र जान नमानेकाले जोखिम यथावत् रहेको उनी सुनाउँछन्। पोहोर पहिरो गएको ठाउँमा छेकबार लगायो। यसपटक अर्को ठाउँमा पहिरोले जनधनको क्षति गराउँछ, भोटेकोसी गाउँपालिका अध्यक्ष राजकुमार पौडेल भन्छन्, त्यसैले जोखिमयुक्त क्षेत्र पहिले नै पहिचान गरी सम्भावित दुर्घटना कम गर्ने योजना ल्याउन सके मात्र समस्या समाधान हुन सक्छ। राज्य र नागरिक दुवै पक्षले समयमा ध्यान नपुर्याउँदा पहिरोको जोखिमबाट जनधनको क्षति कम गराउन नसकिएको प्रतिनिधिसभा सदस्य शेरबहादुर तामाङको भनाइ छ। यसमा राज्य र नागरिक दुवै दोषी रहेको उनको तर्क छ। उनका अनुसार भूकम्पपछि १ सय ४० भन्दा बढी ठाउँ बसोबासका दृष्टिले असुरक्षित ठहर गरी बस्ती स्थानान्तरण गर्न सिफारिस गरिए पनि कार्यान्वयनमा आएको छैन। सरकारले यो ठाउँ जोखिम छ त्यसैले यहाँ जाऊ भनेर ठाउँ देखाउन सकेन, उनी भन्छन्, नागरिकले आफ्नो थलो छाड्न मानेनन्। यसैको परिणाम आज हामी पहिरोले यति क्षति भयो भनेर दुःख मनाउ गर्न बाध्य छौं। प्रमुख जिल्ला अधिकारी उमेशकुमार ढकाल कतिपय अवस्थामा आफैंले निम्त्याएको जोखिमको सिकार आफैं हुनु परेको बताउँछन्। जमिनको अवस्था नहेरी बनेका संरचनाका कारण पहिरोको चपेटामा पर्नु परेको उनको भनाइ छ।"
लुकाकुको आत्मघाती गोलले सेभिल्लालाई युरोपा लिगको उपाधि,"जर्मन : युरोपा लिगको सर्वाधिक सफल स्पेनिस क्लब सेभिल्ला यस सिजन पनि उपाधि जित्न सफल भएको छ। गएराति भएको लिगको फाइलन खेलमा इटालियन क्लब इन्टर मिलानलाई ३२ ले हराउँदै सेभिल्लाले उपाधि छैटौं पटक जितेको हो। जर्मनको स्टाडियोन कोल्नमा भएको खेलमा निकै प्रतिस्पर्धात्मक बनेको थियो। खेलको पाँचौं मिनेटमा नै रोमेलु लुकाकुले पेनाल्टीमार्फत गोल गर्दै इन्टरलाई अग्रता दिलाएका थिए। डिएगो कार्लोसले लुकाकुलाई डिबक्सभित्र लडाएपछि इन्टरले पेनाल्टीको अवसर पाएको थियो। १२औं मिनेटमा सेभिल्लाका लुक डि जोङ्गले गोल गर्दै खेल ११ को बराबरीमा ल्याए। ३३औं मिनेटमा डि जोङ्गले फेरि गोल गरी सेभिल्लालाई अग्रता दिलाए। सेभिल्लाको अग्रता लामो समयसम्म टिक्न पाएन ३५औं मिनेटमा मार्सेलो ब्रोजोभिचले हेड गोल गरी खेल २२ को अवस्थामा पुर्याए। ७४औं मिनेटमा रोमेलु लुकाकुको उपहार गोलको मदतमा सेभिल्लाले अग्रता बनायो। सेभिल्लाका डिएगो कार्लोसको प्रहार लुकाकुको खुट्टामा डिफ्लेक्ट हुँदै आफ्नै पोस्टमा गोल हुन पुगेको थियो। त्यसपछि कुनै टोलीबाट थप गोल नहुँदा सेभिल्ला उपाधि हात पार्न सफल भयो। सेभिल्लाले ६ पटक युरोपा लिगको फाइनल खेल्दा सबै पटक उपाधि जितेको छ। सेभिल्लापछि इन्टर मिलान, लिभरपुल, युभेन्टस र एट्लेटिको मड्रिडले समान ३३ पटक यस लिगको उपाधि जितेका छन्।"
निषेधाज्ञा उल्लंघन गरे ६ महिनासम्म कैद,"विराटनगर : जिल्ला प्रशासन कार्यालय मोरङले निषेधाज्ञाको उल्लंख गर्नेलाई ६ महिनासम्म कैद सजाय गरिने चेतावनी दिएको छ। विराटनगर महानगरपालिकासहित मोरङका चार स्थानीय तहमा गरिएको निषेधाज्ञा उल्लंघन नगर्न चेतावनी दिँदै उल्लंघन गरेमा कैद सजाय भुक्तानका तयार रहन सबैमा सचेत गराएको हो। समुदायमा फैलिएको कोरोना भाइरस संक्रमणको अवस्था भयावह बनेपछि नियन्त्रणका लागि निषेधाज्ञाको निर्णय लिनु प्रशासनले जनाएको छ। यसअघि प्रदेश १ को राजधानी विराटनगर महानगरपालिका लकडाउनमा सीमित थियो। मोरङका प्रमुख जिल्ला अधिकारी कोषहरि निरौलाले संक्रमण नियन्त्रण गर्न र फैलन नदिन निषेधाज्ञा गर्नु परेको जनाउँदै उल्लंघन गर्नेलाई तत्काल कारबाहीको दायरामा ल्याइने जानकारी दिए। उनले निषेधाज्ञाको अवधिमा अनआवश्यक हिँडडुल गर्ने, घरबाट बाहिर निस्कने, बजार र पसल खुल्ला राख्ने, यातायातका साधन सञ्चालन गर्ने, भीडभाड गर्न खोज्ने लगायत रोक लगाइएका गतिविधी गरेमा पक्राउ गरेर ६ महिनासम्म कैद सजाय गरिने स्पष्ट पारेका छन्। जिल्ला सुरक्षा समितिको शुक्रबार दिउँसो बसेको बैठकले राति १२ बजेबाट निषेधाज्ञा गर्ने निर्णय गरेको थियो। त्यसअनुरुप निषेधाज्ञा सुरु भइसकेका कारण नियमको सबैले पालना गर्न आवश्यक रहेको प्रजिअ निरौलाको भनाइ छ। निषेधाज्ञा पालना गराउन रातिदेखि नै विराटनगर लगायत विभिन्न स्थानीय तहका वडावडामा ठूलो संख्यामा सुरक्षाकर्मी परिचालन गरिएको छ। निषेधाज्ञा आगामी १० गते राति १२ बजेसम्म कायम रहने छ। महानगरले यसअघि दोस्रो पटक गरेको लकडाउन को समय शुक्रबारराति सकिनुअघि सुरक्षा समितिले निषेधाज्ञा आवश्यक रहेको निस्कर्ष निकालेर निर्णय लिएको हो। मोरङमा संक्रमणका कारण बढी प्रभावित बनेका ठाउँलाई लक्षित गरेर निषेधाज्ञा गरिएको छ। विराटनगर महानगरका सबै वडा र रंगेली नगरपालिका, कटहरी तथा बूढीगंगा गाउँपालिकाको केही वडाहरुमा निषेधाज्ञा गरिएको हो। बूढीगंगा र कटहरी विराटनगरसँग सीमा जोडिएका स्थानीय तह हुन्। रंगेली नगरपालिकाको ४, ५, ६ र ७ नम्बर वडामा मात्रै यो लागू हुनेछ। त्यस्तै कटहरी गाउँपालिकाको १, २, ३, ४ र ५ तथा बूढीगंगाको १, २, ३ र ४ नम्बर वडामा निषेधाज्ञा गरिएको छ। प्रजिअ निरौलाले कोरोना नियन्त्रणलाई प्रभावकारी बनाउन सबै पक्षको सहयोग आवश्यक रहेको बताए। समुदायस्तरमा कोरोना संक्रमण फैलिएर नियन्त्रण असम्भव जस्तै बनिसक्यो, निरौलाले भने, यसअघि लकडाउन गरिए पनि त्यति प्रभावकारी नभएको पाइएपछि कडा कदम चाल्नु पर्ने अवस्था आएको हो। उनका अनुसार निषेधाज्ञाको अवधिमा कलकारखाना, उद्योग सञ्चालनमा भने रोक लगाइएको छैन। निषेधाज्ञामा पसल र बजार खोल्न, हिँडडुल गर्न, सवारी साधन सञ्चालन गर्न पाइने छैन। होटल, रेष्टुराँ, सैलुन, तथा ई रिक्सा पनि सञ्चालनमा रोक लगाइएको छ। मोरङ जिल्लाभरी र राजमार्ग क्षेत्रमा प्रत्येक दिन राति ९ बजेबाट बिहान ५ बजेसम्म यातायात चलाउन एवं हिँडडुलमा पूर्ण रुपमा रोक लगाइएको छ। भन्सारस्थित एकीकृत जाँच चौकीबाट निकासी, पैठारी र नेपाली नागरिकलाई स्वदेश आउन सहज गर्ने गरी रानी नाकाबाट भित्रिने नेपाली बाहेक अन्य आवागमनलाई समेत रोक लगाइएको छ।"
नेपालीपनले कालजयी,"नेपाली हामी रहौंला कहाँ नेपालै नरहे। उचाइ हाम्रो चुलिन्छ कहाँ हिमालै नरहे।। पौरस्त्य दर्शन र काव्यचिन्तनको अध्ययन एवं आफू जन्मेहुर्केको लमजुङको पुस्तुन गाउँबाट बिहान उठ्नेबित्तिकै चहकिलो घामको झुल्को पोखिने हिमाल, वरपरका प्राकृतिक हरियालीयुक्त वनकुञ्ज, डाँडापाखा र खोचहरू अनि तिनमा चिर्बिर चिर्बिर गर्दै चराचुरुंगीले निकाल्ने सांगीतिक धुनहरू र गाउँघरमा गोठालागोठालीले बाह्रै महिना गाइरहने विभिन्न लोकभाका साथमा मस्र्याङ्दी नदीका उच्छाल तरंगहरू वा सुसाइसँगै माधव घिमिरेलाई पनि गुनगुनाउन मन लाग्यो होला र प्रकृतिसित संवाद गर्न रहर जाग्यो होला। यसरी प्रकृतिसित संवाद गर्न र गुनगुनाउन अभ्यास गर्दागर्दै उहाँको कलमबाट कविता सिर्जिन थाले र क्रमशः ती कलात्मक धारमा उकालिँदै गए पनि। यसै क्रममा रचिएको ज्ञानपुष्प कविता १९९२ भदौ १४ गते गोरखापत्रमा प्रकाशन भयो, औपचारिक काव्ययात्राको प्रस्थानबिन्दुस्वरूप। त्यसपछि घिमिरेको सिर्जनायात्रा मृत्युकारक बुढ्यौलीसँग लड्नुपूर्वसम्म पनि अनवरत जारी रह्यो। उहाँको पुस्तकाकार कृतियात्रा भने १९९४ सालमा प्रकाशित कविता संग्रह नवमञ्जरी हो। माधव घिमिरेका राष्ट्रिय भावनाले भरिएका गाउँछ गीत नेपाली, नेपाली हामी रहौंला कहाँ नेपालै नरहे, फूलको थुंगा बहेर गयो, आजै र राति के देखें सपनी लगायतका दर्जनौं लोकप्रिय गीत छन्। उहाँका गीतमा नातिकाजी, अम्बर गुरुङ, नारायणगोपाल, कोइलीदेवी आदिले स्वर र संगीत दिनुभएको छ। उहाँका नाटकहरूसमेत त्यत्तिकै बलशाली छन्। मालतीमंगले नाटकले नेपाली दर्शक र पाठकमाझ प्राप्त गरेको लोकप्रियता सबैका सामु छर्लंग छ। कला र विचारको उच्चतम संयोजन भएका उहाँका उत्कृष्ट कृतिहरूले नेपाली कवितासाहित्यको क्षितिज निकै फराकिलो बनेको छ र नेपाली छन्दकविताले त उहाँको सिद्धि र सफलताबाट कवितामा सगरमाथा हुने अवसर पाएको छ। प्रकृति, संस्कृति र जीवनको त्रिवेणीबाट राष्ट्र र राष्ट्रको संस्कृतिलाई निरीक्षण गर्ने र परिष्कारवादी शिल्पशैली आत्मसात् गरी स्वच्छन्दतावादी भावउडानमा विचरण गर्ने घिमिरे मानवतावादी चेतनाका विशिष्ट कविसमेत हुनुहुन्छ। राष्ट्रकवि घिमिरेका गौरी, राजेश्वरी, राष्ट्रनिर्माता, अश्वत्थामा, धर्ती माता, पापिनी आमा आदि कृति नेपाली साहित्य भण्डारका अनमोल रत्न बनिसकेका छन्। लमजुङको एउटा विकट गाउँको सामान्य आर्थिक अवस्थाको ब्राह्मण परिवारमा जन्मेका घिमिरेले नेपाली साहित्यसिर्जनामा लेखनाथ र देवकोटापछिको जुन उचाइ र विशिष्टता प्राप्त गर्नुभयो, त्यसमा उहाँकी पहिली पत्नी गौरीको अद्वितीय भूमिका रहेको देखिन्छ। डेढ वर्षकै उमेरमा (गत वर्ष २०७६ मा प्रज्ञा गतिविधिका लागि पंक्तिकारले लिएको अन्तर्वार्तामा उहाँले भनेअनुसार, अरूले तीन वर्ष भनेर उल्लेख गरेका) आफ्नी आमाको मृत्यु भएपछि मातृस्नेहबाट वञ्चित उहाँले ६ वर्षको उमेरमा अक्षरारम्भ गर्नुभएको, दुर्गाकवच र चण्डीका साथै ज्योतिष ग्रन्थ भास्वती अनि बुवासँग गोठमा बस्दा उपदेशमञ्जरी, भानुभक्तको रामायण आदि पढ्ने अवसर पाउनुभएको र कविता कोर्ने प्रारम्भिक प्रेरणा पनि त्यसैबाट लिएको देखिन्छ। चौध वर्षको उमेरमा १९९० सालमा लमजुङको खुदीबेनीको तुलनात्मक रूपमा सुविधायुक्त र सम्पन्न परिवारमा जन्मेकी आठ वर्षीया गौरीसित बिहे भएपछि त्यहीँ बसेर औपचारिक शिक्षाका साथै थप पुस्तक, लेखनाथका कविता एवं गोरखापत्रका नियमित अंकहरू पढ्ने अवसर उहाँलाई मिल्यो। त्यहाँको बसाइकै समयमा गोरखापत्रमा १९९२ मा ज्ञानपुष्प कविता छापिएको हो। १९९३ सालमा काठमाडौं आउने पृष्ठभूमि तयार भयो। सयौं सूक्तिमय पंक्तिहरूका माध्यमबाट राष्ट्रकविले नेपाल राष्ट्र बोल्नुभएको छ, राष्ट्रिय प्रकृतिलाई मानवीकृत गर्नुभएको छ, प्रकृति र संस्कृतिका अन्तर्घुलनमा जीवनको खोजी गर्नुभएको छ, नेपाली वीरताको ऐतिहासिक गाथागान गर्नुभएको छ, राष्ट्रिय स्वाभिमानलाई आफ्ना रचनाहरूमा सगरमाथाजत्तिकै माथि उठाउनुभएको छ र भावी पुस्तालाई गौरवबोध गर्ने गरेर प्रेरणादायी सन्देश दिनुभएको छ। काठमाडौं आइसकेपछि तीनधारा पाकशालाको भोजन र आवाससहितको सुविधा तथा रानीपोखरी संस्कृत प्रधान पाठशालाको पढाइले उहाँलाई पण्डितराज सोमनाथ सिग्द्याल, कालीदास पराजुली आदि गुरुसँग नजिक तुल्यायो भने अर्कातिर कवितासिर्जना गर्ने थप उत्प्रेरक परिवेश तयार भयो। कविशिरोमणि लेखनाथ, महाकवि देवकोटा, नाट्यसम्राट् सम, भवानी भिक्षु, युगकवि सिद्धिचरण आदिसित चिनजान भयो। संस्कृत दर्शन र साहित्यका महाकविहरू कालीदास, भारवी, माघ आदिका कृतिहरू गुरुमुख भएर पढ्ने अवसरका साथै नोबेल पुरस्कार प्राप्त भारतीय साहित्यकार रवीन्द्रनाथ टैगोर र अन्य विदेशी स्रष्टाका कृति पनि पढ्ने मौका मिल्यो। शास्त्री उत्तीर्ण नगर्दै १९९९ सालको प्रारम्भमै भाषानुवाद परिषद्मा मासिक २५ रुपैयाँ पाउने गरी उहाँले लेखक पदको जागिर पाउनुभयो। २००१ सालमा शास्त्री उत्तीर्ण गरेपछि २००२३ सालतिर गोरखापत्रको सहायक सम्पादक पदको मासिक ४० रुपैयाँको जागिरसमेत मिल्यो। २००४ सालमा आधार शिक्षाको तालिम लिएपछि त्यतैतिर आकर्षित हुन थालेको अवस्थामा त्यही वर्ष असारमा उहाँकी पत्नी गौरी (२२ वर्षीया) को निधन भएपछि टुहुरा दुई छोरी लिएर २००५ सालमा उहाँ आफ्नै जिल्ला लमजुङतिर लाग्नुभयो र यशोब्रह्म शाहको दरबारमा स्थापित आधार शिक्षा माध्यमिक विद्यालयको प्रधानाध्यापक हुनुभयो। २००५ माघमा महाकाली अधिकारीसित दोस्रो बिहे गरे पनि खाऊँ खाऊँ र लाऊँ लाऊँको उमेरकी गौरीसितको प्रणयलाई उहाँले बिर्सनुभएको थिएन। यसका कारणले विरहवेदनाबाट विह्वल भएर नै उहाँले गौरी शोककाव्य लेख्नुभयो। २००९ सालमा पुनः काठमाडौं आएर शिक्षक शिक्षण केन्द्र, ताहाचलमा शिक्षकका रूपमा काम गर्दै काव्यसिर्जनालाई पनि जारी राख्नुभयो। २०१० देखि २०१४ सालसम्म नेपालभारत मैत्री संघको अध्यक्ष, नेपाल लेखक संघको पहिले सदस्य र पछि अध्यक्ष तथा महाकवि देवकोटा अध्यक्ष रहेको काव्य प्रतिष्ठानको पहिले सदस्य र पछि सचिव भएर वरिष्ठ स्रष्टाहरूसँगै काम गर्ने मौका उहाँले पाउनुभयो। देवकोटा र बालचन्द्र शर्मासँगै लागेर एकेडेमी स्थापनामा समेत उहाँ सक्रिय रहनुभयो। यसबाट दरबारमा कवि राजा महेन्द्रसँग समेत उहाँको राम्रै पहुँच पुग्यो। कविका रूपमा प्रसिद्धि पाइसकेकाले २०१४ सालमा पहिले नेपाली साहित्य कला एकेडेमी र पछि नेपाल एकेडेमी र रोयल नेपाल एकेडेमी हुँदै नेपाल राजकीय प्रज्ञाप्रतिष्ठान बनेको अहिलेको नेपाल प्रज्ञाप्रतिष्ठानको सदस्य पदमा नियुक्त हुनुभयो। त्यतिखेर ३८ वर्ष पनि नपुगेका घिमिरेको नियुक्ति वरिष्ठतम् स्रष्टाहरू लेखनाथ, सम, देवकोटा, सोमनाथ, भवानी भिक्षु, सिद्धिचरणहरूसँगै हुनु चानचुने कुरा थिएन। सुरुमा नियुक्ति पाएका प्राज्ञमध्ये २०२२ देखि प्रत्येक दुई वर्षमा गोला प्रथाबाट एक तिहाइ प्राज्ञहरू अवकाश हुने कानुनी व्यवस्थाअनुसार अरू प्राज्ञ गोला प्रथाबाट अवकाश हुँदै गए पनि अन्तिम समयसम्म अर्थात् २०२८ सालसम्म रहने भाग्यमानी प्राज्ञमध्येमा राष्ट्रकवि पनि पर्नुहुन्छ। २०२८ देखि प्रज्ञाप्रतिष्ठानको आजीवन सदस्य बन्नुभएका उहाँ २०३६ वैशाखदेखि २०४५ चैतसम्म दुई कार्यकाल उपकुलपति र २०४६ वैशाखदेखि २०४७ असारसम्म कुलपति रहनुभएको देखिन्छ। २०४६ को राजनीतिक परिवर्तनपछि आन्दोलनकारी पक्षका स्रष्टाहरूको दबाबमा २०४७ को असारतिर उहाँले कुलपति पदबाट राजीनामा दिएपछि भने हालसम्म नै उहाँ आजीवन सदस्यका रूपमा रहनुभयो। त्यसपछि उहाँको समय अनवरत साधनामा मात्र समर्पित भएको, अश्वत्थामा लगायतका कतिपय थप महत्वपूर्ण कृति यसै अवधिमा लेखिएका र प्रकाशन भएका अनि राष्ट्रकवि (२०६०), नेपाली सेनाको मानार्थ सहायक रथी, उज्ज्वल कीर्तिमय राष्ट्रदीप आदि सम्मान र नागरिक तहबाट समेत अगणनीय सम्मान, पुरस्कार तथा अभिनन्दन उहाँलाई प्राप्त भएका देखिन्छन्। साहित्यसिर्जनाका साथै प्राज्ञिक व्यवस्थापनमा पनि राष्ट्रकवि त्यत्तिकै सफल हुनुहुन्थ्यो। उहाँ वास्तवमै समाजसचेत कविका रूपमा रहनुभयो। जुनसुकै राज्यव्यवस्था आए पनि त्यसविरुद्ध नबोल्नु बरु राष्ट्र, राष्ट्रिय प्रकृति, संस्कृति र जनजीवनलाई केन्द्रमा राखेर कालजयी सिर्जना गर्नु उहाँको विशिष्ट पक्ष रह्यो। सबै कालमा उहाँ सबैका प्रिय भइरहन सक्नुभयो। पूर्वप्राथमिक तहदेखि विश्वविद्यालय तहसम्मका पाठ्यक्रममा उहाँका रचनाहरूले स्थान पाउनु र तिनको सशक्ततालाई कसैले चुनौती दिन नसक्नु पनि उहाँको सिद्धि र सफलताको सूचक हो। उहाँ लेखनाथको शास्त्रीयतावादी धारा र देवकोटाको स्वच्छन्दतावादी भावचेतनालाई सँगै संवरण गर्दै सर्वथा मौलिक र पृथक् पहिचान कायम गर्न सफल हुनुभयो। उहाँले कालिदासबाट प्रकृतिचित्रण र टैगोरबाट मानवतावादको प्रभाव ग्रहण गरेको कुरा यसै पंक्तिकारले २०६० र २०७६ सालमा लिएका अलग अलग अन्तर्वार्तामा समेत स्वीकार गर्नुभएको छ। तर, पनि शास्त्रीय वर्णमात्रिक छन्दमा होस् वा गीतिछन्दमा अथवा गद्यलेखनमै किन नहोस्, माधव घिमिरेले लाग्दछ मलाई रमाइलो मेरै पाखापखेरो, हिमालचुलीमुन्तिर पानी भर्ने पँधेरो। आई कैल्यै पनि नसकिने चैतवैशाख मेरा, लाई कैल्यै पनि नसकिने प्रीति नौ लाख मेरा। यस्ता सयौं सूक्तिमय पंक्तिहरूका माध्यमबाट नेपाल राष्ट्र बोल्नुभएको छ, राष्ट्रिय प्रकृतिलाई मानवीकृत गर्नुभएको छ, प्रकृति र संस्कृतिका अन्तर्घुलनमा जीवनको खोजी गर्नुभएको छ, नेपाली वीरताको ऐतिहासिक गाथागान गर्नुभएको छ, राष्ट्रिय स्वाभिमानलाई आफ्ना रचनाहरूमा सगरमाथाजत्तिकै माथि उठाउनुभएको छ र भावी पुस्तालाई गौरवबोध गर्ने गरेर प्रेरणादायी सन्देश दिनुभएको छ। त्यसैले उहाँ नेपालीपनले युक्त कालजयी अमर स्रष्टा हुनुहुन्छ। साँच्चिकै राष्ट्रकवि हुनुहुन्छ। अमर कृतिहरूबाट उहाँ युगौंयुग विश्वव्यापी रूपमा जीवित रहिरहनुहुने छ। म वाङ्मय जगत्कै जेठा र ऋषिकल्प अभिभावक राष्ट्रकविप्रति भावपूर्ण श्रद्धाञ्जलि अर्पण गर्दछु।"
घाट लैजाने बेला संक्रमण पुष्टि,"विराटनगर : मोरङको विराटनगर महानगरपालिका६ सरोचियाका ४५ वर्षीय एक पुरुषको बिहीबार राति मृत्यु भयो। श्वासप्रश्वासमा समस्या भएको बताएपछि उनलाई तत्काल कोसी अस्पताल लगिएको थियो। एम्बुलेन्सबाट ओराल्दै गर्दा चिकित्सकले मृत घोषणा गरेका थिए। आफन्तले ती पुरुषको शव घरमा ल्याए। परिवारका सदस्यले मधुमेहको पुरानै समस्याका कारण उनको मृत्यु भएको हुन सक्ने अड्कल काटे। तर, उनमा कोरोना संक्रमण भएको यथार्थ शुक्रबार दाहसंस्कार गर्न घाट लैजाने बेला मात्रै थाहा भयो। वडाध्यक्ष विजय कामतले मृतकमा कोरोना संक्रमण रहेकाले घाटमा लैजान नमिल्ने बताए। त्यसपछि नेपाली सेनाको टोली आएर शव लिएर गयो। ती पुरुषको पीसीआर रिपोर्ट भने बुधबारै आएको रहेछ। रिपोर्टमा पोजिटिभ आएको कुरा प्रयोगशालाले प्रदेश १ को सामाजिक विकास मन्त्रालय र विराटनगर महानगरपालिकालाई जानकारी दिएको रहेछ। दुवै निकायले कोरोना देखिएकोे खबर समयमै सम्बन्धित व्यक्ति र परिवारलाई दिएनन्। ज्वरो, रुघाखोकीको समस्या देखिन थालेपछि ती पुरुषको स्वाब संकलन गरी गत सोमबार पीसीआर परीक्षण गर्न पठाइएको थियो। अघिल्लो दिन पोजिटिभ रिपोर्ट आउँदा पनि कसैलाई जानकारी गराइएन, मृतकका भान्जा सचिन कामतले भने, त्यही कारण मृत्यु भइसक्दा पनि कोरोना छैन होला भनेर अन्त्येष्टिका लागि घाटसम्म लैजाने तयारी गरिएको थियो। कोरोना संक्रमणको खबर आएपछि परिवारका सदस्य, आफन्त र मलामी छाँगाबाट खसेजस्तै भएका छन्। मृत्युको शोकसँगै कोरोना सरेको हुन सक्ने आशंकाले उनीहरू तनावमा परेका छन्। परिवारका सदस्य र आफन्त गरेर २० जनाभन्दा बढी होम क्वारेन्टाइनमा बसेका छन्। मृतकका २०, १८ र १५ वर्षका छोरी, १२ वर्षका छोरा र श्रीमती छन्। उनीहरू रोगले थलिएर नियमित औषधि सेवन गर्दै आएका अभिभावकको स्याहारमा खटिएका थिए। मजदुरी गरेर खाने परिवारको आर्थिक अवस्था कमजोर छ। मृतकको दाहसंस्कार गर्न पनि परिवारले ७ हजार रुपैयाँ ऋण खोजेको थियो। मामालाई कोरोनासँग मिल्दोजुल्दो लक्षण देखिएको थियो। पीसीआर रिपोर्ट पोजिटिभ आउँदासम्म हामीलाई जानकारी नदिएर प्रदेश र स्थानीय सरकारले गम्भीर लापरबाही गरे, सचिनले भने, त्यही भएर बिरामीको स्याहार गर्नेदेखि मृत्यु हुँदा शव अस्पतालबाट ल्याउने र जलाउन घाटमा लैजानेसम्मको तयारी गरिएको थियो। उनले परिवारलाई तत्काल जानकारी गराएर संक्रमितलाई उपचारमा लैजानुपर्नेमा उल्टै पोजिटिभ आएको रिपोर्ट लुकाउने काम भएको गुनासो गरे। यो सरकारको हेलचेक्र्याइँ हो, उनले भने, जसका कारण एक जनाबाट सिंगो परिवार र अरू आफन्त संक्रमित बन्नुपर्ने अवस्था आएको छ। महानगरपालिकाले भने होम आइसोलेसनमा मृत्यु भएको भन्ने बनाएको छ। वडाध्यक्ष कामतले उपचारका लागि लैजाने प्रयास हुँदै गर्दा होम आइसोलेसनमै संक्रमितको मृत्यु भएको बताए। रिपोर्ट पोजेटिभ आएको कुरा महानगरले भन्नासाथ मैले परिवारलाई जानकारी गराइदिएँ, उनले भने, तापनि संक्रमणले मृत्यु भएको थाहा हुँदाहुँदै आफन्तले शव दाहसंस्कारका लागि घाट लैजान लागेकाले मैले नै रोकेको हुँ। बेड अभाव रहेको भनेर कोभिड अस्पतालले अस्वीकार गर्दा आइसोलेसनमा लैजान नपाई घरमै संक्रमितको मृत्यु भएको उनको भनाइ छ। संक्रमितलाई उपचारको व्यवस्था गर्न नसक्नु सरकारको कमजोरी रहेको उनले बताए। उनका अनुसार आफ्नो वडाका ४० संक्रमित होम आइसोलेसनमै बस्न बाध्य छन्। मृतकका परिवारका सदस्य, आफन्त र उनको सम्पर्कमा रहेका व्यक्तिको स्वाब आइतबार संकलन गरिने उनले बताए। घरमै संक्रमितको मृत्यु भएको प्रदेश १ कै यो पहिलो घटना हो। विराटनगरमा शुक्रबारसम्म कोरोनाका कारण १ महिलासहित ९ जनाको मृत्यु भइसकेको छ। महानगरका प्रमुख प्रशासकीय अधिकृत इन्द्रमणि पोखरेलले विराटनगरमा शुक्रबारसम्ममा कोरोना पुष्टि भएका ७ सय ७४ जनामध्ये ४ सय हाराहारी होम आइसोलेसन मै रहेको जानकारी दिए। ६० जना क्षमता भनिएको कोसी अस्पताल कोभिड१९ उपचार केन्द्रमा १७ महिला र २४ पुरुष गरेर ४१ जना उपचाररत छन्। १ सय १८ महिला र १ सय ५६ पुरुष उपचारपछि डिस्चार्ज भएका छन्।"
राष्ट्रकवि के विश्वकवि !,"राष्ट्रकवि माधव घिमिरे १०२ लाग्न पाँच हप्ता बाँकी हुँदै आफ्ना कृतिमा मात्र बाँचे । उमेरले दुइटा शताब्दी छोएका घिमिरेको एक मात्र चिनारी कवित्व हो । कविता नै घिमिरेको मूल विधा हो । उन्नाइसौँ शताब्दीमा अमेरिकाली कवि वाल्ट ह्विट्मन र फ्रान्सेली कवि चार्ल्स भोद्लेयरले गद्य कविता लेख्न थाल्नु भन्दा अगाडि र पछाडि नै पनि गेयात्मकता नै कविताको टड्कारो स्वरूप हो । पद्यमयता र गेयात्मकता नै माधव घिमिरेका कविताको एकल विशेषता हो । आफ्नो बाँसुरी, आफ्नै गीत (२०४९) का निबन्धहरु पनि चारु चर्चा (२०५८) का समालोचना पनि कवितात्मक र काव्यात्मक नै छन् । प्रज्ञा प्रतिष्ठानबाट उनले सम्पादन गरेको कृति (पच्चीस वर्षका खण्डकाव्य, २०३९) पनि काव्यकै छ । घिमिरेले अनुवाद गरेको नागानन्द (२००२) नाटक पनि संस्कृतको पद्यमय (चम्पू) नाटक नै हो । आफैँले लेखेर मञ्चन गराएका उनका गीतिनाटकहरुको गीतिमयता र गेयात्मकताको त कुरै नगरौँ ! घिमिरेका प्रौढ कविता सङ्ग्रह (नवमञ्जरी १९९४ र चैत वैशाख २०६०) र बाल कविता सङ्ग्रह (घामपानी २०१२, सुनपङ्खी चरी २०५३, मनचिन्ते मुरली २०५७ र बिजुले र बिजुला २०६३) अनि गीत सङ्ग्रह (किन्नर किन्नरी २०२१) मा पनि गेयात्मकता छुट्ने कुरै आएन ! माधव घिमिरे नेपालका मात्र होइन, अनुवाद गरेर विश्वकै पाठक सम्म पुर्याउनु हो भने, विश्वभरका सबै सिकारु र सिद्धहस्त कविहरुका समेत अटुट प्रेरणा स्रोत हुन सक्छन्, किन भने कवि घिमिरे सिलोक र श्लोक लेख्तैनन्, कविता मात्र लेख्छन् । कविता लेख्ने हरेक कविले आफ्नो रचना कविता भयो कि श्लोक मात्र भयो भन्ने लेखाजोखा गर्नु पर्छ । धेरैजसो तथाकथित कवि हरु छन्दमा श्लोक मात्र लेख्छन् र कविता लेखेँ भनेर फुरुक्क पर्छन् । गद्य कविता लेख्ने धेरै कविहरुको पनि हालत त्यस्तै छ । हरफहरु भाँचेर पढ्ने वेलामा लेग्रो तान्यो भने, कविता भई हाल्यो भन्ने ठानेर तिनीहरु भुईँमा न भाँडामा हुन्छन् । श्लोकलाई कविता ठान्नु हो भने, गद्यमा भन्दा पद्य (छन्द) मा कविता लेख्नु सजिलो हुन्छ । कविता चिन्ने एउटा चाहिँ सजिलो सूत्र के हो भने, त्यो रचनामा प्रयोग भएका शब्दहरु बटुलबाटुल गर्दा जे अर्थ आउँछ, त्यो भन्दा बढ्ता अर्थ त्यो रचनाबाट आएन भने, त्यो कवितै होइन । कवितामा त शब्दहरुले पनि रचनामा पस्ता शब्दकोशले दिने आफ्नो अर्थ छोड्न सक्छन् र नयाँ अर्थ दिन थाल्छन्, अनि कवितामा प्रयोग भएका वाक्यले दैनिक बोलचालमा दिने अर्थ नदिएर अर्कै नचिताएको अर्थ दिन थाल्छन् । कविता ठम्याउने यस कसीमा विश्वभरका सिद्धहस्त कविका रचनामा कहिलेकहिँ त कविले नै आफुले कहिल्यै चिताएको अर्थ पाठकले निकाल्न सक्छ अनि बेग्ला बेग्लै पाठकले लगाएका बेग्ला बेग्लै अर्थलाई कविले नै पनि त्यो अर्थ बेठिक भयो भनेर आफुले लेखेकै कविताको अर्थमा पनि एकलौटी खटन गर्न पाउँदैन भन्ने कुरो रोलाँ बाथ जस्ता उत्तर संरचनावादी समालोचक र मिसेल फुको जस्ता उत्तर आधुनिक समालोचकहरु ठान्दछन् । गडेमा जस्ता समालोचकहरु त कवितालाई लाक्षणिक बनाउने नै कविले होइन, पाठकले हो भन्ने दृष्टिकोण राख्छन् । यी दृष्टिबाट माधव घिमिरेका २०२५ ओटा किताबमा भएका असङ्य श्लोकहरु होड गरेर कवितै ठहर्छन् भन्ने मेरो अड्कल छ । काव्य र अकाव्यमा के फरक छ भने, अकाव्य (जस्तै, वैज्ञानिक प्रबन्ध) मा प्रयोग भएका हरेक शब्द र वाक्यले अकाट्य रूपमा एउटै अर्थ दिनु पर्छ, तर काव्यमा चाहिँ शब्द, वाक्य र पुरै कृतिबाट जति धेरै अर्थ निक्लन सक्यो, त्यसको गुण स्तर र उच्चकोटिता त्यसै अनेकार्थताकै अनुपातमा बढ्दै जान्छ । माधव घिमिरेका रचना दोस्रा किसिममा चाहिँ पर्छन् । कृतिबाट सर्वसाधारण पाठकले एउटा अर्थ लगाउँछ, मर्मज्ञ रसिकले एउटै हरफ, श्लोक र कृतिबाट अनेक अर्थ निकाल्न सक्छ । नैषधीय चरित मा एउटै श्लोकबाट पाँच ओटा बेग्ला बेग्लै अर्थ लागे जस्तो ! माधव घिमिरेका खण्डकाव्य (गौरी (२००४) २०१५, नयाँ नेपाल २०१३, राजेश्वरी २०१७, पापिनी आमा २०२७, राष्ट्र निर्माता २०३०, इन्द्रकुमारी २०५७, दुर्गा सप्तशती २०५९) र गीति नाटक (शकुन्तला २०३७, मालती मङ्गले २०४२, विषकन्या २०५०, अश्वत्थामा २०५३ र हिमाल पारि, हिमाल वारि २०५४) जस्ता आख्यानात्मक काव्यहरुमा पनि कथावस्तु जोड्न नभई नहुने अकवितात्मक श्लोक पनि अत्यन्त कम र सके सम्म झिना छन् । ऋतम्भरा महाकाव्य लेखी सकियो भनेर मैले राष्ट्रकविकी जेठी छोरी शान्तिलाई मैले सोधेको थिएँ । उनले भनिन्, हाम्रा लागि त उहाँको महाकाव्य पुरा भई सक्यो, तर उहाँ त्यसलाई दिनहुँ चिल्याई रहनु हुन्छ । जब ऋतम्भरा चाँडै प्रकाशित होला, अरु रचना भन्दा त्यो के कम होला र ! महाकाव्य लेख्ने जससुकैलाई महाकवि भन्न सकिन्छ भनेर साहित्य दर्पण ले लेखे पनि संस्कृतमा महाकाव्य नै नलेख्ने भवभूतिलाई पनि महाकवि भन्ने चलन छ, तर नेपालमा चाहिँ देवकोटा बाहेक अरुलाई महाकवि नभन्ने समालोचकहरुको कन्जुसी ऋतम्भरा पढे पछि हट्ला कि ! मेलवादेवी, सेतुराम, मास्टर मित्रसेन थापा, बहादुरसिंह बराल र धर्मराज थापाले नेपाली गीतमा नेपाली लोक तत्त्व मिसाए, तर नेपाली गीतलाई काव्यात्मक लाक्षणिकता चाहिँ माधव घिमिरेले नै दिए । गीतलाई उत्कृष्ट कविता बनाउने प्रेरणा माधव घिमिरेले नै हरिभक्त कटुवाल, अम्बर गुरुङ, रत्न शम्सेर थापा, किरण खरेल, राममान तृषित, कालीप्रसाद रिजाल, क्षेत्र प्रताप अधिकारी, कृष्णहरि बराल, दिनेश अधिकारी, राजेन्द्र थापा र श्रवण मुकारुङ, जस्ता गीतकारहरुलाई दिए । कवि घिमिरेलाई राष्ट्रकवि को पदवी दिने र रथयात्रा गराउने योजना नेपाल सरकारले बनाएका वेलामा घिमिरेको सम्मानमा एउटा विशेषाङ्क निक्ल्यो । त्यसका लागि मसँग पनि सम्पादक मण्डलले एउटा लेख माग्यो । म चाहिँ पार्टटाइम समालोचक मात्र हुँ, त्यसैले मैले माधव घिमिरेजीलाई फोन गरेर भनेँ, सम्पादकहरुले मसित पनि तपाईँका विषयमा एउटा लेख मागेका छन् । भाषामा धेरै भासिएको हुँदा म कुनै ठुलो कृतिमा समालोचना लेख्न भ्याउँदिन, त्यसैले तपाईँका विचारमा तपाईँको कुन चाहिँ कवितामा समालोचकको आँखै नपुगे जस्तो तपाईँलाई लाग्छ? म त्यसै कविताको अर्थ विश्लेषण गरी हेर्छु । घिमिरेले भने, किन्नर किन्नरी भित्रको अचम्म हो खालि भन्ने गीतमा समालोचकका आँखा पुगेकै छैनन् । मैले त्यो गीतको अर्थ विश्लेषण गरेँ अनि एक प्रति सम्पादकहरुलाई दिएँ, एक प्रति कविजीलाई दिएँ । मेरो लेख पढे पछि कविजीको फोन आयो, तपाईँले मेरो त्यो गीतको कस्तो राम्रो अर्थ विश्लेषण गर्नु भएछ ! मैले तपाईँलाई सय पूर्णाङ्कमा सन्तानब्बे नम्बर दिएँ । तिन नम्बर त कविले पनि आफ्नो भाग राख्नु पर्यो नि ! राष्ट्रकविले सय वर्ष टेके पछि मैले फेरि फोन गरेँ, अब यो वर्ष भरि तपाईँका विषयमा मसित धेरै जनाले लेख माग्छन् । अब किन्नर किन्नरी कै चारपाँच ओटा गीत मलाई फेरि रोजी दिनु होस् ! कविले छोराको इमेलबाट मलाई ६ ओटा गीत पठाई दिए । त्यसबाट तिन ओटा गीतको व्याख्या मैले विभिन्न पत्रिकामा प्रकाशित गरेँ ः (१) राति त्यतै शिरानी होस् (आज भोलि देख्तिन म तिनी कता गइन्, राति त्यतै शिरानी होस् तिनी जता गइन्), (२) जून एक मुठी (आज राति कोठाभित्र जून एक मुठी, किन पस्यो किन बस्यो किन गयो उठी !), (३) तिम्रो गीत गाउँछु म (शीतको थोपा अल्मलियो फूलको तरेलीमा, तिम्रो आँसु छिपेको छ मेरै परेलीमा ।) । यी तिन ओटा गीत बाहेक मैले राष्ट्रकविको चौथो गीत (४) गाउँछ गीत नेपाली (गाउँछ गीत नेपाली ज्योतिको पंख उचाली, जय जय जय हे नेपाल सुन्दर शान्त विशाल !) र माथि उल्लेख भएको (५) अचम्म हो खालि (हाँगाबाट क्वैली बोल्यो कोहो कोहो भनी, दोबाटोमा मैले बोलेँ म हो म हो भनी । प्रश्न होइन उत्तर होइन अचम्म हो खालि, मेरो कहीँ अन्त्य छैन प्रारम्भ हो खालि।) समेत गरी जम्मा पाँच ओटा गीतको विश्लेषण गरेको छु । यस बाहेक मैले कविको (६) वैशाख कविताको विश्लेषण पनि गरेको छु । मैले गरेका आफ्ना यी छ ओटै विश्लेषण पढेर कविजीले फोटबाट मेरो हरेक विश्लेषणको टिप्पणी गरेका छन् । एक दिन मैले कविजीलाई सोधेको थिएँ, ज्योतिको पंख उचाली भन्ने पदावली सोच्न तपाईँलाई कति समय लाग्यो? कविले जवाफ दिएका थिए, कुनै कुनै कविता लेख्न त मलाई दश वर्ष सम्म लागेको छ । ज्योतिको पंख उचाली सबै नेपालीलाई कण्ठस्थ भएको पाउ हो । यसको अर्थ सोचेर बुझ्ने चाहिँ कति जना छन्, मलाई थाहा छैन । यति मात्रको मैले केलाएको अर्थ यस्तो छ हरेक नेपाली एउटा गाइने चरो जस्तो हो । नेपालको राष्ट्रिय झन्डाका सूर्य र चन्द्रमा अङ्कित दुइटा तिनकुने कपडा त्यस चराका पखेटा (पंख) हुन् अनि नेपाली चराले सूर्य र चन्द्रको संयुक्त ज्योति भएका पखेटा फट्फटाएर (नेपाली राष्ट्रियताको गीत) गाउँछ । त्यो चरो कवि आफैँ पनि हुन् ! यो गीतको एक पाउ मात्र सोच्न माधव घिमिरे जस्ता सिद्धहस्त कविलाई त दश वर्ष लाग्दो रहेछ भने, जुनसुकै सिकारु कविले आफुलाई महाकवि देवकोटा जस्तै अतुल प्रतिभाशाली आशुकवि ठानेर तुरुन्तै कविता लेखेर आफ्नो कविता बिगार्नु र प्रकाशित गर्न हतार गर्नु हुँदैन भन्ने अर्ती मैले राष्ट्रकविबाट सिकेँ । राष्ट्रकविले फोन गरेरै टिप्पणी गरेका मेरा अरु दुइटा लेख हुन् कान्तिपुर मा प्रकाशित भएका संस्कृतको अशुद्ध उच्चारण र सरस्वती नदीको रूपान्तरण । माधव घिमिरे नेपाली कविहरुमा लोक तत्त्वको अधिकतम प्रयोग गर्ने कवि हुन् । लेखनाथ र देवकोटा भन्दा बालकृष्ण सम के कुरामा फरक छन् भने, उनले नेपाललाई कहिलै पनि हाम्रो भारतवर्ष भनेनन् । बालकृष्ण समले चिसो चूह्लो महाकाव्यमा लोक सामग्रीको सके सम्म प्रयोग गरे, तर आफ्ना रचनामा नेपाली लोक तत्त्वको अधिकतम उपयोग गर्ने कविमा माधव घिमिरेलाई कसैले पनि भेट्न सक्तैन । घिमिरे आफ्ना गीत, बाल साहित्य र कति कवितामा पनि संस्कृत नेपाली होइन, प्राकृत नेपाली प्रयोग गर्छन् । सके सम्म सबैले बुझ्ने शब्द चलाएर, धेरै लोक छन्द नै प्रयोग गरेर नेपाली लोक सामग्रीको अधिकतम प्रयोग गरेर सबभन्दा धेरै राष्ट्रिय काव्य लेख्ने घिमिरेले नेपाली साहित्यमा सबभन्दा लामो समय सम्म उत्कृष्ट काव्य दिएका छन् । अनुवाद गरेर विश्वका पाठक सम्म पुर्याउन सकियो भने, माधव घिमिरे नेपालका राष्ट्रकवि मात्र होइन, रवीन्द्रनाथ ठाकुरलाई समेत उछिन्ने विश्वकवि बन्न सक्छन् भन्ने मेरो मान्यता छ । नेपाली साहित्यको त्यो विराट् प्रतिभाको यही हप्ता हामीले आर्यघाटमा चिता पखाल्यौँ, तर घिमिरेका रचनाहरुले आउँदा युग युग सम्म नेपाली पाठकहरुलाई ताजा अर्थ दिई रहने छन् भन्ने मलाई लाग्छ । काव्यमै कवि बाँच्तछ !"
लोकसेवाको परीक्षामा चलखेल : विज्ञ र कर्मचारी नै सेटिङमा,"काठमाडौं : लोकसेवा आयोगको परीक्षामा गोप्य राखिने विज्ञ र कर्मचारी नै सेटिङमा लाग्ने गरेको पाइएको छ। आयोगले गरेको छानबिनमा आयोगकै विज्ञ र कर्मचारीले सेटिङमा योग्यता, स्वच्छता र निष्पक्षतालाई धज्जी उडाउँदै आफूले चाहेको व्यक्तिलाई पास गराउन लागेको पाइएको छ। आयोगका सूचना अधिकारी देवीप्रसाद सुवेदीका अनुसारउत्तरपुस्तिका सच्याएर छोरीलाई पहिलो नम्बरमा पास गराउने लोकसेवा आयोगका शाखा अधिकृत मीमबहादुर शाहीलाई कारबाही गरिएको छ भने विज्ञमाथि छानबिन भइरहेको छ। उनले विज्ञमाथि आन्तरिक रूपमा कारबाही भइरहेको बताए। शाहीलाई ५ वर्षसम्म बढुवा नहुने गरी विभागीय कारबाही गरिएको छ। उनको ग्रेडसमेत रोक्का भएको छ। उनले ५ वर्षसम्म ग्रेड पनि नपाउने भएका छन्। उनी आयोगको सुरक्षा निकाय तथा संगठित महाशाखाको नतिजा तयारी शाखामा कार्यरत थिए। छोरी विमला शाहीलाई लोकसेवाबाट सञ्चालन हुने लिखित परीक्षामा आगामी दुई वर्षसम्म सहभागी हुन नपाउने गरी निलम्बन गरिएको छ। नेपाल वायुसेवा निगमको प्रशासन सेवाको सहायक चौथोको परीक्षामा उत्तरपुस्तिकामा आफूलाई चिनाउने संकेत प्रयोग गरी आयोगले तोकेको सर्तको उल्लंघन गरी परीक्षाको मर्यादा विपरीत काम गरेको पाइएपछि बाबुछोरीलाई आयोगले कारबाही गरेको हो। विज्ञापन नम्बर १९२००७५७६ को प्रशासन सहायक चौथो (खरिदारस्तर)को लिखित परीक्षा २०७६ जेठ ११ मा सञ्चालन भएको थियो। अधिकृत शाहीले वस्तुगत परीक्षामा आउने ५० प्रश्नहरूको सबै उत्तर सी मात्रै लेखेर बाहिरिन भनेका थिए। उत्तर पुस्तिका जाँच्ने क्रममा सी लाई ए बी र डी बनाएर सच्याउनका लागि उनले त्यसो गरेको खुल्न आएको छ। वस्तुगत परीक्षामा ५० वटै उत्तर मिलेको देखिएपछि आयोगले शंका लागेर छानबिन गर्दा पछि उत्तर सच्याएको प्रमाणित भएको थियो। विधि विज्ञान प्रयोगशालामा गरिएको परीक्षणका क्रममा पछि सच्याएको प्रमाणित भएसँगै उक्त घटना बाहिर आएको हो। लोकसेवाका शाखा अधिकृत शाहीले छोरीलाई उत्तरपुस्तिका सच्याएर पहिलो नम्बरमा पास गराएका थिए। त्यो कुरा थाहा पाउनेबित्तिकै आयोगले एक्सन लिएको अध्यक्ष उमेशप्रसाद मैनालीले बताए। छोरी पास गराउने कर्मचारीलाई अहिले विभागीय कारबाही गरिएको छ। अन्य कारबाहीको लागि पनि प्रक्रिया अगाडि बढेको छ, उनले भने। सहसचिव (प्राविधिक) परीक्षामा पनि गडबड भएको पाइएको छ। विज्ञले नै सेटिङ गरेको पाइएपछि सहसचिवको परीक्षामा रद्द गरी नयाँ परीक्षा गर्ने निर्णय आयोगले गरेको छ। परीक्षामा सेटिङ भएको शंका लागेपछि आयोगको विज्ञापन न १७१६७७६७७ बाट विविध सेवा, राजपत्रांकित प्रथम श्रेणी(सहसचिव), सूचना प्रविधि विज्ञको पदपूर्तिको लागि सञ्चालित लिखित परीक्षाबाट अन्तर्वार्ताका लागि छनोट भएका उम्मेदवारको पूर्वनिर्धारित अन्तर्वार्ता कार्यक्रम स्थगन गरियो। छानबिन गर्दा आयोगको योग्यता,स्वच्छता र निष्पक्षता तीन कार्य प्रणालीका सिद्धान्तमा संशय देखिएपछि लिखित परीक्षा नै रद्द गरेर नयाँ परीक्षा पछि सञ्चालन गर्ने अवस्थामा आयोग पुग्यो। सहसचिवको यो विज्ञापनमा १० जनाको दरखास्त स्वीकृत भएको थियो। २०७६ पुस १५ र १६ गते सूचना प्रविधिविज्ञका लागि आयोगले लिखित परीक्षा लिएको थियो। तीन जना अन्तर्वार्तामा छनोट भएका थिए। असार ३१ गते मौखिक परीक्षाको कार्यक्रम तय गरिएको थियो। अन्तर्वार्ता हुनुअगाबै सेटिङ हुन लागेको देखियो र आयोगले छानबिन अगाडि बढायो। छानबिन गर्दा सेटिङ भएको पाइएपछि साउन २९ को आयोगको बैठकले परीक्षा नै रद्द गयो।पछि दरखास्त दिएका तीनै १० जनाबीच प्रतिस्पर्धा हुने गरी लिखित परीक्षा सञ्चालन गर्ने निर्णय गरेको आयोगका सूचना अधिकारी सुवेदीले जानकारी दिए। लोकसेवा आयोगका अध्यक्ष मैनालीले विश्वसनीय रहेको संस्थामा सेटिङ गर्नेलाई हदैसम्मको कारबाही गर्ने प्रतिबद्धता जनाएका छन। उनले दोषी देखिएका कसैलाई नछोड्ने बताए। म कप्रोमाइज गर्दिनँ, उनले भने,अधिकृतलाई कारबाही गरिसकेका छौं, शंका लागेको परीक्षा नै खारेज गयौं। हदैसम्मको गल्ती भएको छ। उनले सेटिङ गर्ने विज्ञमाथि शंका लागेर छानबिन भइरहेको बताए। उनले लोकसेवाको इतिहासमा आन्तरिक रूपमा पहिलो पटक छानबिन समिति बनाएर कारबाहीको प्रक्रिया अघि बढाएको जानकारी दिए। मैले नै छानबिन गरेर पत्ता लगाएको विषय हो, प्वाल पार्न खोजिएको छ,मैले नै टाल्ने यो प्रयास गरेको हुँ, मैनालीले भने। उनका अनुसार विगतमा कर्मचारीतन्त्रलाई विश्वास गर्दा उनीहरूले नै मनपरी गरेको पनि पाइएको छ।सेटिङमा कर्मचारी र विज्ञ नै हुने गरेको खुलेको छ। लोकसेवामा भएका विकृति हटाउन खोज्दा उल्टो प्रहार हुनु दुःखद् भएको उनले गुनासो गरे। विगतका आयोगले छानबिनको काम नै नगरेको उनको भनाइ छ। पहिला यस्तो छानबिन नै भएको थिएन, अहिले गर्दा यहाँभित्र पनि छिद्र रहेको पाइयो र कारबाही प्रक्रिया पनि थालिएको छ, मैनालीले भने। विगतमा पनि आयोगमा सेटिङ नभएका होइनन्। शिक्षा मन्त्रालयअन्र्तगत शैक्षिक जनशक्ति विकास केन्द्रका तत्कालीन कार्यकारी निर्देशक (हाल सचिव) सूर्यप्रसाद गौतमले आफ्नी पत्नी र पूर्व शिक्षा सचिव रामस्वरूप सिन्हाले आफ्नी छोरीको कपी आफैंले जाँचेर बढी नम्बर दिएका थिए। शिक्षा सेवा, शिक्षा प्रशासन समूहअन्तर्गतको विद्यालय निरीक्षक पदको परीक्षामा उनीहरूले बढी नम्बर दिएका थिए। सिन्हाकी छोरी अन्तिमा कुमारी सिन्हा र गौतमकी पत्नी इन्दिरा ढकाल गौतम लिखित परीक्षाबाट उत्तीर्ण भएको सन्दर्भ छानबिन गर्दा दुवैका आफ्नै नातेदारले उत्तरपुस्तिका परीक्षण गरेको पाइएको भन्दै आयोगले २०६९ असोज २४ मा परीक्षा रद्द गरेको थियो। उत्तरपुस्तिका जाँच गर्ने मात्रै होइन, प्रश्नपत्र बनाउने पनि उनीहरू नै भएको आयोगले जनाएको थियो। त्यतिबेला परीक्षा रद्द गर्ने बाहेकको कुनै कारबाही भएको थिएन।"
