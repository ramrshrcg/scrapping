शीर्षक,विवरण
सप्तरीमा कोरोना संक्रमितको मृत्यु,"राजविराज : सप्तरीमा कोरोना संक्रमित एक व्यापारीको बिहीबार मृत्यु भएको छ। राजगढ गाउँपालिका४ छातापुर पुर्ख्यौली घर भई तीन दशकदेखि राजविराज नगरपालिका६ सिरहा रोडमा किराना व्यापार गरी बसेका ६७ वर्षीय पुरुषको मृत्यु भएको स्थानीय ओमप्रकाश मण्डलले बताए। राजविराजस्थित गजेन्द्रनारायण सिंह अस्पतालमा उपचार पछि डिस्चार्ज भई घर गएका उनको परीक्षणमा मङ्गलबार कोरोना संक्रमण देखिएको अस्पतालले जनाएको छ। अस्पतालका निमित्त मेडिकल सुपरिटेण्डेण्ट डा रणजितकुमार झाले अस्पतालको प्रिआइसोलेशन वार्डबाट परिवारका सदस्यहरुले घरमै आइसोलेसन गरी राख्ने भनी लगेकोमा अचानक मृत्यु भएको खबर आएको बताए। स्वास्थ्य अवस्थामा समस्या देखिए पछि उनलाई पुनः अस्पताल ल्याउँदै गर्दा बाटोमा मृत्यु भएको परिवारका सदस्यले बताए। राजगढ गाउँपालिकास्थित मुतनी नदीको किनारमा नेपाली सेना, प्रहरीको उपस्थितीमा मृतकका छोराले बिहीबार साँझ शवमा दागबत्ती दिएको राजगढ गाउँपालिका४ का वडा अध्यक्ष हेमनारायण साहले जानकारी दिए। यो समेत सप्तरीमा मृत्यु हुनेको सङ्ख्या १९ पुगेको छ। सप्तरीमा संक्रमितको सङ्ख्या १ हजार ३५७ पुगेको छ। जसमा १ हजार ९५ जना निको भएको र सक्रिय संक्रमित २ सय ४३ जना आइसोलेशनमा रहेको स्वास्थ्य कार्यालयले जनाएको छ।"
गृहकार्य आवश्यक भएको भन्दै डा केसी र सरकारी पक्षको वार्ता रोकियो,"काठमाडौं : प्रा डा गोविन्द केसीका मागको सम्बन्धमा थप गृहकार्य आवश्यक भएको भन्दै सरकारी पक्ष र डा केसीका प्रतिनिधिबीचको वार्ता रोकिएको छ। बिहान साढे १० बजे सुरु भएर दिउँसो ३ बजेपछि डेढ घण्टा राकिएर साँझ ५ बजे पुनः सुरु भएको वार्ता थप गृहकार्य आवश्यक भएको अहिले पौने ९ बजे रोकिएको हो। डा केसी र सरकारी टोलीबीचको वार्ता जारी नै छ, डा केसीका सहयोगी प्रितम सुवेदीले भने, थप गृहकार्य गर्नु पर्ने भएपछि दुबै टोली आन्तरिक छलफलमा हुनुहुन्छ। सुवेदीका अनुसार थप गृहकार्यपछि आज राति अर्थात् त्यो सम्भव नभए शुक्रबार बिहानै वार्ता हुनेछ। केसी अनशन बसेको २४ दिनमा वार्ता टोली गठन गरेर २५ औं दिनमा सरकारले औपचारिक वार्ता सुरु गरेको हो। बुधबार सरकारले शिक्षा, विज्ञान तथा प्रविधि मन्त्रालयका सचिव गोपीनाथ मैनालीको नेतृत्वमा तीन सदस्यीय समिति गठन गरेको थियो। समितिमा स्वास्थ्य तथा जनसंख्या मन्त्रालयका सहसचिव डा गुणराज लोहनी र चिकित्सा शिक्षा आयोगका निर्देशक दिलिप शर्मा सदस्य छन्। केसीको तर्फबाट डा जीवन क्षेत्रीको संयोजकत्वमा चार सदस्यीय वार्ता टोली गठन भएको थियो। डा केसी वार्ता टोलीको सदस्यमा डा अंजनीकुमार झा, डा लोचन कार्की र ओमप्रकाश अर्याल सदस्य छन्। भदौ २९ गते जुम्लाको एक धर्मशालाबाट १९ औं अनशन सुरु गरेका केसीलाई असोज ५ गते नेपालगञ्ज ल्याइएको थियो। स्वास्थ्य अवस्था गम्भीर बनेको भन्दै नेपालगञ्जबाट हेलिकप्टरमा असोज ६ गते काठमाडौं ल्याइएपछि उनी त्रिवि शिक्षण अस्पतालमा अनशनरत छन्।"
कोरोनाको मार सबैभन्दा बढी अनौपचारिक क्षेत्रमा : विश्व बैंक,"काठमाडौं : विश्व बैंकको पछिल्लो दक्षिण एशियास्तरीय आर्थिक प्रतिवेदनका अनुसार कोरोना नियन्त्रणका लागि गरिएको लकडाउनले आर्थिक गतिविधिमा नराम्रो असर परेको जनाएको छ । प्रतिवेदनमा विशेषगरी पर्यटन क्षेत्रमा पुगेको अवरोधका कारण सन् २०२० मा ०२ प्रतिशत रहेको नेपालको आर्थिक वृद्धिदर सन् २०२१ मा मात्रै ०६ प्रतिशत पुग्ने अनुमान गरिएको छ । बैंकले बिहीबार सार्वजनिक गरेको अर्धवार्षिक अपडेट अनुसार महामारीको विनाशकारी असर जारी रहेका कारण दक्षिण एशियामा यस वर्ष हालसम्मकै सुक्ष्म मन्दीमा डुबेका छ । जसका कारण अनौपचारिक क्षेत्रका कामदार सबैभन्दा बढी मारमा परेका छन् भने लाखौं दक्षिण एशियाली नागरिक चरम गरिबीमा धकेलिँदै गएको छ । पछिल्ला पाँच वर्षहरूमा लगातार वार्षिक ६ प्रतिशतको हाराहारीमा रहेको दक्षिण एसियाको आर्थिक सङ्कुचन दर सन् २०२० मा ७७ प्रतिशतले सङ्कुचित हुने आकलनसहित यो प्रतिवेदनले दक्षिण एशियाभरि अपेक्षा गरिएको भन्दा निकै तीव्र आर्थिक गिरावट हुने प्रक्षेपण गरेको छ । सन् २०२१ मा क्षेत्रीय वृद्धि ४५ रहने अनुमान छ । जनसंख्या वृद्धिको अनुपात हेर्दा यस क्षेत्रको प्रतिव्यक्ति आय सन् २०१९ मा अनुमान गरिएभन्दा ६ प्रतिशतले कम रहनेछ । अबको समयमा हासिल गरिने आर्थिक वृद्धिले पनि विद्यमान महामारीको स्थायी आर्थिक क्षतिलाई परिपूर्ति नगर्ने विश्व बैंकको प्रतिवेदनमा उल्लेख छ । यस महामारीले अर्थतन्त्रमा पारेको प्रभाव र त्यसले नेपालभरिका मानिसको जीविकोपार्जनमा पारेको असरले अनौपचारिक कामदार वा सामाजिक सुरक्षा र सहायतामा समेटिएका मानिसलाई सबैभन्दा बढी गम्भीर असर पर्ने तथा उनीहरु चरम गरिबीमा धकेलिन सक्ने सम्भावना रहेको माल्दिभ्स, नेपाल र श्रीलंकाका लागि विश्व बैंकका राष्ट्रिय निर्देशक फारिस हदाद जर्भोसले जानकारी दिए । उनले त्यस्ता वर्गलाई आय, सामाजिक सुरक्षा, रोजगारीसहिको सहयोग गर्नका लागि शीघ्र कार्य आवश्यक रहेको बताए । भौतिक पूर्वाधार र अनौपचारिक क्षेत्रको वित्तीय पहुँचलाई बढावा दिँदै द्रूतगतिमा पुर्नलाभ प्राप्त गर्न लगानीको वातावरणमा उल्लेख्य सुधार ल्याउनु आवश्यक रहेको उनको भनाइ छ । नेपालको अनौपचारिक व्यवसायमा करिब ५० प्रतिशत उद्यमहरु पर्ने र ती उद्यमहरुमध्ये अधिकांश श्रमजीविको कमाईको मुख्य स्रोत रहेको बैंकको ठहर छ । बैंकले विपन्न तथा जोखिममा रहेका समुदायको संरक्षण गर्न, मानव स्रोत विकास गर्न, व्यवसायलाई सघाउन र आर्थिक क्रियाकलपालाई गति दिन १५ महिनासम्मका लागि १०० भन्दा धेरै देशमा अनुदान तथा सहुलियत पूर्ण ऋणका रुपमा एक अर्ब ६० करोड अमेरिकी डलर भन्दा बढी रकम प्रवाह गरिने प्रतिवद्धता जनाएको छ । रासस"
"जाजरकोट जीप दुघर्टना : बेपत्ता एक जनाको शव भेटियो, मृतकको संख्या सात पुग्यो","जाजरकोट : जाजरकोटको जुनीचाँदेमा जीप दुर्घटना हुँदा बेपत्ता भएका एक जनाको शव फेला परेको छ। छेडागाड नगरपालिका५ का कर्णबहादुर शाहीको शव फेला परेको हो। यो सँगै मृतकको संख्या सात पुगेको छ। चालक गोरख बस्नेतको अवस्था अज्ञात छ। जाजरकोट सदरमुकाम खलंगाबाट बुधबार जुनीचाँदे तर्फ गइरहेको भे १ ज ९३५ नम्बरको जीप जुनीचाँदे गाउँपालिका १ औलभीरमा दुघर्टनामा परेको थियो। बिहीबार अवेरसम्म शव आफन्त र स्थानीयले बुझ्न मानेका छैनन्। चालकको लापरवाही, घटनाबारे छानबिन गरेर दोषीलाई कारवाही गर्नु पर्ने भन्दै घटना भएको एक दिन बितिसक्दा पनि मृतकको शव आफन्तले बुझेका छैनन्। हचुवाको भरमा बाटो बनाएको र त्यही बाटोमा गाडी चलाउने गरिएको भन्दै स्थानीय सरकार प्रति पीडित पक्ष आक्रोशित छन्। आक्रोशित स्थानीयले बिहीबार चालक गोरख बस्नेतको जुनीचाँदे ५ मटेलास्थित घर र छेडागाड ६ सुवानाउलीस्थित घुम्ती पसलमा आगजनी गरिदिएका छन्। प्रहरीले पीडित पक्षसँग शव बुझ्न गरेको आग्रह र वार्ता असफल भएको छ। उनीहरुले प्रमुख जिल्ला अधिकारी, जिल्ला प्रहरी प्रमुख र जनप्रनिधिको रोहबरमा मात्र वार्तामा बस्ने अडान लिएका छन्। अहिले पनि पीडित पक्षले तर्फबाट पाँच सय बढी स्थानीयले ढुङ्गामुढा र नाराबाजी गरिरहेका छन्। आक्रोशित मृतकका आफन्त र स्थानीयले घटना लगत्तै ढुङ्गामुढा गर्न थालेका थिए। उनीहरुले जनप्रनिधि र प्रहरी प्रति लक्षित गरि ढुङ्गामुढा गरेका थिए। बडाबन र पञ्चाला इलाका प्रहरी कार्यालयबाट गएको प्रहरी टोलीलाई स्थानियको आक्रोश रोक्न नसकेपछि जिल्ला सदरमुकाम खलंगाबाट शसस्त्र प्रहरी र नेपाल प्रहरीको थप फोर्स बुधवार नै पठाईएको थियो। सडकको ग्रेड नमिलेको, थोत्रा गाडी संचालन गर्ने गरिएको र चालकको लापरवाहीले दुघर्टना भएको भन्दै स्थानीय आक्रोशित भएको स्थानीय रेशम खड्काले बताए। घटना लगत्तत्तै घटनास्थल पुगेकी जुनीचाँदे गाँउपालिकाकी कार्यवाहक अध्यक्ष शिवा आचार्य लगायतका जनप्रतिनिधीलाई ढुङ्गामुढा गरेपछि अहिले घटनास्थलको सुरक्षा प्रहरी र शसस्त्र प्रहरीले गरिरहेको छ। जनप्रतिनिधि कोही छैनन्। गाउँपालिका अध्यक्ष कृष्णबहादुर केसी भष्टाचार मुद्दामा निलम्बनमा छन्। घटनास्थल तनावग्रस्त भएपछि वार्ता गर्न र शव बुझाउन सहजीकरणका लागि प्रमुख जिल्ला अधिकारी चेतराज बराल, जिल्ला प्रहरी प्रमुख डिएस्पी किशोर श्रेष्ठ लगायतका सुरक्षा अधिकारी घटनास्थल पुगेर छन्। तर पिडित पक्षले अझै शव बुझ्न नमानेको स्थानिय रेशम खड्काले बताए।"
उपत्यकामा १८१ आइसीयू र ७६ भेन्टिलेटर,काठमाडौं : सरकारले कोरोना भाइरस (कोभिड१९) का गम्भीर सङ्क्रमितलाई उपचार गर्नका लागि काठमाडौँमा उपत्यकामा १८१ आइसीयू र ७६ भेन्टिलेटर भएको जनाएको छ। स्वास्थ्य तथा जनसङ्ख्या मन्त्रालयका प्रवक्ता डा जागेश्वर गौतमले अहिले ८२ आइसीयू शैय्या र २७ वटा भेन्टिलेटरमा गम्भीर सङ्क्रमितको उपचार भइरहेको जानकारी दिए। उनका अनुसार अझै ९९ आईसीयू र ४९ वटा भेन्टिलेर खाली नै रहेका छन्। अहिलेसम्म २३५ आइसीयू र ४२ जना भेन्टिलेटरमा उपचार गराइरहेका छन। ती मध्ये वाग्मती प्रदेशमा १२८ जना आइसीयू र ३० जना भेन्टिलेटरमा रहेका छन्। मुलुकभर दुई हजार ६०० आइसीयू र ९०० भेन्टिलेटर रहेका छन्। बिहीबार काठमाडौँ उपत्यकामा दुई हजार ५४० जना कोरोनाका सङ्क्रमित भेटिएका छन। उपत्यकामा अहिलेसम्म ३६ हजार ३११ जना सङ्क्रमित फेला परेका छन्। प्रवक्ता डा गौतमले कोभिड १९ अस्पताललाई कोरोनाको रोकथाम र नियन्त्रण गर्नका लागि पूर्ण तयारी साथ राखेको जानकारी दिए। आकस्मिकसहित सबै सेवा पनि २४ घण्टा खुला गरिएको बताए। उनले सामान्य लक्षण र लक्षण विहीन सङ्क्रमितहरु मन्त्रालयले तोकेको मापदण्ड पुरा गरी घरकै आइसोलेसनमा बस्न समेत अनुरोध गरेका छन्। मन्त्रालयले घरमा बस्न सम्भव नभएमा टोल फ्रि नं ११३३ नम्बरमा सम्पर्क गर्न र स्वास्थ्यमा कुनै समस्या भएका अस्पताल जान आग्रह गरेको छ । रासस
भारतका खाद्यमन्त्री पासवानको उपचारको क्रममा निधन,"नयाँदिल्ली : भारत सरकारका उपभोक्ता मामिला, खाद्य तथा सार्वजनिक वितरण मन्त्री रामविलास पासवानको बिहीबार निधन भएको छ । संघीय गठबन्धन सरकारमा पासवान प्रधानमन्त्री नरेन्द्र मोदीका निकट सहयोगी मानिन्थे । गत सेप्टेम्बर ११ मा अस्पताल भर्ना भएका पासवानको अक्टोबर ४ मा मुटुको अपरेशन गरिएको थियो । पासवानका छोरा चिरागले बिहीबार ट्वीटरमा लेख्दै ७४ वर्षको उमेरमा बाबुको निधन भएको जानकारी दिएका हुन् । खाद्यमन्त्रीको रुपमा पासवानले विश्वकै सबैभन्दा ठूलो खाद्य कल्याणकारी कार्यक्रमको निरीक्षण गरेका थिए । भाजपा नेतृत्वको सरकारले उनको मन्त्रालय मार्फत अर्बौँ डलर बराबरको कार्यक्रम लागु गरेको थियो । जस अन्तर्गत भारतका दशौँ लाख विपन्न जनतालाई चामल र गहुँ वितरण गरिन्छ । म निशब्द भएको छु, यस घटनाले हाम्रो राष्ट्रमा एउटा शुन्यता छाएको छ, जुन सायद कहिल्यै पूर्ति हुने छैन, प्रधानमन्त्री नरेन्द्र मोदीले जनाएका छन् । लामो राजनीतिक करिअरमा पासवानले धेरै प्रधानमन्त्रीसँग काम गरिसकेका थिए । त्यस क्रममा उनले भारतको खानी, स्टिल, टेलिकम्युनिकेशन तथा सूचना लगायत मन्त्रालयमा रहेर काम गरे । लोक जनशक्ति पार्टीको प्रमुखको हैसियतमा पासवान २०१४ मा नै मोदीको दक्षिणपन्थी गठबन्धन सरकारमा सामेल भएका थिए । पासवान र उनको पार्टीले भारतमा समाजिक रुपमा वञ्चित समुदायको प्रतिनिधित्व गरेको थियो । जुन हिन्दू वहुल्य समाजको एकतिहाइ मतमा थियो । पासवान स्थायी रुपमा बिहार राज्यका थिए । जुन राज्यको चुनाव आगामी अक्टोबरको अन्त्यमा हुनेछ । पासवानका छोरा चिराग पनि विधायक हुन् ।"
चाडपर्वलाई लक्षित गरी विशेष सुरक्षा योजना,"काठमाडौं : उपत्यकामा चाडपर्वलाई लक्षित गरी विशेष सुरक्षा योजना लागू गरिने भएको छ। चाडपर्व नजिकिंदै गर्दा आपराधिक घटना बढ्ने भएकाले उपत्यकाका तीनै जिल्ला प्रशासन कार्यालय र सुरक्षा निकायले चाँडै नै विशेष सुरक्षा योजना लागू गर्ने भएका हुन्। सञ्चार केन्द्र नेपालले आज यहाँ आयोजना गरेको दसैं बजार र सुशासन विषयक अन्तरक्रियामा कार्यक्रममा काठमाडौंका प्रमुख जिल्ला अधिकारी जनकराज दाहालले चाँडै नै सरक्षा योजना कार्यान्वयनमा ल्याउने जानकारी दिए। आगामी कात्तिक एक गतेबाट नेपालीको महान चाड वडादसैं सुरु हुँदै छ। दसैंमा आपराधिक घटना बढी हुने सम्भावना भएकाले सरकारले विशेष सुरक्षा योजना लागू गर्न थालेको हो। प्रमुख जिल्ला अधिकारी जनकराज दाहालले दसैंमा सर्वसाधारणलाई सुरक्षाको पूर्ण प्रत्याभूति दिलाउने प्रतिबद्धता व्यक्त गर्दै बजार, यात्रा र वितरणमा सुशासन ल्याउनका लागि अनुगमनलाई तीव्रता दिइने बताए। वाणिज्य आपूर्ति तथा उपभोक्ता हकहित संरक्षण विभागका महानिर्देशक नेत्रप्रसाद सुवेदीले अहिलेदेखि नै बजार अनुगमन गर्नका लागि चार टोली पठाइसकेको बताउँदै कालोबजारी गर्नेलाई कडाभन्दा कडा कारवाही गर्ने गरी कानून बनाउन थालिएको जानकारी दिए। चाडपर्व नजिकिंदै गर्दा खाद्यान्नको मूल्य बढाउने र कृत्रिम अभाव देखाउने भएकाले यसको नियन्त्रणका लागि प्रभावकारी अनुगमनको व्यवस्था मिलाएको बताउँदै उनले कोरोना भाइरस (कोभिड १९) को पीसीआर परीक्षणमा सरकारले तोकेभन्दा बढी शुल्क लिने सात अस्पताल तथा प्रयोगशालालाई किन बढी शुल्क लिएको भन्दै स्पष्टीकरण समेत सोधिएको जानकारी दिए। औषधि व्यवस्था विभागका महानिर्देशक नारायणप्रसाद ढकालले बजारमा गुणस्तरहीन औषधि उत्पादन गर्ने कम्पनीलाई कारवाहीको दायरामा ल्याइएको बताउँदै गुणस्तरहीन स्यानीटाइजर बनाउने २० वटा कम्पनीलाई कारवाही गरिएको जानकारी दिए। काठमाडौं प्रहरी परिसरका प्रमुख तथा वरिष्ठ प्रहरी उपरीक्षक श्यामलाल ज्ञवालीले काठमाडौं उपत्यकामा चाडपर्व लक्षित विशेष सुरक्षा योजना तयार पारी कार्यान्वयनमा ल्याउन थालिएको बताउँदै सुरक्षा व्यवस्थालाई अझ बढी सबल र सुदृढ बनाउन बढी भीडभाड हुने बजार र वित्तीय क्षेत्रलगायत स्थानमा सादा पोशाकका प्रहरी परिचालन गर्ने जानकारी दिए। उनले प्रहरीलाई सूचना आउना साथ कालोबजारी गर्ने व्यापारी र यौनजन्य क्रियाकलापन संलग्न व्यक्तिलाई नियन्त्रणमा लिई आवश्यक कारवाही गर्ने बताए महानगरीय ट्राफिक प्रहरी महाशाखाका प्रमुख वरिष्ठ प्रहरी उपरीक्षक भीम ढकालले यात्रुलाई सहजताका लागि चाडपर्वको समयमा १० ठाउँमा सहायता कक्ष स्थापना गर्न लागिएको जानकारी दिए।"
सिम टिभीले ल्यायो फाइदाको आइडिया योजना,"काठमाडौं : डिजिटल केवल नेटवर्क सिम टिभीले दशैं, तिहार र छठलाई लक्षित गर्दै सिम टिभी फाइदाको आइडिया योजना ल्याएको छ । जसअन्तर्गत सिम टिभीको वार्षिक रिचार्जमा नगद छुट दिइनेछ । साथै एचडी र एसडी च्यानलहरु, रिलायबल सर्भिस, कल सेन्टरको सुविधा, होटल, हस्पिटल र बहुतले भवनमा सजिलै जडान लगायत फाइद हुनेछ । यस योजनाको जानकारीको लागि टोल फ्रि न १६६०० १४४००० मा सम्पर्क गर्न सकिने कम्पनीले बताएको छ ।"
टाटा गाडीको सर्भिस सुविधा अब धार्केमा पनि,"काठमाडौं : सिप्रदी ट्रेडिङ प्रालिले सम्पूर्ण टाटा कमर्सियल गाडीको सर्भिस तथा मर्मतका लागि धादिङको धार्केस्थित् जुंगे खोलामा आफ्नो सेवा विस्तार गरेको छ । ग्राहकहरूको उच्च मागलाई सम्बोधन गर्दै कम्पनीले धार्केमा टाटा गाडीको सर्भिस सेवा सञ्चालन गरेको जनाएको छ । सिप्रदीका कस्टमर केयर, कमर्सियल भेइकलका प्रमुख साम्देन लामाका अनुसार, गाडी बेच्नु मात्र नभएर बिक्री पछिको सेवालाई ध्यानमा राखेर कम्पनी अघि बढिरहेको छ । सिप्रदीले कम्पनीको शुरूवातबाटै बिक्री पश्चातको सेवालाई उच्च प्राथमिकतामा दिँदै आइरहेको उनले बताए । धार्केमा खोलिएको सर्भिस सेन्टरले कम्पनीको प्रतिबद्धताको पुष्टि गर्ने लामाले बताए। 'हामीलाई आशा छ, यो सर्भिस सेन्टरले राजमार्गमा टाटाको गाडी चलाउने ग्राहकहरूलाई सहजता प्रदान गर्ने छ', उनले भने। साथै आकस्मिक मर्मत सेवा प्रदान गर्न सिप्रदीले रोड साइड एस्सीस्टेन्स्को मोबाइल वर्कसपबाट सेवा प्रदान गर्दै आइरहेको छ। जस अन्तर्गत २४ घण्टा ७ दिन उपलब्ध रहने निःशुल्क फोन नेपाल टेलिकमको प्रयोगकर्ताका लागि १६६००१५५७७७ वा एनसेलका प्रयोगकर्ताका लागि ९८०१५७५७७७ मा फोन गर्न सकिने कम्पनीले जनाएको छ। धार्के वर्कशपमार्फत् ग्राहकहरूले टाटा कमर्सियल गाडीहरूको सम्पूर्ण सर्भिस तथा मर्मत सेवा प्राप्त गर्न सक्नेछन्। ३७ वर्षभन्दा लामो समयदेखि यो व्यवसायमा संलग्न सिप्रदीको वार्षिक आय ३५० मिलियन अमेरिकी डलरभन्दा बढी रहेको छ। अटोमेटिभ, इनर्जी, लुब्रीकेन्ट, वित्तीय सेवाहरू तथा इक्यूपमेन्ट व्यवसायको क्षेत्रमा द्रुत गतिमा व्यवसाय बिस्तार गरिरहेको कम्पनीको दाबी छ। सिप्रदीको नेपालभर सबैभन्दा ठूलो बिक्री तथा सेवा वितरण सञ्जाल रहेको छ ।"
"ओली, प्रचण्ड र देउवाले ९ अर्ब भ्रष्टाचार गरेको प्रमाण दिन तयार छु : बाबुराम","गोरखा : बहालवाला प्रधानमन्त्री केपी ओली र पूर्वप्रधानमन्त्रीहरु शेरबहादुर देउवा र पुष्पकमल दाहाल प्रचण्डले बूढीगण्डकी जलविद्युत आयोजनाको नौ अर्ब रुपैयाँ भ्रष्टाचार गरेको पूर्वप्रधानमन्त्री तथा जनता समाजवादीका नेता डाक्टर बाबुराम भट्टराईले आरोप लगाएका छन्। पालुङ्टार नगरपालिका६ पौवाटारमा आयोजित राजनीतिक कार्यक्रममा बोल्दै उनले तीन प्रधानमन्त्रीले अर्बौंको भ्रष्टाचार गरेको प्रमाण पेश गर्न आफू तयार रहेको बताए। करोड र लाखका कुरा छोडौं, अरब, अरबको लुट भइरहेको छ। म प्रधानमन्त्री छँदा शुरु गरेको बूढीगण्डकी जलविद्युत आयोजनाबाट केपी शर्मा ओली, शेरबहादुर देउवा र प्रचण्डले नौ अर्ब रुपैयाँ कमिशन खाएर अलपत्र पारिरहेका छन्, भट्टराईले भने, मलाई थाहा छ यो कुरा। प्रमाणित गर भन्नुभयो भने म तुरुन्त गर्न सक्छु । यो मात्र होइन, अरु दस, आठ वटा आयोजनाबाट अर्बौंअर्ब कमिशन खाएर मुखमा बुझो लाएर बसेका छन्। चिट चोरेर आठ कक्षा पास गरेका र १० कक्षामा फेल भएकाहरुले कमिशनखोरसँगको साँठगाँठबाट मुलुक चलाएकाले अहिले यस्तो दुर्दशा भएको हो। अर्को फरक प्रसंगमा भट्टराईले केपी शर्मा ओलीसँगको संगतले प्रचण्ड धुरुधुरु रोएर बसिरहेको आरोप लगाए। प्रचण्डजी केपी ओलीको पछि लागेर त जानु भयो तर अहिले धुरुधुरु रोएर बस्नु भएको छ, भट्टराईले भने, तपाईँहरु नपत्याउनु होला, बढि कुरा गर्यो नभन्नु होला। म उहाँको निवासमा गइरहेको हुन्छ। उहाँलाई के भइरहेको छ भन्ने कुरा मलाई सबै थाहा छ, किनभने प्रचण्डजीसँग अहिले पनि मेरो अत्यन्त राम्रो सम्बन्ध छ। उहाँ मसँग बिलौना गर्नुहुन्छ। प्रचण्डजी ओलीको फेला पर्नुभयो। ओलीले पछारेको पछारै छन्। बाहिरबाट देख्नेले बाबुराम पनि नेकपामा जाँदै छ है भनेर गलत टिप्पणी गर्ने गरेको उनले बताए। ओली गणतन्त्र र संघीयताका विरोधी हुन् भन्ने थाहा थियो। कम्युनिष्ट होइनन् भन्ने पनि थाहा थियो। लौ डुबियो, बर्बाद भयो कमरेड भनेर प्रचण्डजी सँधै बिलौना गर्नुहुन्छ।"
प्रदेश १ मा अहिलेसम्मकै सबैभन्दा बढी कोरोना संक्रमित थपिए,"विराटनगर : प्रदेश १ मा बिहीबार थपिएको कोरोना भाइरस संक्रमितको संख्याले नयाँ रेकर्ड कायम गरेको छ। अहिलेसम्मकै सबैभन्दा बढी चार सय ११ जना नयाँ संक्रमित थपिएका छन्। दैनिक संक्रमण संख्यामा यो अहिले सम्मकै उच्च हो। मोरङमा एक सय ७४, सुनसरीमा एक सय ५५, झापामा ३६, उदयपुरमा १९, भोजपुर, इलाम र ताप्लेजुङमा दुईदुई, धनकुटा, खोटाङ, संखुवासभा, तेर्हथुममा एकएक जना र प्रदेश १ बाहिरका १७ जनामा संक्रमण देखिएको सामाजिक विकास मन्त्रालयले जनाएको छ। एक हजार छ सय ६१ जनाको पीसीआर परीक्षण हुँदा एक सय ५८ महिला र दुई सय ५३ पुरुषको रिपोर्ट पोजेटिभ आएको हो। मन्त्रालयका अनुसार विराटनगरमा एक सय जनामा संक्रमण देखिएको छ। संक्रमण देखिएकामा ३४ महिला र ६६ पुरुष छन्। मोरङको रंगेलीमा चार महिला, आठ पुरुष, बेलबारीमा तीन महिला, छ पुरुष, उर्लाबारीमा तीन महिला, पाँच पुरुष, बूढीगंगामा दुई महिला, पाँच पुरुष, लेटाङमा पाँच महिला, दुई पुरुष, सुन्दरहरैँचामा तीन महिला, दुई पुरुष, कटहरीमा दुई महिला, तीन पुरुष, धनपालथानमा चार महिला, दुई पुरुष, केराबारीमा तीन पुरुष, पथरीशनिश्चरेमा एक महिला, दुई पुरुष, कानेपोखरीमा एक महिला, एक पुरुष, सुनवर्षीमा दुई पुरुष, जहदामा एक महिला, एक पुरुष र स्थानीय तह नखुलेका एक महिला, तीन पुरुषमा संक्रमण पुष्टि भएको छ। सुनसरीको इटहरीमा २८ महिला, ४० पुरुष, धरानमा २४ महिला, २८ पुरुष, दुहवीमा दुई महिला, १० पुरुष, रामधुनीमा छ पुरुष, इनरुवामा एक महिला, चार पुरुष, गढीमा दुई महिला, एक पुरुष, बराहक्षेत्रमा एक महिला, दुई पुरुष, भोक्राहानरसिंहमा दुई पुरुष, बर्जु र देवानगञ्जमा एकएक पुरुष र स्थानीय तह नखुलेका एक पुरुष, एक महिलामा कोरोना देखिएको मन्त्रालयले जनाएको छ। झापाको मेचीनगरमा चार महिला, सात पुरुष, भद्रपुरमा दुई महिला, सात पुरुष, दमकमा पाँच महिला, एक पुरुष, बिर्तामोडमा एक महिला, तीन पुरुष, हल्बिारी, अर्जुनधारा र बार्हदशीमा एकएक पुरुष, शिवसताक्षीमा एक महिला र स्थानीय तह नखुलेका एक महिला, एक पुरुषको रिपोर्ट पोजेटिभ आएको छ। उदयपुरको बेलकामा चार महिला, सात पुरुष, त्रियुगामा तीन महिला, चौदण्डीगढीमा एक महिला, एक पुरुष, उदयपुर गढीमा एक पुरुष र स्थानीय तह नखुलेका एक महिला, एक पुरुष, भोजपुरमा दुई पुरुष, इलामको माईमा एक पुरुष, सन्दकपुरमा एक महिलामा कोरोना पुष्टि भएको छ। ताप्लेजुङको फुङलिङमा एक महिला, स्थानीय तह नखुलेका एक पुरुष, खोटाङमा एक पुरुष, तेर्हथुमा एक पुरुष, संखुवासभाको चैनपुरमा एक महिला, धनकुटामा एक महिला र प्रदेश १ बाहिरका पाँच महिला र १२ पुरुषको रिपोर्ट पोजेटिभ आएको मन्त्रालयले जनाएको छ। प्रदेश १ मा कोरोना संक्रमितका संख्या आठ हजार आठ सय ५७ पुगेको छ। हालसम्म एक लाख ३२ हजार तीन सय ३१ जनाको पीसीआर परीक्षण गरिएकोमा एक लाख २३ हजार चार सय ७४ जनाको रिपोर्ट नेगेटिभ आएको जानकारी मन्त्रालयले दिएको छ। प्रदेश १ मा बिहीबार चार सय ५८ जना संक्रमित सफल उपचारपछि डिस्चार्ज भएका छन्। होम आइसोलेसनबाट चार सय २१, जिल्ला अस्पताल संखुवासभामा २१, मोरङको बूढीगंगास्थित विराट मेडिकल कलेजबाट १६ जना डिस्चार्ज भएका छन्। हालसम्म चार हजार छ सय ६२ जना डिस्चार्ज भइसकेका छन्। चार हजार एक सय ९५ जनाको होम आइसोलेसन एवं विभिन्न संस्थागत आइसोलेसनमा उपचार भइरहेको छ।"
भारतबाट टेम्पोमा कपडा तस्करी,"विराटनगर : भारतको जोगवनी बजारबाट टेम्पोमा तस्करी गरेर नेपालतर्फ ल्याउँदै गरेको कपडा विराटनगर महानगरपालिका१८ बाट बिहीबार सशस्त्र प्रहरीले नियन्त्रणमा लिएको छ। भन्सार छली गर्दै को २ ह ६२१३ नम्बरको टेम्पोमा लोड गरेर लाइएको कपडा सशस्त्रको बीओपी (बोर्डर आउट पोस्ट) रानी विराटनगरको टोलीले बरामद गरेको हो। सशस्त्र प्रहरी बल मोरङका प्रमुख एसपी तीर्थ पौडेलले सशस्त्र आएको चाल पाएपछि टेम्पो छाडेर तस्करीमा संलग्न र चालक फरार भएको बताए। उनका अनुसार टेम्पोसहित कुर्तासलवार, टप्स सेट, जामा, टीसर्ट, पेन्ट लगायत बालबालिकाले लगाउने कपडा बरामद गरिएको छ। सबै कपडा एक लाख मूल्य बराबरको रहेको पौडेलले बताए। बरामद गरिएको कपडा टेम्पोसहित सशस्त्रले कारबाहीका लागि विराटनगर भन्सार कार्यालयमा बुझाएको छ। एसपी पौडेलले चाडपर्व नजिकिएसँगै नेपालभारत सीमा क्षेत्रबाट कपडा, दैनिक उपभोग्य वस्तु लगायतको तस्करी हुन थालेको बताए। तस्करी नियन्त्रणका लागि सशस्त्रको विशेष टोली परिचालन गरेर सीमा क्षेत्रमा निगरानी बढाएर कडाई गर्ने काम भइरहेको उनको भनाइ छ।"
डा केसी पक्ष र सरकारी टोलीबीच वार्ता जारी : छलफल सकारात्मक,"काठमाडौं : प्राडा गोविन्द केसीका प्रतिनिधि र सरकारी वार्ता टोलीबीचको छलफल सकारात्मक भएको छ। केही बेर स्थगित भएको सरकारी वार्ता टोली र केसीका प्रतिनिधिबीचको वार्ता पुनः जारी छ। बिहान साढे १० बजेपछि सुरु भएको वार्ता ३ बजे केही समयका लागि स्थगित भएको थियो। त्यसपछि पुनः ५ बजे सुरु भएको वार्ता जारी रहेको डा केसीका सहयोगी प्रितम सुवेदीले जानकारी दिए। केसी अनशन बसेको २४ दिनमा वार्ता टोली गठन गरेर २५ औं दिनमा सरकारले औपचारिक वार्ता सुरु गरेको हो। बुधबार सरकारले शिक्षा, विज्ञान तथा प्रविधि मन्त्रालयका सचिव गोपीनाथ मैनालीको नेतृत्वमा तीन सदस्यीय समिति गठन गरेको थियो। समितिमा स्वास्थ्य तथा जनसंख्या मन्त्रालयका सहसचिव डा गुणराज लोहनी र चिकित्सा शिक्षा आयोगका निर्देशक दिलिप शर्मा सदस्य छन्। केसीको तर्फबाट डा जीवन क्षेत्रीको संयोजकत्वमा चार सदस्यीय वार्ता टोली गठन भएको थियो। डा केसी वार्ता टोलीको सदस्यमा डा अंजनीकुमार झा, डा लोचन कार्की र ओमप्रकाश अर्याल सदस्य छन्। वार्ता सकारात्मक पहिलो दिनको वार्ता सकारात्मक भएको छ। दुवै पक्षले चाँडोभन्दा चाँडो सहमति गरेर डा केसीको अनशन तोडाउने गरी सहमति खोज्ने प्रयास गरेका छन्। वार्ता सकारात्मक छ, केसीका सहयोगी सुवेदीले भने, केही समय रोकिएको वार्ता पुनः जारी छ। डा केसीका मागमा अब वार्ता : गोपीनाथ मैनाली र जीवन क्षेत्री संयोजकत्वमा समिति गठन सरकारी टोली र डा केसीका प्रतिनिधिबीच साढे १० बजे वार्ता फेरि बस्नेगरी सरकारी टोली र डा केसी प्रतिनिधिको वार्ता स्थगित सरकारी वार्ता टोलीका संयोजक शिक्षा सचिव मैनाली दक्षिण एसियाली क्षेत्रीय सहयोग संगठन (सार्क)का शिक्षामन्त्रीको भर्चुअल बैठकमा सहभागी हुनुपर्ने भएकाले केही समयका लागि वार्ता स्थिगित भएको थियो। भदौ २९ गते जुम्लाको एक धर्मशालाबाट १९ औं अनशन सुरु गरेका केसीलाई असोज ५ गते नेपालगञ्ज ल्याइएको थियो। स्वास्थ्य अवस्था गम्भीर बनेको भन्दै नेपालगञ्जबाट हेलिकप्टरमा असोज ६ गते काठमाडौं ल्याइएपछि उनी त्रिवि शिक्षण अस्पतालमा अनशनरत छन्।"
रामेछापमा सात स्वास्थ्यकर्मीसहित थप २० जनामा कोरोना संक्रमण,"काठमाडौं : पछिल्लो २४ घण्टामा रामेछापमा सात स्वास्थ्यकर्मीसहित थप २० जनामा कोरोना भाइरस संक्रमण पुष्टि भएको छ। जिल्ला स्वास्थ्य कार्यालय रामेछापका जनस्वास्थ्य अधिकृत भुवन थापाले ५ महिला र १५ पुरुष गरी २० जनामा कोरोना पुष्टि भएको जानकारी दिए। स्वास्थ्य कार्यालय रामेछापका अनुसार जिल्ला अस्पतालमा कार्यरत चार जना पुरुष र तीन जना महिला गरी सात स्वास्थ्यकर्मी, रामेछाप नगरपालिकाका६ का एक जना र वडा नं ८ का पाँच जनामा संक्रमण पुष्टि हो। यसैगरी मन्थली नगरपालिका१ का पाँच जना, वडा नं २ का दुई जना गरी सात जनामा कोरोना भाइरस पुष्टि भएको छ। संक्रमण पुष्टि भएकामध्ये मालपोत कार्यालय, मन्थली नगरपालिका, राष्ट्रिय वाणिज्य बैंक मन्थली, र कृषि विकास बैंकका एकएक जना कर्मचारी हुन्। उनीहरुको असोज १९ र २० अगाडि स्वाब संकलन गरेर पीसिआर विधिबाट परीक्षण गर्न प्रादेशिक जनस्वास्थ्य प्रयोगशाला धुलिखेल पठाइएको थियो। जनस्वास्थ्य अधिकृत थापाअनुसार बिहीबारसम्म रामेछाप जिल्लामा १६८५ जनाको स्वाब संकलन गरिएको छ। जिल्लामा संकलन गरेर पठाइएको स्वाबमध्ये १४९० जनाको कोरोना नेगेटिभ आएको छ भने ९४ जनाको कोरोना रिपोर्ट आउन बाँकी रहेको छ। स्वास्थ्य कार्यालयको विवरणअनुसार योसँगै जिल्लाबाट स्वाब संकलन गरेर पीसीआर विधिबाट परीक्षण गर्दा कोरोना पोजिटिभ हुनेको संख्या १०१ र जिल्ला बाहिर १०५ जनामा संक्रमण भएको छ। तर स्वास्थ्य मन्त्रालयले रामेछापका १६० पुरुष र ५२ महिलामा गरी २१२ जनामा कोरोना देखिएको जनाएको छ। मालपोत कार्यालयको सेवा बन्द कर्मचारीमा कोरोना भाइरस पुष्टि भएपछि जिल्ला मालपोत कार्यालय रामेछाप शुक्रबारबाट असोज २९ गतेसम्म बन्द हुने भएको छ। आज एक सूचना जारी गर्दै आन्तरिक प्रशासनिक कार्यबाहेक सबै सेवा बन्द गरिएको छ। कार्यालयमा सेवाग्राहीको चाप बढी हुने र संक्रमण देखिएका कर्मचारीको सम्पर्कमा आएका अन्य कर्मचारी क्वारेन्टाइनमा बस्नुपर्ने भएकाले सेवा बन्द गरिएको सूचनामा उल्लेख छ।"
बोक्सी आरोप लगाएर महिला कुट्ने पक्राउ,"सिरहा : बोक्सी आरोप लगाएर महिलालाई कुटपिट गर्ने एकजना फरार प्रतिवादीलाई प्रहरीले पक्राउ गरेका छन्। पक्राउ पर्नेमा सिरहाको सीमाबर्ती नवराजपुर गाउँपालिका५ का २० वर्षीय सन्तोष यादव रहेका छन्। यादवलाई प्रहरीले भगवानपुर गाउँपालिकाको ठाढीबाट पक्राउ गरेको हो। पक्राउ परेका यादवसँग ८ जनामाथि जिल्ला प्रहरीमा बोक्सी कसुर सम्बन्धी मुद्दा दर्ता भएको छ। सात जना अझै फरार छन्। जिल्ला प्रहरी कार्यालय सिरहाका प्रवक्ता तथा डिएसपी शालिग्राम शर्माका अनुसार गत भदौ २७ गते सोही ठाउँका मुर्तिदेवी यादवलाई प्रतिवादीहरुले बोक्सी आरोप लगाएर कुटपिट गरेका थिए। आरोपितहरुले मुर्तिदेवीलाई धर्मनाथ यादवको घरमा बोलाएर लगी सामुहिक रुपमा कुटपिट गरेको थिए। कुटाईबाट २ वटा दाँत भाँचिएको छ। अन्य फरार आरोपितहरुको खोजतलास भइरहेको प्रहरीले जनाएको छ। कुटाईबाट घाइते भएकी यादव उपचारपछि गाउँ फर्केको छ तर, पहिलेको अवस्थामा छैन् । बोल्न सकिरहेको छैन्।"
एक किलो सुनसहित तीनजना पक्राउ,दाङ : प्रहरीले एक किलो सुनसहित दाङबाट तीन जनालाई पक्राउ गरेको छ। विशेष सुराकीका आधारमा लमही नगरपालिका ९ अमिलिया बजार क्षेत्रबाट तीनजना पक्राउ परेको दाङका प्रहरी प्रवक्ता डीएसपी सुमित खड्काले जानकारी दिए। प्रहरी प्रवक्ता खड्काका अनुसार जुत्तामा लुकाएको सुन जस्तो पहेंलो धातुसहित उनीहरूलाई पक्राउ गरिएको हो। बिस्कुट जस्तै बनाएर जुत्तामुनि लुकाएर ल्याउँदै गरेको अवस्थामा ५५ सय ग्रामको सुन जस्तै देखिने धातु बरामद भएको खड्काको भनाइ छ। पक्राउ पर्नेमा दुई घोराही र एक बुटवलका छन्। उनीहरुको परिचय भने प्रहरीले खुलाएको छैन।
दुई अध्यक्षको हठले भक्तपुरमा राप्रपा समायोजन पेचिलो,"भक्तपुर : साविक राष्ट्रिय प्रजातन्त्र पार्टी र राष्ट्रिय प्रजातन्त्र पार्टी (संयुक्त) का दुई अध्यक्षको हठले भक्तपुरमा पार्टी समायोजन पेचिलो बनेको छ । एकता भएको राप्रपाको केन्द्रले देशभरका ७७ वटा जिल्लामा बुधबारभित्र पार्टी समायोजन सक्न निर्देशन दिएको थियो । सोहीअनुसार भक्तपुरका दुई अध्यक्षले आफै समायोजित राप्रपाको जिल्ला अध्यक्ष बन्नुपर्ने हठले गर्दा निर्धारित समयभित्र यहाँ पार्टी समायोजन हुन नसकेको हो । यहाँ राप्रपा संयुक्तका अध्यक्ष रामशरण लामिछाने र राप्रपा भक्तपुरका अध्यक्ष माधव खत्री दुवैले समायोजित पार्टीको अध्यक्ष हुनुपर्ने दाबी गरेका थिए । भक्तपुरमा रहेका एकीकृत पार्टीका केन्द्रीय सदस्यले दुवै अध्यक्षलाई सहमतिमा ल्याउने पटकपटक प्रयास गरे पनि सफलता हात लागेन । भक्तपुरमा एकीकृत राप्रपाका आठजना केन्द्रीय सदस्य रहेका छन् । जसमा राप्रपा संयुक्तका रवीन्द्रप्रताप शाह, रामेश्वर थापा, दिनेश श्रेष्ठ, रामहरि थापा र सानुकाजी हेक्का गरी ५ जना छन् । राप्रपाबाट भने युवती कार्की, नरगोविन्द शंखदेव र रामसुन्दर विष्ट गरी ३ जना रहेका छन् । उनीहरुले जिल्ला तहबाटै पार्टी समायोजन टुंग्याउन पहल गरेका थिए तर दुवै अध्यक्षले आआफ्नो दावी नत्यागेपछि केन्द्रले तोकेको समयभित्र पार्टी समायोजन हुन सकेन । संयुक्तका अध्यक्ष लामिछानेले भक्तपुरमा आफूहरुको संगठन बलियो भएकाले अध्यक्ष छोड्ने कुरै नहुने जिकिर गरे । सांगठनिक रुपमा कमजोर हुँदा पनि राप्रपाले अध्यक्ष छोड्न नमानेको उनको भनाइ थियो । भक्तपुरमा पार्टी संगठन हाम्रो बलियो छ, लामिछानेले भने, त्यसैले अध्यक्ष हामीले छोड्ने कुरा भएन । उनले दुइटै पार्टीको जिल्ला समितिको संयुक्त बैठक बसेर टुंग्याउन खोज्दा पनि राप्रपा पक्ष आउँदै नआएको आरोप लगाए । उता राप्रपा भक्तपुरका अध्यक्ष खत्रीले सबैलाई समेट्ने तथा अटाउने गरी प्रक्रिया अघि नबढ्दा सहमतिमा पुग्न नसकिएको सुनाए । उनले समायोजित पार्टीको नेतृत्वको सम्बन्धमा विवाद भएको स्वीकार गरे । समायोजित पार्टीको नेतृत्वमा विवाद भएकाले समायोजन अल्झेको हो, खत्रीले भने, छलफल चलिरहेको छ । यो महिनाभित्र टुंग्याउँछौं । पार्टी समायोजन प्रयासमा क्रियाशील केन्द्रीय सदस्यहरुले पनि सकेसम्म जिल्लाबाटै समाधान खोजिने गरी पहल भइरहेको बताए । पार्टी केन्द्रीय सदस्य रवीन्द्रप्रताप शाहले पार्टी फुटेर फेरि एक हुने क्रममा केही असमझदारीहरु बाँकी रहेकाले समायोजनमा केही विलम्ब भएको बताए। उनले विभाजित पार्टीको नेतृत्वमा रहिसकेकालाई एकैबाजी नेतृत्वबाट टाढा रहन गार्हो हुने भएकाले पनि समायोजनमा समस्या भएको स्पष्ट पारे । समायोजित पार्टीको अध्यक्षमा दुईजनाले दावी गर्दा समस्या आएको हो, केन्द्रीय सदस्य शाहले भने, तैपनि जिल्लाबाटै समायोजन टुंग्याउँछौं । त्यस्तै अर्का केन्द्रीय सदस्य रामेश्वर थापाले पनि समायोजित पार्टीको नेतृत्वमा मात्रै विवाद भएकाले चाँडै समायोजन टुंग्याइने सुनाए । जिल्लाबाट समायोजन टुंग्याउन नसकिए केन्द्रले दिने निर्णय अन्तिम हुने उनले स्पष्ट पारे । केन्द्रले जिल्ला समितिहरुबीच समायोजनमा सहमति नभए पार्टी फुट्नुअघि २०७३ सालमा भएको जिल्ला अधिवेशनबाट अध्यक्ष निर्वाचितलाई अहिले समायोजन हुने पार्टीको अध्यक्ष मान्न सकिने गरी परिपत्र पठाएको थियो । तर भक्तपुरमा उक्त विकल्पमा पनि सहमति नभएको एक केन्द्रीय सदस्य बताउँछन् । उक्त विकल्पमा राप्रपाका अध्यक्ष खत्री सहमत नभएको उनको भनाइ थियो । खत्रीले पार्टीमा सहमित गर्न अहिलेसम्म आफूले मात्रै त्याग गर्दै आएकाले योपटक समायोजित पार्टीको अध्यक्ष आफूलाई दिनुपर्ने अडान लिएको ती नेता बताउँछन् । उनका अनुसार नेता खत्रीले पार्टी टुक्रा हुँदा आफूले राप्रपाको मूलधार जोगाएर राखेको जिकिर गरेका थिए । हिजो पार्टी एकीकरण हुँदा र निर्वाचनमा उम्मेदवार तय गर्ने बेलादेखि पटकपटक मैलेमात्रै त्याग गर्दै आएको छ, नेता माधव खत्रीको भनाइ उद्धृत गर्दै ती केन्द्रीय सदस्यले भने, त्यसैले अहिले अरु नेताले त्याग गरेर मलाई समायोजित पार्टीको अध्यक्ष दिनुपर्छ । संगठन र जनमतको आधारमा भक्तपुरमा राप्रपाभन्दा राप्रपा संयुक्त नै बलियो छ । त्यसको आधारमा राप्रपा अध्यक्ष खत्रीलाई समायोजित पार्टीको सहअध्यक्ष वा वरिष्ठ उपाध्यक्ष बन्न पटकपटक आग्रह गरिँदा पनि स्वीकार नगरेको नेता संयुक्त अध्यक्ष लामिछाने बताउँछन् । एकीकृत राप्रपाले आउँदो चैतमसान्तभित्र जिल्ला अधिवशेन गर्नुपर्ने कार्यतालिका बनाएको छ तर विश्वव्यापी कोरोना भाइरस संक्रमण महामारी फैलिएकाले उक्त मिति संशोधन हुनसक्ने बताइएको छ । केन्द्रले असोज २१ भित्र जिल्लाजिल्लामा पार्टी समायोजन टुंग्याउन निर्देशन दिए पनि हालसम्म १९ वटा जिल्लामा मात्रै समायोजन प्रक्रिया टुंगिएको केन्द्रीय सदस्य शाहले जानकारी दिए । उनका अनुसार काठमाडौं उपत्यकामा ललितपुरमा मात्रै समायोजन प्रक्रिया टुंगिएको छ ।"
"प्रधानमन्त्रीज्यू संकटबारे छलफल गर्नुहोस्, तपाईंलाई साथ दिन तयार छौँ : गगन थापा","काठमाडौं : नेपाली कांग्रेसका नेता गगन थापाले प्रधानमन्त्री केपी ओलीलाई कोरोना भाइरस (कोभिड१९) संकटबारे छलफल गर्न अनुरोध गरेका छन् । अहिले मन्त्रिमण्डल भागबन्डा नभएर संकटको विषयमा छलफल गर्न आफूहरु तयार भएको थापाले बताएका हुन् । पूर्व स्वास्थ्यमन्त्रीसमेत रहेका थापाले बेहोस भएमात्र अस्पताल जाऊ भन्ने विज्ञको नभएर वास्तविक विज्ञ र अग्रपंक्तिमा खटिएकाको कुरा सुन्न आग्रह गरेका हुन् । योबेला पनि तपाईंको प्राथमिकतामा महामारी छैन। अहिले मन्त्रिमण्डल भागबन्डाबारे होइन, संकटबारे छलफल गर्नुस्। बेहोस भएमात्र अस्पताल जाऊ भन्ने विज्ञ होइन, वास्तविक विज्ञ र अग्रपंक्तिमा खटिएकाका कुरा सुन्नुस्, नेता थापाले भनेका छन्, कोभिड विरुद्धको लडाईंमा तपाईंलाई साथ दिन चाहन्छौँ तर केही त गर्नुस् प्रमज्यू । पूर्वस्वास्थ्यमन्त्री थापाले चार्डपर्वको मुखमा आवागमन बढिरहेको तर्फ सरकार सचेत हुनुपर्नेमा जोड दिएका छन् । अहिले समस्या भइहाले के गर्ने भन्ने अलमल सबैमा भएको भन्दै कोरोना संक्रमित जटिल हुँदा आइसोलेशन नभएको र उपचारका लागि बेडसम्म नभएकोतर्फ सरकारको ध्यानाकर्षण गराएका छन् । एकातर्फ काठमाडौँ बाहिर परीक्षणको संख्या घट्दै गएको छ तर चाडवाडको सम्मुखमा देशव्यापी आवागमन बढिरहेको छ, थापाले भनेका छन्, अर्कोतर्फ काठमाडौँमा कोभिड संक्रमितलाई जटिलता हुँदा न त आइसोलेसनमा राखेर उपचार गर्ने बेड छ, न त सघन उपचारका लागि कहीँ बेड उपलब्ध नै छ। केही समस्या भइहाले के गर्ने,सवैमा अलमल छ। नेता थापाले समय, स्रोत र सहयोग सबैको भए पनि प्रधानमन्त्रीकै सोच र शैलीका कारण जटिल अवस्थाको सिर्जना भएको टिप्पणी गरेका छन् । पटकपटक पूर्व तयारीका लागि सुझाव प्रस्तुत गर्दासमेत प्रधानमन्त्रीलाई फुर्सद नभएको उनले बताएका छन् । यो अवस्था आउन नदिन पूर्व तयारी गरौँ, यसरी गर्न सकिन्छ भनेर प्रधानमन्त्रीज्यूलाई पटक पटक नभनेको होइन तर प्रमलाई यस्तो कुरा सोच्ने फुर्सद भएन। समय, स्रोत, सहयोग सबै थियो तर तपाईंको सोच र शैलीको कारण जटिल अवस्थामा पुगेका छौँ, थापाले फेसबुकमा थप लेखेका छन्, टार्न सकिने अवस्थाबाट चिर्नै नसक्ने जस्तो अवस्थामा पुगेका छौँ।"
इन्डोनेसियामा श्रम कानुनको विरोध गर्दै विशाल प्रदर्शन,जकार्ता : इन्डोनेसियामा हजारौँ मानिस यहाँको सरकारले ल्याएको श्रम सम्बन्धी नयाँ कानुनको विरोध गर्दै प्रदर्शनमा उत्रिएका छन् । उनीहरु लगातार तेस्रो दिन बिहीबार पनि प्रदर्शनमा उत्रिएका थिए । प्रहरीसँग झडपको क्रममा ६ सय प्रदर्शनकारी पक्राउ परेका छन् । नयाँ कानुन आम मानिसको रोजगार सुरक्षा र वातावरणीय सन्तुलनको विरुद्धमा भएको भन्दै उनीहरु प्रदर्शनमा उत्रिएका हुन् । सरकारले भने लगानीलाई प्रोत्साहित गर्न र खस्कँदो अर्थ व्यवस्था सुधार्न नयाँ कानुन आवस्यक पर्ने जनाएको छ । लगातार तीन दिनयता सरकारको विरोध गर्दै इन्डोनेसियाका ठूला सहरमा हजारौँ युवा र विद्यार्थीहरु आन्दोलित बनेका हुन् । प्रहरीले भने प्रदर्शन दबाउन टियर ग्यास प्रहार गर्नुका साथै पानीका फोहोरा फालेको थियो । यस क्रममा केही विद्यार्थीहरु घाइते भएका थिए । स्थानीय मिडियाका अनुसार राजधानी जकार्तास्थित प्रदर्शनकारीको विशाल जुलुस संसद भवनतर्फ जाँदै थियो । सरकारले हालै ल्याएको नयाँ कानुनले प्रशासनिक क्षमता विकासका लागि अरु ७९ वटा कानुन परिवर्तन गर्नसक्छ । तर यसले श्रम व्यवस्थामा यसले असर पर्ने भन्दै आम नागरिक आन्दोलित बनेका हुन् । यसले श्रमिकले पाउने नियमित ज्याला लगायतमा असर पर्ने बताइन्छ ।
दसैं टीका : कुन देशमा कहिले साइत ?,"काठमाडौं : अन्तरराष्ट्रिय पञ्चाङ्ग निर्णय समितिले यस वर्ष विश्वका विभिन्न देशका शहरमा विजयादशमीको टीकाको साइत सार्वजनिक गरेको छ। समितिको बैठकले नेपालको काठमाडौँका लागि कात्तिक १० गते (अक्टोबर २६) बिहान १०:१९ बजेको साइत उत्तम रहेको जनाएको छ। यसैगरी भारतको दिल्लीमा बिहान १०:३५, अमेरिकाका न्युयोर्कमा अक्टोबर २५ (कात्तिक ९ गते) बिहान ११:०५, केन्टुकीमा बिहान ११:०७, टेक्सासमा बिहान ११:५७ र क्यालिफोर्नियामा ११:४५ बजेको साइत दिइएको समितिका अध्यक्ष प्रा डा माधव भट्टराईले बताए। यसैगरी बेलायतको लण्डनका लागि बिहान ११:३९, क्यानडाको टोरन्टोका लागि बिहान ११:४३, पोर्चुगलको लिस्बनका लागि बिहान ११:३७ र फ्रान्सको पेरिसका लागि बिहान ११:४१ बजे विजयादशमीको टीका लगाउनु शुभ रहेको समितिले जनाएको छ। यी शहरमा पनि अक्टोबर २५ तारिखका दिन विजयादशमी पर्व मनाइन्छ। जापानको टोकियोमा अक्टोबर २६ तारिखका दिन बिहान ११:३५, अष्टेलियाको सिड्नीमा बिहान ०९:४३, अष्टेलियाकै मेलबर्न शहरमा बिहान ९:५३ बजे, अष्टेलियाकै ब्रिसबेनमा बिहान ९:५१, मलेसियाको क्वालालम्पुरमा बिहान १०:३५, संयुक्त अरब इमिरेट्सको अबुधाबीमा बिहान १०:४३, कतारको दोहामा बिहान १०:२१, थाइल्याण्डको बैङ्ककमा बिहान १०:३३, दक्षिण कोरियाको सोलमा बिहान १०:२७, इजरायलको तेल अभिभमा बिहान १०:३७, सिङ्गापुरमा बिहान १०:४१, हङकङमा बिहान १०:४९, साउदी अरबमा बिहान १०:२५, न्युजिल्याण्डको वेलिङ्टनमा बिहान १०:१५ बजेको समयमा दसैंको टीका लगाउन उत्तम हुने जनाइएको छ। यी शहरमा पनि अक्टोबर २६ तारिखकै दिन विजयादशमी मनाउनुपर्ने समितिले जनाएको छ। विभिन्न देशमा फैलिएका नेपाली एवं वैदिक सनातन धर्मावलम्बीले दसैंको टीका लगाउन शुभसाइत माग्न थालेपछि समितिले ती देशका स्थानीय समयानुसार शुभ हुने बेलामा साइत दिइएको जनाएको छ। विश्व ज्योति महासङ्घले समिति गठन गरेको हो। नेपाल पञ्चाङ्ग निर्णायक समितिले यसअघि नै नेपालका लागि दसैंका विभिन्न साइत सार्वजनिक गरिसकेको छ। रासस"
भक्तपुरमा कोरोना संक्रमित ३ हजार नजिक,भक्तपुर : भक्तपुरमा कोरोना भाइरस संक्रमितको संख्या तीन हजार नजिक पुगेको छ। बिहीबार एकैदिन एकसय ५९ थपिएपछि भक्तपुरमा संक्रमितको संख्या २ हजार ८ सय ९७ जना पुगेको हो। जसअनुसार एकहजार ६ सय २२ पुरुष र एकहजार २ सय ६५ जना महिला रहेको स्वास्थ्य कार्यालय भक्तपुरले जनाएको हो। स्वास्थ्य मन्त्रालयले बिहीबार भक्तपुरमा ६९ महिला र ६६ पुरुष गरी जम्मा एकसय ३५ जनालाई संक्रमण पुष्टि भएको जनाएको थियो तर भक्तपुरमा एकसय ५९ जना संक्रमितको विवरण प्राप्त भएको कार्यालयका प्रमुख कृष्ण मिजारले जानकारी दिए। उनका अनुसार ८० पुरुष र ७१ महिला गरी एकसय ५१ जनाको ठेगाना प्रस्ट खुले पनि ४४ महिला र पुरुष सम्पर्कविहीन छन्। उनले बिहीबार भक्तपुरका चार नपामध्ये सबैभन्दा बढी मध्यपुर थिमिमा ३० महिला र २४ पुरुष गरी ५४ जना नयाँ संक्रमित थपिएको बताए। मध्यपुर थिमि भक्तपुरमै सबैभन्दा बढी संक्रमित देखापरेको नपा हो। यहाँ बिहीबारसम्म संक्रमितको संख्या एकहजार ६८ पुगेको छ। त्यस्तै बिहीबार थपिएकासँगै मध्यपुर थिमिमा सक्रिय संक्रमितको संख्या ४ सय २६ पुगेको मिजारले जानकारी दिए। उनले मध्यपुर थिमिका ६ सय २६ जना संक्रमित डिस्चार्ज भएको बताए। मध्यपुर थिमिका ११ पुरुष र ५ महिला गरी १६ जना संक्रमितको मृत्यु भइसकेको छ। मध्यपुर थिमिपछि बिहीबार सूर्यविनायक नपामा २७ पुरुष र १८ महिला गरी ४५ जना संक्रमित थपिए। यससँगै यहाँ संक्रमितको संख्या ६ सय ८२ पुगेको छ। बिहीबारसम्म सूर्यविनायकका २ सय ८५ जना संक्रमित डिस्चार्ज भएका छन्। यहाँका ४ पुरुष र २ महिला गरी ६ जनाको कोरोना भाइरस संक्रमणको कारण मृत्यु भएको छ। त्यस्तै बिहीबार भक्तपुर नपामा २२ पुरुष र १६ महिला गरी ३८ जना र चाँगुनारायण नपामा ७७ महिला र पुरुष गरी १४ जना नयाँ संक्रमित थपिएको स्वास्थ्य कार्यालयले जनाएको छ। कार्यालयका अनुसार भक्तपुर नपामा बिहीबारसम्म संक्रमितको संख्या ८ सय १५ पुगेको छ। यहाँ सक्रिय संक्रमितको संख्या भने ३ सय ९७ रहेको छ। यहाँका ४ सय ८ जना संक्रमित डिस्चार्ज भएका छन्। त्यस्तै ७ पुरुष र ३ महिला गरी १० जना भक्तपुरको कोरोना भाइरस संक्रमणका कारण मृत्यु भएको छ। चाँगुनारायण नपामा भने बिहीबारसम्म संक्रमितको संख्या २ सय ९४ पुगेको छ। यहाँका एकसय ६१ जना संक्रमित डिस्चार्ज भएका छन्। बिहीबारसम्म यहाँ एकसय ३२ जना सक्रिय संक्रमित रहेका छन्। चाँगुनारायण नपाका एकजना पुरुषको मात्रै संक्रमणको कारण मृत्यु भएको छ।
"भारतका पूर्वसीबीआई प्रमुखले गरे आत्महत्या, सुसाइड नोटमा यस्तो लेखिएको छ",नयाँदिल्ली : भारतका पूर्वसीबीआई निर्देशक तथा नागाल्याण्डका पूर्व राज्यपाल अश्वनी कुमार आफ्नै निवासमा आत्महत्या गरेको अवस्थामा भेटिएका छन् । उनी पछिल्लो समय सिमलास्थित आफ्नै निवासमा रहँदैआएका थिए । ७० वर्षको उमेरमा उनले जीवनबाट थाकेर यस्तो निर्णय गरेको भन्दै सुसाइड नोट पनि लेखेको भेटिएको छ । घटनास्थलबाट उनको शव प्रहरीले उठाएर गम्भीर रुपमा अनुसन्धान गरेको जनाएको छ । अश्वनी कुमार २००६ देखि २००८ सम्म हिमाञ्चलको प्रहरी महानिर्देशक (डीजीपी) को जिम्मेवारीमा समेत थिए । यस्तै सन् २००८ देखि २०१० मा सीबीआई निर्देशक थिए । २०१३ मा भने उनी नागाल्याण्डका राज्यपाल नियुक्त भएका थिए । २०१४ मा राज्यपालबाट राजीनामा दिएपछि उनी सिमलाको एक निजी विश्वविद्यालयमा भिसी भएर काम गरिराखेका थिए । उनको निवासमा भेटिएको सुसाइड नोटमा उनले जीवनबाट थकित भएर आत्महत्या गरेको उल्लेख छ । यसबारे प्रहरीले थप अनुसन्धान गरिराखेको छ ।
पशुपति क्षेत्र विकास कोषले भत्कायो गोठाटारका टहरा,"काठमाडौं : पशुपति क्षेत्र विकास कोषले गोठाटारस्थित जग्गामा बनेका टहरा भत्काएको छ । कोषका पदाधिकारी, कोषका कर्मचारी, सशस्त्र प्रहरी, नेपाल प्रहरी, कोषका सुरक्षाकर्मीको टोलीले बिहीबार टहरा भत्काएको हो । कोषका कोषाध्यक्ष डा मिलनकुमार थापाले चार टहरा भत्काएर उक्त ठाउँबाट हट्न बाँकीलाई सात दिनको अल्टिमेटम दिएको जानकारी दिए । उनका अनुसार, करिब दुई सय रोपनी जग्गामा विद्यालय, मन्दिर र घरटहरा बनाएका छन् । उनले भने, कोषको गोठाटारस्थित ५३२ रोपनी जग्गामध्ये अतिक्रमण गरी टुक्रा टुक्रा पारेर करिब एक हजार जति प्लटिङ गरेको देखिन्छ । कोषका सदस्यसचिव डा प्रदीप ढकालले एक साताको अल्टिमेटमअनुसार आफैं नहटे सूचना प्रकाशन गर्ने र त्यसपछि पनि नहटे सबै घरटहरा भत्काइने बताए । उनले भने, दोस्रो गुरुयोजनाअनुरुप गोठाटारको उक्त जग्गामा सामाजिक दायित्वअन्तर्गत अस्पताल, विश्वविद्यालय, गौशाला आदि काम गर्ने योजनामा कोष अघि बढेको छ ।"
भूमिका सुब्बाको वनचरी सार्वजनिक (भिडियो),"काठमाडौं : भूमिका सुब्बाको नयाँ गीत वनचरी सार्वजनिक भएको छ। सुब्बाले यसअघि मालिङ्गो सैसै, भूमिका र संगिनी गरेर तीनवटा सोले एल्बम ल्याएकी छिन्। उनका आधादर्जन भन्दा बढी सयुक्त गीति संग्रह सार्वजनिक भएका छन्। बाल्यकालबाटै कलाकारिता क्षेत्रमा लागेकी सुब्बा जनवादी गायिकाको रुपमा फराकिलो परिचय रहेको छ। चर्चित गायिका एलिना चौहानको स्वरमा सजिएको यो गीतमा पछिल्लो समय म्युजिक भिडियोमा सर्वाधिक रुचाइएकी लक्ष्मी वर्देवाले जीवन्त अभिनय गरेकी छिन्। उनलाई आमाको रुपमा अञ्जु देउजाले साथ दिएकी छिन्। साजन राईको संगीत रहेको भिडियोको निर्देशन किरण चाम्लिङ राईले गरेका हुन। बीजू कर्मचार्यले एरेन्ज गरेको यो गीतको भिडियो भूपेन्द्र तुम्बाहाङ्गफेले छायांकन गरेका हुन्।"
"भेरी अस्पतालका लेखा अधिकृतसहित १५ विरुद्ध भ्रष्टाचार मुद्दा, घुस लिनेदिने दुबै परे","काठमाडौं : भेरी अस्पताल नेपालगन्जका लेखा अधिकृत माधव प्रसाद आचार्यसहित १५ जनाविरुद्ध मुद्दा दायर गरिएको छ। अख्तियार दुरुपयोग अनुसन्धान आयोगले कम्प्युटर अपरेटर अरूणराज खनाल, लेखापाल ईन्द्र बहादुर खत्री र सहलेखापाल प्रेमबहादुर खत्रीलाई प्रतिवादी बनाउँदै विशेष अदालतमा मुद्दा दायर गरेको हो । उनीहरुको योजना र मिलेमतोमा आर्थिक वर्ष ०७६०७७ को लागि सेवा प्रदायक फर्म तथा पसलबाट १९ लाख १३ हजार बराबरको नगद र जिन्सी रिसवत एवं कमिशन लिइ भ्रष्टाचार भएको पुष्टि भएपछि मुद्दा दायर गरेको अख्तियारका प्रवक्ता तारानाथ अधिकारीले जानकारी दिए । भेरी अस्पतालकम कम्प्यूटर अपरेटर खनालले विभिन्न फर्म तथा पसलेबाट लिएको कमिशन वापतको रकम र चेकसमेत १६ लाख १३ हजार स्रोत नखुलेको नगद रकमसहित कार्यकक्षमा पक्राउ गरेका थिए । खनालको पक्राउ गरेपछि अनुसन्धान हुँदा लेखा अधिकृत आचार्यसहित १५ जना नै भ्रष्टाचार संलग्न देखिएपछि मुद्दा दायर गरिएको उनले बताए । अस्तपालका चार कर्मचारीविरुद्ध साढे दुई वर्षदेखि चार वर्षको कैद सजाय तथा बरामद नगद १६ लाख १३ हजार ९ सय ७५ , बरामदी मुचुल्का तथा निवेदनसाथ दाखिला भएका १ लाख ६६ हजार ५ सय मूल्यका तीन मोबाइल थान समेत भ्रष्टाचार निवारण ऐन बमोजिम जफत हुन र अपुग बिगो १ लाख ३२ हजार ५९५ रुपैयाँ असुल गरी जफत हुन समेत मागदाबी गरिएको छ । अस्पतालका कर्मचारीलाई घुस कमिसनदेखि ११ वटा फर्म तथा पसलका सञ्चालकविरुद्ध पनि मुद्दा दायर गरिएको छ । अख्तियारले घुस तथा कमिसन दिने नेपाल स्टोर नेपालगञ्जका संचालक व्यवस्थापन साहिद हुसैन हलवाई (२० हजार विगो) , लुम्बिनी स्टेसनरी नेपालगञ्जका संचालकव्यवस्थापन पुर्णिमा भण्डारी (४५ हजार विगो), कमला ईन्टरनेशनल तथा कृष्णा ईन्टरनेशनल नेपालगंजका संचालकर व्यवस्थापन दिपेन्द्र अग्रवाल (३६ हजार विगो), श्री हनुमत स्टेसनरी एण्ड अडरसप्लायर्स नेपालगञ्जका संचालकव्यवस्थापन राजेन्द्र कुमार सोनी ( ९९ हजार ६ सय), ईन्फोसिस बाँके खजुराका संचालकव्यवस्थापन सुदिप रिजाल (६० हजार), रोशनी स्टिल फर्निचर उद्योग नेपालगञ्जका संचालकव्यवस्थापन ईजामुद्दिन खाँ (६० हजार), रुवी ईलेक्ट्रिकल सप्लायर्स नेपालगञ्जका संचालकव्यवस्थापन अब्दुल अली अन्सारी (५६ हजार), अम्बे फर्निसिङ्ग गार्डेन नेपालगञ्ज संचालकव्यवस्थापन पंकज कुमार श्रेष्ठ (६१ हजार), बागेश्वरी विज्ञापन सेवा नेपालगञ्जका संचालकर व्यवस्थापन ज्ञान बहादुर वली ( ९६ हजार),न्यु निजाम स्टोर नेपालगञ्ज संचालकर व्यवस्थापन कमालुद्दिन मुकेरी (१ लाख ६१ हजार ५ सय), ओसियन ईन्टरनेश्नल तथा पश्चिमान्चल डिस्ट्रिब्यूटर नेपालगञ्जका संचालकव्यवस्थापन अबनिश कुमार अग्रवाल (१ लाख १८ हजार ६ सय) विरुद्ध मुद्दा चलाएको छ । उनीहरुविरुद्ध भ्रष्टाचार निवारण ऐन बमोजिम सजाय हुन समेत मागदाबी लिई विशेष अदालत, काठमाडौंमा आरोपपत्र दायर गरिएको छ।"
८० वर्षे जोडीको ३२ वर्ष पुरानो बाबाका ढाबा: हिट भयो यसरी रातारात,"नयाँदिल्ली : कोरोनाभाइरसको महामारीका कारण विश्वका अधिकांश सहरमा मानिसहरु घरभित्रै बस्नु परेको छ । कसैका लागि त यो झण्डै एक वर्षको अवधि आराम गर्ने अवसर पनि भयो होला, तर हरेक दिन कठिन श्रम गरेर साँझबिहानको गुजारा चलाउनेहरुका लागि महामारीविरुद्ध लगाइने लकडाउन अभिसाप बनेको छ । भारतको राजधानी नयाँदिल्लीस्थित मल्भिया नगरमा एक वृद्ध दम्पतीको संघर्षले त्यस्तै देखाउँछ । मल्भिया नगरको हनुमान मन्दिरछेउमै रोड साइडमा ८० वर्षीय वृद्ध र उनकी पत्नीको एउटा सानो चियानास्ताको पसल छ । नाम हो, बाबाका ढावा । जहाँ उनीहरु ग्राहक पर्खँदा पर्खँदै थाकिसके । उनीहरु आफ्नो नियमित आम्दानी घट्दै गएपछि दुखी मात्रै हुँदैनन्, क्यामेराको अगाडि आँशु नै थाम्न सक्दैनन् । हालै एक मिडियाकर्मीले यही वृद्ध जोडीको कठिन संघर्ष र दर्दनाक अवस्था क्यामेरामा कैद गरेका थिए । जुन भिडियो केही घण्टामै भाइरल बनिसकेको छ । उक्त भिडियोकै कारण ती वृद्धलाई सहयोग पनि प्राप्त हुन थालेको छ । भिडियोमा देखाइए अनुसार महामारीसँगै बाबाका ढावा खान आउनेहरुको भीड कम हुँदै पछिल्लो समय त लगभग शुन्य जस्तै भइसकेछ । वृद्धले भिडियोमा पनि देखाएका छन् कि आधा केजी दाल पकाउँदा पनि बिक्री हुन मुस्किल छ । भिडियोमा ती मिडियाकर्मीले भनेका छन्, ती वृद्धले कुनै महँगो होटलमा पकाएको भन्दा पनि राम्रो पनिर र केराउ पकाएका छन् । तर पनि बिक्री हुन गाह्रो छ । मिडियाकर्मीले उनलाई ढाडस दिएका छन् । साथै सहयोगका लागि पनि अपिल गरिदिएका छन् । बसुन्धरा तंखा शर्मा नामको ट्वीटर एकाउन्टबाट शेयर भएको उक्त भिडियो अहिले भाइरल नै बनिसकेको छ । भिडियोका लागि क्याप्सन लेखिएको छ, यो भिडियोले मेरो हृदय भाँचियो, दिल्लीवासीहरु कृपया, कृपया यदी तपाईँलाई मौका मिल्यो भने मल्भिया नगरको बाबाका ढावा खान जानू । यो भिडियो पहिलो पटक एक फेसबुक पेजबाट शेयर भएको थियो । जहाँ उनै ८० वर्षीय जोडी मटर पनिर बेचिरहेको देखाइएको थियो । ट्वीटरमा देखाइएको भिडियोमा वृद्ध जोडी रोइरहेका देखिन्छन् । तर मिडियाकर्मीले उनीहरुलाई सम्झाइरहेका छन् । यस्तै ती वृद्धले १९८८ देखि नियमित यही स्टल राखेर यो काम गर्दैआएको पनि भिडियोमा बताएका छन् । अहिले बाबाका ढाबाको भिडियो १ दशमलब ७ मिलियन पटक हेरिइएको छ । रणदीप हुडा, रभिना टन्डन र सुनिल सेट्टी जस्ता बलिउड सेलिब्रिटीले समेत उक्त भिडियो शेयर गरेका छन् ।"
दोहोरो अङ्कले घट्यो नेप्से,"काठमाडौं : धितोपत्र बजारमा शेयर कारोवार मापक नेप्से परिसूचक आज भने दोहोरो अङ्कले घटेको छ। लगातार उकालो लाग्दै आएको बजारमा आज साताको अन्तिम दिन नेप्से ११३४ बिन्दुले घटेर एक हजार ५८९६३ मा झरेको छ। बुधबार नेप्से उकालो लागेर एक हजार ६०० को बिन्दुमा पुगेको थियो। यस्तै सेन्सेटिभ परिसूचकसमेत आज १६५ ले घटेर ३१४७४ मा झरेको छ। कूल १९३ कम्पनीको एक करोड ११ लाख ६४ हजार ५०६ कित्ता शेयर रु दुई अर्ब ९० करोड ५० लाख ५७ हजार ९६६ मूल्यमा खरिद बिक्री भए। कारोवार भएका कूल १२ उपसमूहमध्ये आज तीन उपसमूहको शेयर उकालो लाग्दा नौ उपसमूहको शेयर भने ओरालो लागेको छ। वित्त ३१७२, लघुवित्त ०८५ र सामूहिक लगानी कोष ००२ बिन्दुले उकालो लागेको छ। यस्तै बैंकिङ ८१७, व्यापार २३७, होटल ३१०४, विकास बैंक २०ं९९, जलविद्युत् ४४५७, निर्जिवन बीमा ७४३१, उत्पादन १३३५, अन्य ५९२ र जीवन बीमा २४१६ बिन्दुले घटेको छ। कारोवारका आधारमा आज अरुण काबेली पावर नै शीर्ष स्थानमा रहेको छ। सो कम्पनीनको रु १२ करोड ४१ लाख ८० हजार ४५३ बराबरको कारोवार भएको छ। यस्तै नेशनल हाइड्रोपावर रु १० करोड ३७ लाख तीन हजार २४१, सानिमा माई हाइड्रोपावर रु आठ करोड ९७ लाख नौ हजार २८, कुमारी बैंक रु आठ करोड ६० लाख ६७ हजार ५०१, अरुण भ्याली हाइड्रोपावर रु सात करोड १८ लाख १८ हजार ४३०, हिमाल दोलखा हाइड्रोपावर रु छ करोड ९९ लाख १८ हजार ७७ र शिवम् सिमेन्ट रु छ करोड ८७ लाख ६१ हजार ४०६ बराबरको कारोवार भई शीर्ष स्थानमा रहे। मल्टीपर्पोज फिनान्स कम्पनी १०, कर्णाली डेभलपमेन्ट बैंक ९७९, समृद्धि फाइनान्स ९७२, गुर्खाज फाइनान्स ९४०, ग्रिन डेभलपमेन्ट बैंक ८९७, रिलायन्स फाइनान्स ८८२, गुह्यश्वरी फाइनान्स ८८२ र बेस्ट फाइनान्सका लगानीकर्ताले ८७० प्रतिशतले कमाए। त्यस्तै सिनर्जी पावर ७०८, पाँचथर पावर ६८६, लिवर्टी इनर्जी ६७५, पाँचथर पावर कम्पनी ६५५, अरुण काबेली पावर ६३७ र अपि पावर कम्पनीका लगानीकर्ताले ५८८ प्रतिशतले गुमाए। रासस"
दरबार गुमाएकी रानी,"बिहानै मोबाइल बज्यो। इलाका संरक्षण कार्यालय ल्वाङका कर्मचारी साथी शिव देवकोटा रहेछन्, जसको घर लुम्लेमा पथ्र्यो। फेसबुकमा सर्पको फोटो पठाएको छु, हेर्नुस्त, उनले भने। झटपट हेरेँ, अनि सोधेँ कहाँ भेटियो ? उनले भने, राजगोमन होइन र ? जलजलामा करिब एक हप्ताबाट बसिराखेको छ रे। मैलै सर्प राजगोमन हो, कस्तो घाइते जस्तो देखिन्छ भनेँ। उनले दिएको जानकारी संरक्षण क्षेत्र व्यवस्थापन समिति लुम्लेका सदस्य चुडामणि देवकोटालाई दिएर अवस्था बुझ्नुस् भने। फोन आयो यहाँ घरको आँगनमा घाम ताप्न निस्कन्छ दिउँसो दिउँसो। उद्घार गर्ने आउन पर्यो। मैले सर्प संरक्षण समाज, फ्रेण्ड्स अफ नेचरका साथीहरुलाई भनेँ। केशवराज सपकोटा दाई र सागर पाण्डे भाई भएर जाने तयारी गरियो। पोखरामा हलुका वर्षा भइरहेको थियो। फोन गरेर सोध्दा लुम्लेमा पानी नपरेको जानकारी पाइयो। कोरोनाले गर्दा निषेधाज्ञा जारी भएको थियो र सवारी लिएर हिड्न हामीसँग पास थिएन। मैले डिभिजन वन कार्यालय, कास्कीमा खवर गरेँ। डिभिजनल वन अधिकृत रामकाजी श्रेष्ठले हुन्छ जानुस् भन्नुभो। एकछिनमा अन्नपूर्ण गाउँपालिका अध्यक्षले फोन गरेर तुरुन्त आउनुस्, मैले प्रहरीलाई खबर गरेको छु भन्नुभो। मैलै मेरो कार्यालय प्रमुखलाई जानकारी गराएँ र केशव, सागर, दीपक र म बाइकमा लुम्लेतिर हिड्यौं। चरीझै गुँड यो गोमन उद्घार गर्न जानुभन्दा करिब एक महिना पहिले लुम्लेको ढावा भन्ने ठाउँमा एउटा पोथी राजगोमनले गुँड बनाई बसेका खबर हामीलाई आएको थियो। प्रजननको याममा फुल पार्न राजगोमनले चरीले जसरी नै गुँड बनाउँछ। ओथारो बस्छ। करिब ३५ वर्षअघि कास्कीको नौडाँडास्थित बाँझोगुराँसको जंगलमा राजगोमनको गुँड भेटिएको थियो, नेपालमा राजगोमन पाइएको पुष्टि गर्ने त्यो पहिलो घटना थियो। त्यसपछि झन्डै तीन दशक न त्यस्ता गुँड फेला परेको खबर आयो, न कुनै अध्ययनमा भेटिन्छ। हालसम्म मुलुकका ३८ जिल्लामा राजगोमन पाइएको रेकर्ड भएको छ। सर्प देख्यो की मारिहाल्ने संस्कारका कारण यी सरिसृपको अस्तित्व संकटमा त छँदैछ, गोमनका प्रजातिमाथिको संकट अरुभन्दा पनि बढी छ। हिजोआज बस्ती आसपास सर्प देखियो भने खबर पाएसम्म उद्धारकर्मी पुग्छन् र त्यसलाई सुरक्षित स्थानमा लगेर छाड्छन्। तैपनि उद्धारकर्मी नबोलाउने, देख्यो की मारिहाल्ने हाम्रो आमप्रवृत्तिमा सुधार आइसकेको छैन। सर्पदंशका अधिकांश घटनामा मान्छेलाई देख्तैमा सर्प अचानक आएर ठुँगेको नभइ उसको प्रतिरक्षात्मक व्यवहारको सिकार भएका हुन्छन्। सर्पको विषयको असर हटाउन प्रयोग हुने खोपमा पनि विषकै मात्रा हुन्छ। हामी त्यसको विकासमा धेरै पछि छौं। ५ वर्षदेखि राजगोमनको गुँड पाल्पा, स्याङ्जा, कास्की, मकवानपुर, लमजुङ, दोलखा, पर्वत र काठमाडौं लगायत जिल्लामा फेला परेका छन्। वन विज्ञान क्याक्पस पोखरामा अध्यरत विद्यमान थापाले आफुना साथी राजन लामिछानेसँग चिनजान गराइदिए, जसले एउटा राजगोमनलाई बचाएका थिए। ढुंगाखानीमा काम गर्ने केटाहरूले गुँड आधै भत्काएका थिए, सर्पलाई ढुंगा हान्दै गरेको देखेर लामिछानेले जोगाएका थिए। हामी लुम्ले पुग्यौं। गुँडमा रानी बसिराखेको देख्यौं। गुँड अलिकति भत्किएको थियो। हामीले स्थानीयलाई सम्झायौं र यो दुर्लभ सर्पलाई जोगाउनु पर्छ। गाउँपालिका अध्यक्ष युवराज कुँवर सकारात्मक सुनिए। पहिलो दिन हेर्ने र वरपरका बासिन्दालाई सम्झाउने काम गरियो। दोस्रो दिन दुई साइटबाट गुँडलाई मान्छेबाट जोगाउन तारजाली लगाएर छाडियो। त्यसैदिन त्यही नजिकै ढुंगाखानीमा काम गर्नेहरुले सर्पको गुँह हटाउनुपर्छ पनि भनेका थिए। कालीनाग र दुर्लभ भनेर बुझापछि संरक्षण गर्ने विषयको उनीहरूले विरोध गरेनन्। यो सर्प महादेवको घाँटीमा रहेको विश्वास गरिन्छ। कालीनाग भनिएको राजगोमनलाई हो। सर्प र गुँडका गतिविधि हेर्न त्यहाँ हामीले एउटा क्यामरा ट्रयाप पनि राख्यौं। १० दिनपछि राजन भाईको फोन आयो गुँड भत्काइदिएको छ। पोखराबाट मोटरसाइकलमा एक घण्टा, अनि आधा घण्टा हिड्नै पर्ने ठाउँमा हामी भोलिपल्ट हेर्न गयौं। गुँड पुरै भत्किएको थियो, अण्डाहरु केही बाहिरपट्टी भएको देखियो । केही अण्डा सडिसकेका थिए। हामीले तुरुन्त गाउँपालिका अध्यक्ष र वडाअध्यक्षलाई खबर गर्यौं। केही उछृङ्खलहरूले यस्तो बदमासी गरेका थिए। गुँड भत्काइए पनि सर्प त्यहीँ थियो। घटनाको तीन दिनपछि रानीले गुँह छाडिछे। नरमाइलो मानेर हामी फर्कियौं। घरआँगनमात्रै होइन जहाँ सर्प देखिए पनि मान्छेलाई जोखिम हुने खबर पाएसम्म उद्धारकर्मी पुग्छन् र सुरक्षित स्थानमा लगेर छाड्छन्। तर उद्धारकर्मी नबोलाउने, मारिहाल्ने प्रवृत्ति हटेको छैन। घाइते रानीको उद्धार लुम्लेको जलजलामा करिब एक सातादेखि राजगोमन बसिराखेको खबर आएको थियो। त्यसलाई उद्धार गरेर सुरक्षित ठाउँमा लगेर छाड्नपर्ने थियो। हामी पग्नुभन्दा १० मिनेटअघि एउटा आँगनको प्वालमा छिरेको रहेछ। त्यही प्वालमा एक हप्ताबाटै बसेको र दिउँसो घाम ताप्न निस्कने गरेको हामीले खबर पाएका थियौं। घरवेटी दिदीले बच्चाहरु साना छन्, सर्पसँग डराएर पर लगेर छाडिदिन गुहार लगाउनु भएको रहेछ। त्यसो गर्दा खबर हामीसम्म आइपुगेको थियो। मैले त्यसलाई राख्ने पाइप खोजेर झोला कुनामा मिलाएर राखेँ र केशव दाइ र सागर भाइले सर्प खोज्न थाले। सजिलै भेटियो। प्रतिकार गरेन। गर्न सक्ने क्षमताको भए पो गर्नु। समातेर हेर्दा हामी भावुक भयौं। किनकि त्यो एकदमै घाइते थियो। फन फिजाउँने भागको छाला नै थिएन र घाँटीमा रहेको घाउ कुहिएको गन्ध आएको थियो। मैले जीवन धेरै राजगोमन देखे तर यति धेरै घाइते देखेको थिइँन। सर्प देख्यो की मारिहाल्ने जमातको काम थियो यस्तो। कसैगरि बाँचेको त थियो तर धेरै दिन बाँच्ला जस्तो थिएन। सर्पले मान्छेलाई खोजी खोजी टोक्दैन। र, मान्छे भएका ठाउँमा सितिमिति बस्दैन पनि। आक्कलझुक्कल हामीले कुनै हानि पुर्याएको जस्तो लाग्दा सर्पले प्रतिकार गर्छ। त्यस्ता बेला हाम्रा लागि जोखिम हुन्। अन्यथा देखे पनि नचलाउने हो भने सर्प आफ्नै बाटो लाग्छ। उसलाई प्रकृतिले आफ्नै पाराको जीवन शैली दिएको छ। सर्पहरूमध्ये गुँड बनाएर बस्ने राजगोमले मात्रै हो। हामीले सर्प झटपट बोकेर हिडेनौ। त्यसको उद्धारपछि समुदायलाई राजगोमन र यसको विशेषताबारे बतायौं। भेटिए नमार्नुस्, आफ्नो बाटो जान दिनुस्। सर्प वरपर भएका कारण जोखिम हुन सक्ने लाग्यो भने हामीलाई गर्नुस् भनेर सम्झायौं। उद्धार गरिएको घाइते राजगोमन। तस्बिर : ऋषि बराल सारमा करिब ३५०० प्रजातिका सर्प पाइन्छ। नेपालमा ८३ प्रजाति हालसम्म पाइएका छन्। नेपालमा पाइएकामध्ये १७ प्रजाति विषालु छन्। अरु विषालु छैनन्। सर्पले मुखमा भएको विशेष खाले ग्रन्थीबाट रस निकाल्छ, जसले आहारलाई लट्याउने, मार्ने र पाचन गर्नमा मद्दत पुर्याउँछ। पोखरामा बेगनास ताल नजिकै लेखनाथको पचभैया प्राणी उद्धार केन्द्र छ। हिजोआज हामी पोखरेली उद्धारकर्मीले वन्य पशुपन्छीसँगै विभिन्न जीव भेटियो भने ल्याएर छाड्ने गरेका छौं।त्यो राजगोमन पनि यहीँ ल्यायौं। केन्द्रका व्यवस्थापन प्रमुख विनय अधिकारीले सहजीकरण गरे। तर, हाम्रा लागि यहाँ पनि अर्को झमेला पर्खाइमा थियो। एक हुल युवाहरू त्यस्तो विषालु सर्प पचभैयामा राख्न पाइँदैन भन्दै आए। हामीले उपचारपछि सुरक्षित ठाउँमा लगेर छाड्छौं भनेर सम्झाउनको सास्ती भयो। सर्पको घाउ नै देखाइदिँदब उनीहरूले ल उपचार गर्नुस्, हामी पनि हेर्छौ भने। हामीले स्लाइन पानी र बेटाडिनको सोलुसन बनाएर कपासले सर्पको घाउ सफा गरिदियौ। घाउ निकै थियो, सफा गर्न पनि समय लाग्यो। उद्धार केन्द्रका भेटेनेरीयनले भोलि विहान आएर हेर्न कुरा भयो। सर्पलाई केजमा राखेर हामी निस्कियौ। बाटोमा प्रहरीले पनि सोधपुछ गर्यो। भोलिपल्ट विहान ७ बजे फोन आयो। हामीले उद्धार गरेर ल्याएको राजगोमन मरेछ। उद्धार गरेर बचाउने प्रयोस गरेका थियों, सफल भएन भनेर दुःख लाग्यो। (बराल अन्नपूर्ण संरक्षण क्षेत्र आयोजनाका कार्यक्रम अधिकृत हुन्)"
शिक्षा मन्त्रालयमा सरकारी टोली र डा केसीका प्रतिनिधिबीच वार्ता सुरु,"काठमाडौं : २५ दिनदेखि अनशनमा रहेका प्राडा गोविन्द केसीसँग आजबाट सरकारले औपचारिक वार्ता सुरु गरेको छ। डा केसीका सहयोगी प्रितम सुवेदीका अनुसार साढे १० बजेबाट शिक्षा मन्त्रालयमा वार्ताका सुरु भएको हो । बुधबार सरकारले गठन गरेको वार्ता टोली र डा गोविन्द केसीका प्रतिनिधिबीच पहिलो पटक औपचारिक वार्ता सुरु भएको छ । बुधबार सरकारले शिक्षा, विज्ञान तथा प्रविधि मन्त्रालयका सचिव गोपीनाथ मैनालीको नेतृत्वमा तीन सदस्यीय समिति गठन गरेको थियो। समितिमा स्वास्थ्य तथा जनसंख्या मन्त्रालयका सहसचिव डा गुणराज लोहनी र चिकित्सा शिक्षा आयोगका निर्देशक दिलिप शर्मा सदस्य छन्। सरकारले वार्ता टोली गठन गरे लगत्तै डा केसीको तर्फबाट वार्ता गर्न चार सदस्यीय समिति गठन भएको छ। केसीको तर्फबाट डा जीवन क्षेत्रीको संयोजकत्वमा चार सदस्यीय वार्ता टोली गठन भएको हो। डा केसी वार्ता टोलीको सदस्यमा डा अंजनीकुमार झा, डा लोचन कार्की र ओमप्रकाश अर्याल सदस्य छन्। भदौ २९ गते जुम्लाको एक धर्मशालाबाट १९ औं अनशन सुरु गरेका केसीलाई असोज ५ गते नेपालगञ्ज ल्याइएको थियो। स्वास्थ्य अवस्था गम्भीर बनेको भन्दै नेपालगञ्जबाट हेलिकप्टरमा असोज ६ गते काठमाडौं ल्याइएपछि उनी त्रिवि शिक्षण अस्पतालमा अनशनरत छन्। अनशनको २४ औं दिनमा डा केसीसँग वार्ता गर्न सरकारले बनायो समिति डा केसीको तर्फबाट वार्ता गर्न डा क्षेत्रीको संयोजकत्वमा समिति गठन डा केसीका मागमा अब वार्ता : गोपीनाथ मैनाली र जीवन क्षेत्री संयोजकत्वमा समिति गठन सरकारी टोली र डा केसीका प्रतिनिधिबीच साढे १० बजे वार्ता"
अर्घाखाँची अस्पतालका १४ स्वास्थ्यकर्मीसहित २२ जनामा संक्रमण,"सन्धिखर्क : अर्घाखाँची जिल्ला अस्पतालका १४ जना स्वास्थ्यकर्मीसहित २२ जनामा कोरोना संक्रमण पुष्टि भएको छ। प्रादेशिक जनस्वास्थ्य प्रयोगशाला भैरहवामा स्वाब पठाइएकोमा पाँच जना चिकित्सक, ९ जना स्वास्थ्यकर्मी र ८ जना समुदायस्तरका गरी २२ जनामा कोरोना संक्रमण पुष्टि भएको जिल्ला अस्पताल अर्घाखाँचीका प्रमुख डाक्टर कपिल गौत्मले बताए। डाक्टर जगदिश शर्मा सहितका स्वास्थ्यकर्मीमा कोरोना देखिएपछि अर्घाखाँची अस्पताल भित्रका चिकित्सक र स्वास्थ्यकर्मीको स्वाब संकलन गरिएको थियो। स्वास्थ्यकर्मीमा कोरोना देखिएपछि जिल्ला अस्पतालबाट प्रदान हुने अत्यावश्यक र प्रसुती सेवा बाहेकका सम्पूर्ण सेवा सोमबारदेखि बन्द गरिएको छ। आज थपिएकासँगै जिल्लामा हालसम्म कोरोना संक्रमितको संख्या ४ सय ६२ पुगेको जिल्ला स्वास्थ्य कार्यलयका जनस्वास्थ्य निरीक्षक गणेशराज पौडेलले बताए। जिल्लाका समुदाय स्तरमा घुलमिल गर्नेहरुलाई कोरोना संक्रमण देखिएको छ। ४ दिनअघि राष्ट्रिय सभा सदस्य चन्द्रबहादुर खड्का, नेपाली कांग्रेस जिल्ला उपसभापति शान्ता भण्डारी, प्रहरी नायब उपरीक्षक माधवप्रसाद बुढाथोकी, रामबाण दल गुल्मका गुल्मपती अशोककुमार थापा क्षेत्री, सहायक प्रमुख जिल्ला अधिकारी बिक्रम थापा, रेडक्रस शाखाका जिल्ला सभापति कुशल भुसाल, अर्घाखाँची अस्पतालका डा जगदीश शर्मा लगायतका व्यक्तिमा कोरोना देखिएपछि होम आइसोलेसनमा बसेका छन्। एक हप्ताअघि कोरोना देखिएपछि प्रमुख जिल्ला अधिकारी विष्णुप्रसाद पौडेल, र सहायक प्रमुख जिल्ला अधिकारी बिक्रम थापा पनि आइसोलेसनमा छन्। कोरोनाका कारण अर्घाखाँचीमा ३ जनाको मृत्यु भएको छ।"
प्रदेश १ : साढे तीन महिनामा १२० वटा बलात्कारका उजूरी !,विराटनगर : चालु आर्थिक वर्षको साढे तीन महिनामा एक सय २० वटा बलात्कारका घटना प्रहरीमा दर्ता भएका छन् । चालु आर्थिक वर्षको साउनदेखि असोज १८ गतेसम्ममा १ नम्बर प्रदेशमा १ सय २० वटा बलात्कारका घटना प्रहरीमा दर्ता भएको १ नम्बर प्रदेश प्रहरी कार्यालय विराटनगरले जनाएको छ । १ नम्बर प्रदेशमा आर्थिक वर्ष ०७५०७६ मा ५ सय ५५ वटा बलात्कारका घटना दर्ता भएका थिए । आर्थिक वर्ष ०७६७७ मा ४ सय ८८ वटा मुद्दा प्रहरीमा दर्ता भएका थिए । बलात्कारका घटनाको विवरण हेर्दा कतिपय बालिका आफन्तबाटै बलात्कृत भएको देखिन्छ । खासगरी मादक पदार्थ सेवन गर्ने र लागू औषधका अम्मलीबाट नै बढी बलात्कार भएको देखिन्छ । बलात्कारीलाई कानुनी कारवाही गर्नु भन्दा समाजले त्यस्ता व्यक्तिलाई जोगाउन खोजेकाले पनि बलात्कारीको मनोबल बढ्ने गरेको पाइएको छ । सामाजिक सञ्जालको प्रयोगसँगै युवायुवतीले यौनजन्य कुरामा बढी चासो राख्ने गरेकाले बलात्कारका घटना बढ्दै गरेको प्रहरीको ठहर छ । मोरङका प्रहरी उपरीक्षक सन्तोष खड्का सामाजिक सञ्जालको प्रयोगसँगै किशोरकिशोरीमा प्रेम प्रस्ताव राख्ने र त्यसबाट यौन सन्तुष्टि मेटाउन खोज्ने गरेकाले पनि बलात्कारका घटना बढेका छन् ।
बर्दघाट नगरपालिकाको आफ्नै निशान छाप,"परासी : पश्चिम नवलपरासीको बर्दघाट नगरपालिकाले आफ्नै निशान छाप बनाएर प्रयोगमा ल्याएको छ। नगरपालिकाले लेटरप्याड र अन्य प्रयोजनमा नेपाल सरकारको छापसँगै आफ्नो छाप प्रयोगमा ल्याउने गरिएको छ। नगरपालिकाकाको छुट्टै पहिचानका लागि आफ्नै निशान छाप बनाएर प्रयोगमा ल्याइएको नगर प्रमुख धीरज शर्मा बस्यालले बताए। निशान छापमा नगर क्षेत्रमा रहेका धार्मिक, पर्यटन तथा भौगोलिक क्षेत्रको पहिचान समावेश गरिएको छ। ३ नगरपालिका र ४ गाउँपालिका रहेको जिल्लामा छुट्टै निशान छाप बनाएर प्रयोगमा ल्याउने यो पहिलो स्थानीय तह हो। छापको बनावटमा पहेलो र सेतो गोलाकार घेराभित्रको दुईतर्फ धानका बाला छन्। लुम्बिनी प्रदेश बुद्धभूमि पनि रहेकाले शान्तिको प्रतिकका रुपमा पहेलो र सेतो रङ प्रयोग गरिएको नगर प्रमुख बस्यालले बताए। त्यसैगरी भौगोलिक रुपमा नगरपालिकामा रहेको चुरे पहाडलाई चिनाउने संसारकोट मन्दिर, समथर भूमि तराईलाई चिनाउने हरियो रङ र त्यसमाथि नेपालको झण्डा अंकित छ। छापको सबैभन्दा तल बुद्धकालीन तालका रुपमा रहेको बुद्ध मंगल ताल चिनाउने कमलको फूल राखिएको छ। निशान छाप स्थानीय कलाकार सुशिल न्यौपाने सौरभले बनाएका हुन्।"
साझा पार्टीको केन्द्रीय समिति पुनर्गठन : थपिए ३७ केन्द्रीय सदस्य,"काठमाडौं : रवीन्द्र मिश्र संयोजक रहेको साझा पार्टीले केन्द्रीय समिति पुनर्गठन गरेको छ। बिहीबार सातै प्रदेश तथा साझा युवा संगठनबाट ३७ जना थप गरेर केन्द्रीय समितिलाई ६५ सदस्यीय बनाएको हो। गत फागुनमा लुम्बिनीमा भएको राष्ट्रिय भेलाको निर्णय अनुसार पार्टीको केन्द्रीय समिति पुनर्गठन भएको संयोजक मिश्रले जानकारी दिए। आफ्नो राजनीतिक तथा संगठनात्मक गतिविधिलाई अझ व्यापक र विस्तारित गर्दै पार्टी निर्माणको अभियानलाई सुदृढ गर्न केन्द्रीय समिति पुनर्गठन गरिएको हो, संयोजक मिश्रले भने, यो पुनर्गठनसँगै साझा पार्टी आफ्ना राजनीतिक मुद्दा र विचार बोकेर देशभरी नै विश्वासिलो विकल्पका रूपमा जनता माझ जानेछ। नयाँ जोडिएका ३७ केन्द्रीय सदस्यमा १० जना महिला रहेका छन्। बिहीबार केन्दीय सदस्य बनेका ३७ नेता महेन्द्र थापा, अमलेश कर्ण, धनपति महतो, सुमनकुमार मिश्रा, दिव्येश गिरी, मुरली मनोहर मिश्र, अनुपा श्रेष्ठ, पुष्पा सापकोटा, सुरज प्रधान, प्रदिप थापा, भुपेन्द्र बस्नेत, अमृत पुडासैनी, दीपक पौडेल, हरि प्रसाद गौतम, अर्जुन प्रसाद खनाल, नवराज थापा, हरिकृष्ण अधिकारी, इन्दिरा वाग्ले शर्मा, मधुसुदन केसी, केशवबहादुर मल्ल, सुशील राज देवकोटा, घनश्याम विश्वकर्मा, पवन मल्ल, संगीता श्रेष्ठ, लक्ष्मी शाही, दुज्जी चौधरी, घनबहादुर शाह, सरोज गौतम, प्रकाश आचार्य, पवित्र थापा, सस्मित पोखरेल, संजय बराल, आशिष रेग्मी, दिपक उप्रेती, विणा शाह, शारदा रिजाल र लक्ष्मी घिमिरे।"
कोरोनाले थला परेका पर्यटन व्यवसायी स्याउ व्यापारमा (फोटो फिचर),"जोमसोम : मुस्ताङमा दशैतिहार जस्ता महत्वपूर्ण चाडपर्व नजिकिदै गर्दा यतिखेर यहाँका कृषकले उत्पादन गरेका कृषि उपज पोखराकाठमान्डौं लगायतका सहरमा बजारिकणका लागि निर्यात हुने क्रम सुरु भइसकेको छ। ल्लाको घरपझोङ ,थासाङ र वारागुङ मुक्तिक्षेत्रमा स्थानीयको बगैँचामा धमाधम बोटबाट स्याउ टिप्ने चटारो चलेको छ। सरकारले हवाई तथा लामो दुरीको यातायात खुल्ला गरेसँगै मुस्ताङमा कोरोना भित्रिने होकी भन्ने चिन्ता मुस्ताङीलाई थपिएको छ। कोरोना माहामारीमा सकेसम्म जिल्ला बाहिरका मानिसहरु जिल्ला प्रवेश नहोस् र यहाँको उत्पादन स्थानीयलेनै बजारसम्म पूर्याउने उद्देश्य मुस्ताङीको छ। तर कोरोना कहरकै कारण यहाँ उत्पादित कृषि उपजको बजारिकण गर्नुपर्ने बाध्यता पनि छ। मुस्ताङको घरपझोङ र थासाङमा स्थानीय तथा जिल्ला बाहिरका व्यापारीले धमाधम कृषकको स्याउ बगैँचाबाट खरिद गरी बजार पूर्याउने काम गरिरहेका छन्। मुस्ताङको वारागुङ मुक्तिक्षेत्र गापा भित्रको ५ वटै वडाहरुमा स्थानीय कृषकले फलाएका स्याउ गैर जिल्लाका व्यापारीले नभई स्थानीयबाटै स्याउ खरिद गर्नुपर्ने मान्यतासहित यसपटक मुक्तिनाथका केही पर्यटन व्यवसायी स्याउको व्यापार व्यवसायमा लागिपरेको पाइएको छ। कोरोना कहरकै कारण प्रसिद्ध धार्मिक स्थल मुक्तिनाथ रानीपौवामा लामो समयदेखि होटल व्यवसाय संञ्चालन गर्दै आइरहेका स्थानीय पर्यटन व्यवसायी सुरज गुरुङसहितको टोलीले वारागुङ मुक्तिक्षेत्रमा कृषकको बगैँचामै पुगेर स्याउ संकलन गर्ने कार्यमा जुटेको पाइएको हो। झन्डै ७ महिना लामो कोरोना कहर तथा लकडाउनले आयआर्जन विहिन बनेका मुक्तिनाथका पर्यटन व्यवसायीले समयको सदुपयोगसहित आन्तरिक स्याउ व्यापार कर्ममा लागेका हुन्। पर्यटन व्यवसायी सुरज गरुङसहित ७ जनाको टोली स्याउ बजारिकण गर्न यतिखेर व्यस्त छन्। समूहका २ जनाले काठमाडौंमा स्याउ बिक्री गर्ने व्यवस्थापन खटेका छन् भने बाँकी टोलीले गापाको लुप्रा,कागबेनी,धाकार्जुङ ,खिङ्गा ,झोङ र छुसाङ लगायतका गाउमा स्याउ संकलन गरेका छन्। पर्यटन व्यवसायी सुरज गुरुङले कोरोना कहरका कारण यसपटक स्याउ संकलनकार्यमा जुटेको बताए। जिल्ला बाहिरका व्यापारीले विगत वर्षहरुमा कृषकको उत्पादन न्युन मुल्यमा खरिद गरेको तर स्थानीयको तर्फबाट आफुहरुलेनै स्याउ संकलन गर्दा किसानले स्याउको सुहाउँदो मुल्य पाएको पर्यटन व्यवसायी सुरज गुरुङको भनाई छ। कुनै पनि व्यक्ति र व्यवसायले यो गर्न हुने र त्यो गर्न नहुने भन्ने छैन उनले भने हिम्मत लगनशिलता भएमा जुनसुकै कर्म गर्न सकिन्छ। कोरोनाले थला परेका हामी जस्ता व्यवसायीलाई यसकार्यले पक्कै यसले राहत पूर्याउला। स्थानीय युवायुवतीलाई अल्पकालिन स्याउ टिप्ने रोजगारी दिएका छौं ,यसले गर्दा जिल्ला बाहिरका स्याउ टिप्ने मजदुर आउन पाएका छैनन्',उनले भने स्याउ संकलनमा लाग्दा समयको सदुपयोगसँगै व्यवसायिक अनुभव पनि बढ्ने छ। अब बर्सेनि पर्यटनसँगै स्याउको व्यापारलाई पनि निरन्तरता दिने सोच छ। पर्यटन व्वसायी सुरज गुरुङले स्थानीयले नै स्याउ तथा कृषि उपजको व्यवसाय गर्दा जिल्लाको लगानी प्रतिफल जिल्लालाई नै आम्दानी हुने बताए। पर्यटन व्यवसायी गुरुङसहितको टोलीले १ सय ५० टन स्याउ संकलन गरी बजार पठाउने तयारी गरेको छ। उनले भने ,हामीले स्थानीय कृषक र क्लबहरु सँग सहकार्य गरेका छौं , हालसम्म १ सय टन स्याउ जम्मा भएको छ,जसमा ३ ट्रक स्याउ बजार पुगिसक्यो। यस्तै वारागुङ मुक्तिक्षेत्र गाउँपालिका३ स्थित छुसाङमा नरसिंह युवक्लवले स्याउ संकलनमा सहजीकरण गरेको छ। स्थानीय व्यवसायीलाई स्याउ बिक्री गर्न दिने किसानको बगैँचाको मुल्यमा एकरुपता कायम गर्न क्लबले समन्वय गरेको क्लवका पूर्वअध्यक्ष चन्द्र गुरुङले जानकारी दिए। उनले कोराना कहरले बेरोजगार जस्तै बनेका युवालाई स्याउ टिप्ने काम दिएको र यसले कोरोना जोखिम न्युनिकरण गर्न योगदान दिएको बताए। उनका अनुसार छुसाङमा करिब ३५ घरधुरीको स्याउ क्लबले संकलन गरी स्थानीय व्यवसायीलाई जिम्मा लगाउने काम भइरहेको उल्लेख गरे।"
फेरि बस्नेगरी सरकारी टोली र डा केसी प्रतिनिधिको वार्ता स्थगित,"काठमाडौं : २५ दिनदेखि अनशनमा रहेका प्राडा गोविन्द केसीका मागका सम्बन्धमा सरकारी वार्ता टोली र केसीका प्रतिनिधिबीचको वार्ता केही समयका लागि स्थगित भएको छ। करिब साढे चार घण्टादेखि चलेको वार्ता दिउँसो ३ बजे केही समयका लागि स्थगित भएको डा केसीका सहयोगी प्रितम सुवेदीले जानकारी दिए। केसी अनशन बसेको २४ दिनमा वार्ता टोली गठन गरेर २५ औं दिनमा सरकारले औपचारिक वार्ता सुरु गरेको हो। बुधबार सरकारले गठन गरेको वार्ता टोली र डा केसीका प्रतिनिधिबीच साढे चार घण्टा वार्ता भएको हो। बुधबार सरकारले शिक्षा, विज्ञान तथा प्रविधि मन्त्रालयका सचिव गोपीनाथ मैनालीको नेतृत्वमा तीन सदस्यीय समिति गठन गरेको थियो। समितिमा स्वास्थ्य तथा जनसंख्या मन्त्रालयका सहसचिव डा गुणराज लोहनी र चिकित्सा शिक्षा आयोगका निर्देशक दिलिप शर्मा सदस्य छन्। सरकारले वार्ता टोली गठन गरे लगत्तै केसीको तर्फबाट डा जीवन क्षेत्रीको संयोजकत्वमा चार सदस्यीय वार्ता टोली गठन भएको थियो।डा केसी वार्ता टोलीको सदस्यमा डा अंजनीकुमार झा, डा लोचन कार्की र ओमप्रकाश अर्याल सदस्य छन्। वार्ता सकारात्मक साढे चार घण्टा लामो वार्ता सकारात्मक भएको छ। दुवै पक्षले चाँडोभन्दा चाँडो सहमति गरेर डा केसीको अनशन तोडाउने गरी सहमति खोज्ने प्रयास गरेका छन्। अहिलेलाई वार्ता सकारात्मक छ, केसीका सहयोगी सुवेदीले भने, आज साढे चार बजे पुनः बस्नेगरी अहिलेलाई वार्ता स्थगित भएको हो। सरकारी वार्ता टोलीका संयोजक शिक्षा सचिव मैनाली दक्षिण एसियाली क्षेत्रीय सहयोग संगठन (सार्क)का शिक्षामन्त्रीको भर्चुअल बैठकमा सहभागी हुनुपर्ने भएकाले केही समयका लागि वार्ता स्थिगित भएको हो । अनशनको २४ औं दिनमा डा केसीसँग वार्ता गर्न सरकारले बनायो समिति डा केसीको तर्फबाट वार्ता गर्न डा क्षेत्रीको संयोजकत्वमा समिति गठन डा केसीका मागमा अब वार्ता : गोपीनाथ मैनाली र जीवन क्षेत्री संयोजकत्वमा समिति गठन सरकारी टोली र डा केसीका प्रतिनिधिबीच साढे १० बजे वार्ता शिक्षा मन्त्रालयमा सरकारी टोली र डा केसीका प्रतिनिधिबीच वार्ता सुरु अर्घाखाँची अस्पतालका १४ स्वास्थ्यकर्मीसहित २२ जनामा संक्रमण भदौ २९ गते जुम्लाको एक धर्मशालाबाट १९ औं अनशन सुरु गरेका केसीलाई असोज ५ गते नेपालगञ्ज ल्याइएको थियो। स्वास्थ्य अवस्था गम्भीर बनेको भन्दै नेपालगञ्जबाट हेलिकप्टरमा असोज ६ गते काठमाडौं ल्याइएपछि उनी त्रिवि शिक्षण अस्पतालमा अनशनरत छन्।"
मुस्ताङकी सिडिओले गरिन् सीमा स्तम्भको अनुगमन,"जोमसोम : दुर्गम हिमालपारीको जिल्ला मुस्ताङको उत्तरीक्षेत्रमा अवस्थित सिमानाकाको गतहप्ता निरीक्षण तथा अनुगमन भएको छ। मुस्ताङ जिल्लाकै ईतिहासमा पहिलो पटक यहा कार्यरत प्रमुख जिल्ला अधिकारीको नेतृत्वमा उत्तरीक्षेत्रमा पर्ने सिमानाकाहरुको अनुगमन तथा निरीक्षण भएको हो। नेपालतर्फ पर्ने उपल्लो मुस्ताङ अन्र्तगतको लोमान्थाङ तथा लोघेकर दामोदरकुण्ड गाउँपालिकासंग चीनको स्वशासितक्षेत्र तिब्बत जोडिएको छ। मुस्ताङ र तिब्बततर्फ १६ वटा सीमा स्तम्भ पर्छन्। ति सीमा स्तम्भहरु २०१६ साल देखि २०१९ सालको सेरोफेरोमा स्थापना भएको सीमास्तम्भमा अंकित अभिलेखले झल्काउँछ। उत्तरी सीमाक्षेत्रको १८ देखि तल छिमेकी जिल्ला डोल्पा र ३३ नम्बर सीमा स्तम्भ देखि माथि गोर्खा पर्छ। समुन्द्री सतहदेखि करिव ५ हजार मिटर माथिको अग्लो उचाईमा अवस्थित मुस्ताङतर्फको उत्तरी सीमा स्तम्भमा १८ देखि ३३ नम्बर अंकित १६ सीमा स्तम्भ छन्। जसमध्ये राष्ट्रिय गौरवको आयोजना बेनीजोमसोमकोरला सडकको उत्तरी अन्तिम विन्दु २४ नम्बर पिल्लर चीन र नेपालको सयुक्त ट्रान्जिट प्वाईन्ट हो। मुस्ताङतर्फ पर्ने १६ वटै सीमा स्तम्भको मुस्ताङकी प्रमुख जिल्ला अधिकारी हिरादेवी पौडेलसहितको टोलीले निरीक्षण तथा अनुगमन गरेको जिल्ला प्रशासन कार्यालय मुस्ताङले जनाएको छ।प्रशासनिक स्तरबाट भएको पहिलो सीमा स्तम्भ अनुगमन तथा निरीक्षण टोलीमा सशस्त्र प्रहरी बलका प्रहरी नायब उपरिक्षक आनन्द थापामगर ,जिल्ला प्रहरी कार्यालयका प्रहरी नायब उपरिक्षक नविनकुष्ण भण्डारीसहित लोमान्थाङका अध्यक्ष सुर्वणकुमार बिष्ट र लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्टलगायतको सहभागिता रहेको थियो। सिमानाका अनुगमन तथा निरीक्षणपछि मुस्ताङकी प्रमुख जिल्ला अधिकारी हिरादेवी पौडेलले चीनको स्वशासितक्षेत्र तिब्बतसँग जोडिएको १६ मध्ये १३ वटा सीमास्तम्भको आफुले अवलोकन गरेको जानकारी दिईन्। तिब्बततर्फ जोडिएका १६ सीमा स्तम्भ मध्ये ३३ नम्बर सीमास्तम्भको स्थान कहाँ छ र कस्तो अवस्थामा छ भन्ने तथ्य फेला पर्न नसकेको उल्लेख गर्दै प्रजिअ पौडेलले अहिले पत्ता लाग्न नसकेको ३३ नं सीमा स्तम्भको आगामी दिनमा खोजीकार्य अघि बढाउने जानकारी दिईन्।हामीले १८ देखि ३० नम्बरसम्मको १३ वटा सीमा स्तम्भ अवलोकन गर्यौं ,अवलोकन गरिएका सबै सीमा स्तम्भ सुरक्षित छन्,प्रजिअ पौडेलले भनिन् बाँकी रहेका ३१ ,३२ र ३३ नं सीमा स्तम्भ मध्ये यसअघि ३१ र ३२ सीमा स्तम्भ बोर्डर आउट पोस्टले गरेको छ।अब कोही पुग्न नसकेको एक मात्रै ३३ नम्बर सीमा स्तम्भ पत्ता लगाउँछौं। उत्तरी चीनसँग सीमा जोडिएको मुस्ताङ तर्फका सीमा स्तम्भको इतिहास ६० वर्ष पुरानो छ।सुरक्षाकर्मी तथा जनप्रतिनिधिसहित सीमा स्तम्भ हेर्न पुगेकी प्रजिअ पौडेलले २ दिनसम्म मोटरसाइकल चढेर तथा पैदलै हिडेर सीमा स्तम्भको अवलोकन गरेको लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्टले जानकारी दिए।अध्यक्ष बिष्टका अनुसार मुस्ताङमा सिडिओ स्तरबाट पहिलो पटक सीमा स्तम्भको अवलोकन भएको दावी गरे। अध्यक्ष बिष्टले एक महिला भई उपल्लो मुस्ताङको भौगोलिक विकटता र जोखिमयुक्त स्थानको साहशिक र चुनौतिपूर्ण बोर्डर अवलोकन हुनु गौरवान्वित अनुभव भएको बताए। चीनसँग जोडिएको उत्तरी कोरलानाकामा चिनियाँ पक्षका सुरक्षाकर्मीले २४ सै घण्टा सीमा सुरक्षामा खटिएका छन्। नेपाल सरकारले गत जेठ १५ गते लोमान्थाङ गाउँपालिकाको छोसेर स्थित नेचुङ भन्सार कार्यालयको क्वारेन्टाइन भवनमा बोर्डर आउट पोष्ट स्थापना भएको हो। नेचुङमा बोर्डर आउट स्थापना भएसंगै बिओपि युनिटमा खटिएका सुरक्षाकर्मीले सीमाक्षेत्रको नियमित गस्ती गरिरहेको छ। बिओपीले हालसम्म १८ देखि ३२ नम्बर सीमा स्तम्भको अनुगमन संम्पन्न गरेको सशस्त्र प्रहरी बलका प्रनाउ आनन्द थापामगरले जानकारी दिए। उनले पत्ता लाग्न नसकेको ३३ नम्बर सीमास्तम्भको खोजी गर्न पहल गर्ने जनाए। मुस्ताङको उत्तरी कोरलानाकाको करिव १० किलोमिटर यता सशस्त्रको बिओपि स्थापना भएको हो। त्यहाँ सशस्त्र प्रहरीको कमाण्डमा २० जना सुरक्षाकर्मी खटाईएको छ। गोर्खा जिल्लासँग सिमाना जोडिएको ३३ नं सीमा स्तम्भ भौगोलिक रुपमा निकै विकट ,कठिन र चुनौतीपूर्ण स्थानमा रहेको जनाईएको छ। जुन सीमा स्तम्भ मुस्ताङको लोघेकर दामोदरकुण्ड गापाको पूर्वतर्फ रहेको र त्यहाँ पुग्न हप्तौ पैदल यात्रा गर्नुपर्ने अनुमान गरिएको छ। ३३ नं सीमा स्तम्भमा हालसम्म बीओपी तथा सीमावर्ती बासिन्दा समेत पुग्न नसकेको र यसलाई चीनपक्षको आपसी समन्वयमा खोजी गर्नु पर्ने अवस्था रहेको जनाईएको छ।"
जबरजस्ती करणी उद्योगको अभियोगमा युवक पक्राउ,जोमसोम : मुस्ताङमा जबरजस्ती करणी उद्योग गरेको अभियोगमा एक जनालाई प्रहरीले पक्राउ गरेको छ। थासाङ गाउँपालिका१ टुकुचेका २५ वर्षीय युवा आर्नल भन्ने आर्नोल्ड थकालीलाई प्रहरीले पक्राउ गरेको प्रहरी निरीक्षण आशिष अधिकारीले जानकारी दिए। युवती आफ्नै घरमा एक्लै टिभी हेरेर बसिरहेको मौका छोपी युवकले अचानक कोठाभित्र पसी जबस्ती करणी गरेको भन्ने खबर प्राप्त भएपछि जिल्ला प्रहरी कार्यालय मुस्ताङका प्रहरी निरीक्षक अधिकारीको कमाण्डमा खटिएको प्रहरी टोलीले घटनास्थलको प्रारम्भिक अनुसन्धान पूरा गरेको जनाइएको छ। प्रहरी निरीक्षण अधिकारीका अनुसार जबरजस्ती करणी उद्योगमा संग्लन थकालीलाई घटनास्थलको अनुसन्धानपछि खोजतलास गर्ने क्रममा मुस्ताङको घरपझोङ५ ढुम्बास्थित स्याउबारीमा लुकेर बसेको अवस्थामा पक्राउ गरेको हो। उनलाई म्याद थप गरी आवश्यक थप अनुसन्धान भइरहेको अधिकारीले बताए। फरार प्रतिवादी युवा पक्राउ करणी सम्बन्धि कसुरका अर्का युवा मुस्ताङबाट पक्राउ परेका छन्। जिल्ला प्रहरी कार्यालय मुस्ताङका अनुसार २०७७ साल पोखरा ३१ को जाहेरीले थासाङ गाउँपालिका३ लेते घर भई पोखरा महानगरपालिका११ फुलबारी धरहरा मार्ग डेरा गरी बस्ने ३० वर्षीय हरी सिंजाली करणी सम्बन्धि मुद्धामा पक्राउ गरेको हो। उनलाई प्रहरी निरीक्षक अधिकारीको कमाण्डमा खटिएको प्रहरी टोलीले खोजतलास गर्ने क्रममा नीजकै घरबाट पक्राउ गरेको छ।पक्राउ परेका सिंजालीलाई आवश्यक कारवाहीको लागि जिल्ला प्रहरी कार्यालय कास्कीको जिम्मा लगाइएको प्रहरीले जनाएको छ।
वडा सदस्यका छोरा १ क्विन्टल गाजासहित पक्राउ,वीरगन्ज : पर्सामा वडा सदस्यका छोरा गाजा सहित पक्राउ परेका छन्। पटेर्वा सुगौली गाउँपालिका वडा नम्बर ५ का वडा सदस्य दुखी ओझैया थारुका छोरा ४० वर्षीय राज ओझैया गाजासहित पक्राउ परेका हुन्। वडा नम्बर ५ देवरिया टोल स्थित राजको घरमा बिहीबार बिहान प्रहरीले छापा मारेर खानतलासी गर्दा घरभित्र भण्डारण गरी राखिएको १ क्विन्टल ३१ केजी गाजा बरामद भएको पर्साकी प्रहरी उपरीक्षक गंगा पन्तले जानकारी दिइन्। राजको घरबाट आठ वटा बोरामा रहेको गाजा बरामद भएपछि गाजा सहित उनलाई पक्राउ गरिएको प्रहरी उपरीक्षक पन्तले बताइन्। गाजासहित पक्राउ परेका राजलाई प्रहरी जिल्ला प्रहरी कार्यालय पर्साको प्रहरी हिरासतमा राखेर थप अनुसन्धान भइरहेको पन्तले जानकारी दिइन्।
प्रदेश १ मा कोरोना संक्रमण तीव्र वृद्धि,"विराटनगर : पछिल्लो समय कोरोना भाइरसको संक्रमण तीव्र रुपमा फैलिइरहेको प्रदेश १ मा दैनिक संक्रमित हुनेको संख्या बढ्दै गइरहेको छ। बुधबार तीन सय ४३ जनामा संक्रमण पुष्टि भयो। दैनिक संक्रमण संख्यामा यो अहिलेसम्मकै उच्च हो। एक हजार तीन सय १० जनाको पीसीआर परीक्षण हुँदा एक सय ३६ महिला र दुई सय सात पुरुषको रिपोर्ट पोजिटिभ आएको हो। प्रदेशमा मंगलबार तीन सय ३० जनामा संक्रमण पुष्टि भएको थियो। छ सय ६६ जनाको पीसीआर परीक्षण भएकोमा एक सय ३५ पुरुष र एक सय ९५ महिलामा संक्रमण पुष्टि भएको हो। प्रदेशमा सोमबार एक सय ६४ जना संक्रमित थपिएका थिए। सामाजिक विकास मन्त्रालयका अनुसार पाँच सय ९२ जनाको स्वाब संकलन गरेर पीसीआर परीक्षण गराउँदा ७६ महिला र ८८ पुरुषको रिपोर्ट सोमबार पोजिटिभ आएको हो। प्रदेश १ मा हालसम्म कोरोना संक्रमितको संख्या आठ हजार चार सय ४७ पुगेको छ। एक लाख ३० हजार छ सय ७१ जनाको पीसीआर परीक्षण भएकोमा एक लाख २२ हजार दुई सय २४ जनाको रिपोर्ट भने नेगेटिभ आएको छ। संक्रमण पुष्टि भएर होम एवं विभिन्न संस्थागत आइसोलेसनमा उपचाररतमध्ये डिस्चार्ज हुँदै चार हजार एक सय ३२ जना संक्रमण मुक्त भएको मन्त्रालयले जनाएको छ। चार जना तीन सय १५ जनाको उपचार जारी छ। मन्त्रालयका कोभिड१९ निगरानी, तथ्यांक संकलन तथा अनुगमन समितिका संयोजक डा सरोज विशालका अनुसार प्रदेशका विभिन्न कोभिड अस्पतालमा उपचाररत संक्रमितमध्ये हालसम्म ८७ जनाको मृत्यु भइसकेको छ। जसमा प्रदेश १ स्थायी ठेगाना भएका ७२ जना रहेका छन्। प्रदेश २ स्थायी ठेगाना भएका दुई महिला र १३ पुरुष गरेर १५ जना संक्रमितको प्रदेश १ मा उपचारका क्रममा ज्यान गएको छ। दैनिक संक्रमित हुनेको संख्या बढेर अवस्था भयावह बन्न थालेकोभन्दै सरोकारवालाले चिन्ता व्यक्त गरेका छन्। जनस्वास्थ्य विज्ञ डा नवराज सुब्बाले लापरबाही र असावधानीका कारण पछिल्लो समय प्रदेश १ मा कोरोना संक्रमण तीव्र रुपमा फैलिइरहेको बताए। उचित सावधानी एवं सतर्कता अपनाउन नसक्दा र स्वास्थ्य सम्बन्धी मापदण्डको पालना गर्ने क्रममा चुक्दा कोरोना भुसको आगोसरह फैलिइरहेको उनको भनाइ छ। कोरोनाबाट बच्न सतर्कता अपनाउने र स्वास्थ्य मापदण्डको अधिनमा रहनुको विकल्प छैन, डा सुब्बाले भने, पछुताउनुभन्दा बेलैमा सबैले होसियारी अपनाउँदा राम्रो हुन्छ। कोरोनाका कारण ज्यान गुमाउनेको संख्या पनि बढिरहेको भन्दै उनले संक्रमण हुन नदिन सबै सचेत हुनुको विकल्प नभएको बताए। कोरोना लागिसकेपछि संक्रमितको अवस्था कस्तो हुन्छभन्ने यकिन हुँदैन, सुब्बाले भने, संक्रमितले धमाधम मृत्युवरण गरिरहनु परेको गम्भीर विषयलाई सबैले स्मरण गरेर त्यहीअनुसार अघि बढ्नुपर्ने बेला आएको छ।"
कर्मचारीमा कोरोना देखिएपछि एन्फाको मुख्यालय तीन दिन बन्द,काठमाडौं : कर्मचारीमा कोरोना भाइरस संक्रमण पुष्टि भएपछि अखिल नेपाल फुटबल संघको मुख्यालय बन्द भएको छ। एन्फाले आज एक विज्ञप्ति जारी गर्दै कर्मचारीमा कोरोना भाइरस संक्रमण देखिएकाले सातदोबाटोस्थित अखिल नेपाल फुटबल संघको मुख्यालय बिहीबारदेखि तीन दिन बन्द रहने जनाएको छ। मुख्यालय ७२ घण्टापछि किटाणूरहित बनाएर खुला गरिने छ। एन्फाले संक्रमित व्यक्तिहरूको सम्पर्कमा आएका कर्मचारीहरूलाई सात दिनसम्म होम क्वारेन्टाइनमा बस्न भनेको छ।
विश्वको तापक्रम १५ डिग्री सेन्टिग्रेडमा सीमित गरौं : प्रधानमन्त्री ओली,"काठमाडौं : प्रधानमन्त्री केपी शर्मा ओलीले विश्वको तापक्रम एक दशमलव पाँच डिग्री सेन्टिग्रेड (१५ डिसी)भन्दा माथि पुग्न नदिने सबै राष्ट्रको बढ्दो प्रतिबद्धता सधैँभन्दा अहिले अधिक महत्वपूर्ण भएको बताएका छन्। न्युयोर्कमा जारी संयुक्त राष्ट्र सङ्घको ७५औँ महासभाका पाश्र्वमा जलवायु परिवर्तनका अकल्पनीय नकारात्मक प्रभाव समूल नष्ट हुनुपर्ने अवधारणाका साथ बङ्गलादेशका प्रधानमन्त्री शेख हसिनाका अध्यक्षतामा बुधबार अपराह्न भएको जलवायु संवेदनशील नेतृत्व मञ्च (सिभिएफ)को बैठकलाई अप्रत्यक्षरुपमा सम्बोधन गर्ने क्रममा उनले राजनीतिक सिमानाभन्दा धेरैपरसम्म जलवायु परिवर्तनको प्रभाव परेको वास्तविकता औँल्याउँदै जलवायु परिवर्तनका दुष्प्रभावबाट विश्वलाई जोगाउने कार्यक्रम प्रभावकारी ढङ्गले कार्यान्वयन गर्नुपर्नेमा जोड दिए। जलवायु परिवर्तनका कारण समुद्री सतहको वृद्धि, हिमनदीको बढ्दो पग्लँदोक्रम र विश्वतापक्रममा भइरहेको बढोत्तरीले मानव अस्तित्व नै सङ्कटमा परेको जनाउँदै प्रधानमन्त्री ओलीले भने, कथनीलाई करणीमा रुपान्तरण गर्ने बेला हो यो। पेरिस सम्झौताको पूर्ण र प्रभावकारी कार्यान्वयन, जलवायुसम्बन्धी सुदृढ प्रतिकार्य तथा जलवायु वित्तको सहज पहुँचका लागि आह्वान गर्दै उनले दृष्टान्त बनेर अरुलाई जलवायु प्रतिकार्यका कार्यक्रममा अभिप्रेरित गर्नुपर्ने बताउनुभयो। उच्च प्रदूषकहरुको मौनतातर्फ लक्ष्यित गर्दै उहाँले राजनीतिकभन्दा जलवायु परिवर्तनका विषयलाई उच्च प्राथमिकता दिएर अघि बढ्नु आगामी वर्षका लागि तयारी गरिएको जलवायु परिवर्तनसम्बन्धी राष्ट्रसङ्घीय सम्मेलन (कोप २६) का सन्दर्भमा सामयिक हुने अवधारणा प्रस्तुत गरे। जलवायु परिवर्तनका दृष्टिले अतिसंवेदनशील राष्ट्रहरुलाई जलवायु परिवर्तनका प्रभाव घटाउने प्रतिकार्यका लागि वित्तीय स्रोत, वहन गर्न सकिने प्रविधि, कार्यान्वयनसम्भव अनुकूलन र गाम्भीर्य न्यून गर्ने कार्यक्रममा पहुँच वृद्धि अपरिहार्य भएको बताउँदै उनले कोभिड१९ को महामारीले मानवजीवन र अर्थतन्त्रलाई तहसनहस पारेका बेला हरित एवम् दिगो स्वस्थ अर्थतन्त्रको प्रवद्र्धनका निम्ति राष्ट्रिय, क्षेत्रीय तथा अन्तरराष्ट्रियस्तरमा ऐक्यबद्ध भएर साझा योजनाका साथ अघि बढ्नुपर्ने अभिमत प्रकट गरे। कार्बन उत्सर्जन घटाउने राष्ट्रिय योगदानमा नेपाल प्रतिबद्ध रहेको उनले बताए। 'जीवनसँग जोडिएको प्रश्न भएकाले जलवायु परिवर्तनका राजनीतिक खिचातानी त्यागेर अब समय व्यतीत नगरी दिगो समाधानका साझा योजना तर्जुमा गरौँ', प्रधानमन्त्री ओलीले भने। सिभीएफको अध्यक्षका रुपमा बङ्गलादेशले उक्त बैठक आयोजना गरेको हो। रासस"
"कैद र जरिवाना थोरै, तर चार वर्षदेखि फरार","विराटनगर : लागूऔषध मुद्दामा अदालतबाट थोरै समय कैद र कम रकम जरिवानाको फैसला भए पनि एक व्यक्ति चार वर्षदेखि फरार रहेको पाइएको छ। अदालतले तोकेको थोरै समयको कैद भुक्तान नगरि र जरिवाना नबुझाइकन विराटनगर महानगरपालिका१५ का ३७ वर्षीय राजु पासवान लामो समयदेखि भागेका हुन्। उनलाई प्रहरीले विराटनगरको भट्टीमोड चोकबाट पक्राउ गरेर बिहीबार अदालतमा पेस गरेको छ। अदालतले जरिवाना असुल गर्दै कैद सजाय भुक्तानका लागि कारागार चलान गरेको छ। लागूऔषध मुद्दामा पासवानलाई जिल्ला अदालत मोरङले २०७३ साल असार ३ गते १८ दिन कैद सजाय र दुई हजार रुपैयाँ मात्रै जरिवानाको फैसला गरेको थियो। भारतबाट लिएर आउँदै गरेको अवस्थामा लागूऔषध डाईलेक्स डीसी चार बोतलसहित प्रहरीले पक्राउ गरेर उनीविरुद्ध मुद्दा चलाएको थियो। तत्कालिन समयमा उनी अदालतकै आदेशबाट २५ हजार रुपैयाँ धरौटी बुझाएर छुटेका थिए। अदालतले पछि उनलाई १८ दिन कैद सजाय र दुई हजार रुपैयाँ जरिवानाको फैसला सुनाउँदै मुद्दाको किनारा लगायो। तर अदालतबाट फैसला हुँदै मुद्दा टुँगिए पनि उनी भने कैद र जरिवाना भुक्तान नगरिकन लामो समयदेखि फरार भएको पाइएको मोरङ प्रहरीका प्रवक्ता डीएसपी मानबहादुर राईले बताए। फैसला अनुसार थोरै समय कैद भक्तान र कम रकम जरिवाना तिरेको भए भइहाल्थ्यो, उनले भने, तर सबै छाडेर लागूऔषध मुद्दामा दोषी ठहर भएका प्रतिवादी लामो समयदेखि फरार रहेको पाइयो।"
उपत्यकामा २५ सय ४० सहित चार हजार ३६४ संक्रमित थपिए : १२ जनाको मृत्यु,"काठमाडौं : नेपालमा पछिल्लो २४ घण्टामा अहिलेसम्कै उच्च चार हजार ३६४ जनामा कोरोना भाइरस (कोभिड१९) संक्रमण पुष्टि भएको छ । योसँगै नेपालमा ९८ हजार ६१७ जनामा कोरोना संक्रमण पुष्टि भएको छ । स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार २४ घण्टामा १२ जनाको मृत्यु भएको छ । योसँगै नेपालमा कोरोनाले मृत्यु हुनेको संख्या ५९० पुगेको छ। नेपालमा अहिले सक्रिय संक्रमितको संख्या २६ हजार ६ सय ८४ पुगेको छ । यस्तै मन्त्रालयका अनुसार संस्थागत आइसोलेसनमा ११ हजार ७१७ जना रहेका छन् भने होम आइसोलेसनमा १४ हजार ९४७ जना छन्। काठमाडौं उपत्यकामा बिहीबार मात्र २५ सय ४० जनामा संक्रमण पुष्टि भएको छ । जसमध्ये काठमाडौं जिल्लामा मात्र दुई ८५, ललितपुरमा ३२० र भक्तपुरमा १३५ जनामा संक्रमण पुष्टि भएको हो ।"
बालुवाटारमा ओलीप्रचण्डबीच भेटवार्ता,"काठमाडौं : नेपाल कम्युनिस्ट पार्टी (नेकपा) अध्यक्ष एवं प्रधानमन्त्री केपी शर्मा ओली र अर्का अध्यक्ष पुष्पकमल दाहाल प्रचण्डबीच भेटवार्ता सु्रु भएको छ। बालुवाटारमा बिहान करिब ११ : ३० बजेदेखि दुई अध्यक्षबीच भेटवार्ता जारी रहेको प्रचण्डका प्रेस संयोजक विष्णु सापकोटाले जानकारी दिए। अध्यक्षद्वयबीच मन्त्रिपरिषद् पुनर्गठन, संवैधानिक नियुक्ति तथा राजनीतिक नियुक्ति, पार्टी एकताका बाँकी कामका विषयमा छलफल हुने बताइएको छ। नेकपाका नेता मन्त्रिपरिषद् पुनर्गठन गर्न सहमत भए पनि अझै अन्योलमै छ। नेकपाको मंगलबार बसेको सचिवालय बैठकमा यससम्बन्धी एजेन्डाले प्रवेशै पाएन। प्रधानमन्त्री ओली र प्रचण्डबीच मन्त्रिपरिषद् पुनर्गठनबारे सकारात्मक छलफल भएको नेताहरूले बताएका थिए। तर, प्रधानमन्त्री ओली र अर्का अध्यक्ष दाहालले सचिवालय बैठकमा मन्त्रिपरिषद् पुनर्गठनबारे विषय नै प्रवेश नगराएको नेताहरूले बताएका छन्। प्रधानमन्त्री ओलीले सोमबारै तीन रिक्तसहित केही मन्त्री हेरफेरको तयारी गरेका थिए। ओलीनिकट एक नेताका अनुसार मन्त्री बनाउन खोजिएकाहरूले नै अनेक समस्या देखाएपछि मन्त्रिपरिषद् पुनर्गठनको एजेन्डा सचिवालय बैठकको छलफलमा नल्याइएको हो। मन्त्री बनाउन खोजेकाहरूले नै समस्या देखाएपछि प्रधानमन्त्री ओली मन्त्रिपरिषद् पुनर्गठनको एजेन्डाबाट पछि हटेको ती नेताको दाबी छ। वामदेव गौतमको मनोनयन विवाद अदालतमा पुगेपछि मन्त्रिमण्डल पुनर्गठनसमेत त्यसले प्रभावित गरेको छ।"
अफगानिस्तानमा रहेका अमेरिकी सेनालाई क्रिसमससम्म स्वदेश फर्काइने,"वासिंटन : अफगानिस्तानमा तैनाथ अमेरिकी सैनिकहरुलाई क्रिसमसअघि नै अमेरिका फर्काइने अमेरिकी राष्ट्रपति डोनल्ड ट्रम्पले बताएका छन् । ट्रम्पले बिहीबार ट्वीटरमार्फत् यस्तो बताएका हुन् । अफगानिस्तानमा रहेका सबै अमेरिकी सेनालाई फिर्ता लैजान उनले प्रतिवद्धता व्यक्त गरेका हुन् । अफगानिस्तानमा हालसम्म अब ५ हजार अमेरिकी सेना तैनाथ रहको बताइन्छ । गत वर्ष तालिबानीसँग भएको वार्तामा उनीहरुलाई अमेरिकाले फिर्ता लैजानुपर्ने सम्झौता भएको छ । अफगानिस्तानमा कार्यरत अमेरिकी सेनाहरू अब सानो सङ्ख्यामा त्यहाँ रहेको र तिनीहरूलाई पनि आगामी क्रिसमस पहिले फिर्ता गरिनुपर्छ, राष्ट्रपति ट्रम्पका राष्ट्रिय सुरक्षा सल्लाहकार रोबर्ट ओब्रेनले बताएका छन् । उनका अनुसार सन् २०२१ को सुरुसम्म अमेरिकाले उनीहरुमध्ये दुई हजार पाँच सय सैनिकलाई फिर्ता लैजाने छ । अमेरिकासँग तालिबानी विद्रोही समूहको वार्ता भए अनुसार तालिबानी विद्रोहीले हमला नगर्ने र अमेरिकाले आफ्ना सेना फिर्ता लैजाने सम्झौता भएको थियो । तर दुबै पक्षबाट सम्झौता पूर्ण पालना भएको छैन ।"
पर्वतको फलेवासमा नहरले बगाएर बालिकाको मृत्यु,कुश्मा : पर्वतको फलेवास नगरपालिकामा नहरले बगाउँदा एक बालिकाको मृत्यु भएको छ। बिहीबार विहान विद्यालय हिँडेकी फलेवास नगरपालिका६ देविस्थानस्थित चन्दनीकी ८ बर्षिया सिरिषा रानाको मृत्यु भएको हो। बाटोमा डिड्दै गर्दा नहरम खुट्टा धुने क्रममा चिप्लिएर नहरले बगाएको हो। विहान ११ बजेतिर विद्यालय हिँडेकी बालिकाले स्थानीय साताकुरियास्थित नहरमा खुट्टा धुँदा चिप्लिएर नहरमा खसेकी थिइन। बालिकालाई नहरले बगाउँदा सँगै रहेका भाइले स्थानीयलाई खवर गरेर थिए। बालिकालाई नहरले बगाएर १० मिटर तल पुर्याएको र स्थानीयले तत्काल उद्धार गरी स्थानीय धुलिखेल स्वास्थ्य केन्द्र खानीगाउँमा उपचारका लागि लैजाने क्रममा चिकित्सकले मृत्यु भएको पुष्टि गरेका थिए। बालिकाले स्थानीय फलेबास मोडल वोर्डिङ्ग स्कुलमा कक्षा २ मा अध्ययनरत थिइन। घटनाका बारेमा थप अनुसन्धान भैरहेको जिल्ला प्रहरी कार्यालय पर्वतका प्रहरी निरिक्षक मनिष श्रेष्ठले जानकारी दिए।
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। मन्त्रालयका अनुसार नेपालमा ९४ हजार ४५३ जनामा संक्रमण पुष्टि भएको छ । जसमध्ये ६८ हजार ६६८ जनाले कोरोना जितेका छन् । अहिलेसम्म ५७८ जनाले भने कोरोनाकै कारण ज्यान गुमाएका छन् । नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
"प्रचण्ड होइन, माओवादी लिगेसी छाडेको हुँ","माओवादी सशस्त्र संघर्षकालदेखि प्रचण्डका प्यारा मानिएका लेखराज भट्टलाई अहिले ओलीतिर ढल्किएको आरोप लागेको छ। उद्योग वाणिज्य तथा आपूर्तिमन्त्री भएपछि भट्टका अभिव्यक्तिले पनि भट्ट प्रचण्डसँग टाढिएको देखिन्छ। भट्ट भन्छन्, प्रचण्डलाई होइन, माओवादीको लिगेसी मात्रै छाडेको हुँ। बजारको आपूर्तिको अवस्था बुझ्न र बैतडीमा फस्फोरस खानी निरीक्षणका लागि सुदूरपश्चिम आएका मन्त्री भट्टसँग अन्नपूर्ण पोस्ट्का शिवराज भट्टले गरेको कुराकानी : तपाईंलाई प्रचण्डलाई छाडेको आरोप लागेको छ नि ? (मुस्कुराउँदै) त्यो आरोपका लागि मात्र आरोप हो। मैले प्रचण्डलाई होइन माओवादी लिगेसी छाडेको हुँ। कसैले मलाई ओलीतिर ढल्कियो पनि भन्छन्। ओलीलाई चिनाउने त तिनै प्रचण्ड नै हुन्। प्रचण्डले पार्टी एकता गरेर ओली पहिलो अध्यक्ष, आफू दोस्रो अध्यक्ष भनेका होइनन् ? अनि हामी दुवै अध्यक्ष पालोपालो चलाउने भनेका होइनन् ? अनि म कसरी कसैतिर ढल्केको भनेर आरोप लगाउने ? अहिले पार्टी एकीकरण भएर नेकपा भएको छ। नेकपामा न त्यतिबेलाको नेकपा माओवादी (केन्द्र) को लिगेसी छ न त तत्कालीन एमालेको नै। प्रचण्डलाई आफ्नो घरको हतियार लगेर बुझाएका व्यक्ति, बाह्रबर्से संघर्षमा प्रचण्डका विश्वासपात्र मानिने तपाईं अहिले फेरि ढल्मलाएको हो र ? हो, हतियार पनि दिएकै हो। बाह्र वर्षसम्म सँगै लडेको पनि हो। म २०२८ सालदेखि नै राजनीतिक आन्दोलनमा होमिएको व्यक्ति हुँ। मेरा लागि व्यक्तिभन्दा विचार प्रधान हो। दुई पार्टी एकीकरणपछि बनेको नयाँ पार्टी नेकपा हो। म नेकपाको जिम्मेवार कार्यकर्ता हुँ। मैले नेकपाको विचारमा चल्नुपर्छ। पार्टी एकीकरण प्रचण्डले नै गरेका होइनन् र ? फेरि यताउता गएको कुरा कहाँबाट आयो ? मलाई त्यो आरोप लगाउने माओवादी र एमालेको लिगेसी कायमै रहोस् भन्ने सोच भएका व्यक्ति हुन्। पार्टी एकतामा कहिले हो अलमल ? पार्टी एकता प्रक्रिया टुंग्याउन स्थायी कमिटीको बैठकले एउटा दिशानिर्देश गरेको छ। पार्टी, जनवर्गीय, शुभेच्छुक संगठनहरूलाई अधिवेशनमा लैजाने कुरा भएको छ। अब पार्टी महाधिवेशन प्रक्रियामा जाने गरी तयारी भएको छ। महाधिवेशनभन्दा पहिला सबै कुरा सहमतिमै गर्ने भन्ने पनि समझदारी भएको छ। अब एकतामा खासै अलमल हुँदैन। चरम गुटबन्दीमा रहेको पार्टीको एकता प्रक्रिया कसरी सम्पन्न होला ? हरेक पार्टीभित्र अन्तरसंघर्ष र अन्तरविरोध हुन्छन्। समयसमयमा ती देखा पर्छन्। हाम्रो पार्टीमा पनि त्यो छैन भन्न मिल्दैन। अन्तरसंघर्ष र अन्तरविरोधलाई बहसमा लगेर समाधान खोज्नुपर्छ। तर पार्टीमा वैचारिक, संगठनात्मक अन्तरविरोधभन्दा पनि स्वार्थका लागि के पाउने (?) भन्ने खालको अन्तरविरोध पाएँ मैले। पार्टी एकता दरो बनाउन दुई अध्यक्ष एक ठाउँमा आउनुपर्छ। सहमतिबाटै सबै विषय टुंगोमा पुर्याउनुपर्छ। २००७ सालपछि कुनै पनि सरकार पाँच वर्ष चलेको छैन, त्यसैले अहिलको दुईतिहाइको सरकारलाई पाँच वर्षसम्म चल्न दिनुपर्छ पनि भन्दै आएको हुँ। म पार्टीभित्रका गुट भत्किनुपर्छ भन्ने पक्षमा छु। दसैं, तिहार, छठ नजिकै आइरहेका छन्, आपूर्ति व्यवस्थापन चुस्त छ ? एकदमै चुस्त छ। चाडपर्वका बेला मात्रै होइन, हामीले अन्य समयमा पनि आपूर्तिमा विशेष ध्यान दिएका छौं। लकडाउनका बेला पनि मैले आपूर्ति व्यवस्थापनमा फरक पर्न दिएन। अहिले बजार अनुगमन भइरहेको छ। कालाबजारी गर्नेलाई कारबाही भएको छ। पश्चिमका जिल्लामा गएर मैले उद्योग वाणिज्य संघका पदाधिकारीलाई म्याद नाघेका वस्तु छानेर नष्ट गर्नुस्, मूल्यवृद्धि नगर्नुस् भनेको छु। मैले यतिसम्म पनि भनेको छु कि हाम्रै क्षेत्रका मन्त्रीले कारबाही गर्यो भनेर गुनासो गर्न पाइँदैन। आपूर्ति व्यवस्था चुस्त छ भन्नुहुन्छ, बाजुरा र दार्चुलाजस्ता दुर्गम जिल्लाका स्थानीय चामलकै लागि संघर्ष गरिरहेका छन् ? बर्खाका बेला केही स्थानमा अभाव भएको थियो, हामीले हवाई सेवाबाट ढुवानी पनि गरेका छौं। अहिले कुनै ठाउँमा खाद्यान्न अभाव छैन। अब त बर्खा पनि सकियो, मोटरगाडी नचल्ने ठाउँमा पनि सडक खुलिसके। अब त झन् आपूर्तिमा समस्या आउँदैन। हामीले दैनिक चाहिने वस्तुको आपूर्तिको तथ्यांक निकालेका छौं। त्यसमा अपुग भएको सामान हामीले आयात गरिरहेका छौं। चाडबाडका बेला अभाव पनि हुँदैन। कालाबजारी गर्नेलाई कडा कारबाही पनि हुन्छ। प्याजकै मूल्य तेब्बर भएको छ, यो कालाबजारी होइन ? भारतले प्याज निर्यातमा लगाएको प्रतिबन्धका कारण नेपाली बजारमा प्याज अभाव भएको हो। तर हामीले कालाबजारी गर्नेलाई तरकारी तथा हाटबजारहरूमै गएर कारबाही गरेका छौं। महामारीका बेला अर्थव्यवस्था शिथिल भएको मौकामा जनता ठग्नेलाई कुनै हालतमा छाडिने छैन। व्यवसायीले तिहारका बेला कालाबजारी गर्नु हुँदैन। भारतले प्याज निर्यातमा रोक लगाएपछि मन्त्रालयले आपूर्तिका लागि गृहकार्य गर्दैछ। त्यसको पनि केही दिनमा आपूर्ति सहज हुनेछ। सुदूरपश्चिममा लकडाउनका बेला मात्रै सात अर्बको व्यापार घाटा भएछ नि ? आयातबाट आपूर्ति चुस्त छ भनेर गर्व गर्ने कि निर्यातमा जोड दिएर व्यापार घाटा कम गर्ने ? तपार्इंले भनेको कुरामा म सहमत छु। आयात गरेर गर्व गर्ने त होइन तर अपुग वस्तुको आयात भएन भने प्याजको जस्तै अवस्था आउँछ। देशभरको तथ्यांक हेर्ने हो भने विगतको भन्दा व्यापार घाटामा कमी आएको छ। तर सुदूरपश्चिममा निर्यातका लागि खासै उत्पादन नभएकाले यताको व्यापार घाटा बढेको छ। मैले कृषिमन्त्रालयसँग यसबारेमा छलफल गरेको छु। निर्यातजन्य वस्तु उत्पादनमा जोड दिनुपर्छ भनेर भनेको छु। उद्योग वाणिज्य तथा आपूर्ति मन्त्रालयले मात्रै व्यापार घाटा कम गर्न सक्दैन। यसका लागि कृषिमा उत्पादन बढाउन कृषिका नीतिहरूमा परिवर्तन हुन जरुरी छ। त्यसका लागि मैले कृषिमन्त्रीसँग पनि कुरा गरेको छु। सुदूरपश्चिममा दैनिक तीन सय मालवाहक ट्रक आउँछन्, नाका भरिभराउ देखिन्छन् तर ती ट्रक फर्किने बेला खाली जान्छन् ? अनि व्यापार घाटा चुलिँदैन ? तपाईंले भनेको सत्य हो। हामीले दैनिक आउने तीन सय ट्रक पूरै भरेर पठाउन नसकेपछि त्यसका आधामा त केही उत्पादन पठाउन सक्नुपथ्र्यो। विडम्बना, सुदूरपश्चिममा लामो समयदेखि निर्यातजन्य वस्तु उत्पादनका योजना नै आएनन्। अहिले खाद्यान्नको धेरै हिस्सा भारतबाट आइरहेको छ। हामीले निर्यात गर्ने भनेको कृषिउपज नै हो। तर किसानले समयमा मल पनि पाएका छैनन्, पाएको बीउमा दाना लाग्दैन। त्यसैले किसानमा निराशा छाएको छ। त्यसका अब नयाँ कृषि नीतिमा जानुपर्छ भनेर सरकार गृहकार्य गरिरहेको छ। तीन तहका सरकार बनेको पनि तीन वर्ष हुन थाल्यो। कहिले बन्छन् त नीति ? अहिले निर्यातमुखी र उत्पादनमुखी योजना बनाउने प्रदेश सरकारले हो। त्यसमा काम भएको पाइँदैन। अब संघीय सरकारले सबै प्रदेशका मुख्यमन्त्रीलाई बोलाएर हुन्छ वा भर्चुअल मिटिङ गरेर, छिटै बोलाउने तयारी गरिरहेको छ। जुन प्रदेशको नजिक भारतको जुन प्रदेश वा सहर पर्छ त्यहाँ निर्यात गर्न सक्ने कृषिउपज वा उत्पादन के हो ? त्यो पहिचान गरेर त्यही उत्पादनमा जोड दिनुपर्छ। त्यसैले प्रदेश सरकारले नीति बनाएर उत्पादन बढाउनतिर लाग्नुपर्छ। त्यसमा संघीय सरकारको सहयोग रहनेछ। सुदूरपश्चिममा वर्षमा एक अर्बको त मसिनो चामल मात्रै आयात हुने रहेछ। तर तराईमा फल्ने मनसुली धान हराइसक्यो त ? तपाईंले भनेको सत्य हो। तराईका जिल्लामा आजभन्दा एक दुई दशकअघि फल्ने मसिनो धान अहिले किसानले फलाउन छाडेका छन्। त्यसमा उनीहरूका लागि समयमै धानको समर्थन मूल्य पनि नतोकिनु एउटा कारण थियो। मैले आपूर्ति मन्त्रालयको जिम्मेवारी सम्हालेपछि असोजमा काट्ने धानको जेठमै समर्थन मूल्य तोकेका छौं। मोटो र मसिनो धानको मूल्यमा अन्तर गरेका छौं। यसले पनि किसानलाई सहज भएको छ। त्यसैले अब प्रदेश र संघ सरकार मिलेर मसिनो धान उत्पादनका लागि किसानलाई प्रेरित गर्नुपर्छ। हामीले अहिले निर्यातमा भन्दा पनि आयात प्रतिस्थापनमा मात्रै ध्यान दिए पनि व्यापार घाटा कम गर्न सकिन्छ। फस्फोरस खानीको निरीक्षणमा आउनुभएको होइन ? हो, बैतडीको दोगडाकेदार गाउँपालिकामा फस्फोसरको ठूलो खानी फेला परेको छ। त्यसबाट निस्कने फस्फोरसबाट मलखाद बनाउन सकिन्छ। सरकार र निजी क्षेत्रले लगानी गर्ने गरी त्यसको सम्भाव्यता अध्ययन हुँदैछ। तीन स्थानमा ड्रिल गरिएको छ। एक करोड टनभन्दा बढी फस्फोरस निस्कने प्रारम्भिक अध्ययनले देखाएको छ। त्यसको वरिपरि पनि फस्फोरसका खानी रहेको जानकारीमा आएका छ। त्यसको गुणस्तर मापन हुन बाँकी छ। त्यो सबै भएपछि सुदूरपश्चिममै मलखादको कारखाना बनाउने गरी योजना बन्दैछन्।"
आईपीएल : चेन्नाईलाई १० रनले पराजित गर्दै कोलकाताको तेस्रो जित,"एजेन्सी : कोलकाता नाइट राइडर्सले इन्डियन प्रिमियर लिग (आईपीएल) टीट्वान्टी क्रिकेटमा तेस्रो जित निकालेको छ। युएईमा जारी खेलमा बुधबार साविक उपविजेता चेन्नई सुपर किङ्सलाई १० रनले पराजित गर्दै कोलकाताले जित निकालेको हो। खेलमा कोलकाताले चेन्नाईलाई जितका लागि १६८ रनको चुनौती दिएको थियो। चेन्नाईले निर्धारित २० ओभरमा ५ विकेटको क्षतिमा १५७ रन मात्रै बनाउन सक्यो। टस जितेर पहिले ब्याटिङ गरेको कोलकत्ताले २० ओभरमा अलआउट हुँदै १६७ रन बनाएको थियो। कोलकाताका लागि राहुल त्रिपाठीले ५१ बलमा ८१ रनको अर्धशतकीय इनिङ्स खेले। कप्तान दिनेश कार्तिक १२ रनमा आउट हुँदा पाट कुमिन्सले अविजित १७ रन जोडे। सुनिल नारिनले १७ रन, ११ रन बनाए । कोलकाताका शिवम माभी, भरुण चक्रवर्ती, कमलेस नगरकोटी, सुनिल नारिन र आन्द्रे रसेलले ११ विकेट लिए। चेन्नईका ड्वाने ब्राभोले ३ विकेट, सार्दुल ठाकुर, साम करन र कर्ण शर्माले २२ विकेट लिए। सेन वाट्सनले ५० रनको अर्धशतकीय इनिङ्स बनाएपनि टोलीलाई जित दिलाउन सकेनन्। अम्बाती रायडुले ३० रन, फाप डु प्लेसिस र साम करनले १७१७ रन बनाए भने कप्तान महेन्द्र सिंह धोनी ११ रनमा आउट भए। रविन्द्र जडेजा २१ रनमा अविजित रहँदा केदार जाधबले अविजित ७ रन बनाए।"
"अमेरिकी डिभी चिट्ठा खुल्यो, के छ प्रावधान ?","काठमाडौं : अमेरिकी इलेक्ट्रोनिक्स डाइभर्सिटी भिसा (डिभी)को आवेदन खुलेको छ। काठमाडौँस्थित अमेरिकी दूतावासले जानकारी गराए अनुसार बुधबार नेपाली समयअनुसार राती ९:४५ बजे (अक्टोबर ७, २०२० ) बाट आवेदन खुला भएको हो। बुधबारबाट खुला भएको डिभी कात्तिक २५ (नोभेम्बर १०, २०२०) मा बन्द हुने छ। दूतावासले डिभी चिट्ठा भर्नका लागि कुनै शुल्क तिर्नु नपर्ने समेत प्रष्ट पारेको छ। दूतावासले चिट्ठा भर्नका निम्ति आवश्यक परेअनुसार परिवारका सदस्य, साथी वा जान्नेसँग सहयोग लिन आग्रह गर्दै कुनै पनि कन्सल्टेन्टको सहयोग नलिन आग्रह गरेको छ। आफै डिभी भर्न चाहनेहरुले तोकिएको समयभित्र  वेवसाइटमा गएर डिभीका लागि आवेदन भर्न सक्नेछन्। निवेदनकले २१ वर्षभन्दा कम उमेरका सबै सन्तानको स्पष्ट विवरण राख्नुपर्ने छ। एकभन्दा बढी आवेदन बुझाउने आवेदकहरू कार्यक्रमका लागि अयोग्य ठहरिने दूतावासले जनाएको छ। अघिल्लो वर्षको डिभी आवेदनमा प्रयोग भएको फोटो यस वर्ष प्रयोग गर्न पाइने छैन। अनलाइनमा उल्लेख भएको फोटो सम्बन्धी नियमलाई पूर्णत पालना गर्नुपर्ने छ। डिभी भर्नका लागि फोटो खिच्दा चस्मासमेत लगाउनु हुँदैन। दूतावासका अनुसार यस वर्षको आवेदनमा मुख्य आवेदकको राहदानी नम्बर, जारी भएको देश र राहदानीको म्याद समाप्त हुने मिति समावेश गर्नैपर्नेछ। डिभी भरेपछि आफ्नो कन्फर्मेसन नम्बर भने सुरक्षित राख्नुपर्छ। यही नम्बरका आधारमा तपाईंलाई चिट्ठा पर्यो कि परेन भन्ने थाहा हुन्छ। तर आफ्नो कन्फर्मेशन नम्बर कसैलाई पनि नदिन दूतावासले आग्रह गरेको छ। डिभीका लागि छनोटमा परे नपरेको थाहा पाउनका २०७८ वैशाख २५ वा त्यसपछि  मा गई आफ्नो कन्फर्मेशन नम्बर प्रविष्ट गर्नुपर्ने छ। आवेदन दर्ता गर्दा आवेदकले आफ्नो इमेल ठेगाना समावेश गर्नुपर्ने छ। यद्यपि, छनोट भएका व्यक्तिहरूलाई उनीहरू छानिएका छन् भन्ने व्यहोराको इमेल सूचना पठाइँदैन। डिभीका लागि छानिँदैमा कसैले भिसा भिसा पाउने भन्ने हुँदैन। भिसाका लागि अन्तर्वार्ता दिने मौका पाइयो भने कन्सुलर अफिसरले आवश्यक योग्यता छ वा छैन र अमेरिकी आप्रवासी कानुनबमोजिम डिभीका लागि आवेदक योग्य छ कि छैन भन्ने कुराको निर्क्यौल गर्नेछन्।"
भगवद् ज्ञान,"राक्षस कूलका हिरण्यकशिपुका चार छोरा थिए। प्रह्लाद कान्छा थिए। उनी भगवद्भक्त र सत्यप्रतिज्ञ थिए। एकान्तमा बसेर हरिकीर्तन गरिरहन्थे। यो जगत् झूटो प्रपञ्च हो भन्थे। अरू बालक खेल्दैखेल्दै प्रह्लादकहाँ पुग्थे। कोहीकोही उनका कुरा सुनेर बस्थे। शुक्राचार्य राक्षस कूलका बालबालिकालाई पढाउँथे। उनी राक्षसहरूका गुरू थिए। एक दिन शुक्राचार्य कतै गएकाले ती बालकहरू प्रह्लाद भए ठाउँमा गए। एउटाले सोध्यो, प्रह्लाद, तिमीसँग भगवद् भक्ति र प्रेम मात्रै छ। भगवद् ज्ञानका कुरा पनि गरिरहन्छौ। तिमीलाई यस्तो ज्ञान कसरी प्राप्त भयो ? प्रह्लादले यसको गुदी कुरा बताउन थाले मेरा पिता हिरण्यकशिपु मन्दराचल पर्वतमा तपस्या गर्न गएका थिए। त्यसबेला इन्द्रादि देवताहरूले हाम्रो नगरमा आक्रमण गरे। राजमहलमा पसेर लुटपाट पनि गरे। देवराज इन्द्रले मेरी आमा कयाधुलाई अपहरण गरेर लगे। आमा रोइरहेकी थिइन्। त्यो देखेर देवर्षि नारदले इन्द्रलाई सोधे, हे देवराज, यी निर्दोष नारीलाई कहाँ लैजान लागेको ? यस्तो कर्म उचित हुँदैन। यी सती साध्वी नारी हुन्। यिनलाई छाडिदेऊ। इन्द्रले भने, यिनका गर्भमा हिरण्यकशिपुका प्रभावशाली छोरो छ, जो असुर रूपमा छ। यो बालक जन्मेपछि त्यसलाई मारेर मात्र छाडिदिन्छु। नारदले भने, हे देवराज, तिमी यो बालकलाई मार्न पाउँदैनौ। नारदले यति भनेपछि इन्द्रले छाडिदिए। त्यसपछि नारदले मेरी आमालाई आफ्नो आश्रममा लिएर गए। त्यतिबेला म आमाको गर्भमा थिएँ। उनी हरेक दिन मेरी आमालाई उपदेश दिन्थे। सारा जगत्का कर्ता भगवान्का लीला सुनाउँथे। परब्रह्म परमात्माको रहस्य बताउँथे। यो कुरा मेरी आमाले त बिर्सिन् होला। भगवान्को कृपाले मैले अझै बिर्सेको छैन। प्रह्लादका कुरा सुनेपछि अर्काले सोध्यो, मेरो चित्त परब्रह्म परमात्मातिर मात्रै जान्छ भन्छौ। तिमीले अटुट रूपमा भगवद् चिन्तन गरेको थाहा पायौं। भगवद्को चिन्तन भनेको के हो ? हामीलाई पनि बताऊ न। भगवद् चिन्तन भनेको परमात्माकै बारेमा कीर्तन गर्नु र लीला सुन्नु हो। भगवद् ज्ञान जति सुने पनि अघाइँदैन। सुनिरहन मन लाग्छ। हरेक दिन उनै सच्चिदानन्दको भजन गाइरहन मन लाग्छ। जति गायो, त्यति नै गाऊँगाऊँ लागिरहन्छ। यसका लागि निष्काम भावले कर्म गर्दै रहनुपर्छ। सबैमा दया भाव राख्नुपर्छ।"
नारायणीमा गैंडा मृत फेला,चितवन : नारायणी नदीमा एउटा गैंडा मृत फेला परेको छ। चितवन राष्ट्रिय निकुञ्जका सूचना अधिकारी अशोक रामका अनुसार नवलपुरको भेलौजीमा गैंडा मृत फेला परेको हो। डुङ्गा गस्ती टोलीले बुधबार अपराह्न अन्दाजी १५ वर्षीय गैंडा मृत अवस्थामा फेला पारेको उनले बताए। निकुञ्जको गजग्राह पोष्ट नजिक नदीमा डुबेको अवस्थमा फेला परेको गैंडाको खाग र खुर सुरक्षित रहेको रामले बताए। पछिल्लो एक सातामा चितवन राष्ट्रिय निकुञ्जमा तीन वटा गैंडा मृत भेटिएका छन्। यो आर्थिक वर्षमा ८ वटा गैंडा मृत भेटिएका छन्।
दसैंमा तलेजुमा बलि नचढ्ने,"भक्तपुर : कोरोना भाइरस संक्रमणको कारण भक्तपुरको तलेजुमा वडा दसैंमा बलि नचढ्ने भएको छ। यसअघि बिस्काजात्रा, चैते दसैं र यसपछिका विभिन्न थापूजामा समेत तलेजुमा बलि चढेको थिएन। दसैंमा सर्वसाधारणको भीड हुने हुँदा कोरोना भाइरस संक्रमण हुन नदिन दसैंमा तलेजुमा बलि रोक्ने निर्णय गरिएको हो। भक्तपुर नगरपालिकामा मंगलबार भएको सरोकारवालाहरुसँगको सर्वदलीय बैठकले उक्त निर्णय गरेको हो। भक्तपुर तलेजुका मूल नाइके नरेन्द्रप्रसाद जोशीका अनुसार दसैंभर तलेजुमा ५४ बोका, ३२ राँगो र ३२ वटा हाँसको बलि दिइन्छ। उनले तलेजुमा सप्तमी, अष्टमी र नवमी गरी तीन दिन बलि पूजा हुने जानकारी दिए।तर कोरोना भाइरस संक्रमण नियन्त्रण तथा व्यवस्थापनको कारण यस वर्ष पहिलोपटक दसैंमा तलेजुमा बलि नचढ्ने भयो, मूल नाइके जोशीले भने, गएको बिस्काजात्राको स्याक्वत्याक्वपछि १२ वटा थापूजामा समेत तलेजुभित्र बलि चढेन। उनले दसैंमा तलेजुसँगै तलेजुबाट त्रिपुरासुन्दरीसहित अष्टमातृका र नवदुर्गा पीठमा बलिसहितको पूजा जाने परम्परा भएकाले बलि दिइने चौपाया तथा दोपायाको संख्या बढी देखिएको स्पष्ट पारे। त्यस्तै तलेजुभित्र पनि इष्टदेवदेवीहरु तलेजुसँगै द्वेमाजु र मानेश्वरीलगायत भएकाले धेरै बलिपूजा देखिएको उनको भनाइ थियो। मूल नाइके जोशीकाअनुसार दसैंको सप्तमीको एकैदिन ७ राँगो र ८ बोकाको मार हानिन्छ। बिस्काजात्राअन्तर्गत स्याक्वत्याक्वमा मात्रै तलेजुमा ३७ वटा बोका, एउटा राँगो र केही हाँस तथा कुखुराको बलि पूजा हुन्थ्यो। जुन यस वर्ष पहिलोपटक रोकिएको थियो। बिस्काजात्रापछि चैते दसैं, बैशाखमा २, जेठमा ३, असारमा ५ र असोजमा २ गरी १२ वटा थापूजामा पनि बलि चढेन। त्यस्तै साउन महिनामा दमनारोहण र भाद्रमा पवित्रारोहण पूजामा पनि बलि नचढेको मूल नाइके जोशीले जानकारी दिए। चैते दसैंमा ९ वटा बोका, प्रत्येक थापूजामा ७ वटा बोका, एउटा राँगो र एउटा हाँस तथा दमनारोहण पूजामा एकराँगो र एक बोका तथा पवित्रारोहण पूजामा एक राँगो र एक हाँसको बलि दिइँदै आएको उनले बताए। नगर प्रमुख सुनिल प्रजापतिको अध्यक्षतामा बसेको बैठकले दसैं अवधिभर तलेजुमा सर्वसाधारणको प्रवेशमा समेत रोक लागउने निर्णय गरेको छ। दसैंको पहिलो दिन घटस्थापनादेखि पूर्णिमासम्म सर्वसाधारण विभिन्न अष्टमातृकाको शक्तिपीठमा पूजाआजापछि तलेजु पुग्ने गर्दै आएका छन्। तलेजुलाई अष्टमातृकाको केन्द्र मानिन्छ। त्यसैले दसैंमा बढीभन्दा बढी सर्वसाधारण तलेजु पुग्ने गर्छन्। यससँगै दसैंको सप्तमी र विजया दशमीको दिन तलेजुको खड्गयात्रा हुन्छ। तलेजुको मूलचोकमा हुने उक्त खड्गयात्रा हेर्न सर्वसाधारणहरुबीच तँछाडमछाड हुँदै आएको छ। त्यस्तै महानवमीको दिन तलेजुस्थित दसैंघरमा एकान्तकुमारीको सवारी हुन्छ। त्यसबेला पनि सर्वसाधारणको भीड लाग्छ। विजयादशमीको मध्यरात तलेजुबाट पायोजात्रा निकालिन्छ। तलेजु भवानीको प्रतीकस्वरुप खड्गलाई सेतो घोडामा सवार गराएर भक्तपुर नगर परिक्रमा गराइन्छ। यस जात्रामा पनि सर्वसाधारणको सहभागिता उल्लेखनीय हुने गर्दै आएको छ। तर मंगलबार गरिएको निर्णयले सर्वसाधारणको सहभागिता हुने पायोजात्रा हुने या नहुने निक्र्योल नभएको मूल नाइके जोशीले सुनाए। सर्वदलीय बैठकले दसैंको पहिलो दिनदेखि शक्तिपीठहरुमा बाजागाजासहित पूजाआजामा नजान सर्वसाधारणलाई आह्वान गर्ने निर्णय गरेको छ। दसैंको पहिलो दिनदेखि विजया दशमीसम्म क्रमशः ब्रह्मायणी, माहेश्वरी, कुमारी, भद्रकाली, बाराही, इन्द्रायणी, महाकाली, महालक्ष्मी र त्रिपुरासुन्दरी शक्तिपीठमा सर्वसाधारण बिहान र बेलुका गरी नवरात जाने प्रचलन रहेको छ।"
स्वरोजगार बन्दै मजदुर,"बर्दिबास : कोरोना भाइरसको महामारीले रोजगारी गुमाएका गरिब परिवारलाई महोत्तरीको गौशाला नगरपालिकाले आयआर्जन परियोजनामा आबद्ध गराएको छ। मजदुरी गरेर जीवन चलाउने ४ सय ५० परिवारलाई बाख्रापालन, फलफूल खेती, माछापालन, जडीबुटी खेतीमा आबद्ध गराएको हो। कोभिड१९ बाट प्रभावित अति विपन्न परिवारका लागि आयआर्यन तथा रोजगारी विकास परियोजना कार्यान्वयनमा ल्याइएको छ। गौशाला नगरपालिका र संयुक्त राष्ट्रसंघ विकास कार्यक्रम (यूएनडीपी) को साझेदारीमा विपन्नको आर्थिक उत्थानका परियोजना ल्याएको छ। सामुदायिक विकास तथा पैरवी मञ्च बर्दिबास महोत्तरीको प्राविधिक सहयोगमा कार्यान्वयमा आएको परियोजनामा साझेदार संस्था र स्थानीयको श्रमदानसहित २ करोड ५३ लाख लगानी हुने भएको गौशाला नगरपालिकाका मेयर शिवनाथ महतोले बताए। कोरोनाको महामारीले रोजीरोटी गुमाएका गौशाला नगरपालिकाको ३, ८, १० र १२ गरी चार वडाका अति विपन्न परिवारको सशक्तीकरणमा परियोजना केन्द्रित रहेको उनले उल्लेख गरे। गौशाला८ बेलगाछीस्थित सोनीखोलाको बाढीले कटान गरेर बगर बनाएको ५० हेक्टर जग्गामा फलफूल खेती सुरु गरिएको छ। आँप, लिची, कटहर, कागती, काजुका ५५ सय बिरुवा एक महिनाअघि रोपिएको थियो। आधुनिक तरिकाले सोही जमिनको खाली ठाउँमा दलहन, तेलहन, करेसाखेती गरिने परियोजना संयोजक विवेक गौतमले जनाए। त्यसैगरी बेलगाछी, कान्तिबजारमा तीन समूह गठन गरी तीनवटा पोखरीमा सामूहिक रूपमा व्यावसायिक माछापालन गर्ने काम भइरहेको छ। पोखरीको पानी र माटोको हालको अवस्थाको ल्याब परीक्षण गर्ने काम थालिएको छ, परियोजना संयोजक गौतमले भने। नगरपालिकाले सार्वजनिक स्थानमा रहेको ससाना पोखरी आयआर्जनका लागि गरिबलाई उपलब्ध गराइएको हो। लकडाउनले बेरोजगार भएका गौशाला१२ कान्तिबजारस्थित नमुना मुसहर बस्तीका स्थानीयले बाख्रापालन थालेका छन्। २७ घरपरिवारलाई परियोजनाले जमुना र खरी जातबाट विकास गरिएको नयाँ जातको बाख्राका ८८ वटा पाठी वितरण गरेको थियो। कान्ति बजारमा १२ लाखको लागतमा ग्रिन हाउस निर्माण थालिएको छ। सस्तो मूल्यमा उन्नत जातको बेमौसमी तरकारी खेतीको बेर्ना उत्पादन गरेर किसानलाई उपलब्ध गराउन ग्रिन हाउस निर्माण भइरहेको पैरवी मञ्च बर्दिबासका अध्यक्ष नागदेव यादवले बताए। तरकारी खेतीमा सिँचाइ गर्न नगरपालिकाले आफ्नै लगानीमा ६ वटा डिप बोरिङ र बोरिङबाट पानी तान्न सोलार प्यानल जडान गरिदिनेछ। लकडाउनले गरिबको रोजगारी गुम्दा भोकभोकै भए। राहत दिएर कति दिन चुलो बाल्ने ? सवाल उठेको बताउँदै मेयर महतोले भने, त्यसैले दीर्घकालीन रूपमा गरिबलाई आर्थिक रूपमा बलियो बनाउन काम गरेका हौं। गौशालास्थित सोनी खोलाको नदी उकास ५० बिघा बगरमा जडीबुटी खेती गर्न अध्ययन भइरहेको छ। जडीबुटी खेती गर्न हामी तालिम दिन्छौं, खेती गर्न खेत दिन्छौं अनि लगानी पनि गरिदिन्छौं, खेतबाटै उत्पादन बिक्री हुने प्रबन्ध गरिने उनले बताए।"
दोश्रो एनआरएन विश्व ज्ञान सम्मेलन शुक्रबारदेखि,"काठमाडौं : गैरआवासीय नेपाली संघको आयोजनामा यही शुक्रबारदेखि दोस्रो विश्वज्ञान सम्मेलन हुने भएको छ। संघले बुधबार पत्रकार सम्मेलनको आयोजना गरी तयारी पूरा भएको जनाएको छ। विदेशमा रहेका र विदेशबाट फर्किएका नेपालीको ज्ञान, सीप र बौद्धिकतालाई नेपालको विकास एवं समृद्धिका लागि प्रयोगमा ल्याउन संघले दुई वर्षअघि विश्व ज्ञान सम्मेलन आयोजना गर्दै आएको छ। असोज २३ गतेदेखि २५ गतेसम्म हुने सम्मेलनको तयारी पूरा भएको संघका अध्यक्ष कुमार पन्तले बताए। संयुक्त राष्ट्रसंघको दिगो विकासको लक्ष्य र नेपाल सरकारको १५ औं पञ्चवर्षीय योजनाका विषयमा विज्ञहरुले कार्यपत्र प्रस्तुत गर्ने छन्। सम्मेलनमा ४ वटा प्लेनरी र विविध विषयमा १५ वटा सिम्पोजियम सत्र रहनेछन्। २५ भन्दा बढी देशका १०० भन्दा बढी प्रतिष्ठित विश्वविद्यालय, अनुसन्धान केन्द्रबाट ३०० भन्दा बढी प्रस्तोताहरुको सहभागिता रहनेछ। सम्मेलनमा २०० वटा कार्यपत्र प्रस्तुत हुने छन्। भर्चुअल माध्यमबाट हुने सम्मेलनको उद्घाटन शुक्रबार प्रधानमन्त्री केपी शर्मा ओलीले गर्ने छन्। परराष्ट्र मन्त्री प्रदीपकुमार ज्ञवालीसहित नेपाल सरकारका उच्च प्रतिनिधिसहित स्वदेश तथा विदेशका विज्ञहरूको सहभागिता हुने छ। कोरोनाले नेपालमा पारेको प्रभाव र कोरोना पश्चात् विश्वभर चालिएका कदम र नेपालले अवलम्बन गर्नुपर्ने रणनीतिका बारेमा सम्मेलन केन्द्रित हुने विश्व ज्ञान सम्मेलनका संयोजक एवम् संघका महासचिव हेमराज शर्माले जानकारी दिए। गैरआवासीय नेपाली संघको मुख्य आयोजना र नेपाल सरकारको सहआयोजनामा हुने सम्मेलनमा काठमाडौं विश्व विद्यालयको सहकार्य रहनेछ। परराष्ट्र मन्त्रालय, शिक्षा, विज्ञान तथा प्रविधि मन्त्रालय, राष्ट्रिय योजना आयोग, नेपाल विज्ञान तथा प्रविधि प्रज्ञा प्रतिष्ठान, त्रिभुवन विश्व विद्यालय, राष्ट्रिय अनुसन्धान केन्द्र एवं निजी क्षेत्रको महत्वपूर्ण सहयोग तथा सहभागिता रहेको सम्मेलनमा गैरआवासीय नेपाली विज्ञहरु, नेपालमा रहेका विज्ञहरु, र नेपालसँग जोडिएका विदेशी विज्ञहरु सहभागी हुनेछन्। सम्मेलनको पहिलो दिनका विभिन्न सत्रमा कृषि र खाद्य सुरक्षा, प्रविधिमैत्री र स्टार्ट अप कम्पनी, भौतिक पूर्वाधार विकास, कोरोना महामारीको कहर र सार्वजनिक स्वास्थ्य, व्यावसायिक शिक्षा, अनुसन्धान, प्रविधि तथा बजारीकरणका बारेमा कार्यपत्रहरु प्रस्तुत हुने छन्। यस्तै नेपाललाई उपयुक्त हुने नयाँ प्रविधिको सम्भावना र यस क्षेत्रमा लगानीका साथै नेपालको विकास नीति निर्माणमा डायस्पोराको कस्तो भूमिका हुन्छ भन्ने विषयमा केन्द्रित भएर कार्यपत्र प्रस्तुत हुने संघका प्रवक्ता डिबी क्षेत्रीले बताए। सम्मेलनको दोस्रो दिन महामारी तथा प्राकृतिक प्रकोप संकट व्यवस्थापन, विज्ञान तथा प्रविधि नीति तथा नेपाली अर्थतन्त्रमा कोरोना महामारीको प्रभाव र पुनरुत्थान लगायतका सत्रहरु समावेश गरिएका छन्। यस्तै तेस्रो दिन जीवन र स्वास्थ्य विज्ञान, उर्जा, आर्थिक रुपान्तरण, सूचना तथा सञ्चार प्रविधि, वातावरण र समाज विज्ञानका विषयमा कार्यपत्र प्रस्तुत हुने छ। सम्मेलन पश्चात वेतपत्र जारी हुने छ।"
उपचार नपाई ज्यान गुमाउँदै गर्भवती महिला,"विराटनगरको कोशी अस्पतालले भर्ना गर्न अस्वीकार गर्दा विराटनगर ६ सुकुम्बासी टोलमा बस्दै आएकी ३० वर्षीया विमला ऋषिदेवको बिहीबार बिहान घरमै मृत्यु भएको हो। प्रसूति व्यथाले च्यापेपछि विमलालाई बिहान एक बजेतिर उनका पति शिवु ऋषिदेवले कोशी अस्पताल लगेका थिए। कोशीले बेड खाली नभएको भन्दै भर्ना लिन अस्वीकार गरेपछि उनले पत्नीलाई घर फर्काए। यसअघि दुई बच्चा शल्यक्रियाबाट जन्माएकी उनको चार बजे मृत्यु भयो। त्यस्तै अस्पतालले उपचार गर्न नमान्दा मोरङ कानेपोखरी गाउँपालिकाकी २३ वर्षीया गर्भवती महिलाको मृत्यु भएको छ। बुधबार राति विराटनगरका अस्पतालले फर्काएपछि बीपी कोइराला स्वास्थ्य विज्ञान प्रतिष्ठान धरानमा भर्ना गरिएकी सात महिनाकी गर्भवती महिला २३ वर्षीया सविना थापा (दर्जी) को मृत्यु भयो। विमला ऋषिदेव र सविना थापा मात्र होइन, लकडाउन सुरु भएको विगत पाँच महिनामा ८५ जना गर्भवती तथा सुत्केरीले ज्यान गुमाएका छन्। स्वास्थ्य सेवा विभागअन्तर्गत परिवार कल्याण महाशाखाका अनुसार ८५ मध्ये ७३ जनाको मात्र मृत्युको कारण खुलेको छ र झन्डै १८ प्रतिशतले अस्पताल नै नपुगी मृत्यु भएको छ। सामान्य प्रसव अर्थात् डेलिभरीको पीडा धेरै हुन्छ र भनिन्छ यस्तो अवस्था हरेक महिलाका लागि पुनर्जन्म हो। यस पीडादायिक अवस्थामा अस्पतालमा भर्ना नलिनु अनि एम्बुलेन्समा कुदिरहनुपर्दा कस्तो अप्ठ्यारो हुन्छ। बच्चा जन्माउन नसक्दा प्रसूति व्यथाले छट्पटाउँदाछट्पटाउँदै गर्भवतीको मृत्यु भएको समाचारले धेरैको मन कुँडिएको छ। गर्भवतीलाई सुत्केरी वा प्रसवका लागि अस्पताल लैजाने प्रचलन बढेको छ। सन् १९९६ मा ७६ प्रतिशत प्रसूति (डेलिभरी) मात्र अस्पताल वा स्वास्थ्य केन्द्रमा हुने गरेको थियो भने आर्थिक वर्ष २०७२७३ र २०७३७४ को तथ्यांकले स्वास्थ्य संस्थामा गएर प्रसव गराउनेको संख्या समान अर्थात् ५४ प्रतिशत पुगेको देखाएको छ। प्रसव एउटा संवेदनशील अवस्था हो र स्वास्थ्य संस्थामा गएर प्रसव गराउँदा आमा र बच्चा सुरक्षित हुन्छन् भन्ने वैज्ञानिक मान्यता विकास हुँदै गएको यस तथ्यांकले पुष्टि गरेको छ। तर पछिल्लो समयमा प्रसवका लागि प्रसव पीडामा रहेका तथा जटिलता अवस्थाका गर्भवती अस्पताल आए पनि अस्पतालले भर्ना लिन अप्ठ्यारो मान्ने गरेको र एम्बुलेन्सबाट नै रिफर गरिएको घटना दोहोरिने गरेको छ। कोरोनाकै कारण भर्ना नलिएका पक्कै होइन। कोरोनाको संक्रमणको डर अनि लामो समयको लकडाउनले प्रतिकूल प्रभाव परेको छ। कोरोना महामारीका कारणले धेरै निजी अस्पतालले जनशक्ति घटाएको छ। त्यस्तै जनशक्तिको समस्यामा रहेका सरकारी अस्पतालका स्वास्थ्यकर्मी पनि आइसोलेसन, क्वारेन्टिन आदिमा विभाजान भएका छन्। सेवा प्रवाहका लागि महत्वपूर्ण पक्ष जनशक्ति नै कम भएकाले अधिकांश अस्पतालका सेवा संकुचित भएको हो भन्दा फरक नपर्ला। स्वास्थ्यकर्मीमा पनि कोरोना संक्रमणको त्रास, सुरक्षा सामग्रीका अभावसँगै बिमा र प्रोत्साहन नभएकाले जिम्मेवारीमा कमी पक्कै आएको देखिन्छ। तर यी कारणभन्दा पनि गम्भीर अवस्थाका बिरामी भर्ना लिन नखोज्ने प्रमुख कारण पनि अस्पताल र स्वास्थ्यकर्मीलाई सुरक्षाको प्रत्याभूति नभएरै हो। बिरामीको मृत्युपछि लापरबाही भनेर गरिने तोडफोड, कुटपिट र आलोचनाको डर अस्पताल र स्वास्थ्यकर्मी दुवैलाई हुने गरेको छ। आफूले उपचार गर्दै गरेको बिरामीको मृत्यु भए पछि मानसिक तनाव त हुन्छ नै, थप स्पष्टीकरण र क्षतिपूर्ति दिनुपर्ने विवाद किन लिनु ? बरु मृत्युको उच्च सम्भावना रहेको जटिल अवस्थाको बिरामी रेफर गर्नु नै बुद्धिमानी हुन्छ भन्ने सोचाइ अधिकांश स्वास्थ्यकर्मीलाई हुने गरेको वार्षिक प्रतिवेदनले देखाएको छ। गर्भवती महिलाले परीक्षण गर्न विशेषज्ञ चिकित्सकको चाहना राखेको पाइन्छ तर सरकारले गर्भवती परीक्षण क्लिनिक (एएनसी क्लिनिक) हरूलाई आधुनिकीकरण र जनअपेक्षाअनुुसार परिमार्जित गरेका छैनन्। सरकारले हरेक गर्भवतीको जटिलता पहिचान गर्न सकियोस् भन्ने उद्देश्यले रुलर अल्ट्रासाउन्ड अर्थात् ग्रामीण क्षेत्रमा पनि भिडियो एक्स रे पुर्याउने कोसिस गरेको छ। बर्थिङ सेन्टरलगायतका शल्यक्रियासहितका डेलिभरी सेवा दिन सक्ने गरी अस्पतालहरूको क्षमता विस्तार गरेको छ। तर पर्याप्त अनुगमन र जनशक्तिको व्यवस्थापन गर्न सकेको छैन। गर्भको योजना बनाउनु, नियमित परीक्षण गराउनु, प्रसवका लागि समयमै रकमलगायत सम्पूर्ण तयार हुन आवश्यक हुन्छ र यो हरेक दम्पती एवं परिवारले गर्नुपर्छ। प्रसव गराउन सजिलो हुने अस्पताल र अस्पतालको सेवासुविधाबारे प्रस्ट हुनुपर्छ। साथै आफूलाई कुनै जटिलता आए सोको व्यवस्थापन त्यही अस्पतालमा हुन्छ वा अरू कुनै अस्पतालमा सम्प्रेषण गरिन्छ, पहिल्यै जानकारी लिनुपर्छ। भगवान्ले हरेक गर्भका लागि नौ महिना समय दिएको हुन्छ। यो समयमा दम्पती र परिवार किन सुत्केरीको तयारी गर्दैनन् ? व्यथा लागेपछि मात्रै अस्पताल र चिकित्सकको खोजी किन हुन्छ ? पीडा भएका बेला अस्पतालमा भौंतारिनुभन्दा पनि समयमै अस्पतालबारेमा बुझ्नु बुद्धिमानी हुन्छ। मातृमृत्युले एउटा आमा मात्र मरेर जाँदैन, एउटा बच्चा अनाथ हुन्छ र राष्ट्रले आर्थिक र सामाजिक रूपमा सक्रिय नागरिक गुमाउने भएकाले यसलाई व्यवस्थित गर्न राज्यका सबै पक्ष सक्रिय हुन आवश्यक छ।"
स्याङ्जामा बन्दुकसहित दुई जना पक्राउ,"स्याङजा : पुतलीबजार नगरपालिकाका २ जना भरुवा बन्दुकसहित पक्राउ परेका छन्। पुतलीबजार ६ का ६६ वर्षीय थमन गुरूङ र २० वर्षीय सुजन गुरूङ २ वटा भरुवा बन्दुकसहित पक्राउ परेका प्रहरी नायव उपरीक्षक राजेन्द्र अधिकारीले जानकारी दिए। अबैध रुपमा राखिएको बन्दुक छ भन्ने बुझेर उनीहरुका घर खानतलासी गर्दा भरूवा बन्दुक फेला परेको प्रहरीले जनाएको छ। थमन गुरुङबाट इजाजत नलिएको एउटा भरुवा बन्दुक, भरुवा बन्दुकको नाल, बारुद १४५ ग्राम, टिनको ससाना पाता ११ वटा, केप ५ थान, काँचो सिसा १५६ र सुजन गुरुङबाट एक नाले भरुवा बन्दुक नियन्त्रणमा लिइएको बताइएको छ। दुबै जनालाई हातहतियार तथा खरखजना सम्बन्धी कसूर मुद्धा दर्ता गरी जिल्ला अदालतबाट २५ दिनको म्याद थप गरेको छ। योसँगै साउनदेखि यता (३ महिनामा) इजाजत नलिएका अबैध रुपमा घरमा राखिएका ८ वटा भरुवा बन्दुक र ६ जनालाई पक्राउ गरिएको प्रहरीले जनाएको छ।"
कोरोना संक्रमित वृद्धको होम आइसोलेसनमै मृत्यु,"विराटनगर : विराटनगरमा कोरोना भाइरस संक्रमित एक वृद्ध पुरुषको बिहीबार बिहान होम आइसोलेसनमै मृत्यु भएको छ। विराटनगर महानगरपालिका५ का ८२ वर्षीय वृद्धको बिहान ६:३० बजेतिर मृत्यु भएको महानगर प्रहरी निरीक्षक राजन पौडेलले जानकारी दिए। उनका अनुसार ज्वरो आउने, श्वास फेर्न गाह्रो हुने लगायत कोरोनासँग मिल्ने लक्षण देखिएका वृद्धको असोज १७ गते स्वाब संकलन गरेर पीसीआर परीक्षणका लागि पठाइएको थियो। १९ गते रिपोर्ट पोजिटिभ आएपछि उनलाई होम आइसोलेसनमै राखिएको थियो। बुधबार रातिबाट वृद्धमा थप समस्या देखिएको थियो। नियम अनुसार शव व्यवस्थापनको प्रक्रिया अघि बढाइएको जानकारी पौडेलले दिए।"
"कन्टेनर दुर्घटना : दुईको मृत्यु, दुई गम्भीर",उदयपुर : सिद्धिचरण लोकमार्गको कटारीवेतेनी सडकखण्डमा बुधबार बेलुका कन्टेनर दुर्घटना हुँदा दुई जनाको घटनास्थलमै मृत्यु भएको छ। ओखलढुंगाबाट उदयपुरको कटारीतर्फ आउँदै गरेको ना५ख नम्बरको खाली कन्टेनर कटारी नगरपालिका ८ सिरिसेस्थित सानादमारमा दुर्घटना हुँदा कटारी नपा ८ का मिनबहादुर रानामगर र गोलबजार नगरपालिका सिरहाका राकेश यादवको मृत्यु भएको इलाका प्रहरी कार्यालय कटारीका डीएसपी हेमन्त भण्डारी क्षेत्रीले बताए। दुर्घटनामा अन्य दुई जना गम्भीर घाइते भएका छन्। दुर्घटनामा गम्भीर घाइते भएका चालक झापा दमक घर भएका योगेन्द्र दाहाल र वराहाक्षेत्र नगरपालिका सुनसरीका विजय भुजेललाई थप उपचारका लागि राती नै नोवेल अस्पताल विराटनगर पठाइएको क्षेत्रीले बताए। उनीहरुको टाउको गम्भीर चोट लागेको रेफर गरिएको कटारी अस्पतालका निमित्त मेडिकल सुपरिटेण्डेड डाक्टर राजकुमार गजमेरले बताए। उनीहरुको अवस्था अझै खतरा रहेको जनाइएको छ। प्रहरीका अनुसार गाडी सडकबाट सात मिटर तल खसेको छ। घटना के कारण भयो भन्ने एकिन नभएपनि साँघुरो सडकमा सवारीसाधन तिव्रगतिमा गुडेकाले दुर्घटना भएको हुन सक्ने अनुमान गरिएको छ।
सबै दक्षिणपन्थी एक हौं,"संसारको सत्ता प्रतिष्ठान जनतालाई लम्पट भीडमा फेर्दैछ अहिले संसारभर बहुसंख्यकवाद विभिन्न रूपमा मौलाइरहेको छ। प्रत्यक्ष उदाहरण छिमेकी भारत बन्यो। त्यसका तरंग मिडिया र सांस्कृतिक रूपमा हामीले पनि झेलिरहेका छौं। गत साता पूर्व मधेसतराई र सुदूरपश्चिम पहाडका दुई संवेदनशील लेखकले बलिउडमा नसा र नायक सुशान्त सिंह राजपुतको मृत्युबारे गम्भीर तर्क गर्दै भावनामा बगे। वर्चश्ववादी चिन्तन र अभ्यासले उदारवादको त हुर्मत त काढेकै थियो, घृणाको मनोभाव पनि धेरै दिनदेखि फैलाउँदै थियो। अहिले त झन् मिडिया चेत न्यून भएको भारतीय समाज मात्रै नभई नेपाली समाज पनि प्रभावित र सिकार बन्दैछ। छलफलमा झल्किन्थ्यो सत्ताप्रायोजित गोदी मिडियाका तरंग राजनीतिक सीमा मात्रै छिचोल्दैनन्, संवेदनशील मस्तिष्कसमेत खजमज्याउँदै छ। टीभी दर्शक लोभ्याउने टीआरपी खेल मात्रै नभएर गम्भीर विषय विषयान्तर गर्ने छद्म योजनाको सिकार लम्पट मस्तिष्क परेकै थिए। अझ आलोचनात्मक चेतसमेत फसिरहेका छन्। न्युज च्यानल र रियलिटी सोमा फरक नभएकाले दर्शक भीडमा फेरिँदैछन्। त्यो राज्यप्रायोजित उग्र दक्षिण यात्रा सहजै बुझ्न सकिन्छ। म्याकर्थी कालमा हलिउडमा आक्रमण भएजस्तै बलिउडको उदारवादी जनपक्षीय चेतलाई चित्रनगरीमा फेर्ने सांस्कृतिक राष्ट्रवाद अहिले कला, साहित्य, बुद्धिजीवी तप्कामाथि आक्रमक देखिँदो छ। सुशान्तको आत्महत्या पोस्टमार्टम रिपोर्ट आइसक्दा पनि आफ्ना हर्कत रोकेका छैनन् अझ हाथिरसमा थपियो। रेडियो रुवान्डाको जस्तै हुतुतुत्सीबीच वैमनस्य फैलाउने कर्ममा गोदी मिडिया देखिए। संसारकै दक्षिपन्थी समूह विभिन्न रूप र चरित्रमा फरक देखिए पनि उनीहरूको अभ्यास र व्यवहार भने एउटै देखिन्छ। नवउदारवाद, लोककल्याणकारी राज्य, समाजवादी प्रजातन्त्र, कम्युनिज्म सबै उनका दुस्मन बने भने बहुसंख्यकवाद हावी भएर अल्पमतप्रति बज्रिरहेको छ। यसैलाई हार्वर्ड विश्वविद्यालयका प्राध्यापक स्टिभन लेभिटस्की र डेनियल जिब्लाटले हाउ डेमोक्रेसीज इज डाई भन्ने पुस्तकमा सविस्तार गरेका छन्। सत्ताको केन्द्रीकरण गरेर कानुन, नियम, संविधान मनमर्जी चलाउनु विशेषता हो। त्यसैले अघोषित संसारका सबै दक्षिणपन्थी एक हौं भन्ने भयो। दक्षिणपन्थको राजनीतिक मूल चरित्र भनेको शक्तिको पूर्ण केन्द्रीकरण र एकल व्यक्तिको सर्वाेच्चता भएर फासीवादी यात्रा हो। फाँसीवादको चरित्र संकेत रूप फरक हुन सक्छन् चरित्र एउटै हुन्छ। फासीवादी शासन हिटलर (जर्मनी), मुसोलिनी (इटली) फ्रेंको (स्पेन), सुहार्तो (इन्डोनेसिया), और पिनोचेट (चिली) को सूक्ष्म अध्ययन गरेका राजनीतिक विज्ञानी डा लारेन्स ब्रिटले फाँसीवादका १४ लक्षण संकेत गरेका छन्। (१) शक्तिशाली एवं सतत राष्ट्रवाद फासिस्ट शासनले राष्ट्रवादका आदर्श वाक्य, गीत, नारा, प्रतीक र अन्य सामग्री निरतर प्रयोग गर्छन्। (२) मानव अधिकारका मान्यताको तिरस्कार। (३) दुस्मन या गद्दार चिन्ने एकीकृत कार्ययोजना। (४) मिलिट्री वर्चश्व। (५) लैंगिक विभेदीकरण। (६) नियन्त्रित मास मिडिया। (७) राष्ट्रिय सुरक्षाको प्राथमिकता। (८) धर्म र सरकारको अपवित्र गठबन्धन। (९) कर्पोरेट पावर संरक्षित। (१०) श्रमशक्तिलाई दबाउनु। (११) बुद्धिजीवी र कला साहित्यप्रति घृणा (१२) अपराधको दण्ड र सजायप्रति पुलिसलाई असीमित अधिकार। (१३) उग्र भाइभतिजावाद र भ्रष्टाचार मित्र समूहको सत्तामा नियन्त्रण। (१४) चुनाव वा सामूहिक निर्णयलाई षड्यन्त्र र प्राविधिक रूपमा लिइनु। अहिले संसारमै उग्र दक्षिणपन्थ मौलाएर घृणाको राजनीति गरिरहेको छ। त्यो फाँसीवादतर्फ लम्किरहेको छ। रूपमा फरक भए पनि चरित्र संस्थागत नश्लवाद एकै प्रकारका छन्। राज्य एक व्यक्तिकेन्द्रित भइरहेको छ। मैमत्त पुँजीलाई राजनीतिक सत्ता कब्जा गर्नुपर्छ। उदारवाद सधैं मौलिक चरित्रमा टिक्न पनि सक्दैन, अनुदारवादी बन्न बाध्य हुन्छ। पुँजीलाई नाफा चाहिन्छ, बजार विस्तार र कब्जा गर्नुपर्छ। उसका चरित्रसँगै राज्यका चरित्र फेरिँदै जान्छन्। उपनिवेशवाद, साम्राज्यवाद, युद्ध, निगमीकरण र अन्ततोगत्वा फाँसीवादी। व्यवस्थाको जेजस्तो नाम दिए पनि लोककल्याणकारी व्यवस्था विस्थापन गर्न अर्थात् समाजवादी प्रजातन्त्र वा समाजवाद, वैज्ञानिक चिन्तन, आलोचनात्मक चेत निषेध गरिन्छन् तब सत्ता, मिडिया, संस्कृति, इतिहासको व्यवस्थापनले नयाँ सत्ता प्रतिष्ठान तयार हुन्छ। सामाजिक असन्तोष र विद्रोहको दिशा मोडेर आवेग तयार गर्न नयाँ तर्क वा न्यारेटिभ तयार गरिन्छ। कृत्रिम भय फैलाइन्छ। बहाना खोजिँदै पहिलो निसानामा बौद्धिक र सांस्कृतिक समूह पर्छन्। भारतीय उग्र दक्षिणपन्थ र त्यसका प्रभाव र अन्तर्राष्ट्रिय उल्लिखित आयामसँग जोडेर हेरौं। अल्ममतप्रतिको घृणा र अपराध अन्धराष्ट्रवाद र बहुसंख्यकवाद नै दक्षिणपन्थको आत्मा हो। अल्पसंख्यक र दलितमाथिको आक्रमण, बलात्कार र हत्या त्यसका नजिर। बहुसंख्यकले गरेका सामूहिक अपराधलाई सत्ता प्रतिष्ठानको संरक्षण। भीमाकोरो गाउँको मुद्दा, कोरोना र तबलिसी जमात, जेएनयू र चेतनाका दुस्मन, दलित जागृति होस् या गौगुन्डाको अपराध, बलात्कार र हत्यालाई मोड्ने प्रयास। जबसम्म अपराधलाई अपराधीको व्यक्तिगत आचरणसँग मात्र जोड्दै सामूहिक बचाउ गरिन्छ, सामाजिक र सांस्कृतिक मनोभाव बनाइँदैन तबसम्म अपराधका कारक पक्ष खोतलिँदैनन्। प्रत्यक्ष प्रमाणमा खेलिन्छ। न्याय वर्चश्वशालीको कब्जामा रहन्छ। पुँजीका चरित्रसँगै राज्य र समाजको नैतिक परिभाषा फेरिँदै जान्छन्। वर्चश्वशाली सामू न्याय कमजोर बनेर असक्तको अभिभावक बन्न सक्दैन। शासक वर्ग अदालती फैसलामा आफ्ना सोच थोपर्छन्। बुद्धिजीवीप्रति घृणा र हत्या दक्षिणपन्थको सबभन्दा ठूलो दुस्मन बौद्धिक तप्का हुन्छ। धार्मिक अन्धविश्वास, घृणा र असहिष्णुता त फैलाउँछ नैै, त्यसले वैज्ञानिक र तर्कवादी चेतमाथि हावी हुन नसक्दा आक्रामक र हत्या, कानुनी खेलमा झेल गर्छ। विपक्षीलाई न्यायिक भय पैदा गरिन्छ। बुद्धिजीवी, कलाकार, साहित्यकार, सिनेकर्मीले यसै पनि असहिष्णुताविरुद्ध सम्मान र पुरस्कार फिर्ती अभियानले भारतीय सत्ता बर्बराएको थियो नै। पत्रकार गौरी लंकेश, तर्कवादी गोविन्द पंसारे, साहित्यकार एमएम कलबुर्गी, अन्धविश्वासविरोधी अभियन्ता नरेन्द्र दाभोलकरको हत्या र भिमा कोरेगाउँ केसमा अर्वान नक्सल भनेर माक्र्सवादी, समाजवादी, उदारवादी, मानवाधिकारवादी, पत्रकार, लेखक, वकिल र यहाँसम्मकि कांग्रेस एवं दक्षिणपन्थसँग जोडिएका समेत आक्रमणमा परे। ९० प्रतिशत अपांग दिल्ली विश्वविद्यालयका जेएन साईबाबा, प्रोफेसर एमटी हेनी बाबु, सुधीर धावले, शोमा सेन, महेश राउत, रोना विल्सन, सुरेन्द्र गाडलिङ, कवि बरबरा राव, प्रख्यात वकिल एव अधिकारकर्मी सुधा भारद्वाज, अरुण फरेरा, बर्नोन गोन्साल्विस, दलित चिन्तक आनन्द तेलतुम्बडे र चर्चित अधकिारकर्मी गौतम नवलखा जस्ता व्यक्तित्व छन्। दिल्ली दंगा भड्काउने भन्दै दिल्ली विश्वविध्यालयका प्राध्यापक अपूर्णनन्द र किसान नेता योगेन्द्र यादवसम्म निसानामा परे। पिजरा तोड, साहिनवाग आन्दोलन घृणाका सिकार भए। मुस्लिम भएकै कारण डा काफिल त उत्पीडनमा क्रूर जेल यातना परे नै। नयाँ कथा कथ्नु र निमित्त कारण खोज्नु बलिउड ध्वस्त र आलोचक कलाकार निसाना बनाउन जसरी सुशान्त केस र ड्रग केस उछालियो त्यसैगरी दलित आन्दोलनको ऐतिहासिक प्रतीक भिमाकोरेगाउँ केसमा अर्वान नक्सलको न्यारेटिभ तयार गरियो। दिल्लीको निर्भया केसजस्तै हाथिरस केसमा दलित महिलाको सामूहिक बलात्कार र हत्या विरोधलाइ देशीविदेशी संगठित राज्यविरुद्ध षड्यन्त्रका नाम अहिले दिइँदैछ। विरोधी दमनका लागि आयकर, राजस्व विभाग र सीबीआई प्रयोग गरिँदैछन्। कोरोनाको राज्यसत्ताको विफल, बढ्दो बेरोजगार, गिर्दो अर्थतन्त्रको मुद्दालाई अन्यन्त्र मोडन सत्तालाई नयाँ कथा रच्नुपथ्र्यो नै। अन्त्यमा, अहिले संसारमै उग्र दक्षिणपन्थ मौलाएर घृणाको राजनीति गरिरहेको छ। त्यो फाँसीवादतर्फ लम्किरहेको छ। रूपमा फरक भए पनि चरित्र संस्थागत नश्लवाद एकै प्रकारका छन्। राज्य एक व्यक्तिकेन्द्रित भइरहेको छ भने सन् १९३३ मा हिटलरले पार्टीको सम्पूर्ण अधिकार व्यक्ति र यस गुटमा केन्द्रित गरे झैं सत्ताले हरेक देशका पार्टी खुम्चँदैछन्। सदन र न्यायालय अर्धन्यायिक निकाय, संवैधानिक अंगको कुनै अर्थ राखिन छाडिएको छ। त्यसैले स्टिभन लेभिटस्की र डेनियल जिब्लाटलले इज डेमोक्रेसी डाइ वा डा लारेन्स ब्रिटका फाँसीवादका १४ लक्षण संसारभर फरकफरक अनुहारमा देखिँदैछन्। उदारवाद र लोककल्याणकारी चिन्तन र अभ्यास बबुरो बन्दैछन्। जब कवि चेत त आवेगको लप्कामा घायल हुन सक्छ भने सीमारहित उत्तेजक गोदी मिडियाबाट हामी कसरी सुरक्षित हुन सक्छौं ! उसको संसारका सबै दक्षिणपन्थी एक हौं भन्ने आवेग कर्पाेरेट मिडिया जोगिने कसरी ! सत्ता प्रतिष्ठान जनतालाई लम्पट भीडमा फेर्दै छ। होसियार !"
तीन दिन हल्का वर्षाको सम्भावना,"काठमाडौं : आज एक दुई स्थानमा हल्का वर्षाको सम्भावना रहेको जल तथा मौसम विज्ञान विभागको मौसम पूर्वानुमान महाशाखाले जनाएको छ। हाल देशभर आँशिकदेखि सामान्य बदली रहेको छ। महाशाखाका अनुसार बंगालको खाडीको उत्तरपश्चिम भागमा रहेको न्युन चापीय क्षेत्रको प्रभाव पूर्वी नेपालमा रहेको छ। बिहीबार दिउँसो प्रदेश १, प्रदेश २ र बागमती प्रदेशमा आंशिकदेखि सामान्य बदली र बाँकी प्रदेशहरुमा आंशिक बदली रहनेछ। प्रदेश १, प्रदेश २ र बागमती प्रदेशका एक दुई स्थानमा हल्का वर्षाको सम्भावना रहेको महाशाखाको पूर्वानुमान छ। राती देशभर आंशिकदेखि सामान्य बदली रहि प्रदेश १ का एकदुई स्थानमा हल्का वर्षाको सम्भावना रहेको छ। शुक्रबार प्रदेश १, प्रदेश २ र बागमती प्रदेशमा आंशिक देखि सामान्य बदली र बाँकी प्रदेशहरुमा आंशिक बदली रहनेछ। प्रदेश १ र बागमती प्रदेशका एक दुई स्थानहरुमा हल्का वर्षाको सम्भावना रहेको छ। शनिबार प्रदेश १ र प्रदेश २ मा आंशिक बदली र बाँकी प्रदेशहरुमा मौसम सफा रहनेछ। प्रदेश १ र प्रदेश २ का एकदुई स्थानहरुमा हल्का वर्षाको सम्भावना रहेको छ।"
सिटी एक्सप्रेस र अल फार्डन एक्सचेन्जको दशैंतिहार बम्पर धमाका,"काठमाडौं : सिटी एक्सप्रेस मनी ट्रान्स्फर र दुबईस्थित अल फार्डन एक्सचेन्जको संयुक्त सहकार्यमा यसपालीको दशैं तिहारलाई लक्षित गर्दै 'दशैं तिहार बम्पर धमाका' सार्वजनिक गरिएको छ । सो योजना अन्तर्गत दुबईको अल फार्डन एक्सचेन्जबाट सिटी एक्सप्रेसमार्फत पैसा पठाउदा आकर्षक उपहार तथा नगद उपहार जित्न सकिनेछ। यस योजनामा बिजेता छनोट लक्की ड्र मार्फत गरिनेछ र बिजेताहरुले हरेक हप्ता टिभी, माईक्रो वेभजस्ता घरेलु उपकरणदेखि ६ लाख नगदसम्मको बम्पर उपहार जित्न सक्नेछन् । सो योजना नोभेम्बर १४ सम्म चल्नेछ । सिटी एक्सप्रेसले रेमिटान्स क्षेत्रमा आफ्नो छुट्टै पहिचान बनाउँदै विगत १४ वर्ष देखि संसारभरबाट विप्रेषण सेवा प्रदान गर्दै आइरहेको छ । आन्तरिक विप्रेषण अन्तर्गत सिटी एक्सप्रेसका देशभर छरिएर रहेका १०,००० भन्दा बढि भुक्तानी केन्द्रहरुमार्फत छिटो, सहज र सुरक्षित तरिकाले भुक्तानी प्रदान गर्ने, कुनै पनि बैंकको खातामा रकम जम्मा गर्ने र मोबाईल वालेटमा लोड गर्न सकिनेजस्ता सुविधाहरु प्रदान गर्दै आइरहेको छ ।"
सरकारी टोली र डा केसीका प्रतिनिधिबीच साढे १० बजे वार्ता,"काठमाडौं : २५ दिनदेखि अनशनमा रहेका प्राडा गोविन्द केसीसँग बिहीबारबाट सरकारले औपचारिक वार्ता सुरु गरेको छ। बुधबार वार्ता टोली गठन गरेको सरकारले बिहीबारबाट डा केसीसँग वार्ता थालेको हो । डा केसीका सहयोगी प्रितम सुवेदीका अहिले साढे १० बजे शिक्षा मन्त्रालयमा वार्ताका सुरु हुँदैछ । बुधबार सरकारले गठन गरेको वार्ता टोली र डा गोविन्द केसीका प्रतिनिधिबीच पहिलो पटक औपचारिक वार्ता हुन लागेको हो । बुधबार सरकारले शिक्षा, विज्ञान तथा प्रविधि मन्त्रालयका सचिव गोपीनाथ मैनालीको नेतृत्वमा तीन सदस्यीय समिति गठन गरेको थियो। समितिमा स्वास्थ्य तथा जनसंख्या मन्त्रालयका सहसचिव डा गुणराज लोहनी र चिकित्सा शिक्षा आयोगका निर्देशक दिलिप शर्मा सदस्य छन्। सरकारले वार्ता टोली गठन गरे लगत्तै डा केसीको तर्फबाट वार्ता गर्न चार सदस्यीय समिति गठन भएको छ। केसीको तर्फबाट डा जीवन क्षेत्रीको संयोजकत्वमा चार सदस्यीय वार्ता टोली गठन भएको हो। डा केसी वार्ता टोलीको सदस्यमा डा अंजनीकुमार झा, डा लोचन कार्की र ओमप्रकाश अर्याल सदस्य छन्। भदौ २९ गते जुम्लाको एक धर्मशालाबाट १९ औं अनशन सुरु गरेका केसीलाई असोज ५ गते नेपालगञ्ज ल्याइएको थियो। स्वास्थ्य अवस्था गम्भीर बनेको भन्दै नेपालगञ्जबाट हेलिकप्टरमा असोज ६ गते काठमाडौं ल्याइएपछि उनी त्रिवि शिक्षण अस्पतालमा अनशनरत छन्।"
धान उत्पादन घट्ने,"परासी : पश्चिम नवलपरासीमा यस वर्ष धान उत्पादनमा कमी आउने भएको छ। कोरोना र बाढीका कारण उत्पादनमा कमी आउने भएको हो। कोरोनाका कारण समयमा मल नपाउनु र बाढीका कारण लगाएको धान डुबेपछि धान उत्पादनमा कमी आउने भएको कृषि ज्ञान केन्द्र नवलपरासीले जनाएको छ। जिल्लामा कुल २१ हजार १ सय ७५ हेक्टर क्षेत्रफलमा धानखेती हुँदै आएको छ। गत वर्ष ९० हजार ३ सय ७५ मेट्रिकटन धान उत्पादन भएको जिल्लामा यस वर्ष १५ देखि २० प्रतिशतले कमी आउने केन्द्रकी कृषि प्रसार अधिकृत मनीषा पौडेलले बताइन्। बाढीका कारण मात्र पाल्हीनन्दन र सरावल गाउँपालिकामा करिब दुई हजारभन्दा बढी हेक्टरको धानबाली नष्ट भएको उनले जानकारी दिइन्। जिल्लाका अधिकांश किसान यतिबेला धान काट्न व्यस्त छन्। तर, धान भित्र्याउने समयमा आएको बाढीले धान नष्ट भएपछि किसान चिन्तित बनेका हुन्। समयमा मल नपाउँदा र बाढीले ७५ प्रतिशत धान नष्ट भएको सरावल गाउँपालिका जनकपुरका किसान इन्द्रकमल चौधरीले बताए। काट्न तयार भएको धान बाढीले नष्ट बनाए पनि अहिलेसम्म कतैबाट राहत नपाएको उनले गुनासो गरे। धानबालीमा राहत उपलब्ध गराउन नसके पनि हिउँदेबालीमा राहतका कार्यक्रम ल्याउने सरावल गाउँपालिकाका अध्यक्ष राधेश्याम चौधरीले बताए। धान काट्ने समय भएकाले किसानका लागि गहुँको बिउमा ५० प्रतिशत अनुदान दिएर सहयोग गर्छौं, चौधरीले भने।"
मुक्तिनाथ विकास बैंकद्धारा शुद्ध पिउने पानी ट्याङकी हस्तान्तरण,काठमाडौं : मुक्तिनाथ विकास बैंक लिले संस्थागत सामाजिक उत्तरदायित्व कार्यक्रम अन्तर्गत धनगढी उपमहानगरपालिकाको बसपार्कमा शुद्ध पिउने पानी ट्याङकी हस्तान्तरण गरेको छ । उक्त शुद्ध पिउने पानी ट्याङकी बैंकको धनगढी शाखाका प्रमुख उमेश जोशीले धनगढी उपमहानगरपालिका वडा नं ४ का अध्यक्ष दिपक थापालाई हस्तान्तरण गरेका थिए । उक्त हस्तान्तरण कार्यक्रममा प्रमुख अतिथि दिपक थापाले मुक्तिनाथ विकास बैंक नाफामा मात्र केन्द्रित नभई सामाजिक कार्यहरुमा समेत सहभागी भई गरेको विभिन्न सामाजिककार्यको प्रशंसा गरेका थिए । धनगढी उपमहानगरपालिकाको बसपार्क सुदुर पश्चिमकै केन्द्र विन्दु रहेकोले यात्रुको आवतजावत धेरै हुने भएकोले यात्रुको सहजताको लागि शुद्ध पिउने पानी ट्याङकीको निर्माण गरिएको हो । यस विकास बैंकले हाल ४२ जिल्लामा १३४ वटा शाखाहरु मार्फत ग्राहकका आवश्यकता बमोजिमका सबै प्रकारका बचत निक्षेप तथा कर्जा सेवाहरु प्रदान गर्दै आएको छ । साथै कोरोनाको संक्रमणबाट सुरक्षित भई डिजिटल बैंकिङ्ग कारोबार प्रोत्साहन गर्न बैंकको ग्राहकले भिजा नेटर्वक अन्तर्गत जुन सुकै बैंकको एटिएमबाट बिना कुनै शुल्क रकम झिक्न सकिने व्यवस्था गरिएको समेत बैंकले जनाएको छ ।
माइतीलाई शव हेर्न नदिई जलाएपछि,"काठमाडौं : सिन्धुलीको कमलामाई नगरपालिका २ चियाबारीकी १९ वर्षीया पुष्पा भुजेलको मृत्यु प्रकरण रहस्यमय बनेको छ। परिवार र आफन्तले उनको मृत्यु अस्वभाविक भएको भन्दै निष्पक्ष छानविनको मागसमेत गरेका छन्। गएको असोज १६ गते राति आफ्नै घरमा सलको पासो लगाई आत्महत्या गरेकी भनिएकी भुजेलको शवसमेत माईति पक्षलाई हेर्न नदिई जलाएपछि घटना थप रहस्यमय बनेको हो। उनको आत्महत्यानै भएको परिवारका सदस्यले बताइरहेका बेला युवतीको माइती पक्षले भने आत्माहत्या नभई हत्यानै भएको दावी गर्दै जिल्ला प्रहरी कार्यालय सिन्धुलीमा किटानी जाहेरीसमेत दिएपछि घटनाले अर्कै मोड लिएको छ। सुरुमा (पुष्पाको श्रीमान) गोपी थापाले राती २:३० बजे पुष्पाको एक आफन्तलाई फोन गरेर पुष्पाको पेट फुलेको र धेरै बिमारी भएको भन्दै गाडी लिएर आउन खबर गरेका थिए। तर, बहिनी बिरामी भएको थाहा पाएपछि गाडी लिएर चियाबारी पुग्दा पुष्पाको मृत्यु भइसकेको र अस्पताल ल्याएपछि पुष्पाले आत्महत्या गरेको बताएपछि बहिनीको हत्या भएको दावी गरिएको पुष्पाको दाजु पवन भुजेलले बताए। पुष्पा र गोपीबीच साढे २ महिना अघिमात्र भागेर प्रेम विवाह भएको थियो। सुरुमा बिरामी भएको भनिएपनि अस्पतालमा आएपछि आत्महत्या गरेको दावी गरिएपछि माइती पक्ष ससंकित भएका थिए। घटनास्थलमा मुचुल्का उठाउन पुगेको प्रहरी टोलीले समेत घटना शंकास्पद भएको र जाहेरी दिन भनेपछि पुष्पाको श्रीमान र उनको शव अस्पतालसम्म ल्याउन सहयोग गरेका अन्य चार जना गरी पाँच जनाको नामा किटानी जाहेरी दिँदा प्रहरीले नै जाहेरी नलिएको पवनको भनाई छ। उनले भने, बहिनीको शव अस्पतालमा ल्याउँदा हामी सबै जम्मा भएका थियौं। केटा पक्षले बहिनीको शवसमेत हेर्न नदिएर शव घरमा थुनेर राखेपछि जबरजस्त शव हेर्न खोज्दा प्रहरीले समेत रोक्यो, उनले भने। जाहेरी लेखाउन लगाएको वकिललाई समेत प्रहरी कार्यालयबाट फोन गरेर जाहेरी नलेख्न दवाब आएको उनको भनाई छ। पोष्टमार्टमपछि पनि माइती पक्षलाई शव हेर्न नदिएको बताइएको छ। मृतक पुष्पा झुण्डिएको सल लाइटर लगाएर डडाइएको छ। उसको मुख, कान र आँखाबाट रगत बगेको अवस्थामा कपाल पुरै भिजेको देखिन्थ्यो। केटाको ढाडमा कोतरेको घाउहरु छन्। घटनास्थलमा बहिनीको गहना फुत्किएको अवस्थामा छ यस्तो प्रकृतिको घटना कसरी आत्म हत्या हुन सक्छ ? पवनले प्रति प्रश्न गरे। घटनाको दोस्रो दिन पोष्टमार्टम गरिएपनि शवलाई सिन्धुली अस्पतालमा माइती पक्षका आफन्तजलाई देख्न र फोटोसमेत खिच्न नदिई पोष्ट मार्टमपछि लगेर जलाइएको बताइएको छ। उता केटा पक्षले भने पुष्पाले आत्म हत्यानै गरेको दावी गर्दै आएका छन्। तर, घटना भएको राती छिमेकीहरु समेत कसैलाई थाहै नदिई अस्पताल ल्याउनु केही रहस्यमयनै भएको र आफूहरुले गम्भीर भएर अनुसन्धान गरिरहेको प्रहरीले जनाएको छ। सिन्धुलीकी प्रहरी प्रमुख एसपी रन्जु सिग्देलले मृतकको माइती पक्षले भने झैं प्रहरी कसैको दवाबमा नपरेको बताउँदै घटना केही शंकास्पद भएकोले आफूहरु सचेततापुर्वक अनुसन्धानमा लागेको बताइन्। उनले भनिन्, प्रारम्भिक पोष्टमार्टमको रिपोर्ट आएको छ। तर हामी अझै कमफम हुन केही स्वाबहरु समेत संकलन गरेर काठमाण्डौं पठाएका छौं। त्यसकोसमेत रिपोर्ट आएपछि मात्र घटनाबारे एकिन गर्न सकिन्छ। एसपी सिग्देलका अनुसार घटनापछि माइतीपक्षले दिएको जाहेरीका आधारमा मृतकका श्रीमान गोपी थापालाई अनुसन्धानका लागि नियन्त्रणमा लिइएको छ।"
डिस होममा डिलर दाईको डिस्काउन्ट : हरेक हप्ता २ जना विजेतालाई नगद एक लाख,"काठमाडौँ : डिस होममा डिलर दाइको डिस्काउन्ट योजना अन्तर्गत दुई जना विजेता घोषित भएका छन्। उक्त योजनाको लक्की ड्र मार्फत डिशहोमको सेटअप बक्सको क्यास आईडि नं ०२५१९०१७४७५, ७१९०७२७०२८५ बिजेता भएका हुन्। उक्त योजना अनुसार २ जना विजेताहरुले प्रति व्यक्ति एकएक लाख नगद प्राप्त गर्ने कम्पनीले जानकारी दिएको छ । २०७७ साल असोज ९ गते देखि १५ गते सम्म फन्ड ट्रान्सफरबाट बार्षिक रिचार्ज गर्नुहुने ग्राहकहरुलाई समावेश गरेर लक्की ड्र सम्पन्न भएको छ । हरेक हप्ताको शुक्रबार साँझ ५ बजे डिशहोमका शो केस च्यानल नं १००, शो केस २ च्यानल नं १०१ र रमाईलो टिभीमा लाइभ लक्की ड्र मार्फत २ जना भाग्यशाली विजेता छनौट हुन्छन् । साथै ग्राहकहरुको मागलाई ध्यानमा राख्दै अब अनलाइन मार्फत ५ हजार वा सो भन्दा माथि रिचार्ज गर्ने ग्राहकहरुलाई पनि यो विक्लि लक्की ड्र मा सहभागी गराईने भएको छ । असोज १६ देखि २२ गते सम्म फन्ड ट्रान्सफरबाट रिचार्ज गर्नुहुने ग्राहकवर्गहरुलाई असोज २३ गतेका लक्की ड्र मा सामेल गराइनेछ ।"
पहिरोपीडितका पीडाव्यथा,"महाभूकम्पबाट जेनतेन प्राण बचाएका सिन्धुपाल्चोक लिदीका बासिन्दालाई केही समयअघिको बाढीपहिरोले अर्को विपत्तिमा पार्यो। विनाशकारी पहिरोले पाँच वर्षअघिको भूकम्पपछि दुखजिलो गरेर ठड्याएको घर मात्रै बगाएन; थुप्रै परिवारले आफन्तसमेत गुमाए। उनीहरू यतिखेर खप्नै नसक्ने पीडामा बाँचिरहेका छन्। राहत वितरण र बस्ती निरीक्षणमा आएका सरकारका प्रतिनिधि र दलका नेताले पुनर्बासको आश्वासन दिए पनि यतिखेर उनीहरू ढुक्क हुन सकेका छैनन्। किनकि सरकारले विगतमा पनि बाढी, पहिरो तथा अन्य प्रकारका प्रकोपमा परेकाको पुनरुत्थानका लागि बाँडेका थुप्रै सपना अहिले पनि अधुरै छन्। पटकपटकको विपत्तिबाट उम्केर बाँचेकालाई दिइएको आश्वासन पूरा गर्न सरकार गम्भीर बन्नुपर्छ। उनीहरूको यो आशालाई निराशामा कदापि बदल्नु हुँदैन। पछिल्ला घटना हेर्ने हो भने सिन्धुपाल्चोक मात्रै यस्तो जिल्ला हो, जहाँ एक दशकको अवधिमा थुप्रैपटक बाढी, पहिरो र भूकम्पले धेरै धनजनको क्षति गरिसकेको छ। यहाँका बासिन्दाले कष्टपूर्ण जिन्दगी बिताएर थुप्र्रै दिन काटिसकेका छन्। पटकपटकको विपत्तिले घर न घाट बनेकाहरू जिन्दगीमा आउने दिनहरूलाई कसरी निर्वाह गर्ने भन्ने गहिरो चिन्तामा छन्। आफ्नो वेदना जति सुनाए पनि सम्बोधन हुने अवस्था नदेखेपछि मनभित्रै गुम्स्याएर राख्न बाध्य छन्। यो तीतो यथार्थ बुझेर पीडामा छट्पटाइरहेका नागरिकका घाउमा मलम लगाउन राज्यले कुनै कसर बाँकी राख्नु हुँदैन। भूकम्प र बाढीका कारण घर न घाटको अवस्थामा पुगेकालाई केही राहत दिएर एउटा घर मात्रै बनाइदिएर पुग्दैन; उनीहरूको सुरक्षित पुनर्बासको व्यवस्था सरकारले गर्नुपर्छ। यस कार्यलाई जतिसक्दो छिटो सुरु गर्नुपर्छ। पालमुनि रात कटाइरहेकाहरूको वेदनालाई खुला हृदयबाट सम्बोधन हुनुपर्छ। घरपरिवार गुमाएर एक्लो महसुस गरिरहेकाहरूको सच्च साथीको भूमिका राज्यले निर्वाह गर्नुपर्छ। बर्खाको अन्त्यसँगै चाडबाडको माहोलले छोइसकेको छ। दसैं, तिहार, छठलगायतका ठूला चाड सन्निकटमा आइसकेका छन्। तर सिन्धुपाल्चोकका बाढी, पहिरोपीडित भने यी सबै पर्वको पर्वाह नगरी सुरक्षित आबासको पर्खाइमा छन्। सरकारले बाँडेको सपना विपनामा परिणत हुने दिनको पर्खाइमा छन्। यस्तो बेलामा चाडपर्वलाई मात्रै लक्षित गरेर भए पनि सरकारले दैनिक गुजारा टार्न राहत वितरणलाई प्रभावकारी बनाउनुपर्छ। विगतमा दिइएको राहत सामग्री सकिइसकेकाले कतिपय परिवार छटपटीमा समेत छन्। उनीहरूको यो मर्मलाई सबैले बुझिदिनुपर्छ। पालमुनि बसे पनि एक पेटभरि खान पाउने वातावरण सिर्जना गर्न सरकार, सामाजिक संस्था र उद्योगव्यवसायीले सहकार्य गर्नुपर्छ। गत असारयता जिल्लाका विभिन्न ठाउँमा गएको पहिरोले भूकम्पपछि पुनर्निर्माण भएका सात सयभन्दा बढी घर बगाएको छ। पहिरो आसपासका तीन सयभन्दा बढी घर जोखिममा छन्। यो अवस्था हेर्दा सोही ठाउँमा नयाँ बस्ती बसाल्न उपयुक्त हुन्छ कि हुँदैन भन्नेतर्फ गहिरो अध्ययन हुनुपर्छ। सरकारले घर बनाउन मात्र दुईचार आना जग्गा दिएर जीविकोपार्जन गर्न सम्भव नहुने यहाँको घटनाले देखाउँछ। बस्ती नै स्थानान्तरण हुनुपर्छ। बस्ती स्थानान्तरण गर्दा घर, गोठ, खेतीपाती सबै कामलाई उपयुक्त हुने स्थान छनोट गर्नुपर्छ। अल्पकालीन तथा दीर्घकालीन दुईथरी योजना बनाएर बस्ती स्थानान्तरण योजना बनाउनुपर्छ। जिल्लामा भौगोलिक दृष्टिले बस्ती बस्न उपयुक्त नभएको तर बस्ती बसिरहेको स्थानबारे पनि अहिलेदेखि नै अध्ययन सुरु गर्नुपर्छ। जसरी भए पनि मानिसको जीउधनको रक्षा गर्ने दायित्वबाट सरकार विमुख हुनु हुँदैन। गाँस, बास र कपासको व्यवस्थासहित सुरक्षित रूपमा बाँच्न पाउने हरेक नागरिकको संवैधानिक अधिकार कार्यान्वयन हुनुपर्छ।"
"आफू अनुकूल भए सम्बन्ध कायम गराउँछन्, नत्र बलात्कारमा फसाइदिन्छन्","सिरहा : घटना १ विष्णुपुर गाउँपालिका१ का २० वर्षीय मुकेशकुमार साहले असोज १२ गते १६ वर्षीया किशोरीलाई गाउँकै एक घरमा बोलाए। ती किशोरी पनि बाख्रा चराउन छाडेर साहलाई भेट्न गइन्। दुई जना मात्रै उक्त घरमा पुगेको थाहा पाएपछि गाउँकै अन्य युवाले किशोरीका भाइलाई बोलाएर ल्याए। स्थानीयका अनुसार ती किशोरकिशोरी बसेको कोठा खोलेर कुटपिट गर्न थाले। भाइले किशोरीको टाउकोसमेत फुटाइदिए। घाइतेलाई उपचारका लागि विराटनगर लगियो। गाउँमा त्यसको हल्ला फैलियो। त्यसपछि गाउँका पञ्चहरू घटना मिलाउन सक्रिय भए। ती पञ्चले असोज १३ गते आरोपितका बुवा सिंहेश्वर साह र किशोरकिशोरी फेला परेको घरका धनी शत्रुधन साहसँग पाँचपाँच लाख रुपैयाँको कपाली तमसुक बनाए। सिंहेश्वरको धनीमा रामगुलाम यादव र शत्रुधनको धनीमा लक्ष्मण यादव बसे। प्रहरीका अनुसार तमसुकमा मिति पनि २०७५ साउन १ गते उल्लेख गरियो। कपाली लागू हुने मिति २०७७ असोज १५ गतेदेखि लेखिएको छ। असोज १६ गते किशोरी उपचारबाट घर फर्किइन्। त्यसपछि फेरि पञ्चहरूले पञ्चायत डाके। आक्रोशित स्थानीय युवाले पञ्चायतमा आरोपित मुकेश, उनका बुवा सिंहेश्वर र शत्रुधनलाई कुटपिट गर्न थाले। त्यो खबर इलाका प्रहरी कार्यालय विष्णुपुरमा पुग्यो। पञ्चसहित आरोपित पक्राउ गरे। तमसुकका धनीद्वय फरार छन्। घटना बाहिरिएपछि पीडित किशोरीकी आमाले प्रहरीमा जाहेरी दिइन्। आरोपित मुकेशविरुद्ध जबरजस्ती करणी मुद्दामा जाहेरी दर्ता गरी अदालतबाट म्याद थप गरिएको जिल्ला प्रहरी सिरहाका प्रवक्ता डीएसपी शालिग्राम शर्माले बताए। गाउँमै घटना मिलाउन खोज्ने पञ्चहरूलाई पनि अपराध लुकाउन खोज्ने मतियारसम्बन्धी मुद्दामा छानबिनका लागि अदालतबाट १५ दिनको म्याद थप गरिएको प्रवक्ता शर्माको भनाइ छ। गाउँलेले घटना ढाकछोप गर्न पीडित परिवारलाई दबाब दिन थालेका छन्। दबाब झेल्न नसकेपछि पीडित किशोरी र उनकी आमाले गाउँ छाडेका छन्। घटना २ लहान नगरपालिका२२ सिसवनी बर्छवाका २१ वर्षीय रामबाबु मण्डल गाउँकै एक २१ वर्षीया युवतीसँग दुई वर्षदेखि प्रेम सम्बन्धमा थिए। अभिभावकले भदौ ३ गते अबेर राति उनीहरूलाई समाते। त्यसपछि गाउँका पञ्चहरूबीच उनीहरूको बिहे गराइदिने भनेर छलफल सुरु भयो। तर, युवकका बुवाले दाइजो मागेपछि कुरा बिग्रियो। युवतीका बुवाले दाइजो दिन नसक्ने बताए। पञ्चहरूले प्रहरीप्रशासनमा जाने भनी भदौ १२ गते निर्णय गरे। सोही आधारमा युवती पक्षले भदौ २४ गते इलाका प्रहरी कार्यालय लहानमा जबरजस्ती करणी मुद्दामा जाहेरी दिए। आरोपित युवक गाउँ छाडेर भागेका छन्। दाइजोमा कुरा बिग्रिएपछि बिहे भाँडिएको युवतीका बुवाले बताए। घटनासम्बन्धी अनुसन्धान र युवकको खोजी कार्य भइरहेको इलाका प्रहरी कार्यालय लहानका डीएसपी शरत थापाले जानकारी गराए। यहाँ घटना १ मा पञ्चहरूले घटनालाई गाउँमै दबाउन खोजेको देखिन्छ। कुटपिटका घटनाका कारण मात्रै प्रहरीसम्म पुग्यो। घटना २ मा भने प्रहरीप्रशासनमा जान पञ्चहरू नै सक्रिय बने। यसले आफू अनुकूल भए कुनै पनि घटना गाउँमै मिलाउने, नत्र प्रहरीप्रशासनमा पुग्ने गरेको यो घटनाक्रमले देखाउँछ। जघन्य अपराधमा गाउँमै पञ्चायत गरेपछि पीडितले न्याय नपाउने अधिकारकर्मी राजकुमार राउत बताउँछन्। त्यसमाथि पनि पञ्चहरूले आर्थिक चलखेल गर्ने गरेको देखिएको उनको भनाइ छ। सहमतिमै शारीरिक सम्पर्क राखे पनि केटीको उमेर १८ वर्ष नपुग्दा जबरजस्ती करणीमै मुद्दा जान्छ, अधिकारकर्मी राउत भन्छन्, यस्तोमा फर्जी घटना बनाएर पनि प्रहरीमा जाने बढी छ। मुद्दामा राजनीतीकरण भएपछि पीडितले न्याय पाउन झन्झटिलो बन्दै गएको उनको ठम्याइँ छ। ललाईफकाई सम्बन्ध बनाउने, शारीरिक सम्पर्क गर्ने र फेरि कुरा बाहिरिएपछि बलात्कार मुद्दामा जाने प्रवृत्ति बढ्दो छ, उनी भन्छन्, कसैले रिसइबी साध्न, स्थानीय नेताहरूले राजनीति गर्न, पैसाको चलखेल गर्न पनि बलात्कारजस्तो घटनालाई हतियारका रूपमा प्रयोग गर्छन्। जिल्ला प्रहरी कार्यालय सिरहाका अनुसार चालू आर्थिक वर्षको साउन र भदौ महिनामा जबरजस्ती करणीका १७ र जबरजस्ती करणी उद्योगका पाँच घटना दर्ता भएका छन्। २०७३ सालयता सिरहामा करणीका १ सय ५७ र उद्योग ७७ गरी २ सय ३४ वटा घटना प्रहरीमा पुगेका छन्। शारीरिक सम्बन्ध सहमतिमै हुने तर घटना बाहिरिएपछि बलात्कार मुद्दामा जाने प्रवृत्ति देखिएको प्रहरी स्रोतले जनाएको छ। यहाँ यस्तै अर्को घटना भएको देखिन्छ। गोलबजार नगरपालिका१२ बेतौनाकी एक २३ वर्षीया महिला घरायसी झगडाका कारण जनकपुरमा बस्दै आएकी थिइन्। उनले अर्नमा गाउँपालिका१ का वडाध्यक्ष गफार मियाँसँग सहयोग मागिन्। त्यही क्रममा उनीहरूबीच हिमचिम बढ्यो। ती महिलाका पति वैदेशिक रोजगारीमा रहेछन्। वडाध्यक्ष मियाँले असोज १५ गते घर पुर्याइदिन्छु भन्दै मोटरसाइकलमा चढाए। उनीहरू घर जानु छाडी वडाध्यक्षले नै गाउँमा बनाइरहेको मदरसा पुगे। उनै महिला त्यसको भोलिपल्ट असोज १६ गते बिहान ७ बजे इलाका प्रहरी कार्यालय मिर्चैया पुगिन्। वडाध्यक्ष गफारले त्यहाँ आफूलाई बलात्कार गरेको बयान दिइन्। ती महिलाले बताएको घटनास्थलमा प्रहरीले केही प्रमाण फेला पारेको छ। महिला र वडाध्यक्षबीच पहिलेदेखि सम्पर्क रहेको टेलिफोन कुराकानीले देखाएको छ। प्रहरीमा जबरजस्ती करणीको जाहेरी दर्तापछि वडाध्यक्ष फरार छन्। उनको खोजी तीव्र पारिएको जिल्ला प्रहरी सिरहाका प्रवक्ता डीएसपी शालिग्राम शर्माले बताए। मृत भेटिएकी महिलाको घटना रहस्यमय मिर्चैया नगरपालिका६ स्थित घरमा रिनादेवी पुर्वे भदौ २१ गते मृत फेला परिन्। उनको साबिक घर कल्याणपुर नगरपालिका१२ बेल्हा हो। अर्धनग्न अवस्थामा उनको शव फेला परेको प्रहरीले जनाएको छ। उनी बस्ने भवनको गेटमा बाहिरबाट ताला लगाइएको थियो। इलाका प्रहरी कार्यालयमा कर्तव्य ज्यानसम्बन्धी मुद्दा दर्ता भएको छ। करणी पनि गरेजस्तो घटनास्थलको प्रकृतिले देखिएको मिर्चैयाका डीएसपी सन्तुलाल जयसवालले बताए। उनी बस्ने घरमा पाँच कोठा छन्। भाडामा बस्नेहरू घर गइसकेका थिए। उनका छोराछोरी पनि मामाघर गएका थिए। उनी घटनाको रात एक्लै रहेको देखिएको छ। सोही दिन ८ बजे रातिसम्म आफूसँग टेलिफोनमा कुराकानी भएको थियो, उनका पति प्रमोद पुर्वेले भने, कुरा भएको केही समयपछि फोन लाग्न छोडेको थियो। घटनापछि उनको पति वैदेशिक रोजगारबाट फर्केका छन्। मृतकले माइत गाउँ सिरहा नगरपालिका२२ सागरपुरको तौकिरसँग सोही राति फोनमा लामो कुराकानी गरेको देखिएको छ। तौकिरलाई प्रहरीले पक्राउ गरेको छ। तौकिर फोनमा कुरा गरे पनि मिर्चैयासम्म नपुगेको प्रहरी अनुसन्धानमा देखिएको छ। सिरहको लहान२२ मा भएको एक घटनामा पञ्चहरूले गरेको निर्णयको प्रतिलिपि।"
जब फिरौती बैंकमा जम्मा भयो,"काठमाडौं : दाङ पहरुवाकी अनिता रैदासले गत असार १४ गते हिमालयन बैंकको घोराही शाखामा १२ लाख रुपैयाँ जम्मा गरिन्। उनले नै त्यसको पर्सिपल्ट असार १६ गते हिमालयन बैंककै तुलसीपुर शाखामा चार लाख रकम जम्मा गरिन्। बैंकका कर्मचारीले उक्त रकमको स्रोत खोजी गर्दै किन जम्मा गर्न लागेको भनेर बुझे। अनिताले पति मध्म रैदास मलेसियामा अपहरणमा परेकाले फिरौती पठाउन लागेको खुलाइन्। उनले त्यत्रो धेरै रकम मोरङको साबिक सुन्दरपुर गाविस५ घर भएका ४४ वर्षीय दुर्गाबहादुर श्रेष्ठ (डेभिड) को खातामा जम्मा गरिदिएकी थिइन्। त्यसबारे बैंकका कर्मचारीले आफ्नो केन्द्रीय कार्यालयमा खबर गरे। बैंकका उच्च अधिकारीले राष्ट्र बैंकअन्तर्गतको वित्तीय जानकारी इकाइमा पुर्याए। त्यसपछि इकाइ प्रमुखले प्रहरीको केन्द्रीय अनुसन्धान ब्युरो (सीआईबी) प्रमुखलाई जानकारी गराए। प्रहरीले रैदास अपहरणका आरोपित श्रेष्ठलाई पक्राउ गरी घटनाको अनुसन्धान गरिरहेको छ। ब्युरोका डीआईजी सहकुल थापाले ९ दिनअघि पक्राउ परेका श्रेष्ठको बयान लिने काम सकिएको जानकारी दिए। डीआईजी थापाका अनुसार पीडित रैदास केही दिनभित्रै मलेसियाबाट आइपुग्नेछन्। त्यसपछि थप अनुसन्धान सुरु हुने डीआईजी थापाले सुनाए। श्रेष्ठलाई भने नेपाल आएको मौकामा कान्ति बाल अस्पताल अगाडिको सडकबाट पक्राउ गरिएको थियो। अभियुक्त श्रेष्ठ मलेसियास्थित टप ग्लोभ कम्पनीस्थित नेला कर्नर क्यान्टिन सञ्चालक रहेछन्। श्रेष्ठकै योजनामा उनकी पत्नी धनमाया श्रेष्ठ र चालक श्याम नेपालीले रैदासलाई ६ दिन बन्धक बनाएको अनुसन्धानका क्रममा खुलेको छ। रकम जम्मा भएपछि छाडिएका रैदास पनि सोही कम्पनीमा कार्यरत छन्। श्रेष्ठले मलेसियामा रहेका सोझा नेपाली कामदारलाई धम्क्याएर रकम असुल तथा कुटपिट गर्ने गरेको प्रहरी अनुसन्धानबाट खुलेको छ। उनी २२ वर्षदेखि मलेसियामा बस्दै आएको पाइएको छ। ६ वर्षदेखि मलेसियामा कार्यरत रैदासलाई कम्पनीको पैसा चोरेको अभियोग लगाएर चालकको कोठामा थुनेको प्रहरी अनुसन्धानबाट खुलेको छ। घटनाक्रमको सुरुआतमा रैदाससँग कुरा गर्दागर्दै फोन काटिएको अनिताले बताइन्। उनका अनुसार त्यसको दुई दिनपछि मात्र बिहान सवा ४ बजे फेरि मोबाइलको घण्टी बज्यो। तर, पतिको मोबाइलबाट कल आए पनि अरू नै कोही बोले। ती व्यक्तिले रैदासलाई बन्धक बनाएर राखेको बताए। उनले एकदुई दिनमै ६० हजार रिंगिट (१७ लाख १८ हजार रुपैयाँ) बैंकमा जम्मा नगरे रैदासलाई मारिदिने धम्की दिए। तब पतिलाई केही नगर्न आग्रह गर्दै अनिताले पैसा खोजेर पठाइदिने सहमति जनाइन्। अपहरणको ६ दिनमा रैदासलाई अपहरणकारीले मुक्त गरेको उनले सुनाइन्। ब्युरोकै प्रहरीका आग्रहमा अनिताले लकडाउन खुकुलो भएसँगै साउन अन्तिममा अपहरण र शरीर बन्धकमा श्रेष्ठविरुद्ध जाहेरी दिइन्।"
दसैंअघि होला त लकडाउन ?,"काठमाडौं : मुलुकभर बुधबार एकै दिन ३ हजार ४ सय ३९ जना कोरोना संक्रमित थपिएका छन्। दैनिक संक्रमणको यो संख्या हालसम्मकै बढी हो। सक्रिय संक्रमितको संख्या पनि २५ हजार ७ पुगेको छ। कोरोना संक्रमण तीव्र वृद्धि भए पनि सरकार भरसक लकडाउन वा स्वास्थ्य संकटकाल घोषणा नगर्ने पक्षमा देखिएको छ। स्वास्थ्य तथा जनसंख्या मन्त्रालयका एक उच्च अधिकारीले कतिपय अस्पतालमा थप शय्या व्यवस्थापन गरेर भए पनि लकडाउन घोषणा नगर्ने योजना रहेको बताए। दसैंअघि भरसक लकडाउन वा स्वास्थ्य संकटकाल घोषणा गर्ने कुनै योजना छैन, मन्त्रालयअन्तर्गतको इन्सिडेन्ट कमान्ड सिस्टमका ती पदाधिकारीले भने। कोरोना संक्रमितहरू घरमै र संस्थागत आइसोलेसनमा बसिरहेका छन्। मन्त्रालयका प्रवक्ता डा जागेश्वर गौतमले संस्थागत आइसोलेसनमा १० हजार ५ सय ९६ जना छन्। घरमै ९ हजार १ सय ७२ जना आइसोलेसनमा बसेको प्रवक्ता गौतमको भनाइ छ। प्रवक्ता डा गौतमले पनि तत्काल लकडाउन घोषणा गर्नुको औचित्य नभएको बताए। अस्पतालमा शय्या पुगेसम्म लकडाउन घोषणा हुँदैन, उनले भने, स्वास्थ्य संकटकाल घोषणा गरेर पनि के गर्ने ? बाहिर निस्कँदा नागरिकले मास्क लगाउने र भौतिक दूरी कायम गरे पनि हुन्छ। जनताले केही नगर्ने, सरकारले विभिन्न घोषणा गरेर मात्र के गर्ने ? उनले नै केही समयअघि नियमित प्रेस ब्रिफिङका क्रममा सक्रिय संक्रमित २५ हजार नाघे लकडाउन हुन सक्ने बताएका थिए। उनले बुधबार भने कोरोना संक्रमण बढिरहेको बेला पनि बिनाकाममा बाहिर निस्कने, घुमफिर गर्ने, भौतिक दूरी कायम नगर्ने र मास्क नलगाउने प्रवृत्ति कायम रहेकोमा चिन्ता व्यक्त गरे। संक्रमितहरू बढेकाले बेड तथा अस्पताल थप्दै जानुपर्छ। कतिपय ठाउँमा अस्पताल पूरा क्षमतामा चलेका पनि छैनन्। बेडको व्यवस्थापन हुन सकेसम्म हामीले लकडाउन वा स्वास्थ्य संकटकाल कुनै पनि घोषणा गर्दैनौं, उनले भने। २४ घन्टामा ३ हजार ४३९ जनामा कोरोना संक्रमण उनले संक्रमित वृद्धिसँगै कतिपय अस्पतालमा शय्या अभाव हुँदै गएको बताए। बिरामीलाई पायक पर्ने ठाउँमा बेड उपलब्ध हुन सकेको छैन। विशेषगरी काठमाडौं उपत्यकामा संक्रमितको उपचार व्यवस्थापन गर्न थप चुनौती बढेको छ, उनले भने, यही तरिकाले संक्रमित बढ्दै जाने हो भने अस्पतालले यो भार थाम्न सक्दैन। बुधबार काठमाडौंमा १ हजार २ सय ९६, ललितपुरमा २ सय ९३ र भक्तपुरमा ९५ जना संक्रमित थपिएका छन्। मुलुकभर १ हजार १ सय २६ जना डिस्चार्ज भएको मन्त्रालयले जनाएको छ। उनले सबै सरकारी एवं निजी अस्पतालले कोरोना संक्रमितको उपचार गर्न आवश्यक रहेको बताए। हरेक व्यक्तिलाई आवश्यक स्वास्थ्य सेवा प्रदान गर्नु राज्यको दायित्व भएको उल्लेख गर्दै उनले भने, सामान्य रुघाखोकी लागे वा ज्वरो आएमा पनि अस्पताल जाने क्रम बढेको छ। बिरामीलाई श्वास फेर्न गाह्रो भएमा, बेहोस हुने जस्तो भएमा वा पिसाब कम भएमा मात्र अस्पताल जान अनुरोध गर्दछु। कसरी बढे संक्रमित ? नजिकिँदो चाडसँगै सार्वजनिक स्थानमा बढेको भीडभाड, नाकमुख छोपिने गरी मास्क नलगाउने प्रवृत्ति र भौतिक दूरी कायम नराखी हिँडडुल गर्ने बानीका कारण संक्रमण दर बढेको छ। त्यस्तै साबुनपानीले हात हुने वा सेनिटाइजरको प्रयोग गर्ने प्रवृत्ति पनि न्यून छ। जनस्वास्थ्यविद् डा बाबुराम मरासिनीले भने, चाडपर्वको बेला किनमेल गर्ने क्रममा सुरक्षा मापदण्ड अपनाएको पाइँदैन। ठेलमठेल गर्ने बानीले पनि संक्रमण बढाएको छ। प्रवक्ता डा गौतमले चाडपर्वसँगै किनमेल गर्नेको भीड देख्दा तीव्र रूपमा फैलिएको कोरोनालाई बिर्सिएको पो हो कि जस्तो लाग्न थालेको बताए। कोरोनाको संक्रमणबाट जोगिने र रोकथाम गर्ने हो भने अनावश्यक भीडभाड नगरौं। बाहिर निस्कनै पर्ने आवश्यक काम परे कोरोना जोखिमको कुरालाई मनन् गरी मास्कको उचित प्रयोग गरौं, उनले भने।"
