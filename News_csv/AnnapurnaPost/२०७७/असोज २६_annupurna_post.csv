शीर्षक,विवरण
महिला हत्याका आरोपित पक्राउ,राजविराज : घरमा एक्लै रहेकी सप्तरीको तिरहुत गाउँपालिका२ मैनाकडेरीकी ४७ वर्षीया दाइमनदेबी यादवको हत्याका आरोपितहरु सोमबार पक्राउ परेका छन्। हत्या अभियोगमा ८ वर्ष जेल सजाय बसेर निक्लिएका कञ्चनपुर नगरपालिका११ ठेलियाका ५५ वर्षीय बमबहादुर साहसहित मृतकका छिमेकीहरु २१ वर्षीय अजयकुमार यादव र ५२ वर्षीय राधे भनिने ओमप्रकाश यादव पक्राउ परेको २ नं प्रदेश प्रहरी कार्यालय जनकपुरधामले जनाएको छ। असोज १० गते राति घरमा एक्लै बसिरहेको बेला कुटपिट गर्दै घाँटीमा डोरी बाँधेर हत्या गरेको आरोपितहरुले स्विकारेको २ नं प्रदेश प्रहरी कार्यालयका प्रवक्ता एसपी कृष्ण प्रसाईले बताएका छन्। प्रहरीका अनुसार ओमप्रकाश र अजयले कोही आउँछन् की भनेर मृतकको घर बाहिर रेकी गरेर बसेको र साहले भित्र गई दाइमनदेबीलाई भुईँमा लडाएर डोरीले घाँटीमा कसेर हत्या गरेका हुन्। साह ८ वर्ष जेल सजाय बसी २ वर्ष अघि मात्र कारागारबाट निक्लिएका हुन्। तराईको सशस्त्र समूह मधेश मुक्ति टाईगर्समा संलग्न रही शिक्षक रामनारायण साहको हत्या गरेको अभियोगमा साह ८ वर्ष कारागारमा बसेका थिए। आरोपित अजय र मृतक परिवारका बीच जग्गा विवाद रहेको छ। मृतकको २ बिघा जग्गा अजयका बुवाले २०४७ सालदेखि जोत भोग गर्दै आएपनि बाली नबुझाएकाले विवाद रहेको छ। यसैगरी मृतक दाइमनदेवीले उनकी परिवारकी एक सदस्य र आरोपित ओमप्रकाशबीचको अवैध सम्बन्ध थाहा पाएकीले रिसइबी राखेका थिए। अजय र ओमप्रकाशले हत्याको योजना बनाई साहलाई हत्या गर्न लगाएको अनुसन्धानबाट खुलेको २ नं प्रदेश प्रहरी कार्यालय सुचना संकलन तथा सम्प्रेषण शाखा जनकपुरधामले जनाएको छ। आरोपितहरु घटनालगत्तै पक्राउ परेपनि अनुसन्धानपश्चात मात्र सोमबार आरोपितहरु विरुद्ध उजुरी दर्ता गरी कारवाही प्रक्रिया अगाडि बढाइएको छ।
नेपाली बनेर भारतीयद्वारा दुई अर्ब ३९ करोडको राजश्व छली,"काठमाडौं : एक भारतीयले नेपाली नागरिकता बनाएर झण्डै साँढे दुई अर्बको राजश्व छली गरेको पाइएको छ। राजश्व अनुसन्धान विभागका अनुसार रुपन्देहीको सिद्धार्थनगर नगरपालिका १२ स्थित सोनी ज्वेलर्स तथा सोनी गोल्ड एण्ड सिल्भर प्रालिका सञ्चालक सुनिल सोनीले यसरी राजश्व छली गरेका हुन्। उनले सुनिल सुनारको नाममा नेपाली नागरिकतासमेत लिएको भेटिएको विभागका महानिर्देशक दीर्घराज मैनालीले जानकारी दिए। उक्त घटनामा सोनी र मतियार अमित परियारसमेत विरुद्ध सुन चाँदीको भन्सार चोरी पैठारी तथा निकासी गरी राजस्व चुहावट गरेको मैनालीले जानकारी दिए। उनीहरु विरुद्ध दुई अर्ब ३९ करोड ५५ लाख रुपैयाँ विगो असुल गरी जरिवाना र कैद सजायको मागदावी लिई आज उच्च अदालत तुलसीपुर, बुटवल इजलासमा मुद्दा दर्ता गरिएको हो। उनलाई विशेष सूचनाको आधारमा राजश्व अनुसन्धान कार्यालय बुटबलबाट खटिएको टोलीले असार ३० गते पक्राउ गरेको थियो। सोनीले सुन, चाँदीको अवैध आयात निर्यात तथा बिक्री कारोबार गर्ने गरेको तथा मोवाइलको माध्यमबाट विभिन्न व्यक्तिसँग कारोबार गर्ने गरेको खुलेको छ। अनुसन्धानका क्रममा उनले बैंक तथा भन्सार विन्दुबाहेक अन्य बाटोबाट सुन चाँदी चोरी पैठारी गरी अवैध रुपमा विक्री गर्ने र सो बाट प्राप्त रकमलाई नेपाली तथा विदेशी मुद्रामा परिणत गरी विभिन्न व्यक्तिलाई भुक्तानी दिने गरेको पाइएको मैनालीले जानकारी दिए।"
"सट्टेबाजीमा पैसा हारेपछि अपहरण, होटलमा बन्धक बनाउँदै कुटपिट","विराटनगर : यूएईमा जारी क्रिकेट प्रतियोगिता इन्डियन प्रिमियर लिग (आईपीएल) मा सट्टेबाजी लगाउँदा हारेको पैसा उठाउने क्रममा युवाहरुबीच भएको विवादलाई मोरङ प्रहरीले अनुसन्धानको विषय बनाएको छ। भित्रभित्रै गोप्य तरिकाले पैसाको बाजी लगाएर अनलाइनमार्फत हुने गरेको अवैध जुवाजन्य खेलको विवाद सामाजिक सञ्जाल फेसबुकबाट बाहिरिएपछि प्रहरीले गम्भीर ढंगले अनुसन्धान थालेको हो। बाजी लगाउँदा हारेको रकम उठाउनलाई व्यक्तिको अपहरण, शरीर बन्धक एवं कुटपिट गरिएको विषय बाहिरिएको छ। यस घटनामा प्रहरीले नेपाली कांग्रेसको भातृ संगठन तरुण दल विराटनगरका नेता विराटनगर महानगरपालिका११ का २५ वर्षीय रोनल कँडेलमाथि अनुसन्धान थालेको छ। कँडेलको समूहले रकम उठाउने नाममा सुनसरी दुहवी घर भई विराटनगरमा बस्ने २६ वर्षीय सञ्जय सिंघललाई नियन्त्रणमा लिएर अपहरण गर्दै गत बिहीबार रातभर होटलमा बन्धक बनाएर कुटपिट गरेको आरोप रहेको प्रहरीका एक अधिकृतले जानकारी दिए। उनका अनुसार बिहीबार बेलुका सिंघललाई घरमा बोलाउँदै नियन्त्रणमा लिएर विराटनगरकै होटल श्री कृष्णको माथिल्लो तलामा लगेर कँडेल समूहले कुटपिट गरेको विषय बाहिर आएको छ। सिंघलले रातभर होटलमा बन्धक बनाएर आफूमाथि कुटपिट गरिएकोभन्दै सामाजिक सञ्जाल फेसबुकमा पोस्ट गरेपछि घटना बाहिरिएको हो। भोलिपल्ट आफूसँग रहेको चेकमा जबरजस्ती आठ लाखको हस्ताक्षर गर्न लगाउँदै कँडेलले लिएर गएको आरोप फेसबुमा सिंघलले लगाएका छन्। कुटपिट गरेपछि होटलको खर्च तिर्न भन्दै कँडेलले भोलिपल्ट बिहान ५० हजार रुपैयाँ आफूसँग मागेको उनले शनिबार गरेको फेसबुक पोस्टमा उल्लेख छ। पैसा दिने बाहानामा आफू फुत्किएर बचेको सिंघलले उल्लेख गरेका छन्। तर सिंघल र कँडेल दुवै जना सट्टेबाज रहेको प्रहरी दाबी छ। सट्टेबाजीमा पैसा हारेपछि दुई जनाबीच हिसाब नमिल्दा घटना भएको देखिन्छ, मोरङ प्रहरी प्रमुख एसपी सन्तोष खड्काले भने, जितेको भए कतै जान्थे होला, तर हारेपछि यस्तो अवस्था आयो। प्रहरी स्रोतका अनुसार प्रारम्भिक अनुसन्धानबाट कँडेलको पैसा लगेर सिंघलले सट्टेबाजीमा हारेको देखिन्छ। त्यही पैसा उठाउने नाममा कानुन हातमा लिएर घटना गराएको हुन सक्ने प्रहरीको अनुमान छ। अनलाइनमार्फत सट्टेबाजीमा लगाएको र कारोबार भएको तथा हारेको रकमका बारेमा अनुसन्धान थालिएका कारण थप विषय खुल्दै जाने एसपी खड्काले बताए। उनका अनुसार सिंघलले फेसबुकबाट घटना सार्वजनिक गरेपछि कँडेल अवैध रुपमा सट्टेबाजी खेल्ने र खेलाउनेहरुको लिस्ट बोकेर सूचनाकर्ता बन्दै प्रहरी कार्यालयमा आएका थिए। दुवै जना आईपीएलमा सट्टेबाजी लगाउन सक्रिय रहेको प्रारम्भिक अनुसन्धानबाट खुलेको छ। दुवै जना सट्टेबाज हुन्। तर बाजी लगाएको पैसा हारेपछि हिसाब नमिल्दा उत्पन्न विवादका कारण एकअर्कालाई दोष लगाएर चोखिने प्रयास गरिरहेका छन्, उनले भने, एक जनाले फेसबुकमा घटना सार्वजनिक गरे। अर्का चैं सट्टेबाजको सूची बोकेर सूचनाकर्ता बन्दै प्रहरीमा आए। आइतबार बेलुका प्रहरीले नियन्त्रणमा लिएका कँडेल बिरामी परेपछि नोबेल अस्पतालमा भर्ना गरिएको छ। एसपी खड्काले उपचार ठीक भइसकेपछि बुझाउने सर्तमा उनलाई तत्कालका लागि हाजिरजमानीमा छाडिएको बताए। कँडेल नेपाली कांग्रेसको भातृ संगठन तरुण दलको मोरङ क्षेत्र नम्बर६ का अघोषित उपसभापति रहेको बताइएको छ। सट्टेबाजीमा उनीहरुको कनेक्सन खोतल्दै सिंघलमाथि भएको घटनामा संलग्न अरुको पनि खोजी थालिएको प्रहरीले जनाएको छ। सट्टेबाजीलाई कानुनले पूर्ण रुपमा निषेध गरेको छ। प्रहरीका अनुसार कुनै पनि खेलकुद प्रतियोगिता एवं विभिन्न गतिविधी र समसामयिक परिवेषको पक्ष एवं विपक्षमा आनलाइनमार्फत ठूलो रकम बाजी लगाएर अवैध रुपमा हुने प्रतिबन्धित खेल हो सट्टेबाजी। प्रहरीले दुई साताअघि पनि सट्टेबाजी खेल्ने, खेलाउने तीन जनालाई विराटनगरबाट पक्राउ गरेर जुवा वा सट्टेबाजी ऐन अन्तर्गतको मुद्दामा अनुसन्धान गरिरहेको छ। सट्टेबाजीमा ठूलो रकमको हार जीत हुने गरेको पाइएपछि प्रहरीले नियन्त्रणका लागि विराटनगरमा विशेष अप्रेशन चलाएको छ। दुवै घटनाको अनुसन्धानबाट जरोसम्म पुग्दै सट्टेबाजीको सञ्जाल भत्काउने योजना प्रहरीको रहेको एसपी खड्काले बताए। सट्टेबाजी खेलाउने तीन जना पक्राउ आईपीएलमा सट्टेबाजी खेलाएको आरोपमा सात जना पक्राउ"
हज तीर्थयात्रामा जाने चिनियाँ मुस्लिमहरुलाई कडा नियम,"बेइजिङ : चीनले वार्षिक रुपमा साउदी अरेबियामा हजयात्राका लागि जाने चिनियाँ मुस्लिम तीर्थयात्रीहरुका लागि नयाँ नियम घोषणा गरेको छ । चिनियाँ सरकारले उनीहरुलाई देशको इस्लामिक संघ मार्फत मात्रै तीर्थयात्रामा जान आदेश दिएको छ । साथै चिनियाँ मुस्लिमहरुलाई यस नियमको विरोध नगर्न पनि चीन सरकारले आदेश दिएको छ । चीनमा उघुर तुक्र्स र हुइ गरी जम्मा २ करोड मुस्लिम जनसंख्या छ । जसमध्ये उघुर पूर्वी तुर्केस्तानबा आएका हुन् भने हुइ मुस्लिम चीनकै आदिवासी समुदाय हो । यस वर्ष ११ हजार ५ सय मुस्लिम साउदी अरेबियामा हुने हज पर्वका लागि जाने अपेक्षा गरिएको छ । जब कि, २०१६ मा १४ हजार ५ सय तीर्थयात्री साउदी गएका थिए भने गत वर्ष १२ हजार ८ सय मात्रै हज तीर्थयात्रामा गएका थिए । हजयात्रीका लागि जारी गरिएका नियम २४ बुँदामा उल्लेख छन् । जसमध्ये एक चाहिँ चिनियाँ मुस्लिम तीर्थयात्रीलाई हज गर्न साउदी पठाउनका लागि चाइनिज इस्लामिक एसोशिएसन मात्रै चिनियाँ आधिकारिक संस्था भएको बताइएको छ । यसवाहेक अन्य कुनै पनि व्यक्ति वा संस्थाले यस तीर्थयात्राको व्यवस्थापन वा आयोजना गर्न नसक्ने नियम जारी गरिएको छ । चीनको सिङजियाङ प्रान्त १ करोड भन्दा धेरै उघुर मुस्लिम बसोबास गर्ने स्थान हो ।"
उपत्यकाका सबै सरकारी अस्पताल कोभिड अस्पतालमा रुपान्तरण,काठमाडौं : स्वास्थ्य तथा जनसङ्ख्या मन्त्रालयले काठमाडौं उपत्यकाका अस्पताललाई आकस्मिकबाहेक अन्य शल्यक्रिया नगर्न निर्देशन दिएको छ। पछिल्लो समय हरेक दिन लक्षण भएका कोरोना सङ्क्रमितको सङ्ख्या बढिरहेका समयमा मन्त्रालयले यस्तो निर्देशन दिएको हो। यस किसिमको व्यवस्था भएमा कोरोनाका बिरामीलाई केही हदसम्म भए पनि सघन उपचार कक्ष र भेन्टिलेटर बेड पाइने मन्त्रालयको भनाइ छ। काठमाडौँ उपत्यकामा ३०० शय्याको सरुवा रोग अस्पताल निर्माणका लागि भवन तथा जग्गा खोज्ने कार्यको शुरुआत भएको पत्रकार सम्मेलनमा मन्त्रालयका प्रवक्ता डा गौतमले जानकारी दिए। त्यसैगरी सरकारले काठमाडौं उपत्यकाका सबै सरकारी अस्पताललाई कोभिड अस्पतालमा रुपान्तरण गर्ने जनाएको छ। सार्वजनिक स्थान तथा सार्वजनिक यातायातमा सुरक्षाका मापदण्ड कडाइका साथ लागु गर्न गराउन सम्बद्ध निकायलाई अनुरोध गरिने भएको छ। यात्रापूर्व सात दिन र गन्तव्यमा पुगिसकेपछि पुनः सात दिन एकान्तबास बसी कोरोनासँग सम्बन्धित कुनै लक्षण देखिए चिकित्सकको निगरानीमा बस्न मन्त्रालयले आग्रह गरेको छ। रासस
मुक्तिनाथ विकास बैंकले लेखापरीक्षकलाई सहजकर्जा दिने,काठमाडौँ : मुक्तिनाथ विकास बैंकले लेखापरीक्षकलाई सहज रुपमा कर्जा दिन एक सम्झौता गरेको छ । सम्झौताअनुसार मुक्तिनाथविकास बैंकले नेपाल अडिटर्स एशोसिएसन (अडान)मा आवद्ध आजीवन सदस्यलाई विशेष छुटसहित प्रोफेशनल कर्जा प्रदान गर्नेछ । सम्झौतापत्रमा मुक्तिनाथविकास बैंकको तर्फबाट बैंकका प्रमुख कार्यकारी अधिकृत प्रद्युमन पोखरेल र नेपाल अडिटर्स एशोसिएसकोतर्फबाट एशोसिएसका अध्यक्ष मोहन रेग्मीले हस्ताक्षर गरेका छन् । यो सम्झौताअनुसार लेखापरीक्षक संघका आजीवन सदस्यलाई कर्जा सेवाका अतिरिक्त बचत तथा डिजिटल बैंकिङ्ग सेवाहरु सहज रुपमा प्रदान गरिने भएकोले संघका सदस्यलाई थप लाभ हुने अपेक्षा गरिएको छ ।
एबीएस र स्मार्ट कनेक्ट फिचरसहितको आरटीआर १६० सार्वजनिक,"काठमाडौं : टिभिएसको आधिकारीक वितरक जगदम्बा मोटर्सले अपाचे आरटीआर १६० फोर भिमा एबीएस र स्मार्ट कनेक्ट फिचर थप गरी सार्वजनिक गरेको छ । यसअघि सिंगल डिस्क र डबल डिस्क भेरियन्टमा बिक्री गर्दै आएकोमा अब भने स्मार्ट कनेक्ट र एबीएस थप भएर आएको हो । यो सँगै विभिन्न ५ भेरियन्टमा अपाचे आरटीआर १६० फोर भि ग्राहकले खरिद गर्न सक्ने छन् । 'हामीले ग्राहकको चाहना र बजेट अनुसारको मोटरसाइकल ल्याएका छौं । एउटै मोटरसाइकलमा २ लाख ७३ हजारदेखि ३ लाख ६ हजारसम्मको रेञ्जमा यी मोटरसाइकल उपलब्ध हुने छन् । यसले ग्राहकलाई आफ्नो बजेट, आवश्यकता र फिचर अनुसारको मोडल छनोट गर्न सहयोग गर्ने हामीले विश्वास लिएका छौं ।, नयाँ मोटरसाइकल सार्वजनिक गर्दै कम्पनीका भाइस प्रेसिडेन्ट दिपक कुमार अग्रवालले भने । १६० फोर भीमा १५९७ सीसी सिंगल सिलिण्डर, ४ स्ट्रोक, ४ भल्भ इन्जिन रहेको छ । यसमा रहेको इन्जिनले १६५ पीएस पावर ८००० आरपीएममा र १४८ एनएम टर्क ६५०० आरपीएममा उत्पादन गर्छ । पावर राइडिङको लागि सुपर स्लिक मेटेड ५ स्पीड गियरबक्स रहेको छ । आफ्नो रेसिंग विरासतलाई कायम राख्नको लागि टीभीएस अपाचे आरटीआर १६० फोर भी पावर टु वेट रेसियोमा टप स्पीड ११३ किलोमिटर प्रति घण्टा रहेको छ । जसले आश्चर्यजनक रुपमा ०६० किलोमिटर प्रतिघण्टाको रफ्तार मात्र ४७३ सेकेन्डमा पुरा गर्छ । स्मार्ट कनेक्ट फिचरको प्रयोग चालकले आफ्नो मोवाइलमा एप मार्फत मोटरसाइकलको कन्सोलसँग कनेक्ट गर्न सक्ने छन् । यसमा एलसीडी डिस्प्ले प्रयोग भएकाले मोवाइलमा हुने कल तथा एसएमएस गतिविधि यहाँ हेर्न सकिने छ । कन्सोलमा रहेको ओडो मिटरमा ट्रिप १ र ट्रिप २ मिटर मोड उपलब्ध रहने छ । त्यस्तै यसमा टाइम ल्याप मिटर पनि रहेको छ । यो विशेषत रेसिङ ट्रयाकमा प्रयोग हुने फिचर हो । साथै, चालकले यसमा टप स्पीड मोडको प्रयोगबाट आफ्नो उच्चगति रेकर्ड गर्न सक्ने छन् । चालकले कुनै पनि समय आफ्नो पहिलेको टप स्पीड रेकर्ड ब्रेक गरेको खण्डमा मोटरसाइकल रोकिदा उक्त टप स्पीड डिस्प्लेमा देखिने छ । यसका बाहेक कम्पनीले यसमा ०६० रेकर्ड इन्डिकेटर दिएको छ । उक्त इन्डिकेटरले ० देखि ६० को स्पीड कति समयमा पुग्यो भन्ने रेकर्ड गर्छ । त्यसैगरि नयाँ आरटीआर १६० फोर भीमा गियर इन्डिकेटर, लो फ्युल वार्निङ, क्लक, आरपीएम अर्लट, एबीएस इन्डिकेटर जस्ता फिचर रहेको छ । यसका बाहेक यसमा लिन एंगल, ट्रिप मोड, सर्ट राइड मोड, टर्न वाइ टर्न नेभिगेशन, कल अर्लट मोड उपलब्ध रहेको छ । लिन एंगल फिचर मोटरसाइकल चलाउँदा कति डिग्रिमा मोटरसाइकल लिन भयो, कति आरपीएमा गियर चेन्ज भयो जस्ता रेकर्ड हेर्न सकिन्छ । बिशेषत यो फिचरले नयाँ राइडरलाई आफ्नो राइडिङ क्षमता विकास गर्न मद्दत गर्छ । यस्तै यसमा रहेको ट्रिप मोडले चालकले लामो यात्रा गर्दा पार गरेको दुरी, प्रयोग गरेको रुट लगायतका धेरै सूचना राख्न मद्धत गर्छ । यस्तै सर्ट राइड मोडमा एक पटक इग्निसन अफ गर्दासम्मको सूचना यसले राख्छ । मोवाइल माफर्त टर्न वाइ टर्न नेभिगेशन प्रयोग गर्न सकिन्छ । स्मार्ट कनेक्ट मार्फत मोवाइलमा आएको म्यासेज तथा कल कन्सोलमा देख्न सकिन्छ । कम्पनीले यसमा कि फिचरको रुपमा क्रयास अर्लट फिचर दिएको छ । कुनै पनि अबस्थामा मोटरसाइकल दुर्घटनमा पर्दा उक्त फिचर मार्फत लोकेशनसहितको दुर्घटनाको सूचना अर्को राइडरलाई नोटिफिकेशन जान्छ । यसका साथै नजिकको अस्पतालको लोकेशन समेत यसमा देखिने छ । यो बिशेषत ग्रुपमा राइड गर्दा महत्वपुर्ण हुन्छ । यस्तै यो मोटरसाइकलको ह्यान्डलबार को वाँयातर्फको टर्न इन्डिकेटरसँगै नयाँ आइ साइन इन्डिकेटर दिइएको छ । यात्राको क्रममा बाटोमा फ्युल सकिएमा उक्त बटन दवाएर नजिक रहेको पेट्रोल पम्पको लोकेशन पाउन सकिन्छ । कम्पनीले यसअघि बिक्री गर्दै आएको सिंगल डिस्क भेरियन्टको मूल्य २ लाख ७२ हजार ९०० रुपैयाँ रहेको थियो । त्यस्तै, नयाँ सार्वजनिक भएको एबीएस र स्मार्ट कनेक्ट सहितको आरटीआर १६० फोर भिको मूल्य ३ लाख ५ हजार ९०० रुपैयाँ कायम गरिएको कम्पनीले जनाएको छ । त्यसैगरि नयाँ सार्वजनिक भएको कनेक्ट फिचर मात्र उपलब्ध मोटरसाइकलको मूल्य २ लाख ९४ हजार ९०० रुपैयाँ र सिंगल डिस्क कनेक्ट फिचरसहितको मूल्य २ लाख ७४ हजार ९०० रुपैयाँ रहेको छ । यसअघि बिक्री हुँदै आएको डबल डिस्क भेरियन्टको मूल्य भने २ लाख ९० हजार ९०० रुपैयाँ तोकिएको छ । देशभर आजैबाट बिक्री सुरु हुने जगदम्बा मोटर्स प्रालिको देशभर रहेका १०० भन्दा बढी सेल्स, सर्भिस र स्पेर्यर पार्टसको सेवा दिने सेन्टरहरुबाट नयाँ मोटरसाइकल आजैबाट बिक्रीको लागि राखिएको छ । विभिन्न ५ भेरियन्टमा उपलब्ध यी मोटरसाइकल ग्राहकले देशको कुनैपनि क्षेत्रबाट खरिद गर्न सक्ने छन् । नयाँ शोरूम सञ्चालनमा जगदम्बा मोटर्सले आफ्नो शोरुम बिस्तारको क्रममा काठमाडौंको सानो भर्याङ्गमा सुविधा सम्पन्न शोरुम संचालनमा ल्याएको छ । कम्पनीले जगदम्बा इन्जिनियरिङ्ग नामक शोरुम संचालनमा ल्याएका हो । उक्त शोरुमबाट मोटरसाइकलको बिक्री वितरण कम्पनीका भाइस प्रेसिडेन्ट दिपक कुमार अग्राववले गरे । उक्त शोरुमको आधिकारीक उद्घाटन भने आगामी कार्तिक १ गते घटस्थापनाको दिन हुने छ । कम्पनीले आफ्नो सेवा विस्तार गर्ने क्रममा नयाँ सुविधा सम्पन्न शोरुम संचालनमा ल्याएको हो । उक्त शोरुमबाट बिक्रीपछिको सर्भिस सुविधा समेत ग्राहकले पाउने छन् ।"
जहाज थपेर निगमलाई नाफामा लैजान्छु : नवनियुक्त महाप्रबन्धक पौडेल,काठमाडौं : नेपाल वायुसेवा निगम (नेपाल एयरलाइन्स)का नवनियुक्त महाप्रबन्धक डिम प्रसाद पौडेलले आज आफ्नो पदभार ग्रहण गरेका छन्। मन्त्रिपरिषदको गत बिहीबारको बैठकले पौडेललाई ४ वर्षको लागि महाप्रवन्धक पदमा नियुक्त गरेको थियो। चार्टर्ड एकाउन्टेन्टका साथै व्यवस्थापन विज्ञका रुपमा परिचित उनी यसअघि निगम सञ्चालक समितिको सदस्य थिए। नयाँ सडकस्थित निगम मुख्यालयमा आज आयोजित पदभार ग्रहण कार्यक्रममा सञ्चालक समितिका अध्यक्ष सुशील घिमिरेले निगमले व्यवस्थापन विज्ञ र युवा महाप्रवन्धक पाएकोमा खुसी व्यक्त गरे। उनले कोरोना महामारीको अवस्थामा पनि निगमले उल्लेखनीय सेवा प्रदान गर्दै आएकोमा प्रसन्नता व्यक्त गर्दै पारस्परिक सल्लाह र समझदारीको आधारमा नयाँ महाप्रवन्धकको नियुक्ति भएकोले मिलेर काम गर्ने विश्वास दिलाए। नवनियुक्त महाप्रबन्धक पौडेलले उड्डयन क्षेत्रमा आफ्नो अनुभव नयाँ भए पनि सरकारले विश्वास गरी नयाँ जिम्मेवारी प्रदान गरेकोमा आभार व्यक्त गरे। उनले निगमलाई गतिशिल बनाउन एक्लो प्रयास पर्याप्त नहुने सन्दर्भमा सबैको सहयोगको अपेक्षा गर्दै निगममा विमान थप गरी सञ्चालन मुनाफाको प्रत्याभूति गर्ने विश्वास व्यक्त गरे। नायव महाप्रबन्धक गणेशबहादुर चन्दले निगमबारे पूर्ण जानकारी राख्नु हुने व्यक्ति निगमको महाप्रवन्धक भएकाले पनि निगमले गति लिने विश्वास व्यक्त गरे। आधिकारिक ट्रेड युनियनका अध्यक्ष सुभास डाँगीले निगमसँग पर्याप्त सम्भावना भए पनि हालको समस्याबाट पार पाउन निकै महत्वपुर्ण प्रयास आवश्यक रहेको बताए। पौडेल निगम सञ्चालक समितिको सदस्यको जिम्मेवारीमा रहँदा आन्तरिक उडानका ६ वटा चिनियाँ जहाजले घाटा बेहोर्दै आएकाले गत साउन १५ देखि ती जहाज सञ्चालन नगर्ने निर्णय भएको थियो। निगमसँग हाल आन्तरिक उडानमा दुई मात्रै जहाज छन्। राजधानी तथा क्षेत्रीय उडानसहित देशभरका २३ भन्दा बढी गन्तब्यमा निगमले आन्तरिक उडान गर्दै आएको छ। अन्तर्राष्ट्रियतर्फ दुई थान वाईड बडी ए ३३० र दुई थान न्यारोबडी ए ३२० जहाजले भारतका तीनसहित विभिन्न मुलुकका नौ गन्तब्यमा अन्तर्राष्ट्रिय उडान भर्दै आएको छ।  रासस
प्रतिनिधि सभा सदस्यसहित ४२ जनालाई कोरोना संक्रमण,"राजविराज : राजविराज७ निवासी ५८ वर्षीया प्रतिनिधि सभा सदस्य रेणुकुमारी यादवलाई सोमबार कोरोना संक्रमण देखिएको छ। गजेन्द्रनारायण सिंह अस्पताल राजविराजमा गरिएको परीक्षणअनुसार पूर्व शिक्षामन्त्रीसमेत रहेकी यादवसहित उनकी २६ वर्षीया बुहारी र चालक राजविराज७ का २५ वर्षीय पुरुषमा संक्रमण देखिएको हो। सांसद यादवका छोरा प्रदेश सभा २ का सदस्य अभिषेक यादवलाई आइतबार कोरोना पुष्टि भएपछि परिवारका सदस्य र काम गर्ने कर्मचारीहरुको पीसीआर परीक्षण गरिएको थियो। स्वास्थ्य कार्यालयले सोमबार सांसद यादवसहित सप्तरीका ४२ जना नयाँ संक्रमित थपिएको जनाएको छ। स्वास्थ्य कार्यालयका निमित्त प्रमुख दुनियालाल यादवका अनुसार पुनः भूमिसुधार तथा मालपोत कार्यालय सप्तरीका ४ जना कर्मचारीमा संक्रमित देखिएको छ। संक्रमित हुनेमा राजविराज नगरपालिका६ का १७ जना, राजविराज नगरपालिका ७ का १० जना, राजविराज नगरपालिका ९ का ५ जना, खडक नगरपालिका ७ का २ जना, बलान बिहुल गाउँपालिका२ का ३ जना र बलान बिहुल गाउँपालिका३ का १ जना रहेका छन्। योसँगै सप्तरीमा १ हजार ४४३ जना संक्रमित पुगेको छ। जसमा ३ महिलासहित २१ जनाको मृत्यु भएको छ भने १ हजार १२७ जना निको भएको यादवले जानकारी दिए। राजविराजस्थित गजेन्द्रनारायण सिंह अस्पतालमा आइतबारको परीक्षणमा सप्तरीको निर्वाचन क्षेत्र नम्वर ४ (ख) बाट निर्वाचित प्रदेश सांसद यादवसहित सप्तरीका २७ जनामा कोरोना संक्रमण देखिएको थियो। रुपनी गाउँपालिका वडा सदस्य, कर्मचारीहरुसहित रुपनी गाउँपालिकाका ११ जना, राजविराजस्थित भूमिसुधार तथा मालपोत कार्यालय सप्तरीका ४ जना कर्मचारीसहित राजविराजका ९ जना संक्रमित थपिएका थिए। स्वास्थ्य कार्यालयका अनुसार तिलाठी कोइलाडी गाउँपालिकामा कार्यरत स्वास्थ्यकर्मीका छोरा १३ वर्षीय, श्रीमति ३२ वर्षीया र आमा ६२ वर्षीया महिला, राजविराजमा कार्यरत सिरहाका ३० वर्षीय चिकित्सक र ३५ वर्षीय नर्स तथा शम्भुनाथ नगरपालिका६ का एक जना पुरुष संक्रमित भएका थिए। तिलाठी कोइलाडी गाउँपालिका स्वास्थ्य शाखाका कर्मचारीमा पाँच दिन अघि संक्रमण पुष्टि भएको थियो।"
सामाजिक उद्यमशिलता कोष सञ्चालन समिति गठन,"काठमाडौं : महिला बालबालिका तथा जेष्ठ नागरिक मन्त्रालय अन्तर्गतको समाज कल्याण परिषद्ले सामाजिक उद्यमशिलता कोष सञ्चालन समिति गठन गरेको छ। परिषद्का सदस्य शुसिल ज्ञवालीको संयोजकत्वमा ९ सदस्यीय कोष गठन गरेको हो। कोष सञ्चालक समितिको सदस्यमा नुवाकोटकी समाजसेवी प्रकृति मैनाली पनि चयन भएकी छिन्। समितिका अन्य सदस्यहरुमा ललितपुरका डा रोजी जोशी, इलामका अर्जुन भटटराई, काभ्रेका शान्ता न्यौपाने, हुम्लाका नरबहादुर रोकाया, झापाका कमल निरौला, ललितपुरका सुनिल चित्रकार र महोत्तरीका जितेन्द्र पासवान रहेका छन्। परिषद्को कार्यसञ्चालन समितिको असोज १४ को निर्णयका आधारमा उनीहरुले नियुक्ति पाएका हुन्। सामाजिक उद्यमशिलता कोष नियमावली २०७७ को नियम ८ बमोजिम उनीहरुलाई परिषद्ले ४ वर्षका लागि नियुक्त गरेको हो। उनीहरुलाई महिला बालबालिका तथा जेष्ठ नागरिक मन्त्री पार्वत गुरुङले मन्त्रालयमै आयोजिक कार्यक्रमकाबीच कोषमा नियुक्तिको पत्र दिएका थिए। परिषद् बोर्डको भदौं ३१ को बैठकले कोष गठनको नियमावली स्वीकृत गरेको थियो। कार्यक्रममा बोल्दै मन्त्री गुरुङले सामाजिक उद्यमशीलताका माध्यमबाट मुलुकको समृद्धिमा योगदान पुर्याउने उद्देश्यले सरकारले सामाजिक उद्यमशीलता कोष स्थापना गरेको बताए। उनले परिषद्को मातहतमा रहने गरी कोष स्थापना गरिएको जानकारी दिए। सामाजिक क्षेत्रको कामलाई अझै प्रभावकारी बनाई सामाजिक उद्यमशीलताको माध्यमबाट मुलुकको समृद्धिमा योगदान पुर्याउने उद्देश्यका साथ समाजकल्याण ऐन २०४९ को दफा ९ (ङ) तथा दफा २६ को अधिकार प्रयोग गरी कोष स्थापना गरिएको हो। परिषद्का अध्यक्ष मन्त्री गुरुङले सामाजिक उद्यमशीलता अभियानलाई सामाजिक अभियानकै रुपमा गाउँगाउँसम्म पुर्याउनुपर्ने तथा विश्वविद्यालयहरुले शैक्षिक कार्यक्रम नै राखेर अघि बढाउनुपर्नेमा जोड दिए।"
डाक्टर्स अन कल नेपाल र फूडमाण्डुबीच साझेदारी,"काठमाडौं : आफ्नो क्षेत्रमा सबैभन्दा पहिलो, फुड अन डिमान्ड सेवा उपलब्ध गराईरहेको दस वर्ष पुरानो कम्पनी फुडमाण्डु प्रालि ले हालै डाक्टर्स अन कल नेपाल (डीओसी) का साथ साझेदारी गरेको छ । फुडमान्डुले आफ्नो स्टाफ सदस्यहरू र खासगरी ग्राहकहरूको स्वास्थ्य र सुरक्षाको बारेमा विशेषज्ञहरूको सल्लाह लिईरहेको छ । कम्पनीमा संलग्न सबैको राम्रो स्वास्थ्य र सुरक्षा सुनिश्चित गर्ने प्रयासअन्र्तगत फूडमाण्डुले डीओसीसँग एक सम्झौता पत्रमा हस्ताक्षर गरेको छ र सम्झौतापछि डिओसीले स्वास्थ्य र सुरक्षा सल्लाहकारको भूमिका खेल्ने कम्पनीले बताएको छ । यसले प्लेटफर्मबाट अर्डर गर्नु सुरक्षित छ भनेर ग्राहकहरुलाई सुनिश्चित गर्न र आश्वासन दिनेछ र यसको साइटहरुमा रोकथाम सुरक्षा र स्वच्छता मापदण्डहरु जारी राख्नेछ । डीओसीले सुरक्षा कदमहरूलाई प्राथमिकता दिन, स्क्रीनिंग प्रोटोकोललाई सुदृढ गर्न, मानव संसाधन नीति लागू गर्न, कोभिड१९का लक्षण बारेमा कर्मचारीलाई शिक्षित पार्दै तालिम र वर्कशप मार्फत रोकथामको कार्य गर्नेछ । साथै आईटी प्रणालीलाई उपयोग गर्दै कामका आवश्यकताहरू विकास गर्न सहयोग गर्ने, कर्मचारी र उनीहरूका परिवारका लागि अनलाइन डाक्टर परामर्शमा फूडमान्डुलाई सहयोग पुर्याउनेछ । फूडमान्डुले उनीहरूको पार्टनर रेष्टुरेन्टहरूसँग डेलिभरी साइकलमा सुरक्षाको कमीहरू हटाउने आशामा सुरक्षा मापदण्ड गाईडलाइनहरु कार्यान्वयन गर्न पनि प्रयत्न गरेको दाबी गरेको छ । उनीहरूसँगको सहकार्यको अवधि मार्फत डिओसीले कोभिड १९ को वरपर रहेका लोकप्रिय मिथकहरूको पर्दाफास गर्ने, कार्यालयमा नयाँ सुरक्षा मापदण्डहरू कार्यान्वयन गर्नु, र समग्र वितरण प्रक्रियामा पनि लागू गरेको छ । राईडरको सवारी साधन र प्रयोग गरिने झोलाहरूको लागि एउटा कीटाणुशोधन क्षेत्र स्थापना गर्नेदेखि लिएर कर्मचारीहरूका लागि कोभिड१९ जागरूकता कार्यशाला सञ्चालन गर्ने, कम्पनीमा स्यानिटाईजेसन स्टेशन स्थापना गर्ने, विशेषज्ञहरूले कम्पनीको सहज र सुरक्षित कामका लागि सुविधासम्बन्धी सबै चिन्ता सम्बोधन गर्नेछन् । स्वास्थ्य विशेषज्ञहरूसँगको सहकार्यमा फुडमाण्डुको दैनिक कार्य संचालनमा उल्लेखनीय परिवर्तन भएको छ र यसले गर्दा राइडरहरुले प्रयोग गर्ने पञ्जाको तर्कहिन उपयोगिताका कारण पञ्जाको प्रयोग बन्द रहेकोछ। डीओसीका विशेषज्ञहरूले कुनै पनि प्रकृतिको सुरक्षा ग्लोभको गलत अर्थ बारे सचेत गराउँदछ । विशेषज्ञहरूले कर्मचारीहरूलाई कसरी कोभिड१९ भाइरस पञ्जामा बाँच्न सक्छ भनेर जागरुक गराएका थिए, जसरी यसले खुला हातहरू र यसबाट सार्ने जोखिमहरू हुने गर्दछ । बोर्डमा रहेका कर्मचारीहरूलाई कम्तिमा २० सेकेन्डको लागि हात धुन पञ्जा लगाउँदा हातहरू स्यानिटाईज गर्ने बारेमा बताएका थिए। फूडमान्डुको नयाँ प्रतिबद्धताले आफ्ना ग्राहकहरुको घरमा तातो खानेकुरा पुर्याउनु मात्र नभई सुरक्षित रुपमा पुर्याउने उद्धेश्यलाई सुनिश्चित गर्ने जारी विज्ञप्तिमा उल्लेख छ ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। मन्त्रालयका अनुसार नेपालमा एक लाख ७ हजर ७५५ जनामा संक्रमण पुष्टि भएको छ । जसमध्ये ७५ हजार ८०४ जनाले कोरोना जितेका छन् । अहिलेसम्म ६३६ जनाले भने कोरोनाकै कारण ज्यान गुमाएका छन् । नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
भीरबाट लडेर युवतीको मृत्यु,जाजरकोट : बारेकोट गाउँपालिका ६ ताँसीमा भीरबाट लडेर एक युवतीको मृत्यु भएको छ। बारेकोट ६ ताँसीकी २४ वर्षीय अप्सरा बिकको मृत्यु भएको स्थानीय हरिबहादुर बिकले बताए। उनका अनुसार स्थानीय कार्कीगाउँ नजिकै पर्ने धनिखोला नजिकै घाँस काट्दै गर्दा लडेकी अप्सरालाई उपचारका लागि स्वास्थ्य संस्था लैजादै गर्दा बाटोमै ज्यान गएको हो।
गोरखामा अवैध रुपमा आश्रय लिँदै विदेशी नागरिक,"गोरखा : बर्माको रखायन प्रान्तबाट सन् २०१२ मा भागेर नेपाल पसेका ३० वर्षीय अबुल उस्मान सपरिवार गोरखामा बस्दै आएका छन्। विगत पाँच वर्ष अघिदेखि २५ वर्षीया श्रीमती सेतारा बेगम, पाँच वर्ष र तीन वर्षकी छोरी आशिका बिबी, प्रविना आतव र साला अनवर सदेकको साथमा गोरखा नगरपालिका २ कोखेआहालेस्थित प्रहरी चौकीको आडैमा डेरा गरेर बस्ने गरेका हुन्। उनले अन्य रोहिंग्या शरणार्थीको साथ लिएर भूकम्प पीडितहरुको घर बनाउने काम गरिरहेको स्थानीय गयासुद्धिन मियाँले जानकारी दिए। उनीहरु गोरखा नगरपालिका २ कोखे आहाले, डेरागाउँ, अश्राङ, झिँगटे, कोखेलगायतका मुस्लिम बस्तीमा घर बनाउने काम गर्ने मियाँले जानकारी दिए। २०७२ सालको भूकम्पका बेलादेखि घर पुनर्निर्माणको काम गर्दै आएका उनीहरु कोरोना महामारीका बेला पनि सोही काममा व्यस्त रहेको बताउँछन्। शरणार्थीलाई शिविरबाट बाहिर निस्केर काम गर्नुलाई अवैध मानिएपनि उनीहरु विगत पाँच वर्षदेखि गोरखामा काम गरिरहेका हुन्।रोहिंग्या शरणार्थीले भूकम्पपछि यहाँको मुस्लिम बस्तीका करिब ५० भन्दा धेरै घर बनाइसकेका स्थानीयबासी बताउँछन्। आहाले, गाईखुर, डेरागाउँ र झिँगटेमा काम गर्यौं, शरणार्थीहरु मध्येका टिम लिडर अबुल उस्मान भन्छन्, ठेक्का लिन्छौं। अनि काठमाडौं कपन शिविरबाट मान्छे बोलाउँछौं र काम गर्छौं। एक महिनामा एउटा घर तयार गरिदिन्छौं। मुस्लिम बस्तीबाहेक कामका लागि अरु गाउँमा भने अहिलेसम्म नगएको उनीहरु बताउँछन्। भूकम्प पीडितका लागि आउने तीन लाख रुपैंयामा अनुदानको घर उनीहरुले बनाएका स्थानीयबासी बताउँछन्। अरुलेभन्दा धेरै नै सस्तो दरमा काम गर्ने भएकाले गाउँलेले उनीहरुलाई खोजी खोजी काम दिने गरेको स्थानीयबासीको भनाइ छ। कपन शिविरमा हाल तीनसय ८४ जना रोहिङ्ग्या शरणार्थी आश्रित छन्। संयुक्त राष्ट्रसंघले खाद्यान्न सहायता दिन छाडेपछि उनीहरु विभिन्न ठाउँमा श्रम गर्दै जीविका चलाइरहेका छन्। प्रहरी प्रशासनलाई यसबारे जानकारी भएपनि कडाइ गरेको पाइएको छैन।"
अर्थशास्त्रतर्फको नोबेल पुरस्कार दुई अमेरिकीलाई,वासिंटन : यस वर्षको अर्थशास्त्रतर्फ नोबेल पुरस्कार दुई अमेरिकी नागरिक पाउल आर मिल्ग्रोम र रोबर्ट बिल बी विल्सनले जितेका छन् । सोमबार 'द स्विडिस एकेडेमी अफ साइन्स'ले यसको घोषणा गरे अनुसार उनीहरुलाई लिलामी सिद्धान्तमा सुधार तथा नयाँ लिलामी प्रारुपको आविष्कार गरेवापत यो पुरस्कार प्रदान गरिएको हो । यससँगै यस वर्ष सबै विधाका लागि नोबेल पुरस्कार घोषणा भएको छ । जस अन्तरगत सात पुरुष र चार महिलाले विभिन्न विधामा पुरस्कार पाए । यसवाहेक संयुक्त राष्ट्रसंघीय संस्था विश्व खाद्य कार्यक्रम पनि नोबेल पुरस्कार पाउने एक मात्र संस्था भएको छ ।
दावा गुरुङको 'हिजो जस्तो लाग्छ'मा आकाश र गरिमा (भिडियो),"गायक दावा गुरुङ र गायिका वानिका प्रधानको स्वरमा रहेको 'हिजो जस्तो लाग्छ' बोलको म्युजिक भिडियो सार्वजनिक भएको छ। गीतमा शब्द , संगीत स्वयम् गायक दावा गुरुङको रहेको छ। यस गीतलाई रोमी बस्नेतले संगीत संयोजन गरेका हुन्। म्युजिक भिडियोमा विवाहित जोडीको पहिलो डेटिङ र जिन्दगीका रमाइला पलहरुको स्मरण गरिएको छ। भिडियोमा आकाश श्रेष्ठ र गरिमा शर्माले अभिनयगरेका छन् । बुद्ध थापाले छायांकन गरेको यस भिडियोलाई विकाश धमलाले सम्पादन गरेका हुन्। निकेश खड्काको निर्देशनमा भिडियो तयार पारिएको हो।"
"प्रदेश १ मा थप ४५२ जनामा कोरोना पुष्टि, मोरङमा मात्रै २४२ संक्रमित","विराटनगर : मोरङमा दुई सय ४२ सहित पछिल्लो २४ घण्टाभित्र प्रदेश १ मा चार सय ५२ जना कोरोना भाइरस संक्रमित थपिएका छन्। प्रदेश १ मा एक हजार एक सय ७६ जनाको पीसीआर परीक्षण गर्दा सोमबार एक सय ८८ महिला र दुई सय ६४ पुरुषको रिपोर्ट पोजिटिभ आएको सामाजिक विकास मन्त्रालयले जनाएको छ। मोरङपछि सुनसरीमा एक सय ८४ जना नयाँ संक्रमित भेटिएका छन्। झापामा आठ, इलाममा दुई, धनकुटा, खोटाङ, उदयपुर र भोजपुरमा एकएक र प्रदेश १ बाहिरका १२ जनामा कोरोना पुष्टि भएको छ। मन्त्रालयका अनुसार विराटनगरमा एक सय ९० जनामा संक्रमण देखिएको छ। संक्रमण पुष्टि भएकामा ८९ महिला र एक सय एक पुरुष छन्। विराटनगरबाहेक मोरङको बेलबारीमा १६, बूढीगंगामा ११, सुन्दहरैँचामा चार, रतुवामाई र धनपालथानमा तीनतीन, मिक्लाजुङ र कटहरीमा दुईदुई, सुनवर्षी, ग्रामथान र जहदामा एकएक र स्थानीय तह नखुलेका आठ जनालाई कोरोना संक्रमण देखिएको छ। सुनसरीको धरानमा ८६, इटहरीमा ६८, बराहक्षेत्रमा १८, दुहवीमा तीन, इनरुवा र गढीमा दुईदुई, कोशी गाउँपालिकामा एक र स्थानीय तह नखुलेका तीन, झापाको दमक र भद्रपुरमा तीनतीन, अर्जुनधारा र स्थानीय तह नखुलेका एकएक, इलामको फाकफोकथुम र स्थानीय तह नखुलेका एकएक, खोटाङको साकेलामा एक, उदयपुरको चौदण्डीगढीमा एक, धनकुटामा एक, भोजपुरमा एक र प्रदेश १ बाहिरका १२ जनामा संक्रमण पुष्टि भएको छ। प्रदेश १ मा कोरोना संक्रमितको संख्या १०,७५१ पुगेको छ। हालसम्म एक लाख ३८ हजार छ सय ९२ जनाको पीसीआर परीक्षण गर्दा एक लाख २७ हजार ९४१ जनाको रिपोर्ट भने नेगेटिभ आएको मन्त्रालयले जनाएको छ। प्रदेश १ मा पछिल्लो २४ घण्टामा ४४ जना डिस्चार्ज भएका छन्। होमआइसोलेसनबाट ४०, विराट मेडिकल कलेजबाट २ र कोशी अस्पताल कोभिड १९ उपचार केन्द्रबाट दुई जना डिस्चार्ज भएका छन्। संक्रमण पुष्टि भएर उपचाररतमध्ये हालसम्म कोरोना जित्दै डिस्चार्ज हुनेको संख्या चार हजार ८५५ पुगेको छ।"
५० करोड हत्याउन किर्ते कागजात : ठगीका मास्टरमाइन्ड राणा पक्राउ,"काठमाडौं : करोडौंको जग्गा हत्याउन किर्ते कागजात बनाएर ठगी गरेको आरोपमा ललितपुर कुसुन्तीका केबल प्रताप जंगबहादुर राणालाई प्रहरीले पक्राउ गरेको छ। राणाले कमलादेवी राजभण्डारीको पर्सा विरगंज महानगरपालिका ५ मा रहेको चार कित्ता क्रमशः ३, ७१, १४३ र १८६ मा बनेको घरजग्गा किर्ते कागज बनाएर ठगी गरेको आरोप प्रहरीको छ। नक्कली कागज बनाएर मालपोतका कर्मचारीको मिलेमतोमा आफ्नो नाममा राजीनामा पास गर्न लगाएर राणाले वीरगञ्जकै गिरिधारी लाल अग्रवाललाई ५० लाख रुपैंया बैना लिएर ठगी गरेको प्रहरीले जनाएको छ। केन्द्रीय अनुसन्धान ब्यूरोले जग्गाको सक्कली धनी मुकेश राज भण्डारीको उजुरीपछि अनुसन्धान गर्दा राणाको संलग्नता खुलेको हो। ब्यूरोका प्रमुख डीआईजी सहकुलबहादुर थापाका अनुसार राणाले अग्रवाललाई ठग्नको लागि मुकेश राज भण्डारी भनेर परिचय गरेका थिए। अनुसन्धानका क्रममा राणाले जिल्ला प्रशासन कार्यालय ललितपुरबाट मुकेश राज भण्डारीकै नाममा ४७४३ नम्बरको किर्ते नागरिकतासमेत लिएको जानकारी डीआईजी थापाले दिए। ब्यूरोका अनुसार राणाले आफु जग्गा धनी कमलादेवी राज भण्डारीको छोरा भएको भन्दै ललितपुर जिल्ला प्रशासन कार्यालयबाट जारी गरेको किर्ते नागरिकता बनाएका थिए। राणाले किर्ते कामका लागि ललितपुर प्रशासनबाट कमला राज भण्डारी र पर्साको जग्गा धनी कमलादेवी राज भण्डारी एउटै भएको किर्ते कागजसमेत बनाएको प्रहरी अनुसन्धानबाट खुलेको छ। ठग्नकै लागि राणाले अष्ट्रेलियास्थित नेपाली राजदुतावासबाट मुकेशराज भण्डारीको नाममा जग्गा नामासारी गर्न उनका भाई राकेश राज भण्डारी र रुपेश राजभण्डारीले दिएको मन्जुरी नामा कागजपत्रसमेत किर्ते गरेको पाइएको छ। मुकेश राज भण्डारीको नाममा जग्गा आएपछि राणाले कम्पनी रजिष्टारको कार्यालयमा गंगा ट्रेर्डस नामको कम्पनी समेत दर्ता गरेको जानकारी डीआईजी थापाले दिए। उनका अनुसार त्यही कम्पनीको नाममा राणाले विभिन्न बैंक तथा वित्तिय संस्थाबाट कर्जा निकाल्दै आएका थिए। ठग्नको लागि राणाले धेरै कागजात किर्ते गरेको पाइयो, डीआईजी थापाले भने, ललितपुर महानगरपालिका ३ बाट जग्गाधनी कमलादेवी राज भण्डारी र उनका पति गोपाल राज भण्डारीको मृत्युदर्ताको प्रमाणपत्र समेत किर्ते गरे । अग्रवालले बैनाबापत राणालाई ५० लाख रुपैयाँ दिएपछि उनी घरजग्गा हेर्न पुग्दा मात्रै स्थानीयले जग्गाधनी अरु नै रहेको बताएपछि मात्रै ठगीको रहस्य खुलेको थियो। उक्त जग्गाको अहिलेको हालसावी मूल्य करिब ५० करोड रुपैंया रहेको ब्यूरोले जनाएको छ। ब्यूरोका अनुसार राणा यसअघिपनि विभिन्न अपराधमा मुछिएका अभियुक्त हुन्। उनी क्रेडिक कार्ड फ्रड गरेको घटनामा ०७० कात्तिक तीन गते पक्राउ परेका थिए। जिल्ला प्रहरी कार्यालय ललितपुरले ठगी मुद्दा चलाएको थियो। त्यसैगरी ०७३ चैत ७ गते बैंकिङ कसुर मुद्दामा पक्राउ गरी काठमाडौं प्रहरीले मुद्दा चलाएको थियो। ठगी मुद्दामा महानगरीय प्रहरी वृत्त दरबारमार्गले राणा विरुद्ध ०७६ जेठ १७ मा मुद्दा चलाएको ब्यूरोले जनाएको छ। ब्यूरोले राणालाई थप अनुसन्धानको लागि जिल्ला प्रहरी कार्यालय पर्सा पठाएको छ।"
काठमाडौं महानगरले तीन विद्युतीय शवदाह निर्माण गर्ने,काठमाडौं : काठमाडौं महानगरपालिकाको आर्थिक सहयोगमा पशुपति क्षेत्रमा थप तीन विद्युतीय शवदाह यन्त्रसहित एउटा शवदाह गृह निर्माण हुने भएको छ। कामपाका प्रमुख विद्यासुन्दर शाक्यले आज वडा नम्बर१४ को कुलेश्वर महादेव मन्दिर परिसरमा कुलेश्वर उद्यान शिलान्यास गर्दै अब छिट्टै कामपाको करिब १५ करोड रुपैयाँ अनुदानमा पाशुपत क्षेत्रमा शवदागृह निर्माण अघि बढाउने जानकारी दिए। उनका अनुसार केही दिनमै पशुपति क्षेत्र विकास कोषसँग सम्झौता गरी निर्माण थालनी हुने छ। कोषका सदस्य सचिव डा प्रदीप ढकालले कामपाले पनि विद्युतीय शवदाह यन्त्र र गृह निर्माणका लागि गरेको पहल सकारात्मक भएको प्रतिक्रिया दिए। कामपा शहरी पूर्वाधार विकास विभागका प्रमुख राम थापाले कोभिड१९ का कारण सम्झौतामा केही ढिलाइ भएको र अब केही दिनभित्रै सम्झौता गरी प्रक्रिया अघि बढाइने जानकारी दिए। उनका अनुसार कोषसँग पटकपटक छलफल गरी सम्झौताको अन्तिम चरणमा पुगिएको छ। ९ रोपनी क्षेत्रफलमा उद्यान कुलेश्वर उद्यान नौ रोपनी क्षेत्रफलमा निर्माण हुन लागेको हो। करीब एक करोड २० लाख रुपैयाँको लगानीमा निर्माण हुन लागेको वडा नं १४ का वडाध्यक्ष शोभा सापकोटाले जानकारी दिइन्। कामपाले आर्थिक वर्ष २०७७०७८ को बजेटमा आफ्नो क्षेत्रभित्रका सार्वजनिक जग्गाको संरक्षण गरी खुला क्षेत्रका रुपमा विकास गर्न २० लाखदेखि ६ करोड रुपैयाँसम्मका तीसभन्दा बढी उद्यान निर्माणको योजना अघि सारेको छ। प्रमुख शाक्य अहिले काठमाडौं उपत्यकामा कोभिड१९ को सङ्क्रमण नियन्त्रण बाहिर जान सक्ने खतरा बढेकाले तीनै तहका सरकार र जनता मिलेर नियन्त्रण प्रयासमा लाग्न जरुरी रहेकामा जोड दिए।
कोरोनाको त्रासमा पर्यटन,"नेपालमा पर्यटनको विकासक्रम प्राकृतिक सुन्दरता, भौगोलिक विविधता, विविध संस्कृति र आतिथ्य सत्कारको अभूतपूर्व संगम रहेको नेपाल घुमफिरका लागि विश्वमा नै परिचित नाम हो। सुन्दरताको पर्याय नेपालमा विसं२००९ सालमा नेपालका तेन्जिङ्ग नोर्गे शेर्पा र क्यानिडियन नागरिक एडमन्ड हिलारीले विश्वको सर्वोच्च शिखर सगरमाथाको सफल आरोहण गरेपछि मात्रै औपचारीक पर्यटन व्यवसायको सुरुवात भएको देखिन्छ। २००७ साल अघिसम्म जहानिय राणाशासन काल रहेकोले नेपालमा विदेशीहरु आउन दिने प्रावधान नभएको देखिन्छ। प्रजातन्त्रको बहाली भए लगत्तै सरकारले विदेशी नागरिक नेपाल आउनका लागि भिसा उपलब्ध गराउन सुरु गरेको करिब २ वर्षपछि सगरमाथाको आरोहण भएको र त्यसपछि नेपालमा पनि विदेशी पर्यटक घुमफिरका लागि आउन सक्छन् भन्ने सन्देश गएको बुझिन्छ। राणाशासन र त्यसअघिका शासनकालमा रजानीतिक, भौगोलिक वा कानुनी अड्चन तथा पर्यटकका लागि उचित बन्दोबस्तको ब्यवस्था नभएका कारण हुन सक्छ नेपालमा उल्लेख्य संख्यामा विदेशी पर्यटक आएको तथ्याङ्क पाइदैन। सन् १९६० को दशकपछि हिप्पीहरु नेपालमा आउन सुरु गरेका थिए। १९८० को दशकसम्म पनि विदेशी पर्यटक नेपालमा घुम्नका लागि भनेर आउने र पैसा खर्च गर्ने गरेको पाइदैन। पर्यटन व्यवसाय मुलुकको दिगो विकासको सटिक माध्यम बन्ने ज्ञान तत्कालिन सरकारहरुलाई भएपनी राजनितिक गतिरोधका कारण यसमाथी सरकारी स्तरबाट कुनै किसिमको सम्भाब्यता अध्ययन समेत हुन सकेन। २०४७ अघिसम्म केहि हजारमा मात्रै विदेशीहरु नेपाल भित्रिएको तथ्यांक छ भने सरकारी तथा निजी क्षेत्रको लगानी पनि पर्यटनमा देखिदैन। विसं २०४७ मा प्रजातन्त्रको पूनरवाहली पछि मात्रै सरकारले पर्यटनलाई पनि महत्व दिन थाल्यो र विसं २०५५ (सन् १९९८) मा पहिलोपटक सरकारले भ्रमण वर्ष घोषणा गर्यो। त्यहि वर्ष नै हो सरकारी र निजी क्षेत्रको साझेदारी रहने गरी नेपाल पर्यटन बोर्ड ऐन २०५३ का आधारमा पर्यटन क्षेत्रको नियमनकारी निकायको रुपमा नेपाल पर्यटन बोर्डको स्थापना गरेको। विसं २०५५ सालपछि सरकारले पर्यटनमा निजी क्षेत्रको लगानी सुनिश्चित गर्दै पर्यटन क्षेत्रको पूर्वाधार विकासमा निजी क्षेत्रलाई नै साझेदारको रुपमा अघि सारेको पाइन्छ। त्यसको झण्डै १० बर्षपछि पर्यटन नीति२०६५ सरकारले जारी गर्यो। सरकारले हाल आएर मुलुकको पर्यटनमा बदलिदो परिस्थितीलाई नीतिगत व्यवस्थाबाट अघि लैजानका लागि नयाँ पर्यटन ऐन२०७६ जारी गर्ने तयारी गरिरहेको छ। तर बिडम्बना, मुलुकमा सात साल यता हाल सम्म करिब सात दशक बितिसक्दा पनि यस क्षेत्रको विकासमा सरकारी लगानी तथा प्रयास सन्तोषप्रद रहन सकेको छैन। २०६२०६३ को जनआन्दोलन र लोकतन्त्रगणतन्त्रको स्थापनापछि भने यस क्षेत्रमा निजी तथा विदेशी लगानी पनि बढ्न थालेको छ। फलस्वरुप त्यसयता नेपाल आउने पर्यटकको संख्यामा सुधार भएको तथ्यांकले दर्साउँछ। तथापी २०६५ सालको आमनिर्वाचनको समयमा पर्यटन आवागमनमा करिब ५ प्रतिशत र महा भुकम्प पछि करिब ३ प्रतिशतले गिरावट आएको थियो। सरकारी तथ्याङ्कका अनुसार पछिल्ला वर्षहरुमा १२ लाखको हाराहारीमा विदेशी पर्यटक नेपाल आउने गरेका छन्। पर्यटकहरुको नेपालको बसाइपनि सरदर १३ दिनको रहेको छ भने एकजना पर्यटकले दिनमा औषत ४५ डलरसम्म खर्चिने गरेको छ। नेपालमा पर्यटनको वर्तमान अवस्था नेपालमा दर्ता भएका सबै थरीका उद्योगहरु मध्ये पर्यटन उद्योगको अंश २२ प्रतिशत रहेको छ। हालसम्म यस क्षेत्रमा कुल १ खर्ब ५९ अर्ब रुपैयाँको लगानी रहेको छ। कुल १ खर्ब ४४ अर्ब रुपैयाँ स्थिर पूँजी रहेको छ भने १४ अर्ब ६६ करोड रुपैयाँ चालु पूँजी रहेको छ। कुल १,८१६ पर्यटन उद्योग दर्ता भएको सरकारी तथ्यांक रहेको छ। पर्यटनमा ५० अर्ब १८ करोड विदेशी लगानी रहेको छ। तसर्थ, कुल लगानीमा १६ प्रतिशत हिस्सा विदेशी व्यवसायीको रहेको छ। आर्थिक वर्ष २०७६०७७ फागुन महिनासम्ममा कुल ग्राहस्थ उत्पादनमा पर्यटन क्षेत्रको आय १५ प्रतिशत रहेको छ। पछिल्लो १० वर्षमा कुल ग्राहस्थ उत्पादनमा पर्यटन क्षेत्रको योगदान साढे २ प्रतिशत भन्दा बढि नभएको देखाएको छ। विश्व पर्यटन संगठन (यूएनडब्लूटिओ) को पछिल्लो तथ्यांकले नेपालको कुल ग्राहस्थ उत्पादनमा पर्यटन आय ६ देखि ७ प्रतिशत रहेको बताएको थियो भने अघिल्ला सरकारी तथ्यांकहरुले पर्यटन क्षेत्रको योगदान करिब ३ प्रतिशत रहेको देखाउँछ। पर्यटन क्षेत्रमा आवद्ध निजी क्षेत्रले भने यस क्षेत्रको योगदान करिब १० प्रतिशत रहेको तर्क राख्दै आएको छ। सरकारले सन्२०२० मा २० लाख पर्यटक भित्र्याउने र सन् २०२५ सम्म २५ लाख पर्यटक नेपाल भित्राउने लक्ष्य लिएको छ। यो अवधिमा कुल ग्राहस्थ उत्पादनमा पर्यटनको योगदान करिब १० प्रतिशत पुर्याउने सरकारी योजना रहेको छ। नेपाल आउने पर्यटकहरुमध्ये ६५ प्रतिशत मनोरन्ज, १७ प्रतिशत पदयात्रा तथा पर्वतारोहण, १४ प्रतिशत तीर्थयात्रा र ४ प्रतिशत अन्य प्रयोजनका लागि रहेका छन्। पर्यटन क्षेत्रबाट आर्थिक वर्ष २०७६०७७ को फागुन मसान्त सम्म कुल ५४ करोड १० लाख विदेशी मुद्रा आर्जन भएको नेपाल राष्ट्र बैंकको तथ्यांकले देखाएको छ। पर्यटन क्षेत्रबाट आर्जित विदेशी मुद्राको हिस्सा ५८ प्रतिशत रहेको छ। २०७६ पौष मसान्तसम्म नेपालमा तारेस्तरका होटल १३८ दर्ता छन् भने तिनीहरुका कुल १३,२०० शैया(बेड) रहेका छन्। तारेबाहेकका अन्य कुल १,१५१ होटल दर्तामा रहेका र तिनका ३०,७९९ शैया रहेका छन्। पर्यटन मन्त्रालयको तथ्यांक अनुसार गत बर्ष सम्म होमस्टेका लागि अनुमति प्राप्त ३८९ घरमा ६६३ कोठा र १०८८ शैया रहेका छन्। २५ लाखसम्म पर्यटकहरुलाई सेवा तथा सुविधा दिन सक्ने गरी अहिले नै होटलहरुको संरचना खडा भइसकेको होटल व्यवसायीको दाबी रहेको छ। विश्व पर्यटनमा कोरोना असर नोभल कोरोना भाइरस अर्थात् कोभिड१९ को माहामारीले हाल समग्र भुगोलको अर्थ व्यवस्थालाई धरासायी बनाएको छ। चीनको वुहानमा गत डिसेम्बरको अन्तिमबाट देखा परेको यस संक्रमणका कारण सबै जसो मूलुकका आन्तरिक तथा बाह्य पर्यटन व्यवसाय ठप्प प्रायः बनेका छन्। तथापि कारोनाबाट अत्याधिक क्षति भोगिरहेका अमेरिका तथा युरोपका अधिकांश मुलुकहरु, अष्ट्रेलिया, चीन, भारत लगायतले यस माहामारीलाई चूनौति दिदै विस्तारै आन्तरिक तथा बाह्य पर्यटनसंग आवद्ध व्यवसाय माथीको कडाईलाई खुकुलो गर्दै लगेका छन्। एउटा मूलुकमा देखापरेको भाइरस संक्रमणले पुरै पृथ्विलाई आक्रान्त पार्ला र विश्व अर्थतन्त्रलाई मन्दी उन्मूख गराउला भन्ने कमैले सोचेका थिए। अन्तरदेशिय हुँदै अन्तर महादेशीय सहजता, पहुँचता र व्यपार, व्यवसाय आदि विस्तारका लागि ग्लोवल भिलेजको अवधारणा कोरोना भाईरस फैलाउने मुख्य कडी बन्न पुग्यो। यस अघि इतिहासमा रेकर्ड भएका अनेक महाव्याधीहरुले थोरै देश वा महादेशलाई दुःख दिए पनि संसारलाई एकै पटक आक्रमण गरेको भने देखिदैन। धनी होस् या गरिब सबै जसो मुलुकमा कोरोनाको कहर उत्तिकै व्याप्त रहेको छ। सम्पन्न र विपन्न मुलुकका वित्तीय आँकडा फरक होलान् तर कोरोना संक्रमणले निम्ताएको परिणाम र भय समान किसिमका छन्। पर्यटनले स्वास्थ्यसँग प्रत्यक्ष सम्बन्ध राख्ने गर्दछ। संक्रमणको गम्भिरतालाई दृष्टिगत गर्दै सावधानी अपनाउने सिलसिलामा विश्व स्वास्थ्य संगठन (डब्लुएचओ) ले विश्व स्वास्थ्य संकटकालको घोषणा गरेसंगै अन्तराष्ट्रिय पर्यटन बजार लगभग ठप्प बनेको छ। नतिजा, यस क्षेत्रमा करिब ३३० मिलियन पर्यटनमाआश्रित कर्मचारीको दैनिक जीविकोपार्जनमा अनिश्चितता छाएको छ। विश्वको कुल ग्राहस्थ उत्पादनमा करिब १० प्रतिशत अर्थात् ८९ खर्ब अमेरिकी डलर योगदान पर्यटन क्षेत्रको रहेका छ। विश्वमा प्रत्येक १० रोजगारीमा १ जना पर्यटन क्षेत्रमा आवद्ध रहेका छन्। सन् २०१९ को तथ्यांकलाई आधार मान्ने हो भने दक्षिण एसिया जहाँ नेपाल पनि पर्दछ, यो क्षेत्रमा पर्यटनमा २३४ अर्ब अमेरिकी डलर लगानी रहेको छ भने दक्षिण एसियाली राष्ट्रको कुल ग्राहस्थ उत्पादनमा ६६ प्रतिशतको योगदान पर्यटनको रहेको छ। तर, यस महाव्याधीसंग जुध्नका निम्ति अतिआवश्यक औषधिको पहिचान हुन नसक्दा यो समस्या कतीपछि सम्म धकेलिने हो र विश्व पर्यटनले अझै कुन हदसम्म क्षति व्यहोर्नु पर्ने हो भन्ने आँकलन गर्न अहिले नै सहज छैन। नेपालको पर्यटनमा कोरोनाको प्रभाव हाल कोरोना भाइरसको कहर नहुदो हो त मूलुकले भ्रमण वर्ष २०२० मनाइरहेको हुन्थ्यो। २ वर्ष अघिबाट नै भ्रमण वर्ष मनाउने र २० लाख पर्यटक भित्र्याउने घोषणा गरेको सरकारले आन्तरिक तथा बाह्य प्रचारप्रसार ब्यापक गर्न भ्रमण वर्ष सचिवालय समेत को स्थापना गरेको थियो। यता, निजी पर्यटन व्यवसायीहरुले पनि ब्यवसायको स्तरोन्नती गर्दै थप लगानी बिस्तार गरि पर्यटकहरुको स्वागतका निम्ती तयारी अवस्थामा रहेका थिए। सरकारले जनवरी १ तारिकमा निकै तामझामका साथ भ्रमण वर्षको औपचारीक उद्घाटन गर्यो। सरकारले भ्रमण वर्षलाई औपचारीकता प्रदान गर्दा सम्म कोरोना भाइरस चिनको वुहानमा मात्र सिमित रहेको थियो। तर अचानक महामारीका रुपमा फैलिएको नोभेल कोरोना भाईरसको संक्रमणले नेपाललाई पनि गाँजेपछि सरकार तथा निजी पर्यटन क्षेत्रका सबै सपनाहरु चकनाचुर बने। जनवरी महिनाको सुरुवातसँगै कोरोना भाइरसको संक्रमण पनि विश्वव्यापी बन्दै गयो। छिमेकी मुलुक चीन हुँदै पश्चिमा देशहरुमा कोरोना फैलिदै जाँदासम्म पनि सरकारले भ्रमण वर्षको आन्तरिक तथा बाह्य प्रचारप्रसार गरि नै रहेको थियो। तर, फेब्रुअरीको अन्तिमबाट नै मुलुकहरु कोरोनाका कारण बन्द हुन थालेपपछि मात्रै नेपाल सरकारले मार्च महिनादेखि १ महिनाका लागि प्रचारप्रसारका कार्यक्रम स्थगित गरेको थियो। मार्चको अन्तिम साताबाट भने सरकारले मुलुकमा पनि लकडाउन गर्दै भ्रमण वर्षको कार्यक्रम रद्द गर्ने र अप्रिल १३ बाट भ्रमण वर्ष सचिवालय नै विघटन गर्ने घोषणा गरेको हो। लकडाउनका कारण सिमा नाका तथा हवाइ उडानका साथै होटल व्यवसाय पनि ठप्प हुन पुग्यो। मार्चबाट मात्रै कोरोना संक्रमण रोकथामका लागि सरकारी पहल सुरु गरेको भएपनि जनवरी र फ्रेबुअरीमा नै पर्यटक आवागमनमा भने असर देखिन थालिसकेको थियो। नेपाल पर्यटन बोर्डका अनुसार जनवरी २०२० मा कूल ७९ हजार ६ सय ८६ पर्यटकले नेपाल भ्रमण गरेका छन्। यो संख्या जनवरी २०१९ को तुलनामा १५८७ अर्थात करीव ४ प्रतिशत कम हो। फेब्रुअरी महिनामा अघिल्लो महिनाको तुलनामा करिब ५० प्रतिशतले पर्यटन घटे। २०७५०७६को साउनदेखि चैत्रसम्म पर्यटनको आवागमन भन्दा २०७६०७७ को समिक्षा अवधीसम्म १३८ प्रतिशतले घटेको छ। पछिल्लो तथ्यांक अनुसार हाल पर्यटन क्षेत्रमा करिब सवा खर्ब रुपैयाँ लगानी रहेको छ। तर, उक्त तथ्यांकले पर्यटन क्षेत्रमा आबद्ध रहेका १५ देखि २० प्रतिशत संस्थाहरुको मात्र प्रतिनिधित्व गर्ने बताउँछ। तथ्यांक अनुसार यी संस्थाहरुको कुल बैंक ऋण ५३ अर्ब ७६ करोड ८९ लाख रुपैयाँ रहेको छ भने प्रत्येक महिना कुल करिब ८१ करोड ८८ लाख रुपैयाँ व्याज तिनुपर्ने देखिएको छ। यी संस्थाहरुले मासिक भाडा वापत १२ करोड २२ लाख रुपैयाँ बुझाउने गरेका छन्। कोरोना कहर सुरु भएदेखि यता १ खर्ब ५० अर्ब रुपैयाँ भन्दा बढिको क्षति भएको आंकलन गरिएको छ भने कोराना रहिरहेसम्म क्षतिको दायरा पनि बढ्दै नै जाने छ। पर्यटन क्षेत्रमा प्रत्यक्ष र अप्रत्यक्ष गरी १० लाख भन्दा बढि श्रमिकहरुको रोजगारी पनि संकटमा परेको छ। कोरोनापछि पर्यटन क्षेत्रको चूनौति सरकारले आर्थिक वर्ष २०७७०७८ को बजेटबाट कारोना प्रभावित क्षेत्रहरु मध्येको एक पर्यटन क्षेत्रलाई पनि समेट्ने गरी राहत, सहुलियत तथा आर्थिक पुनरोत्थान कार्यक्रम घोषणा गरेको छ। संक्रमण जोखिमका कारण विश्व आवागमन क्षेत्र बन्द भइ पर्यटन क्षेत्रमा परेका नकारात्मक प्रभावलाई मध्यनजर राखि हवाइ सेवा, होटल, ट्राभल, ट्रेकिङ, पर्वतारोहण लगायतका सेवा क्षेत्रको पूनरोत्थान गर्न कर, शुल्क, व्याज लगायतको व्यवस्था गरिने बजेटमा भनिएको छ। ५० अर्ब रुपैयाँको कोष स्थापना गर्ने, पर्यटन क्षेत्रमा राहत कार्यक्रम अन्तरगत नै होटल तथा पर्यटन व्यवसायलाई ५ प्रतिशतसम्मको सहुलियत व्याजदरमा कर्जा उपलब्ध गराउन नेपाल राष्ट्र बैंकले १ खर्ब रुपैयाँसम्मको पुनरकर्जा सुविधा मिलाउने बजेटमा उल्लेख छ। अन्य सेवा तथा शुल्कमा पनि छुटको व्यवस्था गरिएको छ। बजेटले कार्यक्रम ल्याएको तर कार्यान्वयनको पाटोलाई सम्बोधन नगर्दा सरकारको राहत कहिले उपभोग गर्न पाइने हो भन्ने अन्योलता पर्यटन व्यवसायीमा रहेको छ। यसैगरी, व्यवसायीहरुले सहुलियत कर्जाभन्दा पनि सरलिकृत प्रकृयामार्फत शुन्य प्रतिशत ब्याजमा नगद अनुदानको आशा राखेका थिए। मुलुकको मेरुदण्डका रुपमा रहेको पर्यटनक्षेत्रको पुनरउथ्थानमा दिलो ज्यान दिएर लाग्नु पर्ने सरकारले आश्रीत व्यवसायीको आँखामा छारो हाल्दै पन्छिन खोज्नु कसैका लागी पनि फाईदा जनक हुदैन। कोरोनो संक्रमण कहिले नियन्त्रणमा आउने भन्ने एकिन छैन। केहि विकशित मुलुकहरुले सुरक्षाका उपाय प्रयोग गरी पर्यटन तथा हवाइ सेवा सुरु गर्ने प्रक्रिया अघि बढाइसकेका छन्। नेपालले गत भदौ १६ गतेबाट अन्तर्राष्ट्रिय उडान र असोज १ गतेबाट आन्तरिक उडान तथा होटल, रेष्टुँरा, पर्वतारोहण लगायत पनि खोली सकेको छ। उता, पर्यटनविद्हरु कोरोना पुर्ण नियन्त्रणमा आएको करिब २ वर्षसम्म विदेशी पर्यटक आउने सम्भावना नरहेको तर्क गर्छन। नेपाल सुरक्षित छ भन्ने सन्देशलाई संसारमा फैलाउन सक्नु र विश्वास दिलाउन सक्नु नेपाल सरकार तथा निजी पर्यटन व्यवसायीको चूनौती हो। आन्तरिक पर्यटन प्रवद्र्धनका लागि सरकारले ल्याएको कार्यक्रम कार्यान्वयन पनि चूनौतीपूर्ण रहने देखिन्छ। कोरोनाका कारण लामो समय सम्मको बन्दाबन्दीमा रहेका अधिकांश नेपालीको संचित रकम आधारभूत आवश्यकतामा नै सीमित रहने र नयाँ आम्दानीको स्रोत तत्काल नहुँने हुँदा घुमफिर उनीहरुको प्राथमिकतामा नपर्ने देखिन्छ। व्यवसाय ठप्प हुँदा दक्ष कामदार बेरोजगार भई सिकेको सिप पनि बिर्सिन सक्ने हुँदा कोरोनापछि पर्यटन क्षेत्रमा कामदार अभाव अर्को चूनौति बन्न सक्छ। पर्यटन व्यवसाय तत्तकाल नै संचालन हुन नसकेपछि कतिपय व्यसायीहरुले पेशा नै परिवर्तन गरिसकेकाले कोरोनापछि ती पेशा नै मूलधारमा नफर्किन सक्छन्। सरकारको भूमिका तत्तकालका लागि सरकारले बजेटमार्फत् घोषणा गरेका कार्यक्रमहरुको कार्यान्वयन नै सरकारको पहिलो प्राथमिकतामा पर्नुपर्दछ। पर्यटन व्यसायलाई तत्तकाल जोगाइराख्ने र कोरोना पछि पुरानै लयमा फर्काउनका लागि सरकारले पर्यटनलाई स्वास्थ्यसँग जोडेर नीति नियम बनाउन जरुरी छ। स्वास्थ्य सुरक्षाको प्रत्याभूति गराएर कम्तीमा क्षेत्रीय पर्यटकहरु भित्र्याउने नीति लिन आवश्यक छ। यस्तै, महामारी समाप्ती पश्चात भने विकसीत मुलुकहरुका पर्यटक जसले पैसा खर्च गर्न हिच्किचाउँदैनन्, त्यस्ता पर्यटक भित्र्याउने गरी आकर्षक दीर्घकालीन योजनाहरु ल्याउन जरुरी रहेको छ। नेपाल पूर्ण रुपमा सुरक्षित रहेको भन्ने सन्देशमूलक प्रचार प्रसारका कार्यक्रमहरु राष्ट्रिय तथा अन्तर्राष्ट्रिय जगतमा फैलाउनुपर्ने देखिन्छ। समावेशी विकासका लागि तुलनात्मक लाभ भएको एक प्रमुख क्षेत्र पर्यटन हो। पर्यटनबाट आर्थिक पक्षमा मात्र योगदान नपुगी जनचेतना, रोजगारी, पूर्वाधार विकास, अन्तर्राष्ट्रिय पहिचार र सभ्यताको विकासमा पनि टेवा पुर्याउने हुँदा सरकारले यस क्षेत्रलाई प्राथमिकतामा राख्नुको विकल्प देखिदैन।"
राजमार्गका १० अस्पतालमा ट्रमा युनिट स्थापना तयारी,"काठमाडौं : सरकारले राजमार्गका अस्पतालमा ट्रमा युनिट स्थापनाका लागि तयारी गरेको छ। स्वास्थ्य तथा जनसङ्ख्या मन्त्रालयले दुर्घटनामा परेका घाइतेको उपचारका लागि राजमार्गका १० अस्पतालमा ट्रमा युनिट बनाउने गरी हरेक युनिटलाई रु ५० लाखका दरले पाँच करोड बजेटसमेत विनियोजन गरिपठाइसकेको छ। मन्त्रालयका प्रवक्ता डा जागेश्वर गौतमले सरकारले सात प्रदेशका १४ अस्पतालबाट गरीब तथा विपन्न वर्गलाई आकस्मिक सेवा पनि उपलब्ध गराउन थालेको जानकारी दिए। ती अस्पतालमा रु एक करोडका दरले रु १४ करोड हस्तान्तरण गरिसकिएको जनाइएको छ। अकालमा हुने निधन कम गर्न पूर्व अस्पताल सेवासहितको एकीकृत एम्बुलेन्स सेवासमेत कार्यान्वयन गरिएको छ। कोशी नारायणी र भरतपुर अस्पताल तथा पोखरा स्वास्थ्य विज्ञान प्रतिष्ठानलाई रु नौ करोडको दरले आकस्मिक कक्ष निर्माणका लागि रु ३६ करोड रुपियाँ पठाइसकेको छ। स्वास्थ्य सेवाका गुणस्तर वृद्धि गर्न सबै अस्पतालमा न्यूनतम सेवा मापदण्ड पुर्याउन सबै प्रदेशमा अभिमुखीकरण तालीम दिइसकेको छ। सबै सङ्घीय अस्पतालमा मापदण्डअनुसारको सेवा भए नभएको अनुगमन गरिने भएको छ। स्वास्थ्यमा सर्वव्यापी पहुँच सुनिश्चित गर्ने उद्देश्यले स्वास्थ्य प्रणालीमा व्यापक सुधार गर्नका लागि रोग नियन्त्रण केन्द्र स्थापनाको प्रक्रियासमेत अगाडि बढाइएको डा गौतमले बताए। रोगको अध्ययनअनुसन्धान, निगरानी, रोकथाम, नियन्त्रण, उन्मूलन तथा नियमन प्रभावकारी रुपमा कार्यान्वयन गर्न रोग नियन्त्रण केन्द्र नेपाल स्थापनाका लागि मन्त्रिपरिषद् बैठकले स्वीकृति दिइसकेको छ। उहाँले विधेयक तयार गरी चाँडै केन्द्र स्थापना गरिने बताए। स्वास्थ्य संस्थाको गुणस्तरमा सुधार गर्ने उद्देश्यले स्वास्थ्य संस्थाको वर्गीकरण, प्रमाणीकरण र प्रत्यायन गर्न नेपाल स्वास्थ्य प्रत्यायन प्राधिकरण स्थापनाका लागि अवधारणापत्रसमेत तयारी गरिसकिएको छ। औषधि, औजार र उपकरण, प्रविधिजन्य स्वास्थ्य सामग्री, प्रयोगशाला सामग्री, खाद्यान्न, सौन्दर्य सामग्रीको प्रभावकारी नियमन गर्न खाद्य तथा औषधि प्रशासन स्थापनाका लागि अवधारणापत्र तयार पारिएको छ। उनले सबै अस्पतालको सङ्गठन तथा व्यवस्थापन सर्भेको प्रारम्भिक कार्य गरिएको जानकरी दिए। उनका अनुसार पाँच, १० र १५ शय्याका आधारभूत अस्पताल, २५ र ५० शय्याका जिल्ला तथा प्रादेशिक अस्पताल, २०० शय्याका प्रादेशिक जनरल अस्पताल र सङ्घअन्तर्गतका अस्पतालको सङ्गठन तथा व्यवस्थापन सर्भे सकिएको छ। उनका अनुसार अब सबै अस्पतालमा वैज्ञानिक रुपमा पद सिर्जना गरी परिपूर्ति गरिने छ। यसै आर्थिक वर्षमा ३४६ स्थानीय तहमा आधारभूत अस्पताल निर्माणका लागि रु ६ अर्ब चार करोड विनियोजन गरी पठाइसकेको छ। यस्तै ५२ जिल्लाका साविकका जिल्ला अस्पताललाई ५० शय्या बनाउनका लागि प्रतिशय्या रुएक लाखका दरले ८६५ शय्याका लागि रु आठ करोड ६६ लाख विनियोजन भइसकेको उनले बताए। यस्तै साविकका अञ्चल र उपक्षेत्रीय अस्पताललाई २०० शय्या बनाउनका लागि ११ अस्पतालमा एक हजार ३५ शय्या थप गर्न रु १० करोड ३५ लाखसमेत पठाइसकिएको जनाइएको छ। रासस"
प्रधानसेनापति थापा र कतारी राजदूतबीच भेटवार्ता,काठमाडौँ : नेपाली सेनाका प्रधानसेनापति पूर्णचन्द्र थापा र नेपालका लागि कतारका राजदूत युसुफ विन मोहम्मद अलहेलबीच भेटवार्ता भएको छ । कतारी राजदूत युसुफ अलहेल सोमबार जंगी अड्डामा पुगेर प्रधानसेनापति पूर्णचन्द्र थापासँग शिष्टाचार भेट गरेका हुन् । उनीहरुको भेटवार्ता दुई पक्षीय आपसी हित तथा पारस्परिक सम्बन्धका विषयमा केन्द्रित रहेको बताइएको छ । यस्ता वार्ताले दुई देशबीचको आपसी सम्बन्ध सुमधुर एवं प्रगाढ बनाउन थप मद्दत पुग्ने नेपाली सेनाको जनसम्पर्क तथा सूचना निर्देशनालयले जारी गरेको विज्ञप्तिमा उल्लेख छ ।
दरबार हाई स्कूलमा डिजिटल शिक्षा विकास गर्न सनराइज बैंकको सहयोग,"काठमाडौं : सनराइज बैंकले दरबार हाई स्कूलमा डिजिटल शिक्षा विकास गर्न आर्थिक सहयोग गरेको छ । बैंकले जोन्ता क्लब काठमाडौंसँग सहकार्य गरी दरबार हाई स्कूल अन्तर्गतको भानु माविका विद्यार्थीहरुलाई डिजिटल कक्षा सञ्चालन गर्न जोन्ता क्लब काठमाडौलाई तीन लाख रुपैयाँ सहयोग गरेको हो। स्थापनाको १३ औं वर्ष पूरा भई १४ औं वर्षमा प्रवेश गरेको अवसरमा बैंकले सामाजिक उत्तरदायित्व अन्तर्गत विभिन्न क्षेत्रमा सहयोग कार्य निरन्तर गरिरहने प्रतिबद्धता जनाए अनुसार आज जोन्ता क्लब काठमाडौंलाई बैंकले आर्थिक सहयोग गरेको छ । कोभिड १९ ले शैक्षिक संस्थाहरु पूर्णरुपले संचालन गर्न नसकिएको हालको अवस्थामा केही निजि विद्यालयहरुले डिजिटल कक्षाहरु संचालन गर्दै आएका छन् तर सरकारी विद्यालयहरुमा भने डिजिटल कक्षाहरु संचालन गर्न प्रयाप्त सो्रत, साधान र प्रविधिको अभाव रहेको छ । यसै कुरालाई मध्यनजर गदै बैंकले उक्त सहयोग गरेको हो । आइतबार बैंकको प्रमुख कार्यालय गैरीधारामा भएको एक कार्यक्रमका बिच बैंकका प्रमुख कार्यकारी अधिकृत जनक शर्मा पौड्यालले जोन्ता क्लब काठमाडौंका अध्यक्ष सीमा गोल्छालार्ई चेक हस्तान्तरण गरेका थिए । जोन्ता क्लब काठमाडौंका अध्यक्ष सीमा गोल्छाले बैंकले डिजिटल शिक्षालाई प्राथमिकता दिई सो सहयोगले सरकारी विद्यालय, शिक्षक र विद्यार्थीहरुलाई धेरै प्रोत्साहन मिल्ने बताए ।"
कोरोनाले ७९ वर्षीय महिलाको मृत्यु,सन्धिखर्क : अर्घाखाँचीको सन्धिखर्क नगरपालिका४ वांगला निवासी एक वृद्ध महिलाको कोरोनाले सोमबार दिउँसो मृत्यु भएको छ। सन्धिखर्क ४ वांगलाको भण्डारी पोखरा निवासी ७९ वर्षीय वृद्ध महिलालाई श्वासप्रस्वासमा समस्या आएपछि सोमबार बिहान उपचारको लागि लुम्बिनी अञ्चल अस्पताल बुटबल लगिएको थियो। उनको उपचारकै क्रममा लुम्विनी अञ्चल अस्पताल बुटवलमा मृत्यु भएको छ। उपचारको सिलसिलामा गरिएको कोरोना परिक्षणमा उनलाई कोरोना संक्रमण देखिएको हो। काठमाडौंका बसोबास गर्ने उनको परिवार दशै मनाउन भन्दै दुई हप्ता अघि आफ्नो घरमा आएको स्थानीयले बताएका छन्।
उपसभापतिसहित अर्घाखाँचीका कांग्रेस नेतामा कोरोना संक्रमण,"सन्धिखर्क : अर्घाखाँचीमा नेपाली कांग्रेसका नेताहरुमा कोरोना संक्रमण भएको छ। शितगंगा नगरपालिकामा असोज ९ गते गएको पहिरोमा राहत तथा पुन:स्थापनामा खटिएकाहरुमा कोरोना संक्रमण देखिएको नेपाली कांग्रेसका जिल्ला सभापति बिष्णुप्रसाद खनाल मुस्कानले जानकारी दिए। नेपाली कांग्रेस जिल्ला उपसभापति शान्ता भण्डारी, सचिव छविलाल पौडेल, महाधिवेसन प्रतिनिधि तथा संगठन विभाग प्रमुख कृष्णप्रसाद खनाल, जिल्ला सदस्य सिता भुसाल, कला तथा सास्कृतिक विभाग प्रमुख मणिराम परियार, नेपाली कांग्रेस शितगंगा नगरपालिकाका सभापति मोतीबहादुर बेल्बासे लगायतका नेताहरुमा कोरोना संक्रमण देखिएको छ। राष्ट्रिय सभा सदस्य चन्द्रबहादुर खड्का, प्रमुख जिल्ला अधिकारी बिष्णुप्रसाद पौडेल लगायत सुरक्षा निकायका प्रमुख, रेडक्रस सभापति, अर्घाखाँची अस्पतालका चिकित्सकसहितका सुरक्षाकर्मीहरुमा पनि कोरोना संक्रमण भएको छ। अर्घाखाँचीमा समुदायस्तरमा बढी घुलमेल गर्नेहरु नै कोरोना संक्रमित भएका छन्। जिल्लामा कुल संक्रमित ४ सय ९१ मध्ये हालसम्म कोरोना निको भएर डिस्चार्ज हुनेको संख्या ३ सय ९६ रहेको छ। कोरोनाका कारण जिल्लाका ४ जनाको मृत्यु भएको छ। हाल सक्रिय संक्रमितको संख्या ९१ रहेको छ।"
"२४ घण्टामा ४ हजार ४७ जनालाई कोरोना, काठमाडौं उपत्यकामा २२ सय ८३ जना संक्रमित","काठमाडौं : पछिल्लो २४ घण्टामा नेपालमा ४ हजार ४७ जनामा कोरोना भाइरस (कोभिड१९) संक्रमण पुष्टि भएको छ । योसँगै नेपालमा संक्रमितको संख्या एक लाख ११ हजार आठ सय २ पुगेको छ। स्वास्थ्य मन्त्रालयका प्रवक्ता डा जागेश्वर प्रवक्ता गौतमका अनुसार नेपालमा सक्रिय संक्रमितको संख्या ३३ हजार ८८० पुगेको छ । अहिले संस्थागत आइसोलेसनमा १३ हजार ९२३ जना रहेका छन् भने होम आइसोलेसनमा १९ हजार ९५७ जना छन्। मन्त्रालयका अनुसार पछिल्लो २४ घन्टामा १४ हजार ४३० जनाको पीसीआर परीक्षण भएको छ । आइतबार १४ सय ७३ जना डिस्चार्ज भएका छन्। योसँगै नेपालमा कोरोना जित्नेको संख्या ७७ हजार २७७ पुगेको छ। मन्त्रालयका अनुसार पछिल्लो २४ घण्टामा ९ जनाको मृत्यु भएको छ। योसँगै नेपालमा कोरोनाले मृत्यु हुनेको संख्या ६४५ पुगेको छ। त्यस्तै पछिल्लो २४ घण्टामा काठमाडौंका १८८८ ,ललितपुर २७७ र भक्तपुरका ११८ जनामा संक्रमण देखिएको गौतमले जानकारी दिए।"
नसर्ने रोगको अवस्था भयावह,"काठमाडौं : नेपालमा नसर्ने रोगको अवस्था भयावह बन्दै गएको विज्ञहरुको निष्कर्ष छ। गैरआवासीय नेपाली सङ्घ ९एनआरएनए० ले आयोजना गरेको दोस्रो विश्व ज्ञान सम्मेलनका अवसरमा आयोजित लाइफ एण्ड हेल्थ साइन्स विषयक कार्यक्रममा विज्ञहरुको छलफलबाट नेपालमा नसर्ने रोगको अवस्था निकै चुनौतीपूर्ण रहेको निष्कर्ष निक्लिएको छ। कार्यक्रममा डा अभिनभ वैद्यले मधुमेह, मुटुरोग, उच्च रक्तचाप, क्यान्सर, हृदयाघात, मष्तिस्काघात, अम्लपित्त, मिर्गौला खराबी, दम, माइग्रेन, डिप्रशन, मोटोपना आदी नसर्ने रोगहरुले नेपालमा भयावह अवस्था लिँदै गएको उल्लेख गरे। यी रोगबाट ४० वर्षभन्दा मुनि उमेरका युवावर्ग बढी प्रभावित भएको बताउँदै उनले यी रोगबाट बच्न सोच्नुपर्ने बेला आएको उल्लेख गरे। चालिस वर्षभन्दा कम उमेरका ३७ दशमलव ९ प्रतिशत युवा नसर्ने रोगबाट प्रभावित बनेको डा अभिनभ वैधले जानकारी दिए। डा सरोज निरौलाले विश्वमा वार्षिक १० लाख मानिसले क्यान्सरका कारण ज्यान गुमाउने गरेको बताए। क्यान्सरबाट ज्यान गुमाउनेमा ७० प्रतिशत निम्न तथा मध्यम आय भएका मुलुकका मानिस रहेको उनले उल्लेख गरे। नेपालमा पनि क्यान्सरका रोगी बढ्दै गएको बताउँदै उनले नसर्ने रोग क्यान्सरबाट बचाउन जीवनशैली तथा खानपानमा ध्यान दिनुपर्ने उल्लेख गरे। धुलोधुँवा, विकिरण रसायनको प्रयोग, विषाक्त खानेकुराले क्यान्सरको जोखिम बढेको बताउँदै स्वस्थ जीवनशैली नै क्यान्सरसँग लड्ने पहिलो आधार भएको उनले उल्लेख गरे। मानसिक स्वास्थ्यको विषय महामारीभन्दा अगाडिदेखि नै उठेको बताउँदै उनले कोरोना महामारीका कारण थप यसको जटिलता बढेको उल्लेख गरेयो। उनले नेपालले कोरोना महामारीका कारण रोजगारी गुमाउदा, लामो समयसम्मको बेरोजरीका कारण कमजोर आर्थिक अवस्था तथा अभावका कारण अधिकांशको मानसिक स्वास्थ्यमा असर परेको बताए। मानसिक समस्याकै कारण मानिस आत्महत्या गर्ने अवस्थासम्म पुग्ने गरेको बताउँदै उनले पुरुषको तुलनामा ठूलो सङ्ख्यामा महिलाले आत्महत्या गर्ने उल्लेख गरे। उनका अनुसार पैंतालीस प्रतिशतसम्म महिलाले आत्महत्या गर्ने प्रवृत्ति देखिएको छ। मानसिक समस्याबाट बच्नका लागि सकारात्मक सोच, स्वस्थ जीवनशैलीमा ध्यान दिनुपर्ने उनको भनाइ छ। डा कृष्णबहादुर थापाले बालबालिकामा जन्मजात देखिने डिस्लेक्सियाको प्रभाव बढ्दै गएको बताए। विश्वमा विद्यालय जाने अवस्थाका तीन देखि १९ प्रतिशत बालबालिकामा यस्तो समस्या रहने अध्ययनले देखाएको बताउँदै नेपालको सन्दर्भमा पनि बालबालिकामा यस्तो समस्या बढ्दै गएको उनले जानकारी दिए। सचेतनाको अभावले नेपालमा यस्तो रोग लागेका बच्चाका लागि छुट्टै शिक्षा प्रणालीको व्यवस्था गर्न नसकिएको उनको भनाइ थियो। 'डिस्लेक्सिया भएका बच्चा अरु सामान्य बच्चाभन्दा फरक हुन्छन्। उनीहरु शुद्ध उच्चारण गर्न नसक्ने तथा एकदमै ढिला अध्ययन गर्ने हुन्छन्। दायाँबायाँ ट्याउन नसक्ने हुँदा उनीहरु स्मल बी र डीलाई एउटै देख्छन्। जसले पनि अध्ययनमा अप्ठ्यारो हुन्छ' उनले भने। यस्ता बालबालिकाको अवस्था अनुसार पेडागोजी तयार गरी सोहीअनुसार डिस्लेक्सिया भएका बालबालिकालाई सिकाइ प्रणाली लागू गर्न राज्यले पनि ध्यान दिनुपर्नेमा उनले जोड दिए। प्रा डा अञ्जना सिंहले नेपालमा डेङ्गु भाइरसको प्रभावका सम्बन्धमा कार्यपत्र प्रस्तुत गरेका थिए। डेङ्गु एडिस जातिका (एजिप्टाइ र अल्बोपिक्टस) पोथी लामखुट्टेको टोकाइबाट लाग्ने उनले बताए। नेपालमा २००४ सालमा डेङ्गु देखिएको बताउँदै उहाँले नेपालमा डेङ्गु सङ्क्रमण बढ्दै गएको उल्लेख गरे। 'डेङ्गु एउटा मानिसबाट अर्को मानिसमा सर्दैन र यो तब मात्र सर्छ जब एउटा लामखुट्टेली सङ्क्रमित मानिसलाई टोक्छ र त्यो लामखुट्टेमा भाइरस विकास भएर त्यो लामखुट्टेले अर्को स्वस्थ मासिलाई टोक्छ' उनले भने। पूर्व स्वास्थ्य सचिव डा सुधा शर्माले एनआरएनएले यो महामारीको समयमा आयोजना गरेको लाइफ एण्ड हेल्थ साइन्स विषयक कार्यक्रम निकै महत्वपूर्ण भएको बताए। उनले नेपालमा अर्टिजम डिस्लेक्सियालगायत मानसिक रोग, मुटु रोग, क्यान्सर, डेङ्गुलगायत नसर्ने रोगको जोखिम बढ्दै गएको बताउँदै न्यूनीकरणका लागि राज्यसँगै सम्पूर्ण सरोकारवालाको सहकार्य आवश्यकता भएको औँल्याए। डा कृष्ण काफ्लेले नेपालको मध्यपहाड मानव, वन्यजन्तुबीचको द्वन्द्व क्षेत्रदेखि जुनोटिक रोगहरुको उच्च जोखिम क्षेत्र बन्दासम्मको परिवर्तन विषयमा कार्यपत्र प्रस्तुत गरे। रासस"
देउखुरी उपत्यकामा भुकम्पीय जोखिम मापन,"दाङ : लुम्बिनी प्रदेशको राजधानी तोकिएको दाङको देउखुरी भ्याली क्षेत्रको भुकम्पीय जोखिम मापन गरिएको छ। त्रिभुवन विश्वविद्यालय भूगर्व शास्त्र केन्द्रिय विभागले देउखुरी उपत्यकाको राप्ती गाउँपालिका क्षेत्र, शितगंगाको वडा नं ८ र ९ साथै गढवाको वडा नं १ रङसिङ क्षेत्रको भुकम्पीय जोखिम मापन गरिएको हो। भूगर्भ शास्त्रि डा सुमन पन्थी, डा सुवेश घिमिरे र डा कमलाकान्त आचार्यको टोलीले ईलेक्ट्रिकल रेजिस्टीभीटी सर्भेको माध्यमबाट दुई दिन लगाएर यस क्षेत्रको भौगोलिक अवस्थाको अध्ययन तथा विभिन्न किसिमको कम्पनको सहनशिलताका बारेमा अध्ययन गरेको हो। लुम्बिनी प्रदेशको राजधानी दाङको भालुवाङ क्षेत्र आसपासमा म्यान्टलको माथिल्लो सतहको अवस्था, म्यान्टलमा ताप र चापको फरकले गर्दा कन्भेक्सन करेन्टहरु पैदा हुने तरगंको कारण र अवस्थाका बारेमा अध्ययन गरिएको टोलीका भुगर्व शास्त्री डा सुवेश घिमिरेले जानकारी दिए। शास्त्री डासुवेश घिमिरेले विगतको अवस्थालाई अध्ययन गर्दा कुमाउदेखि पोखरा लमजुङसम्मको क्षेत्रमा ठुलो भुकम्पीय धक्काको महसुस नगरिएको अवस्थामा यस क्षेत्रको भौतिक संरचना निर्माणमा प्रयोग गर्न सकिने विधि पत्ता लगाउन अनुसन्धान गरिएको डा घिमिरेले बताए। भुकम्पीय जोखिम मापनका लागि उच्चस्तरको भि यस ३० र रिजोनेश फ्रिक्युन्सीका मापनमा ११ वटा लो फ्रिक्युन्सी जीयोफोनको प्रयोग गरी सेस्मोग्राफको माध्यमबाट धेरै टाढाबाट आउने पृथ्वीको कम्पनलाई पत्ता लगाउन यो विधीको प्रयोग गरेको भूगर्व शास्त्री डा घिमिरेले बताए। हिमालय क्षेत्रमा भारत महादिप ठाउँ अनुसार हरेक वर्ष करिब दुईदेखि पाँच सेन्टिमिटरका दरले एशिया महादिपतर्फ (नेपालका सन्दर्भमा चीनतर्फ) धस्रिंदै जाने र हिमालयन प्लेटका आधारमा भुकम्पीय धक्काको अनुमान गर्न सकिने हुँदा यस क्षेत्रको अध्ययन गरिएको टोलीका भुगर्व शास्त्री डा कमलाकान्त आचार्यले जानकारी दिए। लुम्बिनी प्रदेशका लागि आगामी दिनमा ठूला भौतिक संरचना निर्माण हुने हुँदा जमिनको भुबनौटको बारेमा जानकार हुनु आवश्यक रहेकोले आगामी दिनमा निर्माण हुने संरचना र जमिनको बीचमा रहेको अन्तर सम्बन्धलाई बलियो बनाउन पनि यो अनुसन्धान गरिएको भुगर्भ शास्त्री डा सुमन पन्थीले जानकारी दिए। उनका अनुसार बाढी, पहिरो, भुकम्प, हावाहुरी लगायतका प्रकोपसँग जमिनले कस्तो प्रतिक्रिया आउँछ भन्ने पत्ता लगाउन यो अनुसन्धानले सहयोग गर्ने छ। राप्ती तटीय जमिनको अवस्था र तराई, मधेश, पहाड, हिमालको भौगोलिक अवस्था तथा तल्लो भागमा रहेको जमिनको अवस्था फरक रहने हुँदा राप्ती गाउँपालिका क्षेत्र, शितगंगाको वडा नं ८ र ९ साथै गढवाको वडा नं १ रङसिङ क्षेत्रको भुकम्पीय जोखीम मापनपश्चात विश्वविद्यालयले सरोकारवालाहरुलाई जानकारी प्रवाह गर्ने र भौतिक संरचना निर्माणको क्रममा सुझाव प्रदान गर्ने भूगर्भ शास्त्री डा सुमन पन्थीले बताए।"
आईपीएलमा सट्टेबाजी खेलाएको आरोपमा सात जना पक्राउ,"काठमाडौं : इन्डियन प्रियमिर लिग (आइपिएल) मा सट्टेबाजी खेलाएको आरोमा सात जनालाई प्रहरीले पक्राउ गरेको छ। महानगरीय प्रहरी वृत्त कालिमाटीले भारतीय नागरिकसहित सातजनालाई पक्राउ गरेको हो। पक्राउ पर्नेहरुमा भारत घर भई कमलपोखरीस्थित होटल कोर्नाकको कोठा नम्बर १०५ बुक गरेर बस्ने कुलदिप शारण, भारतकै सञ्जिव शारण, भारत कानपुरका अजय गौतम, सिन्धुपाल्चोकका प्रदीप घिमिरे, काठमाडौं कुलेश्वरका उत्तम सापकोटा, सोल्टीमोडका अनिलकुमार बमसल र नवीन जैन छन्। प्रहरीले उनीहरुबाट एक लाख ८५ हजार एक सय २० रुपैयाँ बरामद भएको छ। पक्राउ परेकाले आइपिएलमा अनलाइनमार्फत सट्टेबाजी खेलाएको प्रहरीको दावी छ। पक्राउ परेकामध्येका कुलदिप सट्टेबाजका नाइके भएको प्रहरीले जनाएको छ। कुलदिपले सट्टेबाज खेलाउनकै लागि होटल बुक गरेर बसेको जानकारी महानगरीय प्रहरी परिसर टेकुका प्रवक्ता एसपी सोमेन्द्रसिंह राठौरेले दिए।"
"वर्षाले विद्यालय भवन भत्कियो, चौरमा पढ्छन् विद्यार्थी","कुश्मा : विद्यालय भन्दा तल रहेको पहिरोका कारण जमिन भासिएर भवन भत्किँदा पर्वतको एक विकट गाउँको विद्यालय विस्थापित बनेको छ। उत्तरी पर्वतको जलजला गाउँपालिका१ बाँसखर्कमा रहेको जनज्योती प्राथमिक विद्यालय पुर्ण रुपमा ध्वस्त बनेको हो। जमिन चर्किने र धाँजा फाट्ने भएपछि विद्यालयमा रहेका २ वटा पक्की ट्रस भवनका चार वटा कोठासहित ८ वटा कक्षाकोठा पुर्ण रुपमा भत्किएका छन्। भवन पुर्ण रुपमा नढलेपनि कक्षाकोठा भित्रको भुई, छानो र गाह्रो पुर्णरुपमा क्षतिग्रस्त बनेको विद्यालयका प्रधानाध्यापक जगत बहादुर खत्रीले बताए। उनका अनुसार लगातारको झरीका कारण गएको असार २८ गते सामान्य चर्किएको भवन असोज २९ गतेको भारी वर्षाका कारण क्षतविक्षत बनेको हो। विद्यालयका ८ वटै कोठामा पुर्ण क्षति पुग्नुका साथै शौचालय समेतमा क्षति पुगेको प्रद्यानध्यापक खत्रीले बताए। २०४६ सालमा स्थापना भएको उक्त विद्यालयमा कक्षा ५ सम्म पठन पाठन हुँदै आएको छ। विद्यालयमा अहिले ४० जना विद्यार्थीहरु अध्ययनरत रहेका छन्। कोरोना भाईरसको महामारीका कारण नयाँ शैक्षिक सत्रको पठनपाठन नहुँदा जोखिम विद्यार्थीहरु विद्यालय नआएपनि गत सातादेखि विद्यालयले पठनपाठन शुरु गरेको छ। अहिले विद्यार्थीहरु खुल्ला चौरमा बसेर पढ्न बाध्य भएका छन्। तत्काल विद्यालय स्थानान्तरण गर्ने ठाउँ नहुँदा खुल्ला चौरमा राखेर पढाउने गरिएको प्रअ खत्रीले बताए। नयाँ र पुराना सवै भवन भत्किने र चर्किने भएपछि मर्मत गरेर समेत संचालन गर्न नमिल्ने भएको छ। अहिले अस्थायि रुपमा चौरमै राखेर पढाउने गरिएको बताउँदै प्रअ खत्रीले विद्यालय भवन भत्किएको बारे सम्वन्धित वडा र पालिकामा जानकारी गराएको बतउनुभयो। उनले स्थानीय जलजला गाउँपालिकाको निर्देशन अनुसार नयाँ भवन बनाउने वा मर्मत गरेर तत्काललाई काम चलाउने भन्ने निर्णय गरिने बताए। पानी परेको दिन विद्यार्थीलाई दिउँसै छुट्टी गर्ने गरिएको छ। विद्यार्थी विद्यालय वरपर खेल्न थाले भने भवन भत्किएर झन जोखिम निम्तिने हो कि भनेर छिट्टै नै विदा गर्ने गरेको उनले बताए। घाम लागेको दिन पनि विद्यालय जाँदा डराउनुपर्ने अवस्था छ, पानी परेको दिन त कतिवेला पुरिने हो भन्ने त्रासले विद्यार्थीहरुलाई बिदा गर्ने गरिएको उनको भनाई रहेको छ। जलजला गाउँपालिका वडा नं १ का वडा अध्यक्ष तुलसीराम रेग्मीले विद्यालयमा पुगेको क्षतिवारे गाउँपालिकामा जानकारी गराएको बताउँदै नयाँ भवन बनाउने वा अरु विकल्प खोज्नेवारे निर्णय हुन बाँकी रहेको बताए। उनले भुकम्प पुर्ननिर्माण प्राधिकरणको सहयोगमा बनाएको भवन बन्ने वित्तिकै भत्किएको र अब समुदायको सहमति जुटाएर सुरक्षित स्थानमा सार्न पहल गरिने बताए।"
"नाइजेरियामा अज्ञात समूहको हमलाबाट १२ गाउँले मारिए, दर्जनौँ घाइते",काठमाडौँ : नाइजेरियाको कादुना राज्यस्थित गीवा गाउँमा अज्ञात समूहको गोली प्रहारबाट १२ जना स्थानीय मारिएका छन् । ठूलो संख्यामा आएका ती बन्दुकधारी कहाँबाट आएका थिए र कुन संगठनसँग सम्बन्धित हुन् भन्नेबारे यकिन छैन । उनीहरुको गोली प्रहारबाट अरु दर्जनौँ गाउँले घाइते भएका छन् । प्रहरीका अनुसार गीवा गाउँको किदान्दान र कदाई भन्ने दुई फरक ठाउँमा उनीहरुले हमला गरेका थिए । गत शुक्रबार र शनिबार उक्त समूहले आक्रमण गरेको स्थानीयले बताएका छन् । पछिल्लो समय त्यस क्षेत्रमा केही मिहनादेखि नै नियमित रुपमा हिंसात्मक घटना भइरहेका छन् । तर थप सुरक्षाबल थप्ने प्रयास भएको सरकारी अधिकारीले जनाएका छन् । यद्यपि ती हमलाको जिम्मेवारी कुनै पनि सशस्त्र समूहले लिएको छैन ।
विराटनगरमा कोरोनाबाट ९० वर्षीय वृद्धको मृत्यु,"विराटनगर : विराटनगरको नोबेल शिक्षण अस्पतालमा उपचाररत कोरोना भाइरस संक्रमित ९० वर्षीय वृद्धको सोमबार बिहान मृत्यु भएको छ । सुनसरीको इटहरी उपमहानगरपालिका५ का वृद्धको बिहान ९ बजेतिर मृत्यु भएको अस्पतालका प्रबन्धक नारायण दाहालले जानकारी दिए। वृद्धलाई उपचारका लागि २३ गते नोबेल शिक्षण अस्पताल ल्याइएको थियो । दाहालका अनुसार पीसीआर परीक्षण गराउँदा स्वाब पोजिटिभ आएपछि उनलाई नोबेलकै कोभिड अस्पतालको आइसोलेसनमा भर्ना गरिएको थियो । आइसीयूमा उपचाररत वृद्धमा मधुमेह, दम, युरिक एसिडलगायतका स्वास्थ्यसम्बन्धी पुरानै समस्या रहेको उनको भनाइ छ ।"
गरिबी घटाउन एनआरएनएले सहकार्य गर्ने,"काठमाडौं : कोरोना भाइरस(कोभिड १९) ले धेरै नेपालीहरु चरम गरिबीको रेखामुनि धकेलिने खतरा देखिएको भन्दै त्यसबाट जोगाउन गैरआवासीय नेपालीहरुले सहकार्य गर्ने उद्घोष गरेका छन्। गैरआवासीय नेपाली संघ(एनआरएनए)को आयोजनामा भर्चुअलरुपमा तीन दिनसम्म सञ्चालन भएको दोस्रो विश्वज्ञान सम्मेलनले नेपालले खाद्य सुरक्षाको क्षेत्रमा गम्भीर चुनौती व्यहोर्नुपरेको निष्कर्ष निकालेको छ। उत्पादन बढाउनका लागि कृषि नीतिमा कृषकको आय श्रोतले धान्न सक्ने खालका प्रविधिहरुलाई बढावा दिन जोड दिइएको छ। स्वदेश फर्केका आप्रवासी नेपालीलाई खाद्य उत्पादन क्षेत्रमा प्रोत्साहित गर्नुपर्ने संघको सुझाव छ। बिउ बैंक तथा प्रविधि प्रयोग गरी रैथाने जातका अन्न, घरपालुवा जनावर तथा फलफुलको संरक्षण गर्न आह्वान गरिएको छ। कृषिसँगै औद्योगिक क्षेत्र, पूर्वाधार, उर्जा तथा सूचना प्रविधि क्षेत्रमा गैरआवासीयहरुले सहकार्य गर्ने प्रतिवद्धता व्यक्त गरेका छन्। एनआरएनएले राष्ट्रिय योजना आयोग, नेपाल विज्ञान तथा प्रविधि प्रज्ञा प्रतिष्ठान, श्रमिक बैंक तथा ब्रेन गेन सेन्टरसँग तत्काल सहकार्य सुरु गर्ने जनाएको छ। सरकारले गठन गरेको नीति अनुसन्धान प्रतिष्ठानसँग समझदारीपत्रमा हस्ताक्षर गर्ने संघले तयारी गरेको छ। बाध्यात्मक वैदेशिक रोजगार अन्त्य गर्न कृषि क्षेत्रको रुपान्तरण गर्ने नीति ल्याउनुपर्ने उनीहरुको माग छ। आप्रवासी कामदारहरुको आवागमनका साथै उनीहरुले व्यहोर्नु परिरहेका चुनौतीलाई सम्बोधन गर्न स्थानीय सरकारलाई आवश्यक श्रोत साधन तथा क्षमता विकासमा सघाउन पनि भनिएको छ। संयुक्त राष्ट्र संघले अगाडि सारेको दीगो विकासका लक्ष प्राप्त गर्न सरकार, निजी क्षेत्र, नागरिक समाज, गैरआवासीय नेपाली समुदाय समेतको सामूहिक प्रयास आवश्यक भएको गैरआवासीय नेपालीहरुले निष्कर्ष निकालेका छन्। कोभिड १९ महामारीले खाडी लगायत अन्य मुलुकमा नेपाली श्रमिकहरुले व्यहोर्नु परिरहेको समस्यासँग जुध्न सरकार तयार नभएको निष्कर्ष निकालेको छ। कोभिड १९ जस्ता महामारीको अवस्थासँग जुध्न र आवश्यक तयारी गर्न प्रकोप तयारी ढांचा तयार गर्न सुझाइएको छ। त्यस्तै नयाँ गन्तव्य मुलुकहरुको पहिचान गर्ने र नेपाल फर्केपछि पनि बेरोजगार समस्या अन्त्य गर्न आप्रवासी श्रमिकको सीप विकासमा ध्यान दिन संघले भनेको छ। विद्यमान तथा भविष्यका प्रकोपहरुसँग जुध्न स्थायी प्रकृतिको उच्चस्तरीय प्रकोप व्यवस्थापन ढांचा तथा न्यूनीकरण कोष बनाउन जोड दिइएको छ। नेपालमै रहेका उद्यमी तथा नेपाल फर्केका व्यवसायीहरुले स्टार्ट अप सुरु गर्न तथा आफ्नो आविष्कारलाई बजारीकरण गर्न अवसर खोजिरहेका छन्। नवप्रवर्तन तथा बजारीकरणलाई सघाउन पनि सरकार तथा एनआरएनए मिलेर एउटा कोष खडा गर्नुपर्ने महासचिव डा हेमराज शर्माले बताए। बजारीकारण सम्बन्धी प्रयास तथा मुनाफा कमाउन गरिने नवप्रवर्तनका लागि एनआरएनएले निजी क्षेत्रसँग पनि सहकार्य गर्ने बताइएको छ। कोभिड १९ भन्दा पहिलेको आर्थिक वृद्धिको स्तरमा पुग्न र नेपालले चाहेको दुई अंकको आर्थिक वृद्धि हासिल गर्न वैदेशिक लगानीमा जोड दिइएको छ। वित्तीय प्रविधि (इन टेकको गति संगसंगै हिंड्न वित्तीय नीतिहरुलाई पुनरावलोकन गर्न जोड दिइएको छ। कोभिड १९ ले सन् २०२०२१ मा आर्थिक वृद्धि खुम्चने अनुमान गरिएको छ। नेपालको संशोधित विज्ञान, प्रविधि तथा नव प्रवर्त नीतिको तीव्र कार्यान्वयनले दीगो विकासका लक्ष्य प्राप्त गर्न सघाउने सघले जनाएको छ। दीगो विकास लक्ष्य प्राप्त गन डिजिटलाइजेसनको महत्वपूर्ण भूमिका हुने भएकाले साइबर अपराधसँग जुध्न एकीकृत राष्ट्रिय अनुसन्धान तथा कारवाही केन्द्र गठन गर्न सुझाइएको छ। साइबर अपराधसँग जुध्ने प्रणालीको विकासमा संघले सघाउने प्रतिवद्धता व्यक्त गरेको छ। विद्यालयस्तरबाटै सूचना, संचार तथा प्रविधिमा आधारित पाठ्यक्रम समावेश गर्न पनि जोड दिइएको छ। दुर्गम क्षेत्रमा इन्टरनेटको शुल्क महंगो भएको भन्दै डिजिटल डिभाइडलाई घटाउन लगानी गर्नुपर्ने बताइएको छ। सार्थक परिवर्तनका लागि अनुसन्धान तथा विकासको क्षेत्रमा लगानी बढाउन पनि उनीहरुले सरकारसँग आग्रह गरेका छन्। सेवा क्षेत्रमा प्रतिव्यक्ति विद्युत उपभोग बढाउनेतर्फ जोड दिनुपर्ने बताइएको छ। नेपालमा अहिले प्रसारण लाइनबाट विद्युत लैजाँदा ठूलो मात्रामा उर्जा खेर गैरहेको छ। स्मार्ट ग्रिडले प्रसारण तथा वितरणका क्रममा विद्युत खेर जाने दरलाई घटाउने भएकाले यसतर्फ ध्यान दिन सरकारको ध्यानाकर्षण गराइएको छ। यसबाट उपभोक्ताले तिर्ने विद्युतको मूल्य पनि घट्न महासचिव शर्माले बताए। नेपालमा सफल स्मार्ट ग्रिड कार्यक्रम लागू गर्न नीति, नियामक संस्था, उद्योग, संस्थागत तथा स्तरीकरण लगायतका क्षेत्रलाई प्राथमिकता दिन भनिएको छ। सार्वजनिक निजी साझेदारी (पीपीपी) मोडेलमा जान सकिने सम्भावनाहरुको खोजी गर्न पनि सुझाव दिइएको छ। बायो मेडिकल विज्ञान तथा प्रविधिले उच्च गुणस्तरको स्वास्थ्य सेवालाई अगाडि बढाइरहेका छन्। अनुसन्धान तथा नवप्रवर्तन विकसित मुलुकहरुमा भैरहेको र ती प्रविधि निकै महँगो भएकाले नेपाल जस्तो उदाउँदो अर्थतन्त्रलाई अनुसन्धान र नवप्रवर्तनको क्षेत्रमा नयाँ अवसरहरु उपलब्ध भएका छन्। यसले लागत कम हुने र उपभोक्ताले सस्तोमा उपभोग गर्न पाउने छन्। दीगो सहरी विकासका लागि सुशासन र योजनाका संयन्त्र तथा औजार विकास गरी अघि बढ्न विज्ञहरुले सुझाव दिएका छन्। स्मार्ट सहर प्रणालीका तत्वहरु प्रयोग गर्दै लैजान जोड दिइएको छ। कोभिड १९ सँग जुध्न स्थानीय सरकारको भूमिका महत्वपूर्ण हुने भएकाले श्रोत, साधन र आवश्यक जनशक्ति उपलब्ध गराउन गैरआवसीहरुले सरकारलाई आग्रह गरेका छन्। त्यस्तै देशभित्र र बाहिर रहेका विकास साझेदारहरुसँग अरु निकट सहकार्य गर्न पनि उनीहरुको सुझाव छ। कोभिड १९ ले निगरानी, क्वारेन्टाइन, कन्ट्याक्ट ट्रेसिंग, समन्वय तथा स्वास्थ्य सेवा प्रदान गर्ने संस्थाहरुको क्षमता लगायत नेपालको स्वास्थ्य सेवा प्रणालीमा थुप्रै सुधार गर्नु पर्ने अवश्यकता औंल्याएको छ। संघीय तथा प्रान्तीय तहमा जनस्वास्थ्य विभाग गठन गरी स्वास्थ्य सेवा प्रणालीलाई पुनर्संरचना गर्नुपर्नेमा जोड दिइएको छ। संघको मुख्य आयोजना र नेपाल सरकारको सहआयोजनामा सम्पन्न सम्मेलनमा काठमाडौं विश्व विद्यालयको सहकार्य रहेको थियो। सम्मेलनमा सामाजिक परिवर्तनका लागि नवप्रवर्तन, विज्ञान, प्रविधि तथा नव प्रवर्तन नीति, स्टार्ट अप तथा बजारीकरण र डिजिटल अर्थतन्त्रमा केन्द्रित रहेर कार्यपत्र प्रस्तुत गरिएको थियो। तीनसम्म सञ्चालन भएको दोस्रो विश्वज्ञान सम्मेलन कोभिड १९ पछिको अर्थतन्त्रलाई पुनर्जीवित गर्नमा केन्द्रित थियो। सम्मेलनमा ४ वटा प्लेनरी र विविध विषयमा १५ वटा सिम्पोजियम सत्र रहे। ३० देशका १०० भन्दा बढी प्रतिष्ठित विश्वविद्यालय, अनुसन्धान केन्द्रहरुबाट ३०० भन्दा बढी प्रस्तोताहरुको सहभागिता रह्यो। २१० वटा कार्यपत्र प्रस्तुत भए। कोरोनाले नेपालमा पारेको प्रभाव र कोरोना पश्चात् विश्वभर चालिएका कदम र नेपालले अवलम्बन गर्नुपर्ने रणनीतिका बारेमा सम्मेलन केन्द्रित थियो। संयुक्त राष्ट्रसंघको दिगो विकासका लक्ष्य र नेपाल सरकारको १५ औं पञ्चवर्षीय योजनाले प्राथमिकता तोकेका विषयमा विज्ञहरुले कार्यपत्र प्रस्तुत गरे।"
गाउँलेलाई हात्तीले हैरान: खेदाउने उपाय शंखघण्टा र झ्यालीकै भर,"झापा : भद्रपुर नगरपालिका वडा नम्बर १० की लक्ष्मी भट्टराईको पक्की घर बिहानीपख ३ बज्नै लाग्दा भूकम्प गए झैँ गरी हल्लियो । लक्ष्मीले घरको भित्री ढोका खोलेर बाहिर हेर्दा त घर भन्दा ठूलो हात्ती ठिङ्ग उभिएको देखिन् । लक्ष्मीले हेर्दै गर्दा हात्तीले सुँड घरभित्रै छिराएर घर अगाडीको सिङ्गो पर्खाल नै ढलायो । पिँढीमा छोडाएर राखेका २ बोरा दाना मकै आँगनभरी छरिएका थिए । लक्ष्मी भन्छिन्, एकल महिला छु कराम भने आफैँलाई सुँडले बेर्लान् भन्ने डर । उज्यालो हुँदै थियो । करिब १ घण्टापछि छिमेकीले पनि हात्ती आएको थाहा पाए । सबैले शंख बजाउन थाले । लक्ष्मीले पनि झ्याली बजाउन थालिन् । आँखा भरी आँसु पार्दै लक्ष्मी भन्छिन्, बल्ल हात्ती बाटो तिर मोडिएर आफु थचक्क भुँइमा बसेर धन्न बाँचे भन्दै रुन थालेँ । झापाका केही भागमा जंगली हात्तीको मानव बस्तीमा आक्रमण दैनिक रुपमा बढ्दो छ । एकातिर कोरोनाले दैनिक मजदुरी खोसेको अवस्था छ । अर्कोतिर घरमा अलिकति भएको अन्न र घर वरिपरीको खेती पनि हात्तीले कुल्चिएर केही राखेको छैन । देशमा स्थानीय र क्षेत्रीय चुनाव भए । चुनावमा हात्ती प्रभावित क्षेत्रका नेताहरुले उठाउँदै आएका मुल मुद्दा पनि हात्तीको समस्या सधैँको लागि निवारण गरिदिने भन्ने थिए । जंगली हात्तीको दैनिकको आक्रमणले नेताका भाषण एकादेशको कथामा मात्र सिमित भएका छन् । अन्ततः हात्ती पीडित क्षेत्रका बासिन्दाको पीडा भने उस्तै छन् । हात्ती खेदाउने सहारा भने शंख, घण्टा र झ्याली भन्दा अरु केही छैन । दिनभरीको मजदुरी, साँझ यसो ढल्किन खोज्यो चारैतिर बाट होहल्ला सुरु भइहाल्छ निदाउनै पाइँदैन भद्रपुर १० का राजु हस्दाले भने । हात्ती गाउँ छिरेपछि छोराछोरी च्यापेर गाउँतिर भाग्नुपर्छ । कच्चा घर भएका उनी जस्तै अरु छिमेकीको पनि हालत उस्तै हो । राजु भन्छन्, चुनावका बेला नेताका भाषण सुन्दा अब हात्तीबाट पाउने दुख हट्ने भयो भन्ने हुन्छ । जितेर गएपछि फर्केर हेर्दैनन् । बिर्तामोड नगरपालिका वडा नम्बर ८ का गणेश लुईटेलको पक्की घरको पछाडीको पाटो गत बिहीबार हात्तीले लडायो । अहिले उनी छिमेकीका घरमा बसेका छन् । लुईटेल भन्छन्, कच्चा घर थियो पक्का बनाए । अहिले पक्का घर पनि भत्काइदियो अब कता जानु । जिल्लामा २०६६६७ सालदेखि हालसम्म घरपालुवा हात्ती द्वन्द्वमा परेर १२ वटा जंगली हात्ती र ४२ जना मान्छेको मृत्यु भइसकेको छ । जंगली हात्तीहरुलाई मान्छेले गुलेली हान्ने, पुच्छर र कानमा आगो लगाएकै कारण मर्छन् भने कुुनै खाना अभावले छटपटिएर मृत्यु भएको छ । क्षतिका निवेदन जिल्ला डिभिजन वन कार्यालयमा चाङ लागेका छन् । दैनिक १, २ वटा गुनासा र क्षतिपूर्तिको लागि भन्दै हात्तीप्रभावित क्षेत्रका बासिन्दा आउने गरेको जिल्ला वन डिभिजन कार्यालय झापाका प्रमुख विष्णुलाल घिमिरेले बताए । पहिले घना जंगल भएको क्षेत्र झापा जिल्ला अहिले जम्मा ११ प्रतिशत मात्र वन जंगल बाँकी छ । जलथल, चारआली, बाहुनडाँगीको तेल पानी क्षेत्र, रतुवामाई परियोजना सबै गरेर जिल्लामा १८ हजार हेक्टर मात्र वनको क्षेत्र छ । झापाको जनसंख्या हेर्ने हो भने ८ लाखभन्दा बढी छ । बढ्दो जनघनत्व र अर्कोतिर मासिँदै गएको वनजंगलले पनि जिल्लामा हात्ती जस्ता ठुला जनावरहरु आहारा खोज्ने क्रममा मानव बस्तीमा छिर्ने गरेको डिभिजन प्रमुख घिमिरेको भनाइ छ । झापामा हात्ती ठूला साना जंगलमा बस्दै आएका छन् । तिनै हात्ती राति र दिउँसै आहारा खोज्नको लागि गाउँ पस्ने क्रममा जनधनको क्षति हुने गरेको छ । जिल्लाको कुन क्षेत्रमा जंगली हात्तीको प्रभाव बढी ? जंगली हात्तीहरुले आफु घुम्ने डुल्ने ठाउँ परिवर्तन गरिराख्छन् । सुरुवाती क्रममा जिल्लाको बाहुनडाँगी क्षेत्रमा झुण्ड झुण्डमा हात्ती आउने गर्थे । बाहुनडाँगीमा सौर्य तारबार लगाएपछि नेपालभित्रै पसिसकेका हात्ती जलथल जंगलसम्म पुग्न थाले । वन डिभिजन प्रमुख घिमिरेका अनुसार गत आर्थिक वर्षमा जलथल जंगलमा पनि सौर्य तारबार लगाएपछि पछिल्लो समय हात्ती, बुद्धशान्ति, मेची नगर, कनकाई, विर्तामोड, शिवसताक्षी र भद्रपुर क्षेत्र नजिकैका जंगलमा घुमफिर गर्ने गरेका छन् । तिनै हात्ती दिनभर जंगलतिर बस्ने र साँझ परेपछि बस्तीमा छिर्ने गरेर स्थानीयहरुलाई दुख दिने गरेका छन् । रोक्ने प्रयास के भएका छन् ? लामो समयदेखि जिल्लाका केही भागमा जंगली हात्तीले दुखदिँदै आएका छन् । जंगली हात्तीलाई मानव बस्तीमा छिर्नबाट रोक्नका लागि जिल्लामा दक्षिणी भेग कचनकवलदेखि उत्तरी भेग बाहुनडाँगीसम्म एक सय ५० किलोमिटर हात्ती हिँड्ने बाटो (कोरिडोर) को आवश्यकता छ । गत आर्थिक वर्ष २०७६७७ को असार मसान्तमा जिल्लाको दक्षिण भागको जलथल जंगलमा सौर्य तारबार लगाउने काम सम्पन्न भएको छ । उक्त कार्यक्रम वन मन्त्रालयले ग्लोबल टेण्डर लगाउन नसक्ने भएपछि मन्त्रालयले प्रकृति संरक्षण कोषलाई ६ करोडको टेण्डरको जिम्मादियो । जसबाट ३५ किलोमिटर क्षेत्रमा सौर्य तारबार लगाइएको छ । अझै करिब १० किलोमिटर क्षेत्रमा सौर्य तारबार जलथलकै जंगलमा आवश्यक छ । उक्त क्षेत्रमा काम सम्पन्न भइनसकेकाले पनि खाली ठाउँबाट बेला बेलागाउँमा हात्ती छिर्ने गरेकै छन् । यो वर्ष देशभरीको लागि भनेर नेपाल सरकारले २ करोड रुपैँया देशभरीका स्थानमा सौर्य तारबार निर्माणका लागि बजेट छुट्टाएको छ । वन डिभिजन कार्यालय झापाका प्रमुख विष्णुलाल घिमिरे भन्छन्, ६ करोडमा जम्मा ३५ किलोमिटर सोलार फेन्सीङ लगाइयो भने अब २ करोड रुपैँया देशभरी भाग लगाएर जिल्लाको भागमा आउने पैसाले रोकथाममा उल्लेखनीय कामको आसा गर्न सकिँदैन । पछिल्लो समय भद्रपुर क्षेत्रमा हात्ती आतंक बढेपछि डिभिजन वन कार्यालयलाई प्रदेश सरकारले दिएको १५ लाख रुपैँयाबजेट चन्द्रगढी सामुदायिकवन र भद्रपुर नगरपालिकाको संयुक्त पहलमा भद्रपुर नगरपालिका वडा नम्बर ९ र १० को जंगल छेउको २४ किलोमिटर क्षेत्रमा झट्का मेसिन लगाइएको छ । उक्त मेसिनले हात्ती रोक्ने काम भने नभएको स्थानीय बताउँछन् । भद्रपुर ९ की मनमाया भुजेल भन्छिन्, खोइ झट्का मेसिन लगाए पनि हात्ती आउन छाडेनन् । तारबार लडाएर करेन्टको मतलब नै नराखी गाउँमा छिर्छन् । गाउँमा छिरेकालाई गाउँलेले शंख घण्टा बजाएर खेदाउने हो । जिल्लाका हात्ती प्रभावित क्षेत्रका स्थानीय निकायहरुले पनि हात्ती नियन्त्रणका लागि धेरथोर बजेट भने छुट्टाएका छन् । छुटाएको रकम अति कम भएकाले त्यसले के काम गर्ने भन्ने उनीहरुमै अन्योलता छाएको छ । मेचीनगर नगरपालिकाकी उपमेयर मीना उप्रेती भन्छिन्, एउटा मात्र पालिकाले छुट्टाएको बजेटले केही गर्न नसकिने रैछ । सबै पालिकाहरुले एकजुट भएर प्रभावित ठाउँमा लगानी गर्न सकियो भने रोकथामका लागि केही पहल गर्न सकिन्छ । अन्धो हात्तीले पायो उपचार जिल्लाका सामुदायीक वनहरु र नजिकैका गाउँहरुमा एकोहोरो हिँडिराख्ने घाइते अन्धो हात्तीले अन्ततः उपचार पाएको छ । उक्तहात्ती मेचीनगर नगरपालिका ३ स्थित तेलपानी जङ्गलभित्र बिहीबार भेटिएको थियो । हात्तीलाई २ वटा बेहोस बनाउने गोली हानेपछि मात्र बेहोस भएर ढलेको वन डिभिजन कार्यालय झापाका प्रमुख विष्णुलाल घिमिरेले बताए । ढलेको हात्तीलाई चितवन राष्ट्रिय निकुञ्ज तथा वन्यजन्तु संरक्षण विभागबाट बरिष्ठ पशु चिकित्सक डा विजयकुमार श्रेष्ठको नेतृत्वमा आएको टोलीले घाइते हात्तीको उपचार गरेको थियो । चिकित्सकको टोलीले ३ घण्टा लगाएर उपचार गरेको थियो । डा श्रेष्ठले भने, दाहिने आँखाको ज्योती गुमिसकेको छ । देब्रे पनि एकदमै कम देख्छ । डाक्टरकका अनुसार एक हप्ताभित्रमा हात्तीको शरीरका घाउहरु बिस्तारै ठीक हुन थाल्छन् ।"
नमुना गाउँ बनाउने अभियान,"दैलेख : आठबीस नगरपालिका३ कुमालखाडा गाउँ कर्णाली नदी किनारको छेउमै रहेको बस्ती हो । यो बस्ती हुँदै कर्णाली राजमार्ग जोडिएको छ । तर, यहाँका नागरिक गरिबी, विपन्नता र पछौटेपन भोगिरहेका छन् । झण्डै एक दशक अघिसम्म यहाँ एचआइभी संक्रमितको कहालीलाग्दो अवस्था थियो । केही एचआइभी संक्रमितले ज्यान गुमाइसके । केही नियमित औषधि सेवन गरेर दैनिकी गुजारिरहेका छन् । हाल रोग, भोक, गरिबी, विपन्नता र पछौटेपनले पिल्सिएको यो गाउँको मुहार फेर्ने अभियानको थालनी भएको छ । अचेल यो गाउँकी नानीदेवी शाहीको दिनचर्या बारीमै बित्ने गर्छ । हाल उनको बारीमा लगाएको तरकारी खेतीको स्याहार सुसारमै समय बित्छ। उनी टमाटर, आलुलगायतका तरकारी गोडमेल र पानी हाल्न व्यस्त हुन्छिन् । मल, जल राम्रो भयो भने तरकारी उत्पादन बढ्छ भन्ने उनले बुझेकी छिन् । 'चर्को घाम नभनेर तरकारी खेतीको स्याहार सुसार गरिरहेको छु, 'नानीदेवी भन्छिन्, यत्तिको दु:ख गरे उत्पादन बढ्छ र आम्दानी हुन्छ भन्ने लाग्छ ।' नानीदेवी जस्तै कुमालखाडाकै अन्य ३० जना किसानहरु तरकारी खेतीमा जुटेका छन् । पोली हाउस निर्माण गर्ने, तरकारीको बेर्ना उमार्ने, बीउ लगाउने र स्याहरसुसार गरेर बिरुवा राम्रोसँग हुर्काउन यहाँका किसानहरु जुटेका हुन् । यति मात्रै होइन यहाँ भकारो सुधार गरी मल मुत्र व्यवस्थापन गर्नको लागि भकारो सुधार कार्यक्रम समेत लागू गरिएको छ । डिसीए नेपालको सहयोगमा सोसेकद्धारा सञ्चालित साकार परियोजनाले यो गाउँलाई नमुना गाउँ बनाउने अभियान थालेको हो । संस्थाले यहाँका ३० घरका किसानलाई प्रति किसान एक वटा पोली हाउस, सरल थोपा सिंचाई, गार्डेन पाइप, ५० लिटरको पलाष्टिक ड्रम, पलाष्टिक पोखरी निर्माण र खेतीका लागि आवश्यक औजारहरु सहयोग उपलब्ध गराएको छ । किसानलाई गहुँको बीउ समेत दिइएको संस्थाले जनाएको छ । झण्डै ८ लाख ८५ हजारको लागतमा यहाँ दुई वटा सिंचाई प्रविधि निर्माण कार्य सुरु भएको छ । पाइप लाइन मार्फत पलाष्टिक पोखरी निर्माण गरी उक्त पोखरीमा पानी जम्मा गरेर तरकारी खेतीका लागि सिंचाई सुविधा पुर्याइनेछ । यस्तै सिंचाई कुलो समेत निर्माण गरिने संस्थाले जनाएको छ । एकिकृत उत्पादन मार्फत गाउँलाई नमूना गाउँ बनाउन लागिएको संस्थाका उपकार्यकारी निर्देशक बसन्त श्रेष्ठले बताए । कृषि र पशुपालनसँग सम्बन्धित रहेर व्यवस्थित कृषि तथा पशुपालन तथा सरसफाई युक्त गाउँ निर्माण गरिने श्रेष्ठले बताए । 'हामीले अर्गानिक उत्पादनमा जोड दिएका छौं, 'श्रेष्ठले भने, 'तरकारीमा गाईभैंसीको मल प्रयोग हुनेछ ।' संस्थाले तरकारी खेती व्यवस्थापनदेखि बजारीकरणसम्म किसानलाई सहयोग गर्ने श्रेष्ठले जनाए । किसानहरुले तरकारी खेती मात्र नभई भाँडा माझ्ने ठाउँ, भाँडा सुकाउने चाङ निर्माण गर्नेछन् । सिंचाईको समस्या भएको यो गाउँमा सिंचाई व्यवस्थापन गरिने संस्थाका संस्थापक अध्यक्ष हीरासिंह थापा बताउँछन् । 'एकिकृत विकास गरेर कुमालखाडा गाउँलाई नमुना गाउँ बनाउने कार्य सुरु गरेका छौं,'थापाले भने, 'नमुना गाउँमार्फत भविष्यमा पर्यटन प्रर्वद्धनमा समेत टेवा पुगोस् भन्ने हाम्रो अपेक्षा हो ।'"
बेड अभावमा सुत्केरीको भुइँमै ओछ्यान,"गुलरिया : जताततै कोभिड महामारीको सन्त्रास फैलिरहेका बेला बर्दियाको जिल्ला अस्पतालमा सुत्केरी हुन आउने महिलाको चाप बढेको छ । अस्पतालमा दक्ष चिकित्सकसँगै प्रभावकारी प्रसूति सेवा प्रदान हुन थालेपछि बर्दियाका मात्र नभइ छिमेकीलगायत सुदूरपश्चिमका जिल्लाबाट समेत सुत्केरी हुन आउने महिलाहरुको संख्या बढेको छ । अस्पतालमा सुत्केरी हुनेको संख्या बढेका कारण वेड अभावमा सुत्केरी भुइँमै सुत्न बाध्य छन् । सधैं पेट दुख्थ्यो, गाउँको अस्पतालमा समस्या पत्ता लागेन, यहाँ राम्रो सेवा पाइन्छ भन्ने सुनेर बर्दिया अस्पतालमा उपचार गर्न आएँ बुढीनन्दा नगरपालिका वडा नम्बर १ बाजुराबाट आएकी सुत्केरी बसन्ती जैसी भण्डारीले आफ्नो समस्या सुनाइन् ।उनले बर्दिया अस्पतालमा गुणस्तरीय सेवा पाएपनि वेड अभावमा भुइँमै सुत्नु पर्ने बाध्यता भएको बताइन्। नर्मल डेलीभरी भएकोमा खुशी हुँदै उनले भनिन्,' सधै पेट दुख्थ्यो बर्दिया अस्पतालमा उपचार गरेपछि नर्मल बच्चा जन्मियो । अस्पतालमा सुत्केरीहरुको संख्या धेरै भएकाले वेड पाउन सकिन ।' बर्दियाको मधुवन नगरपालिकाबाट सुत्केरी हुन आएकी सविता थारु पनि नर्मल डेलीभरी भएकोमा खुशी छिन् । तर अस्पतालमा वेड नपाएर भुइमै बस्नु परेको गुनासो उनले गरिन् । अस्पतालले दिएको सेवा राम्रो भएपनि वेड नपाउँदा असजिलो भयो । उनले भनिन्,' अस्पतालमा सेवा त राम्रो छ तर सुविधाहरु कमी भएकाले थप्नुपर्छ ।' अस्पतालले २४ घण्टामा १४ जना नर्मल, ३ जना सिजरिङ र १ जना भ्याकुमको सहयोगबाट १८ जनालाई प्रसूति सेवा दिँदै आएको छ। बर्दिया अस्पताल गुलरियामा पछिल्लो समय अन्य सेवाहरुसँगै सुत्केरी हुन आउने महिलाको संख्या बढ्दो क्रममा छ । कोभिड सर्तकता, गुणस्तरीय प्रसूतिलगायत दक्ष चिकित्सकको उपलब्धताका कारण अस्पतालले प्रभावकारी स्वास्थ्य सेवा दिन सक्षम भएको बर्दिया अस्पताल गुलरियाका प्रमुख सुभाष पाण्डेयले बताए । ५० शैयाको जिल्ला अस्पताल भएपनि आवश्यक दरबन्दीलगायत अस्पतालको भौतिकपूर्वाधार अभावमा अस्पतालले बिरामीको चाप थेग्न सकेको छैन । 'वेड अभावमा सुत्केरीलाई भुइँमै ओछ्यान लगाएर राखेका छौं, 'उनले भने,' हामीले मन्त्रालयमा दरबन्दी तथा भौतिकपूर्वाधार सुधारका लागि माग गरेका छौं ।' आवश्यक कर्मचारी अभावमा अस्पतालले सुत्केरी सेवा थेग्न सकेको छैन । बर्दिया अस्पताल जिल्लाकै जेठो अस्पताल भएपनि पूर्वाधार अभावमा सम्पूर्ण सेवा प्रदान गर्न सकेको छैन । आवश्यक जनशक्तिलगायत भौतिकपूर्वाधार सम्पन्न भए सबै सेवा जिल्लाबाटै प्रदान गर्न सकिने डापाण्डेयको भनाइ छ ।"
बंगलादेशमा अब बलात्कारीलाई मृत्युदण्डको सजाय हुनसक्ने,ढाका : बंगलादेशमा अब बलात्कारका अपराधीलाई मृत्युदण्ड दिन सकिने कानुनी प्रावधान जारी गरिएको छ । यहाँको सरकारले हालै कानुन संशोधन गरी बलात्कारको अपराधको हकमा अधिकतम सजायको रुपमा मृत्युदण्डसम्म दिन सकिने कानुनी प्रावधान जारी गरिएको हो । सरकारको सिफारिसमा राष्ट्रपतिबाट यही मंगलबार उक्त कानुन जारी हुनेछ । स्थानीय मिडियाका अनुसार गत साता एक महिलाको सामूहिक बलात्कार गरिएको भिडिओ सामाजिक सञ्जालमा भाइरल भएपछि देशव्यापी विरोधप्रदर्शन सुरु भएको थियो। सोही विषयलाई लिएर राजधानी ढाकामा विशाल प्रदर्शन भएको थियो । धेरैले गृहमन्त्रीको राजीनामा र बलात्कारीलाई मृत्युदण्ड दिइनुपर्ने माग राखेका थिए। प्रधानमन्त्री शेख हसिनाको नेतृत्वमा सोमवार बिहान बसेको मन्त्रिपरिषद्को बैठकले कानुन संशोधन गर्ने प्रस्ताव स्वीकृत गर्दै अध्यादेशबाट नयाँ कानुन ल्याउने निर्णय गरेको बीबीसीको समाचारमा उल्लेख छ । बंगलादेशमा पछिल्लो समय बलात्कार तथा सामूहिक बलात्कारका घटना बढ्न थालेपछि यस्तो अवस्थालाई सम्बोधन गर्न नयाँ कानुन ल्याउन सरकारलाई दबाब परेको बताइन्छ । ज्यान मार्ने धम्की दिँदै बलात्कार गरेका वा अन्य सामूहिक बलात्कारका भिडियो सार्वजनिक भएपछि संघसंस्था र अधिकारकर्मीले यसविरुद्ध कानुन बनाउनुपर्ने माग गर्दैआएका थिए । बीबीसमा प्रकाशित समाचारमा उल्लेख भए अनुसार ऐन ओ सलिश केन्द्र नामक एक मानवाधिकारवादी संस्थाले ९ महिनाको अवधिमा बंगलादेशमा कम्तीमा ९ सय ७५ जना महिला बलात्कृत भएको तथ्यांक सार्वजनिक गरेको छ । र तीमध्ये २ सय भन्दा बढी घटना सामूहिक बलात्कारका थिए। साथै पीडितमध्ये ४३ जनाको हत्या भएको र १२ जनाले आत्महत्या गरेको उक्त संस्थाको तथ्याङ्क छ। यद्यपि धेरै घटना जानकारीमा नआउने भएकाले बाङ्गलादेशमा बलात्कारको वास्तविक सङ्ख्या धेरै भएको अनुमान गरिएको छ।
त्रिविका उपप्राध्यापकलाई कुटपिट गर्ने दुई पक्राउ,काठमाडौं : प्रहरीले त्रिभुवन विश्वविद्यालयका उपप्राध्यापक प्रेम चलाउनेलाई कुटपिट गर्ने दुई जनालाई पक्राउ गरेको छ। महानगरीय प्रहरी परिसर काठमाडौंको टोलीले यही असोज २० गते त्रिवि परिसरभित्र त्रिवि समाजशास्त्र विभागका उपप्राध्यापक चलाउनेमाथि कुटपिट गर्ने दुई जनालाई कोटेश्वरबाट पक्राउ गरी आज सार्वजनिक गरेको हो। पक्राउ पर्नेमा सिरहा गोलबजारका २३ वर्षीय रुपेश साह र सिरहाकै २४ वर्षीय रवीनकुमार लामा रहेका छन्। परिसरका प्रवक्ता प्रहरी उपरीक्षक सोमेन्द्रसिंह राठौरले उपप्राध्यापक चलाउनेलाई सांघातिक हमला गरेर फरार रहेका साहलाई कोटेश्वर र लामालाई सिरहाबाट पक्राउ गरिएको जानकारी दिए।
दिउँसै तीन लाख नगदसहित सात तोला सुन चोरी,डडेल्धुरा : डडेल्धुरा अमरगढी नगरपालिका७ को एक घरबाट तीन लाख नगदसहित लाखौंका गरगहना चोरी भएको छ। पोखरा बजार नजिकै डडेल्धुराबैतडी महाकाली राजमार्ग छेउमा रहेको कलावती ऐरीको घरबाट शुक्रबार दिउँसो तीन लाख नगदसहित सात तोला सुन चोरी भएको हो। दिउँसो घरमा कोही नभएको समयमा चोरी भएको हो। घरको एक कोठामा रहेको स्टिल दराज फोडेर सुनका गरगहनासहित नगद चोरी भएको ऐरीले बताइन। घरभित्रै रहेका फालमका वस्तुले दराजको दुई वटा लक तोडि गहनासँगै नगद समेत चोरी भएको उनले बताइन्। घर नजिकै घाँस काट्न गएका बेला चोरी भएको ऐरीले जानकारी दिइन। घाँस काटेर घर आइसकेपछि कोठाभित्र फर्कंदा कोठाको सरसमानका साथै अन्य सामाग्री लथालिंग पारिएको थियो। स्टिल दराज तोडेर दराजभित्रका सबै लुगा कपडा बाहिर छरपस्ट थिए। दराजका दुई वटै लक तोडेर सुन र नगद चोरी भएको उनले बताइन। शुक्रबार अपरान्ह प्रहरीलाई खबर गरेपछि अनुसन्धान थालिएको पोखरा प्रहरी चौकी इञ्चार्ज प्रहरी नायव निरिक्षक शेरबहादुर बढाऐरले बताए। ऐरीको घरमा जाने बुझेकै मान्छेले चोरी गरेको हुन सक्ने अनुमान गरिएको छ। घट्नाको विस्तृत अनसुसन्धान गरि चोरीमा संलग्न मान्छे चाडे पत्ता लाग्ने प्रहरीले जनाएको छ।
करेन्ट लगाएर माछा मार्दा एकको मृत्यु,झापा : सानीआमाको घरमा पाहुना आएका बेला घर नजिकैको नालामा करेन्ट लगाएर माछा मार्न जाँदा २४ वर्षीय शिव तुम्वाहाम्फेको मृत्यु भएको छ। आइतबार साँझ ६ बजेतिर साथी सँगै माछा मर्न गएका उनी र उनका साथी हरिप्रसाद रिमाललाई करेन्टको झट्का लागेको थियो। तुम्वाहाम्फेको घटनास्थलमै मृत्यु भएको जिल्ला प्रहरी कार्यालय झापाका प्रवक्ता राकेश थापाले जानकारी दिए। थापाका अनुसार उनका साथी रिमालको भने बी एण्डसी अस्पतालमा उपचार भइरहेको छ। पाँचथरको फिदिम घर भएका मृतक युवा केहि दिन अघि आफन्तको घर विर्तामोड आएका थिए।
"अविश्वास प्रस्तावले कर्णाली प्रदेशमा नेकपाभित्र बबन्डर, मुख्यमन्त्रीले हटाए मु्ख्य सचेतक",सुर्खेत : कर्णाली प्रदेशका मुख्यमन्त्रीविरुद्ध आफ्नै दलका सांसदहरूले अविश्वास प्रस्ताव दर्ता गरेपछि नेकपाभित्रको आन्तरिक कलहले जटिल मोड लिएको छ। संसदीय दलका नेतासमेत रहेका मुख्यमन्त्री महेन्द्रबहादुर शाहीले दलका प्रमुख सचेतक गुलावजंग शाहलाई पदबाट हटाएका छन्। नेकपाका बहुमत सांसदहरुले मुख्यमन्त्रीविरुद्ध आइतवार मात्र संसदीय दलका अविश्वासको प्रस्ताव दर्ता गरेका थिए। मुख्यमन्त्री शाहीले कामकाज सन्तोषजनक नभएको भन्दै प्रमुख सचेतक शाहलाई जिम्मेवारीबाट हटाइएको बताएका छन्। यसअघि संसदीय दलको नेताको हैसियतमा आफूले विधान अनुसार प्रमुख सचेतकमा शाहलाई नियुक्त गरेको र अहिले काम सन्तोषजनक नभएकाले हटाइएको मुख्यमन्त्री कार्यालयले सार्वजनिक गरेको पत्रका उल्लेख गरिएको छ। कर्णालीका मुख्यमन्त्रीविरुद्ध नेकपा सांसदले दर्ता गरे अविश्वासको प्रस्ताव आइतबार बहुमत सांसदले अविश्वासको प्रस्ताव दर्ता गरेपछि दलको विधानअनुसार प्रमुख सचेतक शाहले मंगलबार संसदीय दलको बैठक बोलाएका थिए। त्यही बैठकबाट अविश्वास प्रस्तावबारे छलफल गराउने तयारी गरेका शाहलाई मुख्यमन्त्री शाहीले पदमुक्त गरेको बताइएको छ। साथै दलका सचेतक सिताकुमारी नेपालीलाई प्रमुख सचेतकमा नियुक्त गरिएको छ। शाह पूर्वएमालेबाट निर्वाचित हुन भने नेपाली पूर्वमाओवादीबाट निर्वाचित भएकी हुन्। योसँगै कर्णालीमा नेकपा संसदीय दलभित्रको विवाद उत्कर्षमा पुगेको छ।
पोलिमर नोटमा कोरोना भाइरस २८ दिनसम्म बाँच्न सक्छ: अध्ययन,"क्यानबेरा: कोरोना भाइरस कुनै वस्तुको सतहमा २८ दिनसम्म बाँच्ने एक अध्ययनले देखाएको छ। अस्ट्रेलियाको सरकारी अनुसन्धान एजेन्सी सीसीरोले गरेको अध्ययनअनुसार पोलिमर (प्लास्टिक) नोट र सीसाको सतहमा भाइरस २८ दिनसम्म बाँच्ने देखिएको हो। नरम सतह भएका प्लास्टिकको नोट र मोबाइलको स्क्रिनमा २८ दिनसम्म भाइरस जिवित रहने अध्ययनले देखाएको हो। यस्ता सतहमा २० डिग्री सेल्सियस अर्थात् ६८ डिग्री फरेनहाटको तापक्रममा भाइरस बढी संक्रामक हुने समेत अध्ययनले देखाएको छ। अध्ययनअनुसार चिसो तापक्रममा भाइरस धेरै बढी बलियो हुन्छ। २०, ३० तथा ४० डिग्री सेल्सियस तापक्रममा परीक्षण गर्दा सबभन्दा कम तापक्रम २० डिग्री सेल्सियसमा भाइरस बढी बलियो देखिएको हो। कोरोना भाइरस अन्य भाइरसभन्दा धेरै दिनसम्म सतहमा रहने देखिएको छ। यसभन्दा पहिले इन्फ्लूएन्जा ए भाइरस १७ दिनसम्म बाँच्ने प्रमाण भेटिएको थियो। अध्ययनकर्ताले कुनै सतह छोएपछि हात धुनु तथा स्यानिटाइज गर्नु अझ महत्वपूर्ण भएको बताएका छन्। भाइरसबाट बच्न उनीहरूले सरसफाईमा विशेष ध्यान दिन पनि सुझाएका छन्।"
"प्रदेश १ मा कोरोनाबाट १०६ जनाको मृत्यु, १० हजार बढी संक्रमित","विराटनगर : प्रदेश १ मा कोरोना भाइरस (कोभिड १९) बाट मृत्यु हुनेको संख्या कोरोना भाइरस संक्रमितको संख्या सोमबार बिहानसम्ममा एक सय छ पुगेको छ । जसमा २८ महिला र ७८ जना पुरुष छन् । मृत्यु हुनेमा प्रदेश १ स्थायी ठेगाना भएका ९१ र प्रदेश १ स्थायी ठेगाना भएका १५ जना रहेको सामाजिक विकास मन्त्रालयको कोभिड१९ निगरानी, तथ्यांक संकलन तथा अनुगमन समिति संयोजक डा सरोज विशालले जानकारी दिए । प्रदेश १ को मोरङका ४६, सुनसरीका ३२, झापाका १०, ताप्लेजुङ, धनकुटा र उदयपुरका एकएक जना संक्रमितको मृत्यु भएको उनको भनाइ छ । सोमबार बिहान मात्रै नोबेल अस्पताल विराटनगरमा संक्रमित एक वृद्धसहित दुई पुरुषको उपचारका क्रममा मृत्यु भएको छ । बीपी कोइराला स्वास्थ्य विज्ञान प्रतिष्ठान धरानमा आइतबार राती एक वृद्ध पुरुषको मृत्यु भएको छ । पछिल्लो २४ घण्टाभित्रमा मृत्यु भएका तीनैजना सुनसरीका हुन् । यसैबीच पछिल्लो समय कोरोना भाइरसको संक्रमण तीव्ररुपमा फैलिएसँगै प्रदेश १ मा कोरोना संक्रमितको संख्या १० हजार नाघेको छ । चार सय नौजना नयाँ बिरामी आइतबार थपिएपछि संक्रमितको संख्या १० हजार तीन सय पुगेको हो । पछिल्लो २४ घण्टामा एक हजार एक सय चारजनाको पीसीआर परीक्षण हुँदा छ सय ९५ जनाको रिपोर्ट नेगेटिभ आएको थियो । हालसम्म एक लाख ३७ हजार पाँच सय १७ जनाको पीसीआर परीक्षण गर्दा एक लाख २७ हजार दुई सय १७ जनाको रिपोर्ट नेगेटिभ आएको सामाजिक विकास मन्त्रालयले जनाएको छ । प्रदेश १ मा आठवटा प्रयोगशालाबाट कोरोना परीक्षण हुँदै आएको छ । कोरोना संक्रमण पुष्टि भएर प्रदेश १ का विभिन्न अस्पतालमा उपचाररतमध्ये चार हजार आठ सय १२ जना डिस्चार्ज भएका छन् । उपचार सफल भएसँगै उनीहरु कोरोनामुक्त भएर घर फर्किएका हुन् ।"
संक्रमित महिलाको शव परिवारले सुटुक्क जलाए,"राजविराज : सप्तरीमा मृत्यु भएकी एक कोरोना संक्रमित महिलाको शव परिवारका सदस्यले सुटुक्क जलाएका छन्। कोरोना संक्रमणबाट मृत्यु भएकी ६६ वर्षीया महिलाको शव उनका परिवारका सदस्यले जानकारी नदिइ अन्तिम संस्कार गरेको स्वास्थ्य कार्यालय सप्तरीका निमित्त प्रमुख दुनियालाल यादवले बताए। डाक्नेश्वरी नगरपालिका७ ललितपुरकी महिला राजविराज नगरपालिका६ सिरहा रोडमा पसल सञ्चालन गरेर श्रीमानसँगै बसेकी थिइन्। उनको सप्तकोशी नदी किनारमा परिवारका सदस्यहरुले आइतबार दाह संस्कार गरेका छन्। राजविराज नगरपालिका वडा नम्बर ६ का वडा अध्यक्ष प्रेम यादवले शव व्यवस्थापनको जिम्मेवारी स्थायी घर रहेको डाक्नेश्वरी नगरपालिकाको रहेकोले शव व्यवस्थापन बारे आफूलाई जानकारी नभएको बताए। त्यसैगरी डाक्नेश्वरी नगरपालिका७ का वडा अध्यक्ष रामनारायण चौधरीले पुर्ख्यौली घर डाक्नेश्वरी भए पनि लामो समयदेखि आवतजावत समेत नगरी राजविराजमै बसेकाले राजविराज नगरपालिकाले शव व्यवस्थापन गर्नु पर्ने भन्दै पन्छिए। केही दिनदेखि ज्वरो आएको महिलाको स्वाब परीक्षण गर्दा गत मङ्गलबार कोरोना संक्रमण पुष्टि भएको थियो। होम आइसोलेसनमा बसेकी उनलाई आइतबार बिहान स्वासप्रश्वासमा समस्या देखिएपछि राजविराजस्थित छिन्नमस्ता अस्पताल भर्ना गरिएको थियो। अस्पताल भर्ना भएको एक घण्टामै मृत्यु भएकी महिला कोरोना संक्रमित भएको जानकारी समेत नदिई परिवारका सदस्यहरुले शव लिएर गएको अस्पताल प्रशासनले जानकारी दिएको छ। शव व्यवस्थापनबारे स्वास्थ्य कार्यालय, स्थानीय प्रहरी, प्रशासन र नेपाली सेनाले दिनभरि पत्ता लगाउने प्रयास गर्दा मृतकको दाह संस्कार भइसकेको जानकारी राति मात्र पाएको स्वास्थ्य कार्यालय सप्तरीका निमित्त प्रमुख यादवले बताए। यो समेत सप्तरीमा ३ महिलासहित २१ जनाको मृत्यु भएको छ। स्वास्थ्य कार्यालय सप्तरीले दिएको जानकारी अनुसार सप्तरीमा हालसम्म १ हजार ४०१ जना कोरोना संक्रमित भएकोमा १ हजार ११२ जना निको भएका छन्।"
"बर्दियामा कोरोना संक्रमितको संख्या ८ सय नाघ्यो, संक्रमण दर ६ दशमलव ३७ प्रतिशत","गुलरिया : विश्वव्यापी फैलिरहेको कोरोना भाइरस संक्रमितको संख्या बर्दियामा ८ सय नाघेको छ । भेरी अस्पताल नेपालगञ्जमा गरिएको स्वाब परीक्षणको नतिजाअनुसार बर्दियामा कोभिड१९ संक्रमण हुनेको संख्या दिनानुदिन बढ्दै गएको छ । स्वास्थ्य कार्यालय बर्दियाका प्रमुख गोकर्ण गिरीका अनुसार बर्दियामा १२ हजार ५५३ जनाको पीसीआर परिक्षण भइसकेको छ । स्वाब परीक्षणको नतिजा अनुसार संक्रमितको संख्या ८ सय १८ पुगेको छ । संक्रमितमध्ये ६ सय ११ जना निको भएका छन् । बर्दियामा हाल १ सय ७० जना सक्रिय संक्रमित छन् । हालसम्म कोरोनाबाट पाँचजनाको मृत्यु भएको छ। स्वाब नमुनामध्ये २ सय जनाको रिपोर्ट आउन बाँकी छ । बर्दियामा ५० भन्दा बढी प्रहरी, २० भन्दा बढी स्वास्थ्यकर्मी, १५ भन्दा बढी व्यापारी र बाँकी अन्य व्यक्तिमा संक्रमण देखिएको छ। जिल्लामा सबैभन्दा बढी क्रमशः बाँसगढी नगरपालिकामा २१४ जना, गुलरिया नगरपालिकामा १४४ जना र मधुवन नगरपालिकामा ११२ जनामा संक्रमण देखिएको छ। बर्दियाको कुल ४ लाख ७७ हजार जनसंख्या मध्ये २ दशमलव ६३ प्रतिशतको कोरोना भाइरस परीक्षण गरिएको छ । स्वाब परीक्षण गरिएका मध्ये ६ दशमलव ३७ प्रतिशतमा कोरोना पोजिटिभ पाइएको हो । गिरीले थपे कुल संक्रमित मध्ये निको हुनेको संख्या ७८ प्रतिशत र मृत्युदर ० दशमलव ६२ प्रतिशत छ । बर्दियामा २१ प्रतिशत सक्रिय संक्रमित छन् । वैदेशिक रोजगारीबाट आउनेहरुको चहलपहल बढ्न थालेकाले संक्रमण अझै बढ्न सक्ने स्वास्थ्य प्रमुख गिरीको चिन्ता छ । लकडाउनका सुरुमा देश बाहिरबाट आउनेहरु स्थानीय तहका एकान्तवासमा बसेर घर फर्कन्थे । हिजोआज सोझै घरजाने परिपाटीले थप चुनौती बढेको हो । विद्यालय पनि संचालनको तरखरमा रहेकाले विद्यालयमा बनाइएका अधिकांश क्वारेन्टाइन हटाइएका छन् । हाल बर्दियाका ८ वटै पालिकाका १७ स्थानमा रहेका क्वारेन्टिनमा ९ सय ४२ वटा वेड छन् । बर्दियामा ५ सय ७५ जना क्वारेन्टिनमा रहेको स्वास्थ्य कार्यालय बर्दियाले जनाएको छ । संक्रमितको संख्या बढ्दै गएपछि उपचारमा चुनौती बढेको बर्दिया अस्पतालले जनाएको छ ।"
मेयरमा कोरोना देखिएपछि उर्लाबारी नगरपालिका बन्द,विराटनगर : मोरङको उर्लाबारी नगरपालिकाको सबै सेवा सोमबारबाट बन्द गरिएको छ । मेयर खड्ग फागोसहित नगरका कर्मचारीमा कोरोना भाइरसको संक्रमण देखिएपछि नगरपालिकाको कार्यालय र वडा कार्यालयबाट प्रदान गरिँदै आएका सेवा बन्द गरिएका हुन् । सेवा बन्द गरिएको बारेमा नगरपालिकाले सूचना जारी गरेको छ । मेयर फागोसहित संक्रमित कर्मचारीको सम्पर्कमा रहेका जनप्रतिनिधि र अरु कर्मचारीको पीसीआर परीक्षण गराउनुपर्ने भएकाले रिपोर्ट नआएसम्म सेवा बन्द नै रहने नगरपालिकाले जनाएको छ । फागोका अनुसार पीसीआर परीक्षणका लागि अरु कर्मचारी र जनप्रतिनिधिको स्वाब संकलन सुरु गरिएको छ । पाँच दिनअघि उनका सवारी चालक इन्द्र आपागाईंमा कोरोना पुष्टि भएको थियो । त्यसपछि होम क्वारेन्टाइनमा बसेका नगर प्रमुख फागो र नगर स्वास्थ्य शाखा संयोजक सुरेश खड्कालाई पनि कोरोना देखिएको छ । फागोले कार्यालयहरु बन्द गरिएपछि सेवाग्राहीमा असुविधा पर्न सक्नेभन्दै कम्तीमा तीन दिनसम्म सेवा प्रवाह गर्न नसकिने उल्लेख गरेका छन् । उनले कोरोनाको संक्रमण फैलन सक्नेतर्फ सबै सचेत हुनुपर्ने र सावधानी अपनाउनु पर्नेमा जोड दिएका छन् ।
"भक्तपुरमा कोरोना : ८० प्रतिशत संक्रमित होम आइसोलेसनमा, ३७ को मृत्यु, ७ सय ६२ डिस्चार्ज","भक्तपुर : भक्तपुरका ८० प्रतिशत कोरोना भाइरस संक्रमित होम आइसोलेसनमा बसेको पाइएको छ । स्वास्थ्य कार्यालय भक्तपुरका अनुसार यहाँ सक्रिय संक्रमितमध्ये ८०४९ प्रतिशत अर्थात एकहजार २ सय ६७ जना होम आइसोलेसनमा बसेका छन् । जसमध्ये ६ सय ९० पुरुष र ५ सय ७७ महिला रहेका छन् । कार्यालयका प्रमुख कृष्ण मिजारले आइतबारसम्म भक्तपुरमा एक हजार ५ सय ७४ जना सक्रिय संक्रमित रहेको जानकारी दिए । जसमा ८ सय ९३ पुरुष र ६ सय ८१ महिला रहेको उनको भनाइ छ । उनका अनुसार भक्तपुरका ३ सय ७ जनामात्रै अस्पतालको आइसोलेसनमा रहेका छन् । जसअनुसार २ सय ३ पुरुष र एकसय ४ महिला भक्तपुर, काठमाडौं, ललितपुर र काभ्रेको अस्पतालको आइसोलेसनमा उपचाररत छन् । प्रमुख मिजारले अस्पतालको आइसोलेसनमा रहेकामध्ये ४ पुरुष र २ महिला गरी ६ जना भक्तपुर अस्पतालको आईसीयूमा उपचाररत रहेको बताए । भक्तपुरको मध्यपुर थिमि नपाद्वारा सञ्चालित नेपाल कोरिया मैत्री नगरपालिका अस्पतालको ८ र चाँगुनारायण नपा २ दुवाकोटस्थित काठमाडौं मेडिकल कलेज (केएमसी) शिक्षण अस्पतालका ७ शय्या आईसीयू भने खाली रहेको उनले जानकारी दिए । भक्तपुरका कूल सक्रिय संक्रमितमध्ये सबैभन्दा बढी मध्यपुर थिमि नपामा २ सय ९१ पुरुष । २ सय २४ गरी ५ सय १५ जना रहेका छन् । मध्यपुर थिमिपछि सूर्यविनायक नपामा २ सय ६७ पुरुष र २ सय ९ महिला गरी चार सय ७६ जना सक्रिय संक्रमित रहेका छन् । भक्तपुरका चार नपामध्ये भक्तपुर नपामा २ सय ११ र एकसय ७४ महिला गरी ३ सय ८५ संक्रमित सक्रिय रहेका छन् । चाँगुनारायण नपामा भने एकसय ५१ जना सक्रिय संक्रमित छन् । जसमा पुरुष ९३ र महिला ५८ रहेका छन् । ५२५८ प्रतिशत संक्रमित डिस्चार्ज भक्तपुरका कूल संक्रमितमध्ये ५२५८ प्रतिशत अर्थात एकहजार ७ सय ६२ जना डिस्चार्ज भएका छन् । जसमध्ये एक हजार पुरुष र ७ सय ६२ जना महिला रहेको स्वास्थ्य कार्यालयले जनाएको छ । कार्यालयका अनुसार मध्यपुर थिमि नपाका ७ सय १३, भक्तपुर नपाका ५ सय ९, सूर्यविनायक नपाका ३ सय ६१ र चाँगुनारायण नपाका एकसय ७९ जना डिस्चार्ज भएका छन् । आइतबारसम्म भक्तपुरका कोरोना भाइरस संक्रमितको संख्या ३ हजार ३ सय ५१ पुगेका छन् । जसअनुसार एकहजार ८ सय ९८ पुरुष र एक हजार ४ सय ५३ महिला रहेका छन् । भक्तपुरका चार नपामध्ये सबैभन्दा बढी मध्यपुर थिमिमा एकहजार २ सय २३ संक्रमित पुष्टि भएका छन् । दोस्रो स्थानमा रहेको भक्तपुर नपाका ९ सय ५ जनामा संक्रमण पुष्टि भएको छ । त्यस्तै सूर्यविनायक नपाका ८ सय ४५ जना र चाँगुनारायण नपाका ३ सय ३१ जनालाई संक्रमण भएको छ ।भक्तपुरमा समग्र नेपालभन्दा १७८२ प्रतिशत न्यून हो । नेपालमा कूल संक्रमितको ७०४ प्रतिशत डिस्चार्ज भएका छन् । संक्रमणले ३७ जनाको मृत्यु कोरोना भाइरस संक्रमणको कारण भक्तपुरका २७ पुरुष र १० महिला गरी ३७ जनाको मृत्यु भएको छ । यो कूल संक्रमितको ११० प्रतिशत हो । जुन राष्ट्रिय मृत्युदरभन्दा झन्डै दोब्बर हो । नेपालमा कूल संक्रमितको ०५९ प्रतिशत मृत्युदर रहेको छ । भक्तपुरका चार नपामध्ये सबैभन्दा बढी मध्यपुर थिमिका १२ पुरुष र ५ महिला गरी १७ जनाको संक्रमणको कारण मृत्यु भएको छ । भक्तपुर नपाका ८ पुरुष र ३ महिला गरी ११, सूर्यविनायक नपाका ६ पुरुष र २ महिला गरी ८ जना संक्रमितको मृत्यु भएको छ । सबैभन्दा कम चाँगुनारायण नपा एक संक्रमित पुरुषको मृत्यु भएको छ ।"
पाँच वर्षदेखि गोरखामा श्रम गर्दै रोहिंग्या शरणार्थी,"गोरखा : बर्माको रखायन प्रान्तबाट सन् २०१२ मा भागेर नेपाल पसेका ३० वर्षीय अबुल उस्मान सपरिवार गोरखामा बस्दै आएका छन् । विगत पाँच वर्षअघिदेखि श्रीमती २५ वर्षीया सेतारा बेगम, पाँच वर्षीया छोरी आशिका बिबी, तीन वर्षीया छोरी प्रविना आतव र साला अनवर सदेकको साथमा गोरखा नगरपालिका २ कोखेआहालेस्थित प्रहरीचौकीको आडैमा डेरा गरेर बस्दै आएका छन्। उनले अन्य रोहिंग्या शरणार्थीको साथ लिएर भूकम्प पीडितको घर बनाउने काम गरिरहेको स्थानीय गयासुद्धिन मियाँले जानकारी दिए । उनीहरु गोरखा नगरपालिका २ कोखे आहाले, डेरागाउँ, अश्राङ, झिँगटे, कोखे लगायतका मुस्लिम बस्तीमा घर बनाउने काम गर्ने मियाँले जानकारी दिए । २०७२ सालको भूकम्पका बेलादेखि घर पुनर्निर्माणको काम गर्दै आएका उनीहरु कोरोना महामारीका बेला पनि सोही काममा व्यस्त रहेको बताउँछन् । शरणार्थीलाई शिविरबाट बाहिर निस्केर काम गर्नुलाई अवैध मानिए पनि उनीहरु बिगत पाँच वर्षदेखि गोरखामा काम गरिरहेका हुन् । रोहिंग्या शरणार्थीले भूकम्पपछि यहाँको मुस्लिम बस्तीका करिब ५० भन्दा धेरै घर बनाइसकेका स्थानीयबासी बताउँछन् । 'आहाले, गाईखुर, डेरागाउँ र झिँगटेमा काम गर्यौं, शरणार्थीहरुमध्येका टिम लिडर अबुल उस्मान भन्छन्, 'ठेक्का लिन्छौं । अनि काठमाडौं कपन शिविरबाट मान्छे बोलाउँछौं र काम गर्छौं । एक महिनामा एउटा घर तयार गरिदिन्छौं ।' मुस्लिम बस्तीबाहेक कामका लागि अरु गाउँमा भने अहिलेसम्म नगएको उनीहरु बताउँछन् । भूकम्प पीडितका लागि आउने तीनलाख रुपैयाँमा अनुदानको घर उनीहरुले बनाएका स्थानीयबासी बताउँछन् । अरुले भन्दा धेरै नै सस्तो दरमा काम गर्ने भएकाले गाउँलेले उनीहरुलाई खोजीखोजी काम दिने गरेको स्थानीयबासीको भनाइ छ । कपन शिविरमा हाल तीनसय ८४ जना रोहिङ्ग्या शरणार्थी आश्रित छन् । संयुक्त राष्ट्रसंघले खाद्यान्न सहायता दिन छाडेपछि उनीहरु विभिन्न ठाउँमा श्रम गर्दै जीविका चलाइरहेका छन् । प्रहरी प्रशासनलाई यसबारे जानकारी भए पनि कडाइ गरेको छैन ।"
जबरजस्ती करणीको मुद्दा मिलाउन पीडित परिवारलाई नै दबाब,"कपिलवस्तु : जबरजस्ती करणीको मुद्दा मिलाउन स्थनीय अगुवाहरुले दबाब दिनथाले पछि जबरजस्तीकरणीमा परेकी युवती र उनका परिवार न्यायको खोजीमा भौतारिएका छन् । जबरजस्ती करणीको शिकार बनेकी मायादेवी गाउँपालिका ४ की १६ वर्षीया युवती र उनको परिवारलाई डर धम्की देखाउँदै कतै उजुर नगर्न पिडक पक्षबाट उनीहरुलाई दबाब आएको छ । शुक्रबार राती स्थानीय १९ वर्षीय युवा नवसादफकिरले आफूलाई जबरजस्तीकरणी गरेको पीडित युवतीले बताइन् । घटनापछि गाउँमै घटना मिलाउन भन्दै स्थानीयले आफूहरुलाई दबाब दिएको पीडित युवतीका बुवाले बताए । 'आफ्नी छोरीमाथि भएको जघन्य अपराधको घटनालाई मिलापत्रमा होइन कानुनी प्रक्रियाबाट दोषीलाई कडा कारवाहि होस् भन्ने आफूहरुको माग छ,' उनले भने । स्थानीय अगुवाले डर धम्की दिएपनि आफूहरुलाई न्याय चाहिने भन्दै पीडित युवतीका बुवाले जिल्ला प्रहरी कार्यालयमा फकिरविरुद्ध जबरजस्ती करणी मुद्धा दर्ता गराएका छन् । भारतमा रहेका हजुर बुवा बिरामी भएपछि शुक्रबार मेरो आमाबुवाभारततर्फ गएको मौका छोपेर गाउँकै नवसादफकिर हाम्रो घरमा राती आयो । घरको बत्ती निभाइ दियो, पीडित युवतीले भनिन्,' घरमा म, मेरो छिमेकी साथी र सानो भाइ सुतेका थियौं । मलाई आएर नौशादले जवरजस्ती तानेर घर नजिकै लग्यो । अनि म माथि जवरजस्ती करणी गर्यो ।' 'म रोइकराइ गरेपछि छिमेकी आउँदा उ भाग्यो, पीडितयुवतीले रुँदै भनिन्, 'यसलाई ठूलो सजाय हुनुपर्छ । मेरो इज्जत लुटेको छ,उनले भनिन्।' घटनाको प्रत्यक्षदर्शी पीडितयुवतीसँगै सुतेकी अर्की युवतीलाई पनि नौशादले घटना कसैलाई नभन्नु नत्रतलाई पनि मारिदिन्छु भन्दै धम्की दिएको प्रत्यक्षदर्शी युवतीले बताइन् । सो घटनाको बारेमा मुद्धा दर्ता भइसकेको र प्रहरीले आरोपीफकिरलाई पक्राउ गरी नियन्त्रणमा लिएको प्रहरी उपरीक्षक नवराज अधिकारीले बताए ।मुद्दाको थप अनुसन्धान सुरु गरिएको उनले बताए । जवरजस्तीकरणी जस्ताजघन्य अपराधका घटनाहरु कानुनअनुसार कारवाही प्रक्रियामा अघि बढ्छन्, प्रहरी उपरीक्षक अधिकारीले भने, 'यसमा मिलापत्रको कुनै गुन्जाइस छैन । कसैले मिलापत्र गराउन खोजे उनीहरुलाई पनि कारवाही हुन्छ ।' घटनालाई मिलापत्र गर्न नमानी मुद्दा दर्ता गराउँदा पीडित पक्षले आफूहरु असुरक्षित महशुस गरेका छन् । आरोपी नौशादफकिरको ६ भाइहरु रहेको र उनीहरुबाट आफूहरुलाई डर समेत रहेको पीडित युवतीका बुवाले बताए।"
बारेकोटको घाटबजारमा गाडी पुग्दा स्थानीय खुसी,"जाजरकोट : जिल्लाको बारेकोट गाउँपालिकाको घाटबजारमा पहिलो पटक गाडी पुगेको छ । गाउँपालिकाले सडक निर्माण गरेपछि घाटबजारमा यातायातको पहुँच पुगेको हो । गाउँपालिकाको २, ३, ४ र ५ को व्यापारिक केन्द्रको रुपमा रहेको घाट बजारमा पहिलो पटक गाडी पुगेको हो । घाटबजारमा पहिलो पटक पुगेको कुशेमालिका यातायात प्रालीद्वारा संचालित भे १ ज ५८१ नम्बरको गाडी तथा चालकलाई स्थानीयले फूलमाला र अविर लगाएर गरेर स्वागत गरेका छन् ।जिल्लाको सबैभन्दा विकट बारेकोट पनि सडक सञ्जालमा जोडिएको गाउँपालिका अध्यक्ष महेन्द्र बहादुर शाहले जानकारी दिए । जिल्ला सदरमुकाम खलंगाबाट कालिमाटी, सिर्के, सक्ला, लिम्साहुँदै घाट बजारसम्म नियमित यातायात सेवा सुचारूका लागि आवश्यक प्रकिया र समन्वय भइरहेको अध्यक्ष शाहले बताए । यसैवर्ष गाँउपालिकाका सबै वडामा यातायातको पहुँच पुग्ने अध्यक्ष शाहको भनाइ छ । उनले भने, 'कठिनाइका बाबजुद पनि चालु आर्थिक वर्षमा गाउँपालिकाका सबै वडाहरूमा सहज र सरल तरिकाबाट यातायात पहुँच जोड्ने योजना छ।' घाटबजारसम्म यातायातको सेवा पुगेपछि स्थानीय खुसी भएका छन । सुचारु भएको यातायात सेवा निरन्तर संचालन गर्नका लागि सम्बन्धित पक्ष जिम्मेवार हुनुपर्ने स्थानीयको भनाइ छ । नियमित र प्रभावकारी यातायात सुविधाका लागि स्थानीय सरकार गम्भीर हुनुपर्ने स्थानीय चन्द्रबहादुर खड्काको जोड छ । लकडाउनकै अवधीमा काम गरेर जाजरकोटको अति दुर्गम वारेकोट गाउँपालिका सडक सञ्जालमा जोडिएको छ । जुम्ला र डोल्पासँग सिमाना जोडिएको बारेकोट गाउँपालिकामा गाडी पुगेसँगै जिल्लाका सबै पालिकामा यातायातको पुहँच पुगेको छ । दुई तीन दिन पैदल हिँडेर सदरमुकाम खलंगा पुग्नुपर्ने वाध्यतामा रहेका वारेकोटवासी गाडी पुगेपछि निकै खुसी भएका छन् । भौगोलिक विकटता, गरिवी र सधैं खाद्य संकट व्यहोरिरहेको वारेकोट गाउँपालिकामा सडक पहुँच पुगेपछि खाद्यन्न ढुवानीमा सहजता आएको छ । खाद्य तथा व्यापार कम्पनी लिमिटेडले बारेकोटको घाटमा रहेको खाद्य डिपोमा ट्याक्टरबाट चामल ढुवानी गर्न थालेको छ । यसअघि खाद्यन्नलगायतका मालसमान ढुवानी गर्न घोडाखच्चडमै भरपर्नु पर्ने बाध्यता थियो । सडक निर्माण भएपछि बारेकोटसम्म दैनिक उपभोग्य सामग्री ढुवानी गर्न निकै सजिलो भएको बारेकोट १ कोटलीका भिमबहादुर नेपालीले बताए । उनले भने, 'पहिले मान्छे हिड्नलाई साँघुरो बाटो थियो, सामान ओसार पसार गर्न आफ्ठेरो हुन्थ्यो । यति छिटै गाडी पुग्ला भन्ने सोचेका थिएनौं । यातायातको पहुँच पुग्यो हामी निकै खुसी छौ ।' आफ्नै घर आँगनमा गाडी गुडेको देख्ने वषौंदेखिको सपना पुरा भएको बारेकोट १ पुनगाँउकी चन्नी पुनले बताइन् । 'गाडी पुगेसँगै बारेकोटवासीले डोकोमा नुन, तेल र खाद्यान्न बोकेर ल्याउनु पर्ने बाध्यता हट्ने भएको छ,' खुसी हुँदै उनले भनिन् ।"
"ओखलढुंगारापुर सडक : म्याद सकिन चार दिन मात्रै बाँकी, सुरु भयो कालोपत्रे","ओखलढुंगाः म्याद सकिन चार दिन बाँकी हुँदा सदरमुकाम ओखलढुंगादेखि रामपुरलप्सेखोला सडकमा डीबीएसटी कालोपत्रे गर्न थालिएको छ । सदरमुकामको नयाँबजारबाट सडकमा कालोपत्रेको प्राइमकोट बिछ्याउने काम सुरु गरिएको हो । यो आयोजनाको म्याद यही असोज २९ गतेसम्म रहेको छ । पटकपटक म्याद थपेको उक्त आयोजना ठेकेदारले काम नगर्दा समयमा नसकिएको हो । राष्ट्रिय पुनर्निर्माण प्राधिकरणको भूकम्प आपतकालीन सहायता आयोजनाअन्तर्गत निर्माण भइरहेको सो सडकको १६ किलोमिटर क्षेत्रमा कालोपत्रे गर्ने लक्ष्य लिइएको छ । २३ दशमलब ६२ किलोमिटर सडकमा ७ दशमलब ६२ किलोमिटर क्षेत्रमा ग्राभेल गर्ने प्राविधिक स्टिमेट रहेको छ । २०७५ असार २७ मा भ्याटसहित २९ करोड ९९ लाख ६० हजार १ सय ३ रुपैयाँ लागतमा सम्पन्न गर्नेगरी गौरी पार्वती निर्माण सेवा प्रालिले कालोपत्रे गर्ने कामको जिम्मा लिए पनि समयमै कालोपत्रेको काम सकेको थिएन । ठेक्का लागेको १८ महिनाभित्र सम्पन्न गर्ने सम्झौता भएपनि काम नसिकएपछि विभिन्न चरणमा समयसीमा थपिएको थियो । सडक चौडा बनाएर छाडिएपछि खसेको पहिरो र हिलोका कारण १६ किलोमिटर सडक पार गर्न २ घण्टा लाग्ने गरेको छ । पछिल्लो समयमा लकडाउन र भारी वर्षाको कारण देखाएर काम रोकिएको थियो । हिलाम्या सडक सुधार नगरेर ठेकेदारले बेश पुरा भएको ठाउँमा कालोपत्रे विच्छ्याएर म्याद थप्न काम देखाएको स्थानीयको गुनासो छ । निकै समस्या भएका ठाउँमा सुधार नगरी सरदमुकाम छेउमा काम देखिने भएकाले कालोपत्रेको कोट बिछ्याउन थालिएको स्थानीय सञ्जय खत्रीको आरोप छ । अहिले सो सडकमा कालोपत्रे गर्ने काम अगाडि बढाइएको राष्ट्रिय पुनर्निर्माण प्राधिकरण जिल्ला आयोजना कार्यान्वयन इकाइ (अनुदान व्यवस्थापन तथा स्थानीय पूर्वाधार) का इन्जिनयर सरोज केसीले बताए । हाल दसैंअघि नै सो सडकको ४ किलोमिटर क्षेत्रमा कालोपत्रे गर्ने तयारी गरिएको इन्जिनियर केसीको भनाइ छ । तयारी गरिएको क्षेत्रमा ग्राभेल बिछ्याउने र बेस कोर्ष तयारी गर्ने काम भएको उनले बताए । सडक कालोपत्रे गर्ने अन्तिम समयसीमा आउन केही दिन मात्रै बाँकी हुँदा सडक निर्माणको समयसीमा थप गर्नका लागि पहल भइरहेको कार्यालयको भनाइ छ । आउँदो मंसिरसम्म सडक निर्माणको काम नसकिए पुस माघमा चीसो बढ्ने र कालोपत्रे नबस्ने समस्याले चैतसम्मै पर्खनुपर्ने प्रावधिकहरु बताउँछन् । काम द्रूत गतिमा गराउनका लागि हामी तयारी छौँ, इन्जिनियर केसी भन्छन्, 'तर दसैं तिहारका कारण अत्यधिक गाडीहरु आवतजावत गर्ने भएकाले काम गर्न समस्या देखिएको छ ।'"
सड्दै दुर्लभ रेल,"जनकपुरधाम : सरकारले यही असोज २ गते भारतबाट दुई सेट रेल जनकपुर ल्यायो। नेपालले आफैं किनेका नयाँ रेल आइपुगेपछि देशभर चर्चापरिचर्चा भयो। तर, नेपालमा सञ्चालनको पुरानो इतिहास बोकेको न्यारोगेज रेलका कोइला इन्जिन भने खिया लागेर कवाडीमा परिणत हुँदै छन्। नेपालको एक मात्र जनकपुरजयनगर ब्रोडगेज रेलवे सेवा बन्द भएको ७ वर्षे अवधिमा पुराना इन्जिन, बोगी र अन्य उपकरण जीर्ण बन्दै छन्। विश्वमै दुर्लभ मानिएको न्यारोगेज रेलका कतिपय सामग्री चोरीसमेत भएको पाइएको छ। नेपाल रेलवेको स्टेसन कारखानामा थन्क्याइएका न्यारोगेज इन्जिनलाई सांस्कृतिक संग्रहालय बनाएर विश्वको ध्यान केन्द्रित गर्नुपर्नेमा बेवास्ता गरिएको जनकनन्दनी गाउँपालिका अध्यक्ष अब्दुल वारिख शेख बताउँछन्। हामीले न्यारोगेज रेलको इन्जिन राखेर म्युजियम बनाउन चिठी लेखेरै संघीय सरकारसँग माग गयो। तर, हामीले चिठीको जवाफ पाएका छैनौं, गाउँपालिका अध्यक्ष शेख भन्छन्, संघीय सरकारको भौतिक पूर्वाधार संरचनामा हामीले स्वीकृतिबिना हस्तक्षेप गर्न मिलेन। त्यसैले म्युजियम बनाई इन्जिन संरक्षण गर्ने काम हुन सकेको छैन। जनकनन्दनी गाउँपालिका खजुरीस्थित जनकपुरधामजयनगर रेलवे ट्र्याक खण्डको खुला स्टेसनमा ब्रह्मा, विष्णु, रामसीता, गोरखनाथ, पशुपतिनाथ, महावीर र सीता नामक इन्जिन संरक्षण अभावमा कुहिरहेका छन्। जनकपुरजयनगर रेल सेवा बन्द भएपछि नेपाल रेलवेको विघटन भएसँगै रेल सम्पत्ति संरक्षण गर्न कर्मचारी खटाइएका थिए। १६ कर्मचारी घरमै बसेर तलबभत्ता खाँदै पार्टपुर्जासमेत बिक्री गरेको स्थानीय धनिकलाल दास बताउँछन्। रेलमा पुरानो इतिहास बोकेको देश नेपालबाहेक कुनै छैन। तर, हामीले यसको महत्व बुझ्न सकेका छैनौं, दास भन्छन्, न्यारोगेज अरू देशमा छैन, त्यहाँ कति महत्व छ। तर, हाम्रो देशमा छ, यहाँ महत्व छैन। यसलाई अन्य ठाउँमा भए हीराझैं सजाएर राख्थ्यो। हाम्रो देशमा न्यारोगेज रेलवेको कोइला इन्जिन छोप्ने छत पनि छैन। नेपाल रेलवे कम्पनीका महाप्रबन्धक गुरु भट्टराईले हालै संग्रहालय बनाएर संरक्षण गर्न आवश्यक बजेट विनियोजन गरिएको फेसबुकमा लेखेका छन्। नेपालमा रेल सेवाको इतिहास सन् १९२७ मा सुरु भएको थियो। नेपाल सरकार रेलवे (एनलीआर) मातहत पहिलो रेल ७६२ एमएम न्यारोगेज हो। तत्कालीन बेलायत सरकारले भारतको रक्सौलबाट अमलेखगन्जसम्म ३९ किलोमिटर रेलमार्ग निर्माण गरेको थियो। दोस्रो चरणमा जयनगरजनकपुर रेलमार्ग बनाइएको हो। भारतको जयनगरबाट महोत्तरीको विजलपुरासम्म तत्कालीन बेलायत सरकारले नेपालबाट जडीबुटी, काठ तथा खनिज पदार्थ लैजान सन् १९३७ मा रेल सञ्चालन गरेको थियो। उक्त रेल पनि न्यारोगेजकै थियो। सोही कोइला रेलका इन्जिनको हाल अवमूल्यन हुँदै कवाडीजस्तै फालिएको संस्कृतिविद् डा राभरोष कापडि भम्ररको भनाइ छ। नेपाल सरकारले नयाँ रेल ल्याएको छ। त्यसका लागि स्वागत र बधाई छ। तर, पुरानो बहुमूल्य वस्तुको अवमूल्यन संस्कृतिउपरको प्रहार हो, कापडी भन्छन्, विश्वको अनौठो कल्पनाका चिजहरू हेर्न हामी भौतारिन्छौं। तर, हामीकहाँ भएको रेलका इन्जिनदेखि पार्टपुर्जा र कारखानाको सामग्रीलाई संरक्षण गर्न सकिरहेका छैनौं। विश्वका पर्यटक भित्र्याउने ठूलो माध्यम हुने रेलको इन्जिनलाई अवमूल्यन गरेर सांस्कृतिक धरोहर मेटाउँदै छौं। जनकपुरविजलपुरा २२ किलोमिटर रेलवे ट्र्याक र दुईवटा पुल बाढीले बगाएपछि सन् २००१ देखि रेल सञ्चालन ठप्प भएको थियो। यसको लम्बाइ र रेल लिकको स्तरोन्नति गरी ब्रोडगेजमा विस्तार गर्ने नीतिअनुसार रेलमार्गलाई जयनगरजनकपुरबिजलपुराबर्दिबाससम्म ६९ किलोमिटरमा काम भइरहेको छ। जयनगरबाट जनकपुरसम्म भने रेल सञ्चालन गर्न आवश्यक पूर्वाधार तयार भइसकेको छ। भारत सरकारको सहयोगमा निर्माणाधीन ६९ किलोमिटर रेलमार्गमध्ये तीन किलोमिटर भारतीय भूमिमा पर्छ।"
दसैंमा नयाँ नोट नदिने,काठमाडौं : यो वर्ष दसैंमा नयाँ नोट हात नपर्ने भएको छ। राष्ट्र बैंकले वर्षैंपछि पहिलोपटक सर्वसाधारणलाई नयाँ नोट सटही सुविधा नदिने भएको हो। यसबारे आइबार औपचारिक सूचना जारीे गरी राष्ट्र बैंकले कोरोना भाइरसको संक्रमणका कारण नयाँ नोट सटही सुविधा बन्द गर्न लागेको जानकारी दियो। राष्ट्र बैंकको मुद्रा व्यवस्थापन विभाग प्रमुख रेवती नेपालले एक साताअघि नै आफ्नो विभागका तर्फबाट सर्वसाधारणलाई नोट सटही नदिने घोषणा गर्न गभर्नर कार्यालयलाई पत्राचार गरिसकेको बताए। राष्ट्र बैंक स्रोतका अनुसार केही उच्चपदस्थलाई नोट सटहीको सुविधा दिनका लागि भए पनि यो सूचना जारी गर्न ढिलाइ भएको हुनसक्छ। घटस्थापनाको एक साताभन्दा पनि कम समय बाँकी रहँदा राष्ट्र बैंकले यस्तो सूचना जारी गर्ने भनेको छ। यसबाट हरेक वर्ष बजारमा प्रवाह हुने साना दरको नोटमा भने समस्या पर्नसक्ने व्यवसायीले बताएका छन्।
मस्र्याङ्दीमा अर्को आयोजना,"बेसीसहर : मस्र्याङ्दी नदीमा ५० मेगावाट क्षमताको जलविद्युत् आयोजना निर्माण प्रक्रिया सुरु गरिएको छ। मस्र्याङ्दीमा यसअघि तीन ठूला जलविद्युत् आयोजना निर्माण भइसकेका छन्। तीमध्ये दुई वटा लमजुङमै छन्। बेसीसहर नगरपालिका१० र वडा नम्बर६ लाई मुख्य प्रभावित क्षेत्र बनाएर मस्र्याङ्दीबेसी जलविद्युत् आयोजना निर्माण हुन लागेको हो। आयोजना निर्माणका लागि विद्युत् खरिद सम्झौता (पीपीए) र लगानी व्यवस्थापन भइसकेको छ। दिव्यज्योति हाइड्रोपावर प्रालि प्रवद्र्धक रहेको ५० मेगावाटको मस्र्याङ्दीबेसी जलविद्युत् आयोजनामा चिनियाँ कम्पनी चाइना चोङकुइङ अनलाय हर्बल कम्पनी लिमिटेडको ९८ प्रतिशत लगानी छ। बाँकी २ प्रतिशत लगानी नेपालका गोपालकृष्ण कोइरालाको रहनेछ। दिव्यज्योति हाइड्रोपावरले चिनियाँ कम्पनीलाई सेयर बेचेको हो। दिव्यज्योतिले १० वर्षअघि नै आयोजनाको सर्भे गरेको थियो। दिव्यज्योतिका उपमहाप्रबन्धक एवं प्रमुख इन्जिनियर कोलुङ च्याले चिनियाँ प्रविधिमार्फत जलविद्युत् निर्माण गरिने जानकारी दिए। २०७५ भदौ १० मा नेपाल विद्युत् प्राधिकरणसँग विद्युत् खरिदबिक्री सम्झौता (पीपीए) भएको आयोजनाले २०८४०८५ अगावै निर्माण सक्ने लक्ष्य लिएको छ। आयोजना निर्माणमा ८ अर्ब ६६ करोड ६२ लाख रुपैयाँ खर्च हुने अनुमान गरिएको परामर्शदाता नेपाल इन्भाइरोनमेन्ट एन्ड डेभलपमेन्ट कन्सल्टेन्सी प्रालि (एनईसीडी) का प्रबन्ध निर्देशक नारायणप्रसाद खनालले बताए। बेसीसहर नगरपालिका६, बेलौती बिसौनानजिकै बाँध बाँधेर ६ दशमलव ६५ मिटरको सुरुङ निर्माण गरी ३ सय १५ मिटरको पेनस्टक पाइप राखेर बेसीसहर नगरपालिका१० सालडाँडामुनि अर्धभूमिगत गृह निर्माण गरेर विद्युत् उत्पादन गरिनेछ। रन अफ द रिभर प्रविधिको यो आयोजनामा २५२५ मेगावाटका दुई वटा फ्रान्सिस टर्बाइन रहनेछन्। उत्पादित विद्युत् उत्पादन गृहबाट पाँच किलोमिटर दूरीमा निर्माण गरिने उदिपुर सबस्टेसनमा जडान गरिनेछ। आयोजनाबाट वार्षिक ३ सय २१ दशमलव १५ गिगावाट आवर ऊर्जा उत्पादन हुने प्रक्षेपण गरिएको छ। सुक्खायाममा ६५ दशमलव ५० गिगावाट आवर र वर्षायाममा २ सय ५८ दशमलव ६५ गिगावाट आवर विद्युत् उत्पादन हुनेछ।"
२३ वर्षपछि भाग्यश्री,"मुम्बई : एउटा भनाइ छ, १२ वर्षमा खोलो पनि फर्किन्छ। तर बलिउड नायिका भाग्यश्रीको फिल्म नगरीमा कमब्याक हुन त्यसको करिब दोब्बर समय लाग्यो। फिल्म थलाइवी मार्फत अभिनेत्री भाग्यश्री २३ वर्षपछि हिन्दी फिल्ममा फर्किंदै छिन्। अभिनेत्री कंगना रनावतको पनि मुख्य भूमिका रहेको थलाइवी कलाकार तथा राजनीतिज्ञ जय ललिताको जीवनमा आधारित फिल्म हो। यसको फस्ट लुक पहिला नै सार्वजनिक भइसकेको छ। अभिनेत्री भाग्यश्रीले थलाइवी फिल्मको सेटमा खिचिएको आफ्नो तस्बिर सामाजिक सञ्जाल इन्स्टाग्राममा सेयर गर्दै लेखेकी छन्, फेरि काम गर्न पाउँदा म असाध्यै खुसी छु। परम्परागत भेषमा देखिएकी उनले क्रिम रङको साडी लगाएकी छन्। उनी काममा फर्केको खबर सार्वजनिक भएसँगै उनका फ्यानले शुभकामना दिएका छन्। मैने प्यार किया फिल्म हिट भएपछि भाग्यश्री कुनै समय अभिनेता सलमान खानकी नायिका भनेर चिनिन्थिन्।"
यसकारण मृत्युदण्ड,"बलात्कारका घटना दिनप्रतिदिन बढिरहेका छन्। यसले सिंगो देशलाई नै चिन्तित बनाएको छ। हाम्रो देश मात्र होइन, विश्वका विभिन्न अविकसित वा विकसित देश सबैतिर यो एउटा ठूलो सामाजिक समस्याका रूपमा देखा परेको छ। यसका कारण समाजशास्त्रीहरूले पहिल्याउँदै होलान्। तर, एक नारी आँखाले हेर्दाचाहिँ यसको मूलकारण पुरुषप्रधान समाजमा रहेको मानसिकता नै हो। नारीलाई जहिल्यै दोस्रो दर्जाका रूपमा हेरिनु, उनीहरू भोग्य वस्तुसरह हुन् भनेर परिभाषित गरिनु नै प्रमुख कारण हुन्। पुरुष मानसिकतामा परिवर्तन नआएसम्म यो समस्या समाधान हुन वर्षौं लाग्छ। म पुरुष त ठीक छु, सत्यवादी छु, ऊ त्यो परको अर्को कमजोर सोच भएको पुरुषका कारण बलात्कार भएको हो भनेर उम्किन पाइँदैन। सदियौंदेखि पितृसत्तात्मक व्यवस्थामा चलेको समाज हो हाम्रो। त्यसैले सोच पनि त्यहीअनुरूपको छ। नारीहरूले समानताका लागि, अधिकारका लागि अहिले पनि संघर्ष गरिरहेको अवस्था छ। त्यसैले बलात्कार बढ्नुमा, चेली बलात्कृत हुनुमा सम्पूर्ण समाजले नै जिम्मेवारी लिनुपर्छ। शरीर सुखका लागि आफ्नो वासनाशमनका लागि नारी शरीर खोज्दै हिँड्ने र एकान्तमा वा एक्लै भेटेमा झम्टिहाल्ने पुरुष प्रवृत्तिा सभ्य समाजका लागि घातक छ। एउटी युवतीले लगाउने कपडाका कारण पुरुषहरूमा कामबासनाको भाव बढ्छ। त्यसैले छोटा कपडा नलगाउने, शृंगार नगर्ने सुझाव जिम्मेवार व्यक्तिहरूबाट आउँछन्। यसले हाम्रो समाज कुन अवस्थामा छ भन्ने प्रस्ट्याउँछ। तर, यसले पुरुषप्रधान समाजको वास्तविक तस्बिर पनि स्पष्ट देखाउँछ। नारीले छोटा कपडा लगाएको भएर बलात्कार बढेको हो भन्ने जस्ता सस्ता तर्क दिएर उम्किन पाइँदैन। नांगोपनको कुरा गर्ने हो भने त नांगो हुनु नै प्रकृति हो। वातावरणमा सन्तुलन हुने भएको भए यत्रतत्र सर्वत्र नांगै घुमिन्थ्यो। वस्त्र लगाउन त प्रकृतिले सिकाएको हो। पहिलेपहिले रूखका पात उनेर लगाइन्थ्यो। सिउनबनाउन सिकेपछि मात्र वस्त्र लगाएको हो। अनि, नारी शरीरका खुला भाग र खुला अंग देख्नेबित्तिकै झम्टिहाल्ने प्रवृत्ति कहीँ कतै पनि प्राकृतिक होइन। त्यस्तो त जंगली अवस्थामा हुँदा पनि मानवले गरेन। पुरुषप्रधान समाजलाई सभ्य नै भनाइदिन हामी नारीले सर्वाङ्ग ढाकिने वस्त्र लगाइदिनुपर्ने, घरभित्रै बसिदिनुपर्ने तर्क पनि सभ्यताको मर्मविपरीत छ। हाम्रो समाजमा नारी अंग भएकै कारण अन्याय र अत्याचारमा रहिरहनु परेको सदियौँ भइसक्यो। समानता र अधिकारका लागि आन्दोलन चलिरहेकै छन्। तर, अहिले हाम्रो देशमा शृंखलाबद्धरूपमा बालिका र चेली बलात्कारका घटना बढिरहेका छन्। हिजोका दिनमा गाउँघरमा वा शहरका कोलाहलमा बलात्कारका घटना लुकाउने गरिएको थियो। अहिले सञ्चारका क्षेत्रमा भएको विकासका कारण र चेलीहरूमा पनि चेतनास्तर बढेको छ। त्यही कारण धक फुकाएर अन्यायविरुद्ध बोल्ने साहस बढिरहेको छ। फलस्वरूप यस्ता घटना सार्वजनिक हुने क्रम बढेको हो। जुन योनीबाट निस्केर तिनै नारीको दूध चुसेर पृथ्वीमा अस्तित्वमा रहेको हो, तिनै नारीको सम्मान गर्न नसक्ने समाजको निर्माण गरेका छौँ हामीले। यो कहीँ कतैबाट प्राकृतिक छैन। शरीर सुखका लागि, आफ्नो वासनाशमनका लागि नारी शरीर खोज्दै हिँड्ने र एकान्तमा वा एक्लै भेटेमा झम्टिहाल्ने पुरुष प्रवृत्ति सभ्य समाजका लागि घातक छ। जंगलमा हिँड्दा जंगली जनावरको डर र त्रासमा छिटोछिटो बस्तीतिर पाइला लम्काउन पाइयोस्। न कि कुनै कुनाबाट पुरुष आइपुग्छ र आफूलाई झम्टिन्छ कि भन्ने त्रासले श्वास रोकेर हिँड्नु परोस्। आजसम्म त सामाजिक सन्तुलनका लागि भनेर नारी आवाजहरू दबाइए र दबिए। तर अब यो चक्र तोड्नुपर्छ, तोडिनैपर्छ। जबसम्म २४ घन्टा कुनै पनि नारी घरबाट बाहिर निस्फिक्री घुम्न सक्ने वातावरण सिर्जना हुन सक्दैन, तबसम्म हामीले विकास, संस्कृति, सभ्यताजस्ता शव्दलाई कोठरीमा थन्क्याएर राखे हुन्छ। हरेक कालको अवस्थाअनुसारको व्यवस्था गर्ने हो। अहिलेको अवस्थामा हाम्रो समाजमा दिनप्रतिदिन बढ्दो बलात्कारको घटनाले गर्दा हामीले विश्व व्यवस्थाका विभिन्न सन्धिसम्झौताहरूमा हस्ताक्षर गरेका छौं भनेर बस्ने अवस्था छैन। आफूले झम्टिएर बलात्कार गरिरहेकी नारी एक मानव हुन्, नारी हुन्, आफैंलाई जन्मदिने सृष्टिकर्ताको स्वरूप हुन् भन्ने सोच्न नसक्ने कसरी मानव हुन सक्छ ? मानवको स्वभाव र गुण नै नभए पनि मानिसको स्वरूपमा दुई खुट्टाले उभिँदैमा मानिस हुन्छ भन्ने तर्कसँग सहमत हुन सकिँदैन। समाजमा रहँदा बस्दा उसले गर्ने व्यवहार पनि मानवीय हुनैपर्छ। अन्यथा समाजका यस्ता दुष्टहरूका लागि सुहाउँदो सजाय भनेकै मृत्युदण्ड हो। होला, कतिपय विकसित देशको प्रभुत्वमा बनेका सोच र कानुनको कसीमा बसेर हेर्दा हामीले अन्तर्राष्ट्रिय मान्यतालाई अंगीकार नगरेको पनि देखिएला। दुईचार मुलुक घुमेर सभासम्मेलनमा उपस्थित भएर मानवअधिकार र स्वतन्त्रताको कुरा गर्नेहरूले मृत्युदण्डको कुरा गर्दा असहज पनि मान्लान्। तर सम्झिनुपर्ने त आफ्नै मुलुकको दुर्दशा हो। आफ्नै चेलीहरूको पीडा र चित्कार सम्झिनुपर्ने हो। सार्वजनिक बसमा यात्रा गरिरहेकी चेलीले भाडा तिरेर ओर्लिने बेलामा बलिष्ठ पुरुषहरूको अँठ्याइमा परेर बलात्कृत हुँदा मुखमा कोचिएको बुजोमा अड्किएको आवाज सुन्नुपर्ने हो। हामीले सम्बोधन हुन नसकेका विषयमा संविधान संशोधन हुनुपर्छ भनी आवाज उठाउँदै आएका छौं। अब संविधान संशोधन गर्दा बलात्कारीलाई मृत्युदण्डको विधान पनि थप्नैपर्ने देखिन्छ। बरु निश्चित समयसम्मका लागि बलात्कारीलाई मृत्युदण्डको व्यवस्था गरौं। बिस्तारै बलात्कार शून्यमा झरिसकेपछि यसको आवश्यकता स्वत: समाप्त हुन्छ। त्यसबेला अन्तर्राष्ट्रिय सन्धिसम्झौताअनुकूल हुनेगरी कानुनमा फेरि संशोधन गरौंला। अहिलेलाई त मृत्युदण्ड चाहिन्छ, चाहिन्छ। ढकाल संघीय सांसद हुन्।"
२४ उद्योग विरुद्ध मुद्दा,"काठमाडौं : खाद्य प्रविधि तथा गुण नियन्त्रण विभागले खाद्य पदार्थको अनुगमनलाई तीव्रता दिएको छ। चाडवार्ड नजिक आएकाले टोली गठन गरी खाद्य अनुगमन तथा परीक्षण कार्यलाई थप व्यवस्थित गरिइएको हो। विभागका सहप्रवक्ता सन्तोष दाहालले अनुगमनका क्रममा खाद्य ऐन प्रतिकुल देखिएका उत्पादक कम्पनी तथा उद्योग विरुद्ध मुद्दा चलाइएको जानकारी दिए। तत्कालै गुनासो सुन्न तयार पारिएको समुह र्यापिड रेस्पोन्स टिम मा विभिन्न २४ उजुरी परेकोमा एक पानी उद्योग अनुमती वीना सञ्चालन भएको पाइएकाले बन्द गराइएको छ। खाद्य ऐन विपरित रहेको दुई उद्योगलाई उत्पादन रोक्का गरिएको विभागले जनाएको छ। अन्य २१ उद्योग विरुद्ध भने मुद्दा चलाइएको दाहालले जानकारी दिए। उनका अनुसार विभाग र मातहतका कार्यालयबाट कुल ३९८ स्थानका होटल, खाद्य उद्योग, दाना उद्योग खाद्य पसलमा अनुगमन भएको थियो। त्यसमध्य खाद्य पदार्थ तथा दाना उद्योगको २७८ र खाद्य स्वच्छता सम्बन्धि १५५ गरी ४३३ नमूना सङ्कलन भएको थियो। परीक्षणका क्रममा १४ वटा नमूना प्रतिकुल देखिएकाले कारावही गरिएको छ। अन्य अनुसन्धान कै क्रममा रहेको जनाइएको छ। विभागअन्तरगत मुलुकमा २४ डिभिजन कार्यालय र १२ स्थानमा खाद्य आयातनिर्यात गुणस्तर प्रमाणिकरण कार्यालय रहेको छ। यसअघि कार्यालयले भदौ २८ देखि नै तीन वटा अनुगमन टोली परिचालन गर्दै आएको छ। कोभिड १९ का कारण पिउने पानी, दूध तथा दानाकोअनुगमन गरिएको थियो। अहिले भने चाडबाड केन्द्रीत अनुगमन टोली तयार गरी परिचालन गरिएको विभागले जनाएको छ। मातहतका कार्यालयलाई समेत अनुगमनलाई तीव्रता दिन दिर्नेशन दिइएको छ। यसअघि पानी उद्योगमा ५४ पटक अनुगमन भएको र २५ नमूना सङ्कलन भएको थियो। दुई वटा नमूना प्रतिकुल देखिएकाले कारवाही प्रक्रिया अघि बढेको जनाइएको छ। अन्य नमूना विष्लेषणको क्रममा छ। सात दुग्ध उद्योगमा अनुगमन भएकोमा छ वटाको नमूना सङ्कलन भएको छ। खाद्य व्यवसायको ३१ ठाउँमा अनुगमन भएकोमा ३४ नमूना सङ्कलन गरिएको र एउटा प्रतिकुल देखिएकाले कारवाही प्रक्रिया सुरु गरिएको विभागले जनाएको छ। चडबाडमा समेत गुनासो सम्बोधन गरिने विभागले चाडबाडको विदाको समयमा पनि गुनासो सुन्ने भएको छ। यस्तै प्रयोगशाला परीक्षण समेत सञ्चालन गरिने विभागले एक सूचनामार्फत जानकारी दिएको छ। त्यसका लागि सम्पर्क व्यक्ति समेत तोकिएको छ। खाद्य पदार्थको उत्पादनदेखि उपभोगसम्मको विभिन्न नियम निर्देशिका कार्यान्वयनमा तीव्रता दिइएको सहप्रवक्ता दाहालले बताए।"
डा केसी आईसीयूमा,"काठमाडौं : सरकारसँग शनिबार मध्यराति ८ बुँदे सहमति भएसँगै डा गोविन्द केसीले आइतबार बिहान २८औं दिनमा अनशन तोडेका छन्। चार साता लामो अनशनले स्वास्थ्य कमजोर भएका कारण डा केसीको उपचार त्रिवि शिक्षण अस्पतालको आईसीयूमा भइरहेको छ। कोरोना संक्रमणबाट मुक्त भई काममा फर्किएका त्रिवि शिक्षण अस्पतालकै सरसफाइ कर्मचारी विकास नेपालीले उनलाई जुस खुवाएर अनशन तोडाएका थिए। अनशन अन्त्य गर्नुअघि डा केसीले दुवै पक्षका वार्ता टोलीका साथै शुभचिन्तक तथा सहयोगीलाई धन्यवाद दिएका थिए। डा केसीका सहयोगी प्रीतम सुवेदीले सरकारसँग भएको सहमतिपत्र पढेर सुनाएका थिए। अनशन अन्त्यपछि डा केसी पक्षका वार्ता टोली संयोजक डा जीवन क्षत्रीले सहमति कार्यान्वयन हुनुपर्नेमा जोड दिए। सहमति गर्नुभन्दा कार्यान्वयन महत्त्वपूर्ण कुरा हो, उनले अन्नपूर्णसँग भने, सरकारले कार्यान्वयनमा इमानदारी देखाउनुपर्छ। अर्को पटक पनि अनशन बस्न नपरोस्। सरकार र डा केसीबीच सम्झौता भएपछि नेपाल चिकित्सक संघले आन्दोलनका कार्यक्रम फिर्ता लिएको छ।"
डाक्टर्स अन कलमा अब निजी डाक्टरको सुविधा,"काठमाडौं : कोरोना महामारीको बेला डाक्टर्स अन कलले अब निजी डाक्टरको सुविधा सहित सेवा प्रदान गर्ने व्यवस्था मिलाएको छ । स्वास्थ्य क्षेत्रमा विगत साढे दुई वर्षदेखि सेवा दिदैं आइरहेको यो संस्था तीन जना डाक्टरहरुको समुहले स्थापना गरेको हो । एउटा अनुभवी टिमद्वारा घरमा दिनसक्ने स्वास्थ्य सेवा सेवाग्राहीहरूको घर तथा अफिसमा गएर दिनु नै संस्थाको मूल उद्देश्य हो । डाक्टर्स अन कल (डक) नेपालमा (होम हेल्थ केयर) गृह स्वास्थ्य सेवा प्रदान गर्ने अग्रणी स्थानमा रहेका स्वास्थ्य संस्थाहरु मध्येको एक हो जुन स्वास्थ्य क्षेत्रमा अनुभवी तथा दक्ष चिकित्सक, डाक्टर, फिजियो थेरापिस्ट, डाइटिशियन र नर्सहरुका साथ सुविधाजनक र गुणस्तरिय सेवा प्रदान गर्ने उदेश्यले पूर्ण रुपमा नयाँ अवधारणाका साथ सुरु गरिएको संस्था हो ।"
"भ्यानमा उपकरण, घरघरमा उपचार","काठमाडौं : राजधानीको एक अस्पतालले लकडाउनका बेला अस्पतालसम्म जान नपाएका बिरामीलाई घरमै गएर उपचार सेवा दिएको छ। त्यो पनि निःशुल्क। काठमाडौंको नैकाप र चाबहिलमा रहेको ओम समाज डेन्टल अस्पतालले गएको लकडाउनमा करिब ६ सय यस्ता बिरामीलाई सेवा दिएको थियो। अस्पतालका अध्यक्ष डा सुवास घिमिरेका अनुसार बिरामीले एक कल फोन गरेका आधारमा अस्पतालले आफैं एम्बुलेन्समार्फत चिकित्सक र स्वास्थ्यसामग्री लगेर घरैमा उपचार दिएको थियो। यस्तो उपचार सेवाका लागि अस्पतालले अत्याधुनिक प्रविधि जडान गरिएका दुई वटा भ्यान प्रयोग गरेको थियो। यो भ्यानमा दाँतको उपचारमा प्रयोग हुने मेडिकल उपकरण जडान गरिएको छ। ओरल तथा म्याक्जिलोफेसियल सर्जन घिमिरेले भने, अस्पतालको बेडमा जडान गरिने उपकरण भ्यानमा जोडेका छौं। यसमा जहाँ गयो त्यहीं उपचार गर्न मिल्छ। पहिलो पटकको लकडाउनका क्रममा बिरामीको घरैमा गएर उपचार सेवा दिएको अस्पतालले पछिल्लो लकडाउनमा भने केही फरक विधि प्रयोग गर्यो। कोरोना जोखिमका कारण घरमा होइन, आवश्यक परे एम्बुलेन्स पठाएर बिरामी ल्याई उपचार गरेको थियो। त्यसरी ल्याइएका बिरामीको निःशुल्क उपचार हुन्छ। अहिले पनि समस्या पर्नेले खबर गर्नुभए हुन्छ, डा घिमिरेले भने, हामी ल्याएर उपचार गर्न तयार छौं। सेवा लिन चाहनेले अस्पतालको फेसबुक पेज तथा टेलिफोनबाट खबर गर्न सक्नेछन्। यो सेवाअन्तर्गत बिरामीको दाँत दुखाइ कम गर्ने, घाउ भएको भए औषधि लगाउने तथा अन्य उपचार हुनेछ। यस्तो उपचारमा लाग्ने औषधिसमेत निःशुल्क वितरण गरिनेछ। कोभिडको बेलामा थुप्रै संस्थाले अन्य राहत बाँडे। हामीले भने निःशुल्क उपचार गरेर राहत दियौं डा घिमिरेले भने। अस्पतालले आर्थिक अवस्था कमजोर भएकालाई यस्तो सेवा दिने योजना बनाएको भए पनि को गरिब र को धनी भन्ने छुट्ट्याउन कठिन भएकाले सम्पर्क गर्ने जति सबैलाई उपचार दिएको घिमिरेले बताए। दुई दशकअघि स्थापना भएको यो अस्पतालको महोत्तरी बर्दिबासमा पनि शाखा छ। अस्पतालले बिरामीलाई दिने सेवालाई सहज बनाउन सदस्यताको व्यवस्था गरेको छ। २५ रुपैयाँ शुल्क तिरेपछि हरेक व्यक्ति अस्पतालको सदस्य बन्न सक्छ। यसरी सदस्य बनेबापत उनीहरूको निःशुल्क दन्त परीक्षण गरिन्छ।"
अभिनय नै जिन्दगी,"जनकपुरधाम : घाँस काट्न जाँदा उनी चउरमा एक्लै नाच्थिन्। बाख्रा चराउन जाँदा रोएको, हाँसेको अभिनय गर्थिन्। नाचेकै शैलीमा हिँडेर स्कुल पुग्थिन्। बाल्यकालको उनको यो दैनिकीबाट बुवाआमा तनावमा हुन्थे। तँ यस्तै गरिराख, एक दिन पागल हुन्छेस्, उनलाई गाउँलेले भन्थे। कतिले, गरगर भविष्यमा हिरोइन बन्छेस् पनि भन्थे। पश्चिम तराईको बर्दियाकी सुनिता चौधरीले त्यतिबेला कसैको प्रतिक्रियाको उत्तर फर्काइनन्। बरु पढाइसँगै कलाकारितामा आफूलाई निखार्दै लगिन्। अहिले उनले कलाकारितालाई आफ्नो जीवनशैली र दैनिकी बनाएकी छन्। उनी २०७१ सालमा सडक नाटकबाट व्यावसायिक रूपमा कलाकारितामा होमिएकी थिइन्। दर्शकमाझ कहिले आमाको भूमिकामा देखिइन् त कहिले गरिबकी छोरीको पात्रमा अनि कहिले स्वयंसेविका। सडक नाटकबाट अभिनय सुरु गरेकी उनी प्लेब्याक थिएटर, टेलिसिरियल, म्युजिक भिडियो हुँदै सिल्भर स्क्रिनमा समेत पुगेकी छन्। उनले ६ वटा गीतको म्युजिक भिडियोमा मोडेलको रूपमा आफूलाई उभ्याइसकेकी छन्। अहिले उनी वन्यजन्तु तथा प्राकृतिक स्रोत साधनको संरक्षणसम्बन्धी सन्देशमूलक गीतको म्युजिक भिडियोे सुटिङमा व्यस्त छिन्। उनका वन्वामे बाटै बाघबघुनी बोलको थारू गीत र तिमी मभन्दा धेरै टाढा छौ बोलको नेपाली गीतको म्युजिक भिडियो दर्शकमाझ आउने क्रममा छ। दौनक माला दिहबु घलाई बोलको थारू जातिको कल्चर गीतमा उनको समूहले नृत्य गरेको थियो। दोहरी शैलीमा तयारी भएको म्युजिक भिडियोले एक सातामै युट्युबमा ३० हजार भ्युज पाएको छ। उनले अभिनय गरेका अधिकांश म्युजिक भिडियो थारू भाषाका छन्। मै तोहर दिवानी, गाउँ घरक छैली, पागल मन, रहर, मेरो पनि मन छजस्ता म्युजिक भिडियोमा उनले दुई वर्षको अन्तरालमा अभिनय गरेकी छिन्। लभ स्टोरी, चेतनामूलक, थारू सांस्कृतिकपरम्परा यी गीतले बोकेका छन्। स्वभावले लजालु देखिने सुनिता अरूको कुरा धेरै सुन्ने र थोरै जवाफ फर्काउँछिन्। प्रायः उनी कुर्तासुरुवाल, चप्पलमा गाउँघरकै पहिरनमा देखिन्छिन्। हँसिलो स्वभावकी उनी गम्भीर, रोदन, समाजबाट पीडित चेलीको पात्रका रूपमा आफूलाई नाटकमा प्रस्तुत गर्छिन्। अहिलेसम्म तीन सयभन्दा बढी नाटकमा अभिन्य गरिसकेकी छु, उनले भनिन्, एउटै चरित्रभन्दा फरकफरक चरित्र निर्वाह गर्न मनपर्छ। उनले दसवर्षे सशस्त्र द्वन्द्वले समाजमा पारेका घाउमा प्लेब्याक थिएटर (नाटक) मार्फत मल्हमपट्टी गर्ने अवसर पाइन्। २०७३०७४ मा गाउँगाउँमा सामाजिक एकता र शान्ति सद्भावका लागि पुगिन्। द्वन्द्वले रोएका आँखाको आँसु पुछिन्। उनको प्रतिभा देखेर २०७५ सालमा जिल्ला युवा समिति बर्दियाले जिल्लाभरिबाटै उत्कृष्ट युवा प्रतिभा पुरस्कारबाट सुनितालाई सम्मान गरिएको थियो। दृष्टि टेलिसिरियलमा उनले गरेको अभिनयले छुट्टै परिचय बनेको छ। करोड, लक्ष्मीपूजा नाम नाटकमा उनी जबर्जस्त भूमिकामा देखिइन्। कलाकारितामा सात वर्षदेखि सक्रिय उनी भन्छिन्, दर्शक मेरा भगवान् हुन्। उहाँहरूको आशीर्वादले अभिनय गर्न ऊर्जा प्राप्त हुन्छ। म जीवनभर कलाकारितामै रहन्छु। नाटक खेल्दाखेल्दै मृत्यु होस्।"
डाट्सनको अल न्यू रेडी गो गाडी नेपाली बजारमा,"काठमाडौं : डाट्सनले आफ्नो नयाँ गाडी रेडीगो नेपाली बजारमा प्रस्तुत गरेको छ । यो नयाँ रेडिगो गाडी स्पोर्टी तथा प्रोग्रेसिभ गाडीमा विभिन्न प्रिमियम एवं फिचरहरुले भरिपूर्ण सुविधाहरु रहेका छन् । यसले वास्तवमै बोल्ड एवं नवीनस्तरमा पुर्याउने विश्वास कम्पनीले लिएको छ । हेचब्याकको स्लीक एवं बोल्ड लुक्सको साथ पूूर्ण क्रोम सराउन्डको साथ परिभाषित गरेको छ भिज्यूअल अपिलिङ्गको लागि एल सेप मीआरएलएस, स्लिक हेडल्याम्प्सको साथ सिल्भर डेकोरेशन, एलइडी फग ल्याम्प, १४ इन्च ह्वीलको साथ पेटेनेवल ड्युल टोन ह्वील कभर, एलइडी सिग्नेचर टायल ल्याम्प तथा डोर ट्रिम र फेब्रिक जस्ता सुविधाहरु समावेश गरिएका छन् । सार्वजनिक भएको उक्त गाडीको मूल्य नेपाली बजारमा २३ लाख ९९ हजार रुपैयाँ रहेको छ । निशान ईन्डिया अपरेसनका अध्यक्ष सिनान् ओजक्कोकका अनुसार नयाँ डाट्सन रेडीगो स्ट्रङ भ्याल्यू पोजिसनको साथ उच्च गुणस्तरीय उत्पादन रहेको छ । यो जापानिज प्रविधिद्वरा निर्माण गरिएको छ, यसमा सेगमेन्ट लिडिङ सुविधाहरु विद्यमान् रहेका छन् । यसमा भएका सुविधा एवं विशेषताहरुले आजका युवा वर्गका अधिकांश आवश्यकताहरुलाई सहजै पूरा गर्नेछन् । डाट्सनको भ्यालु पोजिसनलाई अझै विस्तारित गरी प्रोग्रेसिभ मोविलिटीलाई बढाउँदै गइरहेको उनले बताए । सर्वोत्कृष्ट सुविधा एवं स्वामित्व हेचब्याकमा १८७ एम एम को सेगमेन्ट लिडिङ्ग ग्राउण्ड क्लियरेन्स तथा क्लास लिडिङ्ग रियर नि रुम कम्फोर्टले सेडानको जत्तिकै सुविधा उत्कृष्ट सुविधा प्रदान गर्दछ । यसमा एउटा आरामदायी एवं भरपर्दो ड्राइभ अनुभव मिल्दछ । नेपाली सडकहरुलाई सुहाउने किसिमले तयार पारिएको हुँदा यो गाडीले हरेक दृष्टिकोणबाट यात्रालाई सहज तुल्याइ दिन्छ। नयाँ रेडिगोमा वेस्ट इन क्लास फिचरहरु रहेका छन्ः यसमा ८ इन्चको टच स्क्रीन, एडभान्स एण्ड्रोइड तथा एप्पल कार प्ले मार्फत् सहजै सञ्चालन गर्न सकिने भ्वाइस रिकग्निसनयुक्त इन्फोटेनमेन्ट सिस्टम पनि रहेको छ । प्रिमियम गन मेटल फिनिसिङ्गको साथ अनबोर्ड एक ड्युल टोन इन्स्ट्रुमेन्ट प्यानल पनि रहेको छ । यस कारमा यो सेगमेन्टकै उच्चस्तरीय सुरक्षाका उपायहरु समावेश गरिएको छ । ठूलो दृर्घटनाबाट बच्नको लागि त्यसै किसिमको बढी स्टक्चर राखिएको छ, जसले यात्रुलाई अगाडिबाट हुने चोटबाट बचाउँदछ । त्यस्तै यसमा साइट इम्पेक्ट पेडेस्ट्रियन प्रोटेक्सन कम्प्लान्ट, रेक्ट्य्राक्टिभ फङ्सनको साथ रियर सिट वेल्ट, डुअल एयर ब्याग तथा प्रोजेक्सन गाइडको साथ रियर भ्यू क्यामरा पनि रहेको छ । यो चाडबाडको मौसममा नयाँ रेडिगो १० एल म्यान्युअल ट्रान्समिसन उपलब्ध हुने छ । त्यसै गरी अन्य ०८ एल म्यान्युअल ट्रान्समिसनको डि, ए, ६ तथा टि (ओ) तथा १० एल पनि उपलब्ध रहेका छन् । त्यसै गरी स्मार्ट ड्राइभ अटो (ब्ःत्) त् (इ) को भेरियन्ट पनि छिट्टै उपलब्ध हुनेछ । नयाँ रेडिगो दुई नयाँ रंगको साथ जम्मा छ वटा रंगहरुमा उपलब्ध रहेको छ । स्यान्डस्टोन ब्राउन (नयाँ) भिभिड ब्लु (नयाँ), ब्लेड सिल्भर, ब्रोन्ज ग्रे, ओपल ह्वाइट तथा फायर रेडमा यो गाडी उपलब्ध रहेको छ । डाट्सनले १ वर्षको वा २० हजार किलोमिटरको स्ट्यान्डर्ड वारेन्टी उपलब्ध गरेको छ र यो प्रवर्धनात्मक अवधिमा खरिद गर्नुहुने ग्राहकहरुलका लागि भने विना अतिरिक्त शुल्क ३ वर्ष वा ३० किलो मिटरसम्म वारेन्टी प्राप्त हुनेछ । त्यसै गरी खरिद कर्ताले चालु आवको सवारी कर तथा काठमाडौं उपत्यका भित्र रोडसाइट सेवा पनि प्राप्त गर्नेछन् ।"
भट्टराईलाई कांग्रेसको चुनौती,"काठमाडौं : नेपाली कांग्रेसले जलाशययुक्त आयोजना बूढीगण्डकीमा सभापति शेरबहादुर देउवाको नाम जोडेर अर्बौं कमिसन लिएको भन्ने आरोप पुष्टि गर्न पूर्वप्रधानमन्त्री डा बाबुराम भट्टराईलाई चुनौती दिएको छ। कांग्रेस सभापति देउवा, प्रधानमन्त्री केपी शर्मा ओली र नेकपाका अध्यक्ष पुष्पकमल दाहालले तीनतीन अर्ब कमिसन लिएको प्रमाण आफूसँग रहेको पूर्वप्रधानमन्त्री भट्टराईले दाबी गरेका थिए। कांग्रेसले विज्ञप्तिमार्फत जनता समाजवादी पार्टीका नेतासमेत रहेका पूर्वप्रधानमन्त्री भट्टराईलाई प्रमाण पेस गर्न चुनौती दिएको हो। भट्टराईको अभिव्यक्तिलाई गम्भीरतापूर्वक लिएको जनाउँदै कांग्रेसले बूढीगण्डकीमा भएको अनियमितताबारे गहिरो अनुसन्धान गर्न सञ्चारमाध्यम र अख्तियारलाई अपिल गरेको छ। सार्वजनिक चर्चाका लागि भट्टराईले हलुका टिप्पणी गरेको कांग्रेसको दाबी छ। देशको प्रधानमन्त्री जस्तो उच्च दायित्व सम्हालिसकेका नेताले मसँग प्रमाण छ भनिसकेको स्थितिमा त्यसलाई सार्वजनिक गर्न विनम्रतापूर्वक चुनौती दिनु हाम्रो कर्तव्य हुनजान्छ, कांग्रेसले भनेको छ, राजनीतिको प्रतिष्ठा न त भ्रष्टाचारको ढाकछोपले बढ्छ नत कपोलकल्पित, झुट र अर्थहीन आरोपले। हामी नम्र भाषामा अपिल गर्दछौं तथ्यको जगमासत्यको खोजी नगरी आवेगको भरमा टिप्पणी गरेर क्षणिक लाभ हुनसक्ला तर त्यसले न सम्बन्धित ब्यक्तिको ओज अभिवृद्धि हुन्छ न राजनीतिको गरिमा बढ्छ। यति हेक्का डाभट्टराईले राख्नुभएकै छ भन्ने अपेक्षा लिएका छौं। नेकपा नेतृत्वको वर्तमान सरकार बनेपछि बूढीगण्डकी परियोजना एक विवादास्पद विदेशी कम्पनीलाई सुम्पने तारतम्य अघि बढाइएको प्रकरणप्रति कांग्रेसले सार्वजनिक रूपमा निरन्तर कडा विरोध गर्दै आएको विज्ञप्तिमा जनाइएको छ। प्रवक्ता विश्वप्रकाश शर्माले बूढीगण्डकी जलविद्युत् परियोजना स्वदेशी लगानीमै निर्माण गर्न सकिने ठहर कांग्रेस नेतृत्वको सरकारका पालामा गठित अध्ययन समितिले गरेको छ।"
दासी बने थिरज,"काठमाडौं : गायक थिरज राईले दासी बनेर जिउनेबोल गजलको भिडियो सार्वजनिक गरेका छन्। टीएनएसपीएम मिडियाले शनिबार साँझ युट्युबमार्फत उक्त भिडियो सार्वजनिक गरेको हो। निर्देशक गोविन्द राईले जोन पुलामी मगर र उर्मिला गुरुङको जोडीलाई भिडियोमा रोमान्स गराएका छन्। यसमा सचित राईको शब्द र गणेश चौधरीको संगीत समेटिएको छ। गायक राईले प्रेम र सुन्दरताको विषयवस्तु समेटिएको गजल प्याटर्नको गीत रहेको जानकारी दिए। यो गजल आफ्नो उनको तेस्रो गीति एल्बम निमन्त्रणामा समेटिएको थियो। उक्त एल्बम केही वर्षअघि नै बजारमा आए पनि यसको भिडियो बल्ल ल्याउन सकेको उनले सुनाए। यसअघि दुईपटक सुटिङ गरे पनि विभिन्न कारणले भिडियो सार्वजनिक गर्न सकिएन, उनले भने, कोरोना महामारीका बेला भिडियो बनाउनु जुरेको रहेछ। दर्शकश्रोताले मेरा अन्य गीतजस्तै दासीलाई पनि माया गरिदिनुहुन्छ भन्ने विश्वास छ। उनले हालै उदासी बोल गीतको भिडियो सार्वजनिक गरेका थिए। उक्त भिडियोमा पनि जोनलगायत कलाकारको अभिनय थियो। निर्देशक राईले स्रष्टाहरूको ट्यालेन्टलाई सही तरिकाले मूल्यांकन गरिदिन दर्शकश्रोतासमक्ष आग्रह गरे। यो भिडियोको पोस्ट प्रोडक्सनको काम रेन्बो रेज मिडियाले गरेको छ।"
काले केटा खोज्दै दुर्गा,"काठमाडौं : नेपाली सांगीतिक क्षेत्रकै हिट गीत काले केटाको सफलतापछि गायिका दुर्गा खरेलले यसकै सिक्वेल श्रोतामाझ ल्याएकी छन्। उनले नयाँ गीत काले केटा म हिँड्दा खेरी हिँड्छ शनिबार रिलिज गरेकी छन्। दुर्गालाई यसपटक गायक प्रताप दासले साथ दिएका छन्। अर्जुन पोखरेलको संगीत र संगीत संयोजन गरेको गीतमा ध्रुवप्रसाद अमगार्इंको शब्द छ। भिडियोमा पल शाह, आकाश श्रेष्ठ र पूजा शर्माले पहिलो पटक एकैसाथ स्क्रिन सेयर गरेका छन्। कथानक शैलीमा प्रस्तुत गरिएको भिडियो रिलिज हुनासाथ युट्युबको ट्रेन्डिङमा परेको छ। माधव शर्माको सहायक निर्देशनमा तयार भडियोमा शंकर शाही ठकुरीको पनि अभिनय छ। पछिल्लो समयका व्यस्त निर्देशक विधान कार्कीले निर्देशन गरेको भिडियोमा सुरेन्द्र बसेलको नृत्य निर्देशन, विकास दाहालको सम्पादन र उत्सव दाहालको छायांकन रहेको छ। निर्देशक विधान कार्कीको निर्देशनमा बनेका मैले बोलेको छैन, मेरो देश नेपाल, भुर भुर पुतली, आखाँमा बसाऊ मलाई, र नबोली नबोली बोलका भिडियोले आकर्षक भ्युज पाएका छन्।"
बुद्धमाथि दिल्ली दाबीको अन्तर्य,"नेपालले चीन र भारतसहित त्रिदेशीय सहकार्यमा बुद्धिष्ट सर्किट को विकसित अवधारणा कार्यान्वयन तहमा लैजाने अग्रसरता देखाउनुपर्छ भारतसँग सीमा जोडिएको लुम्बिनी प्रदेश अन्तर्गत भैरहवामा नेपालले गौतम बुद्ध अन्तर्राष्ट्रिय विमानस्थल सञ्चालनको अन्तिम तयारी गर्दै गर्दा नेपाललाई नै उछिनेर भारतले लुम्बिनीनजिकै संसारभरका बौद्धमार्गीलाई मध्यनजर गरेर गौतम बुद्ध अन्तर्राष्ट्रिय विमानस्थल कै प्रकृतिको कुशीनगर विमानस्थल निर्माण गर्नुलाई पक्कै पनि अर्थपूर्ण मान्नुपर्ने हुन्छ। उक्त विमानस्थल अन्तर्राष्ट्रिय स्टाटस सहित सञ्चालनको चरणमा गइसकेको पनि छ। उत्तर प्रदेशका मुख्यमन्त्री योगी आदित्यनाथले हालै आयोजित एक कार्यक्रममा कुशीनगर नै संसारभरका बौद्ध धर्मावलम्बी र बुद्धिष्ट सर्किटको केन्द्रविन्दु भएको बताउँदै गर्दा उक्त विमानस्थलले लाओस, श्रीलंका, थाइल्याण्ड, सिंगापुर, जापानलगायत अन्य बौद्ध धर्मालम्बीको बाहुल्यता रहेका मुलुकलाई लक्षित गरी उडान तयारीको सोच बनाइसकेको पनि सार्वजनिक भएको छ। गौतम बुद्ध, उनको आध्यात्मिक दर्शन र ज्ञानको सवालमा दिल्ली संस्थापनले आफ्नो हातमा डाडुपन्यु भएको ठान्ने गरेको तथ्य फेरि एकपटक प्रमाणित भएको छ। विमानस्थलको प्रसंग छोड्ने हो भने गत अगस्टमा मात्रै पनि भारतीय विदेशमन्त्री एस जयशंकरले कन्फेडेरेसन अफ इन्डियन इन्डस्ट्रिज द्वारा आयोजित इन्डिया एट सेभेन्टिफाइभ समिटः कोल्याबोरेटिङ फर अ न्यू सेल्फ रिलायन्ट इन्डिया नामक एक भर्चुअल अन्तरक्रियाका क्रममा बुद्धलाई भारतीय दाबी गरे। बुद्धको जन्म नेपालमै भएको पर्याप्य ऐतिहासिक प्रमाणमा कुनै पनि द्विविधा नरहेको र विश्वसमेत जानकार रहेको स्थापित तथ्यलाई बिनाआधार डिस्टोर्ट गर्न खोज्नु दिल्लीले नेपाललाई हेर्ने नजरियाको यथार्थ रूप हो। सँगै, यसलाई उसको हेपाह प्रवृत्तिकोअर्को कडी हो भनेर बुझ्न थप तथ्यको आवश्यकता नपर्ला। जयशंकरले तथ्यको गुदोमा एकरूपता देखियोस् भनेर होला उनले महात्मा गान्धीलाई समेत सगोलमा राखेर टिप्पणी गर्न भ्याए। यसबाट के प्रष्टिन्छ भने भारतले नेपालको सीमा मात्रै अतिक्रमण गरेको छैन कि सांस्कृतिक अतिक्रमणका माध्यमबाट पनि नेपालको पिराह छिमेकीको दर्जा भारतले नै हत्याएको छ। बुद्ध कूटनीतिको रणनीति दिल्ली संस्थापनले बिनाकारण बुद्धलाई भारतीय भएको दाबी गर्ने गरेको होइन। यसो गर्नुमा उसका थुप्रै रणनीतिक स्वार्थ छन्। प्रधानमन्त्री मोदी स्वयंले संयुक्त राष्ट्र संघजस्तो प्रतिष्ठित र आधिकारिक फोरममै पनि बुद्ध भारतमा जन्मिएको भनेर प्रचार गरेकै हुन्। उनले सन्दर्भ र स्थान हेरेर झुटलाई सत्य बनाउने दुष्साहस गर्न हच्किदैनन् भन्ने तथ्य पनि स्थापित भइसकेको छ। आखिर दिल्ली संस्थापनको बुद्धसितको खास स्वार्थ के हो ? दिल्ली बुद्धलाई किन भारतीय करार गर्न चाहन्छ ? यसको पछाडि दिल्लीले अथाह आर्थिक र राजनीतिक स्वार्थ देखेको छ। भारतीय विदेश नीतिले बुद्ध दर्शन र बुद्धको आध्यात्मिकतालाई सफ्ट पावर को रूपमा आत्मसाथ गर्दै धार्मिक पर्यटनमा बुद्ध र बुद्ध दर्शनको रणनीतिक उपयोगको नीति अख्तियार गरेको छ। त्यसैले पनि बुद्धमाथि उसको अधिकार हुनुपर्ने बुझाइ भारतको होला। भारतको खास चाहचाहिँ समग्र हिन्दुस्तानलाई नै बुद्ध धर्मालम्बीको पवित्र स्थल मक्का का रूपमा देख्न चाहन्छ। सँगै, उसले छिमेकी चीनले सुरक्षालगायतका चासो सम्बोधनको निम्ति पूर्वाधार कूटनीतिमै बुद्धिज्म को रणनीतिक उपयोग गर्दै आएको पनि देखेकै होला। त्यही भएर भारत उसका दक्षिण पूर्वी छिमेकी सम्मिलित संगठन आसियन का दशवटै देशलाई पर्यटन कूटनीतिको आवरणमा बुद्धिज्म प्रयोग गरेर चीनले भन्दा बढी नतिजामूलक र रणनीतिक रूपमा नजिक्याउन चाहन्छ। यसमा भारतको बुझाइ के पनि हुनसक्छ भने, आसियानका सबै मुलुकसित बुद्धसँगको आध्यात्मिक साइनोलाई आधार बनाएर सांस्कृतिक सम्बन्ध मजबुत बनाउन सकियो भने चीनसँग पनि आपसी विश्वासको तह उकास्ने नयाँ कडी निर्माण हुनसक्छ। भारतको अर्को चासो क्षेत्रीय राजनीतिक ज्यामितीमा सधैं उसको पल्ला भारी हुनैपर्ने पनि हो। त्यसका लागि उसले बुद्ध र बुद्धको जन्मथलो माथि कुनै न कुनै रूपमा नियन्त्रण कायम गर्न चाहन्छ ताकि बुद्ध र बुद्ध दर्शनको कपिराइट आफूसित रहेको भ्रम छर्नमा कुनै अड्चन आई नपरोस्। अधिकांश पश्चिमा राष्ट्रले क्रिश्चियानिटी को रणनीतिक उपयोग गरेर विश्वभर आफ्नो प्रभाव विस्तार गरे, त्यही नजिरलाई पच्छाउन चीनले कत्ति पनि विलम्ब गरेन र दक्षिण चिनियाँ सागरमा आफ्नो प्रभावलाई थप मजबुत बनाइराख्न दक्षिणपूर्वी एसियाली मुलुकसँग बुद्धिज्म लाई हुक को रूपमा प्रगोग गयो। यता, नरेन्द्र मोदीले पनि सन् २०१४ मा पहिलो पटक प्रधानमन्त्रीत्व सम्हालेसँगै आफ्नो विदेश भ्रमणको आरम्भ धार्मिक रूपले बुद्ध धर्मालम्बीको बाहुल्यता रहेको छिमेकी भुटानबाट गरे। यसको सतहमा छिमेक प्रथम नीति भजाइए पनि भित्री मक्सद भनेको बुद्ध कूटनीति को उपयोग गरेर बौद्ध धर्मालम्बीको बाहुल्य रहेको मुलुकको मन जित्ने र क्षेत्रीय प्रभाव विस्तारमा आफूलाई अग्रसर तुल्याउनु थियो। लगत्तै उनले बुद्धको जन्मथलो नेपालको भ्रमण गरेर बुद्ध कार्ड लाई आफूअनुकूल उपयोग गर्न सक्ने गरी आधिकारिक लाइसेन्स को म्याद थप गर्न पछि परेनन्। त्यही लाइसेन्स को उपयोग गर्दै बौद्ध धर्मालम्बीको बाहुल्यता रहेको उदाउँदो एसियाली अर्थतन्त्र जापानको भ्रमण गरे। बुद्ध कार्ड को राजनीतिक मूल्य पछिल्लो समय दिल्लीले खास जोडबल गरेको लुक इष्ट नीतिकोमर्म र आधार नै बुद्धिज्म भएकोलेभारतलाई कुनै न कुनै रुपमा बुद्धको आवश्यकता पर्ने भइहाल्यो। बुद्धले बुद्धत्व प्राप्त गरेको भूमि भन्दा जन्मथलोमाथि बढी आधिकारिता हुने हुँदा बुद्धको जन्मथलो नै भारत हो भन्ने भ्रम विश्वमा छर्न सकियो भने त्यसको आध्यात्मिक सँगै सामरिकराजनीतिक लाभ समेत उठाउन सकिने बुझाइ दिल्लीको हुनुपर्छ। यसैबीच, मोदीले सन् २०१९ को सेप्टेम्बरमा चीनको छिमेकी समेत रहेको बौद्ध धर्मालम्बीको बाहुल्यता रहेको मंगोलियाको भ्रमण गर्दा त्यहाँ बुद्धको मूर्ति अनावरण गर्नुका साथै एक गुम्बालाई बुद्धको ढलोट मूर्ति सौजन्य स्वरुप उपलब्घ गराउने उद्घोष समेत गरे। उनले बौद्ध धर्मप्रति आस्था राख्ने राष्ट्रको भ्रमण गर्दा त्यहाँ रहेका बौद्ध, चैत्य, स्तुपको अवलोकन छुटाउँदैनन्। यो उनको बुद्ध कार्ड को रणनीतिक तथा स्वार्थपूर्ण उपयोग हो। दिल्लीको अर्को चर्को चासो बुद्ध सर्किट को अवधारणामा देखिन्छ। सन् १९९०को दशकमा अधिक चर्चामा आएको बुद्ध सर्किट को रणनीतिक अवधारणालाई कार्यान्वयन तहमा लगेर धार्मिक पर्यटन प्रवद्र्धन गर्नुमा दिल्ली संस्थापनले आफ्नो बाह्य प्रभाव विस्तारको गतिलो कूटनीतिक अवसर देखेको हुनुपर्छ। दिल्लीले थाइल्याण्ड, श्रीलंका, मंगोलिया जस्ता बौद्ध धर्मालम्बीको बाहुल्यता रहेका राष्ट्रसित बुद्धको महापरिनिर्माण स्थलमा धार्मिक मूल्यका संरचना निर्माणमा आपसी सहकार्यलाई प्राथमिकता दिएको छ। त्यसो त पछिल्ला दुई दशकयता लुम्बिनीमा चिनियाँ चासो ह्वात्तै बढेको निक्र्योल गरेको दिल्लीले एसिया क्षेत्रमै ऊ आफूलाई बुद्धज्ञान र दर्शनको आधिकारिक र एकलौटी ठेकेदार ठान्ने भएकाले पनि बुद्ध जन्मस्थल लुम्बिनीमाथि उसको विशेष चासो रहने गरेको हुनुपर्छ। चीनले तिब्बतउपर सुरक्षा चुनौती थपिएको महसुस गरिरहँदा भारतले तिब्बती धर्मगुरु दलाइ लामालाई सरंक्षण दिइरहेको छ। बुद्ध सवालमा भारतका भित्री बाहिरी थुप्रै स्वार्थ त छन् नै, उसलाई त्रास पनि उत्तिकै छ। बुद्धसित गाँसिएको आध्यात्मिक मूल्यको राजनीतिक लाभ आफूलाई उछिनेर चीनले लिइहाल्छ कि भन्ने पनि होला। सँगै, दिल्लीको अर्को त्रास के पनि देखिन्छ भने, लुम्बिनीको प्रवद्र्धनमा नेपालले चीनको साथ पायो भने बुद्धलाई ज्ञान प्राप्त भएको भनिएको भूमि बोधगया तथा महापरिनिर्वाण स्थल कुशीनगरको ओज स्वतः घट्ने छ। त्यसैगरी, सन् २०११ मा संयुक्त राष्ट्र संघको औद्योगिक विकास संस्था तथा हङकङस्थित एसिया प्यासिफिक एक्सचेन्ज एण्ड कोअपरेसन फाउण्डेसन को अगुवाइमा लुम्बिनीमा लगानी भित्रिने खबर बाहिरिएयता दिल्ली बुद्ध र लुम्बिनी मामिलामा थप चनाखो भएको पक्कै हो। त्यही भएर पनि दिल्लीले बुद्ध दर्शनसँग सम्बन्धित आध्यात्मिक मूल्यलाई सफ्ट पावर का रूपमा क्यास गरिहाल्ने हतार गरेको देखिन्छ। दिल्लीको यतिविघ्न बुद्धमाथिको अतिक्रमण झेलिरहेको नेपाल भने बुद्ध मामिलामा प्रतिक्रियात्मक तहबाट माथि उक्लिन अझै कसरत गर्दै गरेको अवस्था छ। अर्थात्, भारतले बुद्ध मेरो हो भन्दा तेरो कहाँ हो वा कसरी हो ? भन्नेबाहेक खासै एक्टिभ बन्न सकेको छैन। यसको लाभ भने दिल्लीले उठाउँदै आएको छ। तर, नेपालले चाहने हो भने भारतले भन्दा अधिक लाभ लिन सक्ने मार्ग पर्याप्त छन्। त्यसका लागि भने नेपाल बुद्ध मामिलामा अग्रसर हुनैपर्छ। आधिकारिक प्रवद्र्धक बन्नैपर्छ। बुद्धको नाममा भइरहेको क्षेत्रीयअन्तर्राष्ट्रिय राजनीतिलाई परास्त गरिहाल्न प्रोएक्टिभ हुनैपर्ने हुन्छ। त्यसका लागि नेपालले चीन र भारतसहित त्रिदेशीय सहकार्यमा बुद्धिष्ट सर्किट को विकसित अवधारणालाई कार्यान्वयन तहमा लैजाने अग्रसरता देखाउन नसकेसम्म बुद्ध मामिलामा नेपालको बोली मधुरै सुनिनेछ। तसर्थ, बेइजिङदिल्ली आपसी अविश्वासको बढ्दो फासला न्यूनीकरण गर्ने र त्यसबाट रचनात्मक लाभ उठाउन सक्ने अवसर समेतलाई मध्यनजर गर्दै नेपालले बुद्ध कूटनीति को रणनीतिक मूल्य पहिचान तथा खोजी गर्न सक्नुपर्छ, ताकि क्षेत्रीय शक्ति राजनीतिमा नेपालले आफ्नो मजबुत उपस्थिति जनाउन सकोस्।"
नोबेल अस्पतालमा कोरोना संक्रमितको मृत्यु,विराटनगर : विराटनगरको नोबेल शिक्षण अस्पतालमा कोरोना भाइरस संक्रमित सुनसरीका एक पुरुषको सोमबार बिहान मृत्यु भएको छ। सुनसरीको बराहक्षेत्र नगरपालिका५ का ३७ वर्षीय पुरुषको बिहान ६:५० बजेतिर मृत्यु भएको अस्पताल प्रबन्धक नारायण दाहालले जानकारी दिए। उनका अनुसार शनिबार बीपी कोइराला स्वास्थ्य विज्ञान प्रतिष्ठान धरानमा पीसीआर परीक्षण गर्दा रिपोर्ट पोजिटिभ आएको थियो। कोरोना पुष्टि भएका पुरुषलाई उपचारका लागि आइतबार साँझ ६:२५ बजेतिर नोबेल ल्याइएको दाहालले बताए। राति १२ बजेतिर कोभिड अस्पतालको आइसोलेसनमा भर्ना गरेर उपचार थालिए पनि संक्रमित पुरुषलाई बचाउन नसकिएको जानकारी उनले दिए। चिकित्सकलाई उद्धृत गर्दै दाहालले बताए अनुसार मृतकका दुवै मृगौलामा पहिल्यैदेखि समस्या थियो। उनका अनुसार पुरुषले विगत केही वर्षदेखि मृगौलाको नियमित डाइलासिस गराउँदै आएका थिए। दाहालका अनुसार नोबेलको कोभिड अस्पतालमा उपचाररत नौ जना संक्रमितको हालसम्म मृत्यु भइसकेको छ। ४४ जना संक्रमित उपचाररत रहेकोमा नौ जनाको अवस्था गम्भीर छ। गम्भीर अवस्थाकालाई आईसीयूमा भर्ना गरेर उपचार जारी राखिएको उनको भनाइ छ।
सी चिनफिङ भ्रमणको वर्षगाँठ,"एक वर्षअघि २०७६ असोज २५ गते चिनियाँ राष्ट्रपति सी चिन्फिङको बहुप्रतिक्षित नेपाल भ्रमण भएको थियो। भ्रमणको मुख्य उपलब्धि चीननेपाल दीर्घकालीन मैत्रीका लागि बृहत सहकारी साझेदारी को चीननेपाल दीर्घकालीन मैत्रीका लागि विकास र समृद्धिमुखी रणनीतिक साझेदारी मा उन्नयन थियो। राष्ट्रपति विद्यादेवी भण्डारीसित भेट्दा चिनियाँ राष्ट्रपति सी चिनफिङले नयाँ सम्बन्धका सिद्धान्त यसरी बताए समानताको व्यवहार, सामन्जस्यपूर्ण सहअस्तित्व, पुस्तौंपुस्ताको मित्रता, व्यापक सहयोग। नेपाल भ्रमणको क्रममा सीले जोड दिँदै भने, दुवै पक्षले नेपाल चीन सम्बन्धको राजनीतिक आधारलाई अझ सुदृढ बनाउनुपर्छ र साझा भविष्यका लागि सामुदायिक निर्माणलाई नेपालचीन सम्बन्धको दीर्घकालीन लक्ष्यको रूपमा लिनुपर्छ। उनले एक चीन नीति अपनाउँदै चीनलाई दीर्घकालीन सहयोग गरेकोमा नेपाललाई धन्यवाद दिए। उनले नेपाललाई राष्ट्रिय स्वतन्त्रता, सार्वभौमिकता र अखण्डतामा सहयोग गरिरहने, आफ्नो क्षमताले भ्याएसम्म नेपालको आर्थिक र सामाजिक विकासमा सघाउने प्रतिबद्धता पनि जनाए। दुई पक्षले एक चौतर्फी सहकार्य विधि तय गरी त्रिआयामिक अन्तक्र्रिया नेटवर्क निर्माण र विभिन्न क्षेत्रहरूमा आदानप्रदान र आपसी सहयोग विस्तार गर्नुपर्छ। नेपालले पनि पुँजी र प्रविधि आकर्षणमा ध्यान दिँदै कर छुट, दीर्घकालीन स्थिर अर्थनीति जस्ता उपायद्वारा देशीविदेशी लगानीकर्ताले सामना गर्नुपर्ने प्रक्रियागत झन्झट हटाई लगानीमैत्री वातावरण बनाउनमा ध्यान दिनुपर्छ। वर्षभरि नेपाल र चीनबीच मैत्रीपूर्ण आदानप्रदान जारी छ र धेरैवटा द्विपक्षीय ज्ञापन र सहयोग सम्झौता कार्यान्वयन हुँदै छन्। उदाहरणका लागि, जलविद्युत् र फोटोभोल्टिक ऊर्जा उत्पादनलगायतका चीनले नेपाललाई सहयोग पुर्याउने परियोजना निर्माणाधीन छन्। त्यस्तै चिनियाँ एयर कन्डिसन, मोटरसाइकल र धेरै खालका साना घरेलु उपकरण पनि नेपाल बजारमा प्रवेश गरेका छन्। हालसालै चीनको पेइचिङमा कोभिड१९ महामारीको विरुद्धको संघर्षमा योगदान पुर्याउनेको प्रशंसामा आयोजित राष्ट्रिय सम्मेलनले नेपालका विभिन्न क्षेत्रका मानिसको ठूलो ध्यान आकर्षण गर्यो। त्यसले नेपालीमा आशा पनि जगायो। कोभिड१९ विरुद्धको लडाइँमा चीनले नेपाललाई सधैं सहयोग गरेको छ। नेपाललाई सहयोग पुर्याउने तेह्रौं चिनियाँ मेडिकल टिम सेप्टेम्बर ५ तारिखका दिन काठमाडौं आइपुगेको छ। उनीहरू चिनियाँ सहयोगमा निर्मित बीपी कोइराला मेमोरियल क्यान्सर अस्पतालमा एक वर्षसम्म काम गर्नेछन्। उक्त चिकित्सा टोलीमा १७ जना छन्। उनीहरूले महामारीसँग लड्न चीनको सफल अनुभव नेपालमा ल्याएका छन्। यो खबर नेपाली मिडियाले पस्केका छन्। सीको नेपाल भ्रमणको क्रममा भएको समझदारीअनुसार त्रिभुवन विश्वविद्यालयमा कन्फ्युसियस इन्स्टिच्युट (सीआई) स्थापना भएको छ, जसमा चीनको तर्फबाट पूर्वी चीन प्राविधिक विश्वविद्यालय र छिङ्हाइ नर्मल विश्वविद्यालय संलग्न छन्। त्रिभुवन विश्वविद्यालय नेपालको सबैभन्दा पुरानो, सबैभन्दा ठूलो र सबैभन्दा प्रभावशाली विश्वविद्यालय हो, र भर्खरै स्थापित कन्फ्युसियस इन्स्टिच्युटले दुई देशबीचको भाषा अवरोध हटाउन, सांस्कृतिक आदानप्रदान र दीर्घकालीन पारस्परिक समझदारी वृद्धिमा योगदान पुर्याउने विश्वास गरिएको छ। नेपाल र चीनका जनतालाई आशा छ कि यी दुवै देशले भविष्यमा सहयोगका लागि अझ बढी अवसर प्राप्त गर्नेछन्। नेपाल र चीनबीच औपचारिक उडान सेप्टेम्बरमा पुनः सुरु भइसकेको छ र सहज भूमि यातायात अपेक्षित छ। हामी निकट भविष्यमा दुवै देशलाई जोड्ने रेलमार्गको कामका लागि तत्पर छौं। राज्य प्रशासन बारेसी चिनफिङ भन्ने पुस्तक नेपालीमा अनुवाद गरी प्रकाशित भएको छ। धेरै नेपालीले यो पुस्तक पढेका छन् र धेरै कतिलाई त यो पढ्नैपर्ने पुस्तक बनेको छ। आर्थिक गरिबीबाट पार पाउन नेपाली जनता विश्वको दोस्रो ठूलो अर्थतन्त्र बन्ने क्रमको चिनियाँ अनुभव, चिनियाँ समाजले रूपान्तरणको क्रममा कसरी विभिन्न लक्ष्य हासिल गर्यो भन्ने कुरा, राष्ट्रपति सीको विचार र देश चलाउने अक्कल सिक्न उत्सुक छन्। नेपाल र चीनका सत्ताधारी कम्युनिस्ट पार्टीहरूले पार्टी र सरकार चलाउने सम्बन्धमा अनुभव साट्न जुनमा भर्चुअल कार्यशाला पनि आयोजना गरेका थिए। यी सबै तथ्यबाट नेपाल र चीन दीर्घकालीन द्विपक्षीय मैत्रीपूर्ण विस्तृत सहकारी साझेदारीको नयाँ चरणमा प्रवेश गरेको देखिन्छ। यसैबीच दुवै पक्षबाट तत्काल ध्यान दिनुपर्ने केही बुँदा पनि छन्। चिनियाँ सामान बोकेका सयौं कन्टेनर नेपालचीन सीमामा अडिएका छन् जसले व्यवसायीलाई ठूलो क्षति पुर्याएको छ र नेपाली बजारमा सामानको अभाव सिर्जना भएको छ। यस्तो ढिलाइ गैरभन्सार व्यापार अवरोधको बराबर हो। दोस्रो कुरा भनेको नेपाली निर्यातकर्ताले भोग्नु परेको समस्या हो। नेपालमा चिनियाँ बजारमा बिक्री गर्न सकिने धेरै थोरै सामान र सेवा छन्। ठूलो परिमाणबिनाका वस्तु र सेवाको लामो सूचीले मात्र द्विपक्षीय व्यापार असन्तुलन समाधान गर्न सक्दैन। समाधानको एक हिस्साको रूपमा नेपालमा स्थानीय कच्चा पदार्थ र श्रमको उपयोग हुने गरी चिनियाँ लगानीमा निर्यातमूलक वा आयात प्रतिस्थापन उद्योग स्थापना गर्न सकिन्छ। यसका लागि नेपालले पनि पुँजी र प्रविधि आकर्षणमा ध्यान दिँदै कर छुट, दीर्घकालीन स्थिर अर्थनीति जस्ता उपायद्वारा देशीविदेशी लगानीकर्ताले सामना गर्नुपर्ने प्रक्रियागत झन्झट हटाई लगानीमैत्री वातावरण बनाउनमा ध्यान दिनुपर्छ। हालसालै नेपाली होटल, पर्यटन, हस्तकला उद्योग र यस्तै अन्य क्षेत्रमा चिनियाँ नागरिकको प्रत्यक्ष प्रवेशको प्रवृत्ति देखा परेको छ। यसले स्थानीय परम्परागत व्यवसाय र व्यापारमा स्थानीयसँग प्रतिस्पर्धा गरेको छ। उदाहरणका लागि परम्परागत चित्र लिनुहोस् नेपाली विद्वान भन्छन्, यस्तो घटनाले पारिवारिक तवरले यस्तै पेसा गर्ने स्थानीय मानिसलाई दुःखी मात्र पार्दैन, त्यस्ता चित्रको सांस्कृतिक र ऐतिहासिक आधार पनि बिगार्नेछ र अन्ततः पारम्परिक चित्रकलाको सम्पूर्ण छवि र बजार नष्ट गर्छ। नेपाल र चीन दुई देशले यस्तो विषयमा खुलस्त छलफल गरी नेपाली स्थानीय अर्थतन्त्र, संस्कृति र वासिन्दाको हितमा पाइला चाल्नुपर्छ। आशा छ, हामी नयाँ चरणमा दुई देशहरूबीचको सम्बन्ध सुदृढ र विकास गर्न सक्नेछौं, माथिल्लो स्तरका असल छिमेकी, असल मित्रहरू र राम्रा साझेदार बन्न सक्नेछौं। नीतिमा छलफल, सुविधा सन्जाल, अवरोधविहीन व्यापार, वित्त र जनस्तरमा सम्बन्ध विकास गर्न सक्नेछौं। यो सबैको उद्देश्य साझा हित, साझा नियति, साझा जिम्मेवारी, आपसमा राजनीतिक विश्वास, आर्थिक एकीकरण, र सांस्कृतिक सहिष्णुता भएका एक समुदाय सिर्जना गर्नु, दुई देशबीच परम्परागत मैत्री सम्बन्ध निरन्तर अघि बढाउनु र दुवै देशका जनताको हित गर्नु हो। (रेग्मी त्रिभुवन विश्वविद्यालय र योङ चीनको सछ्वान नर्मल विश्वविद्यालयका प्राध्यापक हुन्।)"
बारमै विवाद,"विराटनगर : बलात्कारसम्बन्धी मुद्दामा पीडकलाई धरौटीमा छाड्न जिल्ला अदालत मोरङले दिएको एउटा आदेशको बचाउ गर्न खोज्दा कानुन व्यवसायीबीच विवाद बढेर गएको छ। एक हजार रुपैयाँ दिने सर्तमा सहमतिमै करणी गरेको बयान दिएर घटना स्वीकार गरेका मोरङको रतुवामाई नगरपालिका८ कुखुरेडाँडाका काजी भनिने काजीमान श्रेष्ठलाई एक लाख धरौटीमा छाड्न न्यायाधीश राजकुमार कोइरालाको इलजासले दिएको आदेश विवादमा परेको थियो। आदेशलाई आधार मानेर सञ्चारमाध्यममा समाचार प्रकाशन भएपछि बचाउमा उत्रिएका केही कानुन व्यवसायीको जोडबलमा मोरङ बार एसोसिएसनको लेटरप्याडको प्रयोग गर्दै गत शुक्रबार विज्ञप्ति जारी गरेर समाचारप्रति आपत्ति जनाइएको छ। आदेशलाई गोप्य दस्तावेज भन्दै जारी गरिएको पाँचबुँदे विज्ञप्तिमा एसोसिएसनका सचिव नागेश्वरप्रसाद सिंहको हस्ताक्षर छ। विज्ञप्तिमा अदालतको मर्यादामा खलल पुग्ने गरी अनाधिकृत रूपमा गोप्य कागज प्रमाणहरू चोर्ने वा बदनियतपूर्वक सूचना चुहावट भए त्यस्ता व्यक्तिको पहिचान गरी कारबाहीको दायरामा ल्याइनु पर्नेलगायतका विषय उल्लेख छन्। तर समाचारप्रति आपत्ति जनाउँदै र विवादस्पद आदेशको बचाउमा विज्ञप्ति जारी भएपछि कानुन व्यवसायीबीच नै फाटो आएको हो। अधिकांश कानुन व्यवसायीले विज्ञप्ति पेसागत मर्म र दायित्त्वभन्दा बाहिर रहेको बताएका छन्। स्वयं बारका जिल्ला अध्यक्ष पुनमकुमार गुप्ताले स्वतन्त्रपूर्वक समाचार लेख्न पाउने पत्रकारको हकलाई नै अंकुश लगाउने र कुण्ठित गराउन खोज्ने आशयले ध्यान नपुर्याइकन विज्ञप्ति जारी भएको बताए। उनका अनुसार बारका पदाधिकारीबीच गहन रूपमा आवश्यक छलफल नभइकन विज्ञप्ति जारी भएको हो। समाचार र आदेशको विषयमा बारमा छलफल हुँदै थियो। म हिँडिहाल्नु पर्यो, उनले भने, बारको लेटर प्याड प्रयोग गरेर विज्ञप्ति जारी गर्दै साथीहरूले बढी नै गरेछन्। यसमा कसको के स्वार्थ जोडियो मैले बुझेको छैन, अध्यक्ष गुप्ताले बन्द इजलासको कुनै कागज प्रमाणित गरेर लिनु पर्ने भए पनि अदालतको लिखित आदेश गोप्य हुनै नसक्ने बताए। अदालतमा विचाराधीन मुद्दा व्यवस्थापनका लागि तहगत रूपमा अदालतको व्यवस्था गरिएको हुँदा समाचार आएकै विषयमा विज्ञप्ति जारी गरेर रोइलो मच्चाउनुपर्ने कुनै कारण नभएको एक कानुन व्यवसायीले बताए। बारका सचिव सिंहले भने आदेशका सबालमा आएका समाचार पच्ने खालको नभएकाले बारबाट निर्णयनै गरेर विज्ञप्ति जारी गरिएको दाबी गरे। कानुन व्यवसायीबीचमा छलफल भएर विज्ञप्ति निकालिएको हो, उनले भने, कसैको दबाब र प्रभावमा परेर यो काम गरिएको हैन। नेपाल पत्रकार महासंघ मोरङका सचिव अर्जुन आचार्यले बारको विज्ञप्तिले प्रेस स्वतन्त्रतामाथि नै धावा बोलेको बताए। अदालतको आदेश सार्वजनिक विषयवस्तु भएकाले समाचार प्रकाशन हुनु कुनै पनि अपराध नभएको उनको भनाइ छ। अनुसन्धानका क्रममा र अदालतमै बयान दिने क्रममा प्रतिवादी श्रेष्ठले एक हजार रुपैयाँ दिन्छु भनेर सहमतिमै करणी गरेको स्वीकार गरेका छन्। उनैलाई न्यायाधीश कोइरालालको इजलासले असोज १६ गते पुर्पक्षका लागि एक लाख रुपैयाँ धरौटी लिएर छाड्न दिएको हो। घाँस काट्न खेतमा गएका बेला भदौ २३ गते आफूमाथि श्रेष्ठले बलात्कार गरेकोभन्दै २३ वर्षीया दलित महिलाले किटानी जाहेरी दिएपछि प्रहरीले अनुसन्धान गर्दै घटना मुद्दाका रूपमा अदालतमा आइपुगेको हो। अदालतको आदेशका कारण अन्यायमा परेर झन् आफू पीडित बन्नु परेको गुनासो महिलाको छ। पीडित नेपाल सरकारका तर्फबाट सहायक जिल्ला न्यायाधिवक्ता मनीषबाबु पोखरेल तथा पीडकका तर्फबाट अधिवक्ताहरू भोजराज श्रेष्ठ र मुक्तिनाथ सुवेदीले बहस गरेका थिए। सरकारी वकिल कार्यालय मोरङले चित्त नबुझेको भन्दै उक्त आदेश बदरको माग गरेर उच्च सरकारी वकिल कार्यालयमार्फत उच्च अदालत विराटनगरमा मुलुकी फौजदारी कार्यविधि संहिताको २०७४ को दफा ७३ नम्बर बमोजिम गत बुधबार निवेदन दर्ता गरिसकेको छ। निवेदनमा जिल्लाको आदेश बदर र प्रतिवादीलाई थुनामै राखेर मुद्दाको पुर्पक्ष हुनुपर्ने माग राखिएको जिल्ला न्यायाधिवक्ता मनोज आचार्यले बताए। आदेश दिने न्यायाधीश कोइरालाको भने गत बुधबार मोरङबाट जिल्ला अदालत काठमाडौं सरुवा भएको छ। न्याय परिषद्ले गरेको न्यायाधीशको नियमित सरुवामा उनको नाम पनि परेको हो।"
ऊर्जा बैंकिङको यथार्थ,"एपालले वर्षायाममा ऊर्जा पैठारी गरी बैंकमा राखेको ऊर्जालाई हिउँदमा आयात गरी प्रयोग गर्न सकिने एक विधिलाई नै ऊर्जा बैंकिङ भनी परिभाषित गरिएको हो। ऊर्जा बैंकिङ गर्नेबारे चर्चा, परिचर्चा सुन्न थालिएको पाँच वर्ष बितिसकेको छ। सर्वप्रथम नेपालभारतबीच कार्यरत विभिन्न संयन्त्रमध्ये ऊर्जामा सहकार्य गर्न गठित संयुक्त कार्यकारी समूहको १६ अप्रिल २०१८ मा नयाँदिल्लीमा भएको पाँचौ बैठकले त्यसअघि सम्पन्न ऊर्जा आदानप्रदान समितिको एघारौं बैठकले गरेको सिफारिसका आधारमा छलफल भएको देखिन्छ। वार्तामा संलग्न नेपाली पक्षद्वारा ऊर्जा बैंकिङको सम्भाव्यताबारे छोटकरीमा भारतीय पक्षलाई जानकारी गराउँदै यस बैंकिङमार्फत नेपालमा आउने वर्षमा वर्षायाममा बढी हुने ऊर्जालाई भारततर्फ पैठारी गर्दै हिउँदमा फेरि भारतबाट सोही परिणाममा आयात गर्न सकिने तथ्य पेस गरेको थियो। भारतीय पक्ष पनि ऊर्जा बैंकिङसम्बन्धी नेपालको प्रस्तावित धारणासँग सहमति जनाउँदै आफ्ना मातहतका निकायलाई यसबारे विस्तृतमा अध्ययन गरी प्रतिवेदन पेस गर्न दुवै देशमा सम्बन्धित संस्था जस्तै नेपाल विद्युत् प्राधिकरण तथा भारतस्थित केन्द्रीय ऊर्जा प्राधिकरणलाई कार्यभार दिइएको थियो र प्राप्त हुने प्रतिवेदनबारे आगामी संयुक्त कार्यकारी समूह वा संयुक्त स्टेरिङ कमिटिका बैठकमा पेस गरिने सहमति भएको थियो। नेपालको पोखरामा सम्पन्न सोही ऊर्जामा सहकार्यका लागि गठित संंयुक्त कार्यकारी समूहको छैठौं बैठकमा अघिल्लो बैठकबाट प्राप्त कार्यभारअनुसार नेपाल विद्युत् प्राधिकरण तथा केन्द्रीय ऊर्जा प्राधिकरणद्वारा तयार पारिएको १८ बुँदे प्रस्ताव पेस गरिएको थियो। दुवै देशका प्राविधिक सम्मिलित टोलीद्वारा पेस गरिएको प्रस्तावमा ऊर्जा बैंकिङमार्फत आदनप्रदान गर्दा नेपालभारततर्फका सम्बन्धित निकाय पहिचान, त्यसले प्रस्ताव गरेको मोडालिटी जस्तै विद्युत् आदानप्रदानको समय, क्षेत्र, दर साथसाथै त्यससँग सम्बन्धित निकाय र आकर्षित हुने ऐन, नियमलाई कसरी सम्बोधन गर्ने भनी प्रस्तावमा उल्लेख गरिएको देखिन्छ। नेपालतर्फ नेपाल विद्युत् प्राधिकरण एक मात्र वितरण कम्पनी रहे पनि भारततर्फ भने विभिन्न वितरण कम्पनीहरूमार्फत बैकिङ गर्न सकिने आधार देखाइएको छ। नेपालले विशेष गरी चालू अवस्थामा रहेका उच्च क्षमताको प्रसारण लाइनहरू जस्तै ढल्केवर(मुज्जफरपुरसहित अन्य४ वटा १३२ केभी क्षमताका प्रसारण लाइनबाट विद्युत् आदानप्रदान गर्न सकिने उल्लेख छ जुन लाइनबाट अहिले पनि ऊर्जा आयात भइराखेको छ साथै ऊर्जा उपलब्धताअनुसार पैठारी गर्न सकिने अवस्था पनि विद्यमान छ। सोही उच्च क्षमताका प्रसारण लाइनबाट ऊर्जा आदानप्रदानको साथै विद्युत् खरिद बिक्रीसमेत दुवै देशबीच सम्पन्न विभिन्न सम्झौताअनुसार भइरहेको छ। पोखरामा सम्पन्न सोही छैठौं बैठकमा प्रस्ताव पेस भएपश्चात नेपालद्वारा भारतसमक्ष ऊर्जा बैंकिङ नेपाललाई अति आवश्यक भएकाले यसलाई छिटो कार्यान्वयनमा ल्याउन ध्यानाकर्षण गराएकोमा भारतीय पक्षद्वारा भारतभित्र विभिन्न वितरण कम्पनीबीच अथवा अन्तर राज्यबीच पनि आपसी सहमतिमा ऊर्जा बैंकिङ भइराखेको छ। साथै सो कार्यलाई व्यवस्थित गर्न ऐन, नियम तथा कानुनको आवश्यकता महसुस भएको बताएर नेपालद्वारा प्रस्तावित ऊर्जा बैंकिङलाई तत्काल लागू गर्न नसकिने आसय प्रकट गरिएको अवस्था देखियो। भारतीय सहर बैंगलोरमा २०१९ जुनमा सम्पन्न सातौं सयुक्त बैठकमा समेत पुरानै धारणा दोहोरिएको र हालसम्म आइपुग्दा कुनै परिवर्तन पाइएको छैन। ऐननियम तथा कानुनवाट नियमन गर्न जरुरी बताउने तर ऐन कानुन तर्जुमा गर्न खासै तदारुकता नदेखाउने भारतीय मानसिकतावाट ऊर्जा बैंकिङ गर्ने नेपालीको चाहना आजका मितिसम्म आइपुग्दा १९ को २० हुन सकेको अवस्था छैन। भारतमा ऊर्जाको पहुँच खुला बजारमार्फत भइसकेको अवस्थामा नेपाललाई सोही बजारमा व्यापारको सट्टा बैकिङको रूपमा प्रवेश दिँदा त्यो ऊर्जा बजार वा ऊर्जाको व्यापारलाई असन्तुलित बनाउने पो हो कि भन्ने भारतीयको आशंकालाई पूर्ण असान्दर्भिक भन्न सकिने अवस्था देखिँदैन। नेपालभारतबीच सन् २०१४ मा सम्पन्न बहुचर्चित अन्तरदेशीय विद्युत् आदानप्रदान सम्झौतामा ऊर्जा बैंकिङ परिभाषित नभएको जनाउँदै सोही कारणलाई आधार मानी भारतीय पक्षबाट वार्ताका क्रममा ऊर्जा बैंकिङका लागि तयार नभएको सन्देश भइसक्दा पनि यहाँस्थित सम्बन्धित निकाय यस विषयमा मौनता देखाइरहेको भान हुन्छ। नेपालको हालको विद्युत् मार्ग र आपूर्ति तथा अब चाँडै प्रणालीमा थप हुने ऊर्जाको व्यवस्थापन अति नै जटिल अवस्थामा पुगेको देखिन्छ। ऊर्जा बैंकिङ भारतीय अनिच्छाको कारण सम्भव देखिँदैन अर्कोतर्फ भारतीय बजारमा ऊर्जा व्यापार हाम्रा उपलब्ध ऊर्जाको गुणस्तरको कारणबाट उचित मूल्य पाउने सम्भावना निकै कम छ। यो चुनौतीको कारण ऊर्जाको भारतसँगको व्यापारमा नेपाल विद्युत् प्राधिकरण वा नेपाल सरकारलाई ठूलो धनराशीको घाटामा व्यापार गर्नुपर्ने अवस्था तुरुन्त आउनेवाला छ। नेपालको निजी क्षेत्रबाट प्राप्त वा नेपाल विद्युत् प्राधिकरणबाट आफैं उत्पादन गरेको ऊर्जा प्राधिकरणले औसतमा छ रुपैयाँ प्रतिकिलोवाट घन्टामा खरिद गरेर भारतीय खुला बजारमा एक दिनअगावैको बजारमा ऊर्जा बिक्री गर्न त सकिएला तर सोको अहिलेको चल्तीदर बढीमा औसत भारु तीन प्रतिकिलोवाट घन्टामा बिक्री गर्दा र नेपालतर्फको प्रसारण, चुहावट तथा व्यवस्थापन खर्च जोड्दा कम्तिमा प्रतियुनिट दुई रुपैयाँ घाटा हुने अवस्थाले आगामी वर्षमात्र प्रणालीमा एक हजार मेगावाट बढी विद्युत् प्रवाह हुँदा वर्षाको ४ महिनामा मात्र करिब ६ अर्बको नोक्सानी नेपाल विद्युत् प्राधिकरणको वासलात खातामा देखिने निश्चितप्रायः छ। विद्युत्को आन्तरिक बजार खोजी नगर्ने हो भने घाटाको मात्रा आगामी वर्षमा अझ बढ्ने अवस्था देखिन थालेको छ। छिमेकीसँगको सम्बन्धलाई धेरै महत्व दिएको बताउने मोदी सरकार पनि ऊर्जा सहकार्य गर्न नेपालले चाहेको र केही सहज अवस्था हुने ऊर्जा आदानप्रदान वा ऊर्जा बैंकिङमा नेपाललाई अलमल्याउने नीतिका कारण करिब पाँच वर्ष समय व्यतित भइसकेको छ। नेपालमा ऊर्जा सुरक्षालाई गम्भीर रूपमा नलिई नदी वहावमा आधारित आयोजनालाई मात्र प्राथमिकता दिइँदा विगतको दशक लामो ऊर्जा संकट त भोगिसक्यौ नै अब फेरि नेपालको प्रसारण प्रणालीमा उपलब्ध हुने ऊर्जा खेर जाने अवस्था उत्पन्न भइसकेको छ। नेपाल र भारतबीचको ऊर्जा सहकार्यका लागि भएका कार्यको लामो शृंखलामा ऊर्जा बैंकिङ नेपालका लागि बिर्सनलायक अनुभव हुने देखिएको छ। भारतसँग ऊर्जा आदानप्रदान, व्यापारका लागि वार्ता अथवा सम्झौता गर्दा गम्भीर मत्थनको आवश्यकता ऊर्जा बैंकिङमा नेपालले भोगेको अनुभवले सिकाउनेछ।"
संघीय राजधानी सबैभन्दा जोखिमपूर्ण,"काठमाडौं : नेपालमा कोरोना भाइरस तीव्र गतिमा फैलिरहेको छ। इपिडिमियोलोजी तथा रोग नियन्त्रण महाशाखाको तथ्यांकअनुसार ५२ जिल्ला रेड जोनमा छन्। काठमाडौंमा सबैभन्दा बढी संक्रमित छन्। दुई सयभन्दा बढी संक्रमित भएका जिल्लालाई रेड जोनमा राखिएको छ। महाशाखा प्रमुख डा वासुदेव पाण्डेका अनुसार पाँच सयभन्दा बढी संक्रमित भएका जिल्लालाई प्राथमिकता दिएर योजना बनाइएको छ। स्वास्थ्य तथा जनसंख्या मन्त्रालयले योजना बनाएको छ, डा पाण्डे भन्छन्, विस्तृत जानकारी मन्त्रालयसँगै छ। मन्त्रालयका प्रवक्ता डा जागेश्वर गौतमसँग यसबारे प्रतिक्रिया लिन खोजे पनि सम्पर्क हुन सकेन। देशभर सक्रिय संक्रमितको संख्या नै ३१ हजार ३ सय १५ पुगेको छ। आइतबार मात्र २ हजार ७१ जना संक्रमित थपिएका छन्। स्वास्थ्य तथा जनसंख्या मन्त्रालयका अनुसार आइतबारसम्ममा जम्मा संक्रमितको संख्या १ लाख ७ हजार ७ सय ५५ पुगेको छ। संक्रमण भयावह स्थितिमा जाँदै गर्दा अस्पतालहरूमा शय्या अभाव हुन थालेको छ। भेन्टिलेटर, आईसीयू अभावमा संक्रमितले ज्यान गुमाउनुपर्ने अवस्था छ। हालसम्म जम्मा ६ सय ३६ जनाको मृत्यु भइसकेको छ। आइतबार एकै दिन २२ जनाको ज्यान गएको मन्त्रालयले पुष्टि गरेको छ। संक्रमण दु्रत गतिमा फैलिए पनि मानिसको चहलपहल उत्तिकै देखिएको छ। नजिकिँदो चाडपर्वका लागि किनमेल गर्नेका कारण सहरबजारमा भीडभाड छ। सवारीसाधन खुलेसँगै सहरबाट गाउँ र गाउँबाट सहर जाने आउने क्रम चलिरहेको छ। यस्ता गतिविधिले अझै खतराको स्थितितिर लैजाने सम्भावना भएको विज्ञको भनाइ छ। कोरोना संक्रमणको यो अवस्था आउँछ भन्ने पूर्वानुमानित थियो, आईओएमका पूर्वडिन डा जगदीश अग्रवाल भन्छन्, अहिले सरकार र जना दुवैले हात उठाएको अवस्था छ। गम्भीरता कसैसँग पनि छैन। यो अवस्था अझै विकराल बन्न सक्ने उनको अनुमान छ। टेकुस्थित शुक्रराज ट्रपिकल तथा सरुवा रोग अस्पतालका डा अनुप बाँस्तोला संघीय राजधानीको हकमा अहिलेकै अवस्था एकदमै जटिल भएको बताउँछन्। संक्रमणको स्थिति हेर्दा अहिले अन्य जिल्लाभन्दा राजधानीको अवस्था विषम छ, डा बाँस्तोला भन्छन्, अस्पतालका शय्याहरू भरिएका छन्। सिकिस्त बिरामीलाई शय्या पाउने अवस्था छैन। तर, राजधानीमा अझै विकराल स्थिति आउन सक्ने उनको ठम्याइ छ। अन्य जिल्लाको हकमा पनि दिनदिनै अवस्था गम्भीर बन्दै जाने संकेत देखिएको उनको भनाइ छ। राजधानीबाहेकका जिल्लामा पनि अहिलेभन्दा गम्भीर अवस्था आउन सक्छ, उनी भन्छन्, तर, यो सबै कुरा मानिसको व्यवहारमा भर भर्ने कुरा हुन्। सरकारले चाडपर्व जहाँ छौं त्यहीं बसेर मनाउन अनुरोध गरेको छ। सुरक्षा मापदण्ड अपनाएर मात्रै हिँडडुल गर्न सरकारले भनेको छ। तर, जनता चाडबाड मनाउन राजधानीबाट गाउँतिर फर्किने धेरै सम्भावना रहेको डा बाँस्तोलाको अनुमान छ। चाडपर्वमा धेरै मानिस राजधानीबाहिर गए यहाँ प्रकोप कम हुने उनी बताउँछन्। चाडपर्वले राजधानीबाट मानिस बाहिरिने सम्भावना धेरै छ, उनी भन्छन्, त्यस्तो भएमा यहाँ संक्रमणको दर घट्छ। यहाँबाट गएका मानिस जुनजुन ठाउँमा जान्छन् ती ठाउँमा दुईचार हप्तादेखि संक्रमण बढ्छ। यो अवस्थामा संक्रमण रोक्न नसकिने उनी बताउँछन्। सरकारले आवतजावत रोक्न सुरुमा लकडाउन गर्यो, उनी भन्छन्, त्यो ठीक थियो। नत्र अहिलेको अवस्थामा हामी दुई महिनाअघि नै पुग्ने थियौं। तर लकडाउन गरेर पनि सीमा नाकाहरूमा आवतजावत पूर्णरूपले रोक्न सकिएन। अहिले त झनै सम्भव छैन। सुरुमै भारतबाट तराईका जिल्लामा छिरेकाहरूको कन्ट्याक्ट ट्रेसिङ गर्न नसकिएकाले संक्रमण फैलिएको उनको भनाई छ। आवतजावत रोक्न लकडाउन र निषेधाज्ञाको विकल्प नरहेको डा अग्रवाल बताउँछन्। मानिसको आवतजावत रोक्न त निषेधाज्ञा र लकडाउन नै हो, उनी भन्छन्, तर, अहिलेको अवस्थामा यो सम्भव छैन। कसैले पनि मान्दैनन्। यस्तो अवस्थामा सबैले गम्भीर भएर सुरक्षा मापदण्ड अपनाउनुपर्ने उनको सुझाव छ। मानिसको चहलपहल नियन्त्रण गर्न सम्भव नहुने डा बाँस्तोलाको भनाइ छ। अहिले रोगभन्दा भोकले मर्ने डर छ, उनी भन्छन्, त्यसैले संक्रमण रोक्न धेरै चुनौती छन्। अहिले अर्थतन्त्रलाई पनि चलायमान बनाउनुपर्ने अवस्था छ। त्यसैले लकडाउन निषेधाज्ञा सम्भव छैन।"
अन्तर्राष्ट्रिय भर्चुअल तेक्वान्दो कात्तिकमा,"काठमाडौं : आगामी कात्तिक २२ र २३ (नोभेम्बर ७ र ८ तारिख) मा काठमाडौं अन्तर्राष्ट्रिय भर्चुअल तेक्वान्दो पुम्से च्याम्पियनसिप आयोजना हुने भएको छ। युनाइटेड तेक्वान्दो डोजाङ, सीतापाइला तेक्वान्दो डोजाङ, सगरमाथा न्यु बानेश्वर तेक्वान्दो डोजाङ र पिङ्ला तेक्वान्दो डोजाङको संयुक्त आयोजनामा च्याम्पियनसिप आयोजना हुन लागेको युनाइटेड तेक्वान्दो डोजाङका प्रमुख प्रशिक्षक एवं प्रतियोगिता संयोजक कुमार लामा घिसिङले जानकारी दिए। युनाइटेड तेक्वान्दो डोजाङले यसअघि काठमाडौं अन्तर्राष्ट्रिय ग्यरोगी तथा पुम्से च्याम्पियनसिपको तीन संस्करण भव्यताका साथ आयोजना गरिसकेको छ। प्रतियोगितामा सहभागी हुन अक्टोबर ३१ तारिखसम्म रजिस्ट्रेसन गरिसक्नुपर्ने समयसीमा तोकिएको छ। यसैगरी नोभेम्बर ५ र ६ तारिखभित्र दुई मिनेटको भिडियो पठाइसक्नु पर्नेछ। प्राप्त भिडियोहरूको मूल्यांकन नोभेम्बर ७ र ८ तारिखमा हुने र त्यसपछि नतिजा प्रकाशन गरिने प्रतियोगिता संयोजक घिसिङले जानकारी दिए। च्याम्पियनसिपमा यू१०, यू१२, यू१४, यू१७, यू२१, यू२९, यू४०, यू५० र ५० वर्षभन्दा माथिका उमेरसमूहमा प्रतिस्पर्धा हुनेछ। महिला तथा पुरुषका लागि एउटै उमेरसमूह निर्धारण गरिएको छ। हरेक उमेरसमूहका लागि पुम्सेका छुट्टाछुट्टै बिधा तोकिएको छ। प्राप्त भिडियोहरू युट्युबमा अपलोड गरिने र सबैभन्दा बढी भ्यु प्राप्त भिडियोले मोस्ट लाइक भिडियोका रूपमा दुई सय अमेरिकी डलर पुरस्कार प्राप्त गर्नेछ। यसैगरी उत्कृष्ट महिला तथा पुरुष खेलाडीले एक सय अमेरिकी डलर पुरस्कार प्राप्त गर्नेछन्। प्रतियोगिता सञ्चालनका लागि ११ लाख रुपैयाँ खर्च लाग्ने अनुमान गरिएको छ। च्याम्पियनसिपबाट बचेको रकम कोरोना प्रभावितहरूको उपचारका लागि खर्चने योजना रहेको प्रतियोगिता संयोजक घिसिङले जानकारी दिए।"
बलात्कारमा मिलापत्र,"विराटनगर : मोरङको धनपालथान गाउँपालिका५ मा जनप्रतिनिधिकै अगुवाइमा पञ्चको भेला बसेर पीडितलाई पाँच लाख रुपैयाँ दिने सर्तमा बलात्कारसम्बन्धी एउटा घटना गुपचुप पारिएको पाइएको छ। पीडक र पीडित दुवै पक्षलाई राखेर गाउँमै पञ्चेती बस्दै पाँच लाख क्षतिपूर्ति दिनेभन्दै उधारो कागज गराएर मिलाइएको घटना एक महिनापछि बाहिर आएको हो। मिलापत्रको कागजमा दुई जना जनप्रतिनिधिको हस्ताक्षर छ। उक्त कागजमा धनपालथान गाउँपालिका ५ की वडा सदस्य नेपालदेवी खवास र बेलबारी नगरपालिका ८ का वडा सदस्य प्रवीणकुमार खवाससहित पीडकका आफन्त र अन्य छिमेकीले हस्ताक्षर छ। युरिया मल लगाउन भनेर बेलबारी८ का ३३ वर्षीय सुरेश खवास धनपालथान गाउँपालिका ५ मा रहेको धान खेतमा भदौ २४ गते गएका थिए। त्यस क्रममा आफन्तको घरमा बस्दै आएकी २१ वर्षीया युवतीलाई फकाइफुल्याई साथीका रूपमा लगेर नहर छेउमा बलात्कार गरेको आरोप उनीमाथि छ। युवती सुरेशकै आफन्त पर्ने वडासदस्य नेपालदेवीको घरमा आमासहित बस्दै आएकी थिइन्। धानबालीमा मल हान्न गएका खवासलाई स्थानीयले रंगेहात नियन्त्रणमा लिए। तर घटना भने प्रहरीमा पुगेन। उल्टै भोलिपल्ट जनप्रतिनिधिकै अगुवाइमा गाउँमा समाज भेला भएर बसेको पञ्चेतीले पीडितलाई पाँच लाख रुपैयाँ क्षतिपूर्ति भराउने निर्णय सुनायो। साथीका रूपमा लगेर नहरमा भाञ्जीमाथि बलात्कार भएपछि प्रहरीमा जान खोजियो, युवतीका मामाले भने, तर हामीलाई रोकेर उल्टै गाउँ समाजले निर्णय गर्दा भइहाल्छ नि भन्दै भाञ्जीको मूल्य पाँच लाख तोकेर मिलापत्र गराइयो। उनले गाउँको घटना गाउँमै मिलाउनु पर्छभन्दै अगुवा र जनप्रतिनिधिले कानुनी कारबाहीका लागि जानलाई अवरोध गरेको सुनाए। बलात्कारमा संलग्न भनिएका सुरेश खवासको परिवारले असोज ९ गतेभित्रमा युवतीका परिवारलाई पाँचलाख रुपैयाँ क्षतिपूर्ति दिनुपर्ने लिखित कागजमा उल्लेख छ। युवतीका मामाले समाजको निर्णय, स्थानीयको अवरोध र धम्कीले तत्काल प्रहरीमा उजुरी गर्न जान नसकिएको बताउँदै भने, आफन्त र नातेदारसँग सल्लाह गर्दागर्दै कानुनी कारबाहीमा जानलाई एक महिना लाग्यो। पीडककै आफन्तको घरमा बस्दै आएको भएकाले भाञ्जीलाई पैसा दिएर घटना मिलाउने पक्षमा सबै लागेको उनको भनाइ छ। एक स्थानीय बासिन्दाका अनुसार पञ्चेती छलफलमा सुरेश र युवतीबीच बिहे गराइदिने कुरा पनि उठेको थियो। तर सुरेश विवाहित भएकाले त्यसतर्फ निर्णय हुन सकेन र पीडक पक्षले पनि बिहेको कुरा अस्वीकार गर्यो। युवतीको विवाहका लागि बिहे खर्च र क्षतिपूर्ति भनेर पाँच लाख दिने कागज जबरजस्ती गर्दै छलफल सकाइएको ती स्थानीयको भनाइ छ। तर समाजले कबोल गरेअनुसार पीडितले अहिलेसम्म कुनै पनि रकम नलिएको उनले बताए। उनका अनुसार पीडित पक्षले प्रहरीमा जाने तयारी गरिरहेको थाहा पाएपछि पुनः वडा सदस्य नेपालदेवीको घरमा केही दिनअघि घटना मिलाउनुपर्छ भन्दै छलफल डाकिएको थियो। तर पीडक पक्ष नआएपछि दोस्रो पटकको छलफल हुन नसकेको उनको भनाइ छ। इलाका प्रहरी कार्यालय रंगेलीका प्रहरी निरीक्षक लेखनाथ दाहालले एक महिनाअघि नै पाँच लाखको उधारो कागज गरेर बलात्कारमा मिलापत्र गरिएको थाहा पाएपछि घटनाको अनुसन्धान थालिएको बताए। घटना मिलाउन भूमिका खेलेका बेलबारी ८ का वडा सदस्य प्रवीणकुमार खवास भने बलात्कारमा परेकी युवतीको स्वास्थ्यजाँच गरेर मात्रै पैसा दिने भनिएकाले विवाद भएको दाबी गर्छन्। खवासले निर्धक्क भएर भने, यदि गर्भ रहेछ भने पैसा पनि जान्थ्यो। केटीलाई पनि ल्याउनु पर्थ्र्यो। धनपालथान५ की वडा सदस्य नेपालदेवीले पीडित आफ्नो घरमा बस्ने भएकाले घटना भएपछि छलफलमा आफू पनि सहभागी भएको र पाँच लाख दिने समाजको निर्णय स्वीकार गरेको बताउँछिन्। तर सम्धी (पीडकका बुवा) को स्वास्थ्य अवस्था बिग्रिएपछि क्षतिपूर्तिबापत दिने भनिएको रकम समयमै उपलब्ध गराउन नसकिएको उनको भनाइ छ। पीडक भनिएका सुरेश वडासदस्य नेपालीदेवीको बुहारीका भाइ हुन्। मोरङ प्रहरी प्रमुख एसपी सन्तोष खड्काले बलात्कार जस्तो जघन्य अपराधलाई गाउँमै ढाकछोप गर्न खोजिएकोभन्दै उनले गम्भीर रूपमा अनुसन्धान थालिएको बताए।"
दलहरूको गैरजिम्मेवारी,"चुनावी सभाको झल्को दिनेगरी राजनीतिक दलले नयाँ सदस्यलाई पार्टी प्रवेश गराउने कार्यक्रम तीव्र रूपमा अघि बढाउँदा कोरोना संक्रमणको जोखिम बढेको छ। कार्यकर्ता भेला, सभा सम्मेलन तथा भीड हुने कार्यक्रम नगर्न सरकारले दिएको निर्देशनलाई अवज्ञा गर्दै पछिल्लो समय मुख्यगरी नेकपा र कांग्रेसबीच प्रतिस्पर्धा चलेको छ। संक्रमणको ख्यालै नगरी हुल बाँधेर कार्यकर्ता भेला गराउँदा जोखिम निम्त्याउने जान्दाजान्दै पनि निहित स्वार्थपूर्तिका लागि जिम्मेवार दलबाट भएका यस्ता गतिविधि शोभनीय मान्न सकिँदैन। सरकारको नेतृत्व गरिरहेको नेकपा र प्रमुख प्रतिपक्षी कांग्रेसका नेताकै अग्रसरतामा यस्ता जमघट गराइनु दुःखद् हो। यस्तो संवेदनशील विषयमा सामान्य चेतना पनि नराखी जिम्मेवार नेता नै पार्टी प्रवेश गराउने कार्यक्रममा सरिक हुनु अबुझपन हो। कोरोना संक्रमणको खतराप्रति उनीहरू रत्तिभर संवेदनशील रहेनछन् भन्ने यी घटनाले पुष्टि गरेका छन्। राजनीतिक दलले चाहेको भए कोरोनाको संक्रमण रोक्न केन्द्रदेखि स्थानीय स्तरसम्म कार्यकर्ता परिचालन गरेर सचेतना कार्यक्रम चलाउन सक्थे। जनताको मन जित्न हरेकजसो राजनीतिक दलका लागि यो उत्तम अवसर पनि थियो। चुनावको समयमा भोट मात्रै माग्न आउने भनेर आरोप लागेका दललाई यतिखेर जनताको दैलोसम्म पुगेर उनीहरूसँग सम्पर्क बढाउने राम्रो अवसर बनेको थियोछ। तर कुनै पनि दलले यसलाई सदुपयोग गर्न चाहेनन् वा जानेनन्। केही दिनअघि धादिङमा त सहाराबिना हिँड्नसमेत नसक्ने वृद्धालाई पार्टी प्रवेश गराउने नाममा एउटा खादाको खोस्टो गलामा परिर्याइदिएर सेल्फी खिच्न तँछाडमछाड भयो। एउटा दलले पार्टी प्रवेशको कार्यक्रम सञ्चालन गर्नेबित्तिकै अर्को दललाई नै हुटहुटी चलिहाल्ने र बनावटी रूपमा भए पनि अरूलाई देखाउन अर्को कार्यक्रम गरिहाल्ने होडबाजी चलेको देखिन्छ। सरकारसँग हातेमालो गरेर सारा शक्ति कोरोना नियन्त्रणतर्फ लगाउनुपर्ने यो समयमा हार र जितको शैलीमा अहिले यस्तो कार्यक्रम गर्नु आवश्यक छैन। समाज र जनतालाई सिकाउँछु, मुलुक समृद्ध बनाउँछु र जनतालाई सुखी बनाउँछु भन्ने वाचा गरेर राजनीतिमा होमिएकाहरूले अहिलेको कठिन परिस्थितिमा हरेक कार्यक्रम गर्नुअघि सकारात्मक र नकारात्मक पाटालाई केलाउन सक्नुपर्छ। जनताको नजरमा अपरिपक्व हुनबाट बच्न सक्नुपर्छ। जिम्मेवार दलले जनताको स्वास्थ्य संवेदनशीलतालाई ध्यानमा राखेर भएपनि आउने दिनमा यस्ता कार्यक्रम गर्नुहुँदैन। जनताको जीउधनको रक्षा गर्नु हामी सबैको साझा दायित्व हो भन्ने यथार्थतालाई कुनै पनि दलले नजरअन्दाज गर्न मिल्दैन। यतिखेर कोरोना हामी सबैको साझा दुश्मन हो र प्रकृतिलाई नै चुनौती दिनेगरी खडा भएको यो दुस्मनलाई सबै क्षेत्रको सहकार्यबाट मात्र परास्त गर्न सकिन्छ भन्नेतार्फ सबैको ध्यान जानु जरुरी छ। यतिखेर कोरोना संक्रमितको ग्राफ दिनदिनै उकालो लागिरहेको छ। सँगसँगै चाडपर्व पनि नजिकिँदै गर्दा गाउँदेखि सहरसम्म चहलपहल बढिरहेको छ। यो कठिन परिस्थितिमा भीड नियन्त्रण गर्नु, सामाजिक दूरी कायम गरेर मात्रै हिँडडुल गर्नु र सकेसम्म एकअर्काको सम्पर्कमा नजानु हितकर हुनेछ। सबैभन्दा ठूलो पर्व भएकाले दसैंमा चहलपहल बढ्नु स्वाभाविक हो। तर मानव जाति सबैलाई एकनासले सताउने यो महामारीबाट कसरी जोगिने भन्ने चिन्ता अहिले सर्वत्र छ। यो चिन्तालाई दूर गराउन सबैले आफूबाहेक अरू सबैलाई कोरोना संक्रमण लागेको छ भन्ने सम्झेर स्वास्थ्य सचेतना अपनाउनु जरुरी छ। ज्यान रहेमात्र दसैं मनाउन सकिन्छ भन्ने यथार्थतालाई होसियारीपूर्वक आत्मसात गर्नुपर्छ।"
कोभिडविरुद्ध बीसीजी खोप परीक्षण,"लन्डन : बेलायती वैज्ञानिकहरूले कोभिड१९ बाट बचाउन बीसीजी खोपले काम गर्न सक्छ कि भनेर परीक्षण सुरु गरेका छन्। क्षयरोग (टीबी) नियन्त्रण गर्न सन् १९२१ मा यो खोप आविष्कार गरिएको थियो। कोरोनामा पनि यो उपयोगी हुने केही प्रमाण फेला पारेको उनीहरूले बताएका छन्। युनिभर्सिटी अफ एक्सेसरको उक्त ट्रायल मा हजार जनाले भाग लिँदै छन्। बेलायतका दसौं लाख व्यक्तिले सानैमा बीसीजी खोप लिएका छन्। हाल महामारी बनेको कोरोनाबाट जोगिन उक्त खोप पुनः लिनुपर्ने वैज्ञानिकहरूको भनाइ छ। यो खोपमा कुनै पनि संक्रमणविरुद्ध प्रतिरोधात्मक क्षमता उच्च बनाउने गुण छ। त्यही कारण कोरोनासँग लड्न पनि फलदायी हुने आकलन गरिएको छ। बीसीजी खोपका कारण क्षयरोग रोकथाम मात्र भएको छैन, बेलायतमा नवजात शिशुलाई निमोनियाजस्ता रोगबाट समेत जोगाउन सघाएको अध्ययनले पुष्टि गरेको छ। दक्षिण अफ्रिकामा यसले नाक, घाँटी र फोक्सोमा हुने संक्रमण ७३ प्रतिशत घटाएको पाइएको छ। जब कि नेदरल्यान्डमा बीसीजीले जन्डिस ज्वरोको भाइरसलाई घटाएको छ। बीसीजी खोप विश्वका लागि महत्त्वपूर्ण हुन सक्छ, युनिभर्सिटी अफ एक्सेसरका प्रोफेसर जोन क्याम्पबेलले भने, कोरोनाविरुद्ध लड्न यो उपयोगी हुन सक्छ। बीबीसी"
भ्रष्टाचार र वित्तीय अनुसन्धान,"वित्तीय अनुसन्धान अभावमा लुकाएको रकम पत्ता लगाउन र दोषी ठहर भएपछि सम्पत्ति जफत गर्न कठिन हुनेछ अख्तियार दुरुपयोग अनुसन्धान आयोगले आर्थिक वर्ष २०७६७७ मा प्रत्येक दिन जस्तो घुस रिसवत लिँदालिँदै कर्मचारी पक्राउ गरेको छ। प्रत्येक हप्तामा १० भन्दा बढी आरोपपत्रहरू विशेष अदालतमा दायर गरेका विवरण प्रस्तुत भइरहँदा समेत सरकारी काममा अनुभूत हुनेगरी भ्रष्टाचारमा कमी आउन सकेन भनी चिन्ता व्यक्त भएका छन्। ट्रान्सपरेन्सी इन्टरनेसनलको सीपीआई (करप्सन परसेप्सन इन्डेक्स) को मापनमा नेपालको स्कोर हालसम्म ३४ भन्दा बढी नहुनुले विश्वव्यापी सर्वेक्षणमा नेपाल भ्रष्ट मुलुकको सूचीमा परिरहेको अवस्था छ। यस कुरालाई बिश्व बैंकको गभर्नेन्स सूचकमा नेपालले प्राप्त गरको ऋणात्मक स्कोरले झन् पुष्टि गर्छ। विभिन्न निकायको प्रयास हुँदाहुँदै पनि शासकीय भ्रष्टाचार नियन्त्रण आउन नसक्नुको मुख्य कारणमा भ्रष्टाचारका निरोधात्मक संयन्त्रको फितलोपना, आन्तरिक नियन्त्रण प्रणालीको प्रयोगमा उदासीनता, भ्रष्टाचारीका रणनीतिहरूको पहिचान गर्न नसक्नु र वित्तीय अनुसन्धानमा रहेका कमजोरी आदि रहेका छन्। भ्रष्टले विभिन्न रणनीतिमार्फत गैरकानुनी सम्पत्ति आर्जन गर्ने र त्यसलाई अनेक उपाय लगाएर शुद्धीकरण गर्ने हँुदा यस आलेखमा भ्रष्टाचारीका रणनीतिहरूको पहिचान र वित्तीय अनुसन्धान प्रभावकारी बनाउन आवश्यक पर्ने उपायका सम्बन्धमा चर्चा गरिनेछ। भ्रष्टाचारलाई नियन्त्रण गर्न भ्रष्ट प्रणाली संस्था वा भ्रष्टाचारीले अवलम्बन गर्ने रणनीतिहरूका बारेमा जानकारी राख्नुपर्ने हुन्छ। भ्रष्टले निम्न प्रकारका रणनीति लिएका हुन्छन्।  रहस्यमयीकरण : सरकारी अधिकृतले आफू र आफू कार्यरत निकायमा अन्तरनिहित अधिकार एवं शक्तिलाई रहस्यमय बनाउने प्रयास गर्छन्। कतिपय सूचना गोप्य राख्नुपर्ने भनी बताउँछन्, जुन गोप्य राख्न आवश्यक छैनन् वा जसलाई प्रचलित कानुनले गोप्य राख्नु भनेको छैन। निर्देशिका कार्यविधिको चाङ बनाउन बजेटको उपयोग गर्छन् तर त्यस्ता निर्देशिका लक्षित वर्गसम्म पुग्दैनन्। पुगिहाले भने पनि निर्देशिका जनताले बुझ्न सक्दैनन्। युवालाई स्वरोजगार बनाउन उद्यमशीलताको प्रस्तावअनुसार ऋण अनुदान दिने भनी ल्याइएको युवा स्वरोजगार कोषका कार्यविधि र निर्देशिका लक्षित युवासम्म पुगेको नै हँुदैन। पुगिहाले पनि धितोरहित ऋण पाउन सहकारी समक्ष जानुपर्छ। त्यस्ता सहकारीले कोषबाट प्राप्त रकम निर्देशिका लक्षित युवाभन्दा सहकारीका सञ्चालकका आफन्तलाई नै ऋण उपलब्ध गराउँछन्। यसरी लम्बेतान प्रकृयाको झन्झट पूरा गर्न नसक्दा वास्तविक उद्यमशील युवा कार्यक्रमको दायराबाट बाहिर नै रहन्छन्। यसैगरी कतिपय देशका प्रहरी संगठनले आफूलाई प्राप्त अधिकार र त्यसको अभ्याससँग सम्बन्धित प्रकृयालाई जटिल रहस्यमय र चुनौतीपूर्ण रूपमा चित्रण गर्छन् र सर्वसाधारणलाई डर एवं धम्कीको माध्यमबाट ससाना विषयमा भयभित बनाई आफ्नो असुलीको धन्दा सञ्चालन गर्छ। वित्तीय अनुसन्धान राम्ररी गर्न नसकिएमा एकातर्फ अदालतमा हार व्यहोर्ने अवस्था रहन्छ भने अर्कोतर्फ भ्रष्टाचारी ठहर भए पनि उसको सबै रकम बिगोको रूपमा ल्याउन सकिन्न।  दूरी कायम गर्ने : पदाधिकारी र नागरिकबीच दूरी सिर्जना गर्ने। बिचौलियामार्फत मात्र पदाधिकारी र नागरिकबीचको सम्बन्ध स्थापित हुनसक्ने किसिमका कानुन, संस्था र प्रकृया तर्जुमा गर्ने। ग्रामीण विकास कार्यक्रम असफल हुनुको प्रमुख कारण नै सरकारी संस्था र सेवाग्राहीबीच सिर्जित दूरी नै हो। सेवाप्रदायक अग्रस्थानका कार्यालयहरूको सेवामा बिचौलियाको उपस्थितिलाई समेत यसै रणनीतिअन्तर्गतको परिघटनामा राख्न सकिन्छ। सवारी लाइसन्स वितरण गर्ने कार्यलाई जिल्ला वा स्थानीय तहसम्म विकेन्द्रित गर्ने र प्रदेशले सेवाको गुणस्तरको नियमन गर्ने हो भने लाइसेन्स वितरण कार्यालयमा भ्रष्टाचारका असर स्वत: कम हुन्छन्। तर नेपालमा राजनीतिक संघीयता एवं विकेन्द्रीकरणको जति नै संवैधानिक व्यवस्था भए पनि व्यवहारमा अधिकार, स्रोत र जिम्मेवारीको केन्द्रीकरण नै देखिन्छ। ससाना विशिष्टिकृत एकाइहरूलाई जनसांख्यिक अनुपातमा समुदायसम्म पुर्याउन सकियो भने सेवाप्रवाहमा देखापर्ने अनियमितता स्वत: कम भएर जान्छ। थोरै कर्मचारी राख्ने अनि एकै दिनमा हजारौंलाई सेवा दिनुपर्ने गरी सेवाप्रवाहको संरचना निर्माण गरिन्छ भने त्यसबाट उत्पन्न हुने दुष्परिणामको जवाफदेही सम्बन्धित कार्यालयका कर्मचारी हुने नभई नीतिगत तहका उच्च पदाधिकारी जवाफदेही हुन्छन्।  मिथकहरूको सिर्जना गर्ने : भ्रष्टाचार नभई काम हुँदैन। सबै भ्रष्टाचारी छन्। तपाईंको पनि काम गर्नु छ भने यति पैसा खर्च गर्नु, मेरो मन्त्रीसँग निकट सम्बन्ध छ भनी मिथकहरूको सिर्जना गर्ने यसभन्दाअघिको हाकिमले करोड रकम लिएर गयो तपाईं पनि हामीसँग मिल्नुहोस् भनी कथा सिर्जना गर्ने काम संगठित भ्रष्टहरूले गर्छन्। नेपालमा पनि ठेकेदारलाई मोविलाइजेसन दिएपछि केही प्रतिशत कमिसन आउँछ, अमूक कार्यालयमा सरुवा भई जाने हो भने रकम खर्च गर्नुपर्छ। प्रहरीलाई रकम दियो भने मुद्दा अनुसन्धान फितलो बनाइदिन्छ, अर्थमा रकम दिइयो भने जेठ असारमा पनि थप बजेट लिन पाइन्छ, जस्ता कथा वाचन गर्दै हिँड्ने गरेको पाइन्छ। यस्तो कथाको वाचन बाहिरियाहरूले नगरी संगठनका भित्रियाहरूले नै गरिरहेका हुन्छन्। किनकि संगठित भ्रष्टहरूको उद्देश्य सबै पदाधिकारी र संस्थालाई भ्रष्ट देखाई भ्रष्टाचारलाई समान्य अभ्यास जस्तो बनाउने अनि आफ्नो दुनो सोझाउने हुन्छ। सामसुम पार्ने : कुनै निकायमा संगठित भ्रष्टाचारको विषय सञ्चारमाध्यमबाट प्रसारण भएको खण्डमा आक्रोशित हुने जनमानसलाई थामथुम पार्न विभिन्न जाँचबुझ समिति, कार्यदल गठन गर्ने केहीलाई निलम्बन गर्ने, केहीलाई स्पष्टीकरण सोध्ने, कसैलाई सरुवा गर्ने आदि काम सामसुम रणनीतिअन्तर्गत पर्छन्। भ्रष्टाचारको वास्तविक कारण र पात्रसम्म नपुगी केही पदाधिकारीलाई सामान्य दोषी देखाई घटना सामसुम पार्ने रणनीति भ्रष्ट प्रणालीले अवलम्बन गरेको हुन्छ।  अत्याधिक राजनीतीकरण : क भन्ने दलका मन्त्रीको कर्तुत बाहिरियो भने क भन्ने दलका कार्यकर्ताले प्रतिस्पर्धी ख दलको षडयन्त्र हो, माफियाले काम गर्न दिएनन्, विदेशी षडयन्त्र भयो जस्ता सतही कुरा गर्दै हिँड्ने। आफू सम्बन्ध दलका नेताको कर्तुतलाई स्वीकार नै नगर्ने। स्वीकार गरिहाले पनि परिस्थितिजन्य बाध्यताको उपज हो, नेता त आफैंमा असल हुन भनी प्रचार प्रसार गर्ने। लिलाम बढाबढ : जुन विभाग वा कार्यालयमा अत्यधिक गैरकानुनी आर्जन हुन्छ त्यहाँ जान इच्छुकहरूबीचको अघोषित बढाबढको अवस्था हो। सरुवा भई त्यस्तो विभाग वा कार्यालयमा गएपछि लगानीभन्दा धेरै गुणा गैरकानुनी आर्जनमा संलग्न हुने र त्यस्तो आर्जनलाई विभिन्न शक्ति केन्द्रमा वितरण गरी आफूप्रति ठूला बडाको सहानुभूति प्राप्त गरिरहने। सय मुसा खाएको बिरालो : एउटा निश्चित तल्लो पदमा बहाल रहुन्जेलसम्म अवान्छित गतिविधि गरी अकुत आर्जन गर्ने र त्यसलाई शुद्धीकरण गर्ने, सहसचिव वा सचिव भएपछि आदर्श भनाइ राख्दै आम मानिसमा भ्रम छर्ने रणनीति। कस्मेटिक काम र सेलिब्रेटी व्यक्तित्व निर्माण : एउटा कार्यालयमा कार्यरत पदाधिकारीले दर्जनौं जिम्मेवारी पूरा गर्नुपर्ने रहेछ भने केही दुईतीनवटा कस्मेटिक तथा टोकन सुधार गर्ने, त्यसलाई केही सञ्चारमाध्यमबाट प्रचारप्रसार गर्ने र आफ्नो देवत्वकरण गर्ने, तर मुख्य कार्यसम्पादनमा त्यति ध्यान नपुर्याउने। अन्य मुख्य जिम्मेवारी पालना गर्दा व्यक्तिगत लाभको अधिकीकरण गर्ने। सामान्य एउटा कामलाई निकै ठूलो बनाई आफूलाई असल छवि भएको पदाधिकारीका रूपमा प्रस्तुत गर्ने। टिम मिलाउने : अमूक मन्त्रालय, अमूक विभाग वा कार्यालय जाने नेतृत्वले टिम मिलाउने भन्दै कर्मचारीहरूको हेरफेर गर्ने, आफू अनुकूलका कर्मचारीहरूलाई मात्र स्थान दिई संगठित भ्रष्टाचारको संजाल विस्तार गर्ने रणनीति। नायकत्व : कुनै पदाधिकारीले कुनै गैरकानुनी कार्य गरेबापत आफूले व्यक्तिगत रूपमा आर्थिक लाभ नलिने तर मन्त्री वा मन्त्रीको दलका कार्यकर्ता वा अन्य कुनै व्यक्ति वा समूहलाई आर्थिक लाभ मिलाउने भ्रष्टाचारलाई नायकी भ्रष्टाचार भनिन्छ। आफू शक्तिमा रहिरहन यस्तो भ्रष्टाचारजन्य कार्यमा संलग्न हुन्छन्। सम्पत्ति शुद्धीकरण : जग्गाको वास्तविक मूल्य र न्यूनतम मूल्यबीचको अन्तरबाट लाभ उठाउँदै अवैध आर्जन शुद्धीकरण गर्ने। परिवारका सदस्यको नाममा कुनै फर्म वा कम्पनी खडा गरी हुँदै नभएको फाइदाभन्दा ज्यादा फाइदा भएको देखाई कर दाखिला गर्ने र अवैध आर्जनको व्यवसायकरण गर्ने। छोराछोरीलाई विदेशतर्फ पलायन हुन प्रेरित गरी हुण्डिमार्फत कालो धनलाई सन्ततिको गन्तव्य मुलुकमा पुर्याउने। पुन: सन्ततिले आर्जन गरेको भनि बैंकिङ कारोबारमार्फत नेपाल भित्र्याउने आदि। माथि उल्लिखित भ्रष्टाचारीले प्रयोग गर्ने रणनीतिबाट पनि के प्रष्ट हुन्छ भने यिनीहरू एकदमै चलाख हुन्छन्। भ्रष्टाचार गर्नुको प्रमुख उद्देश्य भनेको नै आर्थिक उपार्जन गर्नु हो। आर्थिक उपार्जन गरेको रकम शुद्धीकरण गरेर व्यवस्थापन गर्नुपर्ने हुन्छ। यसका लागि तिनीहरूले विभिन्न उपायको प्रयोग गर्छन्। जस्तै, ससाना डिपोजिटमा टुक्य्राउने, ठूलो रकम तस्करी गर्ने, नगद प्रधान रहने व्यापारमा लगानी गर्ने, न्यून बिजकीकरण वा अधिक बिजकीकरण गरी व्यापार एवं वाणिज्यमार्फत कालो धन सेतो बनाउने, नक्कली ऋण र साहूको सिर्जना गर्ने, विदेशमा राखेको कालो धन बैदेशिक लगानीको नाममा भित्र्याउने एवं घरेलु कानुनका छिद्र प्रयोग गरेर चोख्याउने, घरजग्गामा न्यून वा अधिक थैली राखी आफ्नो खुद नाफा धेरै देखाउने, क्यासिनोबाट जितेको देखाउने, दाइजो वा बकसका मिथकीय विवरणहरू बनाउने, आर्जन नै नभएको कृषि आयको विवरण तयार गर्ने, आफू लुप्त भई कम्पनीहरूमा लगानी गर्ने, सहकारीको प्रयोग गरी लाभांश प्राप्तिको प्रमाण खडा गर्ने, आफन्त साथीभाइकोमा लुकाउने, हुण्डी आदिको माध्यमबाट विदेशमा भएका आफन्त र साथीभाइकोमा रकम पठाउने, गैरआवासीय नेपालीको माध्यमबाट विदेशमा पैसा पठाउने र भुक्तानी गराउने, सरकारको नियमन कम भएको क्षेत्रमा सम्पत्ति व्यवस्थापन गर्ने जस्तै घरजग्गा खरिद सहकारीमा रकम जम्मा गर्ने, अवास्तविक अशंबन्डा गर्ने लगायतका तरिका प्रचलनमा रहेको पाउँछौं। भ्रष्टाचारीले अवैध सम्पत्ति व्यवस्थापन गर्न माथि उल्लिखित विधि धेरै मात्रामा प्रयोग गर्ने गरेको पाइन्छ। यसरी भ्रष्टचारीले शुद्धीकरण गरेको सम्पत्ति पत्ता लगाउन गरिने अनुसन्धान नै वित्तीय अनुसन्धान हो। यसको अभावमा भ्रष्टाचार गरेर लुकाएको रकम पत्ता लगाउन, रोक्का गर्न र अदालतबाट दोषी ठहर भएपछि सम्पत्ति जफत गर्न समेत कठिन हुने देखिन्छ। वित्तीय अनुसन्धान राम्ररी गर्न नसकिएमा एकातर्फ अदालतमा हार व्यहोर्ने अवस्था रहन्छ भने अर्कोतर्फ भ्रष्टाचारी ठहर भए पनि उसको सबै रकम बिगोको रूपमा ल्याउन सकिन्न। जसको कारण भ्रष्टाचारी जेलबाट सजाय काटेर समाजमा फर्केपछि पनि झनै प्रतिष्ठित रूपमा जीवनयापन गर्ने अवस्था विद्यमान रहन्छ। यसले समाजमा झन् नकारात्मक सन्देश प्रवाह गरी भ्रष्टाचार निवारण गर्ने राज्यको व्यवस्थाप्रति जनताको विश्वास कम गर्छ।"
