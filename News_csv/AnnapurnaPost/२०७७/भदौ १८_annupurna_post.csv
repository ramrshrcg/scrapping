शीर्षक,विवरण
कोरोनाको उपचार गराइरहेका ३७ वर्षीय पुरुषको मृत्यु,पोखरा : कोरोना भाइरस (कोभिड१९) संक्रमणबाट पोखरामा एक युवकको मृत्यु भएको छ। पोखरामा बिहीबार साढे ५ बजे ३७ वर्षीय पुरुषको मृत्यु भएको हो। संक्रामक तथा सरुवा रोग अस्पताल लेखनाथबाट बिहीबार रेफर भएर आएका ती पुरुषको पश्चिमाञ्चल क्षेत्रीय अस्पतालमा मृत्यु भएको हो। अस्पतालका निर्देशक डा अर्जुन आचार्यका अनुसार उनको आइसीयूमा उपचारका क्रममा मृत्यु भएको हो।
"ललितपुरमा शुक्रबार बिहानदेखि कर्फ्यू, आदेश उल्लंघन गरे गोली हान्ने",काठमाडौं : ललितपुरको चक्रपथ क्षेत्रभित्र कर्फ्यू आदेश जारी गरेको छ। जिल्ला प्रशासन कार्यालय ललितपुरले शुक्रबार बिहान ४ बजेदेखि राति १० बजेसम्म कर्फ्यू आदेश जारी गरेको हो। ललितपुरको पुल्चोकमा भएको रातो मत्स्येन्द्रनाथको रथ तान्ने क्रममा प्रहरीसँग स्थानीयको झडप भएपछि कर्फ्यू आदेश जारी गरेको महानगरीय प्रहरी परिसरका प्रमुख टेक प्रसाद राईले अन्नपूर्ण अनलाइनलाई जानकारी दिए। निषेधाज्ञाबीच स्थानीय युवाहरुले रातो मच्छेन्द्रनाथको रथ तानेपछि स्थानीय र प्रहरीबीच झडपले उग्ररुप लिएको थियो। रथयात्राका लागि पुल्चोकमा जम्मा भएका स्थानीय युवाहरुले रथ तान्न पाउनुपर्ने माग गर्दै प्रदर्शन गरेका थिए। बिहानैदेखि सयौं संख्यामा स्थानीय जम्मा भएका थिए। कोरोना संक्रमण फैलिने भन्दै प्रहरीले स्थानीयलाई माइकिङ गरेर घर जान आग्रह गरेको थियो। मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा तोडेर रथ तानेको बताइएको छ। असोज २ देखि मलमास सुरु हुँदैछ। कोरोना महामारीका कारण निर्धारित तिथिमा हुन नसकेको रथ जबरजस्ती तानिएको हो । मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा मिचेका हुन्। लकडाउन खुकुलो भएपनि उपत्यकामा संक्रमितहरुको संख्या बढ्दै गएपछि गुठी संस्थान ललितपुरले सूचना जारी गर्दै रथारोहण स्थगित गरेको थियो। कोरोनाका कारण उपत्यकामा धार्मिक गतिविधि तथा जमघटमा रोक लगाइएको छ। वैशाख कृष्ण पक्षको प्रतिपदाबाट सुरु हुने जात्रा लिच्छवीकालदेखि निरन्तर चल्दै आएको छ। रातो मच्छिन्द्रनाथ रथयात्रा नेपालकै सबैभन्दा लामो जात्रा मानिन्छ। निषेधाज्ञाकाबीच रातो मच्छिन्द्रनाथको रथ तानियो (फोटो) भिडन्तको सिकार भएका निर्दोष ट्राफिक कमल : लखेटीलेखेटी कुटे उनीहरूले (भिडियाे) ट्राफिक प्रहरीलाई कुटेको अभियोगमा ९ जना पक्राउ
मत्स्येन्द्रनाथको जात्रा २६ गतेसम्म सक्ने निर्णय,"ललितपुर : लामो समय विवादित बनेको रातो मत्स्येन्द्रनाथको जात्रा भदौ २६ गतेसम्ममा समापन गर्ने निर्णय भएको छ। बिहीबार आक्रोशित भीडले निषेधाज्ञा तोड्दै रथ तान्न थालेपछि जिल्ला प्रशासन कार्यालय ललितपुमा सम्बन्धित सरोकारवालाको बैठकले जात्रा भदौ २६ गतेसम्ममा सक्ने निर्णय गरेको हो। मच्छेन्द्रनाथको रथ तान्दा यसरी भयो भिडन्त (भिडियोफोटो) भिडन्तको सिकार भएका निर्दोष ट्राफिक कमल : लखेटीलेखेटी कुटे उनीहरूले (भिडियाे) ट्राफिक प्रहरीलाई कुटेको अभियोगमा ९ जना पक्राउ ललितपुरमा शुक्रबार बिहानदेखि कर्फ्यू, आदेश उल्लंघन गरे गोली हान्ने ललितपुर महानगरपालिकाका प्रमुख चिरीबाबु महर्जनका अनुसार जात्रा २६ गतेसम्म सकाउने निर्णय भएको छ। उनका अनुसार २१ गते क्षमा पुजा गर्ने, २२ गते रथ बाट मुर्ति तल झार्ने र प्रतिकात्मक रुपमा रथ तान्ने निर्णय भएको छ। उपयुक्त साईत हेरेर रथ बाट मुर्ति निकालेपछि २६ गते सम्म बुङमती पुर्याइने जानकारी दिए। बैठकमा सीडीयो, मेयर, एसएसपी, गुठी सस्थान प्रमुख, गुठियार लगायतको उपस्थिति थियो।"
भेरीमा कोरोना परीक्षण गराउँदा २२ सय शुल्क,नेपालगन्ज : भेरी अस्पताल नेपालगन्जले सशुल्क कोरोना परीक्षण गराउन चाहने व्यक्तिका लागि दुई हजार दुई सय रुपैयाँ शुल्क निर्धारण गरेको छ । भेरी अस्पताल विकास समितिको बिहीबार बसेको बैठकले स्वेच्छाले कोरोना परीक्षण गर्न आउने व्यक्तिका लागि शुल्क तोकेको हो । समितिका अध्यक्ष प्रमोदकुमार धितालले एक सूचना जारी गरी स्वास्थ्य तथा जनसंख्या मन्त्रालयको आपतकालीन कार्य सञ्चालन केन्द्रबाट प्राप्त निर्देशन र अस्पताल विकास समितिको निर्णय अनुसार निर्देशिकाले तोकेभन्दा बाहेकका स्वेच्छाले कोरोना परीक्षण गराउन चाहने व्यक्तिबाट प्रति जाँच दुई हजार दुई सउ मात्र लिने निर्णय गरिएको उल्लेख छ । सरकारले नीजि क्षेत्रका प्रयोगशालाहरुलाई भने पाँच हजार पाँच सय रुपैयाँ शुल्क निर्धारण गरेको छ । यो रकममा पनि १० प्रतिशतसम्म सेवा शुल्क थपेर नीजि प्रयोगशालाले शुल्क लिन पाउँछन् ।
नर्वेजियन प्रधानमन्त्रीलाई स्कुले बालबालिकाले सोधे : हामीसँग पर्याप्त साबुन छ त ?,"ओस्लो : नर्वेजियन प्रधानमन्त्री एर्ना सोलबर्गले कोरोनाभाइरसको खोप पत्ता लाग्नेमा आफू ढुक्क भएको बताइन् । साथै बालबालिकालाई दिइने धेरै रोगका खोपमध्ये यो पनि एक हुने बताइन् । बिहीबार बालबालिकाहरुसँग उनले यस्तो प्रतिक्रिया दिएकी हुन् । बालबालिकाको लागि आयोजित एक विशेष अन्तरक्रियामा सोलबर्गले यस्तो बताएकी हुन् । बालबालिकाको लागि गरिएको यो तेस्रो विशेष अन्तरक्रियामा वयष्कहरुले प्रश्न सोध्न नपाउने भनिएको थियो । कोरोनाभाइरसको महामारीपछि पहिलो कार्यक्रम मार्च १६ मा गरिएको थियो । जहाँ प्रधानमन्त्री सोलबर्गले बालबालिकालाई महामारीसँग डराउनु उचित भएको सुझाव दिएकी थिइन् । मलाई लाग्छ कि, हामी खोप पत्ता लगाउनेछौँ, र यसको मतलब कोरोना रहिरहनेछ । तर हामीलाई यसबाट बच्ने र बिरामी नहुने खोप लगाइनेछ, सोलबर्गले भनिन् । प्रधानमन्त्रीले आफू सानो छँदा दादुरा लागेको जस्ता अनुभव पनि बालबालिकासँग शेयर गरेकी थिइन् । तर दादुराविरुद्धको खोप अहिलेको नर्वेमा सबैजसो बालबालिकाले लगाउने गरेको उनले बताइन् । तर आफू सानो छँदा दादुरा डरलाग्दो रोग भएको बताइन् । जब म सानो थिएँ, दादुरा डरलाग्दो रोग थियो । अहिले त्यसबेलाको दादुरा जस्तै कोरोनाभाइरस हुनेछ, उनले सुनाइन् । अन्तरक्रियामा बालबालिकाहरुले पनि उनीसँग यसबारे जिज्ञासा र प्रश्न गरेका थिए । बालबालिकाहरुले प्रधानमन्त्रीसँग यस्तो प्रश्न पनि सोधेका थिए कि, के हामीसँग पर्याप्त साबुन छ ?, के नर्वेसँग महामारीपछि पनि पैसा रहनेछ ? के हामीसँग राम्रो सुगन्ध आउने एन्टिब्याक्टेरिया छ ? प्रधानमन्त्रीले भने सुगन्ध नआउने भए पनि त्यसले काम गर्ने बताइन् । साथै कहिलेकाहीँ सुगन्ध आउने एन्टिब्याक्टेरिया पनि भेटिने बताएकी थिइन् । नर्वेमा अप्रिल २७ देखि स्कुलहरु खुलेका छन् । समर बिदापछि अगस्ट १७ देखि फेरि सञ्चालन भएका छन् । बालबालिकाहरुलाई फेस मास्क अनिवार्य नभए पनि उनीहरुले सामाजिक दूरी कायम गर्नुपर्ने हुन्छ । नर्वेमा हालसम्म कोरोनाबाट २ सय ६४ को मृत्यु हुनुका साथै १० हजार भन्दा धेरै संक्रमित भएका छन् ।"
सात सेनासहित २७ जना संक्रमित,"राजविराज : राजविराजस्थित भिम दल गणमा कार्यरत सात नेपाली सेनासहित बिहीबार साँझ सप्तरीमा २७ जनामा कोरोना भाइरस (कोभिड१९) संक्रमण पुष्टि भएको छ। गजेन्द्रनारायण सिंह अस्पताल राजविराजको प्रयोगशालमा भएको परीक्षणमा सात नेपाली सेनासहित २६ जना र धरानस्थित प्रयोगशालाबाट मृतक एक गरेर २७ जनामा संक्रमण देखिएको स्वास्थ्य कार्यालय सप्तरीले जनाएको छ। नेपाली सेना राजविराज नगरपालिका, तिलाठी कोइलाडी गाउँपालिका र कञ्चनरुप नगरपालिकास्थित आइसोलनशनमा खटिएका छन्। सक्रमित नेपाली सेनामा भिम दल गणका २८, ३१, ३२, ३३, ३४, ३५ र ३६ वर्षीय पुरुष छन्। यसअघि सप्तरीमा नेपाल प्रहरीका ३८ र सशस्त्रका एकजनामा संक्रमण पुष्टि भएपनि नेपाली सेनामा संक्रमण देखिएको थिएन्। यसैगरी राजविराज नगरपालिका १ का २२, ३५, ४०, ५० वर्षीय पुरुष, वडा नम्बर२ का १९ र २२ वर्षीय पुरुष, ४० वर्षीया महिला, वडा नम्बर ४ का ३५ वर्षीया महिला, वडा नम्बर ६ का ३३ वर्षीय पुरुष, वडा नम्बर ७ का ३ र ३८ वर्षीय पुरुष र २८ वर्षीय महिला संक्रमित देखिएका हुन्। यस्तै राजविराजमा गरिएको परीक्षणमा अग्नीकृष्ण सवरण गाउँपालिका ६ का ३० वर्षीय पुरुष, महादेवा गाउँपालिका ५ का ४० र ४५ वर्षीय पुरुष तथा तिरहुत गाउँपालिका४ का २५, २७ र ४० वर्षीय पुरुषमा कोरोना संक्रमण देखिएको स्वास्थ्य कार्यालय सप्तरीका निमित्त प्रमुख दुनियालाल यादवले बताए। धरानमा बिहीबार मृत्यु भएका ५० वर्षीय पुरुषमा बिहीबार नै संक्रमण पुष्टि भएको हो भने अर्का मृतक ५५ वर्षीय पुरुषको यसअघि नै संक्रमण पुष्टि भएर भदौ ८ गतेदेखि नै धरानमा उपचाररत थिए। सप्तरी जिल्लामा हालसम्म संक्रमितको सङ्ख्या १३० महिला र ७२० पुरुष गरी ८५० पुगेको छ। संक्रमतिमध्ये एक महिलासहित आठ जना संक्रमतिको मृत्यु भइसकेको छ।"
देउवाले दिए शुभेच्छुक संस्था समन्वय विभागलाई पूर्णता,"काठमाडौं : नेपाली काँग्रेसका सभापति शेरबहादुर देउवाले पार्टीको विधानबमोजिम पार्टीका केन्द्रीय सदस्य एनपी साउद प्रमुख रहेको शुभेच्छुक संस्था समन्वय विभागमा उपप्रमुख, सचिव र सदस्यहरु मनोनयन गरेका छन्। विभागको उपप्रमुखमा विष्णु धिताल, सचिवमा विनिता अधिकारी र सदस्यहरुमा सर्वधन राई, हेमन्त मल्ल, तिलकबहादुर मल्ल, मुकेश काफ्ले, श्याम पोखरेल, इच्छाबहादुर वाग्ले, गोविन्द शर्मा पौडेल, रामबहादुर देउवा, उमेशप्रसाद थानी, जितबहादुर मडै, दिपेन पाठक, बलराम सरदार, खेसबहादुर मगर, भरत पोखरेल, राजन खत्रीलाई मनोनयन गरिएको पार्टी कार्यालयका मुख्य सचिव कृष्णप्रसाद पौडेलले जानकारी दिए। यसैगरी विभागको सदस्यमा गोविन्द चामलिङ, कृष्णदत्त पनेरु, सन्तोष गुप्ता, सुवास यादव, सुरेन्द्रकुमार न्यौपाने, पुनम चौधरी, राजन केसी, उद्धव दाहाल, हरिशरण श्रेष्ठ, निगेन्द्रराज शर्मा, दीपकवीर कुँवर, काशीकुमार जोशी, जीवन शर्मा, कमलकिशोर घिमिरे, भागवता विष्ट र वासुदेव दिन पौडेल रहेका छन्। त्यस्तै अन्य सदस्यमा डोलकराम घिमिरे, कमल विक, जगतजङ्ग थापा, भावना शाही, धनबहादुर शाही, भोजकुमार श्रेष्ठ, मीनबहादुर सिंह, रतनबहादुर साउद, जगतबहादुर रावल, सुधिर अधिकारी, रमेश पुरी, दीपेन्द्र केसी, राजु उप्रेती, हरिहर गौतम र विष्णुमाया पौडेललाई मनोनयन गरिएको छ। रासस"
"कसको कांग्रेस, कस्तो कांग्रेस : प्रदीप पौडेल","काठमाडौं : नेपाली कांग्रेसका केन्द्रीय सदस्य प्रदीप पौडेलले पार्टीभित्र वैचारिक बहसको आवश्यकता औंल्याएका छन्। महाधिवेशन नजिकिएसँगै उनले नेतृत्वका लागि दाबी प्रस्तुत गर्ने प्रतिस्पर्धा चलिरहेको भन्दै विचारसहित आउन आग्रह गरे। नेतृत्वका लागि कलाबिहीन ढंगले उम्मेदवारी प्रस्तुत भइरहेको छ। खोई स्पष्ट दृष्टिकोण ?, जीपी कोइराला लोकतन्त्र सम्वद्र्धन केन्द्रले बिहीबार गरेको भर्चुअल संवादमा उनले भने, सभापतिमा जो उम्मेदवार हुनुहुन्छ, उहाँहरु हाम्रो नेता हुनुहुन्छ। तर कांग्रेस कस्तो बनाउने ? कांग्रेसको कार्यदिशा के हो ? कांग्रेसको अबको मार्गनिर्देशन के हो ? यसमा छलफल हुनुपर्दैन ? नेता पौडेलले वैचारिक पक्षलाई निरपेक्ष राखेर व्यक्ति मात्रै अग्रसर हुने कुराले कांग्रेसलाई बलियो बनाउन नसक्ने दाबी गरे। कसको कांग्रेस, कस्तो कांग्रेस भन्ने बहस जरुरी छ, उनले भने, दलाल, विचौलियाबाट चल्ने नेकपाजस्तो पार्टी बनाउने हो वा गरिब मजदुरहरुको पार्टी बनाउने कांग्रेसले सोच्ने बेला आइसकेको छ।"
कोरोनाले सप्तरीका दुई पुरुषको मृत्यु,"राजविराज : सप्तरीका दुई जना पुरुष उपचारका क्रममा धरानस्थित बिपी कोइराला स्वास्थ्य विज्ञान प्रतिष्ठानको कोभिड१९ अस्प्तालमा बिहीबार मृत्यु भएको छ। स्वास्थ्य कार्यालय सप्तरीका अनुसार राजगढ गाउँपालिका६ फकीरा स्थायी घर भई राजविराज नगरपालिका७ मा बस्दै आएका ५० वर्षीय पुरुष र राजविराज नगरपालिका७ का ५५ वर्षीय पुरुषको बिहीबार एक घण्टाको अन्तरालमा मृत्यु भएको हो। भदौ ७ गते संक्रमित पुष्टि भएपछि छिन्नमस्ता अस्पताल राजविराजबाट रेफर भएका ५५ वर्षीय पुरुष कोभिड१९ अस्पताल धरानमा भदौ ८ गते भर्ना भएका थिए। उनी १५ वर्षदेखि मधुमेह र उच्च रक्तचापबाट पीडित रहेको र विरामीमा अल्परक्तको समस्या एवम् कमजोरी देखिएको चिकित्सकहरुले बताएका छन्। राजविराजस्थित स्थानीय क्लिनिकपछि छिन्नमस्ता अस्पतालमा भर्ना भएका ५० वर्षीय पुरुष बिहीबार विहान रेफर भएपछि धरान भर्ना भएका थिए। धरानमा बिहीबार गरिएको पीसीआर परीक्षणमा उनको रिपोर्ट पोजिटिभ आएको मृतकका परिवारका सदस्यले बताए। चिनी रोगबाट पीडित उनी लगातार ज्वरो, श्वासप्रश्वासमा समस्या भएपछि बिहीबार अस्पताल भर्ना भएका थिए । मृतक ५० वर्षीय पुरुष नेपाल टलिकम राजविराजका अधिकृत हुन्। योसमेत सप्तरीमा मृत्यु हुनेको संङ्ख्या ८ पुगेको छ। जसमा १ जना महिला छन्। दुबै जनाको शव धरानमा रहेको छ।"
हराएको ६ दिनपछि उद्योगको शौचालयभित्र भेटियो चालकको शव,"विराटनगर : मोरङको बूढीगंगा गाउँपालिका३ गोकुवामा रहेको कुखुराको चारो (दाना) उत्पादन गर्ने एउटा उद्योगको शौचालयभित्र बिहीबार दिउँसो ट्रक चालकको शव भेटिएको छ। हराएको ६ दिनपछि मृत भेटिएका चालक भारतीय नागरिक हुन्। ओम चाबो बिरो प्लेट फिड इन्डष्ट्रिज प्रालि नामक उद्योगको शौचालयभित्र ट्रक चालक भारत अररीया घर भएका ४० वर्षीय विनय यादवको शव दिउँसो ४ बजे भेटिएको हो। प्रहरीका अनुसार उनी सोही उद्योगमा भारती नम्बर प्लेटको ट्रकबाट कुखुराको दाना बनाउन प्रयोग गरिने मकै ढुवानी गर्ने चालक हुन्। मकै लोड गरिएको डब्लुबी ७३ बी ६७६६ नम्बरको ट्रक लिएर भदौ ११ गते बिहीबार उद्योगमा आइपुगेका यादव भोलिपल्ट शुक्रबारबाट हराएको पाइएको मोरङ प्रहरी प्रमुख एसपी सन्तोष खड्काले बताए। छ दिनदेखि हराएका भारतीय ट्रक चालकलाई त्यही उद्योगको शौचालयभित्र मृत फेला पारिएको जानकारी उनले दिए। उद्योगबाट लगभग दुई सय मिटरजति पर कामदारका लागि बनाइएको तीनवटा अलगअलग शौचालय रहेछन्, खड्काले भने, बीचकोमा भने ट्रक चालकको शव भेटिएको हो। प्रहरीका अनुसार भित्रबाट चुक्कुल लगाएर ढोका बन्द गरिएको अवस्थामा फेला परेको शव शौचालयभित्र लडिरहेको थियो। घटनाको प्रकृति हेर्दा उनी सौच गर्दागर्दै ढलेको र त्यसपछि उठ्न नसकेको जस्तो देखिने प्रहरीले जनाएको छ। चालकको मृत्युको कारण तत्काल नखुलेको बताउँदै एसपी खड्काले शवलाई पोस्टमार्टमका लागि कोशी अस्पताल पुर्याएर घटनाको अनुसन्धान सुरु गरिएको जानकारी दिए। उद्योगका मेनेजर सञ्जय अग्रवालले उद्योग परिषरमा दुर्गन्ध आउन थालेका कारण खोजी गर्दा शौचालयभित्र चालकको शव भेटिएपछि प्रहरीलाई खबर गरिएको जानकारी दिए। उनले धेरै दिन भइसकेका कारण शव सडेर गन्हाउन थालेकाले यत्रतत्र दुर्गन्ध फैलिएको पनि बताए। कुखुराको आहारा बनाउन प्रयोग गरिने मकै भारतबाट ट्रकमा ल्याएको भोलिपल्टबाट चालक सम्पर्कविहीन बनेका थिए, अग्रवालले भने, कतै गएका होलान् भनेर वास्ता गरिएन। ढोकामा भित्रबाट चुक्कुल लगाएको अवस्थामा रहेको शौचालयमा कोही सौच गर्न गएको हुन सक्ने भएकाले त्यसतर्फ पनि कसैले ध्यान नदिएको उनको भनाइ छ। सौच गर्न कोही गएकाले भित्रबाट ढोका बन्द गरिएको हुन सक्ने भएकाले कसैले वास्ता नगरेको पाइयो, अग्रवालले भने, तर उद्योग परिषरमा दुर्गन्ध फैलिएपछि खोजी गर्दा भित्र मृत्यु भएको अवस्थामा चालकको शव भेटिएको हो।"
ट्राफिक प्रहरीलाई कुटेको अभियोगमा ९ जना पक्राउ,"काठमाडौं : कोरोना भाइरस (कोभिड१९) को महामारीका बीच ड्यूटीमा खटिएका ट्राफिक प्रहरी जवान कमलप्रसाद घिमिरेमाथि कुटपिट गर्ने ९ जना पक्राउ परेका छन्। ललितपुरको पुल्चोकमा भएको रातो मत्स्येन्द्रनाथको रथ तान्ने क्रममा प्रहरीसँग स्थानीयको झडपपछि युवाहरुको समूहले घिमिरेमाथि निर्घात कुटपिट गरेका थिए। ललितपुर महानपालिका वडा १६ गावा हाल, बर्ष ४० को महेश बज्राचार्य, वडा ११ बंगलामुखी, बर्ष ३९को पृथ बिन्दु महर्जन, वडा २१ बस्ने बर्ष ३८ को अशोज कुमार महर्जन, वडा ६ बस्ने बर्ष ३६ को रवि शाक्य, वडा १६ बस्ने बर्ष ४० को रविन शाक्य, महालक्ष्मी नपा वडा १ इमाडोल बस्ने बर्ष ४३ को सुविन शाक्य, इमाडोलको ध्रुवराज बज्राचार्य, भक्तपुर ठिमी८, बर्ष ३२ को श्याम श्रेष्ठ र का जि कामनपा वडा १६ बस्ने बर्ष ४० को यादवलाल कायस्थ पक्राउ परेका हुन्। भिडन्तको सिकार भएका निर्दोष ट्राफिक कमल : लखेटीलेखेटी कुटे उनीहरूले (भिडियाे) डिउटीमा खटिएका घिमिरेमाथि निर्घात कुटपिट भएको भिडियो अहिले सामाजिक सञ्जालमा भाइरल भएको थियो। मोटरसाइकलमा आइरहेका घिमिरेलाई केही युवाहरुले रोकेर हेलमेटलगायत प्रहार गरिरहेको भिडियोमा देखिन्छ। कुटपिटपछि भाग्दै गरेका घिमिरेलाई ति युवाहरुले लखेटिलखेटि कुटिरहेको पनि भिडियोमा प्रष्ट देखिन्छ। त्यसपछि उनलाई सडकमा आउँदै गरेको प्रहरीको भिडमध्य एक प्रहरीले देख्छन् र उनलाई समाएर केही पर प्रहरीले घेरेर राखेको भिडियोमा देखिन्छ। अल्का अस्पतालमा उपचार भइरहेको उनको हात र टाउकोमा चोट लागेको अस्पतालले जानकारी दिएको छ। पक्राउ परेकाविरुद्ध अभद्र व्यवहारको कसूर अन्तरगत मुद्दा चलाउने तयारी गरिएको बताइएको छ।"
सात वटा अस्पताल पुर्याउँदा पनि उपचार नपाएर गर्भवतीले त्यागिन प्राण,"विराटनगर : सात वटा अस्पताल पुर्याउँदा पनि उपचार नपाएका कारण लडेर घाइते भएकी मोरङकी एक गर्भवती महिलाको मृत्यु भएको छ। कानेपोखरी गाउँपालिका५ की २३ वर्षीया सविना थापा (दर्जी)को बिहीबार बिहान मृत्यु भएको हो। सौच गर्न गएकी उनी मंगलबार राति १० बजेतिर घर नजिकैको शौचालयमा लडेकी थिइन्। लडेका कारण स्वास्थ्यमा थप समस्या हुँदै गएपछि परिवारका सदस्यले उनलाई बुधबार राति उपचारका लागि विराटनगर ल्याएका थिए। नोबेल, विराट शिक्षण, विराट नर्सिङ होम एवं विराटनगर, ग्रीनक्रस, कोशी, सुरक्षा लगायतका अस्पतालले उनको उपचार गर्न मानेनन्। एम्बुलेन्समा राखेर रातभर विभिन्न अस्पताल पुर्याए पनि कुनैले उपचार गर्न नमानेको सविनाकी आमाजू दुर्गा सुन्दासले बताइन्। बिरामीको अवस्था गम्भीर रहेकोभन्दै अस्पतालहरुले आईसीयू र भेन्टिलेटर नभएको जवाफ दिए, उनले भनिन्, कुनैले कोरोना त्रासका कारण नयाँ बिरामी भर्ना गरेर उपचार गर्न सक्दैनौं भने। कोशी अस्पतालमा भने कोरोनाका बेला बिरामी ल्याएको भनेर नर्सहरुबाट दुर्व्यवहार खेप्नु परेको गुनासो उनले गरिन्। विराटनगरका अस्पतालहरुमा उपचार नपाएकी सविनालाई बिहीबार बिहान लगभग २:३० बजेतिर एम्बुलेन्समा राखेर धरानस्थित बीपी कोइराला स्वास्थ्य विज्ञान प्रतिष्ठान लगिएको जानकारी दुर्गाले दिइन्। उनका अनुसार भर्ना लिएको प्रतिष्ठानले आकस्मिक कक्षमा उपचार थाल्दै प्रसूति कक्षमा रेफर गर्यो। प्रसूति कक्षमा पुर्याएर उपचार थालेको केही बेरमा बिहान ३:३० बजेतिर सविनाको मृत्यु भएको जानकारी उनले दिइन्। सविनाका बुवा चन्द्र थापाले डुलाउँदा डुलाउँदै सबै अस्पताल पुर्याए पनि भर्ना लिन र उपचार गराउन नमानेका कारण छोरीले मृत्युवरण गर्नु परेको अन्नपूर्ण अनलाइनलाई बताए। अस्पतालले लग्ने वित्तिकै उपचारसम्म सुरु गरिदिएको भए बाँच्ने अवस्था रहेकी छोरीले अकालमा ज्यान गुमाउनु परेको उनको गुनासो छ। सविनाका श्रीमान भरत दर्जीले पनि उपचारका लागि लागिएका अस्पतालले लिन नमान्दा सात महिनाकी गर्भवती श्रीमती गुमाउनु परेको गुनासो गरे। लडेर घाइते भएकी श्रीमतीलाई कोरोनाको बहानामा उपचार गर्न नमान्नु अस्पतालको गम्भीर लापरबाही भएको उनको गुनासो छ। श्रीमतीको उपचार गर्न आग्रह गर्दै धेरै डाक्टरको खुट्टा समाएँ। हारगुहार गरेँ, उनले भने, तर कसैले पनि वास्ता गरेनन्। कोरोनाको बहानामा स्वास्थ्य सम्बन्धी गम्भीर समस्या भएका बिरामीले अस्पतालमा उपचार नै नपाउने अवस्था आउनु दुर्भाग्य हो। भरतले श्रीमतीको उपचार गर्न नमान्ने सबै अस्पतालविरुद्ध कानुनी लडाइँमा जाने तयारीमा आफू रहेको पनि सुनाए। नोबेल अस्पतालका जनसम्पर्क अधिकृत नारायण दाहालले आईसीयू खाली नभएकाले स्वास्थ्यमा गम्भीर समस्या भएका बिरामीको उपचार गर्न नसकिएको बताए। आईसीयूका कारण बिरामीलाई भर्ना लिन सकिएको छैन, उनले भने, अर्कातिर कोरोना त्रासका कारण नयाँ बिरामीको उपचार गर्न डाक्टर पनि डराउँछन्। मोरङका प्रमुख जिल्ला अधिकारी कोषहरि निरौलाले मंगलबार मात्रै सबै अस्पतालका सञ्चालक र चिकित्सकलाई छलफलमा बोलाएर उपचार नपाएर बिरामीको मृत्यु भएमा कारबाही अघि बढाउने चेतावनी दिएका थिए। लडेका कारण मृत्यु भएकाले सविनाको शव पोस्टमार्टमका लागि बिहीबार साँझ उर्लाबारीको मंगलबारे अस्पताल लगिएको इलाका प्रहरी कार्यालय पथरीका डीएसपी दिलिप गिरीले बताए। कानुनी प्रक्रिया पूरा गरेर घटनाको अनुसन्धान थाल्दै शव पोस्टमार्टमका लागि लगिएको छ, उनले भने, त्यसको रिपोर्ट आइसकेपछि मृत्युको कारण खुल्छ। प्रहरीका अनुसार सविनाको शरीरका केही भागमा लडेर लागेका सामान्य दाग जस्तो देखिन्छ। लडेर गर्भमा समस्या परेका कारण मृत्यु भएको हुन सक्ने प्रहरीको आशंका छ। पाँच वर्षअघि अन्तरजातीय प्रेम विवाह गरेका सविना र भरतको पहिलो सन्तान चार वर्षकी छोरी छन्। सविनाको माइती झापाको सुरुँगा हो।"
दाउरा खोज्न गएका तीन जना कर्णालीमा बेपत्ता,"गुलरिया : बर्दिया र कैलालीको सिमानामा अबस्थित कर्णाली (गेरुवा) नदीमा बगेर ३ जना बेपत्ता भएका छन्। बिहीबार दिउँसो दाउरा खोज्ने क्रममा गेरुवा गाउँपालिका४ निवासी ४० वर्षीय बल बहादुर रोकाया, १४ वर्षीया पवि रोकाया र भरत कडायत नदीमा बगेर बेपत्ता भएका हुन्। जोधीपुर रजबन्धुवा घाटस्थित गेरुवा कर्णाली नदीमा दाउरा खोज्ने क्रममा नदीले बगाएर तिनै जना बेपत्ता भएको जिल्ला प्रहरी कार्यालय बर्दियाका प्रहरी नायव उपरिक्षक योगेन्द्र कुमार खड्काले बताए। प्रहरी घटनास्थल पुगेर नदी क्षेत्रमा बगेका तिनै जनाको खोजतलास जारी राखेको उनले जानकारी दिए।"
राष्ट्रियसभामा वामदेवलाई लैजाने नेकपाको निर्णय : अर्थमन्त्री युवराजको पद धरापमा,काठमाडौं : सत्तारुढ नेपाल कम्युनिस्ट पार्टी (नेकपा) उपाध्यक्ष वामदेव गौतमलाई सरकारले राष्ट्रिय सभाको रिक्त एक पदमा मनोनयन गर्ने भएको छ । बिहीबार दिउँसो बालुवाटारमा बसेको नेकपा सचिवालय बैठकमा प्रधानमन्त्री केपी ओलीले गौतमको नाम राष्ट्रियसभाको रिक्त एक पदमा मनोनयन गर्ने निष्कर्षमा सरकार पुगेको जानकारी गराएका हुन् । नेकपा प्रवक्ता नारायणकाजी श्रेष्ठका अनुसार प्रधानमन्त्रीले बैठकमा गौतमलाई राष्ट्रिय सभामा मनोयनका लागि राष्ट्रपतिसमक्ष पठाउने निष्कर्षमा सरकार पुगेको जानकारी गराएका हुन् । सरकारको यो निर्णयसँगै अर्थमन्त्री डा युवराज खतिवडाको अर्थमन्त्री पद धरापमा परेको छ। भदौ २० भित्र राष्ट्रिय सभामा रिक्त रहेको एक पदमा मनोनित गर्नुपर्ने संवैधानिक प्रावधान अनुसार सरकारले गौतमको नाम सिफारिस गर्ने भएको हो। संविधानको धारा ७८ को उपधारा १ बमोजिम खतिवडा गैह्र सांसदका रुपमा मन्त्री बनेका थिए। संघीय संसदको सदस्य नरही पनि ६ महिनासम्म मन्त्री हुन पाइने प्रावधान अनुरुप खतिवडालाई नै अर्थमन्त्रीमा निरन्तरता दिइएको थियो। सोही समयदेखि उक्त पद खाली रहेको थियो। भदौ २० गतेपछि अर्थमन्त्रीकै रुपमा निरन्तरता पाउन उनलाई राष्ट्रियसभाको सांसदमा पुनः नियुक्ति गर्नुपर्ने थियो। तर सरकारको यो निर्णयले खतिवडा पुनः अर्थमन्त्री बन्ने बाटो तत्कालका लागि बन्द भएको छ। ओली युवराजलाई निरन्तरता दिने पक्षमा भए पनि अर्का अध्यक्ष प्रचण्डलगायत पार्टीका वरिष्ठ नेताहरू त्यसमा सहमत भएनन्। युवराजको भूमिकाप्रति पार्टीभित्रैबाट व्यापक असन्तुष्टी थियो र अर्थमन्त्री परिवर्तन गर्नुपर्ने माग र दबाब पहिलेदेखि नै थियो। नेकपा निकटका व्यवसायी तथा उधमीहरूले पनि अर्थमन्त्री परिवर्तन गर्नुपर्ने सुझाव दिदै आएका थिए। यस अगाडि फागुन १४ गते नेकपा सचिवालयले उपाध्यक्ष गौतमलाई राष्ट्रिय सभा सदस्य बनाउन मन्त्रीपरिषदमार्फत राष्ट्रपति समक्ष सिफारिस गर्ने निर्णय गरेको थियो। तर निर्णय कार्यान्वयन नहुँदा नेकपामा विवाद उत्पन्न भएको थियो। खतिवडाको निरन्तरतामा संवैधानिक जटिलतासमेत देखिएपछि नेकपाले गौतमको नाम सिफारिस गरेको हो। संघीय संसद् अर्थात प्रतिनिधिसभा वा राष्ट्रियसभाको एक कार्यकालमा एउटै व्यक्ति दुई पटक संसद सदस्य हुन पाउने व्यवस्था संविधानमा कहींकतै नरहेको भन्दै कानुनविद्ले प्रश्न उठाउँदै आएका थिए। बालुवाटारमा ओलीप्रचण्ड बीच छलफल : के भयो निर्णय ? वामदेव र युवराज दुवैलाई राष्ट्रियसभा लैजाने प्रस्ताव नेकपा सचिवालय बैठक : युवराजले निरन्तरता पाउँलान् त ? बालुवाटारमा नेकपा सचिवालय बैठक जारी : राष्ट्रियसभामा वामदेव कि युवराज ? राष्ट्रियसभामा वामदेवलाई लैजाने नेकपाको निर्णय : अर्थमन्त्री युवराजको पद धरापमा बैठकमा पार्टीको विवाद समाधानका लागि महासचिव विष्णु पौडेल संयोजक रहेको कार्यदलले बुझाएको प्रतिवेदनमाथि समेत बैठकमा छलफल भएको छ। कार्यदलको प्रतिवेदनमा बैठकमा छलफल भएपछि ठोस कार्ययोजना बनाई सचिवालय र स्थायी कमिटीमा प्रस्ताव प्रस्तुत गरिने निर्णय भएको छ।
कोरोनाबाट थप ६ जनाको मृत्यु : मृतकको संख्या २५७ पुग्यो,"काठमाडौं : पछिल्लो २४ घण्टामा कोरोना संक्रमण (कोभिड१९) बाट थप ६ जनाको मृत्यु भएको छ। योसँगै मृतकको संख्या २५७ पुगेको स्वास्थ्य मन्त्रालयले जनाएको छ । कोरोनाबाट ४ महिला र २ पुरुषको मृत्यु भएको स्वास्थ्य तथा जनसंख्या मन्त्रालयले पुष्टि गरेको हो। चितवन, भक्तपुर, तनहु, रुपन्देहीमा एकएक महिला र सिन्धुपाल्चोक र रुपन्देहीमा एक एक पुरुष गरी ६ जनाको मृत्यु भएको छ। यो ०६ प्रतिशत हो। यस्तै पछिल्लो २४ घण्टामा १२ सय २८ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ४२ हजार ८७७ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। बुधबार मात्रै ११ सय २० जनामा संक्रमण देखिएको थियो। बिहीबार नयाँ संक्रमितमा ३९४ महिला र ८३४ पुरुष छन्। १८ हजार ४१३ कोरोनाका सक्रिय संक्रमित छन्। यस्तै मन्त्रालयका अनुसार १० हजार ६७१ जना आइसोलेसनमा रहेका छन् भने होम आइसोलेसनमा ७ हजार ७४२ छन्। क्वारेन्टाइनमा ६ हजार ७४९ जना रहेका छन्। मन्त्रालयका अनुसार २४ घन्टामा १३ हजार ४१३ पीसीआर परीक्षण भएका छन्। पछिल्लो २४ घण्टामा ९१७ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या २४ हजार २०७ पुगेको छ। यो ५६ प्रतिशत हो। बिहीबार काठमाडौं उपत्यकामा मात्रै थप ४४५ जनामा कोरोना भाइरस (कोभिड१९) संक्रमण पुष्टि भएको छ। काठमाडौंका ३५७, भक्तपुरका ४२ र ललितपुरका ४६ जनामा कोरोना भाइरस संक्रमण पुष्टि भएको छ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। नेपालमा कोरोना संक्रमितको संख्या ४१ हजार ६४९ पुगेको छ। २५१ जनाले कोरोनाकै कारण ज्यान गुमाइसकेका छन्।
"ढोरपाटन बाढी अपडेट : १२ को मृत्यु, ४२ बेपत्ता (नामावलीसहित)","बागलुङ : ढोरपाटन नगरपालिकाको भुजीखोलामा बुधबार राती आएको बाढीमा परेर मृत्यु हुनेको संख्या १२ पुगेको छ । बाढीमा परि बेपत्ता हुनेको संख्या ४२ जना पुगेको छ । जिल्ला प्रहरी कार्यालय बागलुङका अनुसार दिउँसो सम्ममा ४२ जना बेपत्ता भएको र यो संख्या अझै थपिन सक्ने देखिएको छ । बिहीबार बिहानसम्म १३ जना बेपत्ता भएको जानकारी आए पनि प्रहरी र नेपाली सेनाको टोली घटनास्थलमा प्रत्यक्ष पुगेपछि तेब्बर बढी संख्यामा मानिस बेपत्ता भएको पाइएको जिल्ला प्रहरी कार्यालयका प्रहरी नायव उपरीक्षक राजेन्द्र रेग्मीले जानकारी दिए । राती करिब १२ बजे भूजीखोलामा आएको बाढीले ढोरपाटन वडा नम्बर ७,८ र ९ का ३१ घर बगाएको छ । मृतकमध्ये चार जना पुरुष र एक बालिकासहित ८ जना महिला छन् । जसमा एक महिलाको भने सनाखत भएको छ । ढोरपाटन नगरपालिका ९ की २६ वर्षीया केशमाया विक रहेको रेग्मीले बताए । शव कतै पुलको लठोमा अड्केको अवस्थामा फेला परेको छ भने कतै खोला किनारको बालुवामा भेटिएका छन् । शव क्षतविक्षत अवस्थामा रहेकाले पहिचान गर्न कठिन भएको हो । बाढीले ढोरपाटन ९ स्थित लाकुरीबोट स्वास्थ्यचौकीको भवन, जनचेतना प्राविको ४ कोठे भवन, सरस्वती प्राविको २ कोठे भवन, भुजीखोला लघु जलबिधुत आयोजनाको ५ वटा शाखा मध्ये ४ वटा भवन, एक जीप लगायत गाई वस्तु बगाएको छ । बेपत्ताको नामावलीः १) ढोरपाटन नगरपालिका ९ द्वाल बस्ने वर्ष २०।२२ को जीवन बिक । २) ऐऐ बस्ने वर्ष २३।२४ को नारायण बिक । ३) ऐऐ बस्ने निजको श्रीमती वर्ष २०।२१ कि टेकमाया बिक । ४) निजहरुकै छोरी वर्ष १ की नाम नखुलेकी बालिका । ५) ऐऐ बस्ने वर्ष १५।१६ कि मनिषा बिक । ६) ऐऐ घट्टेचौर बस्ने वर्ष २८ कि शनि बिक । ७) निजको छोरा वर्ष ९।१० को रोशन बिक । ८) निजको छोरा वर्ष ४।५ को रवि बिक । ९) नाम नखुलेको १५ दिनको बच्चा १ । १०) ऐऐ बस्ने वर्ष २५।२६ कि मन कुमारी बिक । ११) ऐऐ बस्ने वर्ष २५।२६ कि केशमाया बिक ( लास फेला परेको ) । १२) ऐऐ बस्ने वर्ष २९।३० को प्रेम पुन । १३) ऐऐ बस्ने भुसुन्डे बस्ने वर्ष २०।३० कि कुमारी बिक । १४) ऐऐ बस्ने वर्ष १४।१५ को समुन्द्र बिक । १५) ऐऐ बस्ने वर्ष १०।१२ कि पुनम बिक । १६) ऐऐ बस्ने वर्ष ३०।३१ को जीत बहादुर घर्ती । १७) ऐऐ बस्ने वर्ष ४३।४४ को राजु घर्ती । १८) ऐऐ घट्टेबोट बस्ने वर्ष ३५।३६ कि करमती बुढा । १९) ऐऐ बस्ने वर्ष ३५।३६ कि रिना कुमारी घर्ती । २०) ऐऐ बस्ने वर्ष २०।२२ कि दिलमया पुन । २१) निजको छोरी वर्ष ३।४ कि प्रकृति पुन । २२) ऐऐ बस्ने वर्ष ६०।६१ कि डोटी पुन । २३) ऐऐ सानो कुगु बस्ने वर्ष ३५।३६ को हेम बहादुर बिक । २४) ऐऐ बस्ने श्रीमती वर्ष ३४।३५ कि उजेली बिक । २५) ऐऐ बस्ने छोरा वर्ष ८।९ को दलु बिक । २६) ऐऐ बस्ने निजहरूकै बच्चा १० महिनाको नाम नखुलेको । २७) ऐऐ बस्ने वर्ष ४०।४१ को कर बहादुर बिक । २८) ऐऐ बस्ने श्रीमती वर्ष ३७।३८ कि हस्तमाया बिक । २९) ऐऐ दुनेपधेरा बस्ने वर्ष ६०।६५ कि तुलमती घर्ती । ३०) ऐऐ लाकुरी बोट बस्ने वर्ष ५५।५६ कि कौशिला पुन । ३१) निजको छोरा वर्ष २०।२१ को विशाल पुन । ३२) ऐऐ पावरहाउस बस्ने वर्ष २५।२६ कि धनमाया बिक । ३३) निजको छोरा वर्ष २।३ को नाम नखूलेको बालक । ३४) ऐऐ सुप्राङ बस्ने वर्ष नखुलेको बिरे बिक को श्रीमती र दुई छोराछोरी सहित ४ जनाको परिवार । ३५) जिल्ला बागलुङ गलकोट नगरपालिका ४ घर भई ढोरपाटन घुम्न गएको वर्ष २४।२५ को नबिन भण्डारी । ३६) जिल्ला बागलुङ ढोरपाटन नगरपालिका ९ सुप्राङ बस्ने नामथर र वर्ष नखुलेका अन्य ३ जना ।"
भिडन्तको सिकार भएका निर्दोष ट्राफिक कमल : लखेटीलेखेटी कुटे उनीहरूले (भिडियाे),"काठमाडौं : कोरोना भाइरस (कोभिड१९) को महामारीका बीच ड्यूटीमा खटिएका ट्राफिक प्रहरी जवान कमलप्रसाद घिमिरेमाथि कुटपिट भएको छ। ललितपुरको पुल्चोकमा भएको रातो मत्स्येन्द्रनाथको रथ तान्ने क्रममा प्रहरीसँग स्थानीयको झडपपछि युवाहरुको समूहले घिमिरेमाथि निर्घात कुटपिट गरेका हुन्। डिउटीमा खटिएका घिमिरेमाथि निर्घात कुटपिट भएको भिडियो अहिले सामाजिक सञ्जालमा भाइरल भएको छ। मोटरसाइकलमा आइरहेका घिमिरेलाई केही युवाहरुले रोकेर हेलमेटलगायत प्रहार गरिरहेको भिडियोमा देखिन्छ। कुटपिटपछि भाग्दै गरेका घिमिरेलाई ति युवाहरुले लखेटिलखेटि कुटिरहेको पनि भिडियोमा प्रष्ट देखिन्छ। त्यसपछि उनलाई सडकमा आउँदै गरेको प्रहरीको भिडमध्य एक प्रहरीले देख्छन् र उनलाई समाएर केही पर प्रहरीले घेरेर राखेको भिडियोमा देखिन्छ। अल्का अस्पतालमा उपचार भइरहेको उनको हात र टाउकोमा चोट लागेको अस्पतालले जानकारी दिएको छ। कोरोना महामारीमा रथ यात्रा रोक्न निर्देशन दिए पनि प्रशासनको निषेधको अवज्ञा गर्दै मत्स्येन्द्रनाथको रथ तानेका थिए। मत्स्येन्द्रनाथको रथ तानेको खबर लगत्तै लतिलपुरका प्रमुख जिल्ला अधिकारी नारायणप्रसाद भट्टले रोक्न महागनरीय प्रहरी कार्यालय, ललितपुरलाई निर्देशन दिएपछि भिडलाई हटाउन प्रहरीले पानीको फोहोरा र अश्रुग्यास हानेको थियो। प्रहरी प्रशासनले रोक्न निर्देशन दिएपछि आक्रोशित युवाहरुले घिमिरेमाथि प्रहार गरेका थिए। दोषीलाई कानुनी दायरामा ल्याएर कारवाही गर्ने महानगरीय ट्राफिक प्रहरी महाशाखाका प्रमुख एसएसपी भिमप्रसाद ढकालले बताए। ढकालका अनुसार प्रहरी कुट्ने युवाहरुको खोजी भइरहको छ।"
"कोरियामा नेपालीमा कोरोना, १८ संक्रमित",सउल : दक्षिण कोरियामा नेपालीलाई पहिलो पटक कोरोना सङ्क्रमण भएको पुष्टि भएको छ। यहाँको चोङ्नामस्थित हानुल नोङ्सान नामक एक फुड कम्पनीमा कार्यरत १८ नेपालीमा सङ्क्रमण पुष्टि भएको दक्षिण कोरियाको सरुवा रोग नियन्त्रण विभागले जनाएको छ। कम्पनीमा कार्यरत २० वर्षीया नेपाली युवतीले आफूलाई असहज महसुस गरेपछि कोरोना परीक्षा गराएकी थिइन्। परीक्षणपछि उनमा कोरोना सङ्क्रमण पुष्टि भएपछि सँगै कार्यरत अन्यको पनि परीक्षण गर्दा सङ्क्रमण पुष्टि भएको हो। संक्रमित १८ जनाकै उपचार भइरहेको र उनीहरूसँगै काम गर्ने तथा सँगै बस्ने अन्य २६ जनालाई आइसोलेशनमा राखिएको छ। उनीहरूसँग सम्पर्क भएको भनिएका १३१ जनाको पनि परीक्षण भइरहेको सरुवा रोग नियन्त्रण विभागले जनाएको छ। रासस
२४ घण्टामा कोरोनाले थप ६ जनाको मृत्यु : ९१७ डिस्चार्ज,"काठमाडौं : पछिल्लो २४ घण्टामा कोरोना भाइरस (कोभिड१९) संक्रमणबाट थप ६ जनाको मृत्यु भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार २४ घण्टामा कोरोनाले थप ६ जनाको मृत्यु भएको हो। बिहीबार कोरोनाले मृत्यु हुनेमध्ये चार महिला र दुई पुरुष रहेका छन्। मृतक चार महिला चितवन र भक्तपुर ४०४० वर्षीया, तनहुँकी ९२ र रुपन्देहीकी ७७ वर्षीया छन्। त्यसैगरी सिन्धुपाल्चोकका ७७ र रुपन्देहीका ६५ वर्षीय पुरुषको मृत्यु भएको प्रवक्ता गौतमले जानकारी दिए। योसँगै नेपालमा कोरोनाले मृत्यु हुनेको संख्या २५७ पुगेको छ। मन्त्रालयका अनुसार कोरोनाले ज्यान गुमाउनेको यो संख्या ०६ प्रतिशत हो। गौतमका अनुसार पछिल्लो २४ घण्टामा नेपालमा ९१७ जना डिस्चार्ज भएका छन्। योसँगै कोरोना जित्नेको संख्या भने २४ हजार २०७ पुगेको छ। बिहीबार मात्र १२ सय २८ जनामा कोरोना पुष्टि भएको छ। बुधबार मात्रै ११ सय २० जनामा संक्रमण देखिएको थियो। बिहीबार नयाँ संक्रमितमा ३९४ महिला र ८३४ पुरुष छन्। पछिल्लो २४ घण्टामा काठमाडौं उपत्यकामा थप ४४५ जनामा कोरोना संक्रमण पुष्टि भएको छ। काठमाडौंका ३५७, भक्तपुरका ४२ र ललितपुरका ४६ जनामा कोरोना भाइरस संक्रमण पुष्टि भएको मन्त्रालयले प्रवक्ता गौतमले पुष्टि गरेका हुन्। १८ हजार ४१३ कोरोनाका सक्रिय संक्रमित छन्। यस्तै मन्त्रालयका अनुसार १० हजार ६७१ जना आइसोलेसनमा रहेका छन् भने होम आइसोलेसनमा ७ हजार ७४२ छन्। क्वारेन्टाइनमा ६ हजार ७४९ जना रहेका छन्। मन्त्रालयका अनुसार २४ घन्टामा १३ हजार ४१३ पीसीआर परीक्षण भएका छन्।"
दाउरा खोज्न गएका तीन जना कर्णालीमा बेपत्ता,"गुलरिया : बर्दिया र कैलालीको सिमानामा अबस्थित कर्णाली (गेरुवा) नदीमा बगेर ३ जना बेपत्ता भएका छन्। बिहीबार दिउँसो दाउरा खोज्ने क्रममा गेरुवा गाउँपालिका४ निवासी ४० वर्षीय बल बहादुर रोकाया, १४ वर्षीया पवि रोकाया र भरत कडायत नदीमा बगेर बेपत्ता भएका हुन्। जोधीपुर रजबन्धुवा घाटस्थित गेरुवा कर्णाली नदीमा दाउरा खोज्ने क्रममा नदीले बगाएर तिनै जना बेपत्ता भएको जिल्ला प्रहरी कार्यालय बर्दियाका प्रहरी नायव उपरिक्षक योगेन्द्र कुमार खड्काले बताए। प्रहरी घटनास्थल पुगेर नदी क्षेत्रमा बगेका तिनै जनाको खोजतलास जारी राखेको उनले जानकारी दिए।"
५ हजार ८ सय गाई र ४३ यात्रुसहित हराएको पानीजहाज भेटियो,टोकियो : मायासाक आँधीको समयमा ४३ यात्रुसहित प्रशान्त महासागरमा हराएको पानी जहाज भेटिएको छ । जापानी तटरक्षक अधिकारीहरुका अनुसार उक्त जहाज बुधबार बिहानदेखि नै हराएको थियो । अधिकारीहरुका अनुसार अमामी ओशिमा टापुबाट १८५ किलामिटर पश्चिमतर्फ गएपछि संकट उत्पन्न भएको संकेत देखाइएको थियो । ओकिनावा र क्युसुको बीच भागमा पर्ने जापानी टापुको त्यस क्षेत्रमा आँधी आएको थियो । अधिकारीहरुका अनुसार आधा दिन भन्दा धेरै पानीमै रहेपछि जहाज र यात्रुहरु सकुशल भेटिएका थिए । पानामाको झण्डासहितको उक्त जहाज अगस्ट १७ मा ५ हजार ८ सय भन्दा धेरै गाईहरुको ढुवानी सहित न्युजिल्याण्डबाट छुटेको थियो । जापानी मौसम विज्ञान एजेन्सीका अनुसार त्यस क्षेत्रमा आएको आँधी पछिल्लो ७० वर्षको अवधिमा तेस्रो ठूलो थियो । उता न्युजिल्याण्डमा पशु अधिकारकर्मीहरुले जिउँदा पशुको ढुवानी तथा निर्यात गर्न नहुने भन्दै विरोध जनाएका छन् ।
२४ घन्टामा १२ सय २८ जनामा कोरोना संक्रमण : संक्रमितको संख्या ४२ हजार ८७७ पुग्यो,काठमाडौं : पछिल्लो २४ घण्टामा १२ सय २८ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ४२ हजार ८७७ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। बुधबार मात्रै ११ सय २० जनामा संक्रमण देखिएको थियो। बिहीबार नयाँ संक्रमितमा ३९४ महिला र ८३४ पुरुष छन्। १८ हजार ४१३ कोरोनाका सक्रिय संक्रमित छन्। यस्तै मन्त्रालयका अनुसार १० हजार ६७१ जना आइसोलेसनमा रहेका छन् भने होम आइसोलेसनमा ७ हजार ७४२ छन्। क्वारेन्टाइनमा ६ हजार ७४९ जना रहेका छन्। मन्त्रालयका अनुसार २४ घन्टामा १३ हजार ४१३ पीसीआर परीक्षण भएका छन्। पछिल्लो २४ घण्टामा ९१७ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या २४ हजार २०७ पुगेको छ। यो ५६ प्रतिशत हो।
आफ्नै खर्चमा पीसीआर परीक्षण गरेर रामेछापमा उद्योग व्यवसाय गर्न पाउने,"काठमाडौं : रामेछापमा एक हप्ता निषेधाज्ञा थपिएको छ। विश्वभर महामारीको रुपमा फैलिएको कोभिड१९ संक्रमण रामेछापमा निरन्तर बढी रहेको र उच्च जोखिम रहेको भन्दै जिल्ला स्तरिय कोभिड संकट व्यवस्थापन केन्द्रको आजको बैठकले भदौ २५ गते रातिसम्म निषेधाज्ञा थप गरेको हो। यस अगाडि जारी निषेधाज्ञा आज बेलुका सकिँदै थियो। रामेछाप जिल्लामा कोरोनाको रोकथाम तथा नियन्त्रणलाई थप प्रभावकारी बनाउन निषेधाज्ञा थप गरिएको प्रमुख जिल्ला अधिकारी रुद्रादेवी शर्माले जानकारी दिइन्। कोरोनाको जोखिम न्यूनीकरण गर्न जिल्लाको प्रवेश नाका सेलेघाट, खैरेनीघाट, लुभुघाट, नवलपुरघाट, खिम्ति, धारापानी, साँघुटारलगायत प्रवेश नाकाहरुबाट बेलुका ७:०० बजेदेखि बिहान ५:०० बजेसम्म पैदल आवातजावत गर्नसमेत रोक लगाइएको उनले बताइन्। जिल्ला स्तरिय कोभिड संकट व्यवस्थापन केन्द्रको बैठकले उद्योग व्यवसायीहरुले आफ्नै खर्चमा अनिवार्य पीसिआर परीक्षण गरेर उद्योग व्यवसाय संचालन गर्ने दिने निर्णय गरेको छ। बैठकको निर्णयमा भनिएको छ, जिल्लाको बजार क्षेत्रहरुमा संचालनमा आएका खाद्यान्न पसल, रेष्टुरेन्ट, होटल, आदि उद्योग व्यवसायमा संलग्न व्यक्तिहरु धेरै जनसम्पर्कमा आउने र जोखिम हुने भएकोले त्यस्ता कर्मचारी तथा व्यवसायीहरुको सम्बन्धित उद्योग व्यवसायीहरुले आफ्नै खर्चमा अनिवार्य पीसिआर परीक्षण गर्ने व्यवस्था मिलाई उद्योग व्यवसाय संचालन गर्ने र यसको व्यवस्था उद्योग वाणिज्य संघले गर्ने । बैठकले क्यान्सरका किमो लिने बिरामी, डाइलासिस गर्ने बिरामी अन्य दीर्घ रोगीबाहेक उपचार सम्भव भएसम्म जिल्ला भित्रकै अस्पताल, स्वास्थ्य संस्थामा उपचार गराउने व्यवस्था मिलाउने र यसको सहजिकरण स्थानीय पालिका, वडा तहबाट गर्ने निर्णय भएको छ। नियमित उपचार गराउन काठमाडौं जानेआउने बिरामीमा कोभिड१९ संकमित पुष्टि हुन थालेकोले एम्बुलेन्स चालकहरुले आकस्मिक बिरामी मात्र लाने ल्याउने व्यवस्था गर्ने र एम्बुलेन्समा यात्रा गर्ने बिरामीको विवरण जनस्वास्थ्य कार्यालयमा पठाउने आग्रह गरिएको छ। । बैठकले कुनै व्यक्तिमा कोभिड१९ संक्रमण पुष्टि भएको जानकारी पाएपछि संक्रमित व्यक्ति तोकिएको आइसोलेसनमा बस्न र जिल्ला स्वास्थ्य कार्यालयको सहयोग एवं समन्वयमा ट्याकिङ गर्ने कार्य स्थानीय तहबाट गर्ने साथै संक्रमित व्यक्तिको सम्पर्कमा आएका व्यक्तिहरु अनिवार्य होम आइसोलेसनक्यारेन्टिनमा बस्न आग्रह गरेको छ। संक्रमण देखिएको खण्डमा संक्रमितको घरमा खाद्यान्नलगायत अत्यावश्यक वस्तुको आपूर्तिको व्यवस्था सम्बन्धित वडाबाट मिलाउने निर्णय भएको छ । जिल्ला प्रशासन कार्यालयले बिहीबार जारी सूचनामा कामदारकर्मचारीहरुलाई आयोजना स्थलमै क्वारेन्टाइन राखेर विकास निर्माणआयोजनाका कार्य गर्न दिने उल्लेख छ । त्यसैगरी स्वास्थ्य तथा सुरक्षाका मापदण्ड पूरा गरेर उपभोग्य वस्तु बिक्री गर्ने, औषधी, खाद्यान्न, फलफूल, तरकारी दुध लगायतका अत्यावश्यक सेवाका पसलहरु बिहान ५:०० बजेबाट दिउँसो १:०० बजेसम्म सञ्चालन गर्न पाउने भएको छ। जारी सूचनामा अत्यावश्यक सेवा बाहेकका फुटपाथखुल्ला ठाउँ, ठेलागाडासाइकल, हाटबजारमा पसलव्यापार सञ्चालन गर्न, कवाडी संकलन गर्न रोक लगाइएको उल्लेख छ। औषधी, खाद्यान्न तथा अन्य अत्यावश्यक उपभोग्य वस्तु वा सेवा खरिदको काममा बाहेक कुनै पनि व्यक्ति घरबाट बाहिर निस्कन रोक लगाइएकाले अत्यावश्यक कार्यमा मास्क बिना घर बाहिर ननिस्कन प्रशासनले आग्रह गरेको छ। निषेधाज्ञाको समयमा एम्बुलेन्स, बिरामी बोकेका गाडी, खाद्यवस्तु, तरकारी, दुध, खानेपानी, विद्युत, सञ्चार, पेट्रोलियम पदार्थ बोक्ने ट्याङ्कर, शव वहान, फोहोर व्यवस्थापन गर्ने गाडी, पशुपंक्षीका दाना बोक्ने गाडी, निर्माण सामाग्री, सञ्चारकर्मी, स्वास्थ्यकर्मी, पशु स्वास्थ्यकर्मी, प्राविधिक तथा सुरक्षा निकायले प्रयोग गर्ने साधन र प्रशासनको अनुमति प्राप्त साधनबाहेक सबै सार्वजनिक, निजी सवारी साधन (मोटरसाइकल समेत सञ्चालन गर्न रोक लगाइएको छ। प्रशासनले फुटपाथखुल्ला ठाउँ, ठेलागाडासाइकल, हाटबजारमा पसलव्यापार सञ्चालन गर्न, शैक्षिक संस्थाहरु, कुनै पनि प्रकारको मेला, महोत्सव, बैठक, समीक्षा, गोष्ठी, सेमिनार, सामूहिक जमघट, सभा, जुलुस, मनोरञ्जनस्थल, सैलुङ्ग, पार्लर, हेल्थ क्लब, खेलकुद कार्यहरु गर्न रोक लगाएको छ। सुरक्षा मापदण्ड अपनाएर बैंक वित्तीय संस्थासहकारी कार्यालयहरु बिहान १०:०० बजेदेखि दिउँसो २:०० बजेसम्म सञ्चालन गर्न पाइनेछ। यस्तो छ निर्णय"
४५ हजार घुस मागेको आरोपमा वडाध्यक्ष पक्राउ,भैरहवा : अख्तियार दुरुपयोग अनुसन्धान आयोग बुटवलको टोलीले रुपन्देहीको रोहिणी गाउँपालिका२ का वडाअध्यक्ष सरोजकुमार पाण्डेयलाई नियन्त्रणमा लिएको छ । एक सहकारी संस्थालाई अनुदान रकम प्रदान गर्नमा सहयोग गर्ने भन्दै ४५ हजार रुपैयाँ घुस मागेको र २० हजार रुपैयाँ घुस लिइसकेको प्रमाणको आधारमा वडाअध्यक्ष पाण्डेयलाई नियन्त्रणमा लिइएको अख्तियारको बुटवल कार्यालयका प्रवक्ता सुरेश भुषालले जानकारी दिए । उनले वडाअध्यक्षलाई नियन्त्रण लिई घटनाको थप अनुसन्धान भइरहेको जानकारी दिए ।
बाँदर धपाउन पड्काएको बन्दुकको छर्रा लागि गोदार घाइते,स्याङजा : छिमेकीले बाँदर धपाउन पड्काएको बन्दुकको छर्रा लागेर अर्जुनचौपारीका ४५ वर्षे भीमबहादुर गोदार गम्भीर घाईते भएका छन्। अर्जुनचौपारी गाउँपालिकाका १ माझपाटा निवासी ६३ वर्षीय ईन्द्रबहादुर क्षेत्रीले खेतमा आएको बाँदर धपाउन भन्दै हानेको बन्दुकको छर्राले पैदलयात्री ४५ वर्षे भीमबहादुर गोदारलाई लाग्दा उनी गभ्मीर घाइते भएका हुन्। भरुवा बन्दुक सहित क्षेत्रीलाई प्रकाउगरी नियन्त्रणमा लिएको र घाइते गोदारलाई पोखरा स्थित हस्पिटलमा उपचारका लागि पठाइएको प्रहरी नायब उपरीक्षक राजेन्द्र अधिकारीले जानकारी दिए।
मच्छेन्द्रनाथको रथ तान्दा यसरी भयो भिडन्त (भिडियोफोटो),काठमाडौं : रातो मच्छिन्द्रनाथको रथलाई स्थानीय युवा र केही गुठीयारले निषेधाज्ञा तोडेर तानेका छन्। मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा तोडेर रथ तानेको बताइएको छ। असोज २ देखि मलमास सुरु हुँदैछ। यसअघि रथयात्राका लागि ललितपुरको पुल्चोकमा जम्मा भएका स्थानीय युवाहरुले रथ तान्न पाउनुपर्ने माग गर्दै प्रदर्शन गरेका थिए। बिहानैदेखि सयौं संख्यामा स्थानीय जम्मा भएका थिए। कुनै अप्रिय घटना हुन नदिन बाक्लो संख्यामा प्रहरी उपस्थित गराइएको थियो। कोरोना संक्रमण फैलिने भन्दै प्रहरीले स्थानीयलाई माइकिङ गरेर घर जान आग्रह गरेको थियो। कोरोना महामारीका कारण निर्धारित तिथिमा हुन नसकेको रथ जबरजस्ती तानिएको हो । मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा मिचेका हुन्। लकडाउन खुकुलो भएपनि उपत्यकामा संक्रमितहरुको संख्या बढ्दै गएपछि गुठी संस्थान ललितपुरले सूचना जारी गर्दै रथारोहण स्थगित गरेको थियो। कोरोनाका कारण उपत्यकामा धार्मिक गतिविधि तथा जमघटमा रोक लगाइएको छ। वैशाख कृष्ण पक्षको प्रतिपदाबाट सुरु हुने जात्रा लिच्छवीकालदेखि निरन्तर चल्दै आएको छ। रातो मच्छिन्द्रनाथ रथयात्रा नेपालकै सबैभन्दा लामो जात्रा मानिन्छ।
उपत्यकामा एकैदिन थपिए ४४५ कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप ४४५ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप ४४५ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। काठमाडौंका ३५७, भक्तपुरका ४२ र ललितपुरका ४६ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले पुष्टि गरेका हुन्। यस्तै पछिल्लो २४ घण्टामा १२ सय २८ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ४२ हजार ८७७ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। बुधबार मात्रै ११ सय २० जनामा संक्रमण देखिएको थियो। बिहीबार नयाँ संक्रमितमा ३९४ महिला र ८३४ पुरुष छन्। १८ हजार ४१३ कोरोनाका सक्रिय संक्रमित छन्। यस्तै मन्त्रालयका अनुसार १० हजार ६७१ जना आइसोलेसनमा रहेका छन् भने होम आइसोलेसनमा ७ हजार ७४२ छन्। क्वारेन्टाइनमा ६ हजार ७४९ जना रहेका छन्। मन्त्रालयका अनुसार २४ घन्टामा १३ हजार ४१३ पीसीआर परीक्षण भएका छन्। पछिल्लो २४ घण्टामा ९१७ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या २४ हजार २०७ पुगेको छ। यो ५६ प्रतिशत हो।"
टोलटोलमा कोरोनाबाट बच्न सिकाउँदै शिक्षक,"गोरखा : कोरोनाबाट बच्न सचेतना जगाउने उद्देश्यले गोरखाका टोलटोलमा शिक्षक खटिएका छन्। गाउँपालिका कार्यालयको आह्वानमा शिक्षकले टोलटोलमा गएर कोरोनाबाट बच्ने उपाय, रोकथाम, नियन्त्रण आदिका बारेमा सचेतना जगाएका हुन्। बालबालिका सचेत भएमा अभिभावकलाई पनि सचेत गराउन सजिलो हुने मनाशयले सामुदायिक विद्यालयका सबै टोलमा शिक्षक खटाएर विद्यार्थीलाई सचेत गराएको बारपाक सुलीकोट गाउँपालिकाका अध्यक्ष विष्णु भट्टले जानकारी दिए। बालबालिका सचेत भए भने उनीहरुले बुबा आमा, दाइदिदीलाई पनि सचेत गराउँछन्, त्यसैले संघ सरकारको निर्णय अनुसार हामीले शिक्षक परिचालन गरेका छौं, अध्यक्ष विष्णु भट्टले भने, हाम्रा शिक्षक साथीहरु अहिले दैनिक टोलटोलमा पुगेर बालबालिका भेला गराएर कोरोनाका बारेमा पढाउन सुरु गर्नुभएको छ। प्रत्येक जमघटम १५ जनाभन्दा धेरै नराखेको, सामाजिक दुरी कायम गरेको, मास्क अनिवार्य गराएको उनले बताए। आरुघाट गाउँपालिकाले पनि शिक्षक परिचालन गरी कोरोना महामारीबाट बच्ने तरिका आदिका बारेमा सचेतना कार्यक्रम गर्ने तयारी गरेको छ। टोल, टोलमा शिक्षक खटाएर बालबालिकामार्फत समुदायमा कोरोना महामारीबाट बच्ने तरिकाका बारेमा सचेत गराउने, महामारीबाट बच्न अपनाउनु पर्ने सम्पूर्ण विधिका बारेमा सिकाउने तयारी गरिएको शिक्षा शाखाले जनाएको छ। अजीरकोट गाउँपालिकाले पनि सो अभियान चलाउने तयारी गरेको गाउँपालिकाका प्रमुख फणिन्द्र धितालले जानकारी दिए।"
"प्रदेश १ मा नयाँ ९५ संक्रमित भेटिए, सबैभन्दा बढी विराटनगरका","विराटनगर : प्रदेश १ मा पछिल्लो २४ घण्टामा कोरोना भाइरसका ९५ जना नयाँ संक्रमित भेटिएका छन्। एक हजार सात सय ९० जनाको पीसीआर परीक्षण हुँदा ३० महिला र ६५ पुरुषको रिपोर्ट पोजिटिभ आएको हो। एकै दिनमा संक्रमण पुष्टि भएकामध्ये सबैभन्दा बढी प्रदेश राजधानी विराटनगरका ३३ जना छन्। विराटनगरमा १३ महिला र २० पुरुषमा संक्रमण पुष्टि भएको हो। नयाँ थपिएका संक्रमितमा विराटनगरसहित मोरङका ४४, सुनसरीका २८, झापाका १२, संखुवासभाका छ, धनकुटा र तेहथुमका दुईदुई र प्रदेश १ बाहिरका एक जना रहेको सामाजिक विकास मन्त्रालयले जनाएको छ। मोरङको सुन्दरहरैँचामा तीन पुरुष, लेटाङमा दुई महिला, एक पुरुष, कटहरीमा दुई पुरुष, ग्रामथान र पथरीशनिश्चरेमा एकएक पुरुष र बूढीगंगामा एक महिलामा संक्रमण देखिएको छ। सुनसरीको धरानमा चार महिला, १७ पुरुष, इटहरीमा एक महिला, दुई पुरुष, बर्जु, भोक्राहानरसिंह र स्थानीय तह नखुलेका एकएक पुरुष र देवानगञ्जमा एक महिलाको रिपोर्ट पोजिटिभ आएको छ। झापाको कमल गाउँपालिकामा दुई महिला, चार पुरुष, बिर्तामोडमा चार महिला, एक पुरुष, अर्जुनधारामा एक पुरुष, संखुवासभाको खाँदबारीमा पाँच पुरुष र मादीमा एक पुरुष, धनकुटाको शहीदभूमिमा एक पुरुष, धनकुटा नगरपालिकामा एक महिला, तेह्रथुमको म्याङलुङमा एक महिला, एक पुरुष र प्रदेश १ बाहिरका एक पुरुषको रिपोर्ट पोजिटिभ आएको सामाजिक विकास मन्त्रालयले जनाएको छ। प्रदेश १ मा कोरोना संक्रमितको संख्या तीन हजार छ सय ८० पुगेको छ। हालसम्म ९३ हजार दुई सय ९८ जनाको पीसीआर परीक्षण गरिएकोमा ८९ हजार छ सय १८ जनाको रिपोर्ट नेगेटिभ आएको मन्त्रालयले जनाएको छ। मन्त्रालयका अनुसार प्रदेश १ मा बिहीबार ६० जना उपचारपछि कोरोना परास्त गरेर डिस्चार्ज भएका छन्। मारवाडी सेवा सदन आइसोलेसन केन्द्र विराटनगरबाट १८, बीपी कोइराला स्वास्थ्य विज्ञान प्रतिष्ठान धरानबाट १३, होम आइसोलेसनबाट ११, कालीसदन आइसोेलेसन विराटनगरबाट सात, विराट मेडिकल आइसोलेसन केन्द्र बूढीगंगाबाट छ जना डिस्चार्ज भएका छन्। त्यस्तै डिस्चार्ज हुनेमा रुम्जाटार आइसोलेसन केन्द्र, ओखलढुंगाबाट दुई, धाइजन आइसोलेसन केन्द्र झापाबाट दुई र वैजनाथपुर आइसोलेसन केन्द्र विराटनगरबाट एक जना रहेका छन्। हालसम्म प्रदेशमा कोरोना जितेर डिस्चार्ज हुनेको संख्या एक हजार सात सय ४७ पुगेको मन्त्रालयले जनाएको छ।"
डोटीका चारसहित सुदूरपश्चिममा ८ जनामा कोरोना,"डडेल्धुरा : डडेल्धुरा अस्पताल को प्रयोगशालामा थप आठ जनामा कोरोना पुष्टि भएको छ । बिहीबार डडेल्धुरा अस्पताल कोभिड १९ प्रयोगशालामा गरिएको परीक्षणमा जिल्ला प्रहरी कार्यालय दार्चुलाका १ जना,डोटी जोरायल गाउँपालिकाका ४, अछाम मेल्लेख गाउँपालिकाका १,चौरपाटी गाउपालिकाका १,बझाङ बुङ्गल नगरपालिकाका १ जना गरी ८ जनामा कोरोना संक्रमण पुष्टि भएको डडेल्धुरा अस्पताल कोभिड १९ प्रयोगशाला ईन्चार्ज ईश्वरी प्रसाद भूषालले बताएका छन् ।"
"भारतको कदमप्रति चीनको आपत्ति, गल्ती सच्याउन आग्रह",बेइजिङ : भारत सरकारले चिनियाँ मोबाइल एप्समाथि प्रतिबन्ध लगाएकोमा आपत्ति जनाएको छ । साथै गल्ती सच्याउन आग्रह पनि गरेको छ । चिनियाँ वाणिज्य मन्त्रालयले बिहीबार भारतको प्रतिबन्धको आफूहरुले कडा रुपमा विरोध गरेको जनाएको छ । भारतको कदमले चिनियाँ लगानीकर्ता र सेवा प्रदायकहरुको कानुनी चासोलाई उल्लंघन गरेको चिनियाँ वाणिज्य मन्त्रालयले जनाएको हो । मन्त्रालयका प्रवक्ता गाओ फेङले बिहीबार प्रेस ब्रिफिङको क्रममा यस्तो बताएका थिए । भारतले हिजो बुधबार मात्रै पबजी सहित १ सय १८ वटा चिनियाँ एप्समाथि प्रतिबन्ध लगाएको थियो । टेन्सेन्ट होल्डिङ्स लिमिटेडको चर्चित भिडियो गेम पबजीका भारतमा ५ करोड भन्दा धेरै सक्रिय उपभोक्ता भएको बताइन्छ । भारतले यसअघि पनि टिकटक सहित ५० भन्दा धेरै चिनियाँ एप्समाथि प्रतिबन्ध लगाएको थियो । गत साता मात्रै चिनियाँ व्यापारिक प्रभुत्वविरुद्ध भन्दै भारत अष्ट्रलिया र जापानसँग नयाँ गठबन्धनमा सामेल भएको छ ।
मौसमको खराबीले राहत लिएर गएको गृहमन्त्री सवार हेलिकप्टर फर्कियो,"बागलुङ : बागलुङको ढोरपाटनका बाढीपहिरो पीडितका लागि राहत लिएर गएको गृहमन्त्री सवार सेनाको हेलिकप्टर मौसम खराबका कारण पोखरा फर्किएको छ। गृहमन्त्रीसहित बागलुङका प्रतिनिधिसभा सदस्य देवेन्द्र पौडेल तथा राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रमुख अनिल पोखरेल सवार हेलिकप्टर राहत लिएर बागलुङको बाढी प्रभावित क्षेत्रमा गएको थियो। बाग्लुङ्को ढोरपाटनका बाढीपीडितका लागि राहत लिएर गएको हेलिकप्टर स्याङ्जा पुगेपछि मौसम खराब भएकाले पोखरा फर्किएको गृहमन्त्रीका प्रेस संयोजक किरण भट्टराईले जानकारी दिए। उनका अनुसार मौसम अनुकूल भएपछि हेलिकप्टर पुनःराहत लिएर ढोरपाटन प्रस्थान गर्नेछ। हेलिकप्टरमा दैनिक उपभोग्य सामग्रीसहित तत्कालका लागि आवश्यक पर्ने त्रिपाल, टेन्ट, म्याटलगायतका राहत सामग्री रहेको जनाइएको छ। गएराति बागलुङको ढोरपाटन नगरपालिकाका विभिन्न वडामा भीषण वर्षापछि विपद्जन्य घटना भएको छ। यहाँको बाटो क्षत्विक्षप्त भएर गाडीसमेत आवागमन हुन सकेको छैन। त्यहाँका प्रमुख जिल्ला अधिकारी सुरेश न्यौपानेले गाडी जान नसकेपछि थप उद्धार टोलीसहित पैदल नै घटनास्थलतर्फ गइरहेको बताए। प्रहरी र सेनाको टोलीले अहिले उद्धार कार्य जारी राखेका छन्। उनका अनुसार प्राप्त प्रारम्भिक विवरणमा बाढीबाट यहाँ ३६ जना हराएकामा ११ जनाको शव प्राप्त भएको छ। नगरपालिकाको चार वटा वडामा बढी क्षति भएको उनले जानकारी दिए।"
कर्मचारीमा कोरोना देखिएपछि मन्त्रालय 'सिल',"सुर्खेत : कर्णाली प्रदेश आन्तरिक मामिला तथा कानुन मन्त्रालयमा कार्यरत कर्मचारीमा कोरोना संक्रमण पृष्टि भएपछि मन्त्रालय सिल गरिएको छ । मन्त्रालयद्धारा प्रवाह हुने अत्यावश्यक बाहेकका सबै सेवा बन्द गरिएको हो । मन्त्रालयमा कार्यरत एक कार्यालय सहयोगी, तीन सशस्त्र प्रहरी, सवारी चालक र एक नेपाल प्रहरी गरी ६ जनामा कोरोना देखिएपछि मन्त्रालयका सेवा बन्द गरिएको हो । बाँकी कर्मचारीहरूको स्वाब लिएर रिपोर्ट आएपछि मात्रै मन्त्रालयको काम सूचारू गरिने मन्त्रालयका प्रवक्ता तुल खड्काले जानकारी दिए ।मन्त्रालयका अत्यावश्यक काम बाहेक अन्य सेवाहरू बन्द गरिएको खड्काको भनाइ छ । मन्त्रालयमै कार्यरत कर्मचारीमा कोरोना देखिएपछि सेवा बन्द गर्दै कानुन मन्त्री नरेश भण्डारीलगायत अन्य कर्मचारी होम आइसोलेसनमा बसेका छन् ।"
बाढी प्रभावित क्षेत्र ढोरपाटन हिँडेका गृहमन्त्री बाटैबाट फिर्ता,"बागलुङ : बाढी प्रभावित क्षेत्र जिल्लाको ढोरपाटन नगरपालिकामा राहत सहित हिँडेका गृहमन्त्री रामबहादुर थापा बादलसहितको टोली बीच बाटोबाटै फिर्ता भएको छ । बुधबार राती भुजीखोलामा बाढीले पुर्याएको क्षतिबारे स्थलगत जानकारी लिन नेपाली सेनाको हेलिकप्टरमार्फत उडेका गृहमन्त्री थापा मौमस खराबी पछि स्याङ्जाको आकाशबाटै पोखरा विमानस्थलमा आकस्मिक अवतरण गरेका थिए । गृहमन्त्रीसहितको टोली चढेको हेलिकप्टर अत्याधिक वर्षाका कारण मौसमले साथ नदिएपछि बीच बाटोबाटै पोखरा फर्किएको थियो । पोखरा विमानस्थलमा दिउँसो साढे १ बजे सम्म मौसम खुल्ने प्रतिक्षामा बसे पनि त्यो सम्भावना नदेखिए पछि काठमाण्डौ फर्किएको गृहमन्त्री थापाका प्रेस सल्लाहकार किरणराज भट्टराइले जानकारी दिए । नेकपा सचिवालय सदस्य समेत रहेका गृहमन्त्री थापा दिउँसो ३ बजे सचिवालय बैठकमा सहभागी हुनेछन् । नेपाली सेनाको हेलिकप्टरमा गृहमन्त्री थापा र सांसद पौडेलसहित विपत विज्ञ, स्वास्थ्यकर्मी सहित ११ जनाको टोली सवार थियो । बाढीका कारण ढोरपाटनमा १३ जनाको ज्यान गएको छ भने ३० भन्दा बढी बेपत्ता छन् । ३१ घर बगाएको प्रहरीले जनाएको छ । घटनास्थलमा अहिले जिल्ला प्रहरी, नेपाली सेना र स्थानीयद्वारा खोजी तथा उद्धारको प्रयास जारी रहेको प्रमुख जिल्ला अधिकारी सुरेश न्यौपानेले जानकारी दिए ।"
"मच्छेन्द्रनाथको रथ तान्दा पुल्चोकमा झडप, प्रहरीले हान्यो अश्रुग्यास",काठमाडौ : निषेधाज्ञाबीच स्थानीय युवाहरुले रातो मच्छेन्द्रनाथको रथ तानेपछि पुलचोकमा झडप भएको छ। स्थानीय र प्रहरीबीचको झडपले उग्ररुप लिएपछि प्रहरीले अश्रु ग्यास हानेको छ। रथ तान्न तम्सेका युवाहरुलाई रोकेपछि झडप भएको हो। रथ तानेर सडकको बीच भागमा पुर्याइएको छ। सडकमा ठूलो संख्यामा प्रहरी घेरा हालेर बसेका छन्। यसअघि रथयात्राका लागि पुल्चोकमा जम्मा भएका स्थानीय युवाहरुले रथ तान्न पाउनुपर्ने माग गर्दै प्रदर्शन गरेका थिए। बिहानैदेखि सयौं संख्यामा स्थानीय जम्मा भएका थिए। कुनै अप्रिय घटना हुन नदिन बाक्लो संख्यामा प्रहरी उपस्थित गराइएको थियो। कोरोना संक्रमण फैलिने भन्दै प्रहरीले स्थानीयलाई माइकिङ गरेर घर जान आग्रह गरेको थियो। मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा तोडेर रथ तानेको बताइएको छ। असोज २ देखि मलमास सुरु हुँदैछ। कोरोना महामारीका कारण निर्धारित तिथिमा हुन नसकेको रथ जबरजस्ती तानिएको हो । मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा मिचेका हुन्। लकडाउन खुकुलो भएपनि उपत्यकामा संक्रमितहरुको संख्या बढ्दै गएपछि गुठी संस्थान ललितपुरले सूचना जारी गर्दै रथारोहण स्थगित गरेको थियो। कोरोनाका कारण उपत्यकामा धार्मिक गतिविधि तथा जमघटमा रोक लगाइएको छ। वैशाख कृष्ण पक्षको प्रतिपदाबाट सुरु हुने जात्रा लिच्छवीकालदेखि निरन्तर चल्दै आएको छ। रातो मच्छिन्द्रनाथ रथयात्रा नेपालकै सबैभन्दा लामो जात्रा मानिन्छ।
"भारतमा कोरोना संक्रमणको नयाँ रेकर्ड, २४ घण्टामा ८४ हजार बराबर संक्रमित","नयाँ दिल्ली: भारतमा महामारी कोरोना भाइरस संक्रमणले नयाँ रेकर्ड कायम गरेको छ। गत २४ घण्टामा हालसम्मकै उच्च ८३ हजार ८८३ जनामा संक्रमण पुष्टि भएको भारतीय सञ्चारमाध्यमले जनाएका छन्। स्वास्थ्य मन्त्रालयको तथ्यांकअनुसार गत २४ घण्टामा सबभन्दा बढी पीसीआरका लागि स्वाब संकलन गरिएको थियो। ११ लाख ७२ हजार १७९ नमुना परीक्षण गर्दा ८३ हजार ८८३ मा संक्रमण देखिएको हो। यससँगै भारतमा संक्रमित हुनेको संख्या ३८ लाख ५३ हजार बढी पुगेको छ। संक्रमितमध्ये गत २४ घण्टामा १ हजार ४३ जनाको ज्यान गएको छ। यससँगै मृतक संख्या ६७ हजार ३७६ पुगेको छ। त्यस्तै २९ लाखभन्दा बढी निको भइसकेका छन्। भारतको महाराष्ट्र प्रदेश सबभन्दा बढी आक्रान्त बनेको छ। त्यस्तै तीन दक्षिणी राज्यहरू आन्ध्र प्रदेश, तामिलनाडु र कर्नाटक प्रदेश बढी आक्रान्त बनेका छन्।"
कोभिड अस्पतालमा ५८३ कर्मचारी नियुक्ति गर्दै प्रदेश सरकार,"बुटवल : पाँच नम्बर प्रदेश सरकारले चारवटा कोरोना अस्पतालमा ५ सय ८३ जना जनशक्ति नियुक्ति गर्ने निर्णय गरेको छ । जनशक्ति अभावमा आइसीयू समेत सञ्चालनमा आउन नसकेपछि यति धेरै स्वास्थ्यकर्मीलाई नियुक्ति गर्न थालिएको हो । मन्त्रीपरिषद्को बिहीबारको बैठकले जनशक्ति थप गर्ने सामाजिक विकास मन्त्रालयको प्रस्ताव स्वीकृत गर्दै ३ करोड ९६ लाख ३२ हजार रुपैयाँ निकाशा समेत गरेको छ । यो रकम तीन महिनाका लागि करारमा नियुक्त हुने जनशक्तिको तलब भत्तामा खर्च हुनेछ । प्रदेश सरकारले चारवटा कोरोना अस्पतालमा उपकरण समेत थप गर्ने निर्णय गरेको छ । लुम्बिनी प्रादेशिक अस्पताल धागो कारखानामा आइसियु १८, एचडि बेड २०, आइसोलेन वेड ३६ गरी कुल ७४ बेड रहने त्यसका लागि १ सय ८९ जना जनशक्ति राख्ने निर्णय मन्त्री परिषद्ले गरेको छ । भीम अस्पताल भैरहवामा आइसीयू ५, एचडि बेड १३, आइसोलेसन ९ गरी २७ रहने त्यसका लागि ७१ जना जनशक्ति, केन्द्रीय आर्युवेद बेलझुण्डी दाङमा आइसियु १०, एचडि बेड १७ र आइसोलेसन बेड ५८ गरी ८५ बेड रहने त्यसका लागि १ सय ७१ जनशक्ति राख्ने निर्णय मन्त्रीपरिषद्ले गरेको हो । त्यस्तै भेरी अस्पताल बाँकेमा आइसीयु १०, एचडि बेड ३० र आइसोलेसन बेड २० गरी ६० रहने र त्यसका लागि १ सय ५२ जना जनशक्ति राख्ने निर्णय भएको छ । मन्त्रीपरिषद्ले लुम्बिनी प्रादेशिक बुटवलका लागि १ करोड ७५ लाख ११ हजार ९ सय ६०, भीम अस्पताल भैरहवा ६४ लाख ४७ हजार ९ सय ६०, केन्द्रीय आर्युवेद बेलझुण्डी १ करोड ५६ लाख ७२ हजार ३ सय ६० र भेरी अस्पताल बाँके १ करोड ४० लाख ७२ हजार ६ सय ४० गरी कुल ३ करोड ९६ लाख ३२ हजार २ सय ८० निकासा गर्ने निर्णय समेत गरेको छ । बैठकले प्रदेश निजामति सेवा अन्तर्गत स्वास्थ्य सेवा र इञ्जिनियरिङ सेवाका रिक्त पदहरुमा खुला प्रतियोगिता मार्फत स्थायी पदपूर्ति गर्न प्रदेश लोक सेवा आयोगमा माग गरी पठाउन स्वीकृति प्रदान गरेको छ । जसमा इञ्जिनियरिङतर्फका ५३ र स्वास्थ्य सेवा तर्फका ७२ जना रहेका छन् । इञ्जिनियरिङतर्फ हाइवे सिभिल १८, जनरल सिभिल ५,सिंचाई ८, सेनेटरी १ विल्डिङ आर्किटेक्टर १३, मेकानिकल ५, इञ्जिनियर सिभिल २, हाइड्रो जिओलोजिस्ट १ जना गरी ५३ जना रहेका छन् । स्वास्थ्य सेवातर्फ मेडिकल अधिकृत आठौं ४९, नर्सिङ अधिकृत सातौं ११, फिजिओथेरापिस्ट सातौं ५ र मेडिकल ल्याब टेक्नोलोजिष्ट ७ जना गरी ७२ जना छन् । प्रदेश लोकसेवाबाट पहिलो पटक कर्मचारी नियुक्तीका लागि प्रक्रिया शुरु भएको हो । मन्त्रीपरिषद्ले भूमिगत जल सिचाईं आयोजना कार्यान्वयन कार्यविधि, २०७७ स्वीकृत गरेको छ । विज्ञान प्रविधि तथा बहु प्राविधिक प्रतिष्ठानको स्थापना तथा सञ्चालनका सम्बन्धमा व्यवस्था गर्न बनेको विधेयक प्रदेश सभामा पेश गर्न स्वीकृति प्रदान समेत गरेको छ । त्यस्तै प्रस्तावित नेत्रलाल अभागी रंगशाला निर्माणको योजना प्रदेश पूर्वाधार विकास प्राधिकरण मार्फत कार्यान्वयन गर्न स्वीकृति प्रदान गरेको छ ।"
डा केसीद्वारा सत्याग्रह स्थगन,"जुम्ला : वरिष्ठ हाडजोर्नी विशेषज्ञ प्राडा गोविन्द केसीले सत्याग्रह स्थगित गरेका छन्। उनले आज प्रेश विज्ञप्ति जारी गरी जुम्लामा पछिल्लो समय कोरोना सङ्क्रमणको जोखिम बढेको जनाउँदै पुन: सत्याग्रह स्थगित भएको जनाएका हुन्। उनले गत साउत ३२ गते पत्रकार सम्मेलन गरी यही भदौ ११ गतेदेखि जुम्लामा अनशन बस्ने घोषणा गरेका थिए। उक्त दिनसमेत सत्याग्रह बस्ने वातावरण नमिलेपछि स्थगित गरेका थिए। विज्ञप्तिमा भनिएको छ, 'कोराना महामारी फैलिँदै जाँदा जुम्लावासीको विशेष आग्रहलाई मध्यनजर गर्दै सत्याग्रह कार्यक्रम केही समयका लागि स्थगन गरेका छु। सरकारले आफूले राख्दै आएका माग पूरा नगरेको खण्डमा कुनै पनि बेलामा सत्याग्रह बस्ने जानकारी गर्दछु।' उनले विज्ञप्तिमार्फत यस जोखिम अवधिमा निरन्तर खटेर स्वास्थ्य सेवा दिइरहेका सरकारी र निजी क्षेत्रका सबै चिकित्सक तथा स्वास्थ्यकर्मीहरुलाई नियमिति सेवा सुविधाका साथै जोखिम भत्ता दिलाउन सरकारलाई ध्यानाकर्षण समेत गराएका छन्। सरकारले कर्णाली स्वास्थ्य विज्ञान प्रतिष्ठानलाई एमडिजिपी इन जनरल प्राटिक्स, एमडी इन एनेष्थेसिया, एमडी इन पेडियाट्रिक्स गरी तीन विधामा स्नातकोत्तर तहको पठनपाठनको स्वीकृति प्रदान गरेको गरिसकेको छ । प्रतिष्ठानका शिक्षाध्यक्ष डा निरेश थापाले तीन विधाका पाँच सिटमा विशेषज्ञ चिकित्सा शिक्षा यही शैक्षिक वर्षभित्र अध्ययन अध्यापन हुने बताउँदै केही महिनापछि एमबिबिएस पढाइ हुने जानकारी दिए। यस्ता छन् डा केसीका पछिल्ला माग डा केसीले पछिल्लो समय राखेका मागमा प्रतिष्ठान जुम्लामा तत्काल पूर्वाधार र जनशक्ति पुर्याएर एमबिबिएस सञ्चालन, गेटा मेडिकल कलेज र राप्ती स्वास्थ्य विज्ञान प्रतिष्ठानमा शीघ्र पूर्वाधार र जनशक्ति पुर्याएर पठनपाठन र सरकारले २०७५ साल साउन १० गते भएको सम्झौताअनुसार चिकित्सा शिक्षा ऐनमा संशोधन रहेका छन्। यसैगरी शिक्षा नियमावली सच्याउँदै स्नातकोत्तर तहमा खुलातर्फ ७० प्रतिशत सिट कायम गर्नुपर्ने, त्रिवि चिकित्साशास्त्र अध्ययन संस्थानमा वरिष्ठता मिचेर भएको नियुक्ति सच्याउन, सबै पदमा वरिष्ठताका आधारमा नियुक्ति गरिनुपर्ने लगायतका रहेका छन्। कर्णाली स्वास्थ्य विज्ञान प्रतिष्ठान शिक्षण अस्पताल जुम्लामा पूर्वाधारसहित डाक्टर पढाइ हुनुपर्ने लगायतका माग राख्दै उनी सत्याग्रह बस्न गत साउन ११ गते जुम्ला पुगेका थिए।"
निषेधाज्ञाकाबीच रातो मच्छिन्द्रनाथको रथ तानियो (फोटो),काठमाडौं : रातो मच्छिन्द्रनाथको रथलाई स्थानीय युवा र केही गुठीयारले निषेधाज्ञा तोडेर तानेका छन्। मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा तोडेर रथ तानेको बताइएको छ। असोज २ देखि मलमास सुरु हुँदैछ। यसअघि रथयात्राका लागि ललितपुरको पुल्चोकमा जम्मा भएका स्थानीय युवाहरुले रथ तान्न पाउनुपर्ने माग गर्दै प्रदर्शन गरेका थिए। बिहानैदेखि सयौं संख्यामा स्थानीय जम्मा भएका थिए। कुनै अप्रिय घटना हुन नदिन बाक्लो संख्यामा प्रहरी उपस्थित गराइएको थियो। कोरोना संक्रमण फैलिने भन्दै प्रहरीले स्थानीयलाई माइकिङ गरेर घर जान आग्रह गरेको थियो। कोरोना महामारीका कारण निर्धारित तिथिमा हुन नसकेको रथ जबरजस्ती तानिएको हो । मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा मिचेका हुन्। लकडाउन खुकुलो भएपनि उपत्यकामा संक्रमितहरुको संख्या बढ्दै गएपछि गुठी संस्थान ललितपुरले सूचना जारी गर्दै रथारोहण स्थगित गरेको थियो। कोरोनाका कारण उपत्यकामा धार्मिक गतिविधि तथा जमघटमा रोक लगाइएको छ। वैशाख कृष्ण पक्षको प्रतिपदाबाट सुरु हुने जात्रा लिच्छवीकालदेखि निरन्तर चल्दै आएको छ। रातो मच्छिन्द्रनाथ रथयात्रा नेपालकै सबैभन्दा लामो जात्रा मानिन्छ। अन्नपूर्णकी फोटो पत्रकार सुनिता डंगोलले कैद गरेका तस्बिरहरु :
अकबरेले बनायो लखपति,"ओखलढुंगाः गाउँमा खुसार्नी बेचेर लखपति होइन्छ भन्दा धेरैलाई पत्यार लाग्दैन । तर, सिद्धिचरण नगरपालिका९ ज्यामिरेका ३१ वर्षीय तेजनारायण श्रेष्ठले अकबरे खुसार्नी बेचेरै बर्षमा १५ लाखसम्म आम्दानी गर्छन् । उनलाई अकबरेबाट गाउँमै मज्जाले पैसा कमाउन सकिन्छ भन्ने लगेको चाँही विदेशमा दु:ख पाएपछि मात्रै हो । उनी ९ वर्ष अघि धेरै पैसा कमाएर ठूलो घर बनाउने सपना बोकेर कतार हानिए । धनैधनको सपना बुनेर कतार पुगेका उनले त्यहाँ प्रगति गर्न सकेनन् । कतारबाट गाउँ फर्किए । गाउँमा काम गर्ने मेसो नपाएपछि फेरि मलेशिया पसे । मलेशियाले पनि उनको सपना पूरा गर्न सकेन । जसोतसो साढे २ वर्ष त्यहाँ समय बिताएर नेपाल फर्किएका उनी अकबरे खुर्सानीको खेती गरेर मालामाल बनिरहेका छन् । चार वर्षदेखि उनी आफ्नै बारीमा अकबरे उत्पादन गरेर नगरपालिकाकै अगुवा किसान बनेका छन् । निर्वाहमुखी खाद्यवाली त्यागेर सुरुमा उनले ११ रोपनी जग्गाबाट अकबरे खेती थालेका थिए । ४ वर्षको अन्तरमा अहिले उनले भाडामा लिएको जग्गासहित २७ रोपनीभन्दा बढी क्षेत्रमा अकबरे खुर्सानी र तरकारी खेती गरिरहेका छन् । अन्य व्यवसायमा अहिले कोरोनाको महामारीले चौपट भए पनि उनलाई असर पारेको छैन । नत अकबरे बेच्न बजारै खोज्नु परेको छ । मल्चिङबाट मालामाल मल्चिङ प्रविधिबाट गरेको खेतीले मनग्गे आम्दानी दिइरहेको छ । उनले वार्षिक १५ लाख रूपैयाँ बढीको अकबरे खुर्सानी बेचिरहेका छन् । हप्तामा शनिबार र बुधबार दुई पटक ओखलढुंगा सदरमुकाममा लाग्ने हाटमा उनले खुर्सानी बिक्री गर्दै आएका छन् । मल्चिङ विधि अपनाएर खेती गर्ने श्रेष्ठ जिल्लाकै पहिलो किसान हुन् । यो विधि अपनाउँदा उत्पादन लिन सकिन्छ भनेर सुरूमा कसैले विश्वासै गरेनन् । गाउँलेले मात्र नभएर बुवाआमाले समेत उनलाई गाली गरे । तर, उत्पादन दिन थालेपछि भने सबैले विश्वास गरेको श्रेष्ठले बताए । उनले इन्टरनेटको माध्यमबाट मल्चिङ विधिबारे थाहा पाएका हुन् । 'विदेशबाट फर्किएपछि ४ वर्षअघि के गर्ने भनेर सोचिरहेको थिएँ, श्रेष्ठले भने, 'युट्युबमा मल्चिङ विधिबाट खेती गर्न सकिनेबारे थाहा पाएँ, त्यसैको आधारमा यो खेती सुरू गरेको हुँ ।' के हो मल्चिङ प्रविधि? मल्चिङ विधिबाट कोरिया, जापानलगायतका देशले मनग्गे आम्दानी गर्दै आएका छन् । माटोको ड्याङ बनाइ मल्चिङ प्लाष्टिक भित्र बेर्ना रोपेर गरिने यो खेती विकसित मुलुकमा सफल खेती प्रणाली मानिन्छ । खुला प्रविधिभन्दा यसले उत्पादन तेब्बर दिने र कम परिश्रम गर्नुपर्ने भएकाले सजिलो भएको श्रेष्ठले बताए । मल्चिङ प्लाष्टिकको कारणले फेदमा धेरै झार नउम्रिने र गोडमेल गर्नु नपर्ने भएकोले यो प्रविधि सजिलो भएको उनको भनाइ छ । कसैको सहयोगबिना व्यक्तिगत पहलमा खेती सुरू गरेका हुन् उनले । उनले गरेको मल्चिङ प्रविधि बुझ्न र कसरी गर्ने भनेर सिक्नका लागि किसानहरू समेत आउने गरेका छन् । 'परम्परागत खेतीसँग त अहिलेको आम्दानी तुलनै गर्न सकिन्न नि, श्रेष्ठ भन्छन्, 'अब कहिल्यै विदेश नजाने सोच बनाएको छु । अरूलाई पनि स्वदेशमै केही गर्नका लागि सल्लाह दिन्छु ।'"
चार्टर्डभन्दा महंगो नियमित उडान : भाडा घटाउन एनआरएन मलेसियाको आग्रह,"काठमाडौं : नियमित उडानको भाडा चार्टर्डभन्दा महंगो भएको भन्दै भाडा घटाउन गैर आवासीय नेपाली संघ मलेसियाले आग्रह गरेको छ। कोरोना भाइरस संक्रमणको जोखिमका कारण जारी गरिएको लकडाउनले चैत ११ देखि बन्द भएका अन्तर्राष्ट्रियतर्फका नियमित उडान भदौ १७ गतेदेखि खोल्न सरकारले अनुमति दिएको छ। तर विगतमा गरिएका चार्टर्डभन्दा नियमित उडान खोल्दा नेपालीहरु सस्तो र सहज हिसाबले फर्किन पाउँछन् भन्ने विश्वासमा ठेस लागेको श्रमिकको गुनासो गरेका छन् । 'चार्टर्ड उडानमा भाडा महंगो भएको तथा सीमित ट्राभल एजेन्सीले मात्र लाभ लिएको भन्ने विदेशमा रहेका आम नेपालीको गुनासो रहदै आएको छ ।' गैर आवासीय नेपाली संघ मलेशियाद्वारा जारी विज्ञप्तिमा भनिएको छ, ' अब नियमित उडान सुरु भएपछि हवाई भाडा चार्टर्डभन्दा सस्तो पर्छ र स्वदेश फर्कन चाहने नेपालीहरुका लागि सहज हन्छ भन्ने हाम्रो अनुमान थियो । तर, नियमित उडानमा हवाई भाडा त चार गुणासम्म महंगो गरिएको छ ।' नियमित उडान खोल्दा मलेसियामा रहेका नेपाली श्रमिकहरु सस्तो र सहज हिसाबले फर्किने वातावरण बनाउन गैर आवासीय नेपाली संघ मलेसियाले माग गरेको छ। कोभिड १९ का कारण रोजगार गुमाएर, समस्यामा परेर स्वदेश फर्कन चाहने नेपालीको संख्या दिनानुदिन बढिरहेको एनआरएन मलेसियाले जनाएको छ। 'चाडपर्व आउनै लाग्दा विदेशबाट नेपाल जानेहरुको संख्या ह्वात्तै बढ्दैछ ।' विज्ञप्तिमा भनिएको छ, 'चार्टर्ड उडानबाट स्वदेश फर्कन नसकेका नेपालीहरुका लागि नियमित उडानको हवाई भाडा सस्तो बनाइनुपर्छ । स्वदेश फर्कन चाहनेहरुका लागि अवसर दिनुपर्छ।' एनआरएन मलेसियाले सरकारले विदेशमा समस्यामा परेका वा बेखर्ची भएकाहरूलाई निःशुल्क उद्धार गर्ने घोषणा गरे पनि अझै प्रभावकारी कार्यान्वयन हुन सकेको धारणा राखेको छ। सरकारले छिटोभन्दा छिटो समस्यामा परेका नेपालीलाई निःशुल्क उद्धार गर्नुपर्ने एनआरएन मलेसियाको माग छ। यता संस्कृति, पर्यटन तथा नागरिक उड्डयन मन्त्रालयले अन्तर्राष्ट्रिय उडानमा नेपाल वायुसेवा निगम (नेपाल एयरलाइन्स)ले तय गरेको भाडादर अनुसार उडान गराउन निर्देशन दिएको छ। मन्त्रालयले अन्य विदेशी एयरलाइन्सलाई निगमका उडान गन्तब्यमा निर्धारण गरिएको भाडादर अनुरुप उडान गराउन नियामक नेपाल नागरिक उड्डयन प्राधिकरणलाई निर्देशन दिन आग्रह गरेको हो।"
भक्तपुर तलेजुको मूलचोक जलमग्न,"भक्तपुर : विश्व सम्पदा भक्तपुर दरबार क्षेत्रस्थित तलेजु आगमछेंको मूलचोक वर्षाको पानीले निकास नपाउँदा जलमग्न भएको छ । भक्तपुर तलेजुका मूल नाइके नरेन्द्रप्रसाद जोशीले वर्षाको पानी जाने निकास बन्द हुँदा मूलचोकमा पानी जम्मा भएको जानकारी दिए । उनका अनुसार मूलचोकको उत्तरपश्चिम कुनास्थित ढल निकास बन्द हुँदा वर्षाको पानीले मूलचोक जलमग्न भएको छ । वर्षाको पानी एकफिटसम्म जम्मा हुने गरेको उनले सुनाए । पहिले वर्षा रोकिएको एकदुई घन्टामै पानी सुक्ने मूलचोकमा अहिले तीनचार दिनमा पनि वर्षाको पानी ननिख्रिएको उनी सुनाउँछन् । 'पहिले वर्षा रोकिएको एकदुई घन्टामै मूलचोक सफा हुने गरी निकासबाट पानी जान्थ्यो,' मूल नाइके जोशीले भने, 'तर एकदुई महिनादेखि तीनचार दिनसम्म पनि वर्षाको पानी जमिरह्यो ।' उनका अनुसार तलेजुको सुरक्षार्थ बसेका नेपाली सेनाले निकास सफा गर्दा पनि वर्षाको पानी जम्न छाडेको छैन । वर्षाको पानी धेरै समयसम्म जम्दा निकास भएको ठाउँमा बिछ्याइएका ढुंगा भासिन थालेको मूल नाइके जोशीले सुनाए । 'निकास चाँडै खोल्न नसकिए यसले मूलचोकको चौघेरा संरचनाको जगमा क्षति पुर्याउनसक्छ,' उनले भने । मूलचोकको दक्षिणमा सिम्रोनगढबाट ल्याइएकी तलेजूको मूल मूर्तिसँगै उनको आगमछें रहेको छ । भक्तपुर दरबार क्षेत्रको स्वर्णद्वार (सुनढोका) भएर तलेजु आगाछें प्रवेश गरिन्छ । मूलचोकको पूर्वी मोहदामा मुख्य प्रवेशद्वार रहेको छ । मुख्य प्रवेशद्वार क्षेत्रदेखि तलेजुभित्रका कुनै पनि ठाउँ वा सम्पदाको फोटो तथा भिडियो खिच्न बन्देज लगाइँदै आएको छ । त्यस्तै पश्चिम मोहदामा कुमारी चोक र द्वेमाजु चोक प्रवेश गर्ने छुट्टाछुट्टै ढोका रहेका छन् । मूल चोकको पश्चिमी मोहदालाई दसैंघर पनि भनिन्छ । विजया दशमीको महानवमीको दिन तुलजा भवानी आफ्नो मूल आगमछेंबाट दसैंघर सवारी हुन्छिन् । साथै यहाँ दसैं अवधिभर जिवित देवी एकान्तकुमारी विराजमान हुन्छिन् । दसैंलगायत अरु महत्वपूर्ण पर्वपूजामा तलेजुमा बलि पूजा हुँदा मूलचोकमै काटमार हुने मूल नाइके जोशी बताउँछन् । यस्तो महत्वपूर्ण मूलचोकको संरक्षण गर्न वर्षाको पानी निकास खोल्नु आवश्यक भएको उनको भनाइ थियो । कोरोना भाइरस संक्रमण नियन्त्रण र व्यवस्थापन गर्न अहिले निषेधाज्ञा लगाइएकाले यसबारे पुरातत्व विभागअन्तर्गत भक्तपुरमा रहेको स्मारक संरक्षण तथा दरबार हेरचाह कार्यालय, गुठी संस्थान भक्तपुर र भक्तपुर नगरपालिकामा जानकारी दिन नसकिएको उनले सुनाए । तलेजुको मूलचोकको ढल निकासको अन्तिम विन्दु भक्तपुर नपा २ स्थित इन्द्रायणी क्षेत्र भएको आफूले सुनेको मूल नाइके जोशी बताउँछन् । इन्द्रायणी तलेजु आगमछेंबाट करिब पाँचसय मिटर उत्तरपूर्वमा रहेको छ । यो दरबार क्षेत्रस्थित पद्म माविको मुनि रहेको छ । यस क्षेत्रसम्म भक्तपुर दरबार क्षेत्रको ९९ चोकसमेत फैलिएको मानिन्छ । इन्द्रायणी क्षेत्रमा पश्चिमाभिमुख दुइटा ढुंगेधारासमेत रहेका छन् । ती धारामा अहिले पनि पानी आइरहेको छ । यी धाराको पानीको स्रोत नै भक्तपुर तलेजु क्षेत्र रहेको भनी आफ्ना पुर्खाले सुनाउने गरेको मूल नाइके जोशी बताउँछन् । भक्तपुर दरबार क्षेत्रमा अहिले पनि दर्जनौं चोक अस्तित्वमा छन् । ती सबै चोकहरुको आआफ्नै पानी निकास छन् । त्यस्तै यहाँभित्र नागपोखरी, द्वेमाजु पोखरी र भण्डारखाल गरी तीनवटा पोखरीसमेत रहेका छन् । केही चोकको पानी यी पोखरीमा जाने व्यवस्था भए पनि बाँकी चोकको वर्षाको पानी प्राचीन ढल व्यवस्थापनमार्फत दरबार बाहिर जाने व्यवस्था गरिएको बताइन्छ । निषेधाज्ञा लम्बिँदै जाँदा तलेजुका रकमी सरसफाइ गर्न त्यहाँ जान नसकिएको मूल नाइके जोशी बताउँछन् । भक्तपुर तलेजुमा गुठी संस्थानले मूल नाइके जोशीको संयोजकत्वमा ५ सय ३८ रकमीको व्यवस्थापन गरेको छ । जसमध्ये दैनिक नित्यपूजालगायतका काम गर्न माक, न्याइच्याइ, दथेपुथे, लाखे, ग्वाछा, आदि थरका १२ भित्री नकीं (थकाली महिला) र १० जना बाहिरी नकींको व्यवस्था गरिएको छ । त्यसमाथि एकजना छाडु लगाउने रकमीको व्यवस्थासमेत रहेको छ । तलेजुका रकमीले पूरा तलेजु क्षेत्र सरसफाइ गर्न नसकिएपछि स्मारक संरक्षण तथा दरबार हेरचाह कार्यालयबाट समेत सफाइ मजदुर जाने व्यवस्था भएकोमा अहिले निषेधाज्ञाले सरसफाइ रोकिँदा निकास थुनिएको हुनसक्ने मूल नाइके जोशीले अनुमान गरे ।"
जाजरकोटमा भोकविरुद्ध सहायता अभियान,"जाजरकोट : कोरोना महामारी र प्रकोप प्रभावित कर्णालीका समुदायका लागि भोकविरुद्ध सहायता अभियान जाजरकोटबाट सुरु गरिएको छ । सकारात्मक सोच तथा जीवन रुपान्तरणका विश्व प्रशिक्षक नरबहादुर कार्कीको पहलमा विभिन्न दाताहरुको सहयोगमा भोक विरुद्ध सहायता अभियान थालिएको हो । अभियान अन्र्तगत पहिलो चरणमा जाजरकोटका शिवालय गाँउपालिका, छेडागाड नगरपालिका र जुनीचाँदे गाँउपालिकाका एक सय विपन्न परिवारलाई खाद्यन्न वितरण गरिएको छ । प्रति परिवार २५ केजी चामल र ५ केजी दाल प्रदान गरिएको हो । शिवालय गाउँपालिकाका बाढी पहिरो प्रभावित अति विपन्न ३० परिवार खाद्यान्न सहयोग गरिएको अभियानका स्थानिय समन्वयकर्ता काशिराम कार्कीले बताए । त्यस्तै छेडागाड नगरपालिकाका ४० र जुनीचाँदे गाँउपालिकाका ३० परिवारलाई खाद्यान्न हस्तान्तरण गरिएको छ । अर्को चरणमा बाढीपहिरो प्रभावित जिल्लाका बारेकोट गाँउपालिका र जिल्लाका अरु स्थानिय तहमा खाद्यान्न वितरण गर्ने कार्यक्रम छ । खाद्यान्न पाएपछि जुनीचाँदे गाँउपालिका ४ का कलवीर नेपालीले खुसी ब्यक्त गरे । घरमा अन्न नभएपछि कसरी छाक टार्ने भन्ने समस्याले सताईरहेको थियो । चामल पाएपछि पेट भर्न पाईने भो । दाताहरुलाई भगवानको संज्ञा दिदै उनले सवैलाई धन्यवाद दिए । जाजरकोटबाट सुरु गरिएको भोक विरुद्ध सहायता अभियान क्रमशः कर्णालीका अन्य जिल्लामा पनि संचालन गरिने अभियान्ता कार्कीले बताए । खान नपाएर कोही पनि मानिस मर्न नपरोस भनेर अभियानको थालनी गरिएको बताउँदै कार्कीले भने, 'हामीलाई विभिन्न ब्यक्ति तथा संस्थाले गरिरहेको सहयोगबाट हामी उत्साहित छौ । हुनेबाट मागेर नहुनेलाई दिने गरि अभियान थालिएको हो । सवैको साझा प्रयासबाट नै यो अभियान सफल हुने हो । तपाई हाम्रो थोरै सहयोगले पनि विपन्न वर्गको चुल्हो बल्न सकोस भन्ने अभियानको उद्देश्य हो ।' सहायता अभियानका लागि डिस होम प्रालि, लाइन्स क्लब, हेम एण्ड माया फाउन्डेसन, आठराई प्रकाशन, भुपु गोर्खा सत्याग्रह समिति, सर्मपण सेवा संस्था, संगम पब्लिकेशन, वि सर्भ, रिड मोर पब्लिकेशन लगायतका संघसंस्था र व्यक्तिगत सहयोगमा आर्थिक स्रोत संकलन भइरहेको कार्कीले बताए । उनले सहयोगी हातहरुलाई धन्यवाद दिँदै कर्णालीका महामारी र प्रकोप पिडित समुदायका लागि भोक विरुद्धको अभियानमा सहयोग गरिदिन अन्य दाताहरुलाई पनि अपिल गरेका छन् ।"
बालुवाटारमा नेकपा सचिवालय बैठक जारी : राष्ट्रियसभामा वामदेव कि युवराज ?,"काठमाडौं : सत्तारुढ नेपाल कम्युनिस्ट पार्टी (नेकपा) सचिवालय बैठक सुरु भएको छ। बिहान ११ बजेका लागि बोलाइएको बैठक बिहीबार बिहान मात्र दिउँसो ३ बजेका लागि सारिएको थियो। अर्थमन्त्री युवराज खतिवडाको निरन्तरता तथा राष्ट्रिय सभामा मनोनयनलगायतका महत्वपूर्ण विषयमा शीर्ष नेतृत्वबीच थप छलफल आवश्यक भएको भन्दै बैठक बोलाइएको हो। बुधबार साँझ पनि सचिवालय बैठकको एजेण्डामाथि अध्यक्षद्वय केपी शर्मा ओली र पुष्पकमल दाहालबीच बालुवाटारमा छलफल भएको थियो। बैठकमा राष्ट्रिय सभामा खाली रहेको पदमा मनोनयन गर्नेबारेमा सचिवालय बैठकमै छलफल गरेर निष्कर्षमा पुग्ने अध्यक्षद्वबीच सहमति भएको छ। राष्ट्रपतिले मनोनित गर्ने राष्ट्रियसभा सदस्यका लागि अर्थमन्त्री डा खतिवडा वा उपाध्यक्ष वामदेव गौतम को हुने भन्ने बारेमा दुई अध्यक्षबीच कुरा मिल्न बाँकी रहेकोले बैठक सारिएको हो। प्रधानमन्त्री ओली र अध्यक्ष पुष्पकमल दाहाल प्रचण्ड दाहालबीचको बुधबारको छलफलअगाडि बालुवाटारमै दुवै नेताले आकांक्षीमध्येका एक अर्थमन्त्री खतिवडासँग पनि अलग्गै छलफल गरेका थिए। ओलीले युवराजलाई निरन्तरता दिन चाहे पनि अर्का अध्यक्ष प्रचण्डलगायत पार्टीका वरिष्ठ नेताहरू त्यसमा सहमत हुन सकेका छैनन्। युवराजले खासै परफरमेन्स देखाउन नसकेको भन्दै पार्टीभित्रैबाट अर्थमन्त्री परिवर्तन गर्नुपर्ने माग र दबाब पहिलेदेखि नै छ। सरकारले भदौ २० भित्र राष्ट्रियसभामा रिक्त रहेको एक पदमा मनोनित गर्नुपर्ने अवस्था छ। संविधानको धारा ७८ को उपधारा १ बमोजिम खतिवडा गैह्र सांसदका रुपमा मन्त्री बनेका थिए। संघीय संसदको सदस्य नरही पनि ६ महिनासम्म मन्त्री हुन पाइने प्रावधान अनुरुप खतिवडालाई नै अर्थमन्त्रीमा निरन्तरता दिइएको थियो। सोही समयदेखि उक्त पद खाली रहेको छ। भदौ २० गतेपछि अर्थमन्त्रीकै रुपमा निरन्तरता पाउन उनलाई राष्ट्रियसभाको सांसदमा पुनः नियुक्ति गर्नुपर्ने हुन्छ। तर त्यो पदमा उपाध्यक्ष वामदेवलाई पठाउने निर्णय पहिले नै भइसकेको छ र गौतम स्वयम पनि राष्ट्रियसभामा जान इच्छुक देखिएका छन्। यस अगाडि फागुन १४ गते नेकपा सचिवालयले उपाध्यक्ष गौतमलाई राष्ट्रिय सभा सदस्य बनाउन मन्त्रीपरिषदमार्फत राष्ट्रपति समक्ष सिफारिस गर्ने निर्णय गरेको थियो। तर निर्णय कार्यान्वयन नहुँदा नेकपामा विवाद उत्पन्न भएको थियो। युवराजको निरन्तरतामा संवैधानिक जटिलतासमेत देखिएको छ। संघीय संसद् अर्थात प्रतिनिधिसभा वा राष्ट्रियसभाको एक कार्यकालमा एउटै व्यक्ति दुई पटक संसद सदस्य हुन पाउने व्यवस्था संविधानमा कहींकतै नरहेको भन्दै कानुनविद्ले प्रश्न उठाएका छन्। पार्टीको विवाद समाधानका लागि महासचिव विष्णु पौडेल संयोजक रहेको कार्यदलले बुझाएको प्रतिवेदन लगायतका विषयमा छलफल गर्ने तयारीसहित यस अघि भदौ १३ बैठक बोलाइएको थियो। तर सीसीएमसीका संयोजकसमेत रहेका उपप्रधान तथा रक्षामन्त्री ईश्वर पोखरेल र गृहमन्त्री रामबहादुर थापा बादलआइसोलेसनमा बस्नुपर्ने भएपछि बिहीबारसम्म बैठक स्थगित गरिएको थियो। साउन ३० गते पार्टी एकतामा देखिएको विवादको समाधानका लागि महासचिव विष्णुप्रसाद पौडेलको संयोजकत्वमा ६ सदस्यीय कार्यदल गठन गरिएको थियो। पौडेल संयोजक रहेको कार्यदलमा जनार्दन शर्मा, भीम रावल, सुरेन्द्र पाण्डे, जनार्दन शर्मा र पम्फा भुसाल सदस्य थिए। कार्यदलले यही भदौ ६ गते दुवै अध्यक्षलाई प्रतिवेदन बुझाइसकेको छ।"
पूर्वसूचना कति भरपर्दो ?,"काठमाडौं : गत साउन पहिलो साता चितवनको नारायणी नदीमा बाढीले तीन दशकपछि खतराको तह पार गर्यो। नदी किनार आसपासका अधिकांश बस्ती जलमग्न भए। निरन्तरको वर्षा र बाढीले भरतपुर महानगरको १६, २६, २७ र २८ वडाको जनजीवन प्रभावित बन्यो। भरतपुर महानगर१६ काभ्रेघाटका झनझने र गुम्बाचोकका करिब तीन सय घर डुबानमा परे। तर, मानवीय क्षति भने भएन। जल तथा मौसम विज्ञान विभागको बाढी पूर्वानुमान शाखाका अनुसार साउन ६ गते बिहानको बाढीको तह ९ दशमलव ८५ मिटर मापन भएको छ। सो तह ३५ वर्षपछिको सबैभन्दा धेरै भएको शाखाको तथ्यांक छ। नारायणीमा बाढीको खतराको तह आठ मिटर र सतर्कता तह ७ दशमलव ३ मिटर हो। देवघाटमा पानीको बहाबले ७ दशमलव ३ मिटर नाघेपछि चितवन र नवलपरासीमा सतर्क रहन अग्रिम सूचना सम्प्रेषण गरिन्छ। नारायणी मात्रै होइन, नेपालका मुख्य नदी तटीय क्षेत्रमा बाढीका कारण मानवीय क्षति घट्न थालेको छ। यसपटक मनसुन सुरु भएपछि बाढीकै कारण अहिले (भदौ १८)सम्म २६ जनाले ज्यान गुमाएका छन्। ४० भन्दा बढी बेपत्ता छन्। नदी र जलाधार क्षेत्रमा पूर्वसूचना प्रणाली अभ्यासमा आएसँगै बाढीबाट हुने मानवीय क्षति हरेक वर्ष घट्दै गएको गृह मन्त्रालयले जनाएको छ। बुधबार राति बागलुङको ढोरपाटन नगरपालिकाको भुजीखोलामा आएको बाढीले ११ जनाको मृत्यु भएको छ। ३० भन्दा बढी बेपत्ता भएका छन्। मध्यरातको बाढीले ढोरपाटन नगरका ५, ६, ७, ८ र ९ वडाका ३१ घर बगाएको छ। यही भदौ २ मा अछामको कैलाश खेलामा आएको बाढीले सैनिबजारका २५ घर बगायो। बाढीले बेपत्ता बनाएका १७ मध्ये ८ जनाको शव फेला परेको छ। ९ जना अझै बेपत्ता छन्, बजार बगरमा परिणत भएको छ। २०६९ वैशाखमा सेती नदीको बाढीले ठूलो जनधनको क्षति पुर्यायो। अन्नपूर्ण हिमशृंखलामा पहिरो खसेर सेती नदी थुनिएपछिको बेमौसमी बाढीले ३८ जनाको मृत्यु भयो, ३० जना बेपत्ता भए। खारापानी बजारका ८ घर बाढीले बगायो। खोलानदीमा पूर्वसूचना संयन्त्र नहुँदा जनधनको क्षति भएका यी प्रतिनिधि उदाहरण मात्रै हुन्। संयुक्त राष्ट्रसंघीय विकास कार्यक्रम (यूएनडीपी), मौसम विभाग, विपद् उत्थानशील समुदाय निर्माण परियोजनाको संयुक्त पहलमा २०७० जेठमा सेतीमा बाढी तथा जलाधार क्षेत्रमा वर्षा मापन सुरु भयो। प्राविधिक र दक्ष जनशक्ति अभावले त्यहाँको पूर्वसूचना प्रणाली चुस्त नभएको स्थानीयवासी बताउँछन्। नेपालका नदीखोला र जलाधार क्षेत्रका विभिन्न भेगमा बाढीको सतह बताउने दुई सय जल मापन केन्द्र (गेज स्टेसन) छन्। तीमध्ये १ सय ४ वटा स्टेसनको सूचना टेलिमेट्रिक प्रणालीमार्फत हरेक १५ मिनेटमा मौसम विभागको बाढी पूर्वानुमान शाखाले प्राप्त गर्छ। यस्तो सूचनालाई विश्लेषण गरेर शाखाका प्राविधिकले गृह मन्त्रालय, अन्य सरोकारवाला र सम्भावित जोखिम क्षेत्रका बासिन्दालाई सम्प्रेषण गर्छन्। गेज स्टेसन भएका नदी खोलानालामा ७२ घण्टाअघि नै बाढीको पूर्वानुमान हुने गरेको शाखा प्रमुख विक्रम श्रेष्ठले बताए। माथिल्लो भेगमा बाढी आएको न्यूनतम २ देखि ६ घण्टाअघि नै खोला नदीको तल्लो तटीय क्षेत्रमा मास एसएमएस र अन्य माध्यमबाट खबर गरिन्छ, उनले भने। बाढीबारेको पूर्वसूचना सञ्चारमाध्यम, मोबाइलमार्फत मास एसएमएस, मोबाइल एप्लिकेसनको नेपाल फ्लड अलर्ट, साइरन, बाढी शाखाको निःशुल्क टोली फ्री नम्बर (११५५) मार्फत थाहा पाउन सकिन्छ। टोली फ्री सेवा मनसुन अवधिभर चौबीसै घण्टा सुचारु रहन्छ। नदीले सतर्कता तह पार गरेपछि समुदायमा आधारित विपद् व्यवस्थापन समितिले हाते साइरन बजाउने लगायतका अभ्यास गर्दै आएका छन्। नेपालमा पहिलो पटक १० वर्षअघि पश्चिम राप्ती र नारायणीमा गेज स्टेसन राखियो। त्यसयता महाकाली, बबई, सप्तकोसी, बागमती, कर्मैया, कन्काई लगायतका नदीमा यस्ता स्टेसन छन्। सुरुमा तराई केन्द्रित स्टेसन पछिल्ला वर्षमा पहाडी भेगतर्फ पनि जडान भइरहेको श्रेष्ठले बताए। उनका अनुसार बाढी शाखाले स्थानीय प्रशासनसँगको सहकार्यमा बाढीको अवस्थाअनुसार अग्रिम सूचना सम्प्रेषण गर्छ। स्वचालित साइरन भने कर्णालीको राजापुर, भेरीको चेपाङ, सोलुखुम्बुको इम्जा र दोलखाको च्छो रोल्पा तालमा जडान भएको विभागका जलविज्ञ विनोद पराजुलीले जानकारी दिए। हिमनदी विस्फोटको पूर्वसूचनाका लागि इम्जा र च्छो रोल्पामा साइरन जडान गरिएको उनले बताए। नेपालमा बाढी पूर्वसूचना प्रणालीको अभ्यास चितवनबाट सुरु भएको मानिन्छ। जंगली जनावरको अनुगमनसँगै जनावरले बस्ती र बालीनालीमा पुर्याउन सक्ने सम्भावित जनधनको क्षति न्यूनीकरण गर्न बनाइएका मचानबाट बाढीको खबर समुदायमा पुगेको अभ्यास छ। मकवानपुरबाट चितवन राष्ट्रिय निकुञ्जको सीमा हुँदै नारायणी नदीमा मिसिने राप्ती किनारमा २०५९ मा मचान बनाइएको थियो। राप्ती पूर्व र राप्ती पश्चिममा यस्तो कार्य प्राक्टिकल एक्सनको अगुवाइमा भएको थियो।  नारायणीको भीषण बाढीमा भएन मानवीय क्षति  चुरे र पहाडी क्षेत्रबाट बहने खोला जोखिममा  मुलुकभर १ सय ४ स्वचालित स्टेसन  छैन राष्ट्रिय पूर्वसूचना नीति डेनमार्कको डेनिस हाइड्रोलोजिकल इन्स्टिच्युट र सो संस्थाको भारत शाखा डीएआई र अन्य संस्थासँगको सहकार्यमा नेपालले ७२ घण्टाअघिको बाढी भविष्यवाणी गर्छ। विश्व बैंक, एसियाली विकास बैंक, यूएनडीपी, अन्तर्राष्ट्रिय एकीकृत पर्वतीय विकास केन्द्र (इसिमोड), प्राक्टिकल एक्सनजस्ता राष्ट्रियअन्तर्राष्ट्रिय संघसंस्थाले नेपालको बाढी पूर्वानुमानका लागि आर्थिक र प्राविधिक सहयोग उपलब्ध गराएका छन्। सरकार, दाता, प्रशासन, समुदायसँगको हातेमालो, हाते माइक, हाते साइरनजस्ता अभ्यासले नदी तटीय क्षेत्रका बासिन्दा लाभान्वित भएका जलवायुविज्ञ डा धर्म उप्रेती बताउँछन्। भन्छन्, जलमापन केन्द्रको सूचना स्वचालित हुनुपर्छ। बाढीको अग्रिम सूचनालाई अझ चुस्त र विश्वसनीय बनाउन सरकारी निकाय गम्भीर बन्नुपर्छ। कुनै पनि क्षेत्रमा निरन्तर १ घण्टा ६० मिलिमिटर वा सोभन्दा बढी वर्षा भएमा नदी तटीय क्षेत्रमा स्वाभाविक रूपमा जल सतह बढ्ने मौसम विभागका अधिकारी बताउँछन्। कमजोर र भिरालो जमिन भएका क्षेत्रमा भारी वर्षा हुँदा पहिराले नदी र खोलाको बहाव छेकेपछि आकस्मिक रूपमा बाढीका घटना हुने उनीहरूको ठहर छ। जलवायु परिवर्तनका कारण कुनै स्थान विशेषमा हुने मुसलधारे वर्षा (क्लाउड ब्रस्ट)ले पनि बाढीका घटना बढिरहेका विभागका जलविज्ञ पराजुली बताउँछन्। चुरे र पहाडी क्षेत्रबाट बहने मझ्यौला र साना खोलामा पूर्वसूचना प्रणालीको अभ्यास गर्न ढिलो भएको उनको बुझाइ छ। बाढी र अन्य प्रकोपजन्य घटनाको पूर्वतयारी र क्षति न्यूनीकरणका लागि सरकारी स्तरमा विभिन्न संयन्त्र छन्। गृह मन्त्रालय मातहत राष्ट्रिय आपत्कालीन केन्द्र, प्रदेश मातहत, जिल्ला तह र स्थानीय निकाय मातहत आपत्कालीन केन्द्र छन्। गत वर्ष गठन भएको राष्ट्रिय विपद् जोखिम न्यूनीकरण तथा व्यवस्थापन प्राधिकरणको क्षेत्राधिकार यतातर्फ पनि जोडिएको छ। तर, यस्ता संयन्त्र र निकाय प्रकोपअघिको पूर्वतयारीमा भन्दा पनि राहत र उद्धारमा मात्रै सीमित भएका सरोकारवालाको आरोप छ। प्रकोप जोखिम न्यूनीकरणका लागि चर्चा धेरै भए पनि अहिलेसम्म राष्ट्रिय पूर्वसूचना नीति बनेको छैन। अन्तरदेशीय सहकार्यको खाँचो गत साउन पहिलो साताको अविरल वर्षापछि चीनको तिब्बतस्थित खासा क्षेत्रको केरुङ च्छो नामको पोखरी भरियो। पोखरी फुट्न सक्ने र तल्लो तटीय क्षेत्रमा ठूलो जनधनको क्षति हुन सक्ने खबर चिनियाँ अधिकारी र दोभाषेमार्फत नेपालतर्फ आयो। लगत्तै साउन ५ गते जिल्ला प्रशासन कार्यालय सिन्धुपाल्चोकले भोटेकोसी गाउँपालिका र बाह्रबिसे नगरपालिकासँगै तल्लो तटीय क्षेत्रमा सतर्कता अपनाउन सूचना जारी गर्यो। चिनियाँ पक्षबाट यस्तो अग्रिम खबर इतिहासमै पहिलोपटक आएको जलवायुविज्ञ डा उप्रेती बताउँछन्। यो राम्रो अभ्यास हो, एक अर्को मुलुकबीच समयमा सूचना आदानप्रदान गर्ने हो भने बाढीले हुने जनधनको क्षति धेरै घट्छ। यसका लागि सरकारले कूटनीतिक तहबाट पहल अघि बढाउनुपर्छ, उनी भन्छन्। जलवायुजन्य जोखिम न्यूनीकरण गर्न अन्तरदेशीय सहकार्यसँगै मौसम विभागको उपस्थिति प्रदेश र स्थानीय तहसम्म पुग्न जरुरी रहेकोमा उनी जोड दिन्छन्। चीनको तिब्बत र भारतको उत्तर प्रदेश हुँदै नेपालतर्फ बग्ने नदीमा गेज स्टेसन भए पनि ती मुलुकले अग्रिम सूचना नदिएसम्म नेपालका बस्ती जोखिममा रहन्छन्। २०७० सालमा भारतले पूर्वसूचनाबिना उत्तराखण्ड प्रदेशको पिथौरागढस्थित धौलीगंगा जलविद्युत् आयोजनाको बाँध खोल्दा दार्चुला सदरमुकाममा ठूलो जनधनको क्षति भएको थियो। त्यसपछि मात्रै भारतले नेपाली पक्षलाई बाँध खोल्ने सूचना दिन थालेको जिल्ला प्रशासन कार्यालय दार्चुलाले जनाएको छ। पछिल्लोपटक गत साउन दोस्रो साता सिल्ट फ्लसिङ र सरसफाइका लागि बाँध खोल्ने तयारी गरिएको भन्दै भारतले दार्चुला प्रशासनलाई पत्राचार गरेपछि नेपालतर्फ सतर्कता अपनाइएको थियो।"
चिकित्सकको आवासका लागि होटल महासंघ र चिकित्सक संघबीच चार बुँदे सम्झौता,"काठमाडौं : कोरोना भाइरस (कोभिड१९) संक्रमणको जोखिम बढिरहेका बेला चिकित्सक र स्वास्थ्यकर्मीको आवास (आइसोलेसन र क्वारेन्टाइन)को व्यवस्थापनको विषयमा नेपाल चिकित्सक संघ र होटल व्यवसायी महासंघ, नेपालबीच चार बुँदे सम्झौता भएको छ। कोरोना संकटमा प्रन्टलाइनमा रहेका चिकित्सक र स्वास्थ्यकर्मीका साथै उनीहरुको परिवारको स्वास्थ्यलाई ख्याल गर्दै यस्तो सम्झौता भएको चिकित्सक संघका अध्यक्ष डा लोचन कार्कीले जानकारी दिए। कोरोना संक्रमणसँग जुध्न र सहयोग पुर्याउनु पर्ने आवश्यकतालाई महसुस गरेर २०७७ भाद्र ८ गतेको सहमति अनुसार चार बुँदै सम्झौता भएको हो। सम्झौता अनुसार आइसोलेसन र क्वारेन्टाइनमा राखे बापतको होटलले पाउने मुक्तानी चिकित्सक वा निजले काम गर्ने संस्थाले भुक्तानी गर्नुपर्ने छ। सँगै उपत्यका बाहिरका लागि चिकित्सक संघका प्रादेशिक संयोजक र होटल महासंघका प्रदेश प्रमुखको समन्वयमा प्रदेश तथा जिल्ला शाखाबीच आवश्यक सहकार्य गर्न जिम्मेवारी तोकिएको छ। त्यसैगरी उपत्यकामा चिकित्सक संघका महासचिव डा बद्री रिजाल र होटल महासंघका बागमती प्रदेशका महासचिव दामोदर नेपाललाई सम्पर्क गर्न सकिने छ। सम्झौतापत्रमा चिकित्सक संघका अध्यक्ष डा लोचन कार्की र होटल महासंका अध्यक्ष हिराध्वज शाहले हस्ताक्षर गरेका छन्।"
आन्तरिक घुमघाममा मुस्ताङी मस्त,"जोमसोम : धार्मिक तथा पर्यटकीय हिमालपारीको जिल्ला मुस्ताङको पर्यटनक्षेत्र विश्वव्यापी महामारीको रुपमा उत्पन्न कोभिड१९ को प्रभावका कारण विगत ६ महिना अघिबाट पुरै ठप्प छ । गत वर्ष हिउँदयामपछि बशन्तऋतुको आगमनसँगै पर्यटकको गुल्जार हुने मुस्ताङ यसवर्ष भने कोरोनाकै कारण सुन्यता छाएको हो । विगत वर्षहरुमा यही समय मुस्ताङ घुम्ने पर्यटकले तल्लो मुस्ताङदेखि उपल्लो मुस्ताङसम्मका सानाठूला होटलहरु पर्यटकले खचाखच भरिन्थ्यो । त्यस समय मुस्ताङलेनै थेग्न नसक्ने गरी पर्यटक जिल्लामा ओइरिन्थे । यहाँका सबैखाले पर्यटन व्यवसायलाई पाउना उम्काउन सास फेर्ने समेत फुर्सद मिल्दैनथ्यो । सडकमार्गबाट दिनहुँ सयौं पर्यटक आउँथे भने हवाईसेवा मार्फत पनि दैनिक २ सय देखि ३ सय पर्यटक मुस्ताङ भित्रिन्थे ।बर्खायाम लागेपछि दैनिक १२ देखि १८ पटकसम्म हवाइ उडान हुन्थ्यो । पछिल्लो समय मुस्ताङ आउजाउ गर्न सडकसञ्जाल सहज भएपछि मुस्ताङमा पर्यटकको फलो बर्सेनि वृद्धि भइरहेको थियो । पर्यटकको आमगनदर वृद्धिसँगै जिल्लामा नयाँ आधुनिक होटल सञ्चालन गर्ने संख्या बढ्यो । मुस्ताङमा पर्यटनको गुल्जार हुदाँ यहाँका व्यवसायीलाई मात्र फाइदा हुने थिएन ,जिल्लामा उत्पादिक कृषिजन्य वस्तु स्याउ ,खुर्पानी,ओखर ,चिचि, नासपाती ,रायो साग ,बन्दा ,च्याउ समेत उक्तिकै बिक्थ्यो । त्यतिमात्र होईन फलफूल तथा तरकारी प्रशोधनका विभिन्न भेराईटी समेत यहाँ पर्यटकले कोशेलीको रुपमा खरित्थे । तर ,यसपटक भने कोरोना कहरकै कारण मुस्ताङीले त्यो फाईदा लिने अवसरबाट चुक्न पुगे । सधैभरी पर्यटक पखाईमा बस्ने मुस्ताङका पर्यटन व्यवसायी कोरोना कहरका कारण व्यवसाय चौपट् हुदाँपनि रत्तिभर बिचलित परेका छैनन् । जोमसोम स्थित होटल ताजका संञ्चालिका तृष्णा गौचन शेरचनले तत्कालको आर्थिक आम्दानी भन्दा स्वास्थ्यनै ठुलो धन भएको बताईन् । उनले विश्व व्यापी माहामारी कोरोना कहरमा स्वास्थ्य बचाउन सके नियमितको व्यवसाय पछि पनि गर्न सकिने स्पष्ट पारिन् । यस्तै,मुस्ताङ उद्योग बाणिज्य संघका अध्यक्ष तथा होटल म्याजेस्टिका संञ्चालक खगेन्द्र तुलाचनले कोरोना कहरले विश्व बजारको अर्थतन्त्रनै ध्वस्त भइरहेको अवस्थामा मुस्ताङमा पर्यटक अवस्था सुन्य हुनु आश्चार्य लाग्दो नभएको बताए । उनले यो बेला होशियारी र सावधानीले मात्र कोरोनाबाट सुरक्षित रहन सकिने उल्लेख गर्दे जिल्लाका पर्यटन व्यवसायीलाई धैर्यता अपनाउ आग्रह गरे । मुस्ताङ जिल्ला गण्डकी प्रदेशकै एकमात्र कोरोनामुक्त जिल्लाको रुपमा कायमै छ । यसअघि यहाँ एक ८६ वर्षिय पुरुषले कोरोना जितेपछि मुस्ताङ कोरोना मुक्त भयो ।जिल्ला कोरोनामुक्त भएपनि यहाँ कोरोना भित्रिनसक्ने अधिक संम्भावना रहेको सरोकारवाला बताउँछन् । कोरोना कहरकै कारण जिल्लामा उत्पादित फलफुल तथा तरकारीको बजारिकरणमा समेत समस्या परेको छ । तर ,कोरोना कहरले मुस्ताङको पर्यटन व्यवसाय सुस्ताएपनि यहाँका व्यवसायीले त्यसको कुनै परवाह गरेका छैनन् । कोरोना प्रभावले पर्यटक नआएर जिल्ला सुनसान बनेपछि यहाँका मानिसहरु जिल्ला भित्रकै आन्तरिक पर्यटकीय स्थलको घुमफिरमा व्यस्त हुन थालेका छन्। तल्लो मुस्ताङका पर्यटन व्यवसायी घुमफिरमा छन् । उपल्लो मुस्ताङका तल्लो मुस्ताङ र तल्लो मुस्ताङका पर्यटन व्यवसायी उपल्लो मुस्ताङको पर्यटकीय स्थलको घुमफिरमा रमाउन थालेको जोमसोमका स्थानीय अजित थकालीले बताए । तल्लो मुस्ताङका व्यवसायी गाउँगाउ र टोलटोलको समुहगत रुपमा उपल्लो मुस्ताङको दामोदरकुण्ड ,लोमान्थाङ ,कोरलानाका ,लोघेकर गुम्बा ,चराङ गुम्बा र लुरी गुम्बा लगायतको पर्यटकीय स्थलको भ्रमण गर्ने गरेका छन् भने उपल्लो मुस्ताङीहरु मुक्तिनाथ मन्दिर ,कागबेनी ,जोमसोम ,ढुम्बाताल ,यारुझो भ्युटावर ,कुछप तेरङ्गा गुम्बा ,कैसाङ क्याम्प ,तिलिचो ताल ,सेकुङ,भुतर्छो ,टिटि ताल लगायतमा पुगेर रमाउने गरेको थकालीले उल्लेख गरे । जिल्ला भित्रै आन्तरिक पर्यटन व्यवसायीको घुमफिरले बाह्य पर्यटकको अभावलाई आंशिक पूर्ति गर्ने गरेको छ । त्यसो त जिल्ला भित्र कर्मचारी ,शिक्षक तथा स्थानीय युवायुवती समेत जिल्लाभित्रै घुमफिर गरी कोरोना कहरको समय सदुपयोग गर्ने गरेको पाइएको छ ।"
"ढोरपाटन बाढी अपडेट : ११ को मृत्यु, ३० बढी अझै बेपत्ता","बागलुङ : ढोरपाटन नगरपालिकाको भुजीखोलामा बुधबार राती आएको बाढीमा परेर मृत्यु हुनेको संख्या ११ पुगेको छ । यो सँगै बेपत्ता हुनेको संख्या पनि ठूलो संख्या देखिएको छ । जिल्ला प्रहरी कार्यालय बागलुङका अनुसार ३० जना भन्दा बढी बेपत्ता भएका छन् । बिहानसम्म १३ जना बेपत्ता भएको जानकारी आए पनि अहिले प्रहरी र नेपाली सेनाको टोली घटनास्थलमा प्रत्यक्ष पुगे पछि दोब्बर बढी संख्यामा मानिसहरु बेपत्ता भएको पाइएको जिल्ला प्रहरी कार्यालयका प्रहरी नायव उपरीक्षक राजेन्द्र रेग्मीले जानकारी दिए । राति करिब १२ बजे भूजीखोलामा आएको बाढीले ढोरपाटन वडा नम्बर ५,६,७,८ र ९ का ३१ बढी घर बगाएको छ । मृतकमध्ये चार जना पुरुष र एक बालिकासहित ७ जना महिला छन् । जसमा एक महिलाको भने सनाखत भएको छ। ढोरपाटन नगरपालिका ९ की २६ वर्षीया केशमाया विक रहेको रेग्मीले बताए। शव कतै पुलको लठोमा अड्केको अवस्थामा फेला परेको छ भने कतै खोला किनारको बालुवामा भेटिएको छ । शव क्षतविक्षत अवस्थामा रहेकाले पहिचान गर्न कठिन भएको हो । ढोरपाटनको वडा नम्बर ६,७ र ८ मा नेपाली सेनाको टोली पुगेर घटनास्थलमा उद्धार कार्य शुरु गरेको प्रमुख जिल्ला अधिकारी सुरेश न्यौपानेले जानकारी दिए । 'अन्य गाउँमा पनि प्रहरी र स्थानीय मिलेर खोजी तथा उद्धार कार्य जारी राखेका छन्, 'प्रजिअ न्यौपानेले भने, 'बाढीका कारण सबैजसो ठाउँमा सवारी अवरुद्ध भएको छ, सबै क्षेत्रमा नेपाल प्रहरी, नेपाली सेना परिचालन गरेर खोज उद्धार कार्य अघि बढाएका छौ। ' बाढीले सडक छेउमा पार्किङमा राखेको जीप, २ वटा विद्युत गृह, स्वास्थ्य चौकी भवन, एक वटा झोलुङ्ले पुल, ढोरपाटन ९ को सरस्वति आधारभूत विद्यालय र जनचेतना प्राथमिक विद्यालय भवनसमेत बगाएको छ । ढोरपाटनमा बाढी : चार जनाको मृत्यु, १३ बेपत्ता, ३० घर बगायो ढोरपाटनमा बाढी : मृत्यु हुनेको संख्या सात पुग्यो (अपडेट) ढोरपाटनको भुजी खोलामा बाढी : मृत्यु हुनेको संख्या ९ पुग्यो"
महानगरीय प्रहरीले भन्यो : 'सम्झाउँदा नमानेपछि बल प्रयोग गर्न बाध्य भइयो',"ललितपुर : करीब चार महिनादेखि अन्योलमा रहेको मच्छेन्द्रनाथको जात्रा निषेधाज्ञा तोडेर सूचारु गरेपछि प्रहरीले बल प्रयोग गरेको छ । स्थानीय, गुठियार तथा जात्रामा सहभागीहरुले असोजमा मलमास लाग्ने भन्दै अहिले नै रथ तान्नुपर्ने अडान लिएका छन् । यसअघि जात्रा सूचारु गर्न पाऊ भन्दै स्थानीय युवाहरु प्लेकार्ड बोकेर पुल्चोकमा भेला भएका थिए। महानगरीय प्रहरी परीसर ललितपुरका प्रमुख टेकप्रसाद राईका अनुसार आन्दोलितलाई बिहानैदेखि रथयात्रा नगर्न सम्झाइएको थियो । सम्झाउँदा पनि नमानेपछि पानीको फोहरा प्रयोग गरिएको हो। राईले भने,'प्रहरीलाई बल प्रयोग गर्न बाध्य बनाइयो।' जात्राको विषयमा हाल गुठी संस्थानको मुख्य कार्यालय छलफलमा भइरहेको जात्रामा सम्लग्न दिल कुमार बाराहीले जनाए । उनले भने,' निष्कर्ष निस्किएको छैन, बैठक जारी छ ।' लकडाउन र निषेधाज्ञाले जात्रा पटकपटक स्थगित भएकाले स्थानीय आक्रोसित बनेका छन् । जात्रामा ठूलो जमात सहभागी हुने र कोरोना संक्रमण जोखिम बढ्न सक्ने भन्दै सरकारले रोक लगाएको छ । निषेधाज्ञाबीच स्थानीय युवाहरुले रातो मच्छेन्द्रनाथको रथ तानेपछि पुलचोकमा झडप भएको छ। प्रहरी र स्थानीयबीच बीच झडप भएपछि भीड तितरवितर पार्न अश्रु ग्यास हानिएको छ। प्रहरीले रथ तान्न तम्सेका युवाहरुलाई रोकेपछि झडप भएको हो। रथ तानेर सडकको बीच भाग पुर्याएको छ। ठूलो संख्यामा प्रहरी खटाइएको छ। मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा तोडेर रथ तानेको बताइएको छ। असोज २ देखि मलमास सुरु हुँदैछ। यसअघि रथयात्राका लागि ललितपुरको पुल्चोकमा जम्मा भएका स्थानीय युवाहरुले रथ तान्न पाउनुपर्ने माग गर्दै प्रदर्शन गरेका थिए। बिहानैदेखि सयौं संख्यामा स्थानीय जम्मा भएका थिए। कुनै अप्रिय घटना हुन नदिन बाक्लो संख्यामा प्रहरी उपस्थित गराइएको थियो। कोरोना संक्रमण फैलिने भन्दै प्रहरीले स्थानीयलाई माइकिङ गरेर घर जान आग्रह गरेको थियो। कोरोना महामारीका कारण निर्धारित तिथिमा हुन नसकेको रथ जबरजस्ती तानिएको हो । मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा मिचेका हुन्। लकडाउन खुकुलो भएपनि उपत्यकामा संक्रमितहरुको संख्या बढ्दै गएपछि गुठी संस्थान ललितपुरले सूचना जारी गर्दै रथारोहण स्थगित गरेको थियो। कोरोनाका कारण उपत्यकामा धार्मिक गतिविधि तथा जमघटमा रोक लगाइएको छ। वैशाख कृष्ण पक्षको प्रतिपदाबाट सुरु हुने जात्रा लिच्छवीकालदेखि निरन्तर चल्दै आएको छ। रातो मच्छिन्द्रनाथ रथयात्रा नेपालकै सबैभन्दा लामो जात्रा मानिन्छ।"
"कोरोना भाइरस, अमेरिका र ट्रम्प","महान् देश त्यत्तिकै महान् बन्दैनन्। लामो गौरवशाली इतिहास, समयसमयमा उदाउने महान् पथप्रदर्शक, दार्शनिक, दूरदृष्टि राख्ने नेताहरू, आर्थिक र सामाजिक अनि सामरिक शक्ति पहुँच, विभिन्न क्षेत्रमा दक्ष मानव संसाधन अनि गहिरो मानवताको धर्म। यी यस्ता अनेक गुण अनि विशेषताले विश्व महाशक्ति भनेर अमेरिका चिनिएको हो। विश्वमा हुने धेरै युद्ध र तिनको नेतृत्व प्रत्यक्ष वा परोक्ष ढंगले गरे पनि अमेरिकाइतरको जनभावना त्यति नकारात्मक कहिल्यै भएन र सधैं अमेरिका महान् बनिरह्यो। विभिन्न कालखण्डमा अमेरिकामा पनि विभिन्न शासक आए। कतिले गहिरो छाप राखे। सीमित भूगोल र दायरामा मात्र नभई पूरै विश्वमा अमेरिकाको महानतालाई उदाहरणीय ढंगबाट झल्काउने काम गरेर गए। समय फेरियो। शासकहरू र व्यवस्था फेरियो। आज कोरोना भाइरस र यससँगै संसार जुधिरहेका बेला अमेरिका आफैंले भोगिरहेको दुर्दशा र कन्तबिजोक हेर्नलायक छ। देशभित्रको भयावह र दयनीय अवस्था वर्तमान अमेरिकाको वास्तविक चित्र हो। यसको जिम्मेवार अमेरिकाका शासक नै हुन्। प्रोफेसर नोम चोम्स्कीका शब्दलाई सापट लिँदा अमेरिका आज सोसियोपेथिक बफन का हातमा छ, जसले हामी, संसार अनि मानव सभ्यतालाई गहिरो अन्धकारतर्फ धकेलिरहेको छ। संसारले कोरोना भाइरसजस्ता महामारी धेरैपल्ट भोग्यो। स्पेनिस फ्लु १९१८ होस् या १९५७१९५८ को एसियन फ्लु होस् या १९६८६९ को हङकङ फ्लु होस्, हरेक महामारीमा मानवीय सहायताका लागि पुर्याएको योगदानले अमेरिकालाई अमेरिका बनाएको थियो। चाहे सन् १९४५ मा खोप ल्याएर होस् या १९५४ तिर सुई र सिरिन्ज बनाएर, लाखौं जीवनका लागि अमेरिकाले पुर्याएको योगदानले साँच्चिकै अमेरिका बनेको थियो। विडम्बना, अमेरिका अहिले नाफा र व्यापार तथा आफ्नो स्वार्थ र सत्ताबाहिर अरू केही देख्न नसक्ने मानवताको धर्म शून्यप्रायः भएको अराजक शासकका हातमा पर्न गयो। यसले अमेरिका मात्र नभई पूरै संसारलाई अन्धकारको महाभुमरीमा जुनसुकै बेला जाक्न सक्छ। विशाल अर्थतन्त्र भएको मुलुकले आफ्नै आन्तरिक समस्या सुल्झाउन नसकिरहेको अवस्था, शासकले अर्थतन्त्र र व्यापारबाहेक मानवताका मूल्यमान्यतालाई तिरष्कार गरिरहेको वर्तमान परिस्थितिले अमेरिकाप्रतिको दृष्टिकोण दिनानुदिन बदलिरहेको छ। यो वितृष्णा झन् व्यापक बन्दै छ। कोरोनाले युरोप विशेषगरी इटली आक्रान्त भइरहेको अवस्थामा अमेरिकी नाकाबन्दीले थिलथिलो भएको क्युबाले मानवीय सहायता गर्नु र अमेरिका मूकदर्शक भएर हेर्नुपर्ने बाध्यतामा पुग्नु, चीनले कोरोनाविरुद्ध संघर्ष गरिरहेका देशलाई सहयोग पुर्याइरहँदा अमेरिका अनि ट्रम्प गैरजिम्मेवार भएर बेवास्ता गर्नु र बेतुकका टिप्पणीमा लाग्नुले अमेरिकाको विश्वशक्ति र पहुँच विस्तारै खुम्चिरहेको संकेत गरिरहेको छ। यो अमेरिकाको ओर्लंदो ग्राफ अझै द्रूतगतिमा ओरालो लाग्नमा विशेष ट्रम्प जिम्मेवार देखिन्छन्। सुसन फिन्लेलाई फ्लुजस्तो लक्षण देखियो तर उनी डाक्टरकहाँ गइनन्। किनभने उनी तिर्नुपर्ने उपचार खर्चदेखि डराइन्, फलस्वरूप उनका अभिभावकले उनलाई आफ्नो अपार्टमेन्टमा मृत अवस्थामा फेला पारे। उनी ५३ वर्षकी थिइन् द गार्डियन। वास्तवमा उनको मृत्यु हुनुमा महामारी मात्र जिम्मेवार छैन; अमेरिकाको हेल्थकेयर प्रणाली जिम्मेवार छ। यस्ता धेरै फिन्लेहरू अमेरिकाले गुमाएको छ। वास्तवमा यो महामारीले अमेरिकाको वर्तमान अवस्थालाई विश्वसामु उदांगो पारिदिएको छ। यसरी देशभित्रको यो भयावह र दयनीय अवस्था वर्तमान अमेरिकाको वास्तविक चित्र हो। यसको जिम्मेवार अमेरिकाका शासक नै हुन्। आजका दिनमा यस्तो टिठलाग्दो अवस्थाको जिम्मेवार वर्तमान शासक नै हुन्। अमेरिकाभित्र समस्या अझ जटिल आकलन गर्नुपर्छ। किनभने यस्ता महामारीमा विश्वको ठूलो अर्थतन्त्र भएको मुलुकको शासक हतियार र मिसायलको धक्कु लगाएर खोक्रो दम्भ देखाइरहेका छन्। तर मानवता वा मानव जीवन रक्षार्थ खोज र अनुसन्धान गर्ने संस्था र त्यसको एड्भान्समेन्टका लागि पहल गरेको देखिएन। बरु रक्षा बजेट बढाइयो। लोककल्याणभन्दा सीमित वर्गको नाफा या व्यापारिक फाइदामा जोड दिइयो। जनस्वास्थ्यजस्तो संवेदनशील क्षेत्र निजी नाफाखोरको हातमा सुम्पियो। परिणाम, आज ट्रम्पले रसियासँग र अन्य देशसँगै कोरोनाको खोप र थप औषधिका लागि मुख ताक्नुपर्ने अवस्थामा पुग्दा देखियो। अहिलेको अवस्था हेर्ने हो भने अमेरिकाको कुल गार्हस्थ उत्पादन वार्षिक ३२९ प्रतिशतले गिरावट आएको छ र यो गिरावट सन् १९४७ पछिको सबैभन्दा ठूलो हो। बेरोजगारको संख्या तीन करोडमाथि छ र यो संख्या दिनानुदिन बढ्दो क्रममा छ। कुनै समय थियो सन् २०१६ मा मेक अमेरिका ग्रेट एगेन भन्दै चुनाव जितेर सत्तामा पुगेका ट्रम्प आगामी आसन्न चुनावमा पनि मेक अमेरिका ग्रेट एगेन भन्दै मतदातासमक्ष लम्पसार पर्दैछन्। यिनले अमेरिकालाई कति महान् बनाए कोरोना भाइरससँगै संसारसामु उदांगो भयो।"
"रुसी विपक्षी नेता नवेलनीको शरीरमा विषालु रसायन, के हो नभिचोक नर्भ एजेन्ट ?","बर्लिन : जर्मनी सरकारले रुसी विपक्षी नेता अलेक्सी नवेलनीमा नभिचोक नर्भ एजेन्ट विष पाइएको बताएको छ। अन्तर्राष्ट्रिय सञ्चारमाध्यमका अनुसार नवेलनी राष्ट्रपति भ्लादिमिर पुटिनका कट्टर आलोचक हुन्। चान्सलर एन्जेला मर्केलका प्रवक्ता स्टेफेन सेइबर्टले बुधबार विज्ञप्ति जारी गर्दै सैनिक ल्याबमा परीक्षण गर्दा नभिचोक रसायन पाइएको बताएका छन्। निसन्देह नभिचोक समूहको रसायनिक नर्भ एजेन्टको प्रमाण भेटिएको छ, उनले भनेका छन्, जर्मनी सरकार यस्तो किसिमको हमलाको कडा शब्दमा निन्दा गर्दछ। उनले नवेलनीको यस किसिमको आक्रमणका सम्बन्धमा रुसी सरकारले तुरुन्त स्पष्टिकरण दिनुपर्ने समेत बताएका छन्। नवेलनी केही महिना पहिले साइबेरियादेखि हवाई यात्रा गर्ने क्रममा एक्कासी बिरामी भएका थिए। त्यसबेला उनलाई उपचारका लागि तुरुन्त जर्मनी ल्याइएको थियो। उनी अहिले पनि कोमामै रहेको बीबीसीले उल्लेख गरेको छ। नवेलनीलाई जर्मनी पुर्याएसँगै उनमा नभिचोक नर्भ एजेन्ट विष रहेको बताइएको थियो। जर्मनीले त्यही बेला रुसले उनमा रसायनिक हतियारका रूपमा प्रयोग हुँदै आइरहेको नभिचोक दिएको दाबी गरेको थियो। तर रुसले भने सो आरोप इन्कार गर्दै आइरहेको छ। यसअघि सन् २०१८ मा पनि बेलायतमा रहँदै आएका पूर्व रुसी जासूस सर्गेई स्क्रिपल र उनका छोरीलाई पनि यही विषको निशाना बनाएको आरोप लगाइएको थियो। त्यसबेला पनि रुसले आरोपको खण्डन गरेको थियो। के हो नभिचोक नर्भ एजेन्ट ? नभिचोक नर्भ एजेन्ट एक रसायनिक हतियार हो। सन् १९७० देखि ८० को दशकमा विकसित नर्भ एजेन्टको समूहलाई नभिचोक भनिन्छ। नभिचोक रुसी शब्द हो। यसको अर्थ नवआगन्तुक हो। यो सोभियत संघको फोलिएन्ट कोड नाम दिइएको एक कार्यक्रबाट विकसित गरिएको चौँथो पुस्ताको रसायनिक हतियार हो। यसबारे ९० को दशकमा डा विल मीरजायानोवले रुसी सञ्चार माध्यमलाई बताएका थिए। त्यस लगत्तै उनी अमेरिका भागेर बसेका थिए। पछि उनले आफ्नो पुस्तक स्टेट सीक्रेट्स मा यसको सूत्र छापेका थिए। सन् १९९९ मा अमेरिकाका रक्षा अधिकारी उज्वेकिस्ता गएका बखत पूर्व सोभियत संघको एक रसायनिक हतियार जाँच गर्ने भट्टी नष्ट गरेका थिए। सोही भट्टीमा सोभियत संघले नोभिचोकको पनि परीक्षण गरेको डा मीरजायानोवले बताएका थिए। सो समय अन्तर्राष्ट्रिय पर्यवेक्षकले नोभिचोकको विकास भएको कुनै भेउ पाएका थिएनन्। नोभिचोक अत्यन्तै गोप्य रूपमा विकास गरिएको थियो। नभिचोक नर्भ एजेन्ट निकै यसका केही संस्करणभन्दा ८ गुणासम्म बढी विषालु हुने बताइएको छ। रिडिङ युनिभर्सिटीका प्राध्यापक गेरी स्टेफन्सका अनुसार यो अत्यन्तै खतरनाक हुन्छ। त्यस्तै यो पत्ता लगाउन पनि निकै गाह्रो हुने उनले बताएका छन्। यसको लक्षण कस्तो हुन्छ ? नभिचोक नर्भ एजेन्टले स्नायु प्रणालीलाई शून्य गराइदिन्छ। अर्थात् यसले स्नायु प्रणालीलाई निष्क्रिय गराइदिन्छ। जसका कारण शरीर बिस्तारै निष्क्रिय हुँदै जान्छ। यस रसायनिक विषका कारण मानिसले बिस्तारै स्वास लिन गाह्रो हुन थाल्छ। डा मीरजायनोवका अनुसार यसका तीन एन्टीडोट्स रहेका छन्। यी औषधी यसको उपचारका लागि नभई असर कम गर्नका लागि मात्र भएको उनले बताएका छन्। डा मीरजायनोवका अनुसार यदि कोही यस नर्भ एजेन्टको सम्पर्कमा आए उनले लगाएको कपडा तुरुन्त हटाएर साबुन पानी शरीर धुनुपर्छ।"
पेचिलो कूटनीति र नेपाल,"कूटनीतिक चलाखी र ढंग पुर्याउन सके हामीसँग अमेरिका, चीन र भारतजस्ता विकसित देशबाट प्रशस्त फाइदा लिन मिल्ने अवसर पनि छ जसरी एक व्यक्तिलाई साथीहरूको साथ र परिवारलाई छिमेकीको साथ चाहिन्छ त्यसरी नै देशलाई पनि छिमेकी मुलुक र बाह्य मुलुकको साथ चाहिन्छ। साथ दिने कोही छैन भने व्यक्ति होस् वा राष्ट्र दुवैको अस्तित्व संकटमा पर्छ। देशको विस्तारित कूटनीतिक सम्बन्धले प्रत्यक्षपरोक्ष रूपमा अन्तर्राष्ट्रिय भरोसा बढाउने गर्छ। अहिलेको ग्लोबल भिलेजमा कुनै पनि देश अरू देशको सहायताविना एक्लै बाँच्न सक्दैन। २०७२ सालमा भूकम्पले देशलाई अप्रत्यासित धक्का दियो तर देशले हिम्मत हारेन किनकि देशका छिमेकी र टाढाका मित्रराष्ट्र थिए सहयोगका लागि। कसले कति दिए भन्ने छुट्टै सबाल हो। मूल कुरा भरथेग र सहयोग पाउने आशाले आत्मविश्वास दिलाएको थियो। सोही साल छिमेकी मुलुक भारतले अप्रत्यासित रूपमा नाकाबन्दी लगायो। नेपालले कूटनीतिक सम्बन्ध राखेका र नराखेका देशहरूको ध्यान नेपालतर्फ खिचियो। नेपालसँग कूटनीतिक सम्बन्ध विस्तार भएका मुलुकमा रहेका भारतीय कूटनीतिक अधिकारीहरूले नाकाबन्दी नै किन भन्ने प्रश्नको सामना गर्नुपरेको थियो। उत्तरी छिमेकी देश चीनसँग पारवहन सम्झौता नै गरिएको थियो भने टाढाका मित्रराष्ट्र अमेरिका र युरोपका राष्ट्रहरूले भारतलाई नेपालमाथि लगाइएको नाकाबन्दी खोल्न बाध्य बनाएका थिए। विस्तारित कूटनीतिक सम्बन्धले इतिहासका हरेक अफ्ठेरो अवस्थामा साथ दिएको छ। नेपालको कूटनीतिक सम्बन्ध विस्तारका कारण सन् २०१३ मा नेपाल १६७ देशको समर्थन पाउँदै संयुक्त राष्ट्रसंघीय मानवअधिकार परिषद्को अध्यक्षमा निर्वाचित भएको थियो। हामी जति धेरै मुलुकसँग कूटनीतिक सम्बन्ध राख्न सक्छौ, त्यति नै अन्तर्राष्ट्रिय अस्तित्व, हैसियत र समर्थन प्राप्त गर्न सक्छौ। भूमण्डलीकरणसँगै व्यापार, रोजगार, अध्ययन र बसोवासका लागि मानव स्थानान्तरण बढेको समयमा कूटनीतिक सम्बन्धको दायरा बढाउनु आजको आवश्यकता हो। सरकारले अभिलेख राखेका र नराखेका विश्वका धेरै मुलुकमा नेपालीहरू बढी रोजगार र अध्ययनका लागि गएका छन्। ती आफ्ना नागरिकको हक, अधिकार संरक्षण र हितका लागि पनि धेरै देशसँग कूटनीतिक सम्बन्ध विस्तार गर्न जरुरी छ। बढ्दो विदेश सम्बन्धले वातावरण संरक्षण, जलवायु परिवर्तन, मानवअधिकारलगायतका मुद्दामा दायित्व बढेको छ। धेरै देशसँग द्विपक्षीय सम्बन्ध जोडिए पनि ती देशसँग शिक्षा, स्वास्थ्य, व्यापार, रोजगार आदि क्षेत्रमा सहकार्य गरी उल्लेखनीय लाभ लिन सकिएको छैन। यसतर्फ पनि सरकारको ध्यान जान आवश्यक छ। नेपालको कूटनीतिक गति सन् १८१६ मा नेपाल र भारतको इस्ट इन्डिया कम्पनी सरकारबीच सुगौली सन्धि भएलगत्तै बेलायत र नेपालबीच कूटनीतिक सम्बन्ध स्थापना भयो। यो नै नेपालको बाह्य मुलुकसँगको पहिलो औपचारिक कूटनीतिक सम्बन्ध थियो। बेलायतसँग कूटनीतिक सम्बन्ध भएको एक शताब्दीभन्दा बढी समय अर्थात् १३१ वर्षसम्म नेपालले अन्य मुलुकसँग औपचारिक सम्बन्ध स्थापना गर्न सकेन। भारत ब्रिटिस उपनिवेशबाट स्वतन्त्र भएपछि मात्र सन् १९४७ अप्रिल २५ मा नेपालको दोस्रो कूटनीतिक सम्बन्ध अमेरिकासँग भयो। त्यसलगत्तै सोही साल करिब दुई महिनापछि दक्षिणको छिमेकी मुलुक भारतसँग कूटनीतिक सम्बन्ध स्थापित भयो। सन् १९४९ मा फ्रान्ससँग र उत्तरी छिमेकी मुलुक चीनसँग सन् १९५५ मा दैत्य सम्बन्ध स्थापना गरियो। चीनसँगको सम्बन्ध पछि त्यही वर्ष नेपाल राष्ट्रसंघको सदस्य बनेको थियो। त्यसपछि बीपी कोइराला र राजा महेन्द्रले बाह्य मुलुकसँगको कूटनीतिक सम्बन्ध विस्तार गरेका थिए। बीपी कोइरालाको अठारमहिने प्रधानमन्त्रीत्वकालमा १६ मुलुकसँग कूटनीतिक सम्बन्ध स्थापना भएको थियो। भारतसँगै स्वतन्त्र भएको पाकिस्तानसँग भने सन् १९६० मा मात्र कूटनीतिक सम्बन्ध गाँसिएको थियो। बहुदलीय व्यवस्थालाई कू गरेर राजा महेन्द्रले देशको शासनको लगाम हातमा लिएपछि थप २९ मुलुकसँग कूटनीतिक सम्बन्ध स्थापना गरेका थिए र उनको शासनकालको अन्तिम देश अफ्रिकी मुलुक इथियोपियासमेत गरेर ४९ मुलुकसँग नेपालको कूटनीतिक सम्बन्ध स्थापना भएको थियो। आफ्नो शासनकालमा राजा महेन्द्र असंलग्न राष्ट्रहरूको शिखर सम्मेलनमा भाग लिन बेलग्रेड, जाम्बिया र कायरोमा आफैं गएका थिए। नेपालजस्तो दुई ढुंगाको तरुल जोगाउने स्मार्ट डिप्लोमेसी अर्थात् जटिल भूराजनीतिमा परेको बेला शक्तिराष्ट्रहरू र अन्य राष्ट्रहरूलाई विश्वास दिलाउँदै राष्ट्रिय हितका लागि आफूतिर आकर्षण गर्ने कूटनीति अख्तियार गर्न आवश्यक छ। भारतको गिद्दे दृष्टिबाट देशलाई बचाउन राजा महेन्द्रले अन्तर्राष्ट्रिय सम्बन्ध बढाएका थिए र यो सम्बन्ध विस्तारपछि नजानिँदो रूपमा नेपाल विश्वको एउटा सक्रिय हिस्सा बनेको थियो। हुन त भारत र चीनले इजरायललाई देशको मान्यता नदिइरहेको बेला बीपी नेतृत्वको सरकारले इजरायललाई देशको मान्यता दिनु र द्विपक्षीय सम्बन्ध गाँस्नु एक चतुर, साहसिक कूटनीतिक अग्रगमन कार्य थियो जसका कारण नेपालको अन्तर्राष्ट्रिय हैसियत ह्वात्तै बढेको पनि थियो। ब्रिटिस उपनिवशेबाट १५ अगस्त १९४७ मा भारत स्वतन्त्र हुँदा भारत उपमहाद्वीपका पाँच सय ८४ साना प्रिन्स्ली स्टेटहरू थिए, ती सबैलाई गाभेको थियो। आफ्नो सैन्य शक्तिबाट करिब ५० हजारको हत्या गरी हैदरावादलाई १९४८ मा, करिब आठ हजार परिवार छिन्नभिन्न (बेपत्ता पारी १९४७ अक्टोबरमा जम्मुकश्मीर, पोर्तुगिज उपनिवशेको रहेको गोहा १९६१ डिसेम्बरमा र सबभन्दा पछि सिक्किमलाई १९७५ मेमा भारतमा गाभेको थियो। स्वतन्त्रतापछि भारतले नेपालजस्तो सानो देशलाई कस्तो आशय र व्यवहार गर्छ भन्ने संशय रहेका बेला अन्तर्राष्ट्रिय कूटनीतिक विस्तारमा ध्यान केन्द्रित गरिनु पक्कै पनि दूरदर्शी कदम थियो। महेन्द्रको निधनपछि राजा वीरेन्द्रको सक्रिय शासनकाल (२०२९२०४६) मा अन्य ४३ मुलुकसँग कूटनीतिक सम्बन्ध स्थापना भएको थियो। उनले नेपाललाई शान्ति क्षेत्रका रूपमा मान्यता लिन प्रस्ताव ल्याएर अन्तर्राष्ट्रिय समर्थन जुटाउने क्रममा धेरै मुलुकसँग सम्बन्ध विस्तार गरेका थिए। तर भूसिमाना जोडिएको र खुला आवतजावत हुने दक्षिणी छिमेकी मुलुक भारतले नै सो प्रस्तावमा समर्थन जनाउन अस्वीकार गरायो। यसैकारण सो प्रस्ताव अधुरो रहन पुग्यो। २०४६ मा बहुदलीय प्रणाली लागू भएपछि कूटनीतिक सम्बन्ध विस्तारको गति अझ तीव्र बन्न थाल्यो। गत वर्ष सन् २०१९ मा मात्र नेपालको कूटनीतिक सम्बन्ध टोगो (मार्च २२) इक्वाटोरियल ग्विनी (अप्रिल ३०), इश्वाटिनी (मे ९), सेन्ट लुसिया (अगस्त २७) र घाना (सेप्टेम्बर २५) गरी पाँच देशहरूसँग भयो। यसरी हाल नेपालको कूटनीतिक सम्बन्ध विश्वका १६८ देशसँग स्थापित भएको छ। ३० मुलुकका दूतावास, तीन स्थान (न्युयोर्क, जेनेभा र भियनामा राष्ट्रसंघीय स्थायी नियोग र चार मुलुकका ६ सहरमा महावाणिज्य दूतावास छन्। नेपालको परराष्ट्र सम्बन्ध गतिशील बनेको छ। पेचिलो कूटनीति र शक्तिकेन्द्रमा हलचल राजनीतिक कूटनीतिक विचारक लेखक भन्छन् एक्काइसौं शताब्दीको संसार एसियाको प्रभावमा रहनेछ अर्थात् विश्वको नेतृत्व एसियाले गर्नेछ। एसियामा पनि भूमण्डलीकरणको फाइदा लिँदै चीन संसारको सबैभन्दा ठूलो अर्थतन्त्र भएको देश हो भन्छन् सेन्टर फर चीन एन्ड ग्लोबलाइजेसनका अध्यक्ष वाङ हियाओ। कोबिड १९ महामारीको नियन्त्रण र व्यवस्थापन गर्न युरोप र अमेरिका असफल हुनु र चीनलगायत एसियाका धेरै देश तुलनात्मक किसिमले सफल हुनु नै पश्चिमको विश्वशक्ति एसियामा सरेको हो भन्छन् सिंगापुरका कूटनीतिक विशेषज्ञ किशोर महबुबानी। एकलध्रुव भनिएको अमेरिकाको अर्थतन्त्रलाई कोभिड१९ ले धवस्त बनाएको र त्यसको क्षतिपूर्ति गर्न अमेरिकालाई कम्तीमा पाँच वर्ष लाग्ने प्रक्षेप्रण गरिएको छ। सन् २००८ को आर्थिक संकट र अहिलेको कोरोना भाइरस महामारीले अमेरिकाको अर्थतन्त्रलाई चीनको तीव्र आर्थिक विस्तारले बलियो चुनौती दिएको छ भन्छन् आर्थिक विश्लेषक डानिएल हिन्चे। कोभिड १९ लाई नियन्त्रण गरी अर्थव्यवस्था चलायमान बनाएको चीन विश्वको शक्तिशली मुलुक बन्नेछ भन्ने पश्चिमा विश्लेषक, विचारकहरूको प्रक्षेपण छ। अहिले अमेरिका विश्वको एकलध्रुवीय शक्ति मानिए पनि चीनको आर्थिक विकासले अमेरिकालाई चुनौती दिएको छ र अहिले अमेरिका र पश्चिमाको ध्यान चीनमा खिचिएको छ। प्राविधिक, आर्थिक, सैन्य शक्तिमा चीन अमेरिकाका लागि चुनौतीका रूपमा खडा भएको छ र अहिले चीन र अमेरिकाबीच शीतयुद्ध चलिरहेको छ। अर्कातिर भारतले पनि हर क्षेत्रमा विकास गर्दै विश्वशक्तिको रूपमा उदयमान हुँदै छ। यी दुई विश्वकै शक्तिशाली मुलुकका बीचमा हाम्रो एक सानो देश नेपाल छ। विश्वको ध्यान एसियामा र त्यसमा पनि चीन र भारततिर खिचिएका बेला नेपालको कूटनीतिक क्रियाकलापले ठूलो अर्थ राख्छ। चीन र भारत त विकसित देश भए नै नेपालजस्तो विकासोन्मुख देश चीन र भारतका कारण चेपुवामा परेको छ। उदाहरणका लागि अमेरिका नेपाललाई जबर्जस्ती इन्डोप्यासिफिक स्ट्राटेजीमा संलग्न गराउन चाहन्छ भने चीनले रोक्न खोज्छ। चीनको बीआरआईमा सामेल भएको देश नेपालले अमेरिकन प्रोजेक्ट एमसीसीलाई सहजै स्विकार्न सकेको छैन। चीन र अमेरिकाबीचको शीतयुद्ध युद्ध, भारतको विश्वशक्ति बन्ने रहरका कारण एक अर्थमा नेपाल त्रिशक्तिको रणनीतिक मैदान बनेको छ भने पश्चिमाको चनाखो नजर पनि नेपालमै छ। चीनभारतअमेरिकासँगको सम्बन्ध व्यवस्थापन गर्नु र यी शक्तिशाली मुलुकसँग समदूरी र समभावको सम्बन्ध स्थापना गरी आफ्नो असंलग्न परराष्ट्रनीति जोगाउनुपर्ने पेचिलो अवस्था छ। कूटनीतिक चलाखी र ढंग पुर्याउन सके यी विकसित देशबाट प्रशस्त फाइदा लिन मिल्ने एक अवसर पनि हो। अन्त्यमा, नेपाल दुई ढुंगाको तरुल हो भन्ने पृथ्वीनारायण शाहको भनाइ त्यो बेलाको परराष्ट्र नीति थियो भने अहिले पनि यही नीति नै कायम छ। चीन विस्तारै हिमालमुन्तिर झर्न खोज्ने, भारतअमेरिका चीनलाई तिब्बती पठारमै रोक्न खोज्ने प्रतिस्पर्धा चलिरहेको र कोरोना भाइरसले विश्व आक्रान्त पारेको मात्र नभई पावर डाइनामिक्स भूमध्यरेखामा उभ्याइदिएको छ। यो बेला नेपालजस्तो दुई ढुंगाको तरुल जोगाउने स्मार्ट डिप्लोमेसी अर्थात् जटिल भूराजनीतिमा परेको बेला शक्तिराष्ट्रहरू र अन्य राष्ट्रहरूलाई विश्वास दिलाउँदै राष्ट्रिय हितका लागि आफूतिर आकर्षण गर्ने कूटनीति अख्तियार गर्न आवश्यक छ। स्मार्ट डिप्लोमेसीले हरेक चुनौतीलाई अवसरमा परिणत गर्न सक्छ। चुनौती र अवसर दुवै भएको अवस्थामा कूटनीतिका सारथि राजदूतहरू चयन गर्दा सरकार एकदम गम्भीर रहनुपर्छ। विगतमा जस्तो सासू, सम्धी, निकटता, व्यक्तिगत अनुकूलता, घेरो फेरो, झोला, ब्रिफकेस अनि पार्टीमा दुःख गरेकालाई एउटा राजदूत दिऊँ भनेर सम्बन्धित व्यक्तिको योग्यता, क्षमता कार्यसम्पादन कला र अनुभव नहेरी सिंगो देशको आवाजको अन्तर्राष्ट्रिय प्रतिनिधि चयन नगरियोस्। योग्यता पुगेको व्यक्ति चयन गरेपछि पनि उसलाई सम्बन्धित देशसँग राष्ट्रिय स्वार्थका लागि गर्नुपर्ने काम र कला विकासका लागि कम्तीमा एक महिना विषयगत विज्ञबाट तालिम दिने व्यवस्था गर्दा राम्रो हुन्छ। भानिन्छ, डिप्लोमेसी इज एन आर्ट नट अ साइन्स अर्थात् कूटनीति एक कला हो, विज्ञान होइन।"
मदिरा खाए करोना निको हुन्छ भन्ने अफवाह फैलिएपछि,"दिपायल : कोरोना सङ्क्रमणको त्रासका कारण जिल्ला नै आक्रान्त भइरहेका बेला यहाँका ग्रामीण क्षेत्रमा खुलेआमरुपमा मदिरा बिक्री वितरण भइरहेको छ। मदिराका कारण जिल्लाको सुरक्षा चुनौती पनि थपिँदै जान थालेको छ। मदिरा खाए करोना निको हुन्छ भन्ने अफवा फैलिएका कारण पनि चुनौती बढेको हो। यहाँ फैलिएको भ्रम र अन्धविश्वासका कारण गाउँघरमा मदिरा खपत बढेको स्थानीयवासी बताउँछन्। कोरोनाबाट जोगिन भन्दै मदिरा नपिउनेहरुले पनि हिजोआज मदिरा पिउन थालेको केआइसिंह गाउँपालिका६ सेलेनाका स्थानीयवासी रमेशबहादुर बलायरले बताए। उनले भने, 'मदिरा पिए कोरोना लाग्दैन भन्ने भ्रम चलाएका कारण गाउँमा मदिरा पिउने बढेका छन्, जसले गर्दा समाजमा अन्य घटनासमेत घट्न थालेका छन्।' मदिरा नियन्त्रणका लागि यहाँको स्थानीय प्रहरी प्रशासनले थुप्रै प्रयास गरे पनि सफल हुन सकेको छैन। मदिराकै कारण जिल्लामा यो आर्थिक वर्षमा मात्रै एक दजर्न बढी घटना भएको प्रहरीको तथ्याङ्कमा छ। यहाँको स्थानीय प्रहरी प्रशासनले गाउँमा मदिराको बिक्रीवितरण तथा ओसारपसारलाई पूर्णरुपमा बन्द गर्ने निर्णय गरे पनि त्यो कागजमा मात्रै सिमित भएको छ भने गाउँमा झनै समस्या उत्पन्न हुन थालेको छ। गाउँघरमा हुने अधिकांश घटनाको प्रमुख कारण मदिरा भए पनि यहाँका गाउँमा बिक्रीवितरण हुने मदिरा रोक्न खासै कसैले पहल नगरेको स्थानीयको आरोप छ। मदिरा नियन्त्रणका लागि गाउँगाउँमा आमा समूह गठन भएपनि लुकी छिपी तथा कोरोनाबाट बच्न भन्दै मदिरा पिउनेहरु बढेका कारण रोक्न र नियन्त्रण गर्न नसकिएको ती समूहमा आबद्ध महिला बताउँछन्। जिल्ला सदरमुकामलगायत यहाँका ग्रामीण क्षेत्रमा बिना इजाजत खुलेआम रुपमा नियम बिपरित मदिरा बिक्रीवितरण भइरहेको दिपायलका स्थानीयवासी उत्तम द्धारीयाले बताए। उनले भने, 'बजारदेखि गाउँसम्म बिना इजाजत खुलेआम मदिरा बिक्रीवितरण भइरहेको छ, रोक्नको साटो नेता नै पक्राउ परेका छुटाउन खोज्नछन्, त्यसले झनै चुनौती थपिएको छ।' मदिरा सेवनका कारण ठूलै घटना नभएपनि सामान्य घटनाहरु दैनिक जसो गाउँमा घट्न थालेको आदर्श गाउँपालिकाका स्थानीय योगेन्द्रबहादुर बोहराले बताए। उनले भने, 'प्रहरीको सामुन्ने कसैले पनि मदिरा बेच्दैनन, प्रहरी नभएको बेला मदिरा बिक्री भइरहेको छ।' यहाँका ग्रामीण क्षेत्रमा राजनैतिक दलका नेताको आडमा खुलेआम रुपमा मदिरा ओसारपसार हुने तथा बिक्रीवितरण हुने गरेको स्थानीयवासीको आरोप छ। जिल्ला प्रहरी कार्यालय डोटीका अनुसार यो आर्थिक वर्षमा मदिरा सेवनसँग सम्बन्धित एक दर्जन बढी उजुरी परेका छन्। डोटीमा स्थानीय प्रशासनले मदिरा बिक्री गर्न इजाजत प्राप्त व्यापारीलाई बेलुकी ४ बजेदेखि ७ बजेसम्म मात्र मदिरा बिक्रीवितरण गर्न पाइने नियम लागु गरे पनि यहाँ अन्य समयमा समेत मदिरा कारोबार भइरहेको पाइएको छ। जिल्ला सदरमुकाममा मदिरा व्यवस्थित हुन नसकेपछि जिल्लाको ग्रामीण भेगमा खुलेआम अवैध मदिरा कारोबार हुने गरेको छ। बजारका गोदामबाट दैनिक जसो मदिरा गाउँघरमा बिक्रिवितरणका लागि जाने गरेपनि यहाँको प्रहरी प्रशासनले रोक्नेभन्दा पनि व्यापारीसँगको मिलेमतोमा गाउँ जान दिने गरेको स्थानीयको आरोप छ। उता जिल्ला प्रहरी कार्यालय डोटीका निमित्त प्रहरी प्रमुख तथा डिएसपी इन्द्रबहादुर मल्लले गाउँमा मदिरा कारोवार तथा बेचबिखन बन्देज गरेको दाबी गरे। उनले भने, 'अबैध मदिरा कारोवारीलाई कारवाही सुरु गरेका छौँ, बन्द भन्नाले पूर्णरुपमा निर्मूल पार्न सकेका छैनौं, पहिलेभन्दा अहिले मदिरा बेचबिखन नियन्त्रणमा आएको छ, अबैध मदिरा बन्द गर्नमा प्रहरी सक्रिय रुपमा लागेको छ।'"
चितवनमा एक संक्रमितको मृत्यु,"चितवन : कोभिड १९ कोरोना संक्रमणले चितवनमा थप एक जनाको मृत्यु भएको छ। चितवन मेडिकल कलेजको सघन उपचार कक्षमा मृत्यु भएको हो। भदौ ५ गते भर्ना भएकी उनको १० गते कोरोना पुष्टि भएको हो। उनलाई भेन्टिलेटरको सहायतामा राखिएको थियो। बुधबार राती करिब साढे १२ बजे भरतपुर महानगरपालिका११ निवासी ४० वर्षीया महिलाको मृत्यु भएको अस्पतालका निर्देशक डा दयाराम लम्सालले बताए। संक्रमित महिलालाई झाडापखाला, खोकीको समस्या थियो। भदौं ५ गते चितवन मेडिकल कलेजमा पर्याइएको थियो। उनको भदौ १० गते कोरोना रिपोर्ट पोजिटिभ आएको थियो।"
"ढोरपाटनमा बाढी : चार जनाको मृत्यु, १३ बेपत्ता, ३० घर बगायो","बागलुङ : ढोरपाटन नगरपालिकाको भुजीखोलामा गएराति आएको बाढीपहिरोले चार जनाको मृत्यु भएको छ भने १३ जना बेपत्ता भएका छन् । राति करिब १२ बजे भूजीखोलामा आएको बाढीले ढोरपाटन वडा नम्बर ५,६,७,८ र ९ का ३० घर बगाएको ढोरपाटनका स्थानीय जीवन पुनले जानकारी दिए । उनका अनुसार बाढीले सडक छेरमा पार्किङमा राखेको जीप, दुई वटा विद्युत गृह, एक वटा झोलुङ्ले पुल, दुई वटा विद्यालय भवनसमेत बगाएको छ । ढोरपाटन नगरपालका ९ को लाँकुरीबोट १५ घर, दुनेपँधेरामा ५ घर, घट्टबोटमा ८ घर र सुप्राङ २ घर बगाएको छ भने सरस्वति आधारभुत विद्यालय र जनचेतना प्राथमिक विद्यालयसमेत बाढीले बगाएको छ । अहिले घटनास्थलमा प्रहरी पुगेर स्थानीयको सहयोगमा उद्धार थालेको जिल्ला प्रहरी कार्यालय बागलुङका प्रहरी नायब उपरीक्षक राजेन्द्र रेग्मीले जानकारी दिए । रातिमा बाढी आएकाले ठुलो क्षति भएको पाइएको छ, घटनास्थलको दुरी र क्षेत्र निकै लामो भएकाले पनि समस्या भएको छ, डिएसपी रेग्मीले भने, अहिले थप सुरक्षाकर्मीसहित घाइतेहरुको उद्धार, बेपत्ता भएकाहरुको खोजी सुरु गरिसकेका छौ ।"
ढोरपाटनको भुजी खोलामा बाढी : मृत्यु हुनेको संख्या ९ पुग्यो,"बागलुङ : ढोरपाटन नगरपालिकाको भुजीखोलामा गएराति आएको बाढीमा परेर मृत्यु हुनेको संख्या ९ पुगेको छ। जिल्ला प्रहरी कार्यालय बागलुङका अनुसार १३ जना बेपत्ता छन्। राति करिब १२ बजे भूजीखोलामा आएको बाढीले ढोरपाटन वडा नम्बर ५,६,७,८ र ९ का ३० भन्दा बढी घर बगाएको छ। अहिलेसम्म बाढीमा परेर मृत्यु भएका नौ जनाको शव फेला परेको जिल्ला प्रहरी कार्यालयका प्रहरी नायव उपरीक्षक राजेन्द्र रेग्मीले जानकारी दिए। मृतकमध्ये तीन जना पुरुष र एक बालिकासहित ६ जना महिला छन्। जसमा एक महिलाको भने सनाखत भएको छ। ढोरपाटन नगरपालिका वडा नम्बर ९ की २६ वर्षिया केशमाया बिक रहेको रेग्मीले बताए। शव कतै पुलको लठोमा अड्केको अवस्थामा फेला परेको छ भने कतै खोला किनारको बालुवामा भेटिएको छ। शव क्षतविक्षत अवस्थामा रहेकाले पहिचान गर्न कठिन भएको हो। जिल्ला प्रहरी कार्यालय बागलुङका अनुसार बाढीमा बेपत्ता हुनेमा ढोरपाटन नगरपालिका ९ बस्ने ३५ वर्षीया कौशला पुन, उनको ६ वर्षीय छोरा हिक्मत पुन, ३५ वर्षीय जीतबहादुर घर्ती, ४० वर्षीय राजु घर्ती, २८ वर्षीया कुमारी बिक, १९ वर्षीया पुतली बिक, ३२ वर्षीया करमती घर्ती मगर, ३५ वर्षीया रीना घर्ती मगर, ३५ वर्षीया दिलमाया घर्ती मगर, उनको ६ वर्षीय छोरा रहेका छन्। यसैगरी ५५ वर्षीया डोटी पुन, ५२ वर्षीया टुलमती पुन, गलकोट नगरपालिका ४ घर भई ढोरपाटन घुम्न गएको २४ वर्षीय नविन भण्डारी बेपत्ता भएका छन् भने भण्डारी सँगै घुम्न गएका अन्य ३ जना सकुशल रहेको जिल्ला प्रहरी कार्यालयका प्रहरी नायव उपरीक्षक राजेन्द्र रेग्मीले जानकारी दिए। ढोरपाटनको वडा नम्बर ६,७ र ८ मा नेपाली सेनाको टोली पुगेर घटनास्थलमा उद्धार कार्य शुरु गरेको प्रमुख जिल्ला अधिकारी सुरेश न्यौपानेले जानकारी दिए। बाढीका कारण सबै ठाउँमा सवारी अवरुद्ध भएको खबर छ, प्रजिअ न्यौपानेले भने, जिल्ला तहबाट हेलिकप्टरमार्फत उद्धारको पहल पनि भएको छ, हामी जतिसक्दो छिटो सम्भाव्य स्रोत साधन परिचालन गरेर उद्धार कार्य अघि बढाउछौ। बाढीले सडक छेउमा पार्किङमा राखेको जीप, २ वटा विद्युत गृह, स्वास्थ्य चौकी भवन, एक वटा झोलुङ्ले पुल, ढोरपाटन ९ को सरस्वति आधारभुत विद्यालय र जनचेतना प्राथमिक विद्यालय भवनसमेत बगाएको छ।"
ढोरपाटनमा बाढी : मृत्यु हुनेको संख्या सात पुग्यो (अपडेट),"बागलुङ : ढोरपाटन नगरपालिकाको भुजीखोलामा गएराति आएको बाढीपहिरोमा परेर मृत्यु हुनेको संख्या सात पुगेको छ। जिल्ला प्रहरी कार्यालय बागलुङका अनुसार १३ जना बेपत्ता छन्। राति करिब १२ बजे भूजीखोलामा आएको बाढीले ढोरपाटन वडा नम्बर ५,६,७,८ र ९ का ३० भन्दा बढी घर बगाएको छ। अहिलेसम्म बाढीमा परेर मृत्यु भएका सात जनाको शव फेला परेको जिल्ला प्रहरी कार्यालयका प्रहरी नायव उपरीक्षक राजेन्द्र रेग्मीले जानकारी दिए। मृतकमध्ये ६ जना पुरुष भएपनि नाम सनाखत भएको छैन। एक महिला भने ढोरपाटन नगरपालिका ९ की २६ वर्षिया केशमाया पुन रहेको रेग्मीले बताए। शव कतै पुलको लठोमा अड्केको अवस्थामा फेला परेको छ भने कतै खोला किनारको बालुवामा भेटिएको छ। शव क्षतविक्षत अवस्थामा रहेकाले पहिचान गर्न कठिन भएको हो। जिल्ला प्रहरी कार्यालय बागलुङका अनुसार बाढीमा बेपत्ता हुनेमा ढोरपाटन नगरपालिका ९ बस्ने ३५ वर्षीया कौशला पुन, उनको ६ वर्षीय छोरा हिक्मत पुन, ३५ वर्षीय जीतबहादुर घर्ती, ४० वर्षीय राजु घर्ती, २८ वर्षीया कुमारी बिक, १९ वर्षीया पुतली बिक, ३२ वर्षीया करमती घर्ती मगर, ३५ वर्षीया रीना घर्ती मगर, ३५ वर्षीया दिलमाया घर्ती मगर, उनको ६ वर्षीय छोरा रहेका छन्। यसैगरी ५५ वर्षीया डोटी पुन, ५२ वर्षीया टुलमती पुन, गलकोट नगरपालिका ४ घर भई ढोरपाटन घुम्न गएको २४ वर्षीय नविन भण्डारी बेपत्ता भएका छन् भने भण्डारी सँगै घुम्न गएका अन्य ३ जना सकुशल रहेको जिल्ला प्रहरी कार्यालयका प्रहरी नायव उपरीक्षक राजेन्द्र रेग्मीले जानकारी दिए। ढोरपाटनको वडा नम्बर ६,७ र ८ मा नेपाली सेनाको टोली पुगेर घटनास्थलमा उद्धार कार्य शुरु गरेको प्रमुख जिल्ला अधिकारी सुरेश न्यौपानेले जानकारी दिए। बाढीका कारण सबै ठाउँमा सवारी अवरुद्ध भएको खबर छ, प्रजिअ न्यौपानेले भने, जिल्ला तहबाट हेलिकप्टरमार्फत उद्धारको पहल पनि भएको छ, हामी जतिसक्दो छिटो सम्भाव्य स्रोत साधन परिचालन गरेर उद्धार कार्य अघि बढाउछौ। बाढीले सडक छेउमा पार्किङमा राखेको जीप, २ वटा विद्युत गृह, स्वास्थ्य चौकी भवन, एक वटा झोलुङ्ले पुल, ढोरपाटन ९ को सरस्वति आधारभुत विद्यालय र जनचेतना प्राथमिक विद्यालय भवनसमेत बगाएको छ। ढोरपाटनको भुजीखोलामा आएको बाढीले क्षतिग्रस्त बनेका घर"
कोरोनो आतंक र सन्देश,"समस्याले आफैंसँग निकास लिएर आएको हुन्छ, चिन्नु वा नचिन्नु त्यो व्यक्तिको क्षमतामा भर पर्छ हरेकका नित्यकर्म अहिले फेरिए। तर के सोच्ने तरिका र पुराना मान्यता खज्बजिए त ? कोरोनाको सावधानी त जालो च्यात् ( ब्रेक द चेन) थियो। क्रमशः नभई क्रमभंगतामा मात्रै हुन सक्थ्यो। पुरानालाई छोड्न पनि नसक्ने, नयाँलाई पूर्ण स्वीकार गर्न पनि नसक्ने सांस्कृतिक विरासतले सामाजिक यथार्थ, गतिहीनता, जडता र प्रगतिशीलताबीच गम्भीर भिडन्त हुँदा पनि हामी परम्परामा हाँकिन अभ्यस्त छौं। विश्वासको संकट अहिलेको सबभन्दा ठूलो समस्या विश्वासको संकट हो। कसैले कसैलाई पनि विश्वासै गर्न सक्दैन। आफ्नै हात, परिवेशसँग आश्वस्त हुन नसकिने अदृश्य भयले चौतर्फी अविश्वास फैलायो। शासनका सुझाव, आदेश र सल्लाहलाई परिणामले लत्यायो। भ्रमका टकराहटसँगै मिडियाग्रसित समाज अन्योल छायो। मान्छे प्रियतम र सन्तानलाई उमंगले चुम्न भयग्रसित भयो। आपतसाहारा भगवान्, अल्लाह र ईश्वर मन्दिर, मस्जिद, चर्च खाली गरेर भागिसके तर कर्मकाण्डी हाम्रो सामाजिक विशेषता हो। सोह्र श्राद्ध र पर्वले छोपिसक्यो। महामारीसामु खर्बपति र सडकपति समान भए। अणुबम र सम्पत्तिले कोरोना रोक्न सकेन। गरिबलाई ज्यान कसरी जोगाउने भयो। खस्किँदो हैसियत कसरी बचाउने मध्यम वर्गको पीडा। धनाढ्य र वर्चस्वशाली तप्का हैसियत नखस्कियोस् भन्ने जद्दोजेहादमा छ। आफ्नै योग्यता, क्षमता, दक्षता र आत्माविश्वास लड्खडाउँदा हरेक क्षेत्रमा विश्वासको संकट झेल्दै छ। इतिहासबोध हरेक शताब्दीमा महामारी आउने गरेका छन्। युरोपको महाप्लेगले चर्च र दरबारको शक्तिमा अंकुश मात्रै लगाएन, नयाँ चेतले औद्योगिक क्रान्ति, तर्कवादको विकासले अन्धास्थामाथि विज्ञान चेतको हस्तक्षेप, साहित्य, कला र संगीतमा पारेको प्रभाव, दर्शनको नयाँ तरिकाले परिभाषा र सोच्ने तरिका क्रमभंगता गरायो। युद्ध र महामारीको सामनासँगै अझ उन्नत हुँदै गए। समाज परिवर्तनले विपत्तिसँगै फट्को मार्ने गर्छ। संकटको सामना र समाधानको उपाय पत्ता लगाउँछ। यस्ता महामारीको पूर्वानुमान न ज्योतिषले गर्न सक्छन् न पात्रोमा उल्लेख। बरु धार्मिक पुस्तक या नस्त्रोदमको भविष्यवाणीलाई हित र क्षमताअनुसार व्याख्या भने हुने गरेका छन्। असंख्य मित्र र शत्रु भाइरस हामीसँगै छन्। पर्यावरणको विनाशसँगै अन्य जीवमा रहेका भाइरसले नयाँ वासस्थान खोजे। कुनै अदृश्य शक्तिले हाम्रो रक्षा गर्ने हैन। गर्थे भने महामहन्थ नित्यानन्दले अयोध्या भारतमा राममन्दिर भूमिपुजन त प्रधानमन्त्री नरेन्द्र मोदीबाट गराएकै हुन्, स्वयं भने कोरोनाले भेन्टिलेटरमा पुगे। महामारीबाट कोही भागेर वा घन्टा बजाएर नभई सावधानीसँगै सामना गर्नु इतिहासको शिक्षा र सन्देश हो। संकट र समाज महामारीले महामन्दीसँगै ल्यायो। समुदायमा निराशता फैलिँदो छ। राज्य अभिभावक हैन, व्यवस्थापकसमेत बन्न सकेको छैन। धरती अत्यन्तै राम्रो छ, धनप्यासाले लुटे, चिथोरे, कोपरे, ध्वस्त बनाउँदै घर जलाउँदै आगो ताप्न थाले। सत्ता मतियार बन्यो। तब पर्यावरणको विद्रोह भाइरस बनेर प्रत्याक्रमणमा उत्रियो। अनावृष्टि, अतिवृष्टि, बाढी र पहिरो झेल्यौं नै। अब त सुक्खा पहिरोसमेत जान थाले। आत्महत्या तीन हजार पाँच सय नाघ्यो। मित्र वा दुस्मन पनि समान हैसियतमै हुन्छ। हैसियतसँगै औकात र सम्बन्धका परिभाषा फेरिँदै जान्छन्। यस अवधिमा अत्यन्तै महत्त्वाकांक्षी मध्यम वर्गका कैयन् टावर ढले, थलिँदै गए। घरबाट फ्ल्याटमा फ्ल्याटबाट डेरामा सर्ने असंख्य भए। रातारात पसल छाड्नेको संख्या बढ्यो। गाडी चढ्ने मोटरसाइकलमा झरे, टुलेटका बोर्डले घर सजिन थाले। सपना बोकेर बिदेसिने ध्वस्त सपनासहित देश फर्कंदै छन्। स्वप्न मात्रै ध्वस्त भएको थिएन, कसरी नयाँ जिन्दगी सुरु गर्ने प्रश्न तेर्सिए। जीवन स्तरलाई घटाउँदै लग्यो। आसामीलाई लकडाउन भए पनि ब्याजको रेस थामिँदैन। ग्रेट इकोनोमिकल डिप्रेसमा फसेको एसियन टाइगरको अवस्था झैं अहिले सेल मार्केट, दुब्लाएका पत्रिका, रोजगार गुमेका चेहरा र चुलोमा देखिँदो छ। सेलमा गाडी र मोटरसाइकल थपिँदै छन्। जग्गाको भाउ घट्यो, कोठाभाडामा ग्राहक घटे। सन्तानलाई महँगा स्कुलबाट मध्यम, मध्यमबाट सस्ता स्कुलमा सार्ने त छँदै थिए, विदेशमा सन्तान पढाउनेले पैसा पठाउन सकेका छैनन्। उता रोजगार छैन। आर्थिक हैसियत खस्कँदै जाँदा वर्ग हैसियतमै उथलपुथल भयो। तुजुगमा इज्जत खोज्ने समाज औकात धान्न नसकेर छट्पटियो। अझ विलासिताका सामान र टीभी, फ्रिज लिलाममा देखिएका छैनन्। सामाजिक डिप्रेस एकैपटक ह्वात्त बढ्यो। युद्ध र महामारी संकटग्रस्त सत्ताको सञ्जीवनी बुटी बन्नुहुन्न। जबसम्म अहंकार भत्किएर सो ठाउँ दायित्वले लिँदैन तबसम्म सत्ताधारीका घोषणा कूटनीतिक दाउपेच मात्रै भनेर बुझे हुन्छ। गम्भीर विषय विषयान्तर गर्ने र समय घर्काउँदै शक्ति सञ्चयका खेल भने धेरै दिन टिक्दैन। तलबाट माथि जाँदा संघर्ष हुन्छ, चुचुरो चुम्ने आशाले जोस रहन्छ। जब पुराना हैसियत खस्कँदै जान्छन् मान्छेमा डिप्रेस छाउँछ। प्रश्न ठिंग उभियो जीवन रोज्ने कि जीविका ? डिपे्रसको औषधि महामारीभय, रोजगारत्रास, गिर्दो आर्थिक हैसियतले व्याकुल बनाएको समाज ग्रेटडिप्रेसमा फसेको छ। राजनीतिक परिवर्तनले एक फट्को त मार्यो तर सँगसँगै समाजमा अनौठो महत्त्वाकांक्षा पलाए। ती पूरा हुन नसक्दा त्यसै स्तरमा कुण्ठा देखिनु स्वाभाविकै हुन्छ। अर्कातर्फ क्रान्ति र परिवर्तनले बनाएका र भएका नायकले ओजन धान्न नसक्दाको राजनीतिक संकटले पनि डिप्रेसलाई मलजल गर्छ। महामारीसँगै ती छरप्रस्ट भए। एकाचर्फ चुप्पी संस्कृति बढ्यो भने अर्कातर्फ गाली गर्ने, कुण्ठाको आदर्शको बर्कोले छोप्ने, निकासको पहल नलिने र नजोडिने कुण्ठाग्रसित समूह पनि देखा पर्दै गए। ऊ मनका भडास उकेल्ने गालीमा सन्तोष खोज्दै छ। निकास सामाजिक सञ्जाल, जुम मिटिङ सकार र नकार भावना साट्ने र पहिचान खोज्ने मञ्च बन्दैछन्। जागृत सडक भने सुनसान छ। भावना, विचार, सोच र सपना साट्ने र चासो, चिन्ता र सपनी व्यक्तिने यस्ता मञ्चमा बौद्धिकता, मानवता र राष्ट्रको चासो र चिन्ता, सरोकार र संलग्नताको बाढी नै आए। धेरैजसो यस्ता मञ्चमा देश, समाज ध्वस्त भइरहेको चिन्ता व्यक्तिन्छ। क्षमता प्रदर्शन वा दायित्व प्रतिबद्धताभन्दा पनि यस्ता ग्रुप संवादमा एकातर्फ केही गरौं भन्ने हुटहुटी अर्कातर्फ रिटायर्ड मस्तिकका बुद्धिविलास, कुण्ठा निकास वा विविध प्रकारका सक्रियता भने देखिन्छन््। यो आफैंमा पहिचानको खोजी पनि हो। मूलतः सूचना प्रविधि उपयोग गर्दै यो डिप्रेस औषधि भने बनेको छ। सत्ता सोच युद्ध र महामारी संकटग्रस्त सत्ताको सञ्जीवनी बुटी बनिदिन्छ। सत्ताधारी सर्वज्ञानी ठान्छन्। आफ्नै हुकुममा समय र संकट हाँकिएको सोच्छन्। तर, समय मार्ग कसैको आदेशमा चल्दैन। संकट र दुर्घटना भने सावधानी, योजना, पहलकदमीले टार्न सकिन्छ। शासकको मूर्खता र अक्षमताको दण्ड त्यस मुलुकले भोगिरहेको हुन्छ भन्ने कुरा कोरोनाको राजनीतिक सन्देश बन्यो। शासकहरू मूर्खता जतिपटक दोहोर्याउँछन् त्यति नै आपूलाई थप बुद्धिमान सोच्छन्। सिङ चिलाएपछि, जुध्यौ, जुध्यौ त हुन्छ तर कूटनीतिक सक्रियतामा भने सिंहभन्दा नजिकको बिरालो नै मुसालाई खतरा हुन्छ भन्ने हेक्का राख्दैनन्। जबसम्म अहंकार भत्किएर सो ठाउँ दायित्वले लिँदैन तबसम्म सत्ताधारीका घोषणा कूटनीतिक दाउपेच मात्रै भनेर बुझे हुन्छ। गम्भीर विषय विषयान्तर गर्ने र समय घर्काउँदै शक्ति सञ्चयका खेल भने धेरै दिन टिक्दैन। जुत्ताले खुट्टा र मान्छेले मन दुखाउन थाले आफ्नो रहने भनेर बुझे भो। रक्सी थपिँदै गएपछि नसा चढ्दै जान्छ त्यस्तै मूर्खताले पनि समर्थन पाएपछि हौसिँदै जान्छ। मूर्ख, बौलाहा र जड्याहामा फरक हुन्छन् तर समान चरित्र भनेको आफू कुन अवस्थामा छु भन्ने सोच्दैनन्। जसले उसको अवस्था सम्झाउाछ त्यसलाई महादुस्मन सोच्ने गर्छन्। राजीनामा घोषणा गर्दै उग्र राष्ट्रवादी जापानी प्रधानमन्त्री सिन्जो आबेले तीतो यथार्थ व्यक्त गरे राजनीतिमा मुख्य कुरा नतिजा देखाउनुपर्छ, सकिएन भने पदमा बसिरहन हुँदैन। मेरो स्वास्थ्य अहिले राम्रो छैन। स्वास्थ्य ठीक नभएको व्यक्तिले राम्रो निर्णय गर्न सक्दैन। त्यसैले मैले त्यति राम्रो काम गर्न सक्दिन भन्ने निर्णय गरें। अस्वस्थ प्रधानमन्त्री पद सम्हालिरहन हुँदैन जापान त्यसै र एकै दिनमा बनेको हैन। रोगी शासकले चलाएको मुलुक रोगी बन्छ, रोगीले देश, समाज र संकटभन्दा पनि पहिला आफ्नै रोगको चिन्ता गर्छ भन्ने उनको भनाइ अन्य कति रोगी शासकहरूले शिक्षा लेलान् ? निकास के ? आलोचनात्मक चेत नभई वास्तविकतासँग भेट हुँदैन। शारीरिकभन्दा पनि मानसिक गुलामीले आशा र त्रासमा लतारेपछि नायक पैदा गर्नु, पूजा गर्नु नित्य कर्म बन्दिन्छ। व्यक्तिपूजा गर्नेको आत्मविश्वास कम भएर सोचकर्म अरूलाई जिम्मा दिएर थप्पडी मार्ने भीडमा फेरिन्छन्। व्यक्तिपूजाको सबभन्दा खतरा भनेको नायकलाई गलत तरिकाले सोच्न उक्साउनु हो। त्यसबाट जोगिनु र जागाउनु पहिलो कर्म हो। अन्य भाइरसजस्तै कोरोना पनि एउटा हो। जीवन रोज्ने कि जीविकाको जवाफमा अब नित्यकर्ममा यससँगसँगै जीवन यात्रा गर्ने हो। यो आफैंमा कुनै रोग नभई हामीसँग रहेको अन्य रोगको बुस्टर मात्रै हो। प्रतिरोधी क्षमता कम भएपछि यसले रोगलाई तीव्रगति दिने रहेछ। यसलाई भयावह नबनाएर जीवन साथीको स्वाभाविक रूपमा लिनुपर्छ। संकटग्रस्त शासकहरू कृत्रिम भय तयार गरेर सुरक्षित बंकर सोच्छन्। यसलाई चिर्न आवश्यक छ। अहंकार त्यागेर तुजुग प्रदर्शनबाट जोगिनु। फेरिएको आर्थिक हैसियतको तीतो यथार्थ सगोलमा पारिवारिक सल्लाह गर्दै स्वीकार गरेर कम खर्चमा जीवन धान्नु। नदीले अवरोध छिचोल्न सकेन भने शक्ति सञ्चय गर्न केहीबेर थुनिएर बस्न स्विकार्नुपर्छ। जब बाँध र पहाडले थुनिन्छ तब या ऊभन्दा या त अग्लो बन्छ या कमजोर थलो खोतलेर शक्तिशाली बाँधलाई भत्काइदिन्छ, पहाड पहिरो लडाउँछ नसके अर्को बाटो पहिल्याउँछ। तर जमेर भने बस्दैन, गति खोजिरहन्छ। तर खहरेको नियति भनेको जति गड्गडाए पनि या त ऊ नदीमा मिसनुपर्छ या बीचैमा सुक्नु। नदी र खहरेमा फरक यही हो। समस्याले आफैंसँग निकास लिएर आएको हुन्छ, चिन्नु वा नचिन्नु त्यो व्यक्तिको क्षमतामा भर पर्छ। असक्त र अक्षमले भ्रममुक्त हुँदै सक्षमलाई बाटो छोड्दिनुपर्छ नछाडे गलहत्याउन सक्नुपर्छ। सिंहलाई बाटो दिइन्छ, रोकिँदैन।"
म्याग्दीको पात्लेखेत पहिरोको उच्च जोखिममा,"बेनी : म्याग्दीको बेनी नगरपालिका१० पात्लेखेत गाउँ पहिरोको उच्च जोखिममा परेको छ । बस्तीको तल रहेको बान्द्रे र पाखाखेत पहिरोका कारण पात्लेखेत जोखिममा परेको हो । राहुघाट नदीको किनारबाट सुरु भएको पहिरो दुई किलोमिटर माथि रहेको पात्लेखेतको नजिकै आइपुगेको स्थानीय रामशरण रिजालले बताए । '१५२० मुरी धान फल्ने खेत र बारी पहिरोले बगायो, 'उनले भने, 'घरकै छेउमा पहिरो आइपुग्यो । जाने ठाउँ छैन् ।' पहिरोले घर भत्काएपछि लालबहादुर हमाल, हरि गर्बुजा, खम्बी गर्बुजा, यामबहादुर राम्जाली र गोरे रोकाको परिवार बिस्थापित भएका छन् । वडा सदस्य बिण्णु रकालका अनुसार पाखाखेत, ओखरी, ढुङ्गामुनी र पाइजागाउँको तल्लो बस्तिका ६५ घर जोखिममा परेका छन् । पाँच सय रोपनी भन्दा बढी खेतियोग्य जमिन र चार हेक्टर सामुदायिक वन पहिरोसँगै बगेको स्थानीय केदारनाथ शर्माले बताए । 'पहिले धेरै तल भएको पहिरो २०७२ को भूकम्प पछि सक्रिय भएर बस्ति नजिक आइपुग्यो,' उनले भने, 'खेतबारी र घरको आगँन धाजा फाटेर चिराचिरा परेको छ । कोल्टे परेका घरका पर्खाल चर्किएर भत्कने अवस्थामा छन् ।' २०१८ सालदेखि सुरु भएको बाद्रेको पहिरो विस २०७२ को भूकम्प पछि थप सक्रिय हुनुका साथै पाखाखेतमा पनि अर्को पहिरो जान थालेको हो । भिरालो पाखो, कमजोर भूबनोट, भूमिगत पानी र बस्तिको भल पात्लेखेतको पहिरोको मुख्य कारण हुन् । तत्कालीन भूसंरक्षण कार्यालय, जिल्ला विकास समिति, पात्लेखेत गाविस, एलजिसीडिपी कार्यक्रम मार्फत करोडौ खर्चेर पहिरो रोकथामको योजना सञ्चालन भएपनि सफल भएन् । गत वर्ष जलस्रोत तथा सिचाई डिभिजन कार्यालयमार्फत पाखाखेतको पहिरो रोकथामका लागि बिनियोजन भएको तीस लाख बजेटबाट २६० वटा ग्यावीयन जाली र भल तर्काउन नाली निर्माण भएको थियो । ग्यावीयन जालीको पर्खाल र नालीबाट भल तर्काएपछि पाखाखेतको पहिरो गत वर्ष र यो वर्ष रोकीएको स्थानीय कृष्ण मल्लले बताए । राष्ट्रिय पुननिर्माण प्राधिकरणबाट दुई वर्षअघि आएका भुगर्भबिद्ले पहिरो रोकथाम गर्न सम्भव नभएकाले जोखिमयुक्त ठाउँका बस्ति स्थानान्तरण गर्न सुझाव दिएका थिए । विस्थापित र जोखिममा परेका घरपरिवारको पुनस्थापनका लागि स्सुरक्षित ठाउँमा जग्गाको खोजीका साथै, नगरपालिका, प्रदेश र संघीय सरकारसँग योजनाको माग गरिएको कार्यबाहक वडा अध्यक्ष लोकबहादुर पुनले बताए । 'नगरपालिकाको बजेटले बस्ति पुनस्थापना सम्भव नभएकाले प्रदेश र संघीय सरकारलाई प्रस्ताव गरेका हौ,' उनले भने,'घर जोखिममा परेकाहरुको खेतबारी समेत पहिरोले बगाएका कारण स्थानान्तरणका लागि जग्गाको ब्यवस्थापन गर्नुपर्ने चुनौति छ ।' पहिरोबाट थप क्षति हुन नदिनका लागि रोकथामका साथै जोखिमयुक्त ठाउँमा रहेका घरहरुको सुरक्षित ठाउँमा स्थानान्तरण गर्न पहल गरिएको नगरप्रमुख हरिकुमार श्रेष्ठले बताए । गत महिना जिल्ला विपद् ब्यवस्थापन समितिको बैठकबाट बिस्थापित र जोखिममा रहेकाहरुलाई पुनस्थापनाका लागि राष्ट्रिय पुननिर्माण प्राधिकरणमा सिफारिस गरिएको उनले बताए ।"
नेकपा सचिवालय बैठक : युवराजले निरन्तरता पाउँलान् त ?,"काठमाडौं : बिहान ११ बजे बस्ने भनिएको सत्तारुढ नेपाल कम्युनिस्ट पार्टी (नेकपा) सचिवालय बैठक दिउँसो तीन बजेका लागि सारिएको छ। अर्थमन्त्री युवराज खतिवडाको निरन्तरता तथा राष्ट्रिय सभामा मनोनयनलगायतका विषयमा शीर्ष नेतृत्वबीच थप छलफल गर्नुपर्ने भएकोले बैठक सारिएको हो। बैठक दिउँसो ३ बजेका लागि सारिएको प्रधानमन्त्री केपी शर्मा ओलीका प्रेस सल्लाहकार एवम् नेकपाका प्रचार विभाग उपप्रमुख सूर्य थापाले जानकारी दिए। बुधबार साँझ पनि सचिवालय बैठकको एजेण्डामाथि अध्यक्षद्वय केपी शर्मा ओली र पुष्पकमल दाहालबीच बालुवाटारमा छलफल भएको थियो। बैठकमा राष्ट्रिय सभामा खाली रहेको पदमा मनोनयन गर्नेबारेमा सचिवालय बैठकमै छलफल गरेर निष्कर्षमा पुग्ने अध्यक्षद्वबीच सहमति भएको छ। राष्ट्रपतिले मनोनित गर्ने राष्ट्रियसभा सदस्यका लागि अर्थमन्त्री डा युवराज खतिवडा वा उपाध्यक्ष वामदेव गौतम को हुने भन्ने बारेमा दुई अध्यक्षबीच कुरा मिल्न बाँकी रहेकोले बैठक सारिएको हो। ओलीदाहालबीचको बुधबारको छलफलअगाडि बालुवाटारमै दुवै नेताले आकांक्षीमध्येका एक अर्थमन्त्री डा युवराज खतिवडासँग पनि अलग्गै छलफल गरेका थिए। ओलीले युवराजलाई निरन्तरता दिन चाहे पनि अर्का अध्यक्ष प्रचण्डलगायत पार्टीका वरिष्ठ नेताहरू त्यसमा सहमत हुन सकेका छैनन् । युवराजले खासै परफरमेन्स देखाउन नसकेको भन्दै पार्टीभित्रैबाट अर्थमन्त्री परिवर्तन गर्नुपर्ने माग र दबाब पहिलेदेखि नै छ। सरकारले भदौ २० भित्र राष्ट्रियसभामा रिक्त रहेको एक पदमा मनोनित गर्नुपर्ने अवस्था छ। संविधानको धारा ७८ को उपधारा १ बमोजिम खतिवडा गैह्र सांसदका रुपमा मन्त्री बनेका थिए। संघीय संसदको सदस्य नरही पनि ६ महिनासम्म मन्त्री हुन पाइने प्रावधान अनुरुप खतिवडालाई नै अर्थमन्त्रीमा निरन्तरता दिइएको थियो। सोही समयदेखि उक्त पद खाली रहेको छ। भदौ २० गतेपछि अर्थमन्त्रीकै रुपमा निरन्तरता पाउन उनलाई राष्ट्रियसभाको सांसदमा पुनः नियुक्ति गर्नुपर्ने हुन्छ। तर त्यो पदमा उपाध्यक्ष वामदेवलाई पठाउने निर्णय पहिले नै भइसकेको छ र गौतम स्वयम पनि राष्ट्रियसभामा जान इच्छुक देखिएका छन्। यस अगाडि फागुन १४ गते नेकपा सचिवालयले उपाध्यक्ष गौतमलाई राष्ट्रिय सभा सदस्य बनाउन मन्त्रीपरिषदमार्फत राष्ट्रपति समक्ष सिफारिस गर्ने निर्णय गरेको थियो। तर निर्णय कार्यान्वयन नहुँदा नेकपामा विवाद उत्पन्न भएको थियो। युवराजको निरन्तरतामा संवैधानिक जटिलतासमेत देखिएको छ। संघीय संसद् अर्थात प्रतिनिधिसभा वा राष्ट्रियसभाको एक कार्यकालमा एउटै व्यक्ति दुई पटक संसद सदस्य हुन पाउने व्यवस्था संविधानमा कहींकतै नरहेको भन्दै कानुनविद्हरूले प्रश्न उठाएका छन्। पार्टीको विवाद समाधानका लागि महासचिव विष्णु पौडेल संयोजक रहेको कार्यदलले बुझाएको प्रतिवेदन लगायतका विषयमा छलफल गर्ने तयारीसहित यस अघि भदौ १३ बैठक बोलाइएको थियो। तर सीसीएमसीका संयोजकसमेत रहेका उपप्रधान तथा रक्षामन्त्री ईश्वर पोखरेल र गृहमन्त्री रामबहादुर थापा बादलआइसोलेसनमा बस्नुपर्ने भएपछि बिहीबारसम्म बैठक स्थगित गरिएको थियो। साउन ३० गते पार्टी एकतामा देखिएको विवादको समाधानका लागि महासचिव विष्णुप्रसाद पौडेलको संयोजकत्वमा ६ सदस्यीय कार्यदल गठन गरिएको थियो। पौडेल संयोजक रहेको कार्यदलमा जनार्दन शर्मा, भीम रावल, सुरेन्द्र पाण्डे, जनार्दन शर्मा र पम्फा भुसाल सदस्य थिए। कार्यदलले यही भदौ ६ गते दुवै अध्यक्षलाई प्रतिवेदन बुझाइसकेको छ।"
मच्छिन्द्रनाथको रथ तान्न पाउनुपर्ने माग गर्दै युवाले गरे प्रदर्शन,काठमाडौं : रातो मछिन्द्रनाथको रथ तान्न पाउनुपर्ने माग गर्दै युवाहरुले पुल्चोकमा प्रदर्शन गरेका छन्। रथयात्राका लागि ललितपुरको पुल्चोकमा जम्मा भएका स्थानीय युवाहरुले प्रदर्शन गरेका हुन्। बिहानैदेखि सयौं संख्यामा स्थानीय जम्मा भएका थिए। कुनै अप्रिय घटना हुन नदिन बाक्लो संख्यामा प्रहरी उपस्थित गराइएको छ। तर प्रहरीले स्थानीयलाई माइकिङ गरेर घर जान आग्रह गरेको छ। लकडाउन खुकुलो भएपनि उपत्यकामा संक्रमितहरुको संख्या बढ्दै गएपछि गुठी संस्थान ललितपुरले सूचना जारी गर्दै रथारोहण स्थगित गरेको थियो। कोरोनाका कारण उपत्यकामा धार्मिक गतिविधि तथा जमघटमा रोक लगाइएको छ। वैशाख कृष्ण पक्षको प्रतिपदाबाट सुरु हुने जात्रा लिच्छवीकालदेखि निरन्तर चल्दै आएको छ। रातो मच्छिन्द्रनाथ रथयात्रा नेपालकै सबैभन्दा लामो जात्रा मानिन्छ।
परिवारभित्र लैंगिक विभेद,"प्रसंग तीन महिनाअगाडिको हो। मेरो छिमेकी दाजुका तीनजना छोरी छन्। हाम्रोजस्तो देशको परिवारका लागि पाँचजनाको परिवार पूर्ण नै हो। तर पनि उहाँलाई अझै एउटा छोराको इच्छा थियो। भाउजू गर्भवती हुनुभयो। त्यो गर्भमा छोरा छ भने जन्म दिने, छोरी भए गर्भपतन गर्ने भन्ने निर्णयमा पुगेकाले त्यो गर्भमा छोरी भएको कुरा अहिलेको आधुनिक प्रविधिले पत्ता लगायो; गर्भपतन गरियो तर भाउजूको मनसाय भने थिएन। सन्तान ईश्वरका वरदान मान्ने, धर्मपुत्रधर्मपुत्री पाल्ने यो समाज आज आफ्नो सन्तानलाई जन्माउनुअगाडि नै मृत्युवरण गराउने इच्छा मलाई लाग्छ; कुनै आमाको हँुदैन। उहाँले सामाजिक कुसंस्कारको परिबन्दमा परेर गर्भपतन गराउनुभयो। उहाँहरूलाई यो लकडाउनको अप्ठ्यारोले पनि केही असर पारेन गर्भपतनका लागि। हामी जन्मिनेबित्तिकै लैंगिक विभेद भएको छ भन्छौं। तर यहाँ गर्भमै छोरी भए तुहाउने गरिन्छ। पहिलेपहिले छोरीलाई लक्ष्मी भनी पुज्थ्यौं तर अहिले अलक्षिनीको संज्ञा दिइन्छ। आफ्ना सन्तानै मार्ने हत्यारा घरघरमा छन्। निर्दोष शिशुलाई मारिरहेका छन्। अझ कतिपयले त बिहे हुनुपूर्व नै लुकिछिपी यौन सम्बन्ध राख्ने गरेकाले गर्भपतन गर्ने प्रचलन धेरै छ। खुलारूपमा गर्भपतनका औषधि बजारमा छ्यापछ्याप्ती पाइनुले पनि यो समस्या विकराल बन्दै गइरहेको छ। प्रसिद्ध लेखिका तसलीमा नसरिनको बिग्रेकी केटी (सन् १९९३) किताबको भावनाको भास्कर्य शीर्षकअन्तर्गत पेज नम्बर १२०, अनुच्छेद ३ मा लेख्नुहुन्छ, गर्भ स्त्रीको हो। त्यस गर्भमा केही धारण गर्न वा गर्भपतन गर्नका लागि स्त्रीका लागि स्त्रीको निर्णय नै अन्तिम हुनुपर्छ। त्यस गर्भमा कुनै पनि पुरुष या राष्ट्रको अधिकार व्यक्त गर्नु हुँदैन। जबसम्म स्त्रीलाई गर्भपात या गर्भधारणको स्वतन्त्रता प्राप्त हुँदैन, त्यतिखेरसम्म कुनै पनि स्त्रीलाई मासुको थुप्रो भन्न मलाई कुनै द्विविधा छैन। केही समयअगाडि प्राध्यापक साथीकी छोरी भएकोमा मैले बधाई दिएको थिएँ। सोचेको थिएँ धन्यवाद भन्छन् होला भनेर, तर उनले गाली गर्दै भने, केको बधाई ? छोरा जन्मिएको भए पो बधाई लिनुहुन्थ्यो। यो संवादले हाम्रो समाज, सोच र व्यवहार झल्काउँछ। जन्मिनेबित्तिकै छोरीले प्राध्यापक बुवाबाटै विभेद भोग्नुपरेको छ। समाजलाई नेतृत्व गर्ने, शिक्षा दिने व्यक्तिबाट त यस्तो घृणित व्यवहार छ भने गाउँ वा दूरदराजमा रहेकाको स्थिति के छ होला ? अनि कसरी छोरीले माया, स्नेह र सम्मान पाउँछिन् ? समाज जति नै शिक्षित भए पनि हाम्रो सोच परिवर्तन नभएसम्म कतै पुगिँदैन। भनिन्छ निदाएको मान्छेलाई ब्युँझाउन सजिलो छ तर निदाएको बहाना गर्नेलाई जे गरे पनि ब्युँझाउन सकिँदैन। अब परिवारभित्रैको विभेदको कुरा गरौं। जसले जे भने पनि केही अपवादबाहेक हाम्रो परिवारको संरचना पितृसत्तात्मक नै छ। परिवार वा समुदायमा केही निर्णय लिँदा महिलाले केही धारणा राखे भने पोथी बासेको राम्रो हुँदैन भन्ने चलन छ। घरमै बोल्न दिइँदैन। छोरीचेलीलाई स्वतन्त्रता दिइँदैन। अपमानित गरिन्छ। उनीहरूको क्षमतामाथि प्रश्न उठाइन्छ। अनि उनीहरूको आत्मविश्वास सदाका लागि मरेर जान्छ। महिलासँग पनि क्षमता र विचार हुन्छ, सम्मान गर्नुपर्छ, विचारको कदर गर्नुपर्छ भन्ने कुरा हाम्रो समाजले बुझेकै छैन। जुन हाम्रो समाज विकासका लागि निकै पीडादायी र लज्जित विषय पनि हो। अर्कातर्फ समाजमा जरो गाडेर रहेको समस्या भनेको घरेलु हिंसा हो। त्यसका केही उदाहरण हेरौं। पत्नीले पतिलाई खुवाएपछि मात्र आफूले खानुपर्ने, पतिले पहिले खान नहुने, पतिले नै खाएकै जुठो थालमा पत्नीले खानुपर्ने यो कस्तो प्रथा हो ? यस्तो कुचलन अझै हाम्रो घरपरिवारभित्रै छ। खाने विषयमा त पतिको अनुमति चाहिने यो मेरो देशमा अन्य महत्त्वपूर्ण काम गर्दा त झन् महिलालाई समाहित गरिन्छ त ? एकपटक सोचौं त ? अहँ, गरिँदैन। यसबाट के प्रस्ट हुन्छ भने महिलालाई दबाइएको छ। हेपिएको छ। कमजोर ठानिएको छ। परिवारको सर्वसत्तावाद पुरुषमै निहित छ। सहरबजारका महिला त अलि शिक्षित छन्। उनीहरू आफूलाई अन्याय भएको बुझ्न सक्छन्; बोल्न पनि; विरोध पनि गर्छन् तर गाउँमा त त्यस्तो छैन। प्रायः अशिक्षित नै छन्। बरु उल्टै यी त महिलाका निम्ति बनाएका नियम हुन्। यो हामीले पालना गर्नुपर्छ भन्ने बुझाइ महिलाको छ। हुन त धूमपान वा मद्यपान स्वास्थ्यका लागि हानिकारक हुन् तर पनि एउटै घरमा बुवाले आमाका अगाडि खुलारूपमा धूमपान वा मद्यपान गर्न हुने तर महिलाले किन बाथरुमभित्र लुकेर खानुपर्ने ? ती र यस्ता अव्यक्त भावना आफ्ना मनमा रहेका पीडा, दुःखसुःख, रोदनलाई बिसाउने ठाउँ नै पाउँदैनन् कुनाकन्दराका महिलाले। माइती वा तीजपर्वका अवसरमा वर्षको एकपटक भए पनि दुःखसुःख साट्ने गर्छन्। छोरीलाई सानैदेखि परिवारले लज्जालु हुन सिकायो; कोमल हुन सिकायो भने छोरालाई चाहिँ विद्रोही, बहादुर तथा कडा स्वभावको। जस्तो भनौं, छोरालाई बन्दुक खैलौना ल्याइन्छ र बहादुरीको पहिचान दिन खोजिन्छ तर त्यही घरकी छोरीलाई चाहिँ भाँडाकुटी वा भनौं गुडिया ल्याइदिई घर व्यवहारको सांकेतिक सुरुवात गरिन्छ। कोमल हुन सिकाइन्छ। तिमीचाहिँ घरव्यवहारमै रमाउनुपर्छ; सीमित हुनुपर्छ भनिन्छ। कमजोर सावित गर्न खोजिन्छ। यो नै यथार्थमा हिंसाको सुरुवाती पक्ष हो। नेपालको संविधान २०७२ को धारा ३८ महिलाका हकमा महिलालाई धार्मिक, सामाजिक, सांस्कृतिक परम्परा, प्रचलन वा अन्य कुनै आधारमा शारीरिक, मानसिक, यौनजन्य, मनोवैज्ञानिक वा अन्य कुनै किसिमको हिंसाजन्य कार्य वा शोषण गरिने छैन। भनिएको छ। संविधान त बन्यो तर संस्कार परिवर्तन भएन। महिलाकै लागि भनेर ३३ प्रतिशत आरक्षणको व्यवस्था छ तर अवसर छैन। सन्दर्भ र सिद्धान्त जति नै परिवर्तन भए पनि समाजले एउटी नारीलाई हेर्ने सोचमा व्यावहारिक परिवर्तन नभएसम्म महिला हिंसा रहिरहन्छ। नारीलाई आधा आकाश ढाक्ने हुन् भन्ने कुरा त्यतिबेला सार्थक हुन्छ जतिबेला उनीहरूलाई आत्मसम्मानका साथ छाती फुलाएर गर्व गर्न सक्ने वातावरण सिर्जना हुन्छ। एकजना राष्ट्रपति महिला हुँदैमा, प्रधानन्यायाधीश हुँदैमा, सभामुख हुँदैमा सम्पूर्ण महिलाको अधिकार सुनिश्चित हुन्छ भन्नु त गलत हुन्छ। आरक्षणका आधारमा महिला कुनै पदमा पुगेको उदाहरण दिँदै महिलापुरुष समान छौं भन्नु गलत हो। स्वामी विवेकानन्दले भनेका छन्, संसारलाई परिवर्तन गर्नुपूर्व आफूले आफैंलाई परिवर्तन गर्नुपर्छ। विभेदरहित समाजको परिकल्पना गर्न हरेक व्यक्ति, परिवार, समुदायले सकारात्मक सोचौं। महिलाले यो गर्न हुन्छ, यो गर्न हँुदैन भनेर सीमा निर्धारण नगरौं। महिला भएकै आधारमा उचनीचको व्यवहार नगरौं। विभेदरहित समाज निर्माणमा हातेमालो गरौं। जसको सुरुवात तपाईंहाम्रै परिवारबाटै गरौं। अन्त्यमा, जबसम्म पुरुषवादी समाजलाई यी र यस्ता कुराको जानकारी हुँदैन र महिलालाई जानकारी भएर पनि अन्यायको भण्डाफोर गर्ने आँट, साहस आउँदैन तबसम्म परिवर्तनलाई घाममा सुकाउनुजस्तै हो। नेपालको सन्दर्भमा हामी पुरुष ५१ प्रतिशत नारीलाई हामी घर र समाजरूपी झ्यालखानामा बन्द गरेर सभ्यता परिर्वतनका नाममा बढेका छौं। नीतिनियम राज्यले ल्याउने हो, त्यो ल्याएकै छ अब बाँकी छ त हाम्रो संस्कार र सोचमा परिवर्तन ल्याउन। यत्र नार्यस्तु पूज्यन्ते रमन्ते तत्र देवता भनेर त वैदिककालमै नारीलाई सम्मान गरिएका प्रमाण धार्मिक ग्रन्थहरूमा सुरक्षित छन् तर हामी सभ्यताका विकासक्रममा कहाँ पुग्यौं ? जसले हामीलाइ यति कठोर बनायो अबको चिन्तनको विषय यही छ, होइन र ?"
कोरोना जित्ने भन्छन् : अस्पतालदेखि घरसम्म विभेद हुँदो रहेछ,"इलाम : कोरोना जितेर बाहिर निस्केकी सूर्योदय नगरपालिका १० कि सिर्जनाले कुराकानीकै सुरुमा सर्त राखिन्, फोटो खिच्ने र भिडियो बनाउने भए कुरा नगरौं। उनी थपिन्, कोरोना लागेको भनेपछि समाजको हेर्ने दृष्टि ने फरक हुँदो रहेछ। तीस महिना कुवेतमा घरेलु कामदारको रुपमा काम गरेर फर्केकी उनलाई सूर्योदय नगरपालिकाको क्वारेनटाइनमा बसेको समयमा कोरोना पुष्टि भयो। कोरोना पुष्टि भएपछि विराटनगर लगियो। कोरोनाले निक्कै गाह्रो बनाउने कुरा सुनेकी उनलाई भने कोरानाको प्रभाव महसुस भएन। उनले भनिन्, 'अरुले भने जस्तो केहि लक्षण देखिएन, पीडा पनि भएन। कोरानाले पीडा नदिए पनि समाजका मान्छे भने निकै सशंकित भएको उनको अनुभव छ। विराटनगरमा परीक्षणपछि घर फर्केकी उनले दाजुको घरमा बाँकी समय क्वारेन्टाइनमा बिताइन्। भरखरै बाहिर आएकी छु, बाहिरका मान्छेमा एक प्रकारको त्राश देख्छु, उनले भनिन्। समाजले हेर्ने दृष्टिका कारण रोगीमा थप पीडा थपिएको कोराना जितेर निस्केकाको अनुभव छ। सूर्योदय नगरपालिकाका रविन भन्छन्, हामी आफैं सजग छौं, यति नराम्रो गरी नतर्किए हुने जस्तो लाग्छ। कतारबाट फिरेका उनलाई पनि कोरोना पुष्टि भएपछि रोगले सताएको अनुभव भने भएन। तर विराटनगरको अस्पतालमा भने बिरामी भनेपछि परैबाट खाना फाल्ने, पशुजस्तै व्यवहार गर्ने गरेको उनले सुनाए। विभेद र बहिष्कार त कोरोना अस्पतालमा पुग्नासाथ नै सुरु हुँदो रहेछ, उनले भने, त्यो विभेद घरसम्म पनि उत्तिकै भोग्नु परेको छ। रोगले नछोए पनि हुँदाखाँदाको रोजगारी गुमाएर आएका उनमा अबको दिनचर्याको विषयमा चिन्ता छ। उनी भन्छन्, सरकारले रोजगारी दिने कुनै संकेत छैन, अहिले नै आफैं के गर्ने भन्ने योजना समेत बनाएका छैनौं। विदेशमा काम अनुसारको दाम पाएका उनीहरुलाई यहाँ भने विना उद्यम बस्नुपर्दा निक्कै पीडा भएको छ। सरकारले योजना सहित आफूहरुलाई सहयोग गर्नुपर्ने उनीहरुको माग रहेको छ। स्थानीय तहले रोजगारी गुमाएकालाई लक्षित गरेर कुनै योजना नबनाएको उनीहरुको आरोप छ। रोङ गाउँपालिकाका अध्यक्ष समसेर राई भने वेरोजगार युवाहरुलाई लक्षित गरेर न्युनतम राजगारीको योजना अघि सारेको बताउँछन्। उनले चालु आर्थिक वर्षका लागि रोजगारी गर्न चाहने युवाका लागि आवेदन खुलाएको जानकारी दिए। अन्य स्थानीय निकायले पनि कृषिलाई प्राथमिकता दिएर रोजगारीको सिर्जना गर्न लागेको बताएका छन्।"
मटर जोड्दा करेन्ट लागेर मृत्यु,विराटनगर : खेतमा पानी पठाउन मटर जोड्ने क्रममा करेन्ट लागेर मोरङको रंगेलीमा बिहीबार बिहान एक जनाको मृत्यु भएको छ । करेन्ट लागेर रंगेली नगरपालिका५ का ५५ वर्षीय रामप्रसाद मण्डलको मृत्यु भएको इलाका प्रहरी कार्यालय रंगेलीका प्रहरी निरीक्षक लेखनाथ दाहालले बताए । उनका अनुसार मटरमा विद्युतको लाइन जोड्ने क्रममा करेन्ट लागेर मण्डलको घटनास्थलमै मृत्यु भएको हो । प्रहरीले शव पोस्टमार्टमका लागि रंगेली अस्पताल लगेर घटनाको अनुसन्धान सुरु गरिएको जनाएको छ ।
पर्सामा थप ६९ जनामा संक्रमण,"वीरगन्ज : पर्सामा थप ६९ जनामा कोरोना भाइरस संक्रमण पुष्टि भएको छ। वीरगन्ज स्थित नारायणी अस्पतालको प्रयोगशालामा बुधबार राति गरिएको परीक्षणमा पर्साका ६९ जनामा संक्रमण पुष्टि भएको अस्पतालका प्रवक्ता डाक्टर अतुलेश चौरसीयाले जानकारी दिए। वीरगंज महानगरपालिकाका विभिन्न वडाका ४९ जनामा संक्रमण भेटिएको हो। वीरगन्ज महानगरपालिका वडा नम्बर ८ का ७ जना, वडा नम्बर ११, १३ र २१ का ४४ जना, वडा नम्बर १० र २१ का ३३ जना, वडा नम्बर २, १५ , १६ र १७ का २२ जना तथा वडा नम्बर ४, १२ र १८ का ११ जनामा संक्रमण पुष्टि भएको डाक्टर चौरसीयाले जानकारी दिए। यस्तै बहुदरमाई नगरपालिकाको वडा नम्बर ४ र ५ का गरी ५ जना, पोखरीया नागरपालिकाको वडा नम्बर ४, र १० का ४ जना, पर्सागढी नगरपालिकाको वडा नम्बर ४ र ८ का ७ जना र कालिकामाई गाउँपालिकाको वडा नम्बर २ का ४ जनामा पनि बुधबार राति संक्रमण पुष्टि भएको हो। बुधबार राति थप ६९ जनामा संक्रमण पुष्टि भएसँगै पर्सामा कोरोना संक्रमितको संख्या २ हजार ३ सय ४४ पुगेको जिल्ला प्रशासन कार्यालय पर्साले जनाएको छ। यसअघि मङगलबार राति पनि पर्साका ६४ जनामा संक्रमण पुष्टि भएको थियो। यसैबिच वीरगन्जको नारायणी अस्पतालकै प्रयोगशालामा बुधबार राति गरिएको परीक्षणमा बाराका २४ जना र रौतहटका १७ जनामा पनि संक्रमण पुष्टि भएको अस्पतालका प्रवक्ता डाक्टर चौरसीयाले जानकारी दिए। पर्सामा अहिलेसम्म ८ सय ५६ जना संक्रमित निको भइसकेका छन्। बुधबार मात्रै १ सय ९ जना संक्रमित निको भइ कोरोनामुक्त भएको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए।"
एकै परिवारका आठजनामा कोरोना देखिएपछि सप्तरीको कञ्चनरुप 'सिल',"राजविराज : सप्तरीको कञ्चनरुप नगरपालिका६ स्थित एउटै परिवारका आठजनामा कोरोना संक्रमण देखिएपछि कञ्चनरुप६ स्थित घोघनपुर 'सिल' गरिएको छ । कञ्चनरुप नगरपालिकाका प्रमुख बसन्तकुमार मिश्रका अनुसार संक्रमित व्यक्तिका परिवारमा पीसीआर परीक्षण गराउँदा थप ७ जनामा कोरोना संक्रमण देखिएकाले कोरोना संक्रमणको विस्तार रोक्न तथा सचेतनामूलक र प्रबन्धनात्मक कार्य गर्न उक्त टोल अर्को आदेश नहुञ्जेलसम्मका लागि 'सिल' गरिएको हो । साविकको घोघनपुर गाविस४ को क्षेत्रभरी 'सिल' गरिएको जनाउँदै उनले सो क्षेत्रमा स्वास्थ्य चौकी रहेकोले स्वास्थ्य सेवासहित बजार, पसल बन्द गरिएको छ । नगरस्तरीय कोरोना संक्रमण नियन्त्रण समितिको बैठकले उक्त टोलमा हिँडडुल, आवतजावत बन्द हुने गरी 'सिल' गर्दै प्रहरी परिचालन गर्ने निर्णय गरेको छ । यस्तै कञ्चनरुप नगरपालिका२ र ७ मा स्वास्थ्य सेवा बाहेकका हाटबजार, पसल बन्द गर्ने निर्णय गरिएको छ । कञ्चनरुप नगरपालिका६ स्थित एकै परिवारका १०, १२, १३, ३६ र ६२ वर्षीय पुरुष तथा ३० र ६२ वर्षीया महिलामा कोरोना संक्रमण देखिएको कञ्चनरुप स्वास्थ्य शाखाले जनाएको छ । राजविराजबाट फर्किएर गएका ३६ वर्षीय व्यापारीलाई ज्वरो र रुघाखोकी लागेर शंका गरी परीक्षण गर्दा ५ दिन अघि कोरोना पुष्टि भएको थियो । उनलाई कोरोना पुष्टि भएपछि कन्ट्याक्ट ट्रेसिङ्गमा परेका परिवारका ७ जनासहित छिमेकीहरु समेत १६ जनाको शनिबार स्वाब संकलन गरिएको कञ्चनरुप नगरपालिका स्वास्थ्य शाखाका सहसंयोजक डम्बरप्रसाद गुप्ताले जनाए । पीसीआर परीक्षण गरिएकामध्ये संक्रमितको परिवारका आमा, श्रीमती, छोराछोरी र परिवारका नातेदारहरु नै ७ जना रहेको गुप्ताले बताए ।यसअघि नै कोरोना पुष्टि भएका व्यापारी होम आइसोलेशनमा बसिरहकाले थप संक्रमित उनका परिवारका ७ जनालाई पनि होम आइसोलेसनमै राखिएको छ । कञ्चनरुप नगरपालिका २ का तीन जना पुरुषमा समेत बुधबार कोरोना संक्रमण भेटिएको स्वास्थ्य कार्यालय सप्तरीका वरिष्ठ मलेरिया इन्स्पेक्टर नारायणप्रसाद राउत बरैले जानकारी दिए । वडा नम्बर २ का २१ र २५ वर्षीय पुरुष पनि एकै परिवारका हुन् । दुई साता अघि भारतबाट आएका उनीहरु संस्थागत क्वारेन्टाइनमा बसेका छन् । यी २ जनालाई कञ्चनरुप नगरपालिकाले बुधबारदेखि सञ्चालन गरेको कञ्चनरुप नगरपालिका११ स्थित दुर्गा आधारभूत विद्यालय सिमराको आइसोलेसनमा राखेको जनाएको छ । कञ्चनरुप नगरपालिका२ का ३६ वर्षीय व्यापारी पुरुषमा समेत बुधबार नै कोरोना रिपोर्ट पोजिटिभ आएको छ । अस्पतालमा उपचारार्थ भर्ना भएका एक बिरामीलाई भेटन उनी केही दिनअघि विराटनगर पुगेर फर्किएका थिए । उनलाई राजविराजस्थित आइसोलेसन केन्द्र ल्याइएको छ । धरानस्थित बीपी कोइराला स्वास्थ्य विज्ञान प्रतिष्ठानको प्रयोगशालामा कञ्चनरुपका ८० जनाको स्वाब परीक्षण गरिएकोमा १० जनाको रिपोर्ट पोजिटिभ आएको गुप्ताले जानकारी दिए । सह संयोजक गुप्ताले हालसम्म कञ्चनरुप नगरपालिकामा पुष्टि भएका २३ जना संक्रमतिमध्ये नौ जना निको भइ घर फर्किएको बताए । यसैगरी गजेन्द्रनारायण सिंह अस्पतालले गरेको परीक्षणअनुसार राजविराज नगरपालिका ४ का ३५ वर्षीय पुरुष तथा तिलाठी कोईलाडी गाउँपालिका ८ का २७, २८, ५५ र ७५ वर्षीय पुरुषलाई कोरोना संक्रमण देखिएको छ । सप्तरी जिल्लामा हालसम्म संक्रमितको सङ्ख्या १२७ महिला र ६९६ पुरुष गरी ८२३ पुगेको छ । तीमध्ये ७७ महिला र ५२८ पुरुष गरी ६०५ जना निको भएको स्वास्थ्य कार्यालयका निमित प्रमुख दुनियालाल यादवले जानकारी दिए । हाल आइसोलेसनमा २१२ जना उपचाररत रहेका छन् भने छ जना संक्रमतिको मृत्यु भइसकेको छ ।"
बुटवलमा कोरोना संक्रमितको मृत्यु,"बुटवल : बुटवलमा उपचाररत कोरोना संक्रमित बिरामीको मृत्यु भएको छ। लुम्बिनी प्रादेशिक अस्पतालमा उपचाररत रुपन्देहीको सैनामैना नगरपालिका, सालझण्डीकी ७७ वर्षीया महिलाको बिहीबार बिहान मृत्यु भएको हो। ज्वरो र श्वासप्रश्वासमा समस्या देखिएपछि उनी बुधबार अस्पताल आएकी थिइन्। महिलाको बुधबार पीसीआर परीक्षण गर्दा कोरोना पोजिटिभ रिपोर्ट आएको थियो। कोरोना पुष्टि भएपछि महिलालाई अस्पतालकै फिबर क्लिनिकको आइसोलेसनमा राखेर उपचार भईरहेको थियो। उपचारकै क्रममा बिहीबार बिहान मृत्यु भएको अस्पतालका सूचना अधिकारी डा विष्णु गौतमले जानकारी दिए। आईसियु उपलब्ध नभएपछि उनलाई फिवर क्लिनिकमा राखिएको थियो।"
फेरि घट्यो सुनको मूल्य,काठमाडौं : स्थानीय बजारमा आज पहेलो धातु सुनको मूल्यमा प्रतितोला ७०० रुपैयाँले कमी आएको छ। नेपाल सुन चाँदी व्यवसायी महासङ्घका अनुसार छापावाला सुन आज बुधबारको तुलनामा ७०० ले कमी आई ९६ हजार ५०० रुपैयाँमा कारोवार भएको छ। बुधबार छापावाला सुन प्रतितोला ९७ हजार २०० रुपैयाँमा कारोवार भएको थियो। यस्तै तेजाबी सुनमा समेत प्रतितोला ७०० ले कमी आएको छ। बुधबार प्रतितोला ९६ हजार ७०० रुपैयाँमा कारोवार भएको तेजाबी सुन आज ९६ हजार रुपैयाँमा कारोवार भएको छ। यस्तै चाँदी प्रतितोला २० रुपैयाँले घटेर एक हजार ३४५ मा कारोवार भएको छ। बुधबार चाँदी प्रतितोला एक हजार २६५ रुपैयाँ कारोवार भएको थियो।
कोरोनाले प्यूठानका एक वृद्धको बुटवलमा मृत्यु,प्यूठान : कोरोना संक्रमणले प्यूठानका एक वृद्धको बुटवलमा मृत्यु भएको छ। स्वर्गद्धारी नगरपालिकाका ७ का ५८ वर्षीय पुरुषको मृत्यु भएको स्वास्थ्य कार्यालय प्यूठानले जनाएको छ। निमोनियाको बिरामी भएका उनलाई उपचारका लागि गौतमबुद्ध मुटु अस्पताल बुटवलमा भर्ना गरिएको थियो। एक साता अघिदेखि उनको भेन्टिलेटरमा राखेर उपचार भइरहेको थियो। उपचारकै क्रममा कोरोना परीक्षण गर्दा पोजिटिभ देखिएको स्वास्थ्य कार्यालय प्यूठानका जनस्वास्थ्य अधिकृत पुस्कलप्रसाद श्रेष्ठले जानकारी दिए। कोभिड अस्पताल भैरहवामा हृदयघातबाट पुरुषको मृत्यु चितवनमा एक संक्रमितको मृत्यु बुटवलमा कोरोना संक्रमितको मृत्यु ढोरपाटनमा बाढी : मृत्यु हुनेको संख्या सात पुग्यो (अपडेट)
संक्रमित चिकित्सकलाई आईसीयू र भेन्टिलेटर,"काठमाडौं : कोभिड १९ बाट संक्रमित चिकित्सकलाई उपचारका लागि बेड, आईसीयू र भेन्टिलेटर प्राथमिकताका साथ उपलब्ध गराउने सहमति भएको छ। एसोसिएसन अफ प्राइभेट हेल्थ इन्स्टिच्युट्स अफ नेपाल अफिन र नेपाल चिकित्सक संघको बुधबार बसेको संयुक्त परामर्शदाता कमिटीको बैठकले संक्रमित चिकित्सकलाई उपचारका लागि बेड, आईसीयू र भेन्टिलेटर प्राथमिकताका साथ उपलब्ध गराउने सहमति गरेको हो। यसका साथै बैठकले अस्पतालमा भिडभाड कम गर्न ओपीडी, विरामी, विरामीका आफन्त र हेल्थ्य केयर वर्कर प्रोटोकल तयार गर्ने निर्णय गरेको छ। साथै, तलवभत्ता माग गर्दे उपचार प्रक्रियामा सहभागी नहुने चिकित्सकको निर्णयप्रति छलफल गरी काममा फर्काउन अफिन र नेपाल चिकित्सक संघले सहजीकरण गर्ने निर्णय भएको अफिनका वरिष्ठ उपाध्यक्ष कुमार थापाले जानकारी दिए।"
टेप प्रकरण : मिश्रलाई अख्तियारको ताकेता,"काठमाडौं : अख्तियार दुरुपयोग अनुसन्धान आयोगले तत्कालीन सूचना तथा सञ्चारमन्त्री गोकुल बाँस्कोटासँगको टेप प्रकरणमा जोडिएका विजयप्रकाश मिश्रलाई ७ दिनभित्र उपस्थित हुन सूचना निकालेको छ। सेक्युरिटी प्रिन्टिङ प्रेस खरिद प्रक्रियामा स्विस कम्पनीका स्थानीय एजेन्टसँग ७० करोड कमिसनका लागि मोलमोलाई गरेको भन्ने समेत विषयको अनुसन्धानका सिलसिलामा तपाईंसँग केही बुझ्नुपर्ने भएकाले यो म्याद सूचना प्रकाशित गरिएको छ। यो म्याद सूचना प्रकाशित भएको मितिले ७ दिनभित्र यस आयोगको प्रहरी महाशाखामा अनुसन्धान अधिकृत समक्ष सम्पर्क राख्न आउनु होला। नआए कानुनबमोजिम भई जानेछ, मिश्रको नाउँमा गोरखापत्रमा बुधबार प्रकाशित सूचनामा भनिएको छ। अख्तियारको विस्तृत अनुसन्धान गोप्य हुन्छ। घटनामा मुछिएकालाई बयानका लागि बोलाउँदा पनि गोप्य रूपमै बोलाइने गरेको छ। पटकपटक बोलाउँदा नआएमा मात्रै अख्तियारले सार्वजनिक सूचना जारी गर्ने गरेको छ। बाँस्कोटासँग सेक्युरिटी प्रेस खरिदका क्रममा ७० करोड टेप प्रकरणमा मिश्रसमेत विवादमा तानिएका थिए। घटनापछि तत्कालीन मन्त्री बाँस्कोटाले राजीनामा दिए। राजीनामा पछि बाँस्कोटाले आफू निर्दोष भएको बताइरहेका छन्। अडियो टेप रेकर्ड गर्ने मिश्र भने जापान पुगेका छन्। अडियो टेपको वैज्ञानिक अनुसन्धानको लागि मिश्र अख्तियारमा अनिवार्य उपस्थित हुनुपर्ने हुन्छ। संसद्को सार्वजनिक लेखा समितिमा पनि मिश्रसमेतको छानबिन हुनुपर्ने कुरा उठेपछि उनी बेपत्ता भएका थिए। अख्तियारले यो प्रकरणको अनुसन्धान भइरहेको प्रवक्ता एवं सहसचिव तारानाथ अधिकारीले जानकारी दिए। मिश्रको अपत्यारिलो भनाइ अख्तियारले म्याद सूचना प्रकाशित गर्नु अघिल्लो दिन नै मिश्रले वक्तव्य जारी गरे। उनले रेकर्डिङ डिभाइस जापानमा रहेको र त्यो लिन आफू जापान गएको दाबी गरे। मिश्रको उक्त कुराले सार्वजनिक लेखा समितिका सदस्य भने चकित भएका छन्। हामीलाई आफ्नै मोबाइलबाट अडियो सुनाएका थिए। छुट्टै रेकर्डिङ डिभाइस लिन जापान गएको भन्ने कुरा पत्यार लागेन, लेखा समितिका एक सदस्यले भने। विभिन्न सञ्चारमाध्यम र सांसदहरूलाई मोबाइलबाटै अडियो ट्रान्सफर गरेर मिश्रले पठाएका थिए। मिश्रले पेन ड्राइभमा पनि अडियो राखेर खल्तीमा बोकेको देखिएको एक सांसदले बताए। जापानमा डिभाइस लिन गएको भन्ने कुरा बहाना हुन सक्छ, लेखाका ती सदस्यले भने। मिश्र आफू सेक्युरिटी प्रिन्टिङ प्रेसको विज्ञ भन्दै लेखा समितिमा पनि प्रस्तुत भएका थिए। तर केही सांसदले उनको योग्यता र विज्ञतामाथि प्रश्न गरेपछि समितिमा हल्लाखल्ली मच्चिएको थियो। ७० करोडको नेपथ्य"
सरुवाले सर्दै छ कोरोना,"काठमाडौंविराटनगर : कोरोना महामारीका बेला सरकारले आलोपालो प्रणाली लागू गरी कर्मचारी खटाइरहेको छ। तालुकदार मन्त्रालयकार्यालय भने धमाधम कर्मचारी सरुवा गरिरहेका छन्। यसले कोरोना भाइरस ओसारपसार हुने जोखिम देखिएको छ। कतिपय स्थानमा सरुवा भएर गएका कर्मचारीमार्फत कोरोना संक्रमण देखिएको छ। आपत्कालमा कर्मचारी मात्र होइन, पूर्वकर्मचारीसमेत खटाउन पाउने सरकारको अधिकार भए पनि कस्तो प्रकृतिको विपद् हो भनेर ध्यान दिनुपर्ने त्रिविका सहप्राध्यापक डा नरेन्द्र पौडेल बताउँछन्। सरकारले कठिन परिस्थितिमा कर्मचारी चलाउन पाउँदैन भन्दिनँ। कर्मचारी मात्र होइन, पूर्वकर्मचारीलाई खटाउन सक्छ, डा पौडेल भन्छन्, तर कस्तो किसिमको विपद् हो ? कुन औचित्यले सरुवा भएको हो ? त्यो कुरा महत्वपूर्ण हो। यो महामारीको प्रकृतिअनुसार कर्मचारी सरुवा गर्नु न्यायसंगत नभएको उनको तर्क छ। यो भाइरस मानिसको ओहोरदोहोरले ओसारपसार हुन्छ। त्यस्तो संवेदनशील घडीमा कर्मचारीको सरुवा गर्दा ध्यान दिनुपर्छ, उनी भन्छन्।विधिविधानअनुसार कर्मचारी चलाए मात्रै सुशासन आउने उनको तर्क छ। जनताको फाइदाका लागि कर्मचारी सरुवा हुनुपर्ने हो तर कर्मचारीको फाइदामा सरुवा हुन्छ, उनी भन्छन्, जनता भने सधैं मर्कामा परिरहेका हुन्छन्। संघीय मामिला तथा सामान्य प्रशासन मन्त्रालयले हालै ६० सहसचिवको सरुवा गरेको छ। अर्थ मन्त्रालयअन्तर्गत महालेखा नियन्त्रकको कार्यालयले ५३ लेखा अधिकृत र ७३ जना लेखापाल गरी १ सय २६ जनाको सरुवा गरेको छ। लेखा समूहका २८ उपसचिव पनि सरुवामा परेका छन्। महालेखा नियन्त्रकको कार्यालयले २८ उपसचिवको सरुवा गरेको छ। सामान्य प्रशासनले नै १ सय ६२ जना अधिकृतको सरुवा गरेको छ। ६ जिल्लाका प्रमुख जिल्ला अधिकारी हेरफेर भएको छ। स्थानीय तहका कर्मचारी पनि सरुवामा परेका छन्। प्रहरीमा अझ धेरै सरुवा गरेको देखिएको छ। कतिपय प्रहरी एक महिना नपुग्दै सरुवामा परेका छन्। भदौ १५ मा ७२ डीएसपीको सरुवा गरिएको छ। यस्तो बेला डेरा नपाउने समस्या त्यस्तै छ। सामान लैजान ल्याउन, खानाको बन्दोबस्त गर्न उत्तिकै समस्या हुने गरेको छ। आमाबुवा, छोराछोरी घरपरिवारलाई तनाव हुन्छ। पूर्वसचिव कृष्णहरि बाँस्कोटा यो महामारीमा मन्त्री र कर्मचारीको स्वार्थमा सरुवा गर्नुको औचित्य नरहेको बताउँछन्। मन्त्रीको सन्तुष्टि र कर्मचारीको फाइदाका लागि सरुवा भएका छन्, पूर्वसचिव बाँस्कोटा भन्छन्, जनता र सेवाप्रवाहलाई केन्द्रबिन्दुमा राखेर मात्रै सरुवा हुनुपर्ने हो। केही कर्मचारीलाई सरुवाको कारण मर्का पर्ने भए पनि अधिकांशको सरुवा स्वार्थकै कारण हुने गरेको उनको ठहर छ। यो अवस्थामा सरुवा गर्नाले देशलाई आर्थिक नोक्सानी हुने मात्रै होइन तनावसमेत बढ्ने उनी बताउँछन्। राज्यको नोक्सानी, कार्यदिनको धेरै नोक्सानी, सेवा प्रवाह प्रभावित हुन्छ नै, उनी भन्छन्, यो बेला त कर्मचारीलाई होइन, सरुवा भएर गएको ठाउँका जनतामा तनाव हुन्छ। निजामती कर्मचारी ऐनले व्यवस्था गरेअनुसार दुईदुई वर्षमा मात्रै कर्मचारी सरुवा गर्नुपर्ने उनको भनाइ छ। कर्मचारी र नेताको स्वार्थमा सरुवा गर्ने परिपाटी बन्द गर्नुपर्ने उनको भनाइ छ। लोकसेवाले वरिष्ठ सहसचिवलाई प्रदेशमा खटिएपछि मात्रै सचिवमा बढुवा गर्ने गरेपछि सरुवा भएर प्रदेश जानेको मोह देखिएको छ। लोकसेवा आयोगका मुख्य मनोविज्ञानवेत्ता डा खगेन्द्रप्रसाद सुवेदी प्रदेश ५ को मुख्यमन्त्री तथा मन्त्रिपरिषद् कार्यालयमा सरुवा भएका छन्। मुख्य मनोविज्ञानवेत्ता नेपालको एक मात्र पद हो। लोकसेवाको नीति निर्माण तथा पाठ्यक्रम बनाउने मुख्य जिम्मेवारी उनले नै गर्दै आएका थिए। बढुवा प्रयोजनका लागि उनी सरुवामा राजी भएका हुन्। संघीय मामिला मन्त्रालयका सचिव सूर्य गौतम वरिष्ठ सहसचिव प्रदेशमा पठाउने नीतिअनुसार नै सरुवा भएको बताए। यो नियमित सरुवा हो। सिनियर सहसचिव प्रदेशमा पठाउने नीतिअनुसार नै सरुवा भएको छ, सचिव गौतमले अन्नपूर्णसँग भने, प्रदेशका सचिवको एकवर्षे कार्यकाल सकिएको छ। उनीहरूलाई बोलाएर संघको पठाइएको हो। मन्त्री हृदयेश त्रिपाठीले कुनै पनि हालतमा सरुवा संशोधन नहुने बताए। निश्चित मापदण्डमा गरिएको सरुवा हो, मन्त्री त्रिपाठीले मन्त्रालयबाट सम्पादित प्रमुख कार्य तथा उपलब्धि विषयमा जानकारी गराउन आयोजित पत्रकार सम्मेलनमा भने, संशोधन गर्नुपर्ने कुनै कारण हामीले देखेका छैनौं। कोरोना हटस्पटमा प्रहरी साउन २४ गते १ नम्बर प्रदेश प्रहरी कार्यालय विराटनगरबाट सरुवा भएर पाँचथर पुगेका एक प्रहरीको स्वाब परीक्षण गर्दा कोरोना पोजेटिभ देखियो। त्यसपछि ती प्रहरीको सम्पर्कमा रहेका जिल्ला प्रहरी कार्यालय पाँचथरका ४६ जना प्रहरीको परीक्षण गर्दा थप तीन जनामा संक्रमण देखियो। विराटनगरबाटै भदौ ३ गते सरुवा भएर भोजपुर पुगेका तीन जना प्रहरीमा पनि कोरोना पोजेटिभ देखियो। जिल्ला प्रवेश गर्नुअघि होल्डिङ सेन्टरमा बस्नुपर्ने भएकाले उनीहरूबाट अन्य संक्रमण हुन पाएन। सरुवा भएर र घर बिदाबाट फर्किएका संखुवासभाका १० जना प्रहरीमा पनि भदौ पहिलो साता कोरोना पुष्टि भयो। सरुवा भएका र घरबाट फर्किएका उनी झापा, सुनसरी र मोरङबाट संखुवासभा गएका हुन्। १ नम्बर प्रदेश प्रहरी कार्यालय विराटनगरले नै साउनमा ओखलढुंगा सरुवा गरेर पठाएका चार जना प्रहरीमा पनि कोरोना पुष्टि भयो। उनीहरू आइसोलेसनमा छन्। पछिल्लो साता सबैभन्दा बढी धनकुटा पुगेका प्रहरीमा कोरोना संक्रमण पुष्टि भएको छ। आइतबारसम्ममा धनकुटामा १८ जना प्रहरी संक्रमित छन्। त्यसमध्ये तीन जना त्यहीँ प्रहरी कार्यालयमा पहिलेदेखि नै कार्यरत हुन्। बाँकी १५ जना सरुवा भएर र काज फिर्ता गरिएर कोरोना महामारीकै समयमा धनकुटा सारिएका हुन्। भदौ २ गते मोरङको प्रादेशिक तालिम केन्द्रबाट सरुवा भएर खोटाङ पुगेका सात प्रहरीमा पनि कोरोना पुष्टि भयो। उनीहरूलाई आइसोलेसनमा राखिएको छ। संक्रमित कम रहेका प्रदेश १ का पहाडी जिल्लामा सरुवासँगै संक्रमण पुष्टि भएका प्रहरीको यो उदाहरण मात्रै हो। पछिल्लो समय कोरोना संक्रमण बढ्दो अवस्थामा रहेकै समयमा प्रहरीभित्र व्यापक सरुवा र स्थानान्तरण भयो। यसले बढी संक्रमित क्षेत्रबाट संक्रमणमुक्त रहेकाले ग्रिन जोनमा राखिएका प्रहाडी र हिमाली जिल्लासम्म संक्रमण पुगेको छ। कोरोना संक्रमण न्यूनीकरण गर्ने भन्दै सरकारले ठाउँठाउँमा निषेधाज्ञा र लकडाउन गरे पनि आफू मातहत रहेको प्रहरी र कर्मचारी कु बेलामा सरुवा गर्दा संक्रमण रोकिनेभन्दा पनि फैलने अवस्थामा पुगेको छ। सरुवा गरेका प्रहरी सीधै जिल्लामा पुग्ने र अन्यसँग घुलमिल हुने हुँदा संक्रमण फैलँदो अवस्थामा रहेको छ। कोरोना संक्रमणबाट पहिले सुरक्षित रहेका ओखलढुंगा, पाँचथर, भोजपुर, खोटाङ र संखुवासभामा अहिले सरुवा भएर र घर बिदामा पुगेका प्रहरीसँगै सरकारी कर्मचारीबाट कोरोना भित्रिन थालेको छ। प्रहरी र कर्मचारीबाट पछिल्लो समय असुरक्षित बन्न थालेकोमा नागरिक चिन्तित छन्। यो बेला कर्मचारी र प्रहरी सरुवा वा स्थानान्तरण गर्न नहुने हो, यसले जोखिम बढाएको छ, पाँचथर गणेशचोकका राजकुमार श्रेष्ठ भन्छन् सुरक्षित राखेको जिल्लामा पनि कोरोना भित्रिँदा डर बढ्यो। सुरक्षा असावधानीका बीच सरुवा र स्थानान्तरण गरिएकामध्ये प्रदेश १ मा सबैभन्दा बढी प्रहरीमा संक्रमण पुष्टि भएको छ। भोजपुरबाहेक अन्य जिल्लामा सरुवा भएर पुगेका प्रहरी अन्य प्रहरीसँग घुलमिल हुँदा संक्रमण अझै फैलन सक्ने अनुमान गर्न सकिन्छ। भोजपुरमा भने सरुवा गरेर पठाएका तीन जनालाई नै जिल्ला प्रवेश अघि होल्डिङ एरियामा राखेर कोरोना परीक्षण गर्दा कोरोना पुष्टि भएकाले अन्यमा सर्न नपाएको भोजपुरका प्रहरी प्रमुख प्रहरी नायब उपरीक्षक कृष्णकुमार चन्द बताउँछन्। लकडाउनदेखि नै सीमा क्षेत्र र सडकमा खटिएका मोरङ, सुनसरी र झापा जिल्लामा रहेका प्रहरीलाई पहाडी क्षेत्रमा साउन महिनामा सरुवा गरिएको थियो। बढी संक्रमण देखिएको र प्रहरीभित्रै पनि पहिले संक्रमण पुष्टि भइसकेको स्थानबाट सरुवा गरिएकामा कोरोना पुष्टि भएको हो। अहिले प्रदेश १ मा नेपाल प्रहरीभित्र कोरोना भाइरस संक्रमितको संख्या दुई सय नाघेको छ। हालसम्म सबैभन्दा बढी नेपाल प्रहरीको प्रहरी गण रानी विराटनगरमा कार्यरत ८७ जनामा संक्रमण देखिएको छ। त्यसपछि प्रदेश १ प्रहरी तालिम केन्द्र रानी विराटनगरमा बढी प्रहरी संक्रमित छन्। त्यसै स्थानबाट धेरै प्रहरी सरुवा पनि भएर अन्य जिल्ला पछिल्लो दुई महिनामा खटाइएको छ। सबैभन्दा बढी प्रभावित बनेको रानीस्थित गणमा साउन २१ गते एक महिला प्रहरी जवानमा पहिलो पटक कोरोना पुष्टि भएको थियो। महिला प्रहरीमा कोरोना देखिएपछि कार्यालय सिल गरेर त्यहाँ रहेका प्रहरीलाई क्वारेन्टाइनमा राख्दै पीसीआर परीक्षण गराएर रिपोर्ट नआएसम्म अरूको सम्पर्कबाट टाढा राख्नुपर्ने हुन्छ। त्यसो नगरिएका कारण प्रहरीभित्र भुसको आगो सरी कोरोना फैलिएको हो। गणमा कोरोना देखिएको पर्सिपल्ट साउन २३ गते ठूलो संख्यामा प्रहरी फेरबदल गरिएको थियो। त्यहाँबाट झापा, खोटाङसँगै पहाडी जिल्लाहरूमा प्रहरी सरुवा र काज फिर्ता गरेर पठाइएको थियो। उनीहरू सबैमा कोरोना संक्रमण पुष्टि भएको छ। साउन तेस्रो साताबाट मात्रै पाँच सय हाराहारी प्रहरीलाई गणबाट बाहिर लैजाने र बाहिरकालाई ल्याएर गणमा राख्ने काम भएको थियो। नेपाल प्रहरीका पूर्वडीएसपी रामजी कटुवाल प्रहरीले कुन समय कस्तो निर्णय गर्ने भन्ने विचार नपुयाउँदा यो अवस्था आएको बताउँछन्। असार यता हालसम्म प्रदेश १ मा २ हजार ४४ प्रहरीलाई स्थानान्तरण गरेर एउटा कार्यालयबाट अर्कोमा पुयाइएको छ। प्रदेश १ का डीआईजी ईश्वरबाबु कार्की भने सुरुमा फेरबदलको निर्णय लिँदा प्रहरीमा कोरोना महामारी बढ्दो अवस्थामा नभए पनि पछि यस्तो अवस्था आएकाले फरक निर्णयमा अहिले प्रहरी पुगेको बताउँछन्। उनले भदौ २ गतेबाट त्यो काम रोकेर सबै प्रहरी कार्यालयलाई पत्राचार गरेको जानकारी दिए। प्रहरीभित्र कोरोना व्यापक फैलिएपछि अहिले स्थानान्तरणको कार्य बन्द गरिएको उनको भनाइ छ। प्रदेशका सचिव नै सरुवा कोरोना संक्रमण नियन्त्रण र महामारीकै बीच अन्य निर्णय गर्ने तहमा रहेका प्रदेश १ का चार सचिवको संघीय सरकारले सरुवा गरेको छ। संघीय मामिला तथा सामान्य प्रशासन मन्त्रालयको गत मंगलबारको निर्णयअनुसार मुख्यमन्त्री तथा मन्त्रिपरिषद् कार्यालयका सचिव मुकुन्द निरौला, उद्योग, पर्यटन, वन तथा वातावरण मन्त्रालयका सचिव सञ्जीव राई, आर्थिक मामिला तथा योजना मन्त्रालयका सचिव दामोदर रेग्मी र आन्तरिक मामिला तथा कानुन मन्त्रालयका सचिव हरिप्रसाद मैनालीको सरुवा भएको हो। ०००"
रियाको पक्षमा बोलिन् विद्या,"मुम्बई : तापसी पन्नुपछि अन्ततः बलिउड अभिनेत्री विद्या बालनले पनि सुशान्तसिंह राजपूत निधन प्रकरणमा मुख खोलेकी छन्। सुशान्त मुद्दामा अभियुक्त बनाइएकी उनकी प्रेमिका रिया चक्रवर्तीमाथि सीबीआईसहित तीनवटा निकायले छानबिन गरिरहेका बेला विद्या रियाको पक्षमा उभिएकी हुन्। यो निकै दुर्भाग्यपूर्ण हो कि सुशान्तको निधन अब मिडिया सर्कस बनिसकेको छ। एक महिला हुनुको नाताले रियाका बारेमा भइरहेका घटिया कुराले मेरो मन दुखेको छ, आरोप लागेकै भरमा रियामाथि भइरहेको मिडिया ट्रोलको विरोधबारे विद्याले ट्विटरमा प्रश्न गरेकी छन्, के उनी तबसम्म निर्दोष हैनन् र जबसम्म दोषी साबित हुँदिनन् ? आउनुस् कुनै नागरिकका लागि संवैधानिक अधिकारका लागि केही सम्मान देखाउनुस् र कानुनलाई आफ्नो काम गर्न दिनुस्। जुन १४ मा आफ्नै निवासमा मृत अवस्थामा फेला परेका सुशान्तको मुद्दामा सीबीआई, ईडी र एनसीबीले जाँच गरिरहेको छ। यो मुद्दामा सुशान्तका पिताले रियासहित ६ जनाविरुद्ध पटनामा उजुरी दिएका छन्। एजेन्सी"
प्रधानमन्त्री मोदीको ट्वीटर अकाउन्ट ह्याक,"नयाँ दिल्ली : भारतीय प्रधानमन्त्री नरेन्द्र मोदीको ट्वीटर अकाउन्ट ह्याक भएको छ। व्यक्तिगत वेबसाइटसँग जोडिएको उनको ट्वीटर अकाउन्ट बिहीबार बिहान ह्याक भएको हो। ह्याकरले मोदीको अकाउन्टबाट क्रिप्टोकरेन्सीसँग सम्बन्धित श्रृंखलाबद्ध ट्वीट गरेका छन्। ट्वीटमा भारतले क्रिप्टोकरेन्सी सुरुवात गरेकाले त्यसमार्फत् दान गर्न भनिएको छ। अहिले भारतले क्रिप्टोकरेन्सी सुरु गरेको छ, ट्वीटरमा भनिएको छ, कोभिड१९ का लागि म तपाईँ सबैसँग प्रधानमन्त्री राष्ट्रिय राहत कोषलाई यसमार्फत् दान गर्न अपील गर्दछु। भेरिफाई भएको उक्त अकाउन्टमा २५ लाख फलोअर रहेका छन्। प्रधानमन्त्री मोदीको ट्वीटर ह्याक भएकोबारे अनुसन्धान भइरहेको ट्वीटरका प्रवक्तालाई उद्दृत गर्दै बीबीसीले जनाएको छ। सक्रियताका साथ हामी अनुसन्धान गरिरहेका छौँ, ट्वीटरले भनेको छ, यस समयमा कुनै थप अकाउन्टमा असर परेको जानकारी छैन। अहिले भने प्रधानमन्त्री मोदीको व्यक्तिगत वेबसाइटमा ६ करोड १८ लाख फलोअर भएको नरेन्द्र मोदी ट्वीटर अकाउन्ट लिंक भएको छ। ह्याकरले हाई प्रोफाइल भएका व्यक्तिको ट्वीटर अकाउन्ट ह्याक गर्दै आइरहेका छन्। यसअघि अमेरिकी राष्ट्रपतिको चुनावका उम्मेदवार जोय बाइडन, पूर्वराष्ट्रपति बाराक ओबामा लगायतका ट्वीटर पनि ह्याक गरिएका थिए।"
अभौतिक मुद्राको जबर्जस्त आगमन,"सन् २००७ को अन्त्यतिर अमेरिकाबाट सुरु भएको वित्तीय संकट चरममा पुगेका बेला संसारले नयाँ चिज देखेको थियो बिटक्वइन। कम्प्युटरमा फोटोमात्रै देखिने, हातमा समात्न नसकिने यस्तो अभौतिक मुद्राले धेरैको ध्यान खिच्यो र संसारभर एकसाथ ब्रान्डिङ भयो। अहिले संसारमा दुई हजारभन्दा धेरै त्यस्ता अभौतिक मुद्रा निर्माण भइसकेका छन्, जसलाई क्रिप्टोकरेन्सी भनिन्छ। तीमध्ये कतिपय अस्तित्वमा छन्, कति हराइसके। तर, यसले संसारभरका मानिसको धनलाई भने कतै एकत्रित गरिरहेको छ। अहिलेको अभौतिक मुद्राको बजार एक हिसाबको जुवाघर हो। त्यो चिज के हो र कहाँ छ भन्ने कसैलाई थाहा छैन। अर्थात् भौतिक रूपमा अस्तित्वहीन त्यस्तो मुद्रामाथि पृथ्वीभरका मान्छेले लगानी गरेका छन्। उनीहरूको एउटै आशा हो भाउ बढ्छ। मूल्य बढेर नाफा कमाउने आशामा थुप्रै नेपाली लगानीकर्ताले पनि आफ्नै वा आफन्तदेखि चिनजानका व्यक्तिका नाममा विदेशमा रहेको खाता प्रयोग गरेर नेपालबाटै लगानी गरिरहेका छन्। यसरी हुने लगानीले या त नेपालीको सम्पत्ति घट्छ या छाया अर्थतन्त्रको विकासमा सघाउ पुग्छ। यसले राष्ट्रिय अर्थतन्त्रलाई धराशायी बनाइदिन सक्छ। नेपालीले विदेशमा कमाएको विदेशी मुद्रा उतैतिर यस्ता काममा खर्च हुन्छ। भ्रष्टाचार वा करछली गरेर कमाएको पैसा लुकाउनदेखि आपराधिक गतिविधिको आर्जन छिपाउने नयाँ विकल्प पनि क्रिप्टोकरेन्सी भएको छ। यही कारण राष्ट्रबैंकले यस्ता अभौतिक मुद्राको कारोबार गर्न पूर्ण प्रतिबन्ध लगाएको छ। तर पनि अवैध धन्दा बन्द भएको छैन। एक दशकअघि च्याउसरि उम्रिएका कमोडिटी एक्सचेन्जको लहरसँगै यस्ता माध्यम पनि नेपाल भित्रिएका थिए। २०७३७४ तिर अभौतिक मुद्राको कारोबार निरुत्साहित गर्न केही प्रयास गरे पनि त्यसयता भने सामसुम भएको छ। अहिले मोबाइलमै माइनिङ गर्न सकिने नयाँ क्रिप्टोकरेन्सी पाइ को व्यापकताले नेपालमा भइरहेको अवैध कारोबारलाई पुनः एकपटक उजागर गरेको छ। सिंगो संसारले अहिलेसम्म वैधानिकता दिन नसकेको यस्तो मुद्राको कारोबार प्रतिबन्ध घोषणा गरेर पनि कार्यान्वयन गर्न नसक्नु सरकारको कमजोरी हो। यस्ता बजार सञ्चालक गरिनुपर्छ। वा, प्रतिबन्धित वस्तुको कारोबार गर्नेमाथि सरकारका सुरक्षा एवम् अनुसन्धान निकायहरूले निगरानी राख्नुपर्छ। सँगसँगै मौद्रिक प्रणालीको नियामक निकाय नेपाल राष्ट्र बैंकले पनि आफ्नो जिम्मेवारी पूरा गरेको पाइँदैन। विश्व अर्थतन्त्रमा हस्तक्षेपकारी स्वरूप ग्रहण गरिरहेको यस्तो अभौतिक मुद्राबारे राष्ट्रबैंकले अहिलेसम्म गम्भीर भएर अध्ययन र मूल्यांकन भने गरेको छैन। प्रविधिको युगमा यस्ता नवप्रवर्तनमाथि प्रतिबन्ध लगाएर बस्दैमा केन्द्रीय बैंकको दायित्व पूरा हुँदैन। सन् २०१४ पछि संसारका अधिकांश केन्द्रीय बैंकले कुनै न कुनै रूपमा क्रिप्टोकरेन्सीका विषयमा अध्ययन अघि बढाएका छन्। तर नेपालमा यस विषयलाई राष्ट्रबैंकले उपेक्षा गरिरहेको छ। मुद्राको विगतलाई हेर्ने हो भने हालसम्मको प्रामाणिक इतिहासमा सिक्काको प्रयोग आजभन्दा झन्डै २७०० वर्षअघि सुरु भएको पाइन्छ। विनियम साधनका रूपमा धातुको प्रयोग पाँच हजार वर्ष अघिदेखि हुने गरेको पाइए पनि सिक्काको निर्माण ईशापूर्व ६०० तिर तत्कालीन ग्रिस साम्राज्यमा भएको मानिन्छ। त्यसको झन्डै १५०० वर्षपछि चीनमा छ्याङ शासकहरूले नवौं शताब्दीतिर कागजी मुद्राको प्रचलन सुरु गरेको मानिन्छ। त्यसको ११०० वर्षपछि डिजिटल मुद्राको प्रार्दुभाव भएको हो। त्यसैकारण युवा पुस्तामाझ अबको भविष्य नै डिजिटल मुद्रा हो भन्ने विश्वास दिनानुदिन बढ्दो छ। बढ्दो विश्वासको परिणति हो ११ वर्षअघि अस्तित्वमा आएको अभौतिक मुद्राको बजार पुँजीकरण अहिलेसम्म आउँदा नेपालको अर्थतन्त्रभन्दा १२ गुणा ठूलो भइसकेको छ। सरकारहरूले नचाहँदानचाहँदै पनि यसरी अभौतिक मुद्राको बजार विस्तार हुनु भनेको विश्व अर्थतन्त्रमाथि बढ्दो हस्तक्षेप हो। अतः अहिलेको प्रतिबन्धित व्यवस्थाको प्रभावकारी कार्यान्वयन गराउने र भविष्यमा यस्ता नवप्रवर्तनलाई कसरी मुलुकको अर्थतन्त्रमा समाहित गर्दै जाने भन्ने योजना पनि सँगसँगै बनाउन जरुरी छ। यसका लागि अमेरिकाले जस्तै अभौतिक मुद्राको कारोबारमा हुने पुँजीगत लाभमा कर लगाउने जस्तो मध्यमार्गी बाटोबारे पनि सोच्न सकिन्छ। यसले राज्यलाई राजस्व पनि प्राप्त हुन्छ र पारदर्शिता एवम् भावी योजना निर्माणमा समेत सघाउ पुग्छ।"
सेभिल फर्किए राकिटिक,"बार्सिलोना : क्रोएसिया एवं स्पेनिस महारथी बार्सिलोनाका स्टार मिडफिल्डर इभान राकिटिक पूर्व क्लब सेभिल फर्किएका छन्। बार्सिलोनामा पछिल्लो समय पहिलो रोजाइमा पर्न छाडेका राकिटिकले यसअघि नै क्लब छाड्ने सोच बनाइसकेका थिए। उनी बार्सिलोनाका पूर्वप्रशिक्षक क्विक सेटिन र वर्तमान प्रशिक्षक रोनाल्ड कोइम्यानको रोजाइमा समेत पर्न छाडेका थिए। ३३ वर्षीय राकिटिकले बार्सिलोनाको विकल्पमा सेभिल रोजेका हुन्। सेभिलले आफ्ना पूर्वखेलाडी समेत रहेका राकिटिकसँग चार वर्षको सम्झौता गरेको बताइएको छ। राकिटिक बार्सिलोनाले बिदाइ गर्न चाहेका लुइज स्वारेज, अर्टुरो भिडाललगायत खेलाडीको सूचीमा थिए। सन् २०१४ मा सेभिलबाटै बार्सिलोनामा आबद्ध भएका राकिटिकले बार्सिलोनामा ६ वर्ष बिताएका छन्।  बार्सिलोना छाडेर इभान राकिटिक पूर्वक्लब सेभिलमा आबद्ध ।  प्रशिक्षक रोनाल्ड कोइम्यानको रोजाइमा पर्न छाडेपछि राकिटिक सेभिलमा आबद्ध ।  सेभिलसँग चार वर्षको सम्झौता ।  बार्सिलोनाबाट तीन सय १० खेल खेल्दै ३६ गोल ।  रोनाल्ड कोइम्यानको पहिलो प्रशिक्षणमा अनुपस्थित । ६ वर्षको अवधिमा राकिटिकले बार्सिलोनालाई सबैखाले उपाधि जिताउन महŒवपूर्ण भूमिका निर्वाह गरेका थिए। उनले बार्सिलोनाका लागि तीन सय १० खेल खेल्दै ३६ गोल पनि गरेका थिए। यस अवधिमा उनको टोलीले १३ वटा विभिन्न उपाधि जितेको थियो। बार्सिलोनाको नेतृत्व रोनाल्ड कोइम्यानले सम्हालेपछिको पहिलो प्रशिक्षणमा पनि राकिटिक सहभागी भएनन्। राकिटिकले यसअघि सन् २०११ देखि २०१४ सम्म सेभिलबाट खेलेका थिए। उनले सेभिलका लागि एक सय १७ खेल खेल्दै २७ गोलसमेत गरेका थिए। सन् २०१४ मा सेभिलले युरोपा लिग जित्दा राकिटिक टोलीको कप्तानसमेत थिए। उनले सेभिल आउनुअघि साल्के र एफसी बसेलबाट पनि व्यावसायिक फुटबल खेलेका थिए। राकिटिकले पूर्वक्लबसँग महँगो सम्झौता नगरेको पनि बताइएको छ। उनले सेभिलसँग ९० लाख पाउन्ड पारि श्रमिक पाउने गरी सम्झौता गरेको बुझिएको छ। यसअघि राकिटिकले सेभिलबाट दुई वर्ष खेलेका थिए। सन् २००७ देखि क्रोएसियाको राष्ट्रिय टोलीको नियमित सदस्य रहँदै आएका राकिटिकले देशका लागि एक सय ६ खेल खेल्दै १५ गोल पनि गरेका छन्। राकिटिकले फुटबलको औपचारिक प्रशिक्षण भने स्विट्जरल्यान्डमा गरेका थिए। उनले विभिन्न उमेर समूहका प्रतियोगिता स्विट्जरल्यान्डबाट खेलेका थिए। उनले स्विट्जरल्यान्ड र क्रोएसिया दुवै राष्ट्रबाट यू२१ प्रतियोगिता खेलेका थिए। पछि उनले स्विट्जरल्यान्ड छाडेर क्रोएसियाबाटै खेल्न थाले। उनले पछिल्लो समय क्रोएसियाको राष्ट्रिय टोलीको उपकप्तानको भूमिका पनि निर्वाह गर्दै आएका छन्।"
महामारीमा कृषिले रोजगारी,"तानसेन : कोरोनाको महामारीले विश्वभर धेरैको रोजगारी गुमेको छ। नेपालीहरू धमाधम स्वदेश फर्किंदै छन्। यसरी बेरोजगार भई फर्केका युवाका लागि पाल्पामा भने लोभलाग्दो कामको थालनी भएको छ। विदेशबाट फर्किएका पाल्पाका करिब चार हजार युवा कृषिमूलक स्वरोजगारमा जोडिएका छन्। पाल्पाका सबै स्थानीय तहका युवा कृषि उद्यममा लागेका हुन्। कोरोना महामारीपछि स्वदेश फर्किनेमध्ये ९० प्रतिशत भारतमा रोजगारी गुमाएका छन्। रोजगारी गुमाई विदेशबाट फर्किएका युवा अहिले घरमा खेतीपाती, पशुपालन गरी जीवनयापन सुरु गरेका छन्। विदेशबाट फर्किएर आफैं उद्यम गर्न चाहनेलाई स्थानीय तहले सहुलियत कर्जा वितरणसमेत थालेका छन्। तानसेन नगरपालिका र रम्भा गाउँपालिकाले युवाले आफैं काम सिर्जना गर्न सकुन् भनी बिनाधितो सहुलियत ब्याजदरमा कर्जा वितरण सुरु गरेका हुन्। सहुलियत कर्जाका लागि विदेशबाट फर्किएका युवाले गर्न चाहेको काम, योजना तथा कार्य प्रगति विवरणसहित पालिकामा निवेदन दिनुपर्छ। त्यसका आधारमा पालिकाले बिनाधितो ऋणका लागि वित्तीय संस्थामा सिफारिस गर्दै आएको छ। बिनाधितो ऋण पाउने व्यक्तिलाई सम्बन्धित व्यवसायमा तालिम तथा बजार व्यवस्थापनबारे पालिकाले सचेतना कक्षा दिन्छन्। विदेशबाट रोजगारी गुमाई फर्किएका युवालाई तानसेन नगरपालिकाले बढीमा १० लाख रुपैयाँ र रम्भा गाउँपालिकाले ५ लाख रुपैयाँ बिनाधितो सहुलियत व्याजदरमा ऋण प्रवाह सुरु गरेका छन्। तानसेन नगरपालिकाले कोरोना कहरसँगै गत आर्थिक वर्षमा ४८ जनालाई बिनाधितो ऋण प्रवाह गरेको छ। यस वर्ष दुई सय युवालाई बिनाधितो ऋण प्रभाव गरी स्वारोजगार बनाउने गरी काम सुरु भएको तानसेन नगरपालिकाका नगर प्रमुख अशोककुमार शाहीले बताए। उद्यम सञ्चालन गर्न चाहने नव उद्यमीलाई तानसेन नगरपालिकाले यूएनडीपीको सहयोगमा ग्रामीण आर्थिक विकास संघ रेडामार्फत व्यवसाय तथा बजारसम्बधी तालिम दिने व्यवस्था गरेको छ। रम्भा गाउँपालिकाले यस वर्ष कम्तीमा तीन सय जना युवालाई स्वरोजगार उद्यमी बनाउने भएको छ। गाउँपालिकाले एक सय २५ जना युवालाई बिनाधितो पाँच लाखका दरले ५ प्रतिशत व्याजदरमा ऋण प्रदान गर्न पालिकाभित्रको सहकारी संस्थासँग सम्झौता गरेको छ। यस गाउँपालिकाले ५ वटा दुहुना भैंसी पाल्नेलाई दुई लाख, ५० वटा बाख्रा पाल्नेलाई एक लाख, १० वटा बंगुर पाल्नेलाई एक लाख, एक सय वटा लोकल कुखुरा पाल्नेलाई ५० हजार, तीन सय वटा ब्वाइलर कुखुरा पाल्नेलाई ४० हजार अनुदान दिने कार्ययोजना स्वीकृत गरेको छ। युवालाई तरकारी तथा रैथानेबालीमा सहभागी गराउन तीन रोपनी जग्गामा तरकारी वा रैथाने बाली लगाउने युवालाई ३० हजार रुपैयाँ अनुदान दिने कार्यक्रम यस गाउँपालिकाले स्वीकृत गरेको छ। यस कार्यक्रमअन्तर्गत ५० जनासम्मलाई अनुदान दिइनेछ। यस्तैगरी, ५० जना युवालाई उनीहरूले चाहेका विषयमा निःशुल्क तालिम दिने र आफूले सिकेको सिप प्रयोग गरी व्यवसाय गर्न चाहनेलाई प्रतिव्यक्ति ५० हजारसम्म अनुदान दिने व्यवस्था छ। उनीहरूले उत्पादन गरेका बस्तु गाउँपालिकाले खरिद गरी पालिकाभित्रै खपत गराउने र बढी भएमा अन्यत्र बिक्री गर्ने कार्यक्रम छ। रिब्दीकोट गाउँपालिकाले युवा स्वरोजगार कार्यक्रमका लागि मात्र कृषि तथा पशुपालन क्षेत्रमा चार करोड ५७ लाख ८० हजार रुपैयाँ विनियोजन गरेको छ। गाउँपालिकाले कम्तीमा ५ वटा दुहुना भैंसी भएका ६ वटा फार्मलाई दुईदुई लाखको दरले, १० वटा बंगुर भएका ४ वटा फार्मका लागि एक एक लाखका दरले, ५० वटा बाख्रा भएका ४ वटा फार्मका लागि एकएक लाखका दरले, तीन सय ब्वाइलर कुखुरा भएका तीन वटा फार्मका लागि ४० हजारका दरले नगद अनुदान दिने व्यवस्था गरेको गाउँपालिकाका अध्यक्ष नारायणबहादुर जीसीले बताए। कृषि तथा पशुपालनमा लागेका युवालाई कतैबाट पनि नोक्सान नहोस् भनी बाली तथा पशुको निःशुल्क बिमा योजना गाउँपालिकाले ल्याएको छ। कृषि र पशुमा आधारित कार्यक्रमसँगै उत्पादनलाई व्यावसायिक र सजिलो बनाउन आधुनिक कृषियन्त्र, उत्पादन क्षेत्रसम्म यातायातको सहज पहुँच र उत्पादित बस्तु वडा वडामा संकलन केन्द्र, बजारमा बिक्री केन्द्रमा पुर्याउने कार्यक्रम छ। उत्पादनमा आधारित प्रोत्साहन रकम प्रदान गरी गाउँमै रोजगारी बढाउने गरी कार्यक्रम तथा बजेट ल्याएको रिब्दीकोट गाउँपालिका अध्यक्ष जीसीले बताए। तिनाउँ गाउँपालिकाका तीन सय ५० जना युवा स्वदेश तथा विदेशबाट रोजगारी गुमाएर घर फर्किएका छन्। यीमध्ये ८० जनालाई गाउँमै रोजगारी दिने सिपमूलक तालिम प्रदान गर्ने र उनीहरूलाई व्यवसाय गर्न आवश्यक कर्जाका लागि वित्तीय संस्थासँग समन्वय गर्ने, बाख्रा तथा बंगुरपालनमा युवालाई प्रोत्साहन गर्न एक करोड १० लाख रुपैयाँ बजेट विनियोजन गरिएको छ। गाउँपालिकालाई कागती उत्पादनको पकेट क्षेत्र बनाउन कम्तीमा २० हजार कागतीका बिरुवा अनुदानमा वितरण गरिएको तिनाउँ गाउँपालिकाका प्रमुख ओमबहादुर थापाले बताए। पाल्पाका पालिकाले विदेशबाट फर्किएर गाउँमा बस्छु, गाउँमै काम गर्छु भन्ने युवाका लागि अवसरै अवसर सिर्जना गरिदिएको बताएका छन्। पाल्पाका रैनादेवी छहरा गाउँपालिका, रामपुर नगरपालिका, माथाँगढी गाउँपालिका, पूर्वखोला गाउँपालिका बगनासकाली गाउँपालिकाले दुई वर्षदेखि बाँझो रहेको जमिनमा पुन खेती गर्ने कृषकका लागि प्रतिरोपनी पाँच हजारसम्म अनुदान दिने व्यवस्था गरेका छन्। पाल्पाका एक सयभन्दा बढी परिवारले बाँझो जमिनमा तरकारी तथा फलफूल लगाएका छन्।"
बेरोजगार बन्दै बहुसंख्यक युवा,"काठमाडौं : कोरोना महामारीका कारण वैदेशिक रोजगारी गुमाएका नेपाली धमाधम फर्किरहेका छन्। अधिकांश त आउन नपाएर उतै रोकिएका छन्। स्वदेशमै पनि रोजगारी गुमाउनेको संख्या बढ्दो छ। स्वदेश होस् या विदेश, रोजगारी गुमाउने जनशक्ति भनेको युवा नै हो। सहुलियत कर्जामा सहजीकरण गरे वैदेशिक रोजगारीबाट फर्किएका युवा व्यावसायिक कृषिमा लाग्ने श्रमविज्ञ तथा पूर्वसचिव पूर्णचन्द्र भट्टराई बताउँछन्। कृषि, पर्यटन र उद्योगमा पर्याप्त रोजगारी सिर्जना गर्न सकिने उनको ठम्याइ छ। उद्योगलगायत प्राविधिक क्षेत्रमा विदेशी कामदार छन्, पूर्वसचिव भट्टराई भन्छन्, त्यस्ता ठाउँमा नेपालीलाई सीप सिकाएर विदेशी कामदार विस्थापन गर्न सकिन्छ। उनका अनुसार कृषिमा ठूलो रोजगारी सम्भावना भने छैन। तर, नयाँ प्रविधिबाट रोजगारीमा आउन सक्ने सम्भावना छ। पर्यटनमा यो वर्ष तालिम दिएर अर्को वर्ष पूर्वाधारलगायतमा रोजगारी दिलाउन सकिने उनी बताउँछन्। मझौला तथा घरेलु उद्योग क्षेत्रमा पनि पर्याप्त रोजगारी सिर्जना गर्न सकिने उनको विश्वास छ। वित्तीय प्याकेजमा सहयोग गरे रोजगारी पुनःस्थापित हुन्छ, उनी भन्छन्। उनका अनुसार प्रधानमन्त्री रोजगार कार्यक्रम अल्पकालीन रोजगारी भए पनि यसबाट बेरोजगार भने हुँदैनन्। रोजीरोटीका लागि भारत जानुपर्ने बाध्यता टर्न सहयोग पुग्ने उनको ठम्याइ छ। चालू बजेटमा करिब १० लाखलाई रोजगारी दिने उल्लेख छ। कोरोनाका कारण बेरोजगारको संख्या बढ्दै जाँदा सरकारले त्यसलाई सम्बोधन गर्ने खाका भने ल्याउन सकेको छैन। प्रधानमन्त्री केपी शर्मा ओलीले हालै अन्तर्राष्ट्रिय युवा दिवसका अवसरमा युवालाई सक्षम बनाउँदै स्वदेशमै रोजगारी दिने घोषणा गरे। बेरोजगारी समस्या हल हुने गरी रोजगारीका कार्यक्रम ल्याउने तयारी रहेको प्रधानमन्त्री ओलीको भनाइ थियो। नेपालको करिब ३ करोड जनसंख्यामध्ये १ करोड ७ लाख युवा छन्। स्वदेशमा रोजगारी नपाएका २६ लाखभन्दा बढी युवा विदेशमा पसिना बगाइरहेका छन्। बर्सेनि ५ लाखभन्दा बढी युवा श्रमबजारमा आउँछन्। तीमध्ये ५० हजारले पनि स्वदेशमा रोजगारी पाउन सकेका छैनन्। साढे ४ लाख जनशक्ति विदेश पलायन हुन्छ। १५ प्रतिशत मात्रै दक्ष जनशक्तिका रूपमा बाहिरिन्छन्। ७४५ प्रतिशत अदक्ष, २४ प्रतिशत अर्ध रहेको पाइएको छ। त्यसमाथि कोरोनाले वैदेशिक रोजगारी खुम्चिने देखिएको छ। वैदेशिक रोजगार बोर्डको अध्ययनअनुसार खाडी र मलेसियाबाट मात्रै ४ लाख ७ हजार युवाले रोजगारी गुमाएका छन्। परराष्ट्र मन्त्रालयका अनुसार विदेशबाट पौने ६ लाख नेपाली कोरोनाका कारण फर्किने तयारीमा छन्। नेपाल राष्ट्र बैंकले हालै सार्वजनिक गरेको तथ्यांकअनुसार स्वदेशमै १६ लाख युवाले रोजगारी गुमाइसकेका छन्। कोरोनाको कहर अझै बढ्दै गएकाले बेरोजगारीको स्थिति भयावह आउने अर्थविद्को आकलन छ। केन्द्रीय तथ्यांक विभागको श्रमशक्ति सर्वेक्षण २०१९ अनुसार श्रमबजारमा उपलब्ध ८० लाख नेपालीमध्ये ९ लाखभन्दा बढी (११४) प्रतिशत बेरोजगार छन्। श्रमबजारमा उपलब्धमध्ये ७१ लाखले मात्र रोजगारी पाएका छन्। नेपालमा १५ वर्षमाथि काम गर्ने उमेरको जनसंख्या २ करोड ८ लाख छ। श्रमशक्तिभन्दा बाहिरको जनसंख्या १ करोड २७ लाख ५० हजार रहेकोमा पुरुष ४२ लाख ५० हजार र महिला ८५ लाख छन्। रोजगारीमा रहेका जनसंख्यामध्ये ६९ प्रतिशत सहर र ३१ प्रतिशत ग्रामीण क्षेत्रमा कार्यरत रहेको तथ्यांकले देखाउँछ। युवा तथा खेलकुदमन्त्री जगतबहादुर सुनार (विश्वकर्मा)ले युवा रोजगारी तथा सशक्तीकरणका लागि युवालक्षित कार्यक्रममा ६४ अर्ब ४९ करोड बजेट विनियोजन गरिएको बताए। बढीभन्दा बढी युवालाई रोजगारीमा संलग्न गराउन स्थानीय तह, प्रदेश र केन्द्र सरकारबीच समन्वय आवश्यक रहेको उनको भनाइ छ। राजनीतितर्फ हेर्ने हो भने स्थानीय तहमा ४० प्रतिशत, प्रदेश तहमा ३० प्रतिशत र केन्द्रमा १३ प्रतिशत युवाको प्रतिनिधित्व छ। नीति निर्माणमा युवा सहभागिता बढाउन सके बेरोजगारी समस्या समाधान गर्न सहज हुने मन्त्री सुनारको भनाइ छ। राष्ट्रिय युवा परिषद् ऐन २०७२ तथा राष्ट्रिय युवा नीति २०७२ ले १६ देखि ४० वर्षलाई युवा उमेर समूह निर्धारण गरेको छ। राष्ट्रिय जनगणना २०६८ अनुसार कुल जनसंख्याको ४०३५ प्रतिशत (१ करोड ७ लाख) युवा छन्। युवा विकास सूचकांकमा १४५ औं स्थानमा रहेको नेपाल सन् २०१६ देखि ६८ देशलाई उछिन्दै विश्वमा ७७ औं नम्बरमा उक्लिएको छ। रोजगारी, शिक्षालगायतमा सुधार गर्ने गरी परिषद्ले युथ भिजन २०२५ अवधारणा अघि सारेको छ। गुणस्तरीय शिक्षा र रोजगारीका लागि समूहगत प्राथमिकता निर्धारण गरिएको परिषद्का कार्यकारी उपाध्यक्ष माधव ढुंगेलको भनाइ छ। उनका अनुसार युवा उद्यम, राष्ट्रपति उद्यम कार्यक्रम र सहुलियत कर्जामार्फत युवालाई रोजगारीमा जोड्न पहल भइरहेको छ। सहुलियत कर्जाबाट मात्रै यस वर्ष ४ लाखभन्दा बढी युवा लाभान्वित हुने उनको दाबी छ। परिषद्ले वैदेशिक रोजगारीबाट फर्केका युवालाई एनएमबी बैंकसँग सम्झौता गरी सहुलियत कर्जा प्रदान गर्न पहल गर्दै आएको छ। अन्य बैंकसँग पनि सम्झौता गरी सहुलियत कर्जा कार्यान्वयनमा जोड दिइएको छ। अनेरास्ववियुकी नेत्री सुनिता बरालले जीवनोपयोगी तथा रोजगारी केन्द्रित शिक्षा दिन सके बेरोजगार बस्नु नपर्ने बताइन्। तलब र ज्याला पाउने काममा वा नाफा र नोक्सान आफैं बेहोर्ने गरी कुनै व्यवसायमा युवालाई संलग्न गराउन सरकारले ठोस नीति ल्याउनुपर्ने उनको भनाइ छ। नेपाल राष्ट्र बैंकका अनुसार आर्थिक वर्ष २०७६७७ मा ८ खर्ब ७५ अर्ब रेमिट्यान्स भित्रिएको छ। यो कुल गार्हस्थ्य उत्पादनको तुलनामा २४ प्रतिशत हिस्सा हुन आउँछ। अघिल्लो वर्षको तुलनामा चार अर्ब कम रेमिट्यान्स भित्रिएको छ। गुम्यो १६ लाखको रोजगारी प्राथमिकता रोजगारी सिर्जना कोभिडले निम्त्याएको बेरोजगारी र गरिबी दुई लाखलाई रोजगारी रोजगार सिर्जनाको सूत्र"
सोचेझैं जिन्दगी रैनछ,"काठमाडौं : यसपालिको तीजमा सबैभन्दा हिट भएको गीत हो, सोचेझैं जिन्दगी रैनछ। कोरोना महामारीका कारण भोग्नु परेको लकडाउनले कुन पेसाकर्मी, व्यवसायीको पो जिन्दगी सोचेको झैं भएको होला र ? म्युजिक भिडियोमा मुसुक्क मुस्काउँदै कम्मर मर्काई मर्काई नाच्ने कलाकारहरूको पनि जिन्दगी सोचेझैं कहाँ पो छ र ? सोचेझैं जिन्दगी रैनछ बोलको गीतमा नाच्ने एक प्रमुख कलाकार हुन्, अञ्जली अधिकारी। उनको गृहजिल्ला बर्दियाको मैनापोखर अन्नको भण्डार हो। तर लकडाउनमा बर्दियाको चामल काठमाडौं उक्लिँदैन। करिब चार सय म्युजिक भिडियोमा देखिएकी अधिकारी भन्छिन्, लकडाउनअघि जिन्दगीमा कुनै टेन्सन थिएन। अब भने गाह्रो भो। त्यसो त अधिकारीले लुजडाउन भएसँगै १५ वटा म्युजिक भिडियोमा काम गरिन्। लकडाउनअघि भन्दा पचास प्रतिशत कममा खेले पनि यसले आफूलाई निकै ठूलो राहत दिएको उनको भनाइ छ। यद्यपि उनले आफ्नो पारि श्रमिक खुलाउन चाहिनन्। लकडाउन खुुकुलो हुँदा म्युजिक भिडियोमा व्यस्त हुने मोडल हुन्, नायक पुष्प खड्का। उनले यसबीचमा करिब १० वटा म्युजिक भिडियोमा काम गरे। एउटा गीतको म्युजिक भिडियो बनाउँदा कलाकारसँगै निर्देशक, क्यामराम्यान, प्राविधिक, सम्पादकलगायत ४०५० जनाको टिम हुन्छ। खड्का भन्छन्, काम नभएर मानसिक समस्यामा गुज्रिरहेको थिएँ। धन्न, लुजडाउनको तीन सातामा काम गरेपछि अब भने दुई अढाई महिना धान्न पुग्छ। मेरो टिमका अरूलाई पनि मेरोजस्तै होलो भयो होला। दर्पण छायाँ२, दाल भात तरकारी, मंगलम्लगायत फिल्ममा अभिनय गरिसकेका नायक पुष्प आफ्नो म्युजिक भिडियोको मोह नहराउने बताउँछन्। करिब पाँच सय म्युजिक भिडियोमा काम गरिसकेका उनले लकडाउनअघि एउटै म्युजिक भिडियोमा एकदेखि डेढ लाख रुपैयाँसम्म पारि श्रमिक लिए। तर लुजडाउनमा पारि श्रमिक ३० देखि ३५ प्रतिशत मात्रै लिएका छन्। भन्छन्, घाँटी हेरेर हाड निल्नुपर्छ। टिमका सबै बाँच्नुपर्छ। करिश्मा ढकाल म्युजिक भिडियोको एक जल्दोबल्दो नाम हो। नृत्य नै आफ्नो जिन्दगी बताउने उनले करिब एक हजार म्युजिक भिडियोमा काम गरेकी छन्। लकडाउन खुकुलो भएपछि उनले १५ वटा म्युजिक भिडियोको काम सकाइन्। एउटा म्युजिक भिडियोमा पहिले कति दाम लिइयो, त्यो नभनौं तर अहिले लुजडाउन पिरियडमा बीसै हजारले पनि काम चलाइयो। के गर्नु, समयअनुसार चल्नै पर्यो। गायक तथा म्युजिक भिडियो निर्माता चक्र बम सुदूरपश्चिम क्षेत्रको भाकामा आफ्नै शब्दरचनामा गीत पस्किन खप्पिस छन्। हालै उनको ओइ काजल बोलको गीत करोड क्लबमा प्रवेश गरेको छ। लकडाउन अवधिमा भने उनी सिर्जनात्मक कामबाहेक सुटिङको झमेलामा लागेनन्। भन्छन्, आफ्नो रुचिको सुदूरपश्चिम क्षेत्रको गीतमा म्युजिक भिडियो बनाउँदा लोकेसन पनि उतैको खोज्नुपर्छ। त्यो अहिले सम्भव छैन। कलाकारको प्रयोग, सुटिङ लोकेसनको अवस्था लगायतलाई ध्यानमा राखी रिलिज हुँदासम्म सरदर चारपाँच लाख रुपैयाँ एउटा म्युजिक भिडियोको निर्माणमा खर्च हुन्छ। त्यसो त १०१२ लाख रुपैयाँ खर्च भएको भन्ने निर्माता पनि छन्। तर ओइ काजल बोलको गीतको भिडियो निर्माण एक लाख रुपैयाँमै सकाएको जानकारी गायक चक्र बम दिन्छन्। म्युजिक भिडियो निकै व्यावसायिक हुँदै गएको छ। त्यसैले निर्माताहरूले चल्तीका कलाकारलाई पनि खेलाउन थालेका छन्। ठूलो पर्दाको सुटिङ नहँुदा बेरोजगार भएका कलाकार पनि म्युजिक भिडियोमा भटाभट देखिए। लकडाउनपछि म्युजिक भिडियोमा नायिका स्वस्तिमा खड्का, आँचल शर्मा, वर्षा राउत, वर्षा सिवाकोटी, प्रियंका कार्की, नीता ढुंगाना, अनु शाह, नायक पल शाह, नाजिर हुसेन, गौरव पहाडी, दयाहाङ राईलगायतले काम गरे। यसरी लकडाउनमा धेरै कलाकारको आम्दानीको मुख्य स्रोत नै म्युजिक भिडियो रह्यो। चल्तीका कलाकारले समय कटनीका लागि म्युजिक भिडियोलाई लिएको पनि देखिन्छ। तर नायक पुष्प खड्का फिल्म सुटिङको बेला पनि म्युजिक भिडियोलाई माया नमार्ने बताउँछन्। उनी पिउँदिनँ भन्दाभन्दै पिलायो साथीले बोलको शिव परियारको गीतमा मोडल भएर हिट भएपछि दर्पण२ फिल्मका लागि छानिएका थिए। भन्छन्, म फिल्म लाइनमा आएकै म्युजिक भिडियोको कारणले हो। यसलाई कसरी माया मार्नु ? जसरी म्युजिक भिडियोमा नाम चलेपछि मोडलहरू फिल्ममा छानिएका छन्, त्यसरी नै अहिले टिकटकमा हिट हुनेहरूलाई म्युजिक भिडियो निर्माताहरूले आँखा लगाइरहेका छन्। किनकि म्युजिक भिडियोका कलाकारहरू पनि महँगा हुँदै गएका छन्। तर लकडाउनले भने उनीहरूको भाउ स्वात्तै घटेको छ।"
श्रीलंकन फास्ट बलर मालिङ्गाले आईपीएल नखेल्ने,"दुबई : श्रीलंकाका तीव्र गतिका बलर लासिथ मालिंगाले यस सिजनको आईपीएल नखेल्ने भएका छन्। मुम्बई इन्डियन्सका महत्वपूर्ण खेलाडी उनी व्यक्तिगत कारण आईपीएलका सबै खेल गुमाउने भएका हुन्। मालिंगाका बुवा बिरामी भएकाले उनी बुवासँगै रहने मुम्बई इन्डियन्सलाई बताएका थिए। जसकारण टिम मालिंगाबिना युएई पुगेको थियो। उनले सिजनको मध्यतिर टिममा आगमन गर्न सक्ने बताइएको थियो। तर बुवाको आउँदो साता अपरेसन गर्नुपरेकाले उनले पूरै सिजन नखेल्ने भएका हुन्। लासिथ एमआईका लिजेन्ड र खम्बा हुन्, मुम्बई इन्डियन्सका मालिक आकाश अम्बानीले भने, हामी उनलाई सिजनभर मिस गर्दैनौँ भन्ने नै हुँदैन। तैपनि उनी उनको परिवारका लागि अहिले महत्वपूर्ण छन्, यो कुरा हामी बुझ्छौँ। मालिंगाले नखेल्ने भएपछि उनको स्थानमा अस्ट्रेलियन फास्ट बलर जेम्स प्याटिन्सनलाई ल्याउन बताइएको छ। जेम्सले अहिलेसम्म आईपीएल खेलेका छैनन्। यसअघि चेन्नई सुपर किङ्सका महत्त्वपूर्ण खेलाडी सुरेश रैनाले पनि व्यक्तिगत कारण देखाउँदै यस सिजनको आईपीएल नखेल्ने बताएका थिए। उनी टिमसँगै युएई आएका थिए। अहिले उनी भारत फर्किसकेका छन्। १३औँ संस्करणको आईपीएल सेप्टेम्बर १९ देखि नोभेम्बर १० सम्म युएईमा हुने आयोजकले बताएको छ।"
वामदेव र युवराज दुवैलाई राष्ट्रियसभा लैजाने प्रस्ताव,"काठमाडौं : प्रधानमन्त्री केपी ओलीलाई राष्ट्रियसभामा अर्थमन्त्री डा युवराज खतिवडा नलगी नहुने र उपाध्यक्ष वामदेव गौतम पनि नगई नछाड्ने अडानमा रहँदा नेकपाभित्र अब के होला ? चासो छ। प्रधानमन्त्री ओलीले खतिवडालाई अहिले मनोनीत कोटामा राष्ट्रियसभामा लाने र वामदेवलाई अन्य विकल्प खोजी समेट्ने बताइरहे पनि पार्टीभित्र सहमति जुट्न सकेको छैन। दुई अध्यक्ष (ओली र पुष्पकमल दाहाल) बीच बालुवाटारमा बुधबार साँझ भएको छलफलमा पनि राष्ट्रियसभामा वामदेव या युवराज भन्नेमा कुनै सहमति जुट्न नसकेपछि बिहीबारको सचिवालयमै छलफल गर्ने भन्दै अध्यक्ष पुष्पकमल दाहाल बालुवाटारबाट बाहिरिएका थिए। ओलीदाहाल छलफलअगाडि बालुवाटारमै दुवै नेताले आकांक्षीमध्येका एक अर्थमन्त्री डा युवराज खतिवडासँग पनि अलग्गै छलफल गरेका थिए। अध्यक्ष पुष्पकमल दाहाल, वरिष्ठ नेता माधव नेपाल, झलनाथ खनाल, नारायणकाजी श्रेष्ठलगायत नेता गत फागुन १४ को पार्टी निर्णयका आधारमा गौतमको निर्णय कार्यान्वयनमै जोड गरिरहेका छन्। तर त्यसमा प्रधानमन्त्री अझै तयार छैनन्। बुधबार नै दाहाल निवास खुमलटारमा दाहाल र नेपालले पनि राष्ट्रियसभामा गौतमको निर्णय कार्यान्वयन गर्नुपर्ने विषयमा छलफल गरेका थिए। ओलीले दाहालसँगको भेटपछि उपाध्यक्ष गौतमसँग बालुवाटारमा छुट्टै छलफल गरेका थिए। प्रधानमन्त्रीले अनेक विकल्पमा वामदेव कमरेडलाई कन्भिन्स गराउन खोजिरहनुभएको छ, गौतमका प्रेस सहयोगी विश्वमणि सुवेदीले अन्नपूर्णसँग भने, तर पार्टीका शीर्ष नेतासहित उहाँ (वामदेव) प्रधानमन्त्रीको प्रस्तावमा कन्भिन्स हुनुभएको छैन। ओलीका दुई विकल्प ओलीले भने खतिवडालाई राष्ट्रियसभामा लाने आफ्नो योजना कार्यान्वयन गराउन वामदेवलाई पनि संसद्मै लैजान सक्ने विकल्पका बारेमा पनि छलफल थालेकोे स्रोतले बताएको छ। राष्ट्रियसभामा अहिले सरकारको सिफारिसमा राष्ट्रपतिले मनोनीत गर्न पाउने तीनमध्येको एक सिट मात्र रिक्त छ। त्यसका लागि प्रधानमन्त्रीले दुईवटा विकल्पमा सोचिरहेका छन्। स्रोतका अनुसार पहिलो, राष्ट्रियसभामा मनोनीत सांसद रामनारायण बिडारीलाई फिर्ता बोलाउने र त्यसपछि खतिवडा र गौतम दुवैलाई मनोनीत कोटामा पठाउने विकल्प प्रधानमन्त्रीले छलफलका क्रममा अगाडि सारेका छन्। दोस्रो, राष्ट्रियसभामा निर्वाचित कुनै नेकपाका सांसदलाई राजीनामा गराउन लगाई रिक्त हुन आउने स्थानमा एक महिनाभित्र निर्वाचन गराई वामदेवलाई राष्ट्रियसभामा लैजाने विकल्प पनि प्रधानमन्त्रीले अगाडि सारेका छन्। तर कुन सांसदलाई फिर्ता बोलाउने भन्नेमा भने पार्टीभित्र सहमति जुटे विकल्प तयार पार्न आफू तयार हुनेसम्मको धारणा ओलीले अगाडि सारेका छन्। आज (बिहीबार) बस्ने सचिवालयमा अब उक्त विषयमा छलफल हुन लागेको छ। दुई अध्यक्षबीच अब सबै विषयमा सचिवालयमै छलफल गर्ने समझदारी बनेको दाहालका प्रेस सल्लाहकार विष्णु सापकोटले जानकारी दिए।"
कांग्रेस कसले हाँक्ला ?,"नेपाली कांग्रेसको चौधौं महाधिवेशन २०७७ फागुन ७ गतेदेखि काठमाडौंमा आयोजना हुने भनिएको छ। कांग्रेस विधानअनुसारको केन्द्रीय कार्यसमितिको चारबर्से कार्यकाल गत फागुनमै सकिएको छ। विशेष परिस्थिति उत्पन्न भई महाधिवेशन हुन नसक्ने अवस्था आएमा एक वर्षका लागि कार्यकाल थप्न सक्ने भनी दिएको विशेष सुविधाअन्तर्गत शेरबहादुर देउवा नेतृत्वको कार्यसमिति कार्यरत छ। विशेष परिस्थिति के पर्यो भन्नेचाहिँ कसैले पनि जानकारी पाएजस्तो लाग्दैन। नेपालको संविधान र निर्वाचन आयोगले साढे पाँच वर्षभित्रमै महाधिवेशन हुनुपर्नेछ भनेको हुँदा कोरोना महामारीले दिएको यो सुवर्ण अवसरलाई देउवाजत्तिका दूरदृष्टि भएका नेताले चुकाउने छैनन् भनी धेरैले अनुमान गरेका छन्। तसर्थ कांग्रेसको महाधिवेशन २०७८ भदौमा मात्रै हुनेमा अधिकांश विश्वस्त देखिन्छन्। जुनसुकै पार्टीको महाधिवेशनमा दुइटा कुरा महत्त्वपूर्ण रूपमा उठ्नुपर्छ। ती कहिलेकाहीं उठ्ने गर्छन् र कहिले उठ्दैनन् पनि। एउटा नीति र अर्को नेतृत्व। आगामी दिनका लागि पार्टीले समात्नुपर्ने बाटोबारेमा महाधिवेशनले नै तय गर्नुपर्छ। महाधिवेशनमा तय गरिएभन्दा अन्य मार्ग उचित देखिएमा महासमिति बैठक बोलाई परिवर्तन गर्नुपर्ने प्रावधान कांग्रेसमा छ। यसैलाई नै नीति तय गर्ने भन्छन्। दोस्रो, कुन नेताले पार्टीको नीतिलाई सही दिशा दिएर अगाडि बढाउन सक्छ भनी मन्थन गरेर उपयुक्त पात्रलाई नेतृत्वमा पुर्याउने पनि महाधिवेशनकै दायित्व हो। नेतृत्वका साथै विधानले निर्धारण गरेका अन्य पदमा रहने व्यक्तिको चयन पनि महाधिवेशनले नै गर्छ। कांग्रेस महाधिवेशन आउनु एक वर्ष अघिदेखि नै नीति र नेताका बारेमा व्यापक चर्चापरिचर्चा चलिरहेको छ। कोही नीति राम्रो भए नेता आफैं असल हुन पुग्छ, त्यसैले अहिले कांग्रेसको महाधिवेशनले नेताभन्दा पनि नीतिलाई बढी जोड दिनुपर्छ भन्छन्। कसैको मतमा नीति र नेता दुवै ठीक हुनुपर्छ अन्यथा पार्टी सही गन्तव्यमा पुग्न सक्दैन भन्ने मत राख्छन्। कतिपयका विचारमा भने पार्टी नीति त यसै पनि सही छ उसै पनि, त्यसैले नेतृत्व चयनमै विशेष ध्यान केन्द्रित गर्नुपर्छ भन्ने छ। आखिर जे होस्, महाधिवेशन नीति र नेता चयनको छलफल र द्वन्द्वमै घुम्ने निश्चित छ। जुनसुकै पार्टीका विधान तथा नीति र कार्यक्रम हेर्ने हो भने गलत भन्न मुस्किलै पर्छ। सबै पार्टीले कांग्रेसले नै उठाउँदै आएको लोकतान्त्रिक धारलाई अवलम्बन गरेका छन्। कसैले मनैदेखि त कम्युनिस्ट पार्टीहरूले ओठेभक्ति नै सही समातिसकेका छन्। फरक के छ भने काठमाडौंबाट बुटवल जाँदा मुग्लिनसम्म एउटै बाटो र त्यहाँ पुगेपछि नारायणघाट हुँदै जाने कि पोखरा हुँदै भन्ने मात्र हो। संविधानले तोकेको लोकतान्त्रिक समाजवादको लक्ष्यलाई सबैले अँगाल्नुपर्ने बाध्यता छँदै छ तर त्यो लक्ष्य प्राप्तिमा हिँड्दा बुटवल नपुग्दै कुनै पार्टीले नारायणीमा खसाल्ने डर छ भने कुनै पार्टीले कालीगण्डकीमा। वर्तमान सरकारले भने मुग्लिनसम्म पनि नपुर्याउने सम्भावना बढ्दै गएको यो अवस्थामा हुन लागेको कांग्रेस महाधिवेशन कर्मकाण्डी मात्र भएर पुग्ने देखिँदैन, सकुशल गन्तव्यमै पुर्याउने पार्टीका रूपमा दरिनुपर्ने आजको आवश्यकता हो। कांग्रेसका नीतिमा सामान्य सुधार गरे पुग्छ। धेरै बहसको आवश्यकता देखिँदैन। नेकपाको जस्तो लिखित दस्ताबेजमा कम्युनिस्ट र साम्यवाद अनि बोलीचालीमा लोकतन्त्र र समाजवादजस्ता कुरा कांग्रेसमा छैन। मात्र केको आवश्यकता हो भने कांग्रेसका लिखित दस्ताबेजमा भएका कुरालाई वैचारिक तवरले कार्यान्वयन गर्न सक्ने र कांग्रेसले गरेका कामलाई जनतासामु प्रस्टरूपमा राख्न, बुझाउन र आकर्षण गर्न सक्ने नेतृत्व। कांग्रेसका आदर्श राष्ट्रियता, लोकतन्त्र र समाजवादका बारेमा नागरिकका अगाडि उभिएर कम्तीमा दशदश मिनेट प्रस्टसँग राख्न सक्ने र तदनुरूप क्रियाशील हुने नेतृत्व आमलोकतन्त्रवादीको चाहना हो। समाजवाद कम्युनिस्टको पेवा बनेको थियो र छ। समाजवादका प्रणेता माक्र्स कम्युनिस्टहरूकै दार्शनिक हुन्। जनतामा के भ्रम पर्न गयो भने समाजवाद नै लागू गर्ने हो भने कांग्रेसीहरूभन्दा कम्युनिस्ट नै अब्बल ठहरिएलान्। वास्तविकता भने त्यस्तो थिएन। नेपालको संविधानमा लोकतान्त्रिक समाजवाद लेखिएको छ र यसका प्रवर्तक बीपी कोइराला हुन् भन्ने कांग्रेसको नेतृत्वले न आफूले बुझ्न खोज्यो न जनतालाई नै बुझाउन प्रयत्न गर्यो। लोकतान्त्रिक समाजवादको अंगप्रत्यंगको जानकार कांग्रेस हो र यसको कार्यान्वयनमा कांग्रेसबाहेक अरूमा दक्खल छैन भन्ने स्थापित गर्न कांग्रेसले सकेन। कम्युनिस्टहरूले भनेको समाजवाद र कांग्रेसको समाजवादमा के भिन्नता छ भन्ने कुरा पनि जनतामाझ पुग्न सकेन। त्यसैले कांग्रेसले अहिलेका दुर्दिन भोग्नु परिरहेको छ। कांग्रेस नेतृत्वका कमजोरीले भनौं या दुर्भाग्यले जेले भए पनि कमजोर रहेका अवस्थामा सबल हुनका लागि कम्युनिस्ट सरकारले पर्याप्त मौका दियो। कुशासन, भ्रष्टाचार, अराजकता आदि उत्पन्न गरेर ल जति सक्छौ विरोध गर भन्दा सडक र सदन दुवैमा कांग्रेस मौन रह्यो। संसद्मा मौन रह्यो भन्दा गगन थापा, बद्री पाण्डे, मीनेन्द्र रिजाल, प्रकाश रसाइली र रमेशजंगहरूको चित्त दुख्ला तर पार्टी सभापति र महामन्त्री नै उपस्थित भएको सदनको त्यो हविगत हुन हुँदैन भन्नेमा सायद उनीहरू पनि सहमत होलान्। बरु भ्रातृ संगठनहरू र शुभेच्छुक संस्थाहरू अधिवेशनविहीन बने, कार्यकाल लगभग सकिएपछि विभागहरू गठन हुन पुगे र आफ्नै पार्टीभित्र रडाको मच्चाउने काम भयो। यसर्थ पनि के पुष्टि हुन्छ भने पार्टीको नीति त यसै राम्रो हुन्छ र छ नै, यसको कार्यान्वयनकर्ता सक्षम र असल हुनुपर्छ। बीपी कोइराला पार्टी सभापति हुँदा कांग्रेसको विधानमा समावेशीताको कुनै कुरा उल्लेख गरिएको थिएन तथापि उनको कार्यसमितिमा दलित महामन्त्री, मधेसी, महिलादेखि जनजातिसम्म सबैको प्रतिनिधित्व थियो। कोइराला २०१६ सालमा प्रधानमन्त्री हुँदा नेपालको संविधानले समावेशी भन्ने शब्द सुनेको सम्म पनि थिएन यद्यपि सबैखाले नागरिकको सहभागिता थियो। ब्राह्मणक्षेत्रीहरू मात्रकै प्रतिनिधि चयन गरेर पार्टी गठन या सरकार निर्माण गरेको भए पनि त्यसबखत विरोधको कुनै स्वर गुन्जने थिएन र पनि समावेशी बनाएका थिए। नेतामा हुनुपर्ने दृष्टि भनेको यही नै हो, नेता बाँधिने भनेको यसैगरी आफ्नै चरित्र र नैतिकताले हो, विधान र कानुनले होइन। नेपालमा क्रियाशील सबै पार्टीहरूभन्दा कांग्रेस बढ्ता समावेशी छ। यसका केन्द्रीय समितिदेखि वडा तहसम्मका सबै निकाय सबै लिंग, जातजाति र समुदायका प्रतिनिधिहरूले शोभायमान बनाएका छन्, सुन्दर बनेका छन्। जसरी एउटै फूलको मालाभन्दा रंगीचंगी विभिन्न थरीका फूलहरूका माला सुन्दर देखिन्छ, कांग्रेस त्यस्तै बनेको छ। प्रतिस्पर्धी पार्टीहरूले कांग्रेसलाई सामन्तहरूको पार्टी भन्ने आरोप लगाइरहेका छन्, जातजातिको नारा उछालेका छन् तर ती समावेशी छैनन्। वास्तवमा बाहुनक्षेत्रीका साथै सामन्तहरूको पार्टी भन्न सुहाउने तिनै छन् तर कांग्रेस नेतृत्वले चिर्नै सकेन, जनतामा यथार्थ सञ्चार गर्नै सकेन। अब पनि यस्तै हुने हो भने कांग्रेस र कांग्रेसीले अझ दुःखका दिन व्यहोर्नुपर्ने निश्चित छ। अहिलेसम्म शेरबहादुर, रामचन्द्र, विमलेन्द्र, शशांक, शेखर, प्रकाशमान, गगनहरूले सभापतिको प्रत्याशी हुने घोषणा गरेका छन्। गएको कार्यकालमा के गरें र आगामी दिनमा के गर्छु भन्ने कुरा देउवाबाट आउन सकेको छैन र आयो भने पनि के आउँछ भन्ने धेरैलाई अनुमान छ। विचारका आधारमा नेतृत्व दावी गर्ने कोही देखिएका छैनन् भन्दा पनि हुन्छ। पार्टीमा बिताएको जीवन र विरासतका आधारमा मात्रै सभापति बन्ने घोषणा गरिएको छ। रामचन्द्र पौडेलले भने समाजवादका व्याख्या र पुनव्र्याख्या गर्दै पुस्तक, पुस्तिका तथा लेखहरू प्रकाशित गरिरहेका छन्। सभापति मात्रै होइन, अर्को महत्त्वपूर्ण पद महामन्त्रीमा चर्चा चल्नै सकेको छैन। नवीन्द्रराज जोशी कांग्रेसमा विचार निर्माण गर्न दिनहुँ सक्रिय छन्। कार्यकर्ता माझमा मात्रै होइन, मन्त्री हुँदा स्वच्छ छवि कायम गरेका कारण देशमै चर्चित छन्। उनको क्रियाशीलता हेर्दा महामन्त्रीमा उम्मेदवारी देलान् जस्तो देखिए पनि हालसम्म घोषणा गरेका छैनन्। नयाँ त होइनन् तर कांग्रेसको अवस्थाले नयाँ भनिने पुस्ताका गगन थापाले अघिल्लै महाधिवेशनमा महामन्त्रीमा प्रतिस्पर्धा गरिसके भने यसपटक कोही युवा सभापतिका लागि अघि सर्छ भने सघाउने अन्यथा आफैं उठ्छु भनिरहेका छन्। नेविसंघको अध्यक्ष तथा महामन्त्री भएका पुराना नेताहरू धेरै छन् तर अहिलेसम्म विमलेन्द्र निधिबाहेक अरू मौन छन्। विचार र क्रियाशीलताका हिसाबले सबल धेरै नेताहरू छन्। यस्तै ५० नाघेका सबै नेताहरूको अहिलेसम्मको परिदृश्य हेर्दा कांग्रेसको सभापति दाबी नगरी नै राजनीतिबाट टाढिने हुन् कि भन्ने शंका लाग्न थालेको छ। कांग्रेसले प्याराडाइम सिफ्ट गर्नैपर्ने देखिन्छ। विचारमा त्यति धेरै परिवर्तन आवश्यक छैन, नेतृत्वमा भने व्यापक परिवर्तन जरुरी छ। ५० देखि ६० वर्ष उमेर समूहका नेताहरूले अहिले पनि उपसभापति र महामन्त्रीसम्मको चुनाव नलड्ने हो भने कांग्रेसको सभापति हुन ७५ वर्ष पुगेकै हुनुपर्छ भनी विधानमै लेखिदिए हुन्छ। होइन भने पुराना र इमानदार सदस्यहरूको मूल्यांकन पद्धतिसहितको भ्रष्टाचारविरोधी कांग्रेस निर्माण गर्न विचार समूह गठन गरी चुनावमा होमिनैपर्ने हुन्छ। उमेरकै पालो कुरेर या कसैको दौराको फेरो समातेर मात्रै माथि जाने चाहना राख्ने हो भने कतिपटक केन्द्रीय सदस्य मात्रै बन्ने ? वि श्राम लिँदा नै उपयुक्त हुन्छ। अबको नेतृत्व भनेको कांग्रेसलाई आगामी स्थानीय, प्रादेशिक र संघीय निर्वाचनमा होमेर अग्रणी पार्टी बनाउन सक्षम हुने खालको हुनुपर्छ। माओवादी शान्ति प्रक्रियापछि नराम्रोसँग पछारिएको कांग्रेसलाई सुशील कोइरालाको नेतृत्वमा चुनावमा होमिँदा उनको सादगी जीवनशैलीले सहयोग गरेको थियो। कारण त्यति मात्रै थिएन होला तर जनताले मूल नेतृत्वको चरित्र हेरेकै हुन्छन्। मूलै धमिलो भए तल सफा हुनै सक्दैन। त्यसैले गुटउपगुटभन्दा माथि उठेर सक्षम, वैचारिक एवं सादगी नेतृत्व चयन गर्नुपर्ने ठूलो दायित्व महाधिवेशन प्रतिनिधिहरूसँग हुनेछ। चाणक्यले भनेका थिए राज्य सञ्चालन गर्ने व्यक्तिको मूल धर्म हो, सद्विचार र सदाचरण। जसमा यी दुई गुण हुन्छन्, उही नै राज्य सञ्चालनको हकदार हुन्छ।हाइलाइट जनताले मूल नेतृत्वको चरित्र हेरेकै हुन्छन्। मूलै धमिलो भए तल सफा हुनै सक्दैन। त्यसैले गुटउपगुटभन्दा माथि उठेर सक्षम, वैचारिक एवं सादगी नेतृत्व चयन गर्नुपर्ने ठूलो दायित्व महाधिवेशन प्रतिनिधिहरूसँग हुनेछ।"
इङ्ल्यान्डपाकिस्तान शृंखला बराबरी,"लन्डन : कोरोना भाइरसको महामारीपछि खेलिएको इङ्ल्यान्ड र पाकिस्तानबीचको तीन खेलको टीट्वेन्टी क्रिकेट शृंखला ११ को बराबरीमा सकिएको छ। पाकिस्तानले तेस्रो तथा अन्तिम खेलमा मंगलबार राति घरेलु टोली इङ्ल्यान्डलाई पाँच रनले हराउँदै शृंखला बराबरी गरेको हो। यसअघि पहिलो खेल वर्षाका कारण नतिजाविहीन बनेको थियो। दोस्रो खेलमा इङ्ल्यान्डले पाँच विकेटको जित निकालेको थियो। पहिलो खेल वर्षाले बिथोल्दा दोस्रो खेलमा इङ्ल्यान्डले पाँच विकेटको जित निकालेको थियो। तेस्रो तथा अन्तिम खेलमा पाँच रनको जित निकाल्दै पाकिस्तानले शृंखला बराबरी गर्न सफल भयो। टस हारेर पहिले ब्याटिङ गरेको पाकिस्तानले निर्धारित २० ओभरको खेलमा चार विकेट गुमाएर एक सय ९० रनको विशाल योगफल बनाएको थियो। एक सय ९१ रनको लक्ष्य पछ्याएको इङ्ल्यान्डले निर्धारित ओभरमा आठ विकेटको क्षतिमा एक सय ८५ रन मात्र बनाउन सक्यो। पाकिस्तानका लागि मोहमद हफिजले अविजित ८६ रन बनाए। उनले ५२ बलमा ६ छक्का र चार चौकाको सहयोगमा उक्त रन बनाएका थिए। यस्तै हैदर अलीले पनि ५४ रनको अर्धशतकीय पाली खेले। हैदर पाकिस्तानका लागि टीट्वेन्टीको डेब्यु खेलमा अर्धशतक पूरा गर्ने पहिलो खेलाडीसमेत बनेका छन्। यसैगरी कप्तान बाबर आजमले २१ र सदाव खानले १५ रन बनाए। इङ्ल्यान्डका क्रिस जोर्डनले दुई विकेट लिए। यस्तै मोइल अली र टम कुरानले एकएक विकेट हात पारे। इङ्ल्यान्डका लागि अलराउन्डर मोइन अलीले सर्वाधिक ६१ रन बनाए। उनले ३३ बलमा चार छक्का र चार चौकाको सहयोगमा अर्धशतक पूरा गरेका थिए। टम ब्यान्टनले ४६, साम बिलिङ्सले २६, लुइस ग्रेगोरीले १२ र कप्तान इयोन मोर्गनले १० रन बनाए। पाकिस्तानका साहिन अफ्रिदी र वाहब रियाजले दुईदुई विकेट लिए। यस्तै इमाद वासिम र हरिस रउफले एकएक विकेट आफ्नो नाममा लेखाए। पाकिस्तानका मोहमद हफिज म्यान अफ दी म्याच र प्लेयर अफ दी सिरिज चुनिए।"
नपाइने मलका लागि १० घण्टा सास्ती,"चितवन : कैलाशनगरका रामप्रसाद पौडेल बिहान २ बजे उठे। तयार भएर साढे २ बजे साइकलका पाइडल चलाउन थाले। उनले पुग्नु थियो, करिब आधा घण्टा टाढा गीतानगर। त्यहाँ बुधबार बिहान मल बेचिन्छ भन्ने चितवनका निकै परपरैसम्म हल्ला फैलिएको थियो। त्यही सुनेर उनलाई पनि बेलैमा निद्राले छाडेको थियो। नछाडोस् पनि कसरी ? त्यस्ता धेरै ठाउँ गइसकेका उनले कतै मल पाएका थिएनन्। सकेसम्म अगाडि लाम लाग्न हतारिएका उनी पुग्दा ३ बजेको थियो। अगाडि धेरै लाममा बसिसकेका थिए। भीडमा अघिल्तिर मध्यरातिदेखि बसेकासमेत थिए। उज्यालो भएपछि छोरासँग अर्को साइकलमा आइपुगिन् श्रीमती दुर्गादेवी। गीतानगरको सर्वोदय सहकारीमा लाम लागेका उनीहरूले साढे १० बजेतिर धन्न १०१० किलो मल पाए। लगत्तै घोषणा आयो, मल सकियो। बुधबार जम्मा १ सय २० बोरा युरिया दिइयो। एक बोरोमा ५० किलो हुन्छ। एक बोरा दिँदै ५ जनालाई बाँड्न भनिन्थ्यो। बालीको हरियाली कल्पना गरेर घण्टौं उभिएका बाँकी ४ सय किसान रित्तो हात घर फर्किन बाध्य भए। रातभर लाइनमा बस्दा पनि मल पाइएन। अन्त पाइन्छ कि भनेर धेरैतिर चाहारियो तर रित्तो हात फर्कनु पर्यो, गीतानगरका ७० वर्षीय कुस्माखर घिमिरेले भने, यो देशमा मर्कामा पर्ने हामी किसान नै रहेछौं।चर्को घाममा घण्टौं लाइन बस्दा पनि मल नपाएपछि उनको आक्रोशले सीमा नाघ्यो। कृषिप्रधान देश रे ! हामी किसानले भनेको बेलामा मलसम्म पाउँदैनौं। बूढो मान्छे, घण्टौं भइसक्यो लाइन बसेको। अहिले आएर मल सकियो भन्छन्। अब हामीले कसलाई गुहार्ने हो ? उनी ठूलो स्वरमा कराइरहेका थिए। कुस्माखरले करिब डेढ बिघा जग्गामा धानखेती गरेका छन्। रोपेदेखि अहिलेसम्म मल हाल्न पाएका छैनन्। सहकारीले मल बाँड्ने खबर पाएपछि उनी पनि टण्टलापुर घाममा लाइन बस्न पुगेका थिए। उनी पनि रित्तै फर्किए। मल नपाएका किसान आक्रोशित बनेपछि प्रहरीले बल प्रयोग गरेर तितरबितर पार्नु परेको थियो। धानखेती गर्ने अधिकांश किसान अहिले मलको खोजीमा छन्। खेतमा धानको बाला फलाउने सपना बोकेका उनीहरू हैरानी बेहोर्न बाध्य छन्। पूर्वी चितवनको रत्ननगर१३ का बालकृष्ण दुवाडी मल खोज्न दिनहुँ नजिकको सहकारी पुगेर फर्कन्छन्। आज आउँछ, भोलि आउँछ भन्छन् तर हामीले अहिलेसम्म मल पाउन सकेका छैनौं। सारै अभाव भयो, उनले भने, मलका लागि हामीले सरकारलाई गुहारेको निकै भयो। सरकारसम्म हाम्रो आवाज अझै पुगेको छैन। पछिल्लो समय चितवनमा कोरोना भाइरसको संक्रमण दिनप्रतिदिन बढिरहेको छ। त्यसको पर्वाह नगरी किसान मलको रनाहामा भौतारिइरहेका छन्। निषेधाज्ञा अवज्ञा गर्दै निस्कन्छन्। जोखिम मोलेर भीडमा लाम लाग्छन्। र, अन्त्यमा रित्तै फर्किन्छन्। धान रोपाइँ सुरु गर्नुअघि पनि युरिया खोजेका किसानले धानकोे गाँज हाल्ने समयमा पनि मल पाउन सकेका छैनन्। सरकारले समयमै मल उपलब्ध गराउन नसक्दा धानबाली बिग्रने खतरा बढेको छ। जिल्लामा करिब ८ सय ५० मेट्रिक टन मल आवश्यक पर्छ। तर, बुधबारसम्म १ सय ४५ मेट्रिक टन मात्र उपलब्ध भएको जानकारी साल्ट ट्रेडिङ कर्पोरेसन चितवनका प्रमुख बुद्धिविनोद दाहालले दिए। मलको माग धेरै छ। त्यसको तुलनामा आयात निकै कम छ। हामीसँग उपलब्ध मललाई सहकारीमार्फत वितरणको व्यवस्था मिलाएका छौं, उनले भने, अन्य विकल्प नभएपछि हामी किसानलाई जति पाउनुहुन्छ त्यसैमा चित्त बुझाउनुस् भन्न बाध्य छौं। चितवनमा करिब २७ हजार ४ सय ४५ हेक्टरमा धान खेती हुँदै आएको छ। अहिले जिल्लाभर जम्मा दुई हजार एक सय क्विन्टल मात्र मल आएको छ।"
अभौतिक मुद्राको जबर्जस्त आगमन,"सन् २००७ को अन्त्यतिर अमेरिकाबाट सुरु भएको वित्तीय संकट चरममा पुगेका बेला संसारले नयाँ चिज देखेको थियो बिटक्वइन। कम्प्युटरमा फोटोमात्रै देखिने, हातमा समात्न नसकिने यस्तो अभौतिक मुद्राले धेरैको ध्यान खिच्यो र संसारभर एकसाथ ब्रान्डिङ भयो। अहिले संसारमा दुई हजारभन्दा धेरै त्यस्ता अभौतिक मुद्रा निर्माण भइसकेका छन्, जसलाई क्रिप्टोकरेन्सी भनिन्छ। तीमध्ये कतिपय अस्तित्वमा छन्, कति हराइसके। तर, यसले संसारभरका मानिसको धनलाई भने कतै एकत्रित गरिरहेको छ। अहिलेको अभौतिक मुद्राको बजार एक हिसाबको जुवाघर हो। त्यो चिज के हो र कहाँ छ भन्ने कसैलाई थाहा छैन। अर्थात् भौतिक रूपमा अस्तित्वहीन त्यस्तो मुद्रामाथि पृथ्वीभरका मान्छेले लगानी गरेका छन्। उनीहरूको एउटै आशा हो भाउ बढ्छ। मूल्य बढेर नाफा कमाउने आशामा थुप्रै नेपाली लगानीकर्ताले पनि आफ्नै वा आफन्तदेखि चिनजानका व्यक्तिका नाममा विदेशमा रहेको खाता प्रयोग गरेर नेपालबाटै लगानी गरिरहेका छन्। यसरी हुने लगानीले या त नेपालीको सम्पत्ति घट्छ या छाया अर्थतन्त्रको विकासमा सघाउ पुग्छ। यसले राष्ट्रिय अर्थतन्त्रलाई धराशायी बनाइदिन सक्छ। नेपालीले विदेशमा कमाएको विदेशी मुद्रा उतैतिर यस्ता काममा खर्च हुन्छ। भ्रष्टाचार वा करछली गरेर कमाएको पैसा लुकाउनदेखि आपराधिक गतिविधिको आर्जन छिपाउने नयाँ विकल्प पनि क्रिप्टोकरेन्सी भएको छ। यही कारण राष्ट्रबैंकले यस्ता अभौतिक मुद्राको कारोबार गर्न पूर्ण प्रतिबन्ध लगाएको छ। तर पनि अवैध धन्दा बन्द भएको छैन। एक दशकअघि च्याउसरि उम्रिएका कमोडिटी एक्सचेन्जको लहरसँगै यस्ता माध्यम पनि नेपाल भित्रिएका थिए। २०७३७४ तिर अभौतिक मुद्राको कारोबार निरुत्साहित गर्न केही प्रयास गरे पनि त्यसयता भने सामसुम भएको छ। अहिले मोबाइलमै माइनिङ गर्न सकिने नयाँ क्रिप्टोकरेन्सी पाइ को व्यापकताले नेपालमा भइरहेको अवैध कारोबारलाई पुनः एकपटक उजागर गरेको छ। सिंगो संसारले अहिलेसम्म वैधानिकता दिन नसकेको यस्तो मुद्राको कारोबार प्रतिबन्ध घोषणा गरेर पनि कार्यान्वयन गर्न नसक्नु सरकारको कमजोरी हो। यस्ता बजार सञ्चालक गरिनुपर्छ। वा, प्रतिबन्धित वस्तुको कारोबार गर्नेमाथि सरकारका सुरक्षा एवम् अनुसन्धान निकायहरूले निगरानी राख्नुपर्छ। सँगसँगै मौद्रिक प्रणालीको नियामक निकाय नेपाल राष्ट्र बैंकले पनि आफ्नो जिम्मेवारी पूरा गरेको पाइँदैन। विश्व अर्थतन्त्रमा हस्तक्षेपकारी स्वरूप ग्रहण गरिरहेको यस्तो अभौतिक मुद्राबारे राष्ट्रबैंकले अहिलेसम्म गम्भीर भएर अध्ययन र मूल्यांकन भने गरेको छैन। प्रविधिको युगमा यस्ता नवप्रवर्तनमाथि प्रतिबन्ध लगाएर बस्दैमा केन्द्रीय बैंकको दायित्व पूरा हुँदैन। सन् २०१४ पछि संसारका अधिकांश केन्द्रीय बैंकले कुनै न कुनै रूपमा क्रिप्टोकरेन्सीका विषयमा अध्ययन अघि बढाएका छन्। तर नेपालमा यस विषयलाई राष्ट्रबैंकले उपेक्षा गरिरहेको छ। मुद्राको विगतलाई हेर्ने हो भने हालसम्मको प्रामाणिक इतिहासमा सिक्काको प्रयोग आजभन्दा झन्डै २७०० वर्षअघि सुरु भएको पाइन्छ। विनियम साधनका रूपमा धातुको प्रयोग पाँच हजार वर्ष अघिदेखि हुने गरेको पाइए पनि सिक्काको निर्माण ईशापूर्व ६०० तिर तत्कालीन ग्रिस साम्राज्यमा भएको मानिन्छ। त्यसको झन्डै १५०० वर्षपछि चीनमा छ्याङ शासकहरूले नवौं शताब्दीतिर कागजी मुद्राको प्रचलन सुरु गरेको मानिन्छ। त्यसको ११०० वर्षपछि डिजिटल मुद्राको प्रार्दुभाव भएको हो। त्यसैकारण युवा पुस्तामाझ अबको भविष्य नै डिजिटल मुद्रा हो भन्ने विश्वास दिनानुदिन बढ्दो छ। बढ्दो विश्वासको परिणति हो ११ वर्षअघि अस्तित्वमा आएको अभौतिक मुद्राको बजार पुँजीकरण अहिलेसम्म आउँदा नेपालको अर्थतन्त्रभन्दा १२ गुणा ठूलो भइसकेको छ। सरकारहरूले नचाहँदानचाहँदै पनि यसरी अभौतिक मुद्राको बजार विस्तार हुनु भनेको विश्व अर्थतन्त्रमाथि बढ्दो हस्तक्षेप हो। अतः अहिलेको प्रतिबन्धित व्यवस्थाको प्रभावकारी कार्यान्वयन गराउने र भविष्यमा यस्ता नवप्रवर्तनलाई कसरी मुलुकको अर्थतन्त्रमा समाहित गर्दै जाने भन्ने योजना पनि सँगसँगै बनाउन जरुरी छ। यसका लागि अमेरिकाले जस्तै अभौतिक मुद्राको कारोबारमा हुने पुँजीगत लाभमा कर लगाउने जस्तो मध्यमार्गी बाटोबारे पनि सोच्न सकिन्छ। यसले राज्यलाई राजस्व पनि प्राप्त हुन्छ र पारदर्शिता एवम् भावी योजना निर्माणमा समेत सघाउ पुग्छ।"
संक्रमित चिकित्सकलाई आईसीयू र भेन्टिलेटर,"काठमाडौं : कोभिड १९ बाट संक्रमित चिकित्सकलाई उपचारका लागि बेड, आईसीयू र भेन्टिलेटर प्राथमिकताका साथ उपलब्ध गराउने सहमति भएको छ। एसोसिएसन अफ प्राइभेट हेल्थ इन्स्टिच्युट्स अफ नेपाल अफिन र नेपाल चिकित्सक संघको बुधबार बसेको संयुक्त परामर्शदाता कमिटीको बैठकले संक्रमित चिकित्सकलाई उपचारका लागि बेड, आईसीयू र भेन्टिलेटर प्राथमिकताका साथ उपलब्ध गराउने सहमति गरेको हो। यसका साथै बैठकले अस्पतालमा भिडभाड कम गर्न ओपीडी, विरामी, विरामीका आफन्त र हेल्थ्य केयर वर्कर प्रोटोकल तयार गर्ने निर्णय गरेको छ। साथै, तलवभत्ता माग गर्दे उपचार प्रक्रियामा सहभागी नहुने चिकित्सकको निर्णयप्रति छलफल गरी काममा फर्काउन अफिन र नेपाल चिकित्सक संघले सहजीकरण गर्ने निर्णय भएको अफिनका वरिष्ठ उपाध्यक्ष कुमार थापाले जानकारी दिए।"
टेप प्रकरण : मिश्रलाई अख्तियारको ताकेता,"काठमाडौं : अख्तियार दुरुपयोग अनुसन्धान आयोगले तत्कालीन सूचना तथा सञ्चारमन्त्री गोकुल बाँस्कोटासँगको टेप प्रकरणमा जोडिएका विजयप्रकाश मिश्रलाई ७ दिनभित्र उपस्थित हुन सूचना निकालेको छ। सेक्युरिटी प्रिन्टिङ प्रेस खरिद प्रक्रियामा स्विस कम्पनीका स्थानीय एजेन्टसँग ७० करोड कमिसनका लागि मोलमोलाई गरेको भन्ने समेत विषयको अनुसन्धानका सिलसिलामा तपाईंसँग केही बुझ्नुपर्ने भएकाले यो म्याद सूचना प्रकाशित गरिएको छ। यो म्याद सूचना प्रकाशित भएको मितिले ७ दिनभित्र यस आयोगको प्रहरी महाशाखामा अनुसन्धान अधिकृत समक्ष सम्पर्क राख्न आउनु होला। नआए कानुनबमोजिम भई जानेछ, मिश्रको नाउँमा गोरखापत्रमा बुधबार प्रकाशित सूचनामा भनिएको छ। अख्तियारको विस्तृत अनुसन्धान गोप्य हुन्छ। घटनामा मुछिएकालाई बयानका लागि बोलाउँदा पनि गोप्य रूपमै बोलाइने गरेको छ। पटकपटक बोलाउँदा नआएमा मात्रै अख्तियारले सार्वजनिक सूचना जारी गर्ने गरेको छ। बाँस्कोटासँग सेक्युरिटी प्रेस खरिदका क्रममा ७० करोड टेप प्रकरणमा मिश्रसमेत विवादमा तानिएका थिए। घटनापछि तत्कालीन मन्त्री बाँस्कोटाले राजीनामा दिए। राजीनामा पछि बाँस्कोटाले आफू निर्दोष भएको बताइरहेका छन्। अडियो टेप रेकर्ड गर्ने मिश्र भने जापान पुगेका छन्। अडियो टेपको वैज्ञानिक अनुसन्धानको लागि मिश्र अख्तियारमा अनिवार्य उपस्थित हुनुपर्ने हुन्छ। संसद्को सार्वजनिक लेखा समितिमा पनि मिश्रसमेतको छानबिन हुनुपर्ने कुरा उठेपछि उनी बेपत्ता भएका थिए। अख्तियारले यो प्रकरणको अनुसन्धान भइरहेको प्रवक्ता एवं सहसचिव तारानाथ अधिकारीले जानकारी दिए। मिश्रको अपत्यारिलो भनाइ अख्तियारले म्याद सूचना प्रकाशित गर्नु अघिल्लो दिन नै मिश्रले वक्तव्य जारी गरे। उनले रेकर्डिङ डिभाइस जापानमा रहेको र त्यो लिन आफू जापान गएको दाबी गरे। मिश्रको उक्त कुराले सार्वजनिक लेखा समितिका सदस्य भने चकित भएका छन्। हामीलाई आफ्नै मोबाइलबाट अडियो सुनाएका थिए। छुट्टै रेकर्डिङ डिभाइस लिन जापान गएको भन्ने कुरा पत्यार लागेन, लेखा समितिका एक सदस्यले भने। विभिन्न सञ्चारमाध्यम र सांसदहरूलाई मोबाइलबाटै अडियो ट्रान्सफर गरेर मिश्रले पठाएका थिए। मिश्रले पेन ड्राइभमा पनि अडियो राखेर खल्तीमा बोकेको देखिएको एक सांसदले बताए। जापानमा डिभाइस लिन गएको भन्ने कुरा बहाना हुन सक्छ, लेखाका ती सदस्यले भने। मिश्र आफू सेक्युरिटी प्रिन्टिङ प्रेसको विज्ञ भन्दै लेखा समितिमा पनि प्रस्तुत भएका थिए। तर केही सांसदले उनको योग्यता र विज्ञतामाथि प्रश्न गरेपछि समितिमा हल्लाखल्ली मच्चिएको थियो।"
नपाइने मलका लागि १० घण्टा सास्ती,"चितवन : कैलाशनगरका रामप्रसाद पौडेल बिहान २ बजे उठे। तयार भएर साढे २ बजे साइकलका पाइडल चलाउन थाले। उनले पुग्नु थियो, करिब आधा घण्टा टाढा गीतानगर। त्यहाँ बुधबार बिहान मल बेचिन्छ भन्ने चितवनका निकै परपरैसम्म हल्ला फैलिएको थियो। त्यही सुनेर उनलाई पनि बेलैमा निद्राले छाडेको थियो। नछाडोस् पनि कसरी ? त्यस्ता धेरै ठाउँ गइसकेका उनले कतै मल पाएका थिएनन्। सकेसम्म अगाडि लाम लाग्न हतारिएका उनी पुग्दा ३ बजेको थियो। अगाडि धेरै लाममा बसिसकेका थिए। भीडमा अघिल्तिर मध्यरातिदेखि बसेकासमेत थिए। उज्यालो भएपछि छोरासँग अर्को साइकलमा आइपुगिन् श्रीमती दुर्गादेवी। गीतानगरको सर्वोदय सहकारीमा लाम लागेका उनीहरूले साढे १० बजेतिर धन्न १०१० किलो मल पाए। लगत्तै घोषणा आयो, मल सकियो। बुधबार जम्मा १ सय २० बोरा युरिया दिइयो। एक बोरोमा ५० किलो हुन्छ। एक बोरा दिँदै ५ जनालाई बाँड्न भनिन्थ्यो। बालीको हरियाली कल्पना गरेर घण्टौं उभिएका बाँकी ४ सय किसान रित्तो हात घर फर्किन बाध्य भए। रातभर लाइनमा बस्दा पनि मल पाइएन। अन्त पाइन्छ कि भनेर धेरैतिर चाहारियो तर रित्तो हात फर्कनु पर्यो, गीतानगरका ७० वर्षीय कुस्माखर घिमिरेले भने, यो देशमा मर्कामा पर्ने हामी किसान नै रहेछौं।चर्को घाममा घण्टौं लाइन बस्दा पनि मल नपाएपछि उनको आक्रोशले सीमा नाघ्यो। कृषिप्रधान देश रे ! हामी किसानले भनेको बेलामा मलसम्म पाउँदैनौं। बूढो मान्छे, घण्टौं भइसक्यो लाइन बसेको। अहिले आएर मल सकियो भन्छन्। अब हामीले कसलाई गुहार्ने हो ? उनी ठूलो स्वरमा कराइरहेका थिए। कुस्माखरले करिब डेढ बिघा जग्गामा धानखेती गरेका छन्। रोपेदेखि अहिलेसम्म मल हाल्न पाएका छैनन्। सहकारीले मल बाँड्ने खबर पाएपछि उनी पनि टण्टलापुर घाममा लाइन बस्न पुगेका थिए। उनी पनि रित्तै फर्किए। मल नपाएका किसान आक्रोशित बनेपछि प्रहरीले बल प्रयोग गरेर तितरबितर पार्नु परेको थियो। धानखेती गर्ने अधिकांश किसान अहिले मलको खोजीमा छन्। खेतमा धानको बाला फलाउने सपना बोकेका उनीहरू हैरानी बेहोर्न बाध्य छन्। पूर्वी चितवनको रत्ननगर१३ का बालकृष्ण दुवाडी मल खोज्न दिनहुँ नजिकको सहकारी पुगेर फर्कन्छन्। आज आउँछ, भोलि आउँछ भन्छन् तर हामीले अहिलेसम्म मल पाउन सकेका छैनौं। सारै अभाव भयो, उनले भने, मलका लागि हामीले सरकारलाई गुहारेको निकै भयो। सरकारसम्म हाम्रो आवाज अझै पुगेको छैन। पछिल्लो समय चितवनमा कोरोना भाइरसको संक्रमण दिनप्रतिदिन बढिरहेको छ। त्यसको पर्वाह नगरी किसान मलको रनाहामा भौतारिइरहेका छन्। निषेधाज्ञा अवज्ञा गर्दै निस्कन्छन्। जोखिम मोलेर भीडमा लाम लाग्छन्। र, अन्त्यमा रित्तै फर्किन्छन्। धान रोपाइँ सुरु गर्नुअघि पनि युरिया खोजेका किसानले धानकोे गाँज हाल्ने समयमा पनि मल पाउन सकेका छैनन्। सरकारले समयमै मल उपलब्ध गराउन नसक्दा धानबाली बिग्रने खतरा बढेको छ। जिल्लामा करिब ८ सय ५० मेट्रिक टन मल आवश्यक पर्छ। तर, बुधबारसम्म १ सय ४५ मेट्रिक टन मात्र उपलब्ध भएको जानकारी साल्ट ट्रेडिङ कर्पोरेसन चितवनका प्रमुख बुद्धिविनोद दाहालले दिए। मलको माग धेरै छ। त्यसको तुलनामा आयात निकै कम छ। हामीसँग उपलब्ध मललाई सहकारीमार्फत वितरणको व्यवस्था मिलाएका छौं, उनले भने, अन्य विकल्प नभएपछि हामी किसानलाई जति पाउनुहुन्छ त्यसैमा चित्त बुझाउनुस् भन्न बाध्य छौं। चितवनमा करिब २७ हजार ४ सय ४५ हेक्टरमा धान खेती हुँदै आएको छ। अहिले जिल्लाभर जम्मा दुई हजार एक सय क्विन्टल मात्र मल आएको छ।"
वामदेव र युवराज दुवैलाई राष्ट्रियसभा लैजाने प्रस्ताव,"काठमाडौं : प्रधानमन्त्री केपी ओलीलाई राष्ट्रियसभामा अर्थमन्त्री डा युवराज खतिवडा नलगी नहुने र उपाध्यक्ष वामदेव गौतम पनि नगई नछाड्ने अडानमा रहँदा नेकपाभित्र अब के होला ? चासो छ। प्रधानमन्त्री ओलीले खतिवडालाई अहिले मनोनीत कोटामा राष्ट्रियसभामा लाने र वामदेवलाई अन्य विकल्प खोजी समेट्ने बताइरहे पनि पार्टीभित्र सहमति जुट्न सकेको छैन। दुई अध्यक्ष (ओली र पुष्पकमल दाहाल) बीच बालुवाटारमा बुधबार साँझ भएको छलफलमा पनि राष्ट्रियसभामा वामदेव या युवराज भन्नेमा कुनै सहमति जुट्न नसकेपछि बिहीबारको सचिवालयमै छलफल गर्ने भन्दै अध्यक्ष पुष्पकमल दाहाल बालुवाटारबाट बाहिरिएका थिए। ओलीदाहाल छलफलअगाडि बालुवाटारमै दुवै नेताले आकांक्षीमध्येका एक अर्थमन्त्री डा युवराज खतिवडासँग पनि अलग्गै छलफल गरेका थिए। अध्यक्ष पुष्पकमल दाहाल, वरिष्ठ नेता माधव नेपाल, झलनाथ खनाल, नारायणकाजी श्रेष्ठलगायत नेता गत फागुन १४ को पार्टी निर्णयका आधारमा गौतमको निर्णय कार्यान्वयनमै जोड गरिरहेका छन्। तर त्यसमा प्रधानमन्त्री अझै तयार छैनन्। बुधबार नै दाहाल निवास खुमलटारमा दाहाल र नेपालले पनि राष्ट्रियसभामा गौतमको निर्णय कार्यान्वयन गर्नुपर्ने विषयमा छलफल गरेका थिए। ओलीले दाहालसँगको भेटपछि उपाध्यक्ष गौतमसँग बालुवाटारमा छुट्टै छलफल गरेका थिए। प्रधानमन्त्रीले अनेक विकल्पमा वामदेव कमरेडलाई कन्भिन्स गराउन खोजिरहनुभएको छ, गौतमका प्रेस सहयोगी विश्वमणि सुवेदीले अन्नपूर्णसँग भने, तर पार्टीका शीर्ष नेतासहित उहाँ (वामदेव) प्रधानमन्त्रीको प्रस्तावमा कन्भिन्स हुनुभएको छैन। ओलीका दुई विकल्प ओलीले भने खतिवडालाई राष्ट्रियसभामा लाने आफ्नो योजना कार्यान्वयन गराउन वामदेवलाई पनि संसद्मै लैजान सक्ने विकल्पका बारेमा पनि छलफल थालेकोे स्रोतले बताएको छ। राष्ट्रियसभामा अहिले सरकारको सिफारिसमा राष्ट्रपतिले मनोनीत गर्न पाउने तीनमध्येको एक सिट मात्र रिक्त छ। त्यसका लागि प्रधानमन्त्रीले दुईवटा विकल्पमा सोचिरहेका छन्। स्रोतका अनुसार पहिलो, राष्ट्रियसभामा मनोनीत सांसद रामनारायण बिडारीलाई फिर्ता बोलाउने र त्यसपछि खतिवडा र गौतम दुवैलाई मनोनीत कोटामा पठाउने विकल्प प्रधानमन्त्रीले छलफलका क्रममा अगाडि सारेका छन्। दोस्रो, राष्ट्रियसभामा निर्वाचित कुनै नेकपाका सांसदलाई राजीनामा गराउन लगाई रिक्त हुन आउने स्थानमा एक महिनाभित्र निर्वाचन गराई वामदेवलाई राष्ट्रियसभामा लैजाने विकल्प पनि प्रधानमन्त्रीले अगाडि सारेका छन्। तर कुन सांसदलाई फिर्ता बोलाउने भन्नेमा भने पार्टीभित्र सहमति जुटे विकल्प तयार पार्न आफू तयार हुनेसम्मको धारणा ओलीले अगाडि सारेका छन्। आज (बिहीबार) बस्ने सचिवालयमा अब उक्त विषयमा छलफल हुन लागेको छ। दुई अध्यक्षबीच अब सबै विषयमा सचिवालयमै छलफल गर्ने समझदारी बनेको दाहालका प्रेस सल्लाहकार विष्णु सापकोटले जानकारी दिए।"
बेरोजगार बन्दै बहुसंख्यक युवा,"काठमाडौं : कोरोना महामारीका कारण वैदेशिक रोजगारी गुमाएका नेपाली धमाधम फर्किरहेका छन्। अधिकांश त आउन नपाएर उतै रोकिएका छन्। स्वदेशमै पनि रोजगारी गुमाउनेको संख्या बढ्दो छ। स्वदेश होस् या विदेश, रोजगारी गुमाउने जनशक्ति भनेको युवा नै हो। सहुलियत कर्जामा सहजीकरण गरे वैदेशिक रोजगारीबाट फर्किएका युवा व्यावसायिक कृषिमा लाग्ने श्रमविज्ञ तथा पूर्वसचिव पूर्णचन्द्र भट्टराई बताउँछन्। कृषि, पर्यटन र उद्योगमा पर्याप्त रोजगारी सिर्जना गर्न सकिने उनको ठम्याइ छ। उद्योगलगायत प्राविधिक क्षेत्रमा विदेशी कामदार छन्, पूर्वसचिव भट्टराई भन्छन्, त्यस्ता ठाउँमा नेपालीलाई सीप सिकाएर विदेशी कामदार विस्थापन गर्न सकिन्छ। उनका अनुसार कृषिमा ठूलो रोजगारी सम्भावना भने छैन। तर, नयाँ प्रविधिबाट रोजगारीमा आउन सक्ने सम्भावना छ। पर्यटनमा यो वर्ष तालिम दिएर अर्को वर्ष पूर्वाधारलगायतमा रोजगारी दिलाउन सकिने उनी बताउँछन्। मझौला तथा घरेलु उद्योग क्षेत्रमा पनि पर्याप्त रोजगारी सिर्जना गर्न सकिने उनको विश्वास छ। वित्तीय प्याकेजमा सहयोग गरे रोजगारी पुनःस्थापित हुन्छ, उनी भन्छन्। उनका अनुसार प्रधानमन्त्री रोजगार कार्यक्रम अल्पकालीन रोजगारी भए पनि यसबाट बेरोजगार भने हुँदैनन्। रोजीरोटीका लागि भारत जानुपर्ने बाध्यता टर्न सहयोग पुग्ने उनको ठम्याइ छ। चालू बजेटमा करिब १० लाखलाई रोजगारी दिने उल्लेख छ। कोरोनाका कारण बेरोजगारको संख्या बढ्दै जाँदा सरकारले त्यसलाई सम्बोधन गर्ने खाका भने ल्याउन सकेको छैन। प्रधानमन्त्री केपी शर्मा ओलीले हालै अन्तर्राष्ट्रिय युवा दिवसका अवसरमा युवालाई सक्षम बनाउँदै स्वदेशमै रोजगारी दिने घोषणा गरे। बेरोजगारी समस्या हल हुने गरी रोजगारीका कार्यक्रम ल्याउने तयारी रहेको प्रधानमन्त्री ओलीको भनाइ थियो। नेपालको करिब ३ करोड जनसंख्यामध्ये १ करोड ७ लाख युवा छन्। स्वदेशमा रोजगारी नपाएका २६ लाखभन्दा बढी युवा विदेशमा पसिना बगाइरहेका छन्। बर्सेनि ५ लाखभन्दा बढी युवा श्रमबजारमा आउँछन्। तीमध्ये ५० हजारले पनि स्वदेशमा रोजगारी पाउन सकेका छैनन्। साढे ४ लाख जनशक्ति विदेश पलायन हुन्छ। १५ प्रतिशत मात्रै दक्ष जनशक्तिका रूपमा बाहिरिन्छन्। ७४५ प्रतिशत अदक्ष, २४ प्रतिशत अर्ध रहेको पाइएको छ। त्यसमाथि कोरोनाले वैदेशिक रोजगारी खुम्चिने देखिएको छ। वैदेशिक रोजगार बोर्डको अध्ययनअनुसार खाडी र मलेसियाबाट मात्रै ४ लाख ७ हजार युवाले रोजगारी गुमाएका छन्। परराष्ट्र मन्त्रालयका अनुसार विदेशबाट पौने ६ लाख नेपाली कोरोनाका कारण फर्किने तयारीमा छन्। नेपाल राष्ट्र बैंकले हालै सार्वजनिक गरेको तथ्यांकअनुसार स्वदेशमै १६ लाख युवाले रोजगारी गुमाइसकेका छन्। कोरोनाको कहर अझै बढ्दै गएकाले बेरोजगारीको स्थिति भयावह आउने अर्थविद्को आकलन छ। केन्द्रीय तथ्यांक विभागको श्रमशक्ति सर्वेक्षण २०१९ अनुसार श्रमबजारमा उपलब्ध ८० लाख नेपालीमध्ये ९ लाखभन्दा बढी (११४) प्रतिशत बेरोजगार छन्। श्रमबजारमा उपलब्धमध्ये ७१ लाखले मात्र रोजगारी पाएका छन्। नेपालमा १५ वर्षमाथि काम गर्ने उमेरको जनसंख्या २ करोड ८ लाख छ। श्रमशक्तिभन्दा बाहिरको जनसंख्या १ करोड २७ लाख ५० हजार रहेकोमा पुरुष ४२ लाख ५० हजार र महिला ८५ लाख छन्। रोजगारीमा रहेका जनसंख्यामध्ये ६९ प्रतिशत सहर र ३१ प्रतिशत ग्रामीण क्षेत्रमा कार्यरत रहेको तथ्यांकले देखाउँछ। युवा तथा खेलकुदमन्त्री जगतबहादुर सुनार (विश्वकर्मा)ले युवा रोजगारी तथा सशक्तीकरणका लागि युवालक्षित कार्यक्रममा ६४ अर्ब ४९ करोड बजेट विनियोजन गरिएको बताए। बढीभन्दा बढी युवालाई रोजगारीमा संलग्न गराउन स्थानीय तह, प्रदेश र केन्द्र सरकारबीच समन्वय आवश्यक रहेको उनको भनाइ छ। राजनीतितर्फ हेर्ने हो भने स्थानीय तहमा ४० प्रतिशत, प्रदेश तहमा ३० प्रतिशत र केन्द्रमा १३ प्रतिशत युवाको प्रतिनिधित्व छ। नीति निर्माणमा युवा सहभागिता बढाउन सके बेरोजगारी समस्या समाधान गर्न सहज हुने मन्त्री सुनारको भनाइ छ। राष्ट्रिय युवा परिषद् ऐन २०७२ तथा राष्ट्रिय युवा नीति २०७२ ले १६ देखि ४० वर्षलाई युवा उमेर समूह निर्धारण गरेको छ। राष्ट्रिय जनगणना २०६८ अनुसार कुल जनसंख्याको ४०३५ प्रतिशत (१ करोड ७ लाख) युवा छन्। युवा विकास सूचकांकमा १४५ औं स्थानमा रहेको नेपाल सन् २०१६ देखि ६८ देशलाई उछिन्दै विश्वमा ७७ औं नम्बरमा उक्लिएको छ। रोजगारी, शिक्षालगायतमा सुधार गर्ने गरी परिषद्ले युथ भिजन २०२५ अवधारणा अघि सारेको छ। गुणस्तरीय शिक्षा र रोजगारीका लागि समूहगत प्राथमिकता निर्धारण गरिएको परिषद्का कार्यकारी उपाध्यक्ष माधव ढुंगेलको भनाइ छ। उनका अनुसार युवा उद्यम, राष्ट्रपति उद्यम कार्यक्रम र सहुलियत कर्जामार्फत युवालाई रोजगारीमा जोड्न पहल भइरहेको छ। सहुलियत कर्जाबाट मात्रै यस वर्ष ४ लाखभन्दा बढी युवा लाभान्वित हुने उनको दाबी छ। परिषद्ले वैदेशिक रोजगारीबाट फर्केका युवालाई एनएमबी बैंकसँग सम्झौता गरी सहुलियत कर्जा प्रदान गर्न पहल गर्दै आएको छ। अन्य बैंकसँग पनि सम्झौता गरी सहुलियत कर्जा कार्यान्वयनमा जोड दिइएको छ। अनेरास्ववियुकी नेत्री सुनिता बरालले जीवनोपयोगी तथा रोजगारी केन्द्रित शिक्षा दिन सके बेरोजगार बस्नु नपर्ने बताइन्। तलब र ज्याला पाउने काममा वा नाफा र नोक्सान आफैं बेहोर्ने गरी कुनै व्यवसायमा युवालाई संलग्न गराउन सरकारले ठोस नीति ल्याउनुपर्ने उनको भनाइ छ। नेपाल राष्ट्र बैंकका अनुसार आर्थिक वर्ष २०७६७७ मा ८ खर्ब ७५ अर्ब रेमिट्यान्स भित्रिएको छ। यो कुल गार्हस्थ्य उत्पादनको तुलनामा २४ प्रतिशत हिस्सा हुन आउँछ। अघिल्लो वर्षको तुलनामा चार अर्ब कम रेमिट्यान्स भित्रिएको छ।"
महामारीमा कृषिले रोजगारी,"तानसेन : कोरोनाको महामारीले विश्वभर धेरैको रोजगारी गुमेको छ। नेपालीहरू धमाधम स्वदेश फर्किंदै छन्। यसरी बेरोजगार भई फर्केका युवाका लागि पाल्पामा भने लोभलाग्दो कामको थालनी भएको छ। विदेशबाट फर्किएका पाल्पाका करिब चार हजार युवा कृषिमूलक स्वरोजगारमा जोडिएका छन्। पाल्पाका सबै स्थानीय तहका युवा कृषि उद्यममा लागेका हुन्। कोरोना महामारीपछि स्वदेश फर्किनेमध्ये ९० प्रतिशत भारतमा रोजगारी गुमाएका छन्। रोजगारी गुमाई विदेशबाट फर्किएका युवा अहिले घरमा खेतीपाती, पशुपालन गरी जीवनयापन सुरु गरेका छन्। विदेशबाट फर्किएर आफैं उद्यम गर्न चाहनेलाई स्थानीय तहले सहुलियत कर्जा वितरणसमेत थालेका छन्। तानसेन नगरपालिका र रम्भा गाउँपालिकाले युवाले आफैं काम सिर्जना गर्न सकुन् भनी बिनाधितो सहुलियत ब्याजदरमा कर्जा वितरण सुरु गरेका हुन्। सहुलियत कर्जाका लागि विदेशबाट फर्किएका युवाले गर्न चाहेको काम, योजना तथा कार्य प्रगति विवरणसहित पालिकामा निवेदन दिनुपर्छ। त्यसका आधारमा पालिकाले बिनाधितो ऋणका लागि वित्तीय संस्थामा सिफारिस गर्दै आएको छ। बिनाधितो ऋण पाउने व्यक्तिलाई सम्बन्धित व्यवसायमा तालिम तथा बजार व्यवस्थापनबारे पालिकाले सचेतना कक्षा दिन्छन्। विदेशबाट रोजगारी गुमाई फर्किएका युवालाई तानसेन नगरपालिकाले बढीमा १० लाख रुपैयाँ र रम्भा गाउँपालिकाले ५ लाख रुपैयाँ बिनाधितो सहुलियत व्याजदरमा ऋण प्रवाह सुरु गरेका छन्। तानसेन नगरपालिकाले कोरोना कहरसँगै गत आर्थिक वर्षमा ४८ जनालाई बिनाधितो ऋण प्रवाह गरेको छ। यस वर्ष दुई सय युवालाई बिनाधितो ऋण प्रभाव गरी स्वारोजगार बनाउने गरी काम सुरु भएको तानसेन नगरपालिकाका नगर प्रमुख अशोककुमार शाहीले बताए। उद्यम सञ्चालन गर्न चाहने नव उद्यमीलाई तानसेन नगरपालिकाले यूएनडीपीको सहयोगमा ग्रामीण आर्थिक विकास संघ रेडामार्फत व्यवसाय तथा बजारसम्बधी तालिम दिने व्यवस्था गरेको छ। रम्भा गाउँपालिकाले यस वर्ष कम्तीमा तीन सय जना युवालाई स्वरोजगार उद्यमी बनाउने भएको छ। गाउँपालिकाले एक सय २५ जना युवालाई बिनाधितो पाँच लाखका दरले ५ प्रतिशत व्याजदरमा ऋण प्रदान गर्न पालिकाभित्रको सहकारी संस्थासँग सम्झौता गरेको छ। यस गाउँपालिकाले ५ वटा दुहुना भैंसी पाल्नेलाई दुई लाख, ५० वटा बाख्रा पाल्नेलाई एक लाख, १० वटा बंगुर पाल्नेलाई एक लाख, एक सय वटा लोकल कुखुरा पाल्नेलाई ५० हजार, तीन सय वटा ब्वाइलर कुखुरा पाल्नेलाई ४० हजार अनुदान दिने कार्ययोजना स्वीकृत गरेको छ। युवालाई तरकारी तथा रैथानेबालीमा सहभागी गराउन तीन रोपनी जग्गामा तरकारी वा रैथाने बाली लगाउने युवालाई ३० हजार रुपैयाँ अनुदान दिने कार्यक्रम यस गाउँपालिकाले स्वीकृत गरेको छ। यस कार्यक्रमअन्तर्गत ५० जनासम्मलाई अनुदान दिइनेछ। यस्तैगरी, ५० जना युवालाई उनीहरूले चाहेका विषयमा निःशुल्क तालिम दिने र आफूले सिकेको सिप प्रयोग गरी व्यवसाय गर्न चाहनेलाई प्रतिव्यक्ति ५० हजारसम्म अनुदान दिने व्यवस्था छ। उनीहरूले उत्पादन गरेका बस्तु गाउँपालिकाले खरिद गरी पालिकाभित्रै खपत गराउने र बढी भएमा अन्यत्र बिक्री गर्ने कार्यक्रम छ। रिब्दीकोट गाउँपालिकाले युवा स्वरोजगार कार्यक्रमका लागि मात्र कृषि तथा पशुपालन क्षेत्रमा चार करोड ५७ लाख ८० हजार रुपैयाँ विनियोजन गरेको छ। गाउँपालिकाले कम्तीमा ५ वटा दुहुना भैंसी भएका ६ वटा फार्मलाई दुईदुई लाखको दरले, १० वटा बंगुर भएका ४ वटा फार्मका लागि एक एक लाखका दरले, ५० वटा बाख्रा भएका ४ वटा फार्मका लागि एकएक लाखका दरले, तीन सय ब्वाइलर कुखुरा भएका तीन वटा फार्मका लागि ४० हजारका दरले नगद अनुदान दिने व्यवस्था गरेको गाउँपालिकाका अध्यक्ष नारायणबहादुर जीसीले बताए। कृषि तथा पशुपालनमा लागेका युवालाई कतैबाट पनि नोक्सान नहोस् भनी बाली तथा पशुको निःशुल्क बिमा योजना गाउँपालिकाले ल्याएको छ। कृषि र पशुमा आधारित कार्यक्रमसँगै उत्पादनलाई व्यावसायिक र सजिलो बनाउन आधुनिक कृषियन्त्र, उत्पादन क्षेत्रसम्म यातायातको सहज पहुँच र उत्पादित बस्तु वडा वडामा संकलन केन्द्र, बजारमा बिक्री केन्द्रमा पुर्याउने कार्यक्रम छ। उत्पादनमा आधारित प्रोत्साहन रकम प्रदान गरी गाउँमै रोजगारी बढाउने गरी कार्यक्रम तथा बजेट ल्याएको रिब्दीकोट गाउँपालिका अध्यक्ष जीसीले बताए। तिनाउँ गाउँपालिकाका तीन सय ५० जना युवा स्वदेश तथा विदेशबाट रोजगारी गुमाएर घर फर्किएका छन्। यीमध्ये ८० जनालाई गाउँमै रोजगारी दिने सिपमूलक तालिम प्रदान गर्ने र उनीहरूलाई व्यवसाय गर्न आवश्यक कर्जाका लागि वित्तीय संस्थासँग समन्वय गर्ने, बाख्रा तथा बंगुरपालनमा युवालाई प्रोत्साहन गर्न एक करोड १० लाख रुपैयाँ बजेट विनियोजन गरिएको छ। गाउँपालिकालाई कागती उत्पादनको पकेट क्षेत्र बनाउन कम्तीमा २० हजार कागतीका बिरुवा अनुदानमा वितरण गरिएको तिनाउँ गाउँपालिकाका प्रमुख ओमबहादुर थापाले बताए। पाल्पाका पालिकाले विदेशबाट फर्किएर गाउँमा बस्छु, गाउँमै काम गर्छु भन्ने युवाका लागि अवसरै अवसर सिर्जना गरिदिएको बताएका छन्। पाल्पाका रैनादेवी छहरा गाउँपालिका, रामपुर नगरपालिका, माथाँगढी गाउँपालिका, पूर्वखोला गाउँपालिका बगनासकाली गाउँपालिकाले दुई वर्षदेखि बाँझो रहेको जमिनमा पुन खेती गर्ने कृषकका लागि प्रतिरोपनी पाँच हजारसम्म अनुदान दिने व्यवस्था गरेका छन्। पाल्पाका एक सयभन्दा बढी परिवारले बाँझो जमिनमा तरकारी तथा फलफूल लगाएका छन्।"
सोचेझैं जिन्दगी रैनछ,"काठमाडौं : यसपालिको तीजमा सबैभन्दा हिट भएको गीत हो, सोचेझैं जिन्दगी रैनछ। कोरोना महामारीका कारण भोग्नु परेको लकडाउनले कुन पेसाकर्मी, व्यवसायीको पो जिन्दगी सोचेको झैं भएको होला र ? म्युजिक भिडियोमा मुसुक्क मुस्काउँदै कम्मर मर्काई मर्काई नाच्ने कलाकारहरूको पनि जिन्दगी सोचेझैं कहाँ पो छ र ? सोचेझैं जिन्दगी रैनछ बोलको गीतमा नाच्ने एक प्रमुख कलाकार हुन्, अञ्जली अधिकारी। उनको गृहजिल्ला बर्दियाको मैनापोखर अन्नको भण्डार हो। तर लकडाउनमा बर्दियाको चामल काठमाडौं उक्लिँदैन। करिब चार सय म्युजिक भिडियोमा देखिएकी अधिकारी भन्छिन्, लकडाउनअघि जिन्दगीमा कुनै टेन्सन थिएन। अब भने गाह्रो भो। त्यसो त अधिकारीले लुजडाउन भएसँगै १५ वटा म्युजिक भिडियोमा काम गरिन्। लकडाउनअघि भन्दा पचास प्रतिशत कममा खेले पनि यसले आफूलाई निकै ठूलो राहत दिएको उनको भनाइ छ। यद्यपि उनले आफ्नो पारि श्रमिक खुलाउन चाहिनन्। लकडाउन खुुकुलो हुँदा म्युजिक भिडियोमा व्यस्त हुने मोडल हुन्, नायक पुष्प खड्का। उनले यसबीचमा करिब १० वटा म्युजिक भिडियोमा काम गरे। एउटा गीतको म्युजिक भिडियो बनाउँदा कलाकारसँगै निर्देशक, क्यामराम्यान, प्राविधिक, सम्पादकलगायत ४०५० जनाको टिम हुन्छ। खड्का भन्छन्, काम नभएर मानसिक समस्यामा गुज्रिरहेको थिएँ। धन्न, लुजडाउनको तीन सातामा काम गरेपछि अब भने दुई अढाई महिना धान्न पुग्छ। मेरो टिमका अरूलाई पनि मेरोजस्तै होलो भयो होला। दर्पण छायाँ२, दाल भात तरकारी, मंगलम्लगायत फिल्ममा अभिनय गरिसकेका नायक पुष्प आफ्नो म्युजिक भिडियोको मोह नहराउने बताउँछन्। करिब पाँच सय म्युजिक भिडियोमा काम गरिसकेका उनले लकडाउनअघि एउटै म्युजिक भिडियोमा एकदेखि डेढ लाख रुपैयाँसम्म पारि श्रमिक लिए। तर लुजडाउनमा पारि श्रमिक ३० देखि ३५ प्रतिशत मात्रै लिएका छन्। भन्छन्, घाँटी हेरेर हाड निल्नुपर्छ। टिमका सबै बाँच्नुपर्छ। करिश्मा ढकाल म्युजिक भिडियोको एक जल्दोबल्दो नाम हो। नृत्य नै आफ्नो जिन्दगी बताउने उनले करिब एक हजार म्युजिक भिडियोमा काम गरेकी छन्। लकडाउन खुकुलो भएपछि उनले १५ वटा म्युजिक भिडियोको काम सकाइन्। एउटा म्युजिक भिडियोमा पहिले कति दाम लिइयो, त्यो नभनौं तर अहिले लुजडाउन पिरियडमा बीसै हजारले पनि काम चलाइयो। के गर्नु, समयअनुसार चल्नै पर्यो। गायक तथा म्युजिक भिडियो निर्माता चक्र बम सुदूरपश्चिम क्षेत्रको भाकामा आफ्नै शब्दरचनामा गीत पस्किन खप्पिस छन्। हालै उनको ओइ काजल बोलको गीत करोड क्लबमा प्रवेश गरेको छ। लकडाउन अवधिमा भने उनी सिर्जनात्मक कामबाहेक सुटिङको झमेलामा लागेनन्। भन्छन्, आफ्नो रुचिको सुदूरपश्चिम क्षेत्रको गीतमा म्युजिक भिडियो बनाउँदा लोकेसन पनि उतैको खोज्नुपर्छ। त्यो अहिले सम्भव छैन। कलाकारको प्रयोग, सुटिङ लोकेसनको अवस्था लगायतलाई ध्यानमा राखी रिलिज हुँदासम्म सरदर चारपाँच लाख रुपैयाँ एउटा म्युजिक भिडियोको निर्माणमा खर्च हुन्छ। त्यसो त १०१२ लाख रुपैयाँ खर्च भएको भन्ने निर्माता पनि छन्। तर ओइ काजल बोलको गीतको भिडियो निर्माण एक लाख रुपैयाँमै सकाएको जानकारी गायक चक्र बम दिन्छन्। म्युजिक भिडियो निकै व्यावसायिक हुँदै गएको छ। त्यसैले निर्माताहरूले चल्तीका कलाकारलाई पनि खेलाउन थालेका छन्। ठूलो पर्दाको सुटिङ नहँुदा बेरोजगार भएका कलाकार पनि म्युजिक भिडियोमा भटाभट देखिए। लकडाउनपछि म्युजिक भिडियोमा नायिका स्वस्तिमा खड्का, आँचल शर्मा, वर्षा राउत, वर्षा सिवाकोटी, प्रियंका कार्की, नीता ढुंगाना, अनु शाह, नायक पल शाह, नाजिर हुसेन, गौरव पहाडी, दयाहाङ राईलगायतले काम गरे। यसरी लकडाउनमा धेरै कलाकारको आम्दानीको मुख्य स्रोत नै म्युजिक भिडियो रह्यो। चल्तीका कलाकारले समय कटनीका लागि म्युजिक भिडियोलाई लिएको पनि देखिन्छ। तर नायक पुष्प खड्का फिल्म सुटिङको बेला पनि म्युजिक भिडियोलाई माया नमार्ने बताउँछन्। उनी पिउँदिनँ भन्दाभन्दै पिलायो साथीले बोलको शिव परियारको गीतमा मोडल भएर हिट भएपछि दर्पण२ फिल्मका लागि छानिएका थिए। भन्छन्, म फिल्म लाइनमा आएकै म्युजिक भिडियोको कारणले हो। यसलाई कसरी माया मार्नु ? जसरी म्युजिक भिडियोमा नाम चलेपछि मोडलहरू फिल्ममा छानिएका छन्, त्यसरी नै अहिले टिकटकमा हिट हुनेहरूलाई म्युजिक भिडियो निर्माताहरूले आँखा लगाइरहेका छन्। किनकि म्युजिक भिडियोका कलाकारहरू पनि महँगा हुँदै गएका छन्। तर लकडाउनले भने उनीहरूको भाउ स्वात्तै घटेको छ।"
वामदेव र युवराज दुवैलाई राष्ट्रियसभा लैजाने प्रस्ताव,"काठमाडौं : प्रधानमन्त्री केपी ओलीलाई राष्ट्रियसभामा अर्थमन्त्री डा युवराज खतिवडा नलगी नहुने र उपाध्यक्ष वामदेव गौतम पनि नगई नछाड्ने अडानमा रहँदा नेकपाभित्र अब के होला ? चासो छ। प्रधानमन्त्री ओलीले खतिवडालाई अहिले मनोनीत कोटामा राष्ट्रियसभामा लाने र वामदेवलाई अन्य विकल्प खोजी समेट्ने बताइरहे पनि पार्टीभित्र सहमति जुट्न सकेको छैन। दुई अध्यक्ष (ओली र पुष्पकमल दाहाल) बीच बालुवाटारमा बुधबार साँझ भएको छलफलमा पनि राष्ट्रियसभामा वामदेव या युवराज भन्नेमा कुनै सहमति जुट्न नसकेपछि बिहीबारको सचिवालयमै छलफल गर्ने भन्दै अध्यक्ष पुष्पकमल दाहाल बालुवाटारबाट बाहिरिएका थिए। ओलीदाहाल छलफलअगाडि बालुवाटारमै दुवै नेताले आकांक्षीमध्येका एक अर्थमन्त्री डा युवराज खतिवडासँग पनि अलग्गै छलफल गरेका थिए। अध्यक्ष पुष्पकमल दाहाल, वरिष्ठ नेता माधव नेपाल, झलनाथ खनाल, नारायणकाजी श्रेष्ठलगायत नेता गत फागुन १४ को पार्टी निर्णयका आधारमा गौतमको निर्णय कार्यान्वयनमै जोड गरिरहेका छन्। तर त्यसमा प्रधानमन्त्री अझै तयार छैनन्। बुधबार नै दाहाल निवास खुमलटारमा दाहाल र नेपालले पनि राष्ट्रियसभामा गौतमको निर्णय कार्यान्वयन गर्नुपर्ने विषयमा छलफल गरेका थिए। ओलीले दाहालसँगको भेटपछि उपाध्यक्ष गौतमसँग बालुवाटारमा छुट्टै छलफल गरेका थिए। प्रधानमन्त्रीले अनेक विकल्पमा वामदेव कमरेडलाई कन्भिन्स गराउन खोजिरहनुभएको छ, गौतमका प्रेस सहयोगी विश्वमणि सुवेदीले अन्नपूर्णसँग भने, तर पार्टीका शीर्ष नेतासहित उहाँ (वामदेव) प्रधानमन्त्रीको प्रस्तावमा कन्भिन्स हुनुभएको छैन। ओलीका दुई विकल्प ओलीले भने खतिवडालाई राष्ट्रियसभामा लाने आफ्नो योजना कार्यान्वयन गराउन वामदेवलाई पनि संसद्मै लैजान सक्ने विकल्पका बारेमा पनि छलफल थालेकोे स्रोतले बताएको छ। राष्ट्रियसभामा अहिले सरकारको सिफारिसमा राष्ट्रपतिले मनोनीत गर्न पाउने तीनमध्येको एक सिट मात्र रिक्त छ। त्यसका लागि प्रधानमन्त्रीले दुईवटा विकल्पमा सोचिरहेका छन्। स्रोतका अनुसार पहिलो, राष्ट्रियसभामा मनोनीत सांसद रामनारायण बिडारीलाई फिर्ता बोलाउने र त्यसपछि खतिवडा र गौतम दुवैलाई मनोनीत कोटामा पठाउने विकल्प प्रधानमन्त्रीले छलफलका क्रममा अगाडि सारेका छन्। दोस्रो, राष्ट्रियसभामा निर्वाचित कुनै नेकपाका सांसदलाई राजीनामा गराउन लगाई रिक्त हुन आउने स्थानमा एक महिनाभित्र निर्वाचन गराई वामदेवलाई राष्ट्रियसभामा लैजाने विकल्प पनि प्रधानमन्त्रीले अगाडि सारेका छन्। तर कुन सांसदलाई फिर्ता बोलाउने भन्नेमा भने पार्टीभित्र सहमति जुटे विकल्प तयार पार्न आफू तयार हुनेसम्मको धारणा ओलीले अगाडि सारेका छन्। आज (बिहीबार) बस्ने सचिवालयमा अब उक्त विषयमा छलफल हुन लागेको छ। दुई अध्यक्षबीच अब सबै विषयमा सचिवालयमै छलफल गर्ने समझदारी बनेको दाहालका प्रेस सल्लाहकार विष्णु सापकोटले जानकारी दिए।"
बालुवाटारमा नेकपा सचिवालय बैठक जारी : राष्ट्रियसभामा वामदेव कि युवराज ?,"काठमाडौं : सत्तारुढ नेपाल कम्युनिस्ट पार्टी (नेकपा) सचिवालय बैठक सुरु भएको छ। बिहान ११ बजेका लागि बोलाइएको बैठक बिहीबार बिहान मात्र दिउँसो ३ बजेका लागि सारिएको थियो। अर्थमन्त्री युवराज खतिवडाको निरन्तरता तथा राष्ट्रिय सभामा मनोनयनलगायतका महत्वपूर्ण विषयमा शीर्ष नेतृत्वबीच थप छलफल आवश्यक भएको भन्दै बैठक बोलाइएको हो। बुधबार साँझ पनि सचिवालय बैठकको एजेण्डामाथि अध्यक्षद्वय केपी शर्मा ओली र पुष्पकमल दाहालबीच बालुवाटारमा छलफल भएको थियो। बैठकमा राष्ट्रिय सभामा खाली रहेको पदमा मनोनयन गर्नेबारेमा सचिवालय बैठकमै छलफल गरेर निष्कर्षमा पुग्ने अध्यक्षद्वबीच सहमति भएको छ। राष्ट्रपतिले मनोनित गर्ने राष्ट्रियसभा सदस्यका लागि अर्थमन्त्री डा खतिवडा वा उपाध्यक्ष वामदेव गौतम को हुने भन्ने बारेमा दुई अध्यक्षबीच कुरा मिल्न बाँकी रहेकोले बैठक सारिएको हो। प्रधानमन्त्री ओली र अध्यक्ष पुष्पकमल दाहाल प्रचण्ड दाहालबीचको बुधबारको छलफलअगाडि बालुवाटारमै दुवै नेताले आकांक्षीमध्येका एक अर्थमन्त्री खतिवडासँग पनि अलग्गै छलफल गरेका थिए। ओलीले युवराजलाई निरन्तरता दिन चाहे पनि अर्का अध्यक्ष प्रचण्डलगायत पार्टीका वरिष्ठ नेताहरू त्यसमा सहमत हुन सकेका छैनन्। युवराजले खासै परफरमेन्स देखाउन नसकेको भन्दै पार्टीभित्रैबाट अर्थमन्त्री परिवर्तन गर्नुपर्ने माग र दबाब पहिलेदेखि नै छ। सरकारले भदौ २० भित्र राष्ट्रियसभामा रिक्त रहेको एक पदमा मनोनित गर्नुपर्ने अवस्था छ। संविधानको धारा ७८ को उपधारा १ बमोजिम खतिवडा गैह्र सांसदका रुपमा मन्त्री बनेका थिए। संघीय संसदको सदस्य नरही पनि ६ महिनासम्म मन्त्री हुन पाइने प्रावधान अनुरुप खतिवडालाई नै अर्थमन्त्रीमा निरन्तरता दिइएको थियो। सोही समयदेखि उक्त पद खाली रहेको छ। भदौ २० गतेपछि अर्थमन्त्रीकै रुपमा निरन्तरता पाउन उनलाई राष्ट्रियसभाको सांसदमा पुनः नियुक्ति गर्नुपर्ने हुन्छ। तर त्यो पदमा उपाध्यक्ष वामदेवलाई पठाउने निर्णय पहिले नै भइसकेको छ र गौतम स्वयम पनि राष्ट्रियसभामा जान इच्छुक देखिएका छन्। यस अगाडि फागुन १४ गते नेकपा सचिवालयले उपाध्यक्ष गौतमलाई राष्ट्रिय सभा सदस्य बनाउन मन्त्रीपरिषदमार्फत राष्ट्रपति समक्ष सिफारिस गर्ने निर्णय गरेको थियो। तर निर्णय कार्यान्वयन नहुँदा नेकपामा विवाद उत्पन्न भएको थियो। युवराजको निरन्तरतामा संवैधानिक जटिलतासमेत देखिएको छ। संघीय संसद् अर्थात प्रतिनिधिसभा वा राष्ट्रियसभाको एक कार्यकालमा एउटै व्यक्ति दुई पटक संसद सदस्य हुन पाउने व्यवस्था संविधानमा कहींकतै नरहेको भन्दै कानुनविद्ले प्रश्न उठाएका छन्। पार्टीको विवाद समाधानका लागि महासचिव विष्णु पौडेल संयोजक रहेको कार्यदलले बुझाएको प्रतिवेदन लगायतका विषयमा छलफल गर्ने तयारीसहित यस अघि भदौ १३ बैठक बोलाइएको थियो। तर सीसीएमसीका संयोजकसमेत रहेका उपप्रधान तथा रक्षामन्त्री ईश्वर पोखरेल र गृहमन्त्री रामबहादुर थापा बादलआइसोलेसनमा बस्नुपर्ने भएपछि बिहीबारसम्म बैठक स्थगित गरिएको थियो। साउन ३० गते पार्टी एकतामा देखिएको विवादको समाधानका लागि महासचिव विष्णुप्रसाद पौडेलको संयोजकत्वमा ६ सदस्यीय कार्यदल गठन गरिएको थियो। पौडेल संयोजक रहेको कार्यदलमा जनार्दन शर्मा, भीम रावल, सुरेन्द्र पाण्डे, जनार्दन शर्मा र पम्फा भुसाल सदस्य थिए। कार्यदलले यही भदौ ६ गते दुवै अध्यक्षलाई प्रतिवेदन बुझाइसकेको छ।"
नेकपा सचिवालय बैठक : युवराजले निरन्तरता पाउँलान् त ?,"काठमाडौं : बिहान ११ बजे बस्ने भनिएको सत्तारुढ नेपाल कम्युनिस्ट पार्टी (नेकपा) सचिवालय बैठक दिउँसो तीन बजेका लागि सारिएको छ। अर्थमन्त्री युवराज खतिवडाको निरन्तरता तथा राष्ट्रिय सभामा मनोनयनलगायतका विषयमा शीर्ष नेतृत्वबीच थप छलफल गर्नुपर्ने भएकोले बैठक सारिएको हो। बैठक दिउँसो ३ बजेका लागि सारिएको प्रधानमन्त्री केपी शर्मा ओलीका प्रेस सल्लाहकार एवम् नेकपाका प्रचार विभाग उपप्रमुख सूर्य थापाले जानकारी दिए। बुधबार साँझ पनि सचिवालय बैठकको एजेण्डामाथि अध्यक्षद्वय केपी शर्मा ओली र पुष्पकमल दाहालबीच बालुवाटारमा छलफल भएको थियो। बैठकमा राष्ट्रिय सभामा खाली रहेको पदमा मनोनयन गर्नेबारेमा सचिवालय बैठकमै छलफल गरेर निष्कर्षमा पुग्ने अध्यक्षद्वबीच सहमति भएको छ। राष्ट्रपतिले मनोनित गर्ने राष्ट्रियसभा सदस्यका लागि अर्थमन्त्री डा युवराज खतिवडा वा उपाध्यक्ष वामदेव गौतम को हुने भन्ने बारेमा दुई अध्यक्षबीच कुरा मिल्न बाँकी रहेकोले बैठक सारिएको हो। ओलीदाहालबीचको बुधबारको छलफलअगाडि बालुवाटारमै दुवै नेताले आकांक्षीमध्येका एक अर्थमन्त्री डा युवराज खतिवडासँग पनि अलग्गै छलफल गरेका थिए। ओलीले युवराजलाई निरन्तरता दिन चाहे पनि अर्का अध्यक्ष प्रचण्डलगायत पार्टीका वरिष्ठ नेताहरू त्यसमा सहमत हुन सकेका छैनन् । युवराजले खासै परफरमेन्स देखाउन नसकेको भन्दै पार्टीभित्रैबाट अर्थमन्त्री परिवर्तन गर्नुपर्ने माग र दबाब पहिलेदेखि नै छ। सरकारले भदौ २० भित्र राष्ट्रियसभामा रिक्त रहेको एक पदमा मनोनित गर्नुपर्ने अवस्था छ। संविधानको धारा ७८ को उपधारा १ बमोजिम खतिवडा गैह्र सांसदका रुपमा मन्त्री बनेका थिए। संघीय संसदको सदस्य नरही पनि ६ महिनासम्म मन्त्री हुन पाइने प्रावधान अनुरुप खतिवडालाई नै अर्थमन्त्रीमा निरन्तरता दिइएको थियो। सोही समयदेखि उक्त पद खाली रहेको छ। भदौ २० गतेपछि अर्थमन्त्रीकै रुपमा निरन्तरता पाउन उनलाई राष्ट्रियसभाको सांसदमा पुनः नियुक्ति गर्नुपर्ने हुन्छ। तर त्यो पदमा उपाध्यक्ष वामदेवलाई पठाउने निर्णय पहिले नै भइसकेको छ र गौतम स्वयम पनि राष्ट्रियसभामा जान इच्छुक देखिएका छन्। यस अगाडि फागुन १४ गते नेकपा सचिवालयले उपाध्यक्ष गौतमलाई राष्ट्रिय सभा सदस्य बनाउन मन्त्रीपरिषदमार्फत राष्ट्रपति समक्ष सिफारिस गर्ने निर्णय गरेको थियो। तर निर्णय कार्यान्वयन नहुँदा नेकपामा विवाद उत्पन्न भएको थियो। युवराजको निरन्तरतामा संवैधानिक जटिलतासमेत देखिएको छ। संघीय संसद् अर्थात प्रतिनिधिसभा वा राष्ट्रियसभाको एक कार्यकालमा एउटै व्यक्ति दुई पटक संसद सदस्य हुन पाउने व्यवस्था संविधानमा कहींकतै नरहेको भन्दै कानुनविद्हरूले प्रश्न उठाएका छन्। पार्टीको विवाद समाधानका लागि महासचिव विष्णु पौडेल संयोजक रहेको कार्यदलले बुझाएको प्रतिवेदन लगायतका विषयमा छलफल गर्ने तयारीसहित यस अघि भदौ १३ बैठक बोलाइएको थियो। तर सीसीएमसीका संयोजकसमेत रहेका उपप्रधान तथा रक्षामन्त्री ईश्वर पोखरेल र गृहमन्त्री रामबहादुर थापा बादलआइसोलेसनमा बस्नुपर्ने भएपछि बिहीबारसम्म बैठक स्थगित गरिएको थियो। साउन ३० गते पार्टी एकतामा देखिएको विवादको समाधानका लागि महासचिव विष्णुप्रसाद पौडेलको संयोजकत्वमा ६ सदस्यीय कार्यदल गठन गरिएको थियो। पौडेल संयोजक रहेको कार्यदलमा जनार्दन शर्मा, भीम रावल, सुरेन्द्र पाण्डे, जनार्दन शर्मा र पम्फा भुसाल सदस्य थिए। कार्यदलले यही भदौ ६ गते दुवै अध्यक्षलाई प्रतिवेदन बुझाइसकेको छ।"
देउवाले दिए शुभेच्छुक संस्था समन्वय विभागलाई पूर्णता,"काठमाडौं : नेपाली काँग्रेसका सभापति शेरबहादुर देउवाले पार्टीको विधानबमोजिम पार्टीका केन्द्रीय सदस्य एनपी साउद प्रमुख रहेको शुभेच्छुक संस्था समन्वय विभागमा उपप्रमुख, सचिव र सदस्यहरु मनोनयन गरेका छन्। विभागको उपप्रमुखमा विष्णु धिताल, सचिवमा विनिता अधिकारी र सदस्यहरुमा सर्वधन राई, हेमन्त मल्ल, तिलकबहादुर मल्ल, मुकेश काफ्ले, श्याम पोखरेल, इच्छाबहादुर वाग्ले, गोविन्द शर्मा पौडेल, रामबहादुर देउवा, उमेशप्रसाद थानी, जितबहादुर मडै, दिपेन पाठक, बलराम सरदार, खेसबहादुर मगर, भरत पोखरेल, राजन खत्रीलाई मनोनयन गरिएको पार्टी कार्यालयका मुख्य सचिव कृष्णप्रसाद पौडेलले जानकारी दिए। यसैगरी विभागको सदस्यमा गोविन्द चामलिङ, कृष्णदत्त पनेरु, सन्तोष गुप्ता, सुवास यादव, सुरेन्द्रकुमार न्यौपाने, पुनम चौधरी, राजन केसी, उद्धव दाहाल, हरिशरण श्रेष्ठ, निगेन्द्रराज शर्मा, दीपकवीर कुँवर, काशीकुमार जोशी, जीवन शर्मा, कमलकिशोर घिमिरे, भागवता विष्ट र वासुदेव दिन पौडेल रहेका छन्। त्यस्तै अन्य सदस्यमा डोलकराम घिमिरे, कमल विक, जगतजङ्ग थापा, भावना शाही, धनबहादुर शाही, भोजकुमार श्रेष्ठ, मीनबहादुर सिंह, रतनबहादुर साउद, जगतबहादुर रावल, सुधिर अधिकारी, रमेश पुरी, दीपेन्द्र केसी, राजु उप्रेती, हरिहर गौतम र विष्णुमाया पौडेललाई मनोनयन गरिएको छ। रासस"
राष्ट्रियसभामा वामदेवलाई लैजाने नेकपाको निर्णय : अर्थमन्त्री युवराजको पद धरापमा,काठमाडौं : सत्तारुढ नेपाल कम्युनिस्ट पार्टी (नेकपा) उपाध्यक्ष वामदेव गौतमलाई सरकारले राष्ट्रिय सभाको रिक्त एक पदमा मनोनयन गर्ने भएको छ । बिहीबार दिउँसो बालुवाटारमा बसेको नेकपा सचिवालय बैठकमा प्रधानमन्त्री केपी ओलीले गौतमको नाम राष्ट्रियसभाको रिक्त एक पदमा मनोनयन गर्ने निष्कर्षमा सरकार पुगेको जानकारी गराएका हुन् । नेकपा प्रवक्ता नारायणकाजी श्रेष्ठका अनुसार प्रधानमन्त्रीले बैठकमा गौतमलाई राष्ट्रिय सभामा मनोयनका लागि राष्ट्रपतिसमक्ष पठाउने निष्कर्षमा सरकार पुगेको जानकारी गराएका हुन् । सरकारको यो निर्णयसँगै अर्थमन्त्री डा युवराज खतिवडाको अर्थमन्त्री पद धरापमा परेको छ। भदौ २० भित्र राष्ट्रिय सभामा रिक्त रहेको एक पदमा मनोनित गर्नुपर्ने संवैधानिक प्रावधान अनुसार सरकारले गौतमको नाम सिफारिस गर्ने भएको हो। संविधानको धारा ७८ को उपधारा १ बमोजिम खतिवडा गैह्र सांसदका रुपमा मन्त्री बनेका थिए। संघीय संसदको सदस्य नरही पनि ६ महिनासम्म मन्त्री हुन पाइने प्रावधान अनुरुप खतिवडालाई नै अर्थमन्त्रीमा निरन्तरता दिइएको थियो। सोही समयदेखि उक्त पद खाली रहेको थियो। भदौ २० गतेपछि अर्थमन्त्रीकै रुपमा निरन्तरता पाउन उनलाई राष्ट्रियसभाको सांसदमा पुनः नियुक्ति गर्नुपर्ने थियो। तर सरकारको यो निर्णयले खतिवडा पुनः अर्थमन्त्री बन्ने बाटो तत्कालका लागि बन्द भएको छ। ओली युवराजलाई निरन्तरता दिने पक्षमा भए पनि अर्का अध्यक्ष प्रचण्डलगायत पार्टीका वरिष्ठ नेताहरू त्यसमा सहमत भएनन्। युवराजको भूमिकाप्रति पार्टीभित्रैबाट व्यापक असन्तुष्टी थियो र अर्थमन्त्री परिवर्तन गर्नुपर्ने माग र दबाब पहिलेदेखि नै थियो। नेकपा निकटका व्यवसायी तथा उधमीहरूले पनि अर्थमन्त्री परिवर्तन गर्नुपर्ने सुझाव दिदै आएका थिए। यस अगाडि फागुन १४ गते नेकपा सचिवालयले उपाध्यक्ष गौतमलाई राष्ट्रिय सभा सदस्य बनाउन मन्त्रीपरिषदमार्फत राष्ट्रपति समक्ष सिफारिस गर्ने निर्णय गरेको थियो। तर निर्णय कार्यान्वयन नहुँदा नेकपामा विवाद उत्पन्न भएको थियो। खतिवडाको निरन्तरतामा संवैधानिक जटिलतासमेत देखिएपछि नेकपाले गौतमको नाम सिफारिस गरेको हो। संघीय संसद् अर्थात प्रतिनिधिसभा वा राष्ट्रियसभाको एक कार्यकालमा एउटै व्यक्ति दुई पटक संसद सदस्य हुन पाउने व्यवस्था संविधानमा कहींकतै नरहेको भन्दै कानुनविद्ले प्रश्न उठाउँदै आएका थिए। बालुवाटारमा ओलीप्रचण्ड बीच छलफल : के भयो निर्णय ? वामदेव र युवराज दुवैलाई राष्ट्रियसभा लैजाने प्रस्ताव नेकपा सचिवालय बैठक : युवराजले निरन्तरता पाउँलान् त ? बालुवाटारमा नेकपा सचिवालय बैठक जारी : राष्ट्रियसभामा वामदेव कि युवराज ? राष्ट्रियसभामा वामदेवलाई लैजाने नेकपाको निर्णय : अर्थमन्त्री युवराजको पद धरापमा बैठकमा पार्टीको विवाद समाधानका लागि महासचिव विष्णु पौडेल संयोजक रहेको कार्यदलले बुझाएको प्रतिवेदनमाथि समेत बैठकमा छलफल भएको छ। कार्यदलको प्रतिवेदनमा बैठकमा छलफल भएपछि ठोस कार्ययोजना बनाई सचिवालय र स्थायी कमिटीमा प्रस्ताव प्रस्तुत गरिने निर्णय भएको छ।
सात वटा अस्पताल पुर्याउँदा पनि उपचार नपाएर गर्भवतीले त्यागिन प्राण,"विराटनगर : सात वटा अस्पताल पुर्याउँदा पनि उपचार नपाएका कारण लडेर घाइते भएकी मोरङकी एक गर्भवती महिलाको मृत्यु भएको छ। कानेपोखरी गाउँपालिका५ की २३ वर्षीया सविना थापा (दर्जी)को बिहीबार बिहान मृत्यु भएको हो। सौच गर्न गएकी उनी मंगलबार राति १० बजेतिर घर नजिकैको शौचालयमा लडेकी थिइन्। लडेका कारण स्वास्थ्यमा थप समस्या हुँदै गएपछि परिवारका सदस्यले उनलाई बुधबार राति उपचारका लागि विराटनगर ल्याएका थिए। नोबेल, विराट शिक्षण, विराट नर्सिङ होम एवं विराटनगर, ग्रीनक्रस, कोशी, सुरक्षा लगायतका अस्पतालले उनको उपचार गर्न मानेनन्। एम्बुलेन्समा राखेर रातभर विभिन्न अस्पताल पुर्याए पनि कुनैले उपचार गर्न नमानेको सविनाकी आमाजू दुर्गा सुन्दासले बताइन्। बिरामीको अवस्था गम्भीर रहेकोभन्दै अस्पतालहरुले आईसीयू र भेन्टिलेटर नभएको जवाफ दिए, उनले भनिन्, कुनैले कोरोना त्रासका कारण नयाँ बिरामी भर्ना गरेर उपचार गर्न सक्दैनौं भने। कोशी अस्पतालमा भने कोरोनाका बेला बिरामी ल्याएको भनेर नर्सहरुबाट दुर्व्यवहार खेप्नु परेको गुनासो उनले गरिन्। विराटनगरका अस्पतालहरुमा उपचार नपाएकी सविनालाई बिहीबार बिहान लगभग २:३० बजेतिर एम्बुलेन्समा राखेर धरानस्थित बीपी कोइराला स्वास्थ्य विज्ञान प्रतिष्ठान लगिएको जानकारी दुर्गाले दिइन्। उनका अनुसार भर्ना लिएको प्रतिष्ठानले आकस्मिक कक्षमा उपचार थाल्दै प्रसूति कक्षमा रेफर गर्यो। प्रसूति कक्षमा पुर्याएर उपचार थालेको केही बेरमा बिहान ३:३० बजेतिर सविनाको मृत्यु भएको जानकारी उनले दिइन्। सविनाका बुवा चन्द्र थापाले डुलाउँदा डुलाउँदै सबै अस्पताल पुर्याए पनि भर्ना लिन र उपचार गराउन नमानेका कारण छोरीले मृत्युवरण गर्नु परेको अन्नपूर्ण अनलाइनलाई बताए। अस्पतालले लग्ने वित्तिकै उपचारसम्म सुरु गरिदिएको भए बाँच्ने अवस्था रहेकी छोरीले अकालमा ज्यान गुमाउनु परेको उनको गुनासो छ। सविनाका श्रीमान भरत दर्जीले पनि उपचारका लागि लागिएका अस्पतालले लिन नमान्दा सात महिनाकी गर्भवती श्रीमती गुमाउनु परेको गुनासो गरे। लडेर घाइते भएकी श्रीमतीलाई कोरोनाको बहानामा उपचार गर्न नमान्नु अस्पतालको गम्भीर लापरबाही भएको उनको गुनासो छ। श्रीमतीको उपचार गर्न आग्रह गर्दै धेरै डाक्टरको खुट्टा समाएँ। हारगुहार गरेँ, उनले भने, तर कसैले पनि वास्ता गरेनन्। कोरोनाको बहानामा स्वास्थ्य सम्बन्धी गम्भीर समस्या भएका बिरामीले अस्पतालमा उपचार नै नपाउने अवस्था आउनु दुर्भाग्य हो। भरतले श्रीमतीको उपचार गर्न नमान्ने सबै अस्पतालविरुद्ध कानुनी लडाइँमा जाने तयारीमा आफू रहेको पनि सुनाए। नोबेल अस्पतालका जनसम्पर्क अधिकृत नारायण दाहालले आईसीयू खाली नभएकाले स्वास्थ्यमा गम्भीर समस्या भएका बिरामीको उपचार गर्न नसकिएको बताए। आईसीयूका कारण बिरामीलाई भर्ना लिन सकिएको छैन, उनले भने, अर्कातिर कोरोना त्रासका कारण नयाँ बिरामीको उपचार गर्न डाक्टर पनि डराउँछन्। मोरङका प्रमुख जिल्ला अधिकारी कोषहरि निरौलाले मंगलबार मात्रै सबै अस्पतालका सञ्चालक र चिकित्सकलाई छलफलमा बोलाएर उपचार नपाएर बिरामीको मृत्यु भएमा कारबाही अघि बढाउने चेतावनी दिएका थिए। लडेका कारण मृत्यु भएकाले सविनाको शव पोस्टमार्टमका लागि बिहीबार साँझ उर्लाबारीको मंगलबारे अस्पताल लगिएको इलाका प्रहरी कार्यालय पथरीका डीएसपी दिलिप गिरीले बताए। कानुनी प्रक्रिया पूरा गरेर घटनाको अनुसन्धान थाल्दै शव पोस्टमार्टमका लागि लगिएको छ, उनले भने, त्यसको रिपोर्ट आइसकेपछि मृत्युको कारण खुल्छ। प्रहरीका अनुसार सविनाको शरीरका केही भागमा लडेर लागेका सामान्य दाग जस्तो देखिन्छ। लडेर गर्भमा समस्या परेका कारण मृत्यु भएको हुन सक्ने प्रहरीको आशंका छ। पाँच वर्षअघि अन्तरजातीय प्रेम विवाह गरेका सविना र भरतको पहिलो सन्तान चार वर्षकी छोरी छन्। सविनाको माइती झापाको सुरुँगा हो।"
मत्स्येन्द्रनाथको जात्रा २६ गतेसम्म सक्ने निर्णय,"ललितपुर : लामो समय विवादित बनेको रातो मत्स्येन्द्रनाथको जात्रा भदौ २६ गतेसम्ममा समापन गर्ने निर्णय भएको छ। बिहीबार आक्रोशित भीडले निषेधाज्ञा तोड्दै रथ तान्न थालेपछि जिल्ला प्रशासन कार्यालय ललितपुमा सम्बन्धित सरोकारवालाको बैठकले जात्रा भदौ २६ गतेसम्ममा सक्ने निर्णय गरेको हो। मच्छेन्द्रनाथको रथ तान्दा यसरी भयो भिडन्त (भिडियोफोटो) भिडन्तको सिकार भएका निर्दोष ट्राफिक कमल : लखेटीलेखेटी कुटे उनीहरूले (भिडियाे) ट्राफिक प्रहरीलाई कुटेको अभियोगमा ९ जना पक्राउ ललितपुरमा शुक्रबार बिहानदेखि कर्फ्यू, आदेश उल्लंघन गरे गोली हान्ने ललितपुर महानगरपालिकाका प्रमुख चिरीबाबु महर्जनका अनुसार जात्रा २६ गतेसम्म सकाउने निर्णय भएको छ। उनका अनुसार २१ गते क्षमा पुजा गर्ने, २२ गते रथ बाट मुर्ति तल झार्ने र प्रतिकात्मक रुपमा रथ तान्ने निर्णय भएको छ। उपयुक्त साईत हेरेर रथ बाट मुर्ति निकालेपछि २६ गते सम्म बुङमती पुर्याइने जानकारी दिए। बैठकमा सीडीयो, मेयर, एसएसपी, गुठी सस्थान प्रमुख, गुठियार लगायतको उपस्थिति थियो।"
"कोरियामा नेपालीमा कोरोना, १८ संक्रमित",सउल : दक्षिण कोरियामा नेपालीलाई पहिलो पटक कोरोना सङ्क्रमण भएको पुष्टि भएको छ। यहाँको चोङ्नामस्थित हानुल नोङ्सान नामक एक फुड कम्पनीमा कार्यरत १८ नेपालीमा सङ्क्रमण पुष्टि भएको दक्षिण कोरियाको सरुवा रोग नियन्त्रण विभागले जनाएको छ। कम्पनीमा कार्यरत २० वर्षीया नेपाली युवतीले आफूलाई असहज महसुस गरेपछि कोरोना परीक्षा गराएकी थिइन्। परीक्षणपछि उनमा कोरोना सङ्क्रमण पुष्टि भएपछि सँगै कार्यरत अन्यको पनि परीक्षण गर्दा सङ्क्रमण पुष्टि भएको हो। संक्रमित १८ जनाकै उपचार भइरहेको र उनीहरूसँगै काम गर्ने तथा सँगै बस्ने अन्य २६ जनालाई आइसोलेशनमा राखिएको छ। उनीहरूसँग सम्पर्क भएको भनिएका १३१ जनाको पनि परीक्षण भइरहेको सरुवा रोग नियन्त्रण विभागले जनाएको छ। रासस
"ललितपुरमा शुक्रबार बिहानदेखि कर्फ्यू, आदेश उल्लंघन गरे गोली हान्ने",काठमाडौं : ललितपुरको चक्रपथ क्षेत्रभित्र कर्फ्यू आदेश जारी गरेको छ। जिल्ला प्रशासन कार्यालय ललितपुरले शुक्रबार बिहान ४ बजेदेखि राति १० बजेसम्म कर्फ्यू आदेश जारी गरेको हो। ललितपुरको पुल्चोकमा भएको रातो मत्स्येन्द्रनाथको रथ तान्ने क्रममा प्रहरीसँग स्थानीयको झडप भएपछि कर्फ्यू आदेश जारी गरेको महानगरीय प्रहरी परिसरका प्रमुख टेक प्रसाद राईले अन्नपूर्ण अनलाइनलाई जानकारी दिए। निषेधाज्ञाबीच स्थानीय युवाहरुले रातो मच्छेन्द्रनाथको रथ तानेपछि स्थानीय र प्रहरीबीच झडपले उग्ररुप लिएको थियो। रथयात्राका लागि पुल्चोकमा जम्मा भएका स्थानीय युवाहरुले रथ तान्न पाउनुपर्ने माग गर्दै प्रदर्शन गरेका थिए। बिहानैदेखि सयौं संख्यामा स्थानीय जम्मा भएका थिए। कोरोना संक्रमण फैलिने भन्दै प्रहरीले स्थानीयलाई माइकिङ गरेर घर जान आग्रह गरेको थियो। मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा तोडेर रथ तानेको बताइएको छ। असोज २ देखि मलमास सुरु हुँदैछ। कोरोना महामारीका कारण निर्धारित तिथिमा हुन नसकेको रथ जबरजस्ती तानिएको हो । मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा मिचेका हुन्। लकडाउन खुकुलो भएपनि उपत्यकामा संक्रमितहरुको संख्या बढ्दै गएपछि गुठी संस्थान ललितपुरले सूचना जारी गर्दै रथारोहण स्थगित गरेको थियो। कोरोनाका कारण उपत्यकामा धार्मिक गतिविधि तथा जमघटमा रोक लगाइएको छ। वैशाख कृष्ण पक्षको प्रतिपदाबाट सुरु हुने जात्रा लिच्छवीकालदेखि निरन्तर चल्दै आएको छ। रातो मच्छिन्द्रनाथ रथयात्रा नेपालकै सबैभन्दा लामो जात्रा मानिन्छ। निषेधाज्ञाकाबीच रातो मच्छिन्द्रनाथको रथ तानियो (फोटो) भिडन्तको सिकार भएका निर्दोष ट्राफिक कमल : लखेटीलेखेटी कुटे उनीहरूले (भिडियाे) ट्राफिक प्रहरीलाई कुटेको अभियोगमा ९ जना पक्राउ
कोरोनाले सप्तरीका दुई पुरुषको मृत्यु,"राजविराज : सप्तरीका दुई जना पुरुष उपचारका क्रममा धरानस्थित बिपी कोइराला स्वास्थ्य विज्ञान प्रतिष्ठानको कोभिड१९ अस्प्तालमा बिहीबार मृत्यु भएको छ। स्वास्थ्य कार्यालय सप्तरीका अनुसार राजगढ गाउँपालिका६ फकीरा स्थायी घर भई राजविराज नगरपालिका७ मा बस्दै आएका ५० वर्षीय पुरुष र राजविराज नगरपालिका७ का ५५ वर्षीय पुरुषको बिहीबार एक घण्टाको अन्तरालमा मृत्यु भएको हो। भदौ ७ गते संक्रमित पुष्टि भएपछि छिन्नमस्ता अस्पताल राजविराजबाट रेफर भएका ५५ वर्षीय पुरुष कोभिड१९ अस्पताल धरानमा भदौ ८ गते भर्ना भएका थिए। उनी १५ वर्षदेखि मधुमेह र उच्च रक्तचापबाट पीडित रहेको र विरामीमा अल्परक्तको समस्या एवम् कमजोरी देखिएको चिकित्सकहरुले बताएका छन्। राजविराजस्थित स्थानीय क्लिनिकपछि छिन्नमस्ता अस्पतालमा भर्ना भएका ५० वर्षीय पुरुष बिहीबार विहान रेफर भएपछि धरान भर्ना भएका थिए। धरानमा बिहीबार गरिएको पीसीआर परीक्षणमा उनको रिपोर्ट पोजिटिभ आएको मृतकका परिवारका सदस्यले बताए। चिनी रोगबाट पीडित उनी लगातार ज्वरो, श्वासप्रश्वासमा समस्या भएपछि बिहीबार अस्पताल भर्ना भएका थिए । मृतक ५० वर्षीय पुरुष नेपाल टलिकम राजविराजका अधिकृत हुन्। योसमेत सप्तरीमा मृत्यु हुनेको संङ्ख्या ८ पुगेको छ। जसमा १ जना महिला छन्। दुबै जनाको शव धरानमा रहेको छ।"
आफ्नै खर्चमा पीसीआर परीक्षण गरेर रामेछापमा उद्योग व्यवसाय गर्न पाउने,"काठमाडौं : रामेछापमा एक हप्ता निषेधाज्ञा थपिएको छ। विश्वभर महामारीको रुपमा फैलिएको कोभिड१९ संक्रमण रामेछापमा निरन्तर बढी रहेको र उच्च जोखिम रहेको भन्दै जिल्ला स्तरिय कोभिड संकट व्यवस्थापन केन्द्रको आजको बैठकले भदौ २५ गते रातिसम्म निषेधाज्ञा थप गरेको हो। यस अगाडि जारी निषेधाज्ञा आज बेलुका सकिँदै थियो। रामेछाप जिल्लामा कोरोनाको रोकथाम तथा नियन्त्रणलाई थप प्रभावकारी बनाउन निषेधाज्ञा थप गरिएको प्रमुख जिल्ला अधिकारी रुद्रादेवी शर्माले जानकारी दिइन्। कोरोनाको जोखिम न्यूनीकरण गर्न जिल्लाको प्रवेश नाका सेलेघाट, खैरेनीघाट, लुभुघाट, नवलपुरघाट, खिम्ति, धारापानी, साँघुटारलगायत प्रवेश नाकाहरुबाट बेलुका ७:०० बजेदेखि बिहान ५:०० बजेसम्म पैदल आवातजावत गर्नसमेत रोक लगाइएको उनले बताइन्। जिल्ला स्तरिय कोभिड संकट व्यवस्थापन केन्द्रको बैठकले उद्योग व्यवसायीहरुले आफ्नै खर्चमा अनिवार्य पीसिआर परीक्षण गरेर उद्योग व्यवसाय संचालन गर्ने दिने निर्णय गरेको छ। बैठकको निर्णयमा भनिएको छ, जिल्लाको बजार क्षेत्रहरुमा संचालनमा आएका खाद्यान्न पसल, रेष्टुरेन्ट, होटल, आदि उद्योग व्यवसायमा संलग्न व्यक्तिहरु धेरै जनसम्पर्कमा आउने र जोखिम हुने भएकोले त्यस्ता कर्मचारी तथा व्यवसायीहरुको सम्बन्धित उद्योग व्यवसायीहरुले आफ्नै खर्चमा अनिवार्य पीसिआर परीक्षण गर्ने व्यवस्था मिलाई उद्योग व्यवसाय संचालन गर्ने र यसको व्यवस्था उद्योग वाणिज्य संघले गर्ने । बैठकले क्यान्सरका किमो लिने बिरामी, डाइलासिस गर्ने बिरामी अन्य दीर्घ रोगीबाहेक उपचार सम्भव भएसम्म जिल्ला भित्रकै अस्पताल, स्वास्थ्य संस्थामा उपचार गराउने व्यवस्था मिलाउने र यसको सहजिकरण स्थानीय पालिका, वडा तहबाट गर्ने निर्णय भएको छ। नियमित उपचार गराउन काठमाडौं जानेआउने बिरामीमा कोभिड१९ संकमित पुष्टि हुन थालेकोले एम्बुलेन्स चालकहरुले आकस्मिक बिरामी मात्र लाने ल्याउने व्यवस्था गर्ने र एम्बुलेन्समा यात्रा गर्ने बिरामीको विवरण जनस्वास्थ्य कार्यालयमा पठाउने आग्रह गरिएको छ। । बैठकले कुनै व्यक्तिमा कोभिड१९ संक्रमण पुष्टि भएको जानकारी पाएपछि संक्रमित व्यक्ति तोकिएको आइसोलेसनमा बस्न र जिल्ला स्वास्थ्य कार्यालयको सहयोग एवं समन्वयमा ट्याकिङ गर्ने कार्य स्थानीय तहबाट गर्ने साथै संक्रमित व्यक्तिको सम्पर्कमा आएका व्यक्तिहरु अनिवार्य होम आइसोलेसनक्यारेन्टिनमा बस्न आग्रह गरेको छ। संक्रमण देखिएको खण्डमा संक्रमितको घरमा खाद्यान्नलगायत अत्यावश्यक वस्तुको आपूर्तिको व्यवस्था सम्बन्धित वडाबाट मिलाउने निर्णय भएको छ । जिल्ला प्रशासन कार्यालयले बिहीबार जारी सूचनामा कामदारकर्मचारीहरुलाई आयोजना स्थलमै क्वारेन्टाइन राखेर विकास निर्माणआयोजनाका कार्य गर्न दिने उल्लेख छ । त्यसैगरी स्वास्थ्य तथा सुरक्षाका मापदण्ड पूरा गरेर उपभोग्य वस्तु बिक्री गर्ने, औषधी, खाद्यान्न, फलफूल, तरकारी दुध लगायतका अत्यावश्यक सेवाका पसलहरु बिहान ५:०० बजेबाट दिउँसो १:०० बजेसम्म सञ्चालन गर्न पाउने भएको छ। जारी सूचनामा अत्यावश्यक सेवा बाहेकका फुटपाथखुल्ला ठाउँ, ठेलागाडासाइकल, हाटबजारमा पसलव्यापार सञ्चालन गर्न, कवाडी संकलन गर्न रोक लगाइएको उल्लेख छ। औषधी, खाद्यान्न तथा अन्य अत्यावश्यक उपभोग्य वस्तु वा सेवा खरिदको काममा बाहेक कुनै पनि व्यक्ति घरबाट बाहिर निस्कन रोक लगाइएकाले अत्यावश्यक कार्यमा मास्क बिना घर बाहिर ननिस्कन प्रशासनले आग्रह गरेको छ। निषेधाज्ञाको समयमा एम्बुलेन्स, बिरामी बोकेका गाडी, खाद्यवस्तु, तरकारी, दुध, खानेपानी, विद्युत, सञ्चार, पेट्रोलियम पदार्थ बोक्ने ट्याङ्कर, शव वहान, फोहोर व्यवस्थापन गर्ने गाडी, पशुपंक्षीका दाना बोक्ने गाडी, निर्माण सामाग्री, सञ्चारकर्मी, स्वास्थ्यकर्मी, पशु स्वास्थ्यकर्मी, प्राविधिक तथा सुरक्षा निकायले प्रयोग गर्ने साधन र प्रशासनको अनुमति प्राप्त साधनबाहेक सबै सार्वजनिक, निजी सवारी साधन (मोटरसाइकल समेत सञ्चालन गर्न रोक लगाइएको छ। प्रशासनले फुटपाथखुल्ला ठाउँ, ठेलागाडासाइकल, हाटबजारमा पसलव्यापार सञ्चालन गर्न, शैक्षिक संस्थाहरु, कुनै पनि प्रकारको मेला, महोत्सव, बैठक, समीक्षा, गोष्ठी, सेमिनार, सामूहिक जमघट, सभा, जुलुस, मनोरञ्जनस्थल, सैलुङ्ग, पार्लर, हेल्थ क्लब, खेलकुद कार्यहरु गर्न रोक लगाएको छ। सुरक्षा मापदण्ड अपनाएर बैंक वित्तीय संस्थासहकारी कार्यालयहरु बिहान १०:०० बजेदेखि दिउँसो २:०० बजेसम्म सञ्चालन गर्न पाइनेछ। यस्तो छ निर्णय"
४५ हजार घुस मागेको आरोपमा वडाध्यक्ष पक्राउ,भैरहवा : अख्तियार दुरुपयोग अनुसन्धान आयोग बुटवलको टोलीले रुपन्देहीको रोहिणी गाउँपालिका२ का वडाअध्यक्ष सरोजकुमार पाण्डेयलाई नियन्त्रणमा लिएको छ । एक सहकारी संस्थालाई अनुदान रकम प्रदान गर्नमा सहयोग गर्ने भन्दै ४५ हजार रुपैयाँ घुस मागेको र २० हजार रुपैयाँ घुस लिइसकेको प्रमाणको आधारमा वडाअध्यक्ष पाण्डेयलाई नियन्त्रणमा लिइएको अख्तियारको बुटवल कार्यालयका प्रवक्ता सुरेश भुषालले जानकारी दिए । उनले वडाअध्यक्षलाई नियन्त्रण लिई घटनाको थप अनुसन्धान भइरहेको जानकारी दिए ।
कोरोनाबाट थप ६ जनाको मृत्यु : मृतकको संख्या २५७ पुग्यो,"काठमाडौं : पछिल्लो २४ घण्टामा कोरोना संक्रमण (कोभिड१९) बाट थप ६ जनाको मृत्यु भएको छ। योसँगै मृतकको संख्या २५७ पुगेको स्वास्थ्य मन्त्रालयले जनाएको छ । कोरोनाबाट ४ महिला र २ पुरुषको मृत्यु भएको स्वास्थ्य तथा जनसंख्या मन्त्रालयले पुष्टि गरेको हो। चितवन, भक्तपुर, तनहु, रुपन्देहीमा एकएक महिला र सिन्धुपाल्चोक र रुपन्देहीमा एक एक पुरुष गरी ६ जनाको मृत्यु भएको छ। यो ०६ प्रतिशत हो। यस्तै पछिल्लो २४ घण्टामा १२ सय २८ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ४२ हजार ८७७ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। बुधबार मात्रै ११ सय २० जनामा संक्रमण देखिएको थियो। बिहीबार नयाँ संक्रमितमा ३९४ महिला र ८३४ पुरुष छन्। १८ हजार ४१३ कोरोनाका सक्रिय संक्रमित छन्। यस्तै मन्त्रालयका अनुसार १० हजार ६७१ जना आइसोलेसनमा रहेका छन् भने होम आइसोलेसनमा ७ हजार ७४२ छन्। क्वारेन्टाइनमा ६ हजार ७४९ जना रहेका छन्। मन्त्रालयका अनुसार २४ घन्टामा १३ हजार ४१३ पीसीआर परीक्षण भएका छन्। पछिल्लो २४ घण्टामा ९१७ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या २४ हजार २०७ पुगेको छ। यो ५६ प्रतिशत हो। बिहीबार काठमाडौं उपत्यकामा मात्रै थप ४४५ जनामा कोरोना भाइरस (कोभिड१९) संक्रमण पुष्टि भएको छ। काठमाडौंका ३५७, भक्तपुरका ४२ र ललितपुरका ४६ जनामा कोरोना भाइरस संक्रमण पुष्टि भएको छ।"
सात सेनासहित २७ जना संक्रमित,"राजविराज : राजविराजस्थित भिम दल गणमा कार्यरत सात नेपाली सेनासहित बिहीबार साँझ सप्तरीमा २७ जनामा कोरोना भाइरस (कोभिड१९) संक्रमण पुष्टि भएको छ। गजेन्द्रनारायण सिंह अस्पताल राजविराजको प्रयोगशालमा भएको परीक्षणमा सात नेपाली सेनासहित २६ जना र धरानस्थित प्रयोगशालाबाट मृतक एक गरेर २७ जनामा संक्रमण देखिएको स्वास्थ्य कार्यालय सप्तरीले जनाएको छ। नेपाली सेना राजविराज नगरपालिका, तिलाठी कोइलाडी गाउँपालिका र कञ्चनरुप नगरपालिकास्थित आइसोलनशनमा खटिएका छन्। सक्रमित नेपाली सेनामा भिम दल गणका २८, ३१, ३२, ३३, ३४, ३५ र ३६ वर्षीय पुरुष छन्। यसअघि सप्तरीमा नेपाल प्रहरीका ३८ र सशस्त्रका एकजनामा संक्रमण पुष्टि भएपनि नेपाली सेनामा संक्रमण देखिएको थिएन्। यसैगरी राजविराज नगरपालिका १ का २२, ३५, ४०, ५० वर्षीय पुरुष, वडा नम्बर२ का १९ र २२ वर्षीय पुरुष, ४० वर्षीया महिला, वडा नम्बर ४ का ३५ वर्षीया महिला, वडा नम्बर ६ का ३३ वर्षीय पुरुष, वडा नम्बर ७ का ३ र ३८ वर्षीय पुरुष र २८ वर्षीय महिला संक्रमित देखिएका हुन्। यस्तै राजविराजमा गरिएको परीक्षणमा अग्नीकृष्ण सवरण गाउँपालिका ६ का ३० वर्षीय पुरुष, महादेवा गाउँपालिका ५ का ४० र ४५ वर्षीय पुरुष तथा तिरहुत गाउँपालिका४ का २५, २७ र ४० वर्षीय पुरुषमा कोरोना संक्रमण देखिएको स्वास्थ्य कार्यालय सप्तरीका निमित्त प्रमुख दुनियालाल यादवले बताए। धरानमा बिहीबार मृत्यु भएका ५० वर्षीय पुरुषमा बिहीबार नै संक्रमण पुष्टि भएको हो भने अर्का मृतक ५५ वर्षीय पुरुषको यसअघि नै संक्रमण पुष्टि भएर भदौ ८ गतेदेखि नै धरानमा उपचाररत थिए। सप्तरी जिल्लामा हालसम्म संक्रमितको सङ्ख्या १३० महिला र ७२० पुरुष गरी ८५० पुगेको छ। संक्रमतिमध्ये एक महिलासहित आठ जना संक्रमतिको मृत्यु भइसकेको छ।"
"प्रदेश १ मा नयाँ ९५ संक्रमित भेटिए, सबैभन्दा बढी विराटनगरका","विराटनगर : प्रदेश १ मा पछिल्लो २४ घण्टामा कोरोना भाइरसका ९५ जना नयाँ संक्रमित भेटिएका छन्। एक हजार सात सय ९० जनाको पीसीआर परीक्षण हुँदा ३० महिला र ६५ पुरुषको रिपोर्ट पोजिटिभ आएको हो। एकै दिनमा संक्रमण पुष्टि भएकामध्ये सबैभन्दा बढी प्रदेश राजधानी विराटनगरका ३३ जना छन्। विराटनगरमा १३ महिला र २० पुरुषमा संक्रमण पुष्टि भएको हो। नयाँ थपिएका संक्रमितमा विराटनगरसहित मोरङका ४४, सुनसरीका २८, झापाका १२, संखुवासभाका छ, धनकुटा र तेहथुमका दुईदुई र प्रदेश १ बाहिरका एक जना रहेको सामाजिक विकास मन्त्रालयले जनाएको छ। मोरङको सुन्दरहरैँचामा तीन पुरुष, लेटाङमा दुई महिला, एक पुरुष, कटहरीमा दुई पुरुष, ग्रामथान र पथरीशनिश्चरेमा एकएक पुरुष र बूढीगंगामा एक महिलामा संक्रमण देखिएको छ। सुनसरीको धरानमा चार महिला, १७ पुरुष, इटहरीमा एक महिला, दुई पुरुष, बर्जु, भोक्राहानरसिंह र स्थानीय तह नखुलेका एकएक पुरुष र देवानगञ्जमा एक महिलाको रिपोर्ट पोजिटिभ आएको छ। झापाको कमल गाउँपालिकामा दुई महिला, चार पुरुष, बिर्तामोडमा चार महिला, एक पुरुष, अर्जुनधारामा एक पुरुष, संखुवासभाको खाँदबारीमा पाँच पुरुष र मादीमा एक पुरुष, धनकुटाको शहीदभूमिमा एक पुरुष, धनकुटा नगरपालिकामा एक महिला, तेह्रथुमको म्याङलुङमा एक महिला, एक पुरुष र प्रदेश १ बाहिरका एक पुरुषको रिपोर्ट पोजिटिभ आएको सामाजिक विकास मन्त्रालयले जनाएको छ। प्रदेश १ मा कोरोना संक्रमितको संख्या तीन हजार छ सय ८० पुगेको छ। हालसम्म ९३ हजार दुई सय ९८ जनाको पीसीआर परीक्षण गरिएकोमा ८९ हजार छ सय १८ जनाको रिपोर्ट नेगेटिभ आएको मन्त्रालयले जनाएको छ। मन्त्रालयका अनुसार प्रदेश १ मा बिहीबार ६० जना उपचारपछि कोरोना परास्त गरेर डिस्चार्ज भएका छन्। मारवाडी सेवा सदन आइसोलेसन केन्द्र विराटनगरबाट १८, बीपी कोइराला स्वास्थ्य विज्ञान प्रतिष्ठान धरानबाट १३, होम आइसोलेसनबाट ११, कालीसदन आइसोेलेसन विराटनगरबाट सात, विराट मेडिकल आइसोलेसन केन्द्र बूढीगंगाबाट छ जना डिस्चार्ज भएका छन्। त्यस्तै डिस्चार्ज हुनेमा रुम्जाटार आइसोलेसन केन्द्र, ओखलढुंगाबाट दुई, धाइजन आइसोलेसन केन्द्र झापाबाट दुई र वैजनाथपुर आइसोलेसन केन्द्र विराटनगरबाट एक जना रहेका छन्। हालसम्म प्रदेशमा कोरोना जितेर डिस्चार्ज हुनेको संख्या एक हजार सात सय ४७ पुगेको मन्त्रालयले जनाएको छ।"
बाँदर धपाउन पड्काएको बन्दुकको छर्रा लागि गोदार घाइते,स्याङजा : छिमेकीले बाँदर धपाउन पड्काएको बन्दुकको छर्रा लागेर अर्जुनचौपारीका ४५ वर्षे भीमबहादुर गोदार गम्भीर घाईते भएका छन्। अर्जुनचौपारी गाउँपालिकाका १ माझपाटा निवासी ६३ वर्षीय ईन्द्रबहादुर क्षेत्रीले खेतमा आएको बाँदर धपाउन भन्दै हानेको बन्दुकको छर्राले पैदलयात्री ४५ वर्षे भीमबहादुर गोदारलाई लाग्दा उनी गभ्मीर घाइते भएका हुन्। भरुवा बन्दुक सहित क्षेत्रीलाई प्रकाउगरी नियन्त्रणमा लिएको र घाइते गोदारलाई पोखरा स्थित हस्पिटलमा उपचारका लागि पठाइएको प्रहरी नायब उपरीक्षक राजेन्द्र अधिकारीले जानकारी दिए।
"कसको कांग्रेस, कस्तो कांग्रेस : प्रदीप पौडेल","काठमाडौं : नेपाली कांग्रेसका केन्द्रीय सदस्य प्रदीप पौडेलले पार्टीभित्र वैचारिक बहसको आवश्यकता औंल्याएका छन्। महाधिवेशन नजिकिएसँगै उनले नेतृत्वका लागि दाबी प्रस्तुत गर्ने प्रतिस्पर्धा चलिरहेको भन्दै विचारसहित आउन आग्रह गरे। नेतृत्वका लागि कलाबिहीन ढंगले उम्मेदवारी प्रस्तुत भइरहेको छ। खोई स्पष्ट दृष्टिकोण ?, जीपी कोइराला लोकतन्त्र सम्वद्र्धन केन्द्रले बिहीबार गरेको भर्चुअल संवादमा उनले भने, सभापतिमा जो उम्मेदवार हुनुहुन्छ, उहाँहरु हाम्रो नेता हुनुहुन्छ। तर कांग्रेस कस्तो बनाउने ? कांग्रेसको कार्यदिशा के हो ? कांग्रेसको अबको मार्गनिर्देशन के हो ? यसमा छलफल हुनुपर्दैन ? नेता पौडेलले वैचारिक पक्षलाई निरपेक्ष राखेर व्यक्ति मात्रै अग्रसर हुने कुराले कांग्रेसलाई बलियो बनाउन नसक्ने दाबी गरे। कसको कांग्रेस, कस्तो कांग्रेस भन्ने बहस जरुरी छ, उनले भने, दलाल, विचौलियाबाट चल्ने नेकपाजस्तो पार्टी बनाउने हो वा गरिब मजदुरहरुको पार्टी बनाउने कांग्रेसले सोच्ने बेला आइसकेको छ।"
ट्राफिक प्रहरीलाई कुटेको अभियोगमा ९ जना पक्राउ,"काठमाडौं : कोरोना भाइरस (कोभिड१९) को महामारीका बीच ड्यूटीमा खटिएका ट्राफिक प्रहरी जवान कमलप्रसाद घिमिरेमाथि कुटपिट गर्ने ९ जना पक्राउ परेका छन्। ललितपुरको पुल्चोकमा भएको रातो मत्स्येन्द्रनाथको रथ तान्ने क्रममा प्रहरीसँग स्थानीयको झडपपछि युवाहरुको समूहले घिमिरेमाथि निर्घात कुटपिट गरेका थिए। ललितपुर महानपालिका वडा १६ गावा हाल, बर्ष ४० को महेश बज्राचार्य, वडा ११ बंगलामुखी, बर्ष ३९को पृथ बिन्दु महर्जन, वडा २१ बस्ने बर्ष ३८ को अशोज कुमार महर्जन, वडा ६ बस्ने बर्ष ३६ को रवि शाक्य, वडा १६ बस्ने बर्ष ४० को रविन शाक्य, महालक्ष्मी नपा वडा १ इमाडोल बस्ने बर्ष ४३ को सुविन शाक्य, इमाडोलको ध्रुवराज बज्राचार्य, भक्तपुर ठिमी८, बर्ष ३२ को श्याम श्रेष्ठ र का जि कामनपा वडा १६ बस्ने बर्ष ४० को यादवलाल कायस्थ पक्राउ परेका हुन्। भिडन्तको सिकार भएका निर्दोष ट्राफिक कमल : लखेटीलेखेटी कुटे उनीहरूले (भिडियाे) डिउटीमा खटिएका घिमिरेमाथि निर्घात कुटपिट भएको भिडियो अहिले सामाजिक सञ्जालमा भाइरल भएको थियो। मोटरसाइकलमा आइरहेका घिमिरेलाई केही युवाहरुले रोकेर हेलमेटलगायत प्रहार गरिरहेको भिडियोमा देखिन्छ। कुटपिटपछि भाग्दै गरेका घिमिरेलाई ति युवाहरुले लखेटिलखेटि कुटिरहेको पनि भिडियोमा प्रष्ट देखिन्छ। त्यसपछि उनलाई सडकमा आउँदै गरेको प्रहरीको भिडमध्य एक प्रहरीले देख्छन् र उनलाई समाएर केही पर प्रहरीले घेरेर राखेको भिडियोमा देखिन्छ। अल्का अस्पतालमा उपचार भइरहेको उनको हात र टाउकोमा चोट लागेको अस्पतालले जानकारी दिएको छ। पक्राउ परेकाविरुद्ध अभद्र व्यवहारको कसूर अन्तरगत मुद्दा चलाउने तयारी गरिएको बताइएको छ।"
भिडन्तको सिकार भएका निर्दोष ट्राफिक कमल : लखेटीलेखेटी कुटे उनीहरूले (भिडियाे),"काठमाडौं : कोरोना भाइरस (कोभिड१९) को महामारीका बीच ड्यूटीमा खटिएका ट्राफिक प्रहरी जवान कमलप्रसाद घिमिरेमाथि कुटपिट भएको छ। ललितपुरको पुल्चोकमा भएको रातो मत्स्येन्द्रनाथको रथ तान्ने क्रममा प्रहरीसँग स्थानीयको झडपपछि युवाहरुको समूहले घिमिरेमाथि निर्घात कुटपिट गरेका हुन्। डिउटीमा खटिएका घिमिरेमाथि निर्घात कुटपिट भएको भिडियो अहिले सामाजिक सञ्जालमा भाइरल भएको छ। मोटरसाइकलमा आइरहेका घिमिरेलाई केही युवाहरुले रोकेर हेलमेटलगायत प्रहार गरिरहेको भिडियोमा देखिन्छ। कुटपिटपछि भाग्दै गरेका घिमिरेलाई ति युवाहरुले लखेटिलखेटि कुटिरहेको पनि भिडियोमा प्रष्ट देखिन्छ। त्यसपछि उनलाई सडकमा आउँदै गरेको प्रहरीको भिडमध्य एक प्रहरीले देख्छन् र उनलाई समाएर केही पर प्रहरीले घेरेर राखेको भिडियोमा देखिन्छ। अल्का अस्पतालमा उपचार भइरहेको उनको हात र टाउकोमा चोट लागेको अस्पतालले जानकारी दिएको छ। कोरोना महामारीमा रथ यात्रा रोक्न निर्देशन दिए पनि प्रशासनको निषेधको अवज्ञा गर्दै मत्स्येन्द्रनाथको रथ तानेका थिए। मत्स्येन्द्रनाथको रथ तानेको खबर लगत्तै लतिलपुरका प्रमुख जिल्ला अधिकारी नारायणप्रसाद भट्टले रोक्न महागनरीय प्रहरी कार्यालय, ललितपुरलाई निर्देशन दिएपछि भिडलाई हटाउन प्रहरीले पानीको फोहोरा र अश्रुग्यास हानेको थियो। प्रहरी प्रशासनले रोक्न निर्देशन दिएपछि आक्रोशित युवाहरुले घिमिरेमाथि प्रहार गरेका थिए। दोषीलाई कानुनी दायरामा ल्याएर कारवाही गर्ने महानगरीय ट्राफिक प्रहरी महाशाखाका प्रमुख एसएसपी भिमप्रसाद ढकालले बताए। ढकालका अनुसार प्रहरी कुट्ने युवाहरुको खोजी भइरहको छ।"
हराएको ६ दिनपछि उद्योगको शौचालयभित्र भेटियो चालकको शव,"विराटनगर : मोरङको बूढीगंगा गाउँपालिका३ गोकुवामा रहेको कुखुराको चारो (दाना) उत्पादन गर्ने एउटा उद्योगको शौचालयभित्र बिहीबार दिउँसो ट्रक चालकको शव भेटिएको छ। हराएको ६ दिनपछि मृत भेटिएका चालक भारतीय नागरिक हुन्। ओम चाबो बिरो प्लेट फिड इन्डष्ट्रिज प्रालि नामक उद्योगको शौचालयभित्र ट्रक चालक भारत अररीया घर भएका ४० वर्षीय विनय यादवको शव दिउँसो ४ बजे भेटिएको हो। प्रहरीका अनुसार उनी सोही उद्योगमा भारती नम्बर प्लेटको ट्रकबाट कुखुराको दाना बनाउन प्रयोग गरिने मकै ढुवानी गर्ने चालक हुन्। मकै लोड गरिएको डब्लुबी ७३ बी ६७६६ नम्बरको ट्रक लिएर भदौ ११ गते बिहीबार उद्योगमा आइपुगेका यादव भोलिपल्ट शुक्रबारबाट हराएको पाइएको मोरङ प्रहरी प्रमुख एसपी सन्तोष खड्काले बताए। छ दिनदेखि हराएका भारतीय ट्रक चालकलाई त्यही उद्योगको शौचालयभित्र मृत फेला पारिएको जानकारी उनले दिए। उद्योगबाट लगभग दुई सय मिटरजति पर कामदारका लागि बनाइएको तीनवटा अलगअलग शौचालय रहेछन्, खड्काले भने, बीचकोमा भने ट्रक चालकको शव भेटिएको हो। प्रहरीका अनुसार भित्रबाट चुक्कुल लगाएर ढोका बन्द गरिएको अवस्थामा फेला परेको शव शौचालयभित्र लडिरहेको थियो। घटनाको प्रकृति हेर्दा उनी सौच गर्दागर्दै ढलेको र त्यसपछि उठ्न नसकेको जस्तो देखिने प्रहरीले जनाएको छ। चालकको मृत्युको कारण तत्काल नखुलेको बताउँदै एसपी खड्काले शवलाई पोस्टमार्टमका लागि कोशी अस्पताल पुर्याएर घटनाको अनुसन्धान सुरु गरिएको जानकारी दिए। उद्योगका मेनेजर सञ्जय अग्रवालले उद्योग परिषरमा दुर्गन्ध आउन थालेका कारण खोजी गर्दा शौचालयभित्र चालकको शव भेटिएपछि प्रहरीलाई खबर गरिएको जानकारी दिए। उनले धेरै दिन भइसकेका कारण शव सडेर गन्हाउन थालेकाले यत्रतत्र दुर्गन्ध फैलिएको पनि बताए। कुखुराको आहारा बनाउन प्रयोग गरिने मकै भारतबाट ट्रकमा ल्याएको भोलिपल्टबाट चालक सम्पर्कविहीन बनेका थिए, अग्रवालले भने, कतै गएका होलान् भनेर वास्ता गरिएन। ढोकामा भित्रबाट चुक्कुल लगाएको अवस्थामा रहेको शौचालयमा कोही सौच गर्न गएको हुन सक्ने भएकाले त्यसतर्फ पनि कसैले ध्यान नदिएको उनको भनाइ छ। सौच गर्न कोही गएकाले भित्रबाट ढोका बन्द गरिएको हुन सक्ने भएकाले कसैले वास्ता नगरेको पाइयो, अग्रवालले भने, तर उद्योग परिषरमा दुर्गन्ध फैलिएपछि खोजी गर्दा भित्र मृत्यु भएको अवस्थामा चालकको शव भेटिएको हो।"
मच्छेन्द्रनाथको रथ तान्दा यसरी भयो भिडन्त (भिडियोफोटो),काठमाडौं : रातो मच्छिन्द्रनाथको रथलाई स्थानीय युवा र केही गुठीयारले निषेधाज्ञा तोडेर तानेका छन्। मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा तोडेर रथ तानेको बताइएको छ। असोज २ देखि मलमास सुरु हुँदैछ। यसअघि रथयात्राका लागि ललितपुरको पुल्चोकमा जम्मा भएका स्थानीय युवाहरुले रथ तान्न पाउनुपर्ने माग गर्दै प्रदर्शन गरेका थिए। बिहानैदेखि सयौं संख्यामा स्थानीय जम्मा भएका थिए। कुनै अप्रिय घटना हुन नदिन बाक्लो संख्यामा प्रहरी उपस्थित गराइएको थियो। कोरोना संक्रमण फैलिने भन्दै प्रहरीले स्थानीयलाई माइकिङ गरेर घर जान आग्रह गरेको थियो। कोरोना महामारीका कारण निर्धारित तिथिमा हुन नसकेको रथ जबरजस्ती तानिएको हो । मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा मिचेका हुन्। लकडाउन खुकुलो भएपनि उपत्यकामा संक्रमितहरुको संख्या बढ्दै गएपछि गुठी संस्थान ललितपुरले सूचना जारी गर्दै रथारोहण स्थगित गरेको थियो। कोरोनाका कारण उपत्यकामा धार्मिक गतिविधि तथा जमघटमा रोक लगाइएको छ। वैशाख कृष्ण पक्षको प्रतिपदाबाट सुरु हुने जात्रा लिच्छवीकालदेखि निरन्तर चल्दै आएको छ। रातो मच्छिन्द्रनाथ रथयात्रा नेपालकै सबैभन्दा लामो जात्रा मानिन्छ।
उपत्यकामा एकैदिन थपिए ४४५ कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप ४४५ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप ४४५ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। काठमाडौंका ३५७, भक्तपुरका ४२ र ललितपुरका ४६ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले पुष्टि गरेका हुन्। यस्तै पछिल्लो २४ घण्टामा १२ सय २८ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ४२ हजार ८७७ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। बुधबार मात्रै ११ सय २० जनामा संक्रमण देखिएको थियो। बिहीबार नयाँ संक्रमितमा ३९४ महिला र ८३४ पुरुष छन्। १८ हजार ४१३ कोरोनाका सक्रिय संक्रमित छन्। यस्तै मन्त्रालयका अनुसार १० हजार ६७१ जना आइसोलेसनमा रहेका छन् भने होम आइसोलेसनमा ७ हजार ७४२ छन्। क्वारेन्टाइनमा ६ हजार ७४९ जना रहेका छन्। मन्त्रालयका अनुसार २४ घन्टामा १३ हजार ४१३ पीसीआर परीक्षण भएका छन्। पछिल्लो २४ घण्टामा ९१७ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या २४ हजार २०७ पुगेको छ। यो ५६ प्रतिशत हो।"
कोरोनाको उपचार गराइरहेका ३७ वर्षीय पुरुषको मृत्यु,पोखरा : कोरोना भाइरस (कोभिड१९) संक्रमणबाट पोखरामा एक युवकको मृत्यु भएको छ। पोखरामा बिहीबार साढे ५ बजे ३७ वर्षीय पुरुषको मृत्यु भएको हो। संक्रामक तथा सरुवा रोग अस्पताल लेखनाथबाट बिहीबार रेफर भएर आएका ती पुरुषको पश्चिमाञ्चल क्षेत्रीय अस्पतालमा मृत्यु भएको हो। अस्पतालका निर्देशक डा अर्जुन आचार्यका अनुसार उनको आइसीयूमा उपचारका क्रममा मृत्यु भएको हो।
दाउरा खोज्न गएका तीन जना कर्णालीमा बेपत्ता,"गुलरिया : बर्दिया र कैलालीको सिमानामा अबस्थित कर्णाली (गेरुवा) नदीमा बगेर ३ जना बेपत्ता भएका छन्। बिहीबार दिउँसो दाउरा खोज्ने क्रममा गेरुवा गाउँपालिका४ निवासी ४० वर्षीय बल बहादुर रोकाया, १४ वर्षीया पवि रोकाया र भरत कडायत नदीमा बगेर बेपत्ता भएका हुन्। जोधीपुर रजबन्धुवा घाटस्थित गेरुवा कर्णाली नदीमा दाउरा खोज्ने क्रममा नदीले बगाएर तिनै जना बेपत्ता भएको जिल्ला प्रहरी कार्यालय बर्दियाका प्रहरी नायव उपरिक्षक योगेन्द्र कुमार खड्काले बताए। प्रहरी घटनास्थल पुगेर नदी क्षेत्रमा बगेका तिनै जनाको खोजतलास जारी राखेको उनले जानकारी दिए।"
२४ घण्टामा कोरोनाले थप ६ जनाको मृत्यु : ९१७ डिस्चार्ज,"काठमाडौं : पछिल्लो २४ घण्टामा कोरोना भाइरस (कोभिड१९) संक्रमणबाट थप ६ जनाको मृत्यु भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार २४ घण्टामा कोरोनाले थप ६ जनाको मृत्यु भएको हो। बिहीबार कोरोनाले मृत्यु हुनेमध्ये चार महिला र दुई पुरुष रहेका छन्। मृतक चार महिला चितवन र भक्तपुर ४०४० वर्षीया, तनहुँकी ९२ र रुपन्देहीकी ७७ वर्षीया छन्। त्यसैगरी सिन्धुपाल्चोकका ७७ र रुपन्देहीका ६५ वर्षीय पुरुषको मृत्यु भएको प्रवक्ता गौतमले जानकारी दिए। योसँगै नेपालमा कोरोनाले मृत्यु हुनेको संख्या २५७ पुगेको छ। मन्त्रालयका अनुसार कोरोनाले ज्यान गुमाउनेको यो संख्या ०६ प्रतिशत हो। गौतमका अनुसार पछिल्लो २४ घण्टामा नेपालमा ९१७ जना डिस्चार्ज भएका छन्। योसँगै कोरोना जित्नेको संख्या भने २४ हजार २०७ पुगेको छ। बिहीबार मात्र १२ सय २८ जनामा कोरोना पुष्टि भएको छ। बुधबार मात्रै ११ सय २० जनामा संक्रमण देखिएको थियो। बिहीबार नयाँ संक्रमितमा ३९४ महिला र ८३४ पुरुष छन्। पछिल्लो २४ घण्टामा काठमाडौं उपत्यकामा थप ४४५ जनामा कोरोना संक्रमण पुष्टि भएको छ। काठमाडौंका ३५७, भक्तपुरका ४२ र ललितपुरका ४६ जनामा कोरोना भाइरस संक्रमण पुष्टि भएको मन्त्रालयले प्रवक्ता गौतमले पुष्टि गरेका हुन्। १८ हजार ४१३ कोरोनाका सक्रिय संक्रमित छन्। यस्तै मन्त्रालयका अनुसार १० हजार ६७१ जना आइसोलेसनमा रहेका छन् भने होम आइसोलेसनमा ७ हजार ७४२ छन्। क्वारेन्टाइनमा ६ हजार ७४९ जना रहेका छन्। मन्त्रालयका अनुसार २४ घन्टामा १३ हजार ४१३ पीसीआर परीक्षण भएका छन्।"
दाउरा खोज्न गएका तीन जना कर्णालीमा बेपत्ता,"गुलरिया : बर्दिया र कैलालीको सिमानामा अबस्थित कर्णाली (गेरुवा) नदीमा बगेर ३ जना बेपत्ता भएका छन्। बिहीबार दिउँसो दाउरा खोज्ने क्रममा गेरुवा गाउँपालिका४ निवासी ४० वर्षीय बल बहादुर रोकाया, १४ वर्षीया पवि रोकाया र भरत कडायत नदीमा बगेर बेपत्ता भएका हुन्। जोधीपुर रजबन्धुवा घाटस्थित गेरुवा कर्णाली नदीमा दाउरा खोज्ने क्रममा नदीले बगाएर तिनै जना बेपत्ता भएको जिल्ला प्रहरी कार्यालय बर्दियाका प्रहरी नायव उपरिक्षक योगेन्द्र कुमार खड्काले बताए। प्रहरी घटनास्थल पुगेर नदी क्षेत्रमा बगेका तिनै जनाको खोजतलास जारी राखेको उनले जानकारी दिए।"
जाजरकोटमा भोकविरुद्ध सहायता अभियान,"जाजरकोट : कोरोना महामारी र प्रकोप प्रभावित कर्णालीका समुदायका लागि भोकविरुद्ध सहायता अभियान जाजरकोटबाट सुरु गरिएको छ । सकारात्मक सोच तथा जीवन रुपान्तरणका विश्व प्रशिक्षक नरबहादुर कार्कीको पहलमा विभिन्न दाताहरुको सहयोगमा भोक विरुद्ध सहायता अभियान थालिएको हो । अभियान अन्र्तगत पहिलो चरणमा जाजरकोटका शिवालय गाँउपालिका, छेडागाड नगरपालिका र जुनीचाँदे गाँउपालिकाका एक सय विपन्न परिवारलाई खाद्यन्न वितरण गरिएको छ । प्रति परिवार २५ केजी चामल र ५ केजी दाल प्रदान गरिएको हो । शिवालय गाउँपालिकाका बाढी पहिरो प्रभावित अति विपन्न ३० परिवार खाद्यान्न सहयोग गरिएको अभियानका स्थानिय समन्वयकर्ता काशिराम कार्कीले बताए । त्यस्तै छेडागाड नगरपालिकाका ४० र जुनीचाँदे गाँउपालिकाका ३० परिवारलाई खाद्यान्न हस्तान्तरण गरिएको छ । अर्को चरणमा बाढीपहिरो प्रभावित जिल्लाका बारेकोट गाँउपालिका र जिल्लाका अरु स्थानिय तहमा खाद्यान्न वितरण गर्ने कार्यक्रम छ । खाद्यान्न पाएपछि जुनीचाँदे गाँउपालिका ४ का कलवीर नेपालीले खुसी ब्यक्त गरे । घरमा अन्न नभएपछि कसरी छाक टार्ने भन्ने समस्याले सताईरहेको थियो । चामल पाएपछि पेट भर्न पाईने भो । दाताहरुलाई भगवानको संज्ञा दिदै उनले सवैलाई धन्यवाद दिए । जाजरकोटबाट सुरु गरिएको भोक विरुद्ध सहायता अभियान क्रमशः कर्णालीका अन्य जिल्लामा पनि संचालन गरिने अभियान्ता कार्कीले बताए । खान नपाएर कोही पनि मानिस मर्न नपरोस भनेर अभियानको थालनी गरिएको बताउँदै कार्कीले भने, 'हामीलाई विभिन्न ब्यक्ति तथा संस्थाले गरिरहेको सहयोगबाट हामी उत्साहित छौ । हुनेबाट मागेर नहुनेलाई दिने गरि अभियान थालिएको हो । सवैको साझा प्रयासबाट नै यो अभियान सफल हुने हो । तपाई हाम्रो थोरै सहयोगले पनि विपन्न वर्गको चुल्हो बल्न सकोस भन्ने अभियानको उद्देश्य हो ।' सहायता अभियानका लागि डिस होम प्रालि, लाइन्स क्लब, हेम एण्ड माया फाउन्डेसन, आठराई प्रकाशन, भुपु गोर्खा सत्याग्रह समिति, सर्मपण सेवा संस्था, संगम पब्लिकेशन, वि सर्भ, रिड मोर पब्लिकेशन लगायतका संघसंस्था र व्यक्तिगत सहयोगमा आर्थिक स्रोत संकलन भइरहेको कार्कीले बताए । उनले सहयोगी हातहरुलाई धन्यवाद दिँदै कर्णालीका महामारी र प्रकोप पिडित समुदायका लागि भोक विरुद्धको अभियानमा सहयोग गरिदिन अन्य दाताहरुलाई पनि अपिल गरेका छन् ।"
एकै परिवारका आठजनामा कोरोना देखिएपछि सप्तरीको कञ्चनरुप 'सिल',"राजविराज : सप्तरीको कञ्चनरुप नगरपालिका६ स्थित एउटै परिवारका आठजनामा कोरोना संक्रमण देखिएपछि कञ्चनरुप६ स्थित घोघनपुर 'सिल' गरिएको छ । कञ्चनरुप नगरपालिकाका प्रमुख बसन्तकुमार मिश्रका अनुसार संक्रमित व्यक्तिका परिवारमा पीसीआर परीक्षण गराउँदा थप ७ जनामा कोरोना संक्रमण देखिएकाले कोरोना संक्रमणको विस्तार रोक्न तथा सचेतनामूलक र प्रबन्धनात्मक कार्य गर्न उक्त टोल अर्को आदेश नहुञ्जेलसम्मका लागि 'सिल' गरिएको हो । साविकको घोघनपुर गाविस४ को क्षेत्रभरी 'सिल' गरिएको जनाउँदै उनले सो क्षेत्रमा स्वास्थ्य चौकी रहेकोले स्वास्थ्य सेवासहित बजार, पसल बन्द गरिएको छ । नगरस्तरीय कोरोना संक्रमण नियन्त्रण समितिको बैठकले उक्त टोलमा हिँडडुल, आवतजावत बन्द हुने गरी 'सिल' गर्दै प्रहरी परिचालन गर्ने निर्णय गरेको छ । यस्तै कञ्चनरुप नगरपालिका२ र ७ मा स्वास्थ्य सेवा बाहेकका हाटबजार, पसल बन्द गर्ने निर्णय गरिएको छ । कञ्चनरुप नगरपालिका६ स्थित एकै परिवारका १०, १२, १३, ३६ र ६२ वर्षीय पुरुष तथा ३० र ६२ वर्षीया महिलामा कोरोना संक्रमण देखिएको कञ्चनरुप स्वास्थ्य शाखाले जनाएको छ । राजविराजबाट फर्किएर गएका ३६ वर्षीय व्यापारीलाई ज्वरो र रुघाखोकी लागेर शंका गरी परीक्षण गर्दा ५ दिन अघि कोरोना पुष्टि भएको थियो । उनलाई कोरोना पुष्टि भएपछि कन्ट्याक्ट ट्रेसिङ्गमा परेका परिवारका ७ जनासहित छिमेकीहरु समेत १६ जनाको शनिबार स्वाब संकलन गरिएको कञ्चनरुप नगरपालिका स्वास्थ्य शाखाका सहसंयोजक डम्बरप्रसाद गुप्ताले जनाए । पीसीआर परीक्षण गरिएकामध्ये संक्रमितको परिवारका आमा, श्रीमती, छोराछोरी र परिवारका नातेदारहरु नै ७ जना रहेको गुप्ताले बताए ।यसअघि नै कोरोना पुष्टि भएका व्यापारी होम आइसोलेशनमा बसिरहकाले थप संक्रमित उनका परिवारका ७ जनालाई पनि होम आइसोलेसनमै राखिएको छ । कञ्चनरुप नगरपालिका २ का तीन जना पुरुषमा समेत बुधबार कोरोना संक्रमण भेटिएको स्वास्थ्य कार्यालय सप्तरीका वरिष्ठ मलेरिया इन्स्पेक्टर नारायणप्रसाद राउत बरैले जानकारी दिए । वडा नम्बर २ का २१ र २५ वर्षीय पुरुष पनि एकै परिवारका हुन् । दुई साता अघि भारतबाट आएका उनीहरु संस्थागत क्वारेन्टाइनमा बसेका छन् । यी २ जनालाई कञ्चनरुप नगरपालिकाले बुधबारदेखि सञ्चालन गरेको कञ्चनरुप नगरपालिका११ स्थित दुर्गा आधारभूत विद्यालय सिमराको आइसोलेसनमा राखेको जनाएको छ । कञ्चनरुप नगरपालिका२ का ३६ वर्षीय व्यापारी पुरुषमा समेत बुधबार नै कोरोना रिपोर्ट पोजिटिभ आएको छ । अस्पतालमा उपचारार्थ भर्ना भएका एक बिरामीलाई भेटन उनी केही दिनअघि विराटनगर पुगेर फर्किएका थिए । उनलाई राजविराजस्थित आइसोलेसन केन्द्र ल्याइएको छ । धरानस्थित बीपी कोइराला स्वास्थ्य विज्ञान प्रतिष्ठानको प्रयोगशालामा कञ्चनरुपका ८० जनाको स्वाब परीक्षण गरिएकोमा १० जनाको रिपोर्ट पोजिटिभ आएको गुप्ताले जानकारी दिए । सह संयोजक गुप्ताले हालसम्म कञ्चनरुप नगरपालिकामा पुष्टि भएका २३ जना संक्रमतिमध्ये नौ जना निको भइ घर फर्किएको बताए । यसैगरी गजेन्द्रनारायण सिंह अस्पतालले गरेको परीक्षणअनुसार राजविराज नगरपालिका ४ का ३५ वर्षीय पुरुष तथा तिलाठी कोईलाडी गाउँपालिका ८ का २७, २८, ५५ र ७५ वर्षीय पुरुषलाई कोरोना संक्रमण देखिएको छ । सप्तरी जिल्लामा हालसम्म संक्रमितको सङ्ख्या १२७ महिला र ६९६ पुरुष गरी ८२३ पुगेको छ । तीमध्ये ७७ महिला र ५२८ पुरुष गरी ६०५ जना निको भएको स्वास्थ्य कार्यालयका निमित प्रमुख दुनियालाल यादवले जानकारी दिए । हाल आइसोलेसनमा २१२ जना उपचाररत रहेका छन् भने छ जना संक्रमतिको मृत्यु भइसकेको छ ।"
निषेधाज्ञाकाबीच रातो मच्छिन्द्रनाथको रथ तानियो (फोटो),काठमाडौं : रातो मच्छिन्द्रनाथको रथलाई स्थानीय युवा र केही गुठीयारले निषेधाज्ञा तोडेर तानेका छन्। मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा तोडेर रथ तानेको बताइएको छ। असोज २ देखि मलमास सुरु हुँदैछ। यसअघि रथयात्राका लागि ललितपुरको पुल्चोकमा जम्मा भएका स्थानीय युवाहरुले रथ तान्न पाउनुपर्ने माग गर्दै प्रदर्शन गरेका थिए। बिहानैदेखि सयौं संख्यामा स्थानीय जम्मा भएका थिए। कुनै अप्रिय घटना हुन नदिन बाक्लो संख्यामा प्रहरी उपस्थित गराइएको थियो। कोरोना संक्रमण फैलिने भन्दै प्रहरीले स्थानीयलाई माइकिङ गरेर घर जान आग्रह गरेको थियो। कोरोना महामारीका कारण निर्धारित तिथिमा हुन नसकेको रथ जबरजस्ती तानिएको हो । मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा मिचेका हुन्। लकडाउन खुकुलो भएपनि उपत्यकामा संक्रमितहरुको संख्या बढ्दै गएपछि गुठी संस्थान ललितपुरले सूचना जारी गर्दै रथारोहण स्थगित गरेको थियो। कोरोनाका कारण उपत्यकामा धार्मिक गतिविधि तथा जमघटमा रोक लगाइएको छ। वैशाख कृष्ण पक्षको प्रतिपदाबाट सुरु हुने जात्रा लिच्छवीकालदेखि निरन्तर चल्दै आएको छ। रातो मच्छिन्द्रनाथ रथयात्रा नेपालकै सबैभन्दा लामो जात्रा मानिन्छ। अन्नपूर्णकी फोटो पत्रकार सुनिता डंगोलले कैद गरेका तस्बिरहरु :
"ढोरपाटन बाढी अपडेट : ११ को मृत्यु, ३० बढी अझै बेपत्ता","बागलुङ : ढोरपाटन नगरपालिकाको भुजीखोलामा बुधबार राती आएको बाढीमा परेर मृत्यु हुनेको संख्या ११ पुगेको छ । यो सँगै बेपत्ता हुनेको संख्या पनि ठूलो संख्या देखिएको छ । जिल्ला प्रहरी कार्यालय बागलुङका अनुसार ३० जना भन्दा बढी बेपत्ता भएका छन् । बिहानसम्म १३ जना बेपत्ता भएको जानकारी आए पनि अहिले प्रहरी र नेपाली सेनाको टोली घटनास्थलमा प्रत्यक्ष पुगे पछि दोब्बर बढी संख्यामा मानिसहरु बेपत्ता भएको पाइएको जिल्ला प्रहरी कार्यालयका प्रहरी नायव उपरीक्षक राजेन्द्र रेग्मीले जानकारी दिए । राति करिब १२ बजे भूजीखोलामा आएको बाढीले ढोरपाटन वडा नम्बर ५,६,७,८ र ९ का ३१ बढी घर बगाएको छ । मृतकमध्ये चार जना पुरुष र एक बालिकासहित ७ जना महिला छन् । जसमा एक महिलाको भने सनाखत भएको छ। ढोरपाटन नगरपालिका ९ की २६ वर्षीया केशमाया विक रहेको रेग्मीले बताए। शव कतै पुलको लठोमा अड्केको अवस्थामा फेला परेको छ भने कतै खोला किनारको बालुवामा भेटिएको छ । शव क्षतविक्षत अवस्थामा रहेकाले पहिचान गर्न कठिन भएको हो । ढोरपाटनको वडा नम्बर ६,७ र ८ मा नेपाली सेनाको टोली पुगेर घटनास्थलमा उद्धार कार्य शुरु गरेको प्रमुख जिल्ला अधिकारी सुरेश न्यौपानेले जानकारी दिए । 'अन्य गाउँमा पनि प्रहरी र स्थानीय मिलेर खोजी तथा उद्धार कार्य जारी राखेका छन्, 'प्रजिअ न्यौपानेले भने, 'बाढीका कारण सबैजसो ठाउँमा सवारी अवरुद्ध भएको छ, सबै क्षेत्रमा नेपाल प्रहरी, नेपाली सेना परिचालन गरेर खोज उद्धार कार्य अघि बढाएका छौ। ' बाढीले सडक छेउमा पार्किङमा राखेको जीप, २ वटा विद्युत गृह, स्वास्थ्य चौकी भवन, एक वटा झोलुङ्ले पुल, ढोरपाटन ९ को सरस्वति आधारभूत विद्यालय र जनचेतना प्राथमिक विद्यालय भवनसमेत बगाएको छ । ढोरपाटनमा बाढी : चार जनाको मृत्यु, १३ बेपत्ता, ३० घर बगायो ढोरपाटनमा बाढी : मृत्यु हुनेको संख्या सात पुग्यो (अपडेट) ढोरपाटनको भुजी खोलामा बाढी : मृत्यु हुनेको संख्या ९ पुग्यो"
पूर्वसूचना कति भरपर्दो ?,"काठमाडौं : गत साउन पहिलो साता चितवनको नारायणी नदीमा बाढीले तीन दशकपछि खतराको तह पार गर्यो। नदी किनार आसपासका अधिकांश बस्ती जलमग्न भए। निरन्तरको वर्षा र बाढीले भरतपुर महानगरको १६, २६, २७ र २८ वडाको जनजीवन प्रभावित बन्यो। भरतपुर महानगर१६ काभ्रेघाटका झनझने र गुम्बाचोकका करिब तीन सय घर डुबानमा परे। तर, मानवीय क्षति भने भएन। जल तथा मौसम विज्ञान विभागको बाढी पूर्वानुमान शाखाका अनुसार साउन ६ गते बिहानको बाढीको तह ९ दशमलव ८५ मिटर मापन भएको छ। सो तह ३५ वर्षपछिको सबैभन्दा धेरै भएको शाखाको तथ्यांक छ। नारायणीमा बाढीको खतराको तह आठ मिटर र सतर्कता तह ७ दशमलव ३ मिटर हो। देवघाटमा पानीको बहाबले ७ दशमलव ३ मिटर नाघेपछि चितवन र नवलपरासीमा सतर्क रहन अग्रिम सूचना सम्प्रेषण गरिन्छ। नारायणी मात्रै होइन, नेपालका मुख्य नदी तटीय क्षेत्रमा बाढीका कारण मानवीय क्षति घट्न थालेको छ। यसपटक मनसुन सुरु भएपछि बाढीकै कारण अहिले (भदौ १८)सम्म २६ जनाले ज्यान गुमाएका छन्। ४० भन्दा बढी बेपत्ता छन्। नदी र जलाधार क्षेत्रमा पूर्वसूचना प्रणाली अभ्यासमा आएसँगै बाढीबाट हुने मानवीय क्षति हरेक वर्ष घट्दै गएको गृह मन्त्रालयले जनाएको छ। बुधबार राति बागलुङको ढोरपाटन नगरपालिकाको भुजीखोलामा आएको बाढीले ११ जनाको मृत्यु भएको छ। ३० भन्दा बढी बेपत्ता भएका छन्। मध्यरातको बाढीले ढोरपाटन नगरका ५, ६, ७, ८ र ९ वडाका ३१ घर बगाएको छ। यही भदौ २ मा अछामको कैलाश खेलामा आएको बाढीले सैनिबजारका २५ घर बगायो। बाढीले बेपत्ता बनाएका १७ मध्ये ८ जनाको शव फेला परेको छ। ९ जना अझै बेपत्ता छन्, बजार बगरमा परिणत भएको छ। २०६९ वैशाखमा सेती नदीको बाढीले ठूलो जनधनको क्षति पुर्यायो। अन्नपूर्ण हिमशृंखलामा पहिरो खसेर सेती नदी थुनिएपछिको बेमौसमी बाढीले ३८ जनाको मृत्यु भयो, ३० जना बेपत्ता भए। खारापानी बजारका ८ घर बाढीले बगायो। खोलानदीमा पूर्वसूचना संयन्त्र नहुँदा जनधनको क्षति भएका यी प्रतिनिधि उदाहरण मात्रै हुन्। संयुक्त राष्ट्रसंघीय विकास कार्यक्रम (यूएनडीपी), मौसम विभाग, विपद् उत्थानशील समुदाय निर्माण परियोजनाको संयुक्त पहलमा २०७० जेठमा सेतीमा बाढी तथा जलाधार क्षेत्रमा वर्षा मापन सुरु भयो। प्राविधिक र दक्ष जनशक्ति अभावले त्यहाँको पूर्वसूचना प्रणाली चुस्त नभएको स्थानीयवासी बताउँछन्। नेपालका नदीखोला र जलाधार क्षेत्रका विभिन्न भेगमा बाढीको सतह बताउने दुई सय जल मापन केन्द्र (गेज स्टेसन) छन्। तीमध्ये १ सय ४ वटा स्टेसनको सूचना टेलिमेट्रिक प्रणालीमार्फत हरेक १५ मिनेटमा मौसम विभागको बाढी पूर्वानुमान शाखाले प्राप्त गर्छ। यस्तो सूचनालाई विश्लेषण गरेर शाखाका प्राविधिकले गृह मन्त्रालय, अन्य सरोकारवाला र सम्भावित जोखिम क्षेत्रका बासिन्दालाई सम्प्रेषण गर्छन्। गेज स्टेसन भएका नदी खोलानालामा ७२ घण्टाअघि नै बाढीको पूर्वानुमान हुने गरेको शाखा प्रमुख विक्रम श्रेष्ठले बताए। माथिल्लो भेगमा बाढी आएको न्यूनतम २ देखि ६ घण्टाअघि नै खोला नदीको तल्लो तटीय क्षेत्रमा मास एसएमएस र अन्य माध्यमबाट खबर गरिन्छ, उनले भने। बाढीबारेको पूर्वसूचना सञ्चारमाध्यम, मोबाइलमार्फत मास एसएमएस, मोबाइल एप्लिकेसनको नेपाल फ्लड अलर्ट, साइरन, बाढी शाखाको निःशुल्क टोली फ्री नम्बर (११५५) मार्फत थाहा पाउन सकिन्छ। टोली फ्री सेवा मनसुन अवधिभर चौबीसै घण्टा सुचारु रहन्छ। नदीले सतर्कता तह पार गरेपछि समुदायमा आधारित विपद् व्यवस्थापन समितिले हाते साइरन बजाउने लगायतका अभ्यास गर्दै आएका छन्। नेपालमा पहिलो पटक १० वर्षअघि पश्चिम राप्ती र नारायणीमा गेज स्टेसन राखियो। त्यसयता महाकाली, बबई, सप्तकोसी, बागमती, कर्मैया, कन्काई लगायतका नदीमा यस्ता स्टेसन छन्। सुरुमा तराई केन्द्रित स्टेसन पछिल्ला वर्षमा पहाडी भेगतर्फ पनि जडान भइरहेको श्रेष्ठले बताए। उनका अनुसार बाढी शाखाले स्थानीय प्रशासनसँगको सहकार्यमा बाढीको अवस्थाअनुसार अग्रिम सूचना सम्प्रेषण गर्छ। स्वचालित साइरन भने कर्णालीको राजापुर, भेरीको चेपाङ, सोलुखुम्बुको इम्जा र दोलखाको च्छो रोल्पा तालमा जडान भएको विभागका जलविज्ञ विनोद पराजुलीले जानकारी दिए। हिमनदी विस्फोटको पूर्वसूचनाका लागि इम्जा र च्छो रोल्पामा साइरन जडान गरिएको उनले बताए। नेपालमा बाढी पूर्वसूचना प्रणालीको अभ्यास चितवनबाट सुरु भएको मानिन्छ। जंगली जनावरको अनुगमनसँगै जनावरले बस्ती र बालीनालीमा पुर्याउन सक्ने सम्भावित जनधनको क्षति न्यूनीकरण गर्न बनाइएका मचानबाट बाढीको खबर समुदायमा पुगेको अभ्यास छ। मकवानपुरबाट चितवन राष्ट्रिय निकुञ्जको सीमा हुँदै नारायणी नदीमा मिसिने राप्ती किनारमा २०५९ मा मचान बनाइएको थियो। राप्ती पूर्व र राप्ती पश्चिममा यस्तो कार्य प्राक्टिकल एक्सनको अगुवाइमा भएको थियो।  नारायणीको भीषण बाढीमा भएन मानवीय क्षति  चुरे र पहाडी क्षेत्रबाट बहने खोला जोखिममा  मुलुकभर १ सय ४ स्वचालित स्टेसन  छैन राष्ट्रिय पूर्वसूचना नीति डेनमार्कको डेनिस हाइड्रोलोजिकल इन्स्टिच्युट र सो संस्थाको भारत शाखा डीएआई र अन्य संस्थासँगको सहकार्यमा नेपालले ७२ घण्टाअघिको बाढी भविष्यवाणी गर्छ। विश्व बैंक, एसियाली विकास बैंक, यूएनडीपी, अन्तर्राष्ट्रिय एकीकृत पर्वतीय विकास केन्द्र (इसिमोड), प्राक्टिकल एक्सनजस्ता राष्ट्रियअन्तर्राष्ट्रिय संघसंस्थाले नेपालको बाढी पूर्वानुमानका लागि आर्थिक र प्राविधिक सहयोग उपलब्ध गराएका छन्। सरकार, दाता, प्रशासन, समुदायसँगको हातेमालो, हाते माइक, हाते साइरनजस्ता अभ्यासले नदी तटीय क्षेत्रका बासिन्दा लाभान्वित भएका जलवायुविज्ञ डा धर्म उप्रेती बताउँछन्। भन्छन्, जलमापन केन्द्रको सूचना स्वचालित हुनुपर्छ। बाढीको अग्रिम सूचनालाई अझ चुस्त र विश्वसनीय बनाउन सरकारी निकाय गम्भीर बन्नुपर्छ। कुनै पनि क्षेत्रमा निरन्तर १ घण्टा ६० मिलिमिटर वा सोभन्दा बढी वर्षा भएमा नदी तटीय क्षेत्रमा स्वाभाविक रूपमा जल सतह बढ्ने मौसम विभागका अधिकारी बताउँछन्। कमजोर र भिरालो जमिन भएका क्षेत्रमा भारी वर्षा हुँदा पहिराले नदी र खोलाको बहाव छेकेपछि आकस्मिक रूपमा बाढीका घटना हुने उनीहरूको ठहर छ। जलवायु परिवर्तनका कारण कुनै स्थान विशेषमा हुने मुसलधारे वर्षा (क्लाउड ब्रस्ट)ले पनि बाढीका घटना बढिरहेका विभागका जलविज्ञ पराजुली बताउँछन्। चुरे र पहाडी क्षेत्रबाट बहने मझ्यौला र साना खोलामा पूर्वसूचना प्रणालीको अभ्यास गर्न ढिलो भएको उनको बुझाइ छ। बाढी र अन्य प्रकोपजन्य घटनाको पूर्वतयारी र क्षति न्यूनीकरणका लागि सरकारी स्तरमा विभिन्न संयन्त्र छन्। गृह मन्त्रालय मातहत राष्ट्रिय आपत्कालीन केन्द्र, प्रदेश मातहत, जिल्ला तह र स्थानीय निकाय मातहत आपत्कालीन केन्द्र छन्। गत वर्ष गठन भएको राष्ट्रिय विपद् जोखिम न्यूनीकरण तथा व्यवस्थापन प्राधिकरणको क्षेत्राधिकार यतातर्फ पनि जोडिएको छ। तर, यस्ता संयन्त्र र निकाय प्रकोपअघिको पूर्वतयारीमा भन्दा पनि राहत र उद्धारमा मात्रै सीमित भएका सरोकारवालाको आरोप छ। प्रकोप जोखिम न्यूनीकरणका लागि चर्चा धेरै भए पनि अहिलेसम्म राष्ट्रिय पूर्वसूचना नीति बनेको छैन। अन्तरदेशीय सहकार्यको खाँचो गत साउन पहिलो साताको अविरल वर्षापछि चीनको तिब्बतस्थित खासा क्षेत्रको केरुङ च्छो नामको पोखरी भरियो। पोखरी फुट्न सक्ने र तल्लो तटीय क्षेत्रमा ठूलो जनधनको क्षति हुन सक्ने खबर चिनियाँ अधिकारी र दोभाषेमार्फत नेपालतर्फ आयो। लगत्तै साउन ५ गते जिल्ला प्रशासन कार्यालय सिन्धुपाल्चोकले भोटेकोसी गाउँपालिका र बाह्रबिसे नगरपालिकासँगै तल्लो तटीय क्षेत्रमा सतर्कता अपनाउन सूचना जारी गर्यो। चिनियाँ पक्षबाट यस्तो अग्रिम खबर इतिहासमै पहिलोपटक आएको जलवायुविज्ञ डा उप्रेती बताउँछन्। यो राम्रो अभ्यास हो, एक अर्को मुलुकबीच समयमा सूचना आदानप्रदान गर्ने हो भने बाढीले हुने जनधनको क्षति धेरै घट्छ। यसका लागि सरकारले कूटनीतिक तहबाट पहल अघि बढाउनुपर्छ, उनी भन्छन्। जलवायुजन्य जोखिम न्यूनीकरण गर्न अन्तरदेशीय सहकार्यसँगै मौसम विभागको उपस्थिति प्रदेश र स्थानीय तहसम्म पुग्न जरुरी रहेकोमा उनी जोड दिन्छन्। चीनको तिब्बत र भारतको उत्तर प्रदेश हुँदै नेपालतर्फ बग्ने नदीमा गेज स्टेसन भए पनि ती मुलुकले अग्रिम सूचना नदिएसम्म नेपालका बस्ती जोखिममा रहन्छन्। २०७० सालमा भारतले पूर्वसूचनाबिना उत्तराखण्ड प्रदेशको पिथौरागढस्थित धौलीगंगा जलविद्युत् आयोजनाको बाँध खोल्दा दार्चुला सदरमुकाममा ठूलो जनधनको क्षति भएको थियो। त्यसपछि मात्रै भारतले नेपाली पक्षलाई बाँध खोल्ने सूचना दिन थालेको जिल्ला प्रशासन कार्यालय दार्चुलाले जनाएको छ। पछिल्लोपटक गत साउन दोस्रो साता सिल्ट फ्लसिङ र सरसफाइका लागि बाँध खोल्ने तयारी गरिएको भन्दै भारतले दार्चुला प्रशासनलाई पत्राचार गरेपछि नेपालतर्फ सतर्कता अपनाइएको थियो।"
आन्तरिक घुमघाममा मुस्ताङी मस्त,"जोमसोम : धार्मिक तथा पर्यटकीय हिमालपारीको जिल्ला मुस्ताङको पर्यटनक्षेत्र विश्वव्यापी महामारीको रुपमा उत्पन्न कोभिड१९ को प्रभावका कारण विगत ६ महिना अघिबाट पुरै ठप्प छ । गत वर्ष हिउँदयामपछि बशन्तऋतुको आगमनसँगै पर्यटकको गुल्जार हुने मुस्ताङ यसवर्ष भने कोरोनाकै कारण सुन्यता छाएको हो । विगत वर्षहरुमा यही समय मुस्ताङ घुम्ने पर्यटकले तल्लो मुस्ताङदेखि उपल्लो मुस्ताङसम्मका सानाठूला होटलहरु पर्यटकले खचाखच भरिन्थ्यो । त्यस समय मुस्ताङलेनै थेग्न नसक्ने गरी पर्यटक जिल्लामा ओइरिन्थे । यहाँका सबैखाले पर्यटन व्यवसायलाई पाउना उम्काउन सास फेर्ने समेत फुर्सद मिल्दैनथ्यो । सडकमार्गबाट दिनहुँ सयौं पर्यटक आउँथे भने हवाईसेवा मार्फत पनि दैनिक २ सय देखि ३ सय पर्यटक मुस्ताङ भित्रिन्थे ।बर्खायाम लागेपछि दैनिक १२ देखि १८ पटकसम्म हवाइ उडान हुन्थ्यो । पछिल्लो समय मुस्ताङ आउजाउ गर्न सडकसञ्जाल सहज भएपछि मुस्ताङमा पर्यटकको फलो बर्सेनि वृद्धि भइरहेको थियो । पर्यटकको आमगनदर वृद्धिसँगै जिल्लामा नयाँ आधुनिक होटल सञ्चालन गर्ने संख्या बढ्यो । मुस्ताङमा पर्यटनको गुल्जार हुदाँ यहाँका व्यवसायीलाई मात्र फाइदा हुने थिएन ,जिल्लामा उत्पादिक कृषिजन्य वस्तु स्याउ ,खुर्पानी,ओखर ,चिचि, नासपाती ,रायो साग ,बन्दा ,च्याउ समेत उक्तिकै बिक्थ्यो । त्यतिमात्र होईन फलफूल तथा तरकारी प्रशोधनका विभिन्न भेराईटी समेत यहाँ पर्यटकले कोशेलीको रुपमा खरित्थे । तर ,यसपटक भने कोरोना कहरकै कारण मुस्ताङीले त्यो फाईदा लिने अवसरबाट चुक्न पुगे । सधैभरी पर्यटक पखाईमा बस्ने मुस्ताङका पर्यटन व्यवसायी कोरोना कहरका कारण व्यवसाय चौपट् हुदाँपनि रत्तिभर बिचलित परेका छैनन् । जोमसोम स्थित होटल ताजका संञ्चालिका तृष्णा गौचन शेरचनले तत्कालको आर्थिक आम्दानी भन्दा स्वास्थ्यनै ठुलो धन भएको बताईन् । उनले विश्व व्यापी माहामारी कोरोना कहरमा स्वास्थ्य बचाउन सके नियमितको व्यवसाय पछि पनि गर्न सकिने स्पष्ट पारिन् । यस्तै,मुस्ताङ उद्योग बाणिज्य संघका अध्यक्ष तथा होटल म्याजेस्टिका संञ्चालक खगेन्द्र तुलाचनले कोरोना कहरले विश्व बजारको अर्थतन्त्रनै ध्वस्त भइरहेको अवस्थामा मुस्ताङमा पर्यटक अवस्था सुन्य हुनु आश्चार्य लाग्दो नभएको बताए । उनले यो बेला होशियारी र सावधानीले मात्र कोरोनाबाट सुरक्षित रहन सकिने उल्लेख गर्दे जिल्लाका पर्यटन व्यवसायीलाई धैर्यता अपनाउ आग्रह गरे । मुस्ताङ जिल्ला गण्डकी प्रदेशकै एकमात्र कोरोनामुक्त जिल्लाको रुपमा कायमै छ । यसअघि यहाँ एक ८६ वर्षिय पुरुषले कोरोना जितेपछि मुस्ताङ कोरोना मुक्त भयो ।जिल्ला कोरोनामुक्त भएपनि यहाँ कोरोना भित्रिनसक्ने अधिक संम्भावना रहेको सरोकारवाला बताउँछन् । कोरोना कहरकै कारण जिल्लामा उत्पादित फलफुल तथा तरकारीको बजारिकरणमा समेत समस्या परेको छ । तर ,कोरोना कहरले मुस्ताङको पर्यटन व्यवसाय सुस्ताएपनि यहाँका व्यवसायीले त्यसको कुनै परवाह गरेका छैनन् । कोरोना प्रभावले पर्यटक नआएर जिल्ला सुनसान बनेपछि यहाँका मानिसहरु जिल्ला भित्रकै आन्तरिक पर्यटकीय स्थलको घुमफिरमा व्यस्त हुन थालेका छन्। तल्लो मुस्ताङका पर्यटन व्यवसायी घुमफिरमा छन् । उपल्लो मुस्ताङका तल्लो मुस्ताङ र तल्लो मुस्ताङका पर्यटन व्यवसायी उपल्लो मुस्ताङको पर्यटकीय स्थलको घुमफिरमा रमाउन थालेको जोमसोमका स्थानीय अजित थकालीले बताए । तल्लो मुस्ताङका व्यवसायी गाउँगाउ र टोलटोलको समुहगत रुपमा उपल्लो मुस्ताङको दामोदरकुण्ड ,लोमान्थाङ ,कोरलानाका ,लोघेकर गुम्बा ,चराङ गुम्बा र लुरी गुम्बा लगायतको पर्यटकीय स्थलको भ्रमण गर्ने गरेका छन् भने उपल्लो मुस्ताङीहरु मुक्तिनाथ मन्दिर ,कागबेनी ,जोमसोम ,ढुम्बाताल ,यारुझो भ्युटावर ,कुछप तेरङ्गा गुम्बा ,कैसाङ क्याम्प ,तिलिचो ताल ,सेकुङ,भुतर्छो ,टिटि ताल लगायतमा पुगेर रमाउने गरेको थकालीले उल्लेख गरे । जिल्ला भित्रै आन्तरिक पर्यटन व्यवसायीको घुमफिरले बाह्य पर्यटकको अभावलाई आंशिक पूर्ति गर्ने गरेको छ । त्यसो त जिल्ला भित्र कर्मचारी ,शिक्षक तथा स्थानीय युवायुवती समेत जिल्लाभित्रै घुमफिर गरी कोरोना कहरको समय सदुपयोग गर्ने गरेको पाइएको छ ।"
ढोरपाटनको भुजी खोलामा बाढी : मृत्यु हुनेको संख्या ९ पुग्यो,"बागलुङ : ढोरपाटन नगरपालिकाको भुजीखोलामा गएराति आएको बाढीमा परेर मृत्यु हुनेको संख्या ९ पुगेको छ। जिल्ला प्रहरी कार्यालय बागलुङका अनुसार १३ जना बेपत्ता छन्। राति करिब १२ बजे भूजीखोलामा आएको बाढीले ढोरपाटन वडा नम्बर ५,६,७,८ र ९ का ३० भन्दा बढी घर बगाएको छ। अहिलेसम्म बाढीमा परेर मृत्यु भएका नौ जनाको शव फेला परेको जिल्ला प्रहरी कार्यालयका प्रहरी नायव उपरीक्षक राजेन्द्र रेग्मीले जानकारी दिए। मृतकमध्ये तीन जना पुरुष र एक बालिकासहित ६ जना महिला छन्। जसमा एक महिलाको भने सनाखत भएको छ। ढोरपाटन नगरपालिका वडा नम्बर ९ की २६ वर्षिया केशमाया बिक रहेको रेग्मीले बताए। शव कतै पुलको लठोमा अड्केको अवस्थामा फेला परेको छ भने कतै खोला किनारको बालुवामा भेटिएको छ। शव क्षतविक्षत अवस्थामा रहेकाले पहिचान गर्न कठिन भएको हो। जिल्ला प्रहरी कार्यालय बागलुङका अनुसार बाढीमा बेपत्ता हुनेमा ढोरपाटन नगरपालिका ९ बस्ने ३५ वर्षीया कौशला पुन, उनको ६ वर्षीय छोरा हिक्मत पुन, ३५ वर्षीय जीतबहादुर घर्ती, ४० वर्षीय राजु घर्ती, २८ वर्षीया कुमारी बिक, १९ वर्षीया पुतली बिक, ३२ वर्षीया करमती घर्ती मगर, ३५ वर्षीया रीना घर्ती मगर, ३५ वर्षीया दिलमाया घर्ती मगर, उनको ६ वर्षीय छोरा रहेका छन्। यसैगरी ५५ वर्षीया डोटी पुन, ५२ वर्षीया टुलमती पुन, गलकोट नगरपालिका ४ घर भई ढोरपाटन घुम्न गएको २४ वर्षीय नविन भण्डारी बेपत्ता भएका छन् भने भण्डारी सँगै घुम्न गएका अन्य ३ जना सकुशल रहेको जिल्ला प्रहरी कार्यालयका प्रहरी नायव उपरीक्षक राजेन्द्र रेग्मीले जानकारी दिए। ढोरपाटनको वडा नम्बर ६,७ र ८ मा नेपाली सेनाको टोली पुगेर घटनास्थलमा उद्धार कार्य शुरु गरेको प्रमुख जिल्ला अधिकारी सुरेश न्यौपानेले जानकारी दिए। बाढीका कारण सबै ठाउँमा सवारी अवरुद्ध भएको खबर छ, प्रजिअ न्यौपानेले भने, जिल्ला तहबाट हेलिकप्टरमार्फत उद्धारको पहल पनि भएको छ, हामी जतिसक्दो छिटो सम्भाव्य स्रोत साधन परिचालन गरेर उद्धार कार्य अघि बढाउछौ। बाढीले सडक छेउमा पार्किङमा राखेको जीप, २ वटा विद्युत गृह, स्वास्थ्य चौकी भवन, एक वटा झोलुङ्ले पुल, ढोरपाटन ९ को सरस्वति आधारभुत विद्यालय र जनचेतना प्राथमिक विद्यालय भवनसमेत बगाएको छ।"
बाढी प्रभावित क्षेत्र ढोरपाटन हिँडेका गृहमन्त्री बाटैबाट फिर्ता,"बागलुङ : बाढी प्रभावित क्षेत्र जिल्लाको ढोरपाटन नगरपालिकामा राहत सहित हिँडेका गृहमन्त्री रामबहादुर थापा बादलसहितको टोली बीच बाटोबाटै फिर्ता भएको छ । बुधबार राती भुजीखोलामा बाढीले पुर्याएको क्षतिबारे स्थलगत जानकारी लिन नेपाली सेनाको हेलिकप्टरमार्फत उडेका गृहमन्त्री थापा मौमस खराबी पछि स्याङ्जाको आकाशबाटै पोखरा विमानस्थलमा आकस्मिक अवतरण गरेका थिए । गृहमन्त्रीसहितको टोली चढेको हेलिकप्टर अत्याधिक वर्षाका कारण मौसमले साथ नदिएपछि बीच बाटोबाटै पोखरा फर्किएको थियो । पोखरा विमानस्थलमा दिउँसो साढे १ बजे सम्म मौसम खुल्ने प्रतिक्षामा बसे पनि त्यो सम्भावना नदेखिए पछि काठमाण्डौ फर्किएको गृहमन्त्री थापाका प्रेस सल्लाहकार किरणराज भट्टराइले जानकारी दिए । नेकपा सचिवालय सदस्य समेत रहेका गृहमन्त्री थापा दिउँसो ३ बजे सचिवालय बैठकमा सहभागी हुनेछन् । नेपाली सेनाको हेलिकप्टरमा गृहमन्त्री थापा र सांसद पौडेलसहित विपत विज्ञ, स्वास्थ्यकर्मी सहित ११ जनाको टोली सवार थियो । बाढीका कारण ढोरपाटनमा १३ जनाको ज्यान गएको छ भने ३० भन्दा बढी बेपत्ता छन् । ३१ घर बगाएको प्रहरीले जनाएको छ । घटनास्थलमा अहिले जिल्ला प्रहरी, नेपाली सेना र स्थानीयद्वारा खोजी तथा उद्धारको प्रयास जारी रहेको प्रमुख जिल्ला अधिकारी सुरेश न्यौपानेले जानकारी दिए ।"
मच्छिन्द्रनाथको रथ तान्न पाउनुपर्ने माग गर्दै युवाले गरे प्रदर्शन,काठमाडौं : रातो मछिन्द्रनाथको रथ तान्न पाउनुपर्ने माग गर्दै युवाहरुले पुल्चोकमा प्रदर्शन गरेका छन्। रथयात्राका लागि ललितपुरको पुल्चोकमा जम्मा भएका स्थानीय युवाहरुले प्रदर्शन गरेका हुन्। बिहानैदेखि सयौं संख्यामा स्थानीय जम्मा भएका थिए। कुनै अप्रिय घटना हुन नदिन बाक्लो संख्यामा प्रहरी उपस्थित गराइएको छ। तर प्रहरीले स्थानीयलाई माइकिङ गरेर घर जान आग्रह गरेको छ। लकडाउन खुकुलो भएपनि उपत्यकामा संक्रमितहरुको संख्या बढ्दै गएपछि गुठी संस्थान ललितपुरले सूचना जारी गर्दै रथारोहण स्थगित गरेको थियो। कोरोनाका कारण उपत्यकामा धार्मिक गतिविधि तथा जमघटमा रोक लगाइएको छ। वैशाख कृष्ण पक्षको प्रतिपदाबाट सुरु हुने जात्रा लिच्छवीकालदेखि निरन्तर चल्दै आएको छ। रातो मच्छिन्द्रनाथ रथयात्रा नेपालकै सबैभन्दा लामो जात्रा मानिन्छ।
मौसमको खराबीले राहत लिएर गएको गृहमन्त्री सवार हेलिकप्टर फर्कियो,"बागलुङ : बागलुङको ढोरपाटनका बाढीपहिरो पीडितका लागि राहत लिएर गएको गृहमन्त्री सवार सेनाको हेलिकप्टर मौसम खराबका कारण पोखरा फर्किएको छ। गृहमन्त्रीसहित बागलुङका प्रतिनिधिसभा सदस्य देवेन्द्र पौडेल तथा राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रमुख अनिल पोखरेल सवार हेलिकप्टर राहत लिएर बागलुङको बाढी प्रभावित क्षेत्रमा गएको थियो। बाग्लुङ्को ढोरपाटनका बाढीपीडितका लागि राहत लिएर गएको हेलिकप्टर स्याङ्जा पुगेपछि मौसम खराब भएकाले पोखरा फर्किएको गृहमन्त्रीका प्रेस संयोजक किरण भट्टराईले जानकारी दिए। उनका अनुसार मौसम अनुकूल भएपछि हेलिकप्टर पुनःराहत लिएर ढोरपाटन प्रस्थान गर्नेछ। हेलिकप्टरमा दैनिक उपभोग्य सामग्रीसहित तत्कालका लागि आवश्यक पर्ने त्रिपाल, टेन्ट, म्याटलगायतका राहत सामग्री रहेको जनाइएको छ। गएराति बागलुङको ढोरपाटन नगरपालिकाका विभिन्न वडामा भीषण वर्षापछि विपद्जन्य घटना भएको छ। यहाँको बाटो क्षत्विक्षप्त भएर गाडीसमेत आवागमन हुन सकेको छैन। त्यहाँका प्रमुख जिल्ला अधिकारी सुरेश न्यौपानेले गाडी जान नसकेपछि थप उद्धार टोलीसहित पैदल नै घटनास्थलतर्फ गइरहेको बताए। प्रहरी र सेनाको टोलीले अहिले उद्धार कार्य जारी राखेका छन्। उनका अनुसार प्राप्त प्रारम्भिक विवरणमा बाढीबाट यहाँ ३६ जना हराएकामा ११ जनाको शव प्राप्त भएको छ। नगरपालिकाको चार वटा वडामा बढी क्षति भएको उनले जानकारी दिए।"
टोलटोलमा कोरोनाबाट बच्न सिकाउँदै शिक्षक,"गोरखा : कोरोनाबाट बच्न सचेतना जगाउने उद्देश्यले गोरखाका टोलटोलमा शिक्षक खटिएका छन्। गाउँपालिका कार्यालयको आह्वानमा शिक्षकले टोलटोलमा गएर कोरोनाबाट बच्ने उपाय, रोकथाम, नियन्त्रण आदिका बारेमा सचेतना जगाएका हुन्। बालबालिका सचेत भएमा अभिभावकलाई पनि सचेत गराउन सजिलो हुने मनाशयले सामुदायिक विद्यालयका सबै टोलमा शिक्षक खटाएर विद्यार्थीलाई सचेत गराएको बारपाक सुलीकोट गाउँपालिकाका अध्यक्ष विष्णु भट्टले जानकारी दिए। बालबालिका सचेत भए भने उनीहरुले बुबा आमा, दाइदिदीलाई पनि सचेत गराउँछन्, त्यसैले संघ सरकारको निर्णय अनुसार हामीले शिक्षक परिचालन गरेका छौं, अध्यक्ष विष्णु भट्टले भने, हाम्रा शिक्षक साथीहरु अहिले दैनिक टोलटोलमा पुगेर बालबालिका भेला गराएर कोरोनाका बारेमा पढाउन सुरु गर्नुभएको छ। प्रत्येक जमघटम १५ जनाभन्दा धेरै नराखेको, सामाजिक दुरी कायम गरेको, मास्क अनिवार्य गराएको उनले बताए। आरुघाट गाउँपालिकाले पनि शिक्षक परिचालन गरी कोरोना महामारीबाट बच्ने तरिका आदिका बारेमा सचेतना कार्यक्रम गर्ने तयारी गरेको छ। टोल, टोलमा शिक्षक खटाएर बालबालिकामार्फत समुदायमा कोरोना महामारीबाट बच्ने तरिकाका बारेमा सचेत गराउने, महामारीबाट बच्न अपनाउनु पर्ने सम्पूर्ण विधिका बारेमा सिकाउने तयारी गरिएको शिक्षा शाखाले जनाएको छ। अजीरकोट गाउँपालिकाले पनि सो अभियान चलाउने तयारी गरेको गाउँपालिकाका प्रमुख फणिन्द्र धितालले जानकारी दिए।"
भक्तपुर तलेजुको मूलचोक जलमग्न,"भक्तपुर : विश्व सम्पदा भक्तपुर दरबार क्षेत्रस्थित तलेजु आगमछेंको मूलचोक वर्षाको पानीले निकास नपाउँदा जलमग्न भएको छ । भक्तपुर तलेजुका मूल नाइके नरेन्द्रप्रसाद जोशीले वर्षाको पानी जाने निकास बन्द हुँदा मूलचोकमा पानी जम्मा भएको जानकारी दिए । उनका अनुसार मूलचोकको उत्तरपश्चिम कुनास्थित ढल निकास बन्द हुँदा वर्षाको पानीले मूलचोक जलमग्न भएको छ । वर्षाको पानी एकफिटसम्म जम्मा हुने गरेको उनले सुनाए । पहिले वर्षा रोकिएको एकदुई घन्टामै पानी सुक्ने मूलचोकमा अहिले तीनचार दिनमा पनि वर्षाको पानी ननिख्रिएको उनी सुनाउँछन् । 'पहिले वर्षा रोकिएको एकदुई घन्टामै मूलचोक सफा हुने गरी निकासबाट पानी जान्थ्यो,' मूल नाइके जोशीले भने, 'तर एकदुई महिनादेखि तीनचार दिनसम्म पनि वर्षाको पानी जमिरह्यो ।' उनका अनुसार तलेजुको सुरक्षार्थ बसेका नेपाली सेनाले निकास सफा गर्दा पनि वर्षाको पानी जम्न छाडेको छैन । वर्षाको पानी धेरै समयसम्म जम्दा निकास भएको ठाउँमा बिछ्याइएका ढुंगा भासिन थालेको मूल नाइके जोशीले सुनाए । 'निकास चाँडै खोल्न नसकिए यसले मूलचोकको चौघेरा संरचनाको जगमा क्षति पुर्याउनसक्छ,' उनले भने । मूलचोकको दक्षिणमा सिम्रोनगढबाट ल्याइएकी तलेजूको मूल मूर्तिसँगै उनको आगमछें रहेको छ । भक्तपुर दरबार क्षेत्रको स्वर्णद्वार (सुनढोका) भएर तलेजु आगाछें प्रवेश गरिन्छ । मूलचोकको पूर्वी मोहदामा मुख्य प्रवेशद्वार रहेको छ । मुख्य प्रवेशद्वार क्षेत्रदेखि तलेजुभित्रका कुनै पनि ठाउँ वा सम्पदाको फोटो तथा भिडियो खिच्न बन्देज लगाइँदै आएको छ । त्यस्तै पश्चिम मोहदामा कुमारी चोक र द्वेमाजु चोक प्रवेश गर्ने छुट्टाछुट्टै ढोका रहेका छन् । मूल चोकको पश्चिमी मोहदालाई दसैंघर पनि भनिन्छ । विजया दशमीको महानवमीको दिन तुलजा भवानी आफ्नो मूल आगमछेंबाट दसैंघर सवारी हुन्छिन् । साथै यहाँ दसैं अवधिभर जिवित देवी एकान्तकुमारी विराजमान हुन्छिन् । दसैंलगायत अरु महत्वपूर्ण पर्वपूजामा तलेजुमा बलि पूजा हुँदा मूलचोकमै काटमार हुने मूल नाइके जोशी बताउँछन् । यस्तो महत्वपूर्ण मूलचोकको संरक्षण गर्न वर्षाको पानी निकास खोल्नु आवश्यक भएको उनको भनाइ थियो । कोरोना भाइरस संक्रमण नियन्त्रण र व्यवस्थापन गर्न अहिले निषेधाज्ञा लगाइएकाले यसबारे पुरातत्व विभागअन्तर्गत भक्तपुरमा रहेको स्मारक संरक्षण तथा दरबार हेरचाह कार्यालय, गुठी संस्थान भक्तपुर र भक्तपुर नगरपालिकामा जानकारी दिन नसकिएको उनले सुनाए । तलेजुको मूलचोकको ढल निकासको अन्तिम विन्दु भक्तपुर नपा २ स्थित इन्द्रायणी क्षेत्र भएको आफूले सुनेको मूल नाइके जोशी बताउँछन् । इन्द्रायणी तलेजु आगमछेंबाट करिब पाँचसय मिटर उत्तरपूर्वमा रहेको छ । यो दरबार क्षेत्रस्थित पद्म माविको मुनि रहेको छ । यस क्षेत्रसम्म भक्तपुर दरबार क्षेत्रको ९९ चोकसमेत फैलिएको मानिन्छ । इन्द्रायणी क्षेत्रमा पश्चिमाभिमुख दुइटा ढुंगेधारासमेत रहेका छन् । ती धारामा अहिले पनि पानी आइरहेको छ । यी धाराको पानीको स्रोत नै भक्तपुर तलेजु क्षेत्र रहेको भनी आफ्ना पुर्खाले सुनाउने गरेको मूल नाइके जोशी बताउँछन् । भक्तपुर दरबार क्षेत्रमा अहिले पनि दर्जनौं चोक अस्तित्वमा छन् । ती सबै चोकहरुको आआफ्नै पानी निकास छन् । त्यस्तै यहाँभित्र नागपोखरी, द्वेमाजु पोखरी र भण्डारखाल गरी तीनवटा पोखरीसमेत रहेका छन् । केही चोकको पानी यी पोखरीमा जाने व्यवस्था भए पनि बाँकी चोकको वर्षाको पानी प्राचीन ढल व्यवस्थापनमार्फत दरबार बाहिर जाने व्यवस्था गरिएको बताइन्छ । निषेधाज्ञा लम्बिँदै जाँदा तलेजुका रकमी सरसफाइ गर्न त्यहाँ जान नसकिएको मूल नाइके जोशी बताउँछन् । भक्तपुर तलेजुमा गुठी संस्थानले मूल नाइके जोशीको संयोजकत्वमा ५ सय ३८ रकमीको व्यवस्थापन गरेको छ । जसमध्ये दैनिक नित्यपूजालगायतका काम गर्न माक, न्याइच्याइ, दथेपुथे, लाखे, ग्वाछा, आदि थरका १२ भित्री नकीं (थकाली महिला) र १० जना बाहिरी नकींको व्यवस्था गरिएको छ । त्यसमाथि एकजना छाडु लगाउने रकमीको व्यवस्थासमेत रहेको छ । तलेजुका रकमीले पूरा तलेजु क्षेत्र सरसफाइ गर्न नसकिएपछि स्मारक संरक्षण तथा दरबार हेरचाह कार्यालयबाट समेत सफाइ मजदुर जाने व्यवस्था भएकोमा अहिले निषेधाज्ञाले सरसफाइ रोकिँदा निकास थुनिएको हुनसक्ने मूल नाइके जोशीले अनुमान गरे ।"
"मच्छेन्द्रनाथको रथ तान्दा पुल्चोकमा झडप, प्रहरीले हान्यो अश्रुग्यास",काठमाडौ : निषेधाज्ञाबीच स्थानीय युवाहरुले रातो मच्छेन्द्रनाथको रथ तानेपछि पुलचोकमा झडप भएको छ। स्थानीय र प्रहरीबीचको झडपले उग्ररुप लिएपछि प्रहरीले अश्रु ग्यास हानेको छ। रथ तान्न तम्सेका युवाहरुलाई रोकेपछि झडप भएको हो। रथ तानेर सडकको बीच भागमा पुर्याइएको छ। सडकमा ठूलो संख्यामा प्रहरी घेरा हालेर बसेका छन्। यसअघि रथयात्राका लागि पुल्चोकमा जम्मा भएका स्थानीय युवाहरुले रथ तान्न पाउनुपर्ने माग गर्दै प्रदर्शन गरेका थिए। बिहानैदेखि सयौं संख्यामा स्थानीय जम्मा भएका थिए। कुनै अप्रिय घटना हुन नदिन बाक्लो संख्यामा प्रहरी उपस्थित गराइएको थियो। कोरोना संक्रमण फैलिने भन्दै प्रहरीले स्थानीयलाई माइकिङ गरेर घर जान आग्रह गरेको थियो। मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा तोडेर रथ तानेको बताइएको छ। असोज २ देखि मलमास सुरु हुँदैछ। कोरोना महामारीका कारण निर्धारित तिथिमा हुन नसकेको रथ जबरजस्ती तानिएको हो । मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा मिचेका हुन्। लकडाउन खुकुलो भएपनि उपत्यकामा संक्रमितहरुको संख्या बढ्दै गएपछि गुठी संस्थान ललितपुरले सूचना जारी गर्दै रथारोहण स्थगित गरेको थियो। कोरोनाका कारण उपत्यकामा धार्मिक गतिविधि तथा जमघटमा रोक लगाइएको छ। वैशाख कृष्ण पक्षको प्रतिपदाबाट सुरु हुने जात्रा लिच्छवीकालदेखि निरन्तर चल्दै आएको छ। रातो मच्छिन्द्रनाथ रथयात्रा नेपालकै सबैभन्दा लामो जात्रा मानिन्छ।
महानगरीय प्रहरीले भन्यो : 'सम्झाउँदा नमानेपछि बल प्रयोग गर्न बाध्य भइयो',"ललितपुर : करीब चार महिनादेखि अन्योलमा रहेको मच्छेन्द्रनाथको जात्रा निषेधाज्ञा तोडेर सूचारु गरेपछि प्रहरीले बल प्रयोग गरेको छ । स्थानीय, गुठियार तथा जात्रामा सहभागीहरुले असोजमा मलमास लाग्ने भन्दै अहिले नै रथ तान्नुपर्ने अडान लिएका छन् । यसअघि जात्रा सूचारु गर्न पाऊ भन्दै स्थानीय युवाहरु प्लेकार्ड बोकेर पुल्चोकमा भेला भएका थिए। महानगरीय प्रहरी परीसर ललितपुरका प्रमुख टेकप्रसाद राईका अनुसार आन्दोलितलाई बिहानैदेखि रथयात्रा नगर्न सम्झाइएको थियो । सम्झाउँदा पनि नमानेपछि पानीको फोहरा प्रयोग गरिएको हो। राईले भने,'प्रहरीलाई बल प्रयोग गर्न बाध्य बनाइयो।' जात्राको विषयमा हाल गुठी संस्थानको मुख्य कार्यालय छलफलमा भइरहेको जात्रामा सम्लग्न दिल कुमार बाराहीले जनाए । उनले भने,' निष्कर्ष निस्किएको छैन, बैठक जारी छ ।' लकडाउन र निषेधाज्ञाले जात्रा पटकपटक स्थगित भएकाले स्थानीय आक्रोसित बनेका छन् । जात्रामा ठूलो जमात सहभागी हुने र कोरोना संक्रमण जोखिम बढ्न सक्ने भन्दै सरकारले रोक लगाएको छ । निषेधाज्ञाबीच स्थानीय युवाहरुले रातो मच्छेन्द्रनाथको रथ तानेपछि पुलचोकमा झडप भएको छ। प्रहरी र स्थानीयबीच बीच झडप भएपछि भीड तितरवितर पार्न अश्रु ग्यास हानिएको छ। प्रहरीले रथ तान्न तम्सेका युवाहरुलाई रोकेपछि झडप भएको हो। रथ तानेर सडकको बीच भाग पुर्याएको छ। ठूलो संख्यामा प्रहरी खटाइएको छ। मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा तोडेर रथ तानेको बताइएको छ। असोज २ देखि मलमास सुरु हुँदैछ। यसअघि रथयात्राका लागि ललितपुरको पुल्चोकमा जम्मा भएका स्थानीय युवाहरुले रथ तान्न पाउनुपर्ने माग गर्दै प्रदर्शन गरेका थिए। बिहानैदेखि सयौं संख्यामा स्थानीय जम्मा भएका थिए। कुनै अप्रिय घटना हुन नदिन बाक्लो संख्यामा प्रहरी उपस्थित गराइएको थियो। कोरोना संक्रमण फैलिने भन्दै प्रहरीले स्थानीयलाई माइकिङ गरेर घर जान आग्रह गरेको थियो। कोरोना महामारीका कारण निर्धारित तिथिमा हुन नसकेको रथ जबरजस्ती तानिएको हो । मलमास अगाडि नै मच्छिन्द्रनाथलाई बुंगमती लग्नुपर्ने प्रचलनअनुसार स्थानीयले निषेधाज्ञा मिचेका हुन्। लकडाउन खुकुलो भएपनि उपत्यकामा संक्रमितहरुको संख्या बढ्दै गएपछि गुठी संस्थान ललितपुरले सूचना जारी गर्दै रथारोहण स्थगित गरेको थियो। कोरोनाका कारण उपत्यकामा धार्मिक गतिविधि तथा जमघटमा रोक लगाइएको छ। वैशाख कृष्ण पक्षको प्रतिपदाबाट सुरु हुने जात्रा लिच्छवीकालदेखि निरन्तर चल्दै आएको छ। रातो मच्छिन्द्रनाथ रथयात्रा नेपालकै सबैभन्दा लामो जात्रा मानिन्छ।"
डोटीका चारसहित सुदूरपश्चिममा ८ जनामा कोरोना,"डडेल्धुरा : डडेल्धुरा अस्पताल को प्रयोगशालामा थप आठ जनामा कोरोना पुष्टि भएको छ । बिहीबार डडेल्धुरा अस्पताल कोभिड १९ प्रयोगशालामा गरिएको परीक्षणमा जिल्ला प्रहरी कार्यालय दार्चुलाका १ जना,डोटी जोरायल गाउँपालिकाका ४, अछाम मेल्लेख गाउँपालिकाका १,चौरपाटी गाउपालिकाका १,बझाङ बुङ्गल नगरपालिकाका १ जना गरी ८ जनामा कोरोना संक्रमण पुष्टि भएको डडेल्धुरा अस्पताल कोभिड १९ प्रयोगशाला ईन्चार्ज ईश्वरी प्रसाद भूषालले बताएका छन् ।"
कर्मचारीमा कोरोना देखिएपछि मन्त्रालय 'सिल',"सुर्खेत : कर्णाली प्रदेश आन्तरिक मामिला तथा कानुन मन्त्रालयमा कार्यरत कर्मचारीमा कोरोना संक्रमण पृष्टि भएपछि मन्त्रालय सिल गरिएको छ । मन्त्रालयद्धारा प्रवाह हुने अत्यावश्यक बाहेकका सबै सेवा बन्द गरिएको हो । मन्त्रालयमा कार्यरत एक कार्यालय सहयोगी, तीन सशस्त्र प्रहरी, सवारी चालक र एक नेपाल प्रहरी गरी ६ जनामा कोरोना देखिएपछि मन्त्रालयका सेवा बन्द गरिएको हो । बाँकी कर्मचारीहरूको स्वाब लिएर रिपोर्ट आएपछि मात्रै मन्त्रालयको काम सूचारू गरिने मन्त्रालयका प्रवक्ता तुल खड्काले जानकारी दिए ।मन्त्रालयका अत्यावश्यक काम बाहेक अन्य सेवाहरू बन्द गरिएको खड्काको भनाइ छ । मन्त्रालयमै कार्यरत कर्मचारीमा कोरोना देखिएपछि सेवा बन्द गर्दै कानुन मन्त्री नरेश भण्डारीलगायत अन्य कर्मचारी होम आइसोलेसनमा बसेका छन् ।"
अकबरेले बनायो लखपति,"ओखलढुंगाः गाउँमा खुसार्नी बेचेर लखपति होइन्छ भन्दा धेरैलाई पत्यार लाग्दैन । तर, सिद्धिचरण नगरपालिका९ ज्यामिरेका ३१ वर्षीय तेजनारायण श्रेष्ठले अकबरे खुसार्नी बेचेरै बर्षमा १५ लाखसम्म आम्दानी गर्छन् । उनलाई अकबरेबाट गाउँमै मज्जाले पैसा कमाउन सकिन्छ भन्ने लगेको चाँही विदेशमा दु:ख पाएपछि मात्रै हो । उनी ९ वर्ष अघि धेरै पैसा कमाएर ठूलो घर बनाउने सपना बोकेर कतार हानिए । धनैधनको सपना बुनेर कतार पुगेका उनले त्यहाँ प्रगति गर्न सकेनन् । कतारबाट गाउँ फर्किए । गाउँमा काम गर्ने मेसो नपाएपछि फेरि मलेशिया पसे । मलेशियाले पनि उनको सपना पूरा गर्न सकेन । जसोतसो साढे २ वर्ष त्यहाँ समय बिताएर नेपाल फर्किएका उनी अकबरे खुर्सानीको खेती गरेर मालामाल बनिरहेका छन् । चार वर्षदेखि उनी आफ्नै बारीमा अकबरे उत्पादन गरेर नगरपालिकाकै अगुवा किसान बनेका छन् । निर्वाहमुखी खाद्यवाली त्यागेर सुरुमा उनले ११ रोपनी जग्गाबाट अकबरे खेती थालेका थिए । ४ वर्षको अन्तरमा अहिले उनले भाडामा लिएको जग्गासहित २७ रोपनीभन्दा बढी क्षेत्रमा अकबरे खुर्सानी र तरकारी खेती गरिरहेका छन् । अन्य व्यवसायमा अहिले कोरोनाको महामारीले चौपट भए पनि उनलाई असर पारेको छैन । नत अकबरे बेच्न बजारै खोज्नु परेको छ । मल्चिङबाट मालामाल मल्चिङ प्रविधिबाट गरेको खेतीले मनग्गे आम्दानी दिइरहेको छ । उनले वार्षिक १५ लाख रूपैयाँ बढीको अकबरे खुर्सानी बेचिरहेका छन् । हप्तामा शनिबार र बुधबार दुई पटक ओखलढुंगा सदरमुकाममा लाग्ने हाटमा उनले खुर्सानी बिक्री गर्दै आएका छन् । मल्चिङ विधि अपनाएर खेती गर्ने श्रेष्ठ जिल्लाकै पहिलो किसान हुन् । यो विधि अपनाउँदा उत्पादन लिन सकिन्छ भनेर सुरूमा कसैले विश्वासै गरेनन् । गाउँलेले मात्र नभएर बुवाआमाले समेत उनलाई गाली गरे । तर, उत्पादन दिन थालेपछि भने सबैले विश्वास गरेको श्रेष्ठले बताए । उनले इन्टरनेटको माध्यमबाट मल्चिङ विधिबारे थाहा पाएका हुन् । 'विदेशबाट फर्किएपछि ४ वर्षअघि के गर्ने भनेर सोचिरहेको थिएँ, श्रेष्ठले भने, 'युट्युबमा मल्चिङ विधिबाट खेती गर्न सकिनेबारे थाहा पाएँ, त्यसैको आधारमा यो खेती सुरू गरेको हुँ ।' के हो मल्चिङ प्रविधि? मल्चिङ विधिबाट कोरिया, जापानलगायतका देशले मनग्गे आम्दानी गर्दै आएका छन् । माटोको ड्याङ बनाइ मल्चिङ प्लाष्टिक भित्र बेर्ना रोपेर गरिने यो खेती विकसित मुलुकमा सफल खेती प्रणाली मानिन्छ । खुला प्रविधिभन्दा यसले उत्पादन तेब्बर दिने र कम परिश्रम गर्नुपर्ने भएकाले सजिलो भएको श्रेष्ठले बताए । मल्चिङ प्लाष्टिकको कारणले फेदमा धेरै झार नउम्रिने र गोडमेल गर्नु नपर्ने भएकोले यो प्रविधि सजिलो भएको उनको भनाइ छ । कसैको सहयोगबिना व्यक्तिगत पहलमा खेती सुरू गरेका हुन् उनले । उनले गरेको मल्चिङ प्रविधि बुझ्न र कसरी गर्ने भनेर सिक्नका लागि किसानहरू समेत आउने गरेका छन् । 'परम्परागत खेतीसँग त अहिलेको आम्दानी तुलनै गर्न सकिन्न नि, श्रेष्ठ भन्छन्, 'अब कहिल्यै विदेश नजाने सोच बनाएको छु । अरूलाई पनि स्वदेशमै केही गर्नका लागि सल्लाह दिन्छु ।'"
"ढोरपाटन बाढी अपडेट : १२ को मृत्यु, ४२ बेपत्ता (नामावलीसहित)","बागलुङ : ढोरपाटन नगरपालिकाको भुजीखोलामा बुधबार राती आएको बाढीमा परेर मृत्यु हुनेको संख्या १२ पुगेको छ । बाढीमा परि बेपत्ता हुनेको संख्या ४२ जना पुगेको छ । जिल्ला प्रहरी कार्यालय बागलुङका अनुसार दिउँसो सम्ममा ४२ जना बेपत्ता भएको र यो संख्या अझै थपिन सक्ने देखिएको छ । बिहीबार बिहानसम्म १३ जना बेपत्ता भएको जानकारी आए पनि प्रहरी र नेपाली सेनाको टोली घटनास्थलमा प्रत्यक्ष पुगेपछि तेब्बर बढी संख्यामा मानिस बेपत्ता भएको पाइएको जिल्ला प्रहरी कार्यालयका प्रहरी नायव उपरीक्षक राजेन्द्र रेग्मीले जानकारी दिए । राती करिब १२ बजे भूजीखोलामा आएको बाढीले ढोरपाटन वडा नम्बर ७,८ र ९ का ३१ घर बगाएको छ । मृतकमध्ये चार जना पुरुष र एक बालिकासहित ८ जना महिला छन् । जसमा एक महिलाको भने सनाखत भएको छ । ढोरपाटन नगरपालिका ९ की २६ वर्षीया केशमाया विक रहेको रेग्मीले बताए । शव कतै पुलको लठोमा अड्केको अवस्थामा फेला परेको छ भने कतै खोला किनारको बालुवामा भेटिएका छन् । शव क्षतविक्षत अवस्थामा रहेकाले पहिचान गर्न कठिन भएको हो । बाढीले ढोरपाटन ९ स्थित लाकुरीबोट स्वास्थ्यचौकीको भवन, जनचेतना प्राविको ४ कोठे भवन, सरस्वती प्राविको २ कोठे भवन, भुजीखोला लघु जलबिधुत आयोजनाको ५ वटा शाखा मध्ये ४ वटा भवन, एक जीप लगायत गाई वस्तु बगाएको छ । बेपत्ताको नामावलीः १) ढोरपाटन नगरपालिका ९ द्वाल बस्ने वर्ष २०।२२ को जीवन बिक । २) ऐऐ बस्ने वर्ष २३।२४ को नारायण बिक । ३) ऐऐ बस्ने निजको श्रीमती वर्ष २०।२१ कि टेकमाया बिक । ४) निजहरुकै छोरी वर्ष १ की नाम नखुलेकी बालिका । ५) ऐऐ बस्ने वर्ष १५।१६ कि मनिषा बिक । ६) ऐऐ घट्टेचौर बस्ने वर्ष २८ कि शनि बिक । ७) निजको छोरा वर्ष ९।१० को रोशन बिक । ८) निजको छोरा वर्ष ४।५ को रवि बिक । ९) नाम नखुलेको १५ दिनको बच्चा १ । १०) ऐऐ बस्ने वर्ष २५।२६ कि मन कुमारी बिक । ११) ऐऐ बस्ने वर्ष २५।२६ कि केशमाया बिक ( लास फेला परेको ) । १२) ऐऐ बस्ने वर्ष २९।३० को प्रेम पुन । १३) ऐऐ बस्ने भुसुन्डे बस्ने वर्ष २०।३० कि कुमारी बिक । १४) ऐऐ बस्ने वर्ष १४।१५ को समुन्द्र बिक । १५) ऐऐ बस्ने वर्ष १०।१२ कि पुनम बिक । १६) ऐऐ बस्ने वर्ष ३०।३१ को जीत बहादुर घर्ती । १७) ऐऐ बस्ने वर्ष ४३।४४ को राजु घर्ती । १८) ऐऐ घट्टेबोट बस्ने वर्ष ३५।३६ कि करमती बुढा । १९) ऐऐ बस्ने वर्ष ३५।३६ कि रिना कुमारी घर्ती । २०) ऐऐ बस्ने वर्ष २०।२२ कि दिलमया पुन । २१) निजको छोरी वर्ष ३।४ कि प्रकृति पुन । २२) ऐऐ बस्ने वर्ष ६०।६१ कि डोटी पुन । २३) ऐऐ सानो कुगु बस्ने वर्ष ३५।३६ को हेम बहादुर बिक । २४) ऐऐ बस्ने श्रीमती वर्ष ३४।३५ कि उजेली बिक । २५) ऐऐ बस्ने छोरा वर्ष ८।९ को दलु बिक । २६) ऐऐ बस्ने निजहरूकै बच्चा १० महिनाको नाम नखुलेको । २७) ऐऐ बस्ने वर्ष ४०।४१ को कर बहादुर बिक । २८) ऐऐ बस्ने श्रीमती वर्ष ३७।३८ कि हस्तमाया बिक । २९) ऐऐ दुनेपधेरा बस्ने वर्ष ६०।६५ कि तुलमती घर्ती । ३०) ऐऐ लाकुरी बोट बस्ने वर्ष ५५।५६ कि कौशिला पुन । ३१) निजको छोरा वर्ष २०।२१ को विशाल पुन । ३२) ऐऐ पावरहाउस बस्ने वर्ष २५।२६ कि धनमाया बिक । ३३) निजको छोरा वर्ष २।३ को नाम नखूलेको बालक । ३४) ऐऐ सुप्राङ बस्ने वर्ष नखुलेको बिरे बिक को श्रीमती र दुई छोराछोरी सहित ४ जनाको परिवार । ३५) जिल्ला बागलुङ गलकोट नगरपालिका ४ घर भई ढोरपाटन घुम्न गएको वर्ष २४।२५ को नबिन भण्डारी । ३६) जिल्ला बागलुङ ढोरपाटन नगरपालिका ९ सुप्राङ बस्ने नामथर र वर्ष नखुलेका अन्य ३ जना ।"
कोभिड अस्पतालमा ५८३ कर्मचारी नियुक्ति गर्दै प्रदेश सरकार,"बुटवल : पाँच नम्बर प्रदेश सरकारले चारवटा कोरोना अस्पतालमा ५ सय ८३ जना जनशक्ति नियुक्ति गर्ने निर्णय गरेको छ । जनशक्ति अभावमा आइसीयू समेत सञ्चालनमा आउन नसकेपछि यति धेरै स्वास्थ्यकर्मीलाई नियुक्ति गर्न थालिएको हो । मन्त्रीपरिषद्को बिहीबारको बैठकले जनशक्ति थप गर्ने सामाजिक विकास मन्त्रालयको प्रस्ताव स्वीकृत गर्दै ३ करोड ९६ लाख ३२ हजार रुपैयाँ निकाशा समेत गरेको छ । यो रकम तीन महिनाका लागि करारमा नियुक्त हुने जनशक्तिको तलब भत्तामा खर्च हुनेछ । प्रदेश सरकारले चारवटा कोरोना अस्पतालमा उपकरण समेत थप गर्ने निर्णय गरेको छ । लुम्बिनी प्रादेशिक अस्पताल धागो कारखानामा आइसियु १८, एचडि बेड २०, आइसोलेन वेड ३६ गरी कुल ७४ बेड रहने त्यसका लागि १ सय ८९ जना जनशक्ति राख्ने निर्णय मन्त्री परिषद्ले गरेको छ । भीम अस्पताल भैरहवामा आइसीयू ५, एचडि बेड १३, आइसोलेसन ९ गरी २७ रहने त्यसका लागि ७१ जना जनशक्ति, केन्द्रीय आर्युवेद बेलझुण्डी दाङमा आइसियु १०, एचडि बेड १७ र आइसोलेसन बेड ५८ गरी ८५ बेड रहने त्यसका लागि १ सय ७१ जनशक्ति राख्ने निर्णय मन्त्रीपरिषद्ले गरेको हो । त्यस्तै भेरी अस्पताल बाँकेमा आइसीयु १०, एचडि बेड ३० र आइसोलेसन बेड २० गरी ६० रहने र त्यसका लागि १ सय ५२ जना जनशक्ति राख्ने निर्णय भएको छ । मन्त्रीपरिषद्ले लुम्बिनी प्रादेशिक बुटवलका लागि १ करोड ७५ लाख ११ हजार ९ सय ६०, भीम अस्पताल भैरहवा ६४ लाख ४७ हजार ९ सय ६०, केन्द्रीय आर्युवेद बेलझुण्डी १ करोड ५६ लाख ७२ हजार ३ सय ६० र भेरी अस्पताल बाँके १ करोड ४० लाख ७२ हजार ६ सय ४० गरी कुल ३ करोड ९६ लाख ३२ हजार २ सय ८० निकासा गर्ने निर्णय समेत गरेको छ । बैठकले प्रदेश निजामति सेवा अन्तर्गत स्वास्थ्य सेवा र इञ्जिनियरिङ सेवाका रिक्त पदहरुमा खुला प्रतियोगिता मार्फत स्थायी पदपूर्ति गर्न प्रदेश लोक सेवा आयोगमा माग गरी पठाउन स्वीकृति प्रदान गरेको छ । जसमा इञ्जिनियरिङतर्फका ५३ र स्वास्थ्य सेवा तर्फका ७२ जना रहेका छन् । इञ्जिनियरिङतर्फ हाइवे सिभिल १८, जनरल सिभिल ५,सिंचाई ८, सेनेटरी १ विल्डिङ आर्किटेक्टर १३, मेकानिकल ५, इञ्जिनियर सिभिल २, हाइड्रो जिओलोजिस्ट १ जना गरी ५३ जना रहेका छन् । स्वास्थ्य सेवातर्फ मेडिकल अधिकृत आठौं ४९, नर्सिङ अधिकृत सातौं ११, फिजिओथेरापिस्ट सातौं ५ र मेडिकल ल्याब टेक्नोलोजिष्ट ७ जना गरी ७२ जना छन् । प्रदेश लोकसेवाबाट पहिलो पटक कर्मचारी नियुक्तीका लागि प्रक्रिया शुरु भएको हो । मन्त्रीपरिषद्ले भूमिगत जल सिचाईं आयोजना कार्यान्वयन कार्यविधि, २०७७ स्वीकृत गरेको छ । विज्ञान प्रविधि तथा बहु प्राविधिक प्रतिष्ठानको स्थापना तथा सञ्चालनका सम्बन्धमा व्यवस्था गर्न बनेको विधेयक प्रदेश सभामा पेश गर्न स्वीकृति प्रदान समेत गरेको छ । त्यस्तै प्रस्तावित नेत्रलाल अभागी रंगशाला निर्माणको योजना प्रदेश पूर्वाधार विकास प्राधिकरण मार्फत कार्यान्वयन गर्न स्वीकृति प्रदान गरेको छ ।"
२४ घन्टामा १२ सय २८ जनामा कोरोना संक्रमण : संक्रमितको संख्या ४२ हजार ८७७ पुग्यो,काठमाडौं : पछिल्लो २४ घण्टामा १२ सय २८ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ४२ हजार ८७७ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। बुधबार मात्रै ११ सय २० जनामा संक्रमण देखिएको थियो। बिहीबार नयाँ संक्रमितमा ३९४ महिला र ८३४ पुरुष छन्। १८ हजार ४१३ कोरोनाका सक्रिय संक्रमित छन्। यस्तै मन्त्रालयका अनुसार १० हजार ६७१ जना आइसोलेसनमा रहेका छन् भने होम आइसोलेसनमा ७ हजार ७४२ छन्। क्वारेन्टाइनमा ६ हजार ७४९ जना रहेका छन्। मन्त्रालयका अनुसार २४ घन्टामा १३ हजार ४१३ पीसीआर परीक्षण भएका छन्। पछिल्लो २४ घण्टामा ९१७ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या २४ हजार २०७ पुगेको छ। यो ५६ प्रतिशत हो।
कोरोनाले प्यूठानका एक वृद्धको बुटवलमा मृत्यु,प्यूठान : कोरोना संक्रमणले प्यूठानका एक वृद्धको बुटवलमा मृत्यु भएको छ। स्वर्गद्धारी नगरपालिकाका ७ का ५८ वर्षीय पुरुषको मृत्यु भएको स्वास्थ्य कार्यालय प्यूठानले जनाएको छ। निमोनियाको बिरामी भएका उनलाई उपचारका लागि गौतमबुद्ध मुटु अस्पताल बुटवलमा भर्ना गरिएको थियो। एक साता अघिदेखि उनको भेन्टिलेटरमा राखेर उपचार भइरहेको थियो। उपचारकै क्रममा कोरोना परीक्षण गर्दा पोजिटिभ देखिएको स्वास्थ्य कार्यालय प्यूठानका जनस्वास्थ्य अधिकृत पुस्कलप्रसाद श्रेष्ठले जानकारी दिए। कोभिड अस्पताल भैरहवामा हृदयघातबाट पुरुषको मृत्यु चितवनमा एक संक्रमितको मृत्यु बुटवलमा कोरोना संक्रमितको मृत्यु ढोरपाटनमा बाढी : मृत्यु हुनेको संख्या सात पुग्यो (अपडेट)
बुटवलमा कोरोना संक्रमितको मृत्यु,"बुटवल : बुटवलमा उपचाररत कोरोना संक्रमित बिरामीको मृत्यु भएको छ। लुम्बिनी प्रादेशिक अस्पतालमा उपचाररत रुपन्देहीको सैनामैना नगरपालिका, सालझण्डीकी ७७ वर्षीया महिलाको बिहीबार बिहान मृत्यु भएको हो। ज्वरो र श्वासप्रश्वासमा समस्या देखिएपछि उनी बुधबार अस्पताल आएकी थिइन्। महिलाको बुधबार पीसीआर परीक्षण गर्दा कोरोना पोजिटिभ रिपोर्ट आएको थियो। कोरोना पुष्टि भएपछि महिलालाई अस्पतालकै फिबर क्लिनिकको आइसोलेसनमा राखेर उपचार भईरहेको थियो। उपचारकै क्रममा बिहीबार बिहान मृत्यु भएको अस्पतालका सूचना अधिकारी डा विष्णु गौतमले जानकारी दिए। आईसियु उपलब्ध नभएपछि उनलाई फिवर क्लिनिकमा राखिएको थियो।"
ढोरपाटनमा बाढी : मृत्यु हुनेको संख्या सात पुग्यो (अपडेट),"बागलुङ : ढोरपाटन नगरपालिकाको भुजीखोलामा गएराति आएको बाढीपहिरोमा परेर मृत्यु हुनेको संख्या सात पुगेको छ। जिल्ला प्रहरी कार्यालय बागलुङका अनुसार १३ जना बेपत्ता छन्। राति करिब १२ बजे भूजीखोलामा आएको बाढीले ढोरपाटन वडा नम्बर ५,६,७,८ र ९ का ३० भन्दा बढी घर बगाएको छ। अहिलेसम्म बाढीमा परेर मृत्यु भएका सात जनाको शव फेला परेको जिल्ला प्रहरी कार्यालयका प्रहरी नायव उपरीक्षक राजेन्द्र रेग्मीले जानकारी दिए। मृतकमध्ये ६ जना पुरुष भएपनि नाम सनाखत भएको छैन। एक महिला भने ढोरपाटन नगरपालिका ९ की २६ वर्षिया केशमाया पुन रहेको रेग्मीले बताए। शव कतै पुलको लठोमा अड्केको अवस्थामा फेला परेको छ भने कतै खोला किनारको बालुवामा भेटिएको छ। शव क्षतविक्षत अवस्थामा रहेकाले पहिचान गर्न कठिन भएको हो। जिल्ला प्रहरी कार्यालय बागलुङका अनुसार बाढीमा बेपत्ता हुनेमा ढोरपाटन नगरपालिका ९ बस्ने ३५ वर्षीया कौशला पुन, उनको ६ वर्षीय छोरा हिक्मत पुन, ३५ वर्षीय जीतबहादुर घर्ती, ४० वर्षीय राजु घर्ती, २८ वर्षीया कुमारी बिक, १९ वर्षीया पुतली बिक, ३२ वर्षीया करमती घर्ती मगर, ३५ वर्षीया रीना घर्ती मगर, ३५ वर्षीया दिलमाया घर्ती मगर, उनको ६ वर्षीय छोरा रहेका छन्। यसैगरी ५५ वर्षीया डोटी पुन, ५२ वर्षीया टुलमती पुन, गलकोट नगरपालिका ४ घर भई ढोरपाटन घुम्न गएको २४ वर्षीय नविन भण्डारी बेपत्ता भएका छन् भने भण्डारी सँगै घुम्न गएका अन्य ३ जना सकुशल रहेको जिल्ला प्रहरी कार्यालयका प्रहरी नायव उपरीक्षक राजेन्द्र रेग्मीले जानकारी दिए। ढोरपाटनको वडा नम्बर ६,७ र ८ मा नेपाली सेनाको टोली पुगेर घटनास्थलमा उद्धार कार्य शुरु गरेको प्रमुख जिल्ला अधिकारी सुरेश न्यौपानेले जानकारी दिए। बाढीका कारण सबै ठाउँमा सवारी अवरुद्ध भएको खबर छ, प्रजिअ न्यौपानेले भने, जिल्ला तहबाट हेलिकप्टरमार्फत उद्धारको पहल पनि भएको छ, हामी जतिसक्दो छिटो सम्भाव्य स्रोत साधन परिचालन गरेर उद्धार कार्य अघि बढाउछौ। बाढीले सडक छेउमा पार्किङमा राखेको जीप, २ वटा विद्युत गृह, स्वास्थ्य चौकी भवन, एक वटा झोलुङ्ले पुल, ढोरपाटन ९ को सरस्वति आधारभुत विद्यालय र जनचेतना प्राथमिक विद्यालय भवनसमेत बगाएको छ। ढोरपाटनको भुजीखोलामा आएको बाढीले क्षतिग्रस्त बनेका घर"
"ढोरपाटनमा बाढी : चार जनाको मृत्यु, १३ बेपत्ता, ३० घर बगायो","बागलुङ : ढोरपाटन नगरपालिकाको भुजीखोलामा गएराति आएको बाढीपहिरोले चार जनाको मृत्यु भएको छ भने १३ जना बेपत्ता भएका छन् । राति करिब १२ बजे भूजीखोलामा आएको बाढीले ढोरपाटन वडा नम्बर ५,६,७,८ र ९ का ३० घर बगाएको ढोरपाटनका स्थानीय जीवन पुनले जानकारी दिए । उनका अनुसार बाढीले सडक छेरमा पार्किङमा राखेको जीप, दुई वटा विद्युत गृह, एक वटा झोलुङ्ले पुल, दुई वटा विद्यालय भवनसमेत बगाएको छ । ढोरपाटन नगरपालका ९ को लाँकुरीबोट १५ घर, दुनेपँधेरामा ५ घर, घट्टबोटमा ८ घर र सुप्राङ २ घर बगाएको छ भने सरस्वति आधारभुत विद्यालय र जनचेतना प्राथमिक विद्यालयसमेत बाढीले बगाएको छ । अहिले घटनास्थलमा प्रहरी पुगेर स्थानीयको सहयोगमा उद्धार थालेको जिल्ला प्रहरी कार्यालय बागलुङका प्रहरी नायब उपरीक्षक राजेन्द्र रेग्मीले जानकारी दिए । रातिमा बाढी आएकाले ठुलो क्षति भएको पाइएको छ, घटनास्थलको दुरी र क्षेत्र निकै लामो भएकाले पनि समस्या भएको छ, डिएसपी रेग्मीले भने, अहिले थप सुरक्षाकर्मीसहित घाइतेहरुको उद्धार, बेपत्ता भएकाहरुको खोजी सुरु गरिसकेका छौ ।"
मटर जोड्दा करेन्ट लागेर मृत्यु,विराटनगर : खेतमा पानी पठाउन मटर जोड्ने क्रममा करेन्ट लागेर मोरङको रंगेलीमा बिहीबार बिहान एक जनाको मृत्यु भएको छ । करेन्ट लागेर रंगेली नगरपालिका५ का ५५ वर्षीय रामप्रसाद मण्डलको मृत्यु भएको इलाका प्रहरी कार्यालय रंगेलीका प्रहरी निरीक्षक लेखनाथ दाहालले बताए । उनका अनुसार मटरमा विद्युतको लाइन जोड्ने क्रममा करेन्ट लागेर मण्डलको घटनास्थलमै मृत्यु भएको हो । प्रहरीले शव पोस्टमार्टमका लागि रंगेली अस्पताल लगेर घटनाको अनुसन्धान सुरु गरिएको जनाएको छ ।
टेप प्रकरण : मिश्रलाई अख्तियारको ताकेता,"काठमाडौं : अख्तियार दुरुपयोग अनुसन्धान आयोगले तत्कालीन सूचना तथा सञ्चारमन्त्री गोकुल बाँस्कोटासँगको टेप प्रकरणमा जोडिएका विजयप्रकाश मिश्रलाई ७ दिनभित्र उपस्थित हुन सूचना निकालेको छ। सेक्युरिटी प्रिन्टिङ प्रेस खरिद प्रक्रियामा स्विस कम्पनीका स्थानीय एजेन्टसँग ७० करोड कमिसनका लागि मोलमोलाई गरेको भन्ने समेत विषयको अनुसन्धानका सिलसिलामा तपाईंसँग केही बुझ्नुपर्ने भएकाले यो म्याद सूचना प्रकाशित गरिएको छ। यो म्याद सूचना प्रकाशित भएको मितिले ७ दिनभित्र यस आयोगको प्रहरी महाशाखामा अनुसन्धान अधिकृत समक्ष सम्पर्क राख्न आउनु होला। नआए कानुनबमोजिम भई जानेछ, मिश्रको नाउँमा गोरखापत्रमा बुधबार प्रकाशित सूचनामा भनिएको छ। अख्तियारको विस्तृत अनुसन्धान गोप्य हुन्छ। घटनामा मुछिएकालाई बयानका लागि बोलाउँदा पनि गोप्य रूपमै बोलाइने गरेको छ। पटकपटक बोलाउँदा नआएमा मात्रै अख्तियारले सार्वजनिक सूचना जारी गर्ने गरेको छ। बाँस्कोटासँग सेक्युरिटी प्रेस खरिदका क्रममा ७० करोड टेप प्रकरणमा मिश्रसमेत विवादमा तानिएका थिए। घटनापछि तत्कालीन मन्त्री बाँस्कोटाले राजीनामा दिए। राजीनामा पछि बाँस्कोटाले आफू निर्दोष भएको बताइरहेका छन्। अडियो टेप रेकर्ड गर्ने मिश्र भने जापान पुगेका छन्। अडियो टेपको वैज्ञानिक अनुसन्धानको लागि मिश्र अख्तियारमा अनिवार्य उपस्थित हुनुपर्ने हुन्छ। संसद्को सार्वजनिक लेखा समितिमा पनि मिश्रसमेतको छानबिन हुनुपर्ने कुरा उठेपछि उनी बेपत्ता भएका थिए। अख्तियारले यो प्रकरणको अनुसन्धान भइरहेको प्रवक्ता एवं सहसचिव तारानाथ अधिकारीले जानकारी दिए। मिश्रको अपत्यारिलो भनाइ अख्तियारले म्याद सूचना प्रकाशित गर्नु अघिल्लो दिन नै मिश्रले वक्तव्य जारी गरे। उनले रेकर्डिङ डिभाइस जापानमा रहेको र त्यो लिन आफू जापान गएको दाबी गरे। मिश्रको उक्त कुराले सार्वजनिक लेखा समितिका सदस्य भने चकित भएका छन्। हामीलाई आफ्नै मोबाइलबाट अडियो सुनाएका थिए। छुट्टै रेकर्डिङ डिभाइस लिन जापान गएको भन्ने कुरा पत्यार लागेन, लेखा समितिका एक सदस्यले भने। विभिन्न सञ्चारमाध्यम र सांसदहरूलाई मोबाइलबाटै अडियो ट्रान्सफर गरेर मिश्रले पठाएका थिए। मिश्रले पेन ड्राइभमा पनि अडियो राखेर खल्तीमा बोकेको देखिएको एक सांसदले बताए। जापानमा डिभाइस लिन गएको भन्ने कुरा बहाना हुन सक्छ, लेखाका ती सदस्यले भने। मिश्र आफू सेक्युरिटी प्रिन्टिङ प्रेसको विज्ञ भन्दै लेखा समितिमा पनि प्रस्तुत भएका थिए। तर केही सांसदले उनको योग्यता र विज्ञतामाथि प्रश्न गरेपछि समितिमा हल्लाखल्ली मच्चिएको थियो। ७० करोडको नेपथ्य"
सरुवाले सर्दै छ कोरोना,"काठमाडौंविराटनगर : कोरोना महामारीका बेला सरकारले आलोपालो प्रणाली लागू गरी कर्मचारी खटाइरहेको छ। तालुकदार मन्त्रालयकार्यालय भने धमाधम कर्मचारी सरुवा गरिरहेका छन्। यसले कोरोना भाइरस ओसारपसार हुने जोखिम देखिएको छ। कतिपय स्थानमा सरुवा भएर गएका कर्मचारीमार्फत कोरोना संक्रमण देखिएको छ। आपत्कालमा कर्मचारी मात्र होइन, पूर्वकर्मचारीसमेत खटाउन पाउने सरकारको अधिकार भए पनि कस्तो प्रकृतिको विपद् हो भनेर ध्यान दिनुपर्ने त्रिविका सहप्राध्यापक डा नरेन्द्र पौडेल बताउँछन्। सरकारले कठिन परिस्थितिमा कर्मचारी चलाउन पाउँदैन भन्दिनँ। कर्मचारी मात्र होइन, पूर्वकर्मचारीलाई खटाउन सक्छ, डा पौडेल भन्छन्, तर कस्तो किसिमको विपद् हो ? कुन औचित्यले सरुवा भएको हो ? त्यो कुरा महत्वपूर्ण हो। यो महामारीको प्रकृतिअनुसार कर्मचारी सरुवा गर्नु न्यायसंगत नभएको उनको तर्क छ। यो भाइरस मानिसको ओहोरदोहोरले ओसारपसार हुन्छ। त्यस्तो संवेदनशील घडीमा कर्मचारीको सरुवा गर्दा ध्यान दिनुपर्छ, उनी भन्छन्।विधिविधानअनुसार कर्मचारी चलाए मात्रै सुशासन आउने उनको तर्क छ। जनताको फाइदाका लागि कर्मचारी सरुवा हुनुपर्ने हो तर कर्मचारीको फाइदामा सरुवा हुन्छ, उनी भन्छन्, जनता भने सधैं मर्कामा परिरहेका हुन्छन्। संघीय मामिला तथा सामान्य प्रशासन मन्त्रालयले हालै ६० सहसचिवको सरुवा गरेको छ। अर्थ मन्त्रालयअन्तर्गत महालेखा नियन्त्रकको कार्यालयले ५३ लेखा अधिकृत र ७३ जना लेखापाल गरी १ सय २६ जनाको सरुवा गरेको छ। लेखा समूहका २८ उपसचिव पनि सरुवामा परेका छन्। महालेखा नियन्त्रकको कार्यालयले २८ उपसचिवको सरुवा गरेको छ। सामान्य प्रशासनले नै १ सय ६२ जना अधिकृतको सरुवा गरेको छ। ६ जिल्लाका प्रमुख जिल्ला अधिकारी हेरफेर भएको छ। स्थानीय तहका कर्मचारी पनि सरुवामा परेका छन्। प्रहरीमा अझ धेरै सरुवा गरेको देखिएको छ। कतिपय प्रहरी एक महिना नपुग्दै सरुवामा परेका छन्। भदौ १५ मा ७२ डीएसपीको सरुवा गरिएको छ। यस्तो बेला डेरा नपाउने समस्या त्यस्तै छ। सामान लैजान ल्याउन, खानाको बन्दोबस्त गर्न उत्तिकै समस्या हुने गरेको छ। आमाबुवा, छोराछोरी घरपरिवारलाई तनाव हुन्छ। पूर्वसचिव कृष्णहरि बाँस्कोटा यो महामारीमा मन्त्री र कर्मचारीको स्वार्थमा सरुवा गर्नुको औचित्य नरहेको बताउँछन्। मन्त्रीको सन्तुष्टि र कर्मचारीको फाइदाका लागि सरुवा भएका छन्, पूर्वसचिव बाँस्कोटा भन्छन्, जनता र सेवाप्रवाहलाई केन्द्रबिन्दुमा राखेर मात्रै सरुवा हुनुपर्ने हो। केही कर्मचारीलाई सरुवाको कारण मर्का पर्ने भए पनि अधिकांशको सरुवा स्वार्थकै कारण हुने गरेको उनको ठहर छ। यो अवस्थामा सरुवा गर्नाले देशलाई आर्थिक नोक्सानी हुने मात्रै होइन तनावसमेत बढ्ने उनी बताउँछन्। राज्यको नोक्सानी, कार्यदिनको धेरै नोक्सानी, सेवा प्रवाह प्रभावित हुन्छ नै, उनी भन्छन्, यो बेला त कर्मचारीलाई होइन, सरुवा भएर गएको ठाउँका जनतामा तनाव हुन्छ। निजामती कर्मचारी ऐनले व्यवस्था गरेअनुसार दुईदुई वर्षमा मात्रै कर्मचारी सरुवा गर्नुपर्ने उनको भनाइ छ। कर्मचारी र नेताको स्वार्थमा सरुवा गर्ने परिपाटी बन्द गर्नुपर्ने उनको भनाइ छ। लोकसेवाले वरिष्ठ सहसचिवलाई प्रदेशमा खटिएपछि मात्रै सचिवमा बढुवा गर्ने गरेपछि सरुवा भएर प्रदेश जानेको मोह देखिएको छ। लोकसेवा आयोगका मुख्य मनोविज्ञानवेत्ता डा खगेन्द्रप्रसाद सुवेदी प्रदेश ५ को मुख्यमन्त्री तथा मन्त्रिपरिषद् कार्यालयमा सरुवा भएका छन्। मुख्य मनोविज्ञानवेत्ता नेपालको एक मात्र पद हो। लोकसेवाको नीति निर्माण तथा पाठ्यक्रम बनाउने मुख्य जिम्मेवारी उनले नै गर्दै आएका थिए। बढुवा प्रयोजनका लागि उनी सरुवामा राजी भएका हुन्। संघीय मामिला मन्त्रालयका सचिव सूर्य गौतम वरिष्ठ सहसचिव प्रदेशमा पठाउने नीतिअनुसार नै सरुवा भएको बताए। यो नियमित सरुवा हो। सिनियर सहसचिव प्रदेशमा पठाउने नीतिअनुसार नै सरुवा भएको छ, सचिव गौतमले अन्नपूर्णसँग भने, प्रदेशका सचिवको एकवर्षे कार्यकाल सकिएको छ। उनीहरूलाई बोलाएर संघको पठाइएको हो। मन्त्री हृदयेश त्रिपाठीले कुनै पनि हालतमा सरुवा संशोधन नहुने बताए। निश्चित मापदण्डमा गरिएको सरुवा हो, मन्त्री त्रिपाठीले मन्त्रालयबाट सम्पादित प्रमुख कार्य तथा उपलब्धि विषयमा जानकारी गराउन आयोजित पत्रकार सम्मेलनमा भने, संशोधन गर्नुपर्ने कुनै कारण हामीले देखेका छैनौं। कोरोना हटस्पटमा प्रहरी साउन २४ गते १ नम्बर प्रदेश प्रहरी कार्यालय विराटनगरबाट सरुवा भएर पाँचथर पुगेका एक प्रहरीको स्वाब परीक्षण गर्दा कोरोना पोजेटिभ देखियो। त्यसपछि ती प्रहरीको सम्पर्कमा रहेका जिल्ला प्रहरी कार्यालय पाँचथरका ४६ जना प्रहरीको परीक्षण गर्दा थप तीन जनामा संक्रमण देखियो। विराटनगरबाटै भदौ ३ गते सरुवा भएर भोजपुर पुगेका तीन जना प्रहरीमा पनि कोरोना पोजेटिभ देखियो। जिल्ला प्रवेश गर्नुअघि होल्डिङ सेन्टरमा बस्नुपर्ने भएकाले उनीहरूबाट अन्य संक्रमण हुन पाएन। सरुवा भएर र घर बिदाबाट फर्किएका संखुवासभाका १० जना प्रहरीमा पनि भदौ पहिलो साता कोरोना पुष्टि भयो। सरुवा भएका र घरबाट फर्किएका उनी झापा, सुनसरी र मोरङबाट संखुवासभा गएका हुन्। १ नम्बर प्रदेश प्रहरी कार्यालय विराटनगरले नै साउनमा ओखलढुंगा सरुवा गरेर पठाएका चार जना प्रहरीमा पनि कोरोना पुष्टि भयो। उनीहरू आइसोलेसनमा छन्। पछिल्लो साता सबैभन्दा बढी धनकुटा पुगेका प्रहरीमा कोरोना संक्रमण पुष्टि भएको छ। आइतबारसम्ममा धनकुटामा १८ जना प्रहरी संक्रमित छन्। त्यसमध्ये तीन जना त्यहीँ प्रहरी कार्यालयमा पहिलेदेखि नै कार्यरत हुन्। बाँकी १५ जना सरुवा भएर र काज फिर्ता गरिएर कोरोना महामारीकै समयमा धनकुटा सारिएका हुन्। भदौ २ गते मोरङको प्रादेशिक तालिम केन्द्रबाट सरुवा भएर खोटाङ पुगेका सात प्रहरीमा पनि कोरोना पुष्टि भयो। उनीहरूलाई आइसोलेसनमा राखिएको छ। संक्रमित कम रहेका प्रदेश १ का पहाडी जिल्लामा सरुवासँगै संक्रमण पुष्टि भएका प्रहरीको यो उदाहरण मात्रै हो। पछिल्लो समय कोरोना संक्रमण बढ्दो अवस्थामा रहेकै समयमा प्रहरीभित्र व्यापक सरुवा र स्थानान्तरण भयो। यसले बढी संक्रमित क्षेत्रबाट संक्रमणमुक्त रहेकाले ग्रिन जोनमा राखिएका प्रहाडी र हिमाली जिल्लासम्म संक्रमण पुगेको छ। कोरोना संक्रमण न्यूनीकरण गर्ने भन्दै सरकारले ठाउँठाउँमा निषेधाज्ञा र लकडाउन गरे पनि आफू मातहत रहेको प्रहरी र कर्मचारी कु बेलामा सरुवा गर्दा संक्रमण रोकिनेभन्दा पनि फैलने अवस्थामा पुगेको छ। सरुवा गरेका प्रहरी सीधै जिल्लामा पुग्ने र अन्यसँग घुलमिल हुने हुँदा संक्रमण फैलँदो अवस्थामा रहेको छ। कोरोना संक्रमणबाट पहिले सुरक्षित रहेका ओखलढुंगा, पाँचथर, भोजपुर, खोटाङ र संखुवासभामा अहिले सरुवा भएर र घर बिदामा पुगेका प्रहरीसँगै सरकारी कर्मचारीबाट कोरोना भित्रिन थालेको छ। प्रहरी र कर्मचारीबाट पछिल्लो समय असुरक्षित बन्न थालेकोमा नागरिक चिन्तित छन्। यो बेला कर्मचारी र प्रहरी सरुवा वा स्थानान्तरण गर्न नहुने हो, यसले जोखिम बढाएको छ, पाँचथर गणेशचोकका राजकुमार श्रेष्ठ भन्छन् सुरक्षित राखेको जिल्लामा पनि कोरोना भित्रिँदा डर बढ्यो। सुरक्षा असावधानीका बीच सरुवा र स्थानान्तरण गरिएकामध्ये प्रदेश १ मा सबैभन्दा बढी प्रहरीमा संक्रमण पुष्टि भएको छ। भोजपुरबाहेक अन्य जिल्लामा सरुवा भएर पुगेका प्रहरी अन्य प्रहरीसँग घुलमिल हुँदा संक्रमण अझै फैलन सक्ने अनुमान गर्न सकिन्छ। भोजपुरमा भने सरुवा गरेर पठाएका तीन जनालाई नै जिल्ला प्रवेश अघि होल्डिङ एरियामा राखेर कोरोना परीक्षण गर्दा कोरोना पुष्टि भएकाले अन्यमा सर्न नपाएको भोजपुरका प्रहरी प्रमुख प्रहरी नायब उपरीक्षक कृष्णकुमार चन्द बताउँछन्। लकडाउनदेखि नै सीमा क्षेत्र र सडकमा खटिएका मोरङ, सुनसरी र झापा जिल्लामा रहेका प्रहरीलाई पहाडी क्षेत्रमा साउन महिनामा सरुवा गरिएको थियो। बढी संक्रमण देखिएको र प्रहरीभित्रै पनि पहिले संक्रमण पुष्टि भइसकेको स्थानबाट सरुवा गरिएकामा कोरोना पुष्टि भएको हो। अहिले प्रदेश १ मा नेपाल प्रहरीभित्र कोरोना भाइरस संक्रमितको संख्या दुई सय नाघेको छ। हालसम्म सबैभन्दा बढी नेपाल प्रहरीको प्रहरी गण रानी विराटनगरमा कार्यरत ८७ जनामा संक्रमण देखिएको छ। त्यसपछि प्रदेश १ प्रहरी तालिम केन्द्र रानी विराटनगरमा बढी प्रहरी संक्रमित छन्। त्यसै स्थानबाट धेरै प्रहरी सरुवा पनि भएर अन्य जिल्ला पछिल्लो दुई महिनामा खटाइएको छ। सबैभन्दा बढी प्रभावित बनेको रानीस्थित गणमा साउन २१ गते एक महिला प्रहरी जवानमा पहिलो पटक कोरोना पुष्टि भएको थियो। महिला प्रहरीमा कोरोना देखिएपछि कार्यालय सिल गरेर त्यहाँ रहेका प्रहरीलाई क्वारेन्टाइनमा राख्दै पीसीआर परीक्षण गराएर रिपोर्ट नआएसम्म अरूको सम्पर्कबाट टाढा राख्नुपर्ने हुन्छ। त्यसो नगरिएका कारण प्रहरीभित्र भुसको आगो सरी कोरोना फैलिएको हो। गणमा कोरोना देखिएको पर्सिपल्ट साउन २३ गते ठूलो संख्यामा प्रहरी फेरबदल गरिएको थियो। त्यहाँबाट झापा, खोटाङसँगै पहाडी जिल्लाहरूमा प्रहरी सरुवा र काज फिर्ता गरेर पठाइएको थियो। उनीहरू सबैमा कोरोना संक्रमण पुष्टि भएको छ। साउन तेस्रो साताबाट मात्रै पाँच सय हाराहारी प्रहरीलाई गणबाट बाहिर लैजाने र बाहिरकालाई ल्याएर गणमा राख्ने काम भएको थियो। नेपाल प्रहरीका पूर्वडीएसपी रामजी कटुवाल प्रहरीले कुन समय कस्तो निर्णय गर्ने भन्ने विचार नपुयाउँदा यो अवस्था आएको बताउँछन्। असार यता हालसम्म प्रदेश १ मा २ हजार ४४ प्रहरीलाई स्थानान्तरण गरेर एउटा कार्यालयबाट अर्कोमा पुयाइएको छ। प्रदेश १ का डीआईजी ईश्वरबाबु कार्की भने सुरुमा फेरबदलको निर्णय लिँदा प्रहरीमा कोरोना महामारी बढ्दो अवस्थामा नभए पनि पछि यस्तो अवस्था आएकाले फरक निर्णयमा अहिले प्रहरी पुगेको बताउँछन्। उनले भदौ २ गतेबाट त्यो काम रोकेर सबै प्रहरी कार्यालयलाई पत्राचार गरेको जानकारी दिए। प्रहरीभित्र कोरोना व्यापक फैलिएपछि अहिले स्थानान्तरणको कार्य बन्द गरिएको उनको भनाइ छ। प्रदेशका सचिव नै सरुवा कोरोना संक्रमण नियन्त्रण र महामारीकै बीच अन्य निर्णय गर्ने तहमा रहेका प्रदेश १ का चार सचिवको संघीय सरकारले सरुवा गरेको छ। संघीय मामिला तथा सामान्य प्रशासन मन्त्रालयको गत मंगलबारको निर्णयअनुसार मुख्यमन्त्री तथा मन्त्रिपरिषद् कार्यालयका सचिव मुकुन्द निरौला, उद्योग, पर्यटन, वन तथा वातावरण मन्त्रालयका सचिव सञ्जीव राई, आर्थिक मामिला तथा योजना मन्त्रालयका सचिव दामोदर रेग्मी र आन्तरिक मामिला तथा कानुन मन्त्रालयका सचिव हरिप्रसाद मैनालीको सरुवा भएको हो। ०००"
