शीर्षक,विवरण
कोरोनालाई हल्का नठानौं,"गत वर्ष कोरोनाको पहिलो लहर सुरु हुनअघिको अवस्था जस्तो थियो, यतिखेर पनि त्यस्तै छ। पहिलो लहरको कोरोना कहर करिबकरिब समाप्त भएर सामान्य अवस्था बन्दै गर्दा अर्को लहर सुरु भएको छ। दोस्रो लहर सुुरु भइसके पनि यसबाट कसरी सुरक्षित रहने भन्नेमा भने सरोकारवाला सबै निकाय करिबकरिब अन्योलकै अवस्थामा छन्। अहिलेको अवस्थालाई सही मूल्यांकन गरेर सुरक्षित उपाय अवलम्बन गर्न सकेनौं भने कोरोनाले फेरि एकपटक हामी सबैलाई एकैसाथ डस्ने पक्का छ। त्यतिखेर आफैंलाई धिक्कार्नेबाहेक हामी कसैसँग पनि विकल्प रहने छैन। तसर्थ सरकारलाई दबाब दिँदै आफैं सुरक्षित हुनेतर्फ सोच्नु आजको आवश्यकता हो। स्थापित मान्यताअनुसार पीसीआर परीक्षण गरिएका कूल संख्याको दुईदेखि १२ प्रतिशतसम्म कोरोना पोजेटिभ देखियो भने सामान्य ठानिन्छ। नेपालमा पनि संक्रमणको सुरुवाती दिनमा यस्तै देखियो। त्यतिखेर कूल परीक्षण गरिएकामध्ये मुस्किलले पाँच प्रतिशतमा पनि कोरोना पोजेटिभ देखिएन। यसले गर्दा परीक्षणका नाममा अनावश्यक खर्च भएको तर्क पनि भए तर परिस्थति उल्टिएको छ। कोरोना जोखिमको पारोले विस्तारै उच्च विन्दु छोइसकेको छ। मुख्य सहर र विशेषगरी भारतसँग जोेडिएका नाकामा यसको असर विकराल बन्दै गएको छ। यस्तै अवस्था थप एकदुई दिन रह्यो भने ती ठाउँमा नियन्त्रण नै गर्न नसक्ने गरी कोरोना संक्रमण फैलिनेछ। कसैको पनि मुख नताकी स्वास्थ्य सुरक्षाको सावधानी अपनाउन सकियो भने मात्रै संक्रमणबाट जोगिन सकिन्छ। पछिल्ला दिनमा पीसीआर परीक्षण गरिएकामध्ये १० प्रतिशतभन्दा धेरैमा संक्रमण फैलिएको पुष्टि भइसकेको छ। परीक्षणको दायरा बढाउँदै लैजाँदा संक्रमितको संख्या पनि बढिरहेको छ। यो अवस्थाले परिस्थिति थप विकराल बनाएको छ। पछिल्ला दिनमा परीक्षण र उपचारमा राज्यले नीच मारेपछि आफ्नै खर्चमा पीसीआर गराउनेहरू घटेका थिए। यसले स्वाभाविक रूपमा अस्पताल गएर उपचार गर्ने तथा होम आइसोलेसनमा बस्ने व्यवहारमा पनि कमी ल्याएको थियो। छिमेकी भारतमा उच्च दरमा संक्रमण फैलिसकेकाले यसको स्वाभाविक असर नेपालमा पनि पर्ने पक्का छ। संक्रमण र मृत्युदरको अनुपातले थप केही दिन यस्तै गति लिइरह्यो भने छिटै भारत मात्रै नभएर नेपाल पनि संक्रमित र मृत्युदरको हिसाबले लिडिङ गर्ने मुलुकमा पर्ने निश्चित छ। संक्रमण दर बढिरहे पनि यसलाई खेलाँची ठान्ने प्रवृत्तिमा कमी आएको छैन। शैक्षिक संस्थाहरूमा पर्याप्त स्वास्थ्य मापदण्ड अपनाइएको छैन। बजारमा भीड बढिरहेको छ। कोरोना भनेको सामान्य रहेछ र यो लागे पनि सजिलै निको हुन्छ भन्ने आम बुझाइले जोखिम बढाउन मद्दत पुर्याएको छ। कुनै पनि समस्याले आपत् नपार्दासम्म नचेतिने मानवीय स्वभाव हो। बेलैमा होस नपुर्याउने हो भने यो आगोको भुंग्रोमा हामी जोकोही पनि पर्न सक्छौं। एकैपटक विश्वका करोडौं मानिसलाई पिरोलिरहेको यो महामारीलाई हल्का ठान्ने भूल कसैले पनि गर्नु हुन्न। स्वास्थ्य सतर्कतालाई जस्तोसुकै कठिन परिस्थतिमा पनि कम गर्नुहुन्न।"
आर्थिक संकटमा प्रदेश १,"इटहरी : बजेट अभावका कारण प्रदेश १ सरकार ८ महिनादेखि आर्थिक संकटमा फसेको छ। आर्थिक संकट भएपछि अत्यावश्यकबाहेक बजेट रोक्का राखिएको छ। मन्त्रालयका अनुसार यो आर्थिक वर्ष अहिलेसम्म नयाँ विकास निर्माणका काम सम्झौता हुन सकेको छैन। सम्पन्न भइसकेका ठेक्कालाई भुक्तानी दिने काम भइरहेको छ, आर्थिक मामिला तथा योजना मन्त्रालयका शाखा अधिकृत विष्णु पौडेलले भने, बहुवर्षीय, ठेक्का भइसकेका र क्रमागत आयोजना, स्वास्थ्य, खानेपानी, सिँचाइ आदिका कार्यबाहेक नयाँ विकास निर्माणका काम र विभिन्न कार्यक्रम रोक्नु परेको छ। आर्थिक वर्ष २०७७०७८ मा ४० अर्ब ९० करोडको अनुमानित बजेट तयार गरिएको थियो। तर, त्यसमध्ये १३ अर्ब बढी रकम प्राप्त नहुँदा संकट देखिएको हो। अझ गत वर्षको बाँकी भुक्तानी रकम तीन अर्ब रुपैयाँ यो वर्ष तिर्नु परेपछि सरकारको विकास निर्माणदेखि कार्यालय सञ्चालनको काम नै प्रभावित बनेको छ। प्रदेश सरकारले बहुवर्षीय योजनालाई भने यथावत् राखेको छ। संघले हस्तान्तरण गरेका अधुरा र क्रमागत आयोजनाको रकम भुक्तान गर्न सवा अर्ब रुपैयाँ संघले प्रदान गरेको छ भने थप पैसा आउने तयारीमा छ। बजेट अभाव भएपछि प्रदेश सरकारले नयाँ आयोजना मात्र रोकेन, बरु बैठक भत्ता वितरण नगर्ने, विविध खर्च कटौती, टीएडीए कटौती, कार्यक्रम खर्च नगर्ने तथा पुराना कार्यालयको लागि फर्निचर, मेसिन औजार नकिन्ने जस्ता नीति नै बनाएको पौडेल बताउँछन्। आठ महिनापछि बल्ल प्रदेशको बजेट सन्तुलित हुने अवस्थामा छ। तर, पूर्ण सन्तुलन हुन असारसम्मै लाग्ने उनी बताउँछन्। मन्त्रालयका प्रवक्ता पंकज भुर्तेलका अनुसार मन्त्रालयको स्रोतबाट आधा बजेट कटौती गरेर खर्च गर्ने नीति बनाएकाले गर्दा आगामी आर्थिक वर्षदेखि अवस्था सुधार हुने अपेक्षा छ। नेताले फाइदा उठाए गत वर्ष ससर्त अनुदानको रकम खर्च गर्नुपर्ने आयोजनामा प्रदेश सरकारको स्रोतबाट रकम खर्च गरियो। प्रदेशका कर्मचारीले सफ्टवेयरमा बजेट छुट्ट्याउन नसक्दा एकातिर प्रदेशको बजेट खर्च भयो भने अर्कोतिर समपूरक, ससर्त र विशेष अनुदानको खर्च नभएको झन्डै तीन अर्ब रुपैयाँ संघलाई फिर्ता गर्नुपर्यो। कम अनुभवी कर्मचारीको पोस्टिङ भएका कारण प्रदेश सरकारको खर्च गराइ अस्तव्यस्त बन्यो। बजेट छ, तर कहाँ अनि कसरी खर्च गर्ने भन्नेमै कर्मचारी अलमलमा परे। जसको असरस्वरूप एउटा सिंगो आर्थिक वर्ष प्रदेश सरकार बाँधिएर बस्न बाध्य भयो। संघको अर्थ, संघीय मामिला वा कुनै मन्त्रालयमा रहेका कर्मचारी पठाएको भए उनीहरूले ब्यालेन्स मिलाउँदै खर्च गर्न सक्ने हुँदा कम त्रुटि हुने थियो, मन्त्रालय स्रोत बताउँछ। कर्मचारी अलमलमा पर्दाको फाइदा सांसद, मन्त्रीले उठाए। आफ्ना नेता, कार्यकर्ताले भनेको आयोजनामा खर्च गर्न थाले। आम्दानीको स्रोत विचार नगर्ने, तर जनअपेक्षा भन्दै खर्च गर्ने प्रवृत्ति समस्याको रूपमा देखिएको जानकार बताउँछन्। जहिल्यै घाटाप्रदेशको आम्दानी खर्चलाई धान्ने गरीको नभएको मन्त्रालय जनाउँछ। प्रदेश सरकारको अहिले देखिएको आन्तरिक आम्दानीको मुख्य स्रोत भनेको घरजग्गा रजिस्ट्रेसनबापतको रकम र सवारीसाधनबापतको रकम हो। घरजग्गाको रकम स्थानीयसँगको बाँडफाँटमा ४० प्रतिशत पाउँछ भने सवारीसाधनबापतको ६० प्रतिशत रकम पाउँछ। तर, यी दुई स्रोत र प्रदेशको प्रशासनिक सेवा शुल्कबाट प्राप्त भइरहेको औसत रकम भनेको जम्मा ३ अर्ब रुपैयाँ मात्र हुन्छ। शयस्तै राजस्व बाँडफाँट (भ्याट र अन्तःशुल्क) बाट पाउने १५ प्रतिशत राजस्व २०७६०७७ मा ६ अर्ब ८८ करोड प्राप्ति भएको थियो। यसरी हेर्दा चालू आर्थिक वर्षमा प्रदेश सरकारको राजस्वतर्फ १० अर्ब र वित्तीय समानीकरण अनुदानको ८ अर्ब गरी १८ अर्ब हाराहारी मात्र जम्मा हुने अनुमान छ। जबकि २०७७०७८ को चालू खर्च नै १८ अर्ब ९३ करोड अनुमान गरिएको छ। राजस्व स्रोत र वित्तीय समानीकरण अनुदानबाट खर्च व्यहोर्न चालू र पुँजीगततर्फ ३३ अर्बभन्दा बढीको बजेट विनियोजन भएको छ। यसबाहेक प्रदेश सरकारले पाउने ससर्त, समपूरक र विशेष अनुदानका बजेटहरू संघीय सरकारबाट आयोजना तोकेर आउने हुँदा खर्च नभएको बजेट फिर्ता जान्छ।"
सुदूरपश्चिममा कोरोनाको नयाँ भेरियन्ट,"धनगढी : डोटीको जोरायल गाउँपालिका३ का ३० वर्षीय पुरुष भारतको पञ्जाबबाट चैत १२ गते घर फर्के। कैलालीको गौरीफन्टा नाका हुँदै आएका उनको एन्टिजेन परीक्षण गर्दा कोरोना पोजिटिभ देखियो। भारतबाटै चैत १४ गते फर्किएका डँडेलधुराको परशुराम नगरपालिका४ का ३१ वर्षका पुरुष र कञ्चनपुरको कृष्णपुर नगरपालिका६ का २२ वर्षका पुरुषको एन्टिजेन परीक्षण गर्दा पोजिटिभ देखियो। नाकामा चैत १५ गतेसम्म परीक्षण गर्दा पोजिटिभ देखिएकामध्ये २० जनाको स्वाब नमुनामा तीन जनामा अर्को भेरियन्टको कोरोना भेटिएको छ। प्रदेश सरकारले २० जनाको नमुनामा फरक भेरियन्टको कोरोना छ कि छैन भनेर नमुना जाँचका लागि भन्यो। हामीले २० जनाको स्वाबको नमुना राष्ट्रिय जनस्वास्थ्य प्रयोगशालामा पठायौं, सुदूरपश्चिम प्रदेश सामाजिक विकास मन्त्रालयका कोभिड स्रोत व्यक्ति नरेन्द्रसिंह कार्कीले भने । उनले भने, त्यहाँ ३ जनामा फरक भेरियन्टको कोरोना पुष्टि भएको भन्ने खबर आएको छ। तर उनले कुन भेरियन्टको कोरोना हो भनेर अझै रिपोर्ट नआएको बताए। भारतमा ४ भेरियन्टका कोरोना भेटिएका छन्। त्यसमा पनि यूके भेरियन्ट सबैभन्दा बढी छ। नेपालमा पनि यूके भेरियन्टको कोरोना यसअघि नै पुष्टि भइसकेको छ, उनले भने, तर, सीमा नाकाबाट फर्केका नेपालीहरूमा फरक कोरोना देखिएपछि, भेरियन्ट भने अझै थाहा हुन सकेको छैन। उनले राष्ट्रिय जनस्वास्थ्य प्रयोगशालाले विदेश पठाएको नमुनाको रिपोर्ट भने अझै पठाइनसकेको बताए। राष्ट्रिय जनस्वास्थ्य प्रयोगशालाले रिपार्ट पठाएको छैन। केमिकल उपलब्ध भए नेपालमै पनि फरक भेरियन्टको जाँच गर्न सकिने कुरा आएको थियो। तर, ३ जनाको नमुना विदेश पठाउने तयारी गरिएको थियो, उनले भने, हामी रिपोर्ट कुरिरहेका छौं। सुदूरपश्चिम प्रदेश सरकारले भारतका महाराष्ट्र, पञ्जाब र नयाँदिल्लीलाई कोरोनाको हटस्पोटको श्रेणीमा राखेको छ। ती तीनै ठाउँबाट आउनेहरूको नाकामै एन्टिजेन परीक्षण भइरहेको सामाजिक विकास मन्त्रालयले जनाएको छ। सेती प्रादेशिक अस्पतालको कोभिड प्रयोगशालाका इन्चार्ज रमेश शाहीले पहिलाको कोरोनाका लागि आरडीआरपी जिन, एन जिन र ओआरएफ जिन परीक्षण गरिने गरिएकोमा नयाँ भेरियन्टका लागि एस जिन परीक्षण हुने गरेको बताए। अहिले भारतमा पनि फरकफरक भेरियन्टको कोरोना आएको छ। त्यहाँ रहेका नेपालीका माध्यमबाट त्यो फरक खालको कोरोना नेपालमा पनि सर्ने सम्भावना छ, उनले भने। चैत ३ गतेयता कैलाली र १७ गतेयता कञ्चनपुरको नाकामा गरिएको एन्टिजेन परीक्षणमा झन्डै ५ सय जनामा कोरोना भेटिएको छ। अहिले दुवै नाकाबाट दैनिक ३ हजारको हाराहारी नेपालीहरू घर फर्किरहेका छन्। कोरोनाका बिरामी पनि बढ्न थालेपछि आइसोलेसनहरू पुनः सञ्चालनको तयारी थालिएको छ। कैलालीमा हिउँदभरि बिरामी शून्य भएको ५० बेडको कोभिड अस्पतालमा बिरामी आउन थालेका छन्। कोभिड अस्पतालमा गम्भीर प्रकारका बिरामीको मात्रै भर्ना हुन्छ। २ जना भर्ना भएका छन्, सेती प्रादेशिक अस्पतालका कोभिड विभाग प्रमुख डा शेरबहादुर कमरले भने, ३४ महिनासम्म बिरामीविहीन भएको थियो। अहिले बिरामी बढ्न थालपछि हामीले कोभिड अस्पताल फेरि सञ्चालन गरेका छौं। उनले भारतमा चार, नयाँ प्रकारका कोरोनाका बिरामी भेटिएकाले नेपालीको आगमनका कारण सुदूरपश्चिम पनि हटस्पोट बन्न सक्ने बताए। पहिलेको कोरोनाभन्दा नयाँ भेरियन्ट अझ खतरनाक छ। तर गत वर्षको जस्तो मास्क, सेनिटाइजरको प्रयोग पनि भइरहेको छैन, भीडभाड हुने कार्यक्रम यथावत् नै छन्, यसले जोखिम बढाएको छ उनले भने।"
कर्णालीमा सत्ता संघर्ष,"सुर्खेत : कर्णालीमा प्रदेशसभाको सातौं अधिवेशन बल्ल बोलाइएको छ। प्रदेशसभा बैठक वैशाख ३ गते दिउँसो बस्ने भएको छ। प्रदेशमा सत्ता संघर्षका कारण प्रदेशसभा ६ महिनादेखि ठप्प थियो। सुरुमा मुख्यमन्त्रीविरुद्ध अविश्वास प्रस्ताव दर्ता र पछिल्लो समय एमालेले समर्थन फिर्ता लिएपछि प्रदेश सरकार संकटमा परेको हो। प्रदेश सरकार गठन हुँदा एमाले र माओवादी केन्द्र मिलेका थिए। भागबन्डाअनुसार माओवादीले प्रदेश सरकारको नेतृत्व गर्ने मौका पाएको थियो। तर, नेकपा एकता बदर भई साविक पार्टी ब्युँतिएपछि चैत ४ गते एमाले संसदीय दलको बैठकले सरकारलाई दिएको समर्थन फिर्ता लिएको थियो। एमालेको उक्त निर्णयसँगै मुख्यमन्त्री शाही अल्पमतमा परेका छन्। एमालेले आफ्नै नेतृत्वमा सरकार गठनको कसरत थालेको छ। सोहीअनुसार एमालेबाट मन्त्री बनेका तीन जनाले सामूहिक राजीनामा दिएका छन्। मुख्यमन्त्री शाहीले अब ३० दिनभित्र प्रदेशसभाबाट विश्वासको मत लिनुपर्ने हुन्छ। यसकारण पनि वैशाख ४ गतेभित्र मुख्यमन्त्रीले पदबाट राजीनामा वा विश्वासको मत लिनुपर्ने बाध्यता छ। तर, अल्पमतमा परे पनि मुख्यमन्त्री शाहीले राजीनामा दिने संकेत देखिँदैन। बरु उनले संसद्मा विश्वासको मत लिने कसरत गरिरहेका छन्। यद्यपि, कर्णालीमा एमालेबिना सरकार गठन सम्भव देखिँदैन। एमालेमा प्रवेश गरेपछि माओवादीका एक सांसद पदमुक्त भएका छन्। यसकारण पनि ४० सदस्यीय प्रदेशसभा ३९ सदस्यीय बनेको छ। तसर्थ यहाँ बहुमत जुटाउन २० सांसद आवश्यक हुन्छ। एमालेबाहेक अरु दलका सांसद जोड्दा पनि मुख्यमन्त्रीले बहुमत जुटाएर सरकार जोगाउने अवस्था छैन। प्रदेशसभामा माओवादीका १२, कांग्रेसका ६ र राप्रपाका एक सांसद छन्। तर, एमाले एक्लैका सभामुखसहित २० सांसद छन्। संसद्को अंकगणितअनुसार अब एमाले एक्लैले सरकार गठन गर्न सक्छ। अब एमालेले आफ्नै नेतृत्वमा सरकार गठन गर्छ, एमालेका सांसद सुशील थापाले भने, नयाँ वर्षसँगै कर्णालीमा नयाँ सरकार गठन प्रक्रिया अगाडि बढ्नेछ। एमालेमा दलका नेता यामलाल कँडेल मुख्यमन्त्री बन्ने चर्चा छ। तर, मुख्यमन्त्री शाहीको सचिवालयले भने अहिले पनि सरकार बहुमतमै रहेको दाबी गरिरहेको छ। बहुमत कायमै रहेकाले मुख्यमन्त्रीले राजीनामा नदिने र विश्वासको मत लिने माओवादी स्रोतको भनाइ छ। प्रदेश सरकारका प्रवक्तासमेत रहेकी कृषिमन्त्री विमला केसीले संसद् अधिवेशन बोलाइएको र अब मुख्यमन्त्री शाहीले संसद्मा विश्वासको मत लिन सक्ने बताइन्। माओवादी केन्द्रबाट एमालेमा प्रवेश गरेका सांसद धर्मराज रेग्मी पदमुक्त भएका छन्। एमालेमा प्रवेश गरेपछि दल त्याग गरेको भन्दै माओवादीले उनलाई सांसदबाट हटाउन प्रदेशसभा सचिवालयमा पत्र पठाएको थियो। रेग्मी दैलेख निर्वाचन क्षेत्र नम्बर १ (क) बाट निर्वाचित भएका थिए। माओवादीको संसदीय दलले उनलाई कारबाहीको सिफारिस गरेको थियो। माओवादीले रेग्मीले दल त्याग गरेको भन्दै पठाएको पत्र संसद् सचिवालयमा प्राप्त भएको र रेग्मी सांसद पदबाट मुक्त भएको प्रदेशसभाका सचिव जीवराज बुढाथोकीले बताए। प्रदेशसभा सचिवालयले सोमबार सूचना प्रकाशन गरेर रेग्मी पदमुक्त भएको जानकारी गराएको हो।"
ह्वात्तै बढ्यो कोरोना संक्रमण,"काठमाडौं : हेलचेक्र्याइँका कारण फेरि कोरोना भाइरस संक्रमण ह्वात्तै बढेको छ। सोमबार ५ सय ५९ जना संक्रमित थपिएका छन्। यति मात्रै होइन, शून्यमा झरेको दैनिक मृत्युदर बढेर सोमबार १३ पुगेको छ। कोरोनाको दोस्रो लहर सुरु भएयता मृत्यु हुनेको संख्या यो सबैभन्दा बढी हो। लुम्बिनी प्रादेशिक अस्पतालअन्तर्गतको कोरोना विशेष अस्पतालमा तीन ज्येष्ठ नागरिकको ज्यान गएको छ। अस्पतालका सूचना अधिकारी डा विष्णु गौतमका अनुसार रूपन्देही, अर्घाखाँची र कपिलवस्तुका एकएक जना संक्रमितको मृत्यु भएको हो। कोरोना संक्रमणका साथै अन्य दीर्घरोगसमेत रहेको अस्पतालले जनाएको छ। यस्तै, कैलालीको गोदावरी नगरपालिका३ का ५० वर्षीय पुरुषको कोरोना संक्रमणका कारण मृत्यु भएको छ। स्वास्थ्य तथा जनसंख्या मन्त्रालयले पछिल्लो चौबिस घण्टामा ८ जनाको मृत्यु भएको र ५ जनाको मृत्यु विवरण अद्यावधिक गरिएको जनाएको छ। चैत तेस्रो सातासम्म दैनिक संक्रमितको संख्या औसत डेढ सय हाराहारी थियो। तर, सोमबार ५ सय ५९ जना संक्रमित थपिएको मन्त्रालयले जनाएको छ। जसमध्ये २४ वर्षमुनिका संक्रमितको संख्या १८ छ। मन्त्रालयका प्रवक्ता डा जागेश्वर गौतमले संक्रमणदर वृद्धि भइरहेका कारण भीडभाड एवं जमघट गर्नु घातक हुने बताए। संक्रमणको अवस्थालाई आकलन गरेरै २५ जनाभन्दा बढी व्यक्ति जमघट तथा भेला हुने कार्यक्रम सबै बन्द गर्नुपर्छ भन्ने नै हाम्रो प्रस्ताव हो, प्रवक्ता डा गौतमले भने। मन्त्रालयले जनस्वास्थ्यका मापदण्ड उल्लंघन र संक्रमण तथा यूके भेरियन्टको बढ्दो अवस्थालाई आकलन गर्दै १० बुँदे सुझाव कोभिड १९ संकट व्यवस्थापन केन्द्रको बैठकमा पेस गरेको छ। राष्ट्रिय जनस्वास्थ्य प्रयोगशालाबाट भइरहेको सर्भिलेन्समा काठमाडौं, पोखरालगायत स्थान र केही विद्यालयमा संक्रमण बढ्दो क्रममा रहेकाले तीन सातासम्म विद्यालय बन्द गरी अनलाइन कक्षा सञ्चालन गर्न सिफारिस गरिएको छ। त्यस्तै, बढी भीडभाड र जोखिम बढ्ने स्थान (सपिङ मल, सिनेमा हल, पार्टी प्यालेस, हेल्थ क्लब, स्विमिङ पुल र मन्दिरलगायत धार्मिक स्थल)मा मापदण्ड पालनामा कडाइ गर्ने वा बन्द गर्नुपर्ने सुझावसमेत मन्त्रालयले दिएको छ। अहिले मुलुकभर ३ हजार ३ सय ६ जना सक्रिय संक्रमित छन्। स्वास्थ्य सेवा विभागअन्तर्गत इपिडिमियोलोजी तथा रोग नियन्त्रण महाशाखाका निर्देशक डा कृष्ण पौडेलले संक्रमण पुष्टि हुनेमा कोरोना भाइरस एस जिन नेगेटिभ भेरियन्टको मात्रा बढ्दो रहेको बताए। पहिले ५० वर्षमाथिका संक्रमित बढी थिए। ५० वर्षमुनिका व्यक्तिमा रोग प्रतिरोधात्मक क्षमता हुनुपर्ने हो। तर, यही उमेरमा संक्रमण बढ्दो छ, निर्देशक डा पौडेलले भने। काठमाडौं उपत्यकासहित तराई मधेसका जिल्लामा संक्रमण बढ्दो देखिएको छ। अन्य प्रदेशको तुलनामा बाग्मती र लुम्बिनीमा संक्रमण बढेको छ। पछिल्लो चौबिस घण्टामा बागमतीमा २ सय ३५ जना संक्रमित थपिएका छन्। काठमाडौंमा सबैभन्दा बढी १ सय ५९ जना संक्रमित थपिएका हुन्। त्यस्तै, ललितपुरमा ४४, भक्तपुर र चितवनमा ८८ जना नयाँ संक्रमित पुष्टि भएका छन्। लुम्बिनी प्रदेशमा एकै दिन १ सय २२ संक्रमित थपिएका छन्। भारतीय सीमासँग जोडिएका जिल्लामा संक्रमित बढी पाइएका छन्। बाँकेका ४१ र रुपन्देहीका २९, दाङका २४, बर्दिया र कपिलवस्तुका ७७ जनामा कोरोना पुष्टि भएको हो। गत २४ घण्टामा प्रदेश १ मा ३२, प्रदेश २ मा ४४, गण्डकीमा ३६ जना संक्रमित थपिएको मन्त्रालयले जनाएको छ। सबैभन्दा कम कर्णाली प्रदेशमा ६ जना छन्। भारतमा रोजगारी गरेर बसेकाहरू घर फर्किन थालेकाले संक्रमितको संख्या बढेको स्वास्थ्य तथा जनसंख्या मन्त्रालयका पूर्व प्रमुख विशेषज्ञ डा सुशीलनाथ प्याकुरेलले बताए। कुन जिल्लाबाट भारतमा रोजगारीका लागि गएका छन् भन्ने रेकर्ड केलाएर कम्तीमा एउटा नाकाबाट स्वदेश छिर्न पाउने व्यवस्था बनाउनुपर्छ। रोजगारीका लागि बिदेसिएकाहरू यकिन गरी एक वा सोभन्दा बढी नाका खुला राखेर तत्कालै व्यवस्थित र निगरानी गर्नुपर्छ, डा प्याकुरेलले भने। सरकारले केही नाका सिल गर्ने र निश्चित नाका मात्र खुला घोषणा गर्नुपर्ने डा प्याकुरेलको सुझाव छ। भारतमा पछिल्लो चौबिस घण्टामा १ लाख ६८ हजार संक्रमित थपिएका छन्। कतिपय स्थानमा रात्रिकालीन कफ्र्यु लगाए पनि संक्रमितको संख्या दिनहुँ बढिरहेको छ । महाराष्ट्रका स्वास्थ्यमन्त्री राजेश टोपेले छिट्टै लकडाउन घोषणा गरिने जानकारी पत्रकार सम्मेलनमा दिएका छन्। महाराष्ट्रमा मात्रै दिनहुँ ५० हजार भन्दा बढी संक्रमित थपिने गरेका छन्। भारतबाट स्वदेश फर्केका व्यक्तिमा पछिल्लो चौबिस घण्टाभित्र गरिएको एन्टिजेन परीक्षणका क्रममा कञ्चनपुरको त्रिनगरमा ५४ र गड्डाचौकीमा ७ तथा मोरङको रानीमा र बाँकेको जमुनाह नाकामा एक एक जनामा कोरोना संक्रमण पुष्टि भएको छ।"
मुलुकको दिगो विकासका लागि सरकार प्रतिबद्ध : प्रदीप ज्ञवाली,"काठमाडौं : परराष्ट्रमन्त्री प्रदीपकुमार ज्ञवालीले विद्वत् वर्गका अनुसन्धानमूलक सुझाव एवं अध्ययन प्रतिवेदन विकासका अवरोध हटाउन तथा नीति निर्माणमा उपयोगी हुने विचार व्यक्त गरेका छन्। नेपाल विकास अनुसन्धान प्रतिष्ठानको १८औँ वार्षिकोत्सवको मंगलबार बिहान राजधानीमा उद्घाटन गर्दै उनले मुलुकको दिगो विकासका लागि वर्तमान सरकार प्रतिबद्ध रहेको बताए। मन्त्री ज्ञवालीले भने, 'उन्नत समाज निर्माण तथा नागरिकहरूमा शिक्षा, स्वास्थ्यलगायत आधारभूत सेवाका साथै विकासको प्रतिफल उनीहरूमाझ पुरयाउन सरकार क्रियाशील छ तर विकासका समस्या पूर्णरुपमा समाधान हुनसकेका छैनन्।' प्रधानमन्त्री केपी शर्मा ओलीले समृद्ध नेपाल, सुखी नेपाली को राष्ट्रिय आकाङ्क्षा पूरा गर्न समाजका हरेक वर्ग, पेशाव्यवसायका व्यक्तिलाई इमानदारीपूर्वक आआफ्नो क्षेत्रबाट योगदान गर्न गर्नुभएको आग्रहको स्मरण गर्दै उनले राष्ट्र निर्माणलाई केन्द्रमा राखेर सरकारले हरसम्भव काम गरिरहेको बताए। मन्त्री ज्ञवालीले विकास नीतिसम्बन्धी संयुक्त राष्ट्रसङ्घीय समितिले अल्पविकसित राष्ट्रको सूचीबाट नेपालको स्तरोन्नतिका निम्ति गरेको सिफारिश नेपाल र नेपालीका निम्ति गौरवको विषय भएको बताउँदै विकासशील राष्ट्रमा रुपान्तरण हुन अझै धेरै काम गर्न बाँकी रहेको यथार्थ सुनाए। उनले सन् २०३० अगावै राष्ट्रसङ्घले निर्धारण गरेका दिगो विकासका लक्ष्य हासिल गर्नुपर्ने चुनौती पनि थपिएको बताए। 'दृढ सङ्कल्पका साथ लागेपछि जस्तासुकै चुनौतीलाई परास्त गर्न सकिन्छ विकास अनुसन्धान प्रतिष्ठानजस्ता प्राज्ञिक समूहहरूको साथ र सहयोग त्यस निम्ति अपरिहार्य छ,' उनले भने। मन्त्रिपरिषद्का पूर्वअध्यक्ष खिलराज रेग्मीले सामाजिक न्याय, सुशासन र विकास विषयमा प्रवचन दिँदै विश्वबाटै गरिबी अन्त्य गर्ने दिगो विकास लक्ष्यका १७ वटा प्राथमिकतालाई नेपालले पनि उत्तिकै प्राथमिकताका साथ कार्यान्वयन गर्नुपर्नेमा जोड दिए । असल संवैधानिक अभ्यास र व्यवहारबाटै संविधानको प्रवद्र्धन हुने विचार व्यक्त गर्दै उनले संविधानको संरक्षण र प्रवद्र्धनका लागि भावी पुस्तालाई मार्गदर्शन गर्ने दायित्व वर्तमान राजनीतिक नेतृत्वको भएको बताए। प्रतिष्ठानका संस्थापक सदस्य पुण्यप्रसाद रेग्मीको अध्यक्षतामा भएको उक्त कार्यक्रममा प्रतिष्ठानका कार्यकारी निर्देशक जयकुमार गुरुङले प्रतिष्ठानका गतिविधिबारे जानकारी दिए। रासस"
प्रदेश १ मा बैठक अवरुद्ध,"विराटनगर : प्रदेश १ मा सातौं हिउँदे अधिवेशनका सात वटा बैठक सकिँदा पनि प्रदेशसभाबाट कुनै महŒवपूर्ण काम हुन सकेको छैन। सुरुमा मुख्यमन्त्रीलाई हटाउन र जोगाउन लाग्ने सांसदको जोडघटाउले सदन प्रभावित बन्यो। अहिले प्रतिपक्षी दलको विरोधका कारण बैठक अवरुद्ध हुँदै आएको छ। सोमबार बोलाइएको बैठक पनि कार्यसूचीमा प्रवेशै नगरी वैशाख ५ गतेसम्म स्थगन भएको छ। एमाले र माओवादी केन्द्र ब्युँतिएपछि शक्तिशाली बनेका मुख्यमन्त्री शेरधन राई नेतृत्वको प्रदेश सरकारले ल्याएका विभिन्न कार्यसूचीलाई प्रतिपक्षीले रोक्न थालेका छन्। प्रतिपक्षबाट अवरोध भइरहे वैशाखमै अधिवेशन समाप्त हुन सक्ने एमालेका मुख्य सचेतक बुद्धिकुमार राजभण्डारीले बताए। सरकारले काम गरिरहेकै छ, विभिन्न अवरोधले काम गर्न प्रतिपक्षले नै दिएका छैनन्, मुख्य सचेतक राजभण्डारीले भने, अवरोध भइरहे हिउँदे अधिवेशनको समय पनि सकिन सक्छ। प्रतिपक्षी कांग्रेस, माओवादी केन्द्र, जनता समाजवादी पार्टीले प्रदेशसभा बैठक अवरुद्ध गर्दै आएका हुन्। सरकार आफैँले ल्याएको नीति तथा कार्यक्रम कार्यान्वयनमा लग्न नसकेको भन्दै उनीहरूले विरोध जनाउँदै आएका छन्। उपसभामुख सरस्वती पोखरेलले बैठक सुरु गर्नासाथ सोमबार पनि सबै विपक्षी दलले उठेर सदन अवरुद्ध गरेका हुन्। यसअघिका दुई बैठक पनि उनीहरूले सोही विषयमा अवरुद्ध गरेका थिए। सोमबार भने उपसभामुख पोखरेलले विपक्षी दलका तर्फबाट अवरुद्ध गर्नुको कारण खुलाउँदै आफ्ना कुरा राख्न आग्रह गरेकी थिइन्। जनता समाजवादी पार्टी संसदीय दलका नेता जयराम यादवले विपक्षी दलले उठाएका माग सम्बोधन नहुँदासम्म सदन चल्न नदिने बताए। सदनमा मुख्यमन्त्रीको उपस्थिति छैन। हामीले उठाएका कुराको सम्बोधन उहाँले गर्नुपर्छ, नेता यादवले भने, सरकारले काम गर्न नसकेको स्विकार्दै माफी नमागेसम्म सदन चल्न दिनेछैनौँ। नीति तथा कार्यक्रम कार्यान्वयन हुन नसक्नुलाई सरकारको अक्षमता भएको प्रतिपक्षीको आरोप छ। हामीले सरकारले ल्याएको बजेट, नीति तथा कार्यक्रम कार्यान्वयनमा लैजाऊ भनेका हौं, उनले भने हामीले उठाएको माग सम्बोधन नगर्दासम्म सदन सुचारु हुनेछैन। मुख्यमन्त्रीले यसको जवाफ सदनमा दिनुपर्छ। तेस्रो पटक एउटै विषयमा रहेर सदन अवरुद्ध हुँदा पनि प्रदेश सरकारले बेवास्ता गरेको आरोप यादवको छ। मुख्यमन्त्री राईले सोमबार प्रदेशसभा अघि बढाउने विषयमा सर्वदलीय बैठक राखेका थिए। प्रदेशसभा बैठकअघि २ घण्टा बसेको बैठकमा कुनै निष्कर्ष निस्किएन।"
प्रधानमन्त्री ओलीले भोलि देशबासीका नाममा सम्बोधन गर्ने,काठमाडौं : प्रधानमन्त्री केपी ओलीले भोलि (बुधबार) देशबासीका नाममा सम्बोधन गर्ने भएका छन्। नयाँ वर्षको अवसर पारेर प्रधानमन्त्री ओलीले सम्बोधन गर्ने प्रधानमन्त्री तथा मन्त्रिपरिषद् कार्यालय स्रोतले जनाएको छ। वैशाख बिहान ८ बजे प्रधानमन्त्री कार्यालय सिंहदरबारबाट प्रधानमन्त्री ओलीले देशबासीका नाममा सम्बोधन गर्न लागेका हुन्। सम्बोधनका क्रममा प्रधानमन्त्री ओलीले नयाँ वर्षको शुभकामना तथा कोरोना रोकथाममा सरकारको तयारीबारे चर्चा गर्ने बताइएको छ।
कर्णालीमा सत्ता संघर्ष,"सुर्खेत : कर्णालीमा प्रदेशसभाको सातौं अधिवेशन बल्ल बोलाइएको छ। प्रदेशसभा बैठक वैशाख ३ गते दिउँसो बस्ने भएको छ। प्रदेशमा सत्ता संघर्षका कारण प्रदेशसभा ६ महिनादेखि ठप्प थियो। सुरुमा मुख्यमन्त्रीविरुद्ध अविश्वास प्रस्ताव दर्ता र पछिल्लो समय एमालेले समर्थन फिर्ता लिएपछि प्रदेश सरकार संकटमा परेको हो। प्रदेश सरकार गठन हुँदा एमाले र माओवादी केन्द्र मिलेका थिए। भागबन्डाअनुसार माओवादीले प्रदेश सरकारको नेतृत्व गर्ने मौका पाएको थियो। तर, नेकपा एकता बदर भई साविक पार्टी ब्युँतिएपछि चैत ४ गते एमाले संसदीय दलको बैठकले सरकारलाई दिएको समर्थन फिर्ता लिएको थियो। एमालेको उक्त निर्णयसँगै मुख्यमन्त्री शाही अल्पमतमा परेका छन्। एमालेले आफ्नै नेतृत्वमा सरकार गठनको कसरत थालेको छ। सोहीअनुसार एमालेबाट मन्त्री बनेका तीन जनाले सामूहिक राजीनामा दिएका छन्। मुख्यमन्त्री शाहीले अब ३० दिनभित्र प्रदेशसभाबाट विश्वासको मत लिनुपर्ने हुन्छ। यसकारण पनि वैशाख ४ गतेभित्र मुख्यमन्त्रीले पदबाट राजीनामा वा विश्वासको मत लिनुपर्ने बाध्यता छ। तर, अल्पमतमा परे पनि मुख्यमन्त्री शाहीले राजीनामा दिने संकेत देखिँदैन। बरु उनले संसद्मा विश्वासको मत लिने कसरत गरिरहेका छन्। यद्यपि, कर्णालीमा एमालेबिना सरकार गठन सम्भव देखिँदैन। एमालेमा प्रवेश गरेपछि माओवादीका एक सांसद पदमुक्त भएका छन्। यसकारण पनि ४० सदस्यीय प्रदेशसभा ३९ सदस्यीय बनेको छ। तसर्थ यहाँ बहुमत जुटाउन २० सांसद आवश्यक हुन्छ। एमालेबाहेक अरु दलका सांसद जोड्दा पनि मुख्यमन्त्रीले बहुमत जुटाएर सरकार जोगाउने अवस्था छैन। प्रदेशसभामा माओवादीका १२, कांग्रेसका ६ र राप्रपाका एक सांसद छन्। तर, एमाले एक्लैका सभामुखसहित २० सांसद छन्। संसद्को अंकगणितअनुसार अब एमाले एक्लैले सरकार गठन गर्न सक्छ। अब एमालेले आफ्नै नेतृत्वमा सरकार गठन गर्छ, एमालेका सांसद सुशील थापाले भने, नयाँ वर्षसँगै कर्णालीमा नयाँ सरकार गठन प्रक्रिया अगाडि बढ्नेछ। एमालेमा दलका नेता यामलाल कँडेल मुख्यमन्त्री बन्ने चर्चा छ। तर, मुख्यमन्त्री शाहीको सचिवालयले भने अहिले पनि सरकार बहुमतमै रहेको दाबी गरिरहेको छ। बहुमत कायमै रहेकाले मुख्यमन्त्रीले राजीनामा नदिने र विश्वासको मत लिने माओवादी स्रोतको भनाइ छ। प्रदेश सरकारका प्रवक्तासमेत रहेकी कृषिमन्त्री विमला केसीले संसद् अधिवेशन बोलाइएको र अब मुख्यमन्त्री शाहीले संसद्मा विश्वासको मत लिन सक्ने बताइन्। माओवादी केन्द्रबाट एमालेमा प्रवेश गरेका सांसद धर्मराज रेग्मी पदमुक्त भएका छन्। एमालेमा प्रवेश गरेपछि दल त्याग गरेको भन्दै माओवादीले उनलाई सांसदबाट हटाउन प्रदेशसभा सचिवालयमा पत्र पठाएको थियो। रेग्मी दैलेख निर्वाचन क्षेत्र नम्बर १ (क) बाट निर्वाचित भएका थिए। माओवादीको संसदीय दलले उनलाई कारबाहीको सिफारिस गरेको थियो। माओवादीले रेग्मीले दल त्याग गरेको भन्दै पठाएको पत्र संसद् सचिवालयमा प्राप्त भएको र रेग्मी सांसद पदबाट मुक्त भएको प्रदेशसभाका सचिव जीवराज बुढाथोकीले बताए। प्रदेशसभा सचिवालयले सोमबार सूचना प्रकाशन गरेर रेग्मी पदमुक्त भएको जानकारी गराएको हो।"
तस्बिरमा बितेको वर्ष,"काठमाडौं : २०७७ सालको अन्तिम दिन आज, मंगलबार। बितेको वर्ष नेपालका लागि उपलब्धि भन्दा पनि निराशामै बित्यो । २०७६ साल चैत ११ गतेदेखि सुरु भएको लकडाउन २०७७ को तीन महिनासम्म लम्बियो । साउनपछि लकडाउन केही खुकुलो भए पनि जनजीवन सामान्य बन्न सकेन । विश्वव्यापी महामारीको रुपमा फैलिएको कोरोना भाइरस (कोभिड१९)को त्रास नै ०७७ को सबैभन्दा ठूलो संकट बन्यो । विश्व स्वास्थ्य संगठनले स्वास्थ्य क्षेत्रमा संकटकाल नै घोषणा गरेपछि नेपाल सरकार कोरोनाको उपचारमा खटियो । अन्य देशको तुलनामा नेपालमा कोरोनाको असर त कम नै पर्यो । तर लकडाउनसँगै बढेको बेरोजगारीले आम जनताको चुह्लो बल्न सकेन । वर्षभरी नै विद्यालय बन्द हुँदा सबैभन्दा ठूलो मारमा विद्यार्थी परे । कोरोना महासंकटमासमेत सरकार नागरिकको सुरक्षामा जिम्मेवार नबन्दा बितेको वर्ष राजनीतिमा पनि नकारात्मक घटनाक्रम थुप्रै देखिए । सत्तारुढ नेपाल कम्युनिस्ट पार्टी (नेकपा)को आन्तरिक विवादकै कारण प्रधानमन्त्री केपी ओलीले प्रतिनिधिसभा विघटन गरे । कोरोना संकटले थिलथिलो बनेको अवस्थामा पुस ५ गते भएको प्रतिनिधिसभा विघटनपछि सुरु भएका आन्दोलनले नेता जनताको भन्दा पनि व्यक्तिगत स्वार्थमा बढी सक्रिय भए । सरकार कुर्सी जोगाउन केन्द्रित बन्यो । जनताका मुद्दा ओझेलमा परे । सर्वोच्च अदालतले फागुन ११ गते प्रतिनिधिसभा पुनर्स्थापना गरेपछि सुरु भएको सत्ता समीकरणको यात्रा अझै निरन्तर चलिराखेको छ । यसले नागरिकका सानासाना माग भन्दा सरकार जोगाउने कसरतमा सरकार बढी सक्रिय देखिएको छ । संकटकै बीच केही उपलब्धि देखिए पनि ती नगन्य छन् । सरकारले पुननिर्माण क्षेत्रमा केही उपलब्धि भएको दाबी गरेको छ । काठमाडौंमा मेलम्चीको पानी आइपुग्नुलाई सरकारले सबैभन्दा ठूलो उपलब्धि मानेको छ । तर, नागरिकको दैनिक जीवनमा परिवर्तन हुनेगरी बितेको वर्षमा केही उपलब्धि हुन सकेन । कोरोना, लकडाउन, स्वास्थ्य, संकट, बेरोजगारीजस्ता समस्याले ग्रस्त बनाएको २०७७ लाई ७७ तस्बिरमा यसरी देखाइएको छ । कोरोना खोप राजनीति वातावरण र प्रदूषण संस्कृति खेलकुद पैदल यात्रा नाकामा भीडभाड कोरोना डिस्चार्ज र अन्त्यष्टि क्वारेन्टाइन र पीसीआर लकडाउन"
"पछिल्लो २४ घन्टामा ५१७ जनामा कोरोना संक्रमण पुष्टि ,५ को मृत्यु",काठमाडौं : पछिल्लो २४ घन्टामा कोरोनाबाट थप ५ जनाको मृत्यु भएको छ। सोमबार मात्रै कोरोनाबाट १३ जनाको मृत्यु भएको थियो। स्वास्थ्य तथा जनसंख्या मन्त्रालयका अनुसार यो सहित कोरोनाबाट मृत्यु हुनेको संख्या ३ हजार ५८ पुगेको छ। यस्तै पछिल्लो २४ घन्टामा ५२ सय ३ स्वाब नमूनाको पीसीआर परीक्षण गराउँदा ५१७ जनामा कोरोना भाइरस पुष्टि भएको छ। यो सहित कोरोना संक्रमितको संख्या २ लाख ८० हजार ९८४ पुगेको छ। यस्तै पछिल्लो २४ घन्टामा १५३ जना कोरोनाबाट मु्क्त भएका छन्। यो सहित डिस्चार्ज हुनेको संख्या २ लाख ७४ हजार ३१८ पुगेको छ। मन्त्रालयका अनुसार ३ हजार ६०८ जना कोरोनाका सक्रिय संक्रमित छन्। हाल ८५ जना क्वारेन्टाइनमा र ३६ सय८ जना आइसोलेसनमा छन्। पछिल्लो समय नेपालमा कोरोना संक्रमण तीव्ररुपमा फैलिरहेको छ। केही महिनाअघि बिरामीविहीन बनेको कोभिड १९ अस्पतालमा कोरोना भाइसका बिरामी भर्ना हुन थालेका छन् । भारतमा देखिएको दोस्रो चरणको संक्रमण बढेसँगै नेपालमा विभिन्न जिल्लामाका कोभिड १९ अस्पतालमा भर्ना हुनेको संख्या पनि दिनादिन बढ्दै गएको हो । कोरोना संक्रमणको जोखिम बढेको भन्दै सरकारले स्वास्थ्य मापदण्डका सबै उपायहरु अबिलम्ब लागू गर्न अनुरोध गरेको छ।
घरघरमै खानेपानी आउन थालेपछि स्थानीय खुशी,"सिरहा : वर्षौदेखि झण्डै दुई किलोमिटर टाढाबाट खानेपानी ल्याउनुपर्ने बाध्यता रहँदै आएको सिरहाको उत्तरवर्ती क्षेत्र धनगढीमाई नगरपालिका १४ अम्बासका स्थानीयलाई घरघरमै खानेपानीको धारा आएपछि स्थानीय खुशी भएका छन्। धनगढीमाई नगरपालिका, लिवर्ट संस्थार स्थानीयको साझेदारीमा निर्माण भएको अम्बास सिंचाई तथा खानेपानी आयोजनाको उद्घाटन भएर घरघरमै जडित खानेपानीको धारामा पानी आएपछि स्थानीय खुसी भएका हुन्। खानेपानी आयोजनाको उद्घाटन गर्दै धनगढीमाई नगरपालिका प्रमुख हरिनारायण चौधरीले सम्पन्न खानेपानी आयोजनालाई सबैले अपनत्व हुने गरी पानी खान आग्रह गरे। खानेपानीको शुद्धताको बारेमा सबैले सचेत ढंगले अगाडि बढ्न आग्रह गर्दै नगरप्रमुख चौधरीले दीर्घकालीन रुपमा खानेपानीलाई टिकाउन सबैको सहयोग अपरिहार्य रहेको बताए। भौगोलिक रुपमा कठिनाई रहेको उक्त क्षेत्रका २२ घर परिवारका लागि नगरपालिकाको ७ लाख १९ हजार, लिबर्ड संस्थाको ३ लाख ८० हजार र करिव ५ लाख स्थानीय जनश्रमदान गरी झण्डै १५ लाख ८८ हजार ६५५ रुपैयाँ लगानीमा खानेपानी योजनाको काम सम्पन्न भएको हो। १४ हजार लिटर अट्ने खानेपानी ट्यांकी निर्माणले त्यस वरपरका २२ घर परिवारलाई घरघरमै जडित धाराबाट खानेपानी उपलब्ध हुनेछ।"
"बर्दिबासमा सेनाको जिप दुर्घटना: पाँच घाइते, दुईको अवस्था गम्भीर","महोत्तरी: महोत्तरीको बर्दिबासमा नेपाली सेनाको टोली सवार बलेरो जिप दुर्घटना हुँदा पाँच जना घाइते छन् । तीमध्ये दुई जनाको अवस्था गम्भीर छ । मध्य पूर्वी पृतना तालिम शिक्षालय धारापानी धनुषाबाट बर्दिवासतर्फ आउँदै गरेको बा२ झ ४६३ नम्बरको जिप दुर्घटनामा परेको जिल्ला ट्राफिक प्रहरी कार्यालय बर्दिबास महोत्तरीका प्रहरी निरीक्षक कैलाश खत्रीले बताए । दुर्घटनामा परेर ३३ वर्षीय जमदार बुद्धमान राई र ३४ वर्षीय अमलदार सन्तोष विष्ट गम्भीर घाइते भएका छन् । यस्तै ३४ वर्षीय प्यूठ अमल थापा, २४ वर्षीय दशरथ थारु, ३८ वर्षीय नेपाली सेनाका सवारी चालक चेतराज राई पनि घाइते भएको प्रहरीले जनाएको छ । उनीहरुको बर्दिबासस्थित जनसेवा हस्पिटलमा उपचार भइरहेको छ । घाइतेहरुलाई थप उपचारका लागि नेपाली सेनाको काठमाडौँस्थित छाउनी अस्पताल लैजान हेलिकप्टर मगाइएको छ । पानी तान्न मोटर लिन नेपाली सेनाको टोली बर्दिबास आउँदै गर्दा अगाडीको देब्रे साइडको चक्का पडकेपछि अनियन्त्रित भएर १० मिटर गहिरो खोल्सीमा खसेको हो । घटनास्थल पूर्वपश्चिम महेन्द्र राजमार्गस्थित जिल्ला ट्राफिक प्रहरी कार्यालय बर्दिवास भन्दा २० मिटर नजिकै पर्छ । घटनास्थलाबाट घाइते नेपाली सेनाका जवानलाई स्थानीय बासिन्दा र प्रहरीले अस्पताल पुर्औयाएको थियो ।"
अब अनलाइन नवीकरण गर्नु नपर्ने (सर्वोच्चको आदेश),"काठमाडौं : अब अनलाइन संचारमाध्यम हरेक वर्ष नवीकरण गर्नु नपर्ने भएको छ। मंगलबार सर्वोच्च अदालतले अनलाइन हरेक वर्ष नवीकरण गर्नुपर्ने प्रावधान खारेज गरेसँगै अब नवीकरणको झन्झट टरेको हो। अधिवक्ता लीलानाथ घिमिरे र विष्णुकुमार गिरीले दायर गरेको रिटमाथि सुनुवाइ गर्दै सर्वोच्चका न्यायाधीश दीपककुमार कार्की र सुष्मालता माथेमाको संयुक्त इजलासले वार्षिक रुपमा नवीकरण गर्नुपर्ने प्रावधानलाई खारेज गरिदिएको हो। न्यायाधीशद्वयको आदेशमा नेपालको संविधान २०७२ को धारा १९ (२) मा रहेको कुनै श्रव्य, श्रव्यदृश्य वा विद्युतीय उपकरणको माध्यम वा छापाखानाबाट कुनै समाचार, लेख, सम्पादकीय, रचना, सूचना वा अन्य कुनै सामग्री मुद्रण वा प्रकाशन, प्रसारण गरे वा छापे बापत त्यस्तो सामग्री प्रकाशन, प्रसारण गर्ने वा छाप्ने रेडियो, टेलिभिजन, अनलाइन वा अन्य कुनै किसिमको डिजिटल वा विद्युतीय उपकरण, छापा वा अन्य सञ्चार माध्यमलाई बन्द, जफत वा दर्ता खारेज वा त्यस्तो सामग्री जफत गरिने छैन भन्ने ब्यवस्था विपरित अनलाइनलाई रोक लगाउने गरी भएको अनलाइन संचारमाध्यम संचालन निर्देशिका २०७३ को दफा ६ (३) को व्यवस्थालाई खारेज गर्ने आदेश दिएको हो। अधिवक्ताद्वय घिमिरे र गिरीले अनलाइन संचारमाध्यम हरेक वर्ष नवीकरण गर्नु पर्ने अनलाइन सञ्चारमाध्यम सञ्चालन (पहिलो संशोधन) निर्देशिका२०७४ को प्रावधानविरुद्ध सर्वोच्च अदालतमा रिट दायर गरेका थिए। रिटमा प्रधानमन्त्री तथा मन्त्रिपरिषदको कार्यालय, संचार तथा सूचना प्रविधि मन्त्रालय र सूचना तथा प्रसारण विभागलाई विपक्षी बनाइएको थियोे।"
७१ रोपनी जग्गामा लगाइएको अफिम नष्ट,"जाजरकोट : जाजरकोटमा प्रहरीले ठूलो मात्रामा अफिम खेती नष्ट गरेको छ । जिल्लाको नलगाड नगरपालिकामा रहेको इलाका प्रहरी कार्यालयको नेतृत्वमा सो नगरपालिकाका विभिन्न स्थानमा लगाइएको अवैध अफिम खेती पूर्णरुपमा नष्ट गरिएको जिल्ला प्रहरी कार्यालय जाजरकोटले जनाएको छ । जिल्ला प्रहरी कार्यालय जाजरकोटका अनुसार इलाका प्रहरी कार्यालय दल्लीवाट प्रहरी नायव निरीक्षक शरदप्रसाद पाण्डेको नेतृत्वमा खटिएको प्रहरी टोलीले सोही नगरपालिका २ को नहकुलीमा ४ रोपनी, ३ नम्बर वडाको काक्रीमेलामा २५ रोपनी, डिम्रेनीमा साढे ८ रोपनी,द्धारेमा ८ रोपनी, वडा नम्बर ६ को भारगाउँमा आधा रोपनी, सिर्पाचौरमा ७ रोपनी, किटालेखमा साढे ६ रोपनी, गर्छिनामा साढे ११ रोपनी गरी ७१ रोपनी जग्गामा लगाइएको अवैध अफिम खेती नष्ट गरिएको छ । जिल्ला प्रहरी कार्यालय जाजरकोटका प्रमुख डिएसपी मधुकुमार थापाले कानुनले प्रतिवन्ध लगाएको अफिम खेती नष्ट गर्न प्रहरीले ४ दिनको अभियान चलाएको र यस वारेमा थप अनुसन्धान गर्ने काम भइरहेको बताए ।जिल्लाका विभिन्न भागहरुमा अवैध रुपले लगाइएका सबै गाजा खेती नष्ट गर्ने आफूहरुको अभियान रहेको र यसमा जनताले सहयोग गर्नुपर्ने प्रहरी प्रमुख थापाले बताए । उनले प्रहरीले घरेलु मदिरा नियन्त्रण, गाजा खेती नष्ट,जुवातास नियन्त्रण तथा न्याय र शान्तिसुरक्षामा नकरात्मक असर पार्ने सवै प्रकारका गतिविधिविरुद्ध प्रहरी आक्रामक रुपमा लागेको बताए । जनता र प्रहरीको सहकार्यले जिल्लामा अपराध र असुरक्षा घटाउन मदत गर्ने उनको भनाइ छ ।"
अन्नपूर्णकर्मी थकाली सम्मानित,"जोमसोम : अन्नपूर्णकर्मी सुन्दरकुमार थकालीसहित चार जना सम्मानित भएका छन्। मुस्ताङको सुशासन, समृद्धि र विकासमा पत्रकारिताका माध्यमबाट योगदान पुर्याएका थकालीलाई ओम विकास तथा देउकुमारी स्मृति प्रतिष्ठानले सम्मान गरेको हो। मुस्ताङको थाकथलो कोवाङमा सोमबार आयोजित कार्यक्रममा बेनीजोमसोम सडकका सुपरभाइजर इन्द्रसिंह शेरचन, अन्तर्राष्ट्रिय आर्चरी प्रतियोगितामा कांस्य पदक विजेता योगेन्द्र शेरचन सम्मानित भए। त्यसैगरी, सीटीईभीटीको कृषि संकायअन्तगंत डिप्लोमा तहमा छात्रातर्फ नेपाल प्रथम (२०७५) र राष्ट्रपति विद्याभूषण २०७६ प्राप्त गर्ने रोजिणा गौचनलाई पनि सम्मान गरिएको प्रतिष्ठान अध्यक्ष सवि गौचन शेरचनले जानकारी दिइन्। २०६२ चैत्र ६ गते निधन भएका तत्कालीन सांसद ओमविकास गौचन तथा उनकी धर्मपत्नी देउकुमारी गौचनको स्मृतिमा प्रतिष्ठान स्थापना गरिएको हो।"
"दोलखाको सिंगटीमा बोलेरो दुर्घटना हुँदा ४ जनाको मृत्यु, १७ घाइते","दोलखा : उत्तरी दोलखाको बिगु गाउँपालिका४, सिंगटीमा सोमबार राति बोलेरो दुर्घटना हुँदा ४ जनाको मृत्यु भएको छ। दुर्घटनामा अन्य १७ जना घाइते भएका छन् । वागमती प्रदेश ०१०२३ च ७५८० नम्बरको बोलेरो सोमबार राति करिब ११ बजे सिंगटी चारगोलाईमा दुर्घटना हुँदा बिगु गाउँपालिका३ का ३५ वर्षीय विनोद केसी, ४५ वर्षीय अजिता खत्री, ५२ वर्षीय राधा खत्री र २४ वर्षीय चन्डिका खड्काको मृत्यु भएको प्रहरी निरीक्षक रञ्जन कोइरालाले जानकारी दिए । घाइते हुनेमा बिगु गाउँपालिकाकी २७ वर्षीय सविना श्रेष्ठ, तीर्थकुमारी खड्का, कान्छीमाया श्रेष्ठ, तुलाकुमारी श्रेष्ठ, शेरबहादुर श्रेष्ठ, चेतविक्रम खड्का, चन्द्रकुमारी खड्का, श्रीराम खड्का, कविता खड्का, सुस्मिता श्रेष्ठ, तुलकुमारी श्रेष्ठ, कीर्तनदेवी कार्की, लक्ष्मी बुढाथोकी, उर्मिला खड्का, सलोम खड्का र चालक किशोर खड्का रहेको प्रहरीले जनाएको छ । उनीहरूको चरिकोट र धुलिखेल अस्पतालमा उपचार भइरहेको छ । केही गम्भीर घाइतेलाई थप उपचारका लागि काठमाडौं रिफर गरिएको प्रहरीले जनाएको छ । दुर्घटनामा परेका १० महिने शिशु भने सकुशल रहेको प्रहरी निरीक्षक कोइरालाले बताए । बिगु२, स्थित तातोपानी कुण्डमा नुहाएर घर फर्कंदै गर्दा बोलेरो दुर्घटना भएको थियो । क्षमताभन्दा बढी यात्रु बोकेको बोलेरोले उकालोमा तान्न नसक्दा अनियन्त्रित भएर दुर्घटना भएको प्रहरीको प्रारम्भिक अनुमान छ ।"
सेतो मच्छेन्द्रनाथको रथयात्रा स्वास्थ्य मापदण्ड बमोजिम गर्ने तयारी,"काठमाडौं : कोरोनाबाट बच्न स्वास्थ्य सुरक्षाका मापदण्ड पूरा गरेर सेतो मच्छेन्द्रनाथको रथयात्रा गर्ने गरी रथ निर्माण सुरु गरिएको छ। वर्षा र सहकालका देवता सेतो मच्छेन्द्रनाथको रथयात्रामा सहभागी हुनेले अनिवार्य मास्क लगाउनुपर्ने व्यवस्था गरिएको सेतो मच्छेन्द्रनाथ रथ व्यवस्थापन समितिले जनाएको छ। जात्राका लागि काठमाडौँ महानगरपालिका स्वास्थ्य विभागसँगको सहकार्यमा निःशुल्क मास्क दिने व्यवस्था मिलाइएको छ। कोरोना नसर्ने गरी सतर्कता अपनाएर रथयात्रा गर्ने गरी विभिन्न उपसमितिसमेत गठन गरिएको छ। विभिन्न उपसमिति गठन गरेरपछि दूरी कायम गरी जात्रा सम्पन्न गर्न सकिने जनाइएको छ। वैशाख २ गते काठमाडौँ महानगरपालिकाका प्रमुख विद्यासुन्दर शाक्यको उपस्थितिमा गुठी संस्थान, सेतो मच्छेन्द्रनाथका पूजारी, रथयात्रा मार्गमा पर्ने सङ्घ संस्थाका प्रतिनिधि, हिन्दू र बौद्ध धर्मावलम्बी, संस्कृतिविद्लगायत सरोकार भएका निकायका प्रतिनिधि राखेर सेतो मच्छेन्द्रनाथ रथ यात्रा व्यवस्थापन समितिले छलफल कार्यक्रम आयोजना गर्न लागेको संयोजक नीलकाजी शाक्यले जानकारी दिए। प्रत्येक वर्ष चैत्र शुक्ल अष्टमीदेखि दरबारमार्गस्थित तीनधारा पाठाशालाबाट रथयात्रा सुरु हुन्छ। शहरको भित्री भागमा तीन दिनसम्म रथयात्रा चल्ने गर्छ। असन, वसन्तपुर, जैसीदेवल, लगन हुँदै पुनः रथयात्रा मच्छेन्द्रबहालमा ल्याएर अन्त्य गरिन्छ। स्वास्थ्य सुरक्षाको सावधानी अपनाउन रथभन्दा १५ मिनेट अघि नै सांस्कृतिक बाजाको समूह हिँडाउने गरी तयारी गरिएको समितिका सचिव सुजीव बज्राचार्यले बताए। बाजा पहिले नै हिँडाएपछि रथ तान्न भीड नबढ्ने र सुरक्षित रुपमा रथ गन्तव्यमा लग्न सकिने विश्वास गरिएको छ। एक दिन रथ तानेका युवाले अर्को दिन नतान्ने व्यवस्था मिलाइएको छ। यसका लागि तीन रङको ज्याकेटको व्यवस्था गरिएको छ। जसले कोरोना सर्नबाट बच्न सकिने आशा गरिएको छ। कोरोना महामारीबाट बच्दै सांस्कृतिक गतिविधिलाई निरन्तरता दिन यस्तो व्यवस्था गरिएको हो। तीनधारा पाठशालाअघिको मूल सडकमा चैत्र शुक्ल प्रतिपदा अर्थात् आजदेखि रथ निर्माण सुरु हुने जनाइएको छ। रथ निर्माणका लागि काठलगायत व्यवस्था भइसकेको गुठी संस्थान काठमाडौँका प्रमुख हरिप्रसाद सुवेदीले बताए। अष्टमीका दिन बिहान सेतो मच्छेन्द्रनाथको खट मच्छेन्द्रबहालबाट तीनधारा पाठशाला लगिन्छ। कुमारीलाई पनि त्यहाँ लगेर रथयात्रा सुरु गर्ने परम्परा छ। रथयात्रा पहिलो दिन असनमा लगेर राखिन्छ। राति असनमा राष्ट्रपतिले रथको दर्शन गरी प्रसाद ग्रहण गर्ने परम्परा छ। यसका लागि राष्ट्रपति विद्यादेवी भण्डारीलाई निमन्त्रणा गरिसकिएको समितिले जनाएको छ। यस वर्ष वैशाख ७ गतेदेखि रथयात्रा सुरु हुने समितिको संयोजकसमेत रहनुभएका काठमाडौँ महानगरपालिका२५ का अध्यक्ष शाक्यले बताए। गत वर्ष कोरोना महामारीबाट बच्न बन्दाबन्दी जारी गरिएपछि सेतो मच्छेन्द्रनाथको रथयात्रा रोकिएको थियो। रथयात्रा रोकिएकामा हालै आर्यावलोकितेश्वर करुणामय भनेर पूजिने सेतो मच्छेन्द्रनाथको क्षमा पूजासमेत गरिएको उनले बताए। सेतो मच्छेन्द्रनाथको रथयात्रा कोरोनाबाट बच्न सकिने गरी सम्पन्न गरेर उपत्यकाका अन्य जात्रा एवं मेलालाई पनि सहज रुपमा स्वास्थ्य सुरक्षाका मापदण्ड पालना गरेर गर्न सकिन्छ भन्ने देखाउन खोजिएको छ। यसका लागि सरोकार भएका सबै निकायलाई समन्वय गरेर काम गरिएको समिति सचिव बज्राचार्यले सुनाए। रथयात्रा चलाउने मार्गमा एक घण्टा अघि नै माइकिङ गरेर सुरक्षित रुपमा जात्रा हेर्न आम मानिसलाई आह्वान गर्ने तयारी समितिको छ। जात्रामा सहभागी हुनुअघि भइसकेपछि पनि साबुन पानीले हात धुन पनि समितिले अनुरोध गरेको छ। तीनधारा पाठशालाअघि ३२ हात लामो रथ बनाउन सुरु गरिएको छ। यो रथलाई नागराजको प्रतीक मानिन्छ। प्रत्येक वर्ष यो जात्रा गरेपछि वर्षा र सह हुने धार्मिक विश्वास छ।"
रमजान पर्व भोलिदेखि सुरु,"विराटनगर : इस्लाम धर्मावलम्बीहरुको महान पर्व रमजान भोलिदेखि सुरु हुने भएको छ। नयाँ वर्षसँगै रोजा पर्व सुरु हुनु सम्भवतः यो पहिलो भएको बुढापाकाहरु बताउँछन्। यो पर्वमा एक महिनाभर मुस्लिम समुदायले बिहान सूर्योदय हुनुअघिदेखि सूर्यास्त नभएसम्म पानीसमेत खाँदैनन्। उर्दू क्यालेण्डर अनुसार बुधबार बिहान ४: १५ बजेबाट बेलुका ६:२० बजेसम्म निराहार बस्नुलाई रोजा भनिन्छ। रोजाको समय दैनिक सूर्य उदाउने र अस्ताउने समयसँगै समय तालिका पनि परिवर्तन भइरहन्छ। रोजा बस्न बिहान तोकिएको समय अगावै र बेलुका तोकिएको समयपछि आहार लिने गर्दछन्। रमजान उर्दू क्यालेण्डर अनुसार हिजरी सम्बत् १४४२ हो भने रमजान महिना नवौँ महिना हो। रमजान महिनामा नै मुसलमानको सबै भन्दा ठूलो ग्रन्थ कुरान अवतरण भएको हो भने यो महिनामा अल्लाहको कृतज्ञता प्राप्त हुने विश्वास लिएको छ। दान दिनु गरीब र दीनदुःखीलाई सेवा गर्नु, जकात निकाल्नु यो महिनाको ठूलो विशेषता हो। रमजानान व्रत बस्न आज साँझ मुसलमानहरुले चन्द्रमा हेर्न आकाशतिर दृष्यावलोकन गर्ने र चन्द्रमा हेरेर औधी रमाउने प्रचलन छ। सुनसरी चाँदबेलाका मोहम्मद इनुसले रमजान महिना हाम्रो लागि निकै महत्वपूर्ण एवं पवित्र हो र यसमा मुसलमानका पाँच आधार स्तम्भमा हज बाहेक सबै स्तम्भ पूरा हुने गर्दछ। शरीरलाई चोखो राखेर मात्र रोजा बस्नुपर्छ। कुलतमा लागेका मानिस एक महिना इमान्दारीपूर्वक रोजा बस्न सक्यो भने चुरोट, खैनी, गुट्खा आदि पदार्थ खाने बानीमा परिवर्तन आउन सकिने सुनसरी सोनापुरका हाजी मोहम्मद अब्दुलको भनाइ छ। व्रतका बेला मुस्लिम समुदायले मस्जिदमा गइ कुरानको केही भागका रुपमा नमाज पढ्ने गर्छन्। एक महिनापछि व्रत समापनका अवसरमा पनि सामाजिक दूरी कायम गरेर इदुल फित्र मनाइने तयारी भइरहेको बताइएको छ। त्याग, तपस्या र बलिदान सबै जोडिने यो पर्वमा मुसलमान रोजा बस्नुलाई गर्व मान्दछ। नाबालक, बिरामी, घातक रोग लागेका र गर्भवती महिलालाई रोजा बस्न अनिवार्य छैन। देशभरका मुस्लिम समुदायले भक्तिको महिनाका रुपमा मनाउने भएकाले यसबाट पाप नाश हुने धार्मिक विश्वास रहेको छ। वर्षमा कुनै त्रुटि भएको भए यसै अवसरमा अल्लाहसँग क्षमायाचना गर्ने मुस्लिम समुदायको परम्परा छ।"
गोरखा तिब्बत सीमा सडकको काम सुरु,"गोरखा : बिगत तीन वर्षदेखि काम सुरु हुन नसकेर बजेट फ्रिज भइरहेको गोरखा र तिब्बतको सीमाना जोड्ने सडकको काम सुरु हुने भएको छ । साँढे तीन किलोमिटर सडक यही हप्तादेखि खन्न सुरु गरिने पूर्वाधार कार्यालय गोरखाले जनाएको छ। कार्यालयले साम्दोदेखि रुईको ३५ नम्बर पिलरसम्मको नौ किलोमिटर सडक केही दिनअघि सर्भे गरेर सकेको छ । तीन जनाको प्राविधिक टोलीले गतहप्ता सो सडक सर्भे गरेर शनिबार सदरमुकाम फर्केको छ । हेभिइक्यूपमेण्टको अभावका कारण श्रमिकले नै सडक निर्माण गर्ने योजना बनेको पूर्वाधार कार्यालयका सूचना अधिकारी गणेश सुवेदीले जानकारी दिए । साँढे तीन किलोमिटर लम्बाई, चार मिटर फराकिलो सडक खन्न यही हप्तादेखि सुरु हुन्छ, उनले भने, सडक भनेर निर्माण गर्दा प्राविधिक समस्या हुने भएकाले गोरेटो बाटो भनेर निर्माण हुनेछ तर गाडी गुडाउन सकिने गरी निर्माण हुनेछ । आईईई निर्माणमा ढिलो हुँदा सडकको नाममा काम गर्न नसकिएको उनले बताए । सो सडक निर्माणका लागि चालु आर्थिक वर्ष ५८ लाख रुपैयाँ खर्च गरिने छ । सो कामका लागि लाक्पाडुण्डुप लामा अध्यक्ष रहेको उपभोक्ता समिति गठन भइसकेको छ । समितिले पूर्वाधार कार्यालयसँग सो कामका लागि योजना सम्झौता गरिसकेको छ । ५० लाख रुपैयाँ सरकारी बजेट र आठलाख रुपैयाँ जनश्रमदान जुटाई काम गर्न लागिएको कार्यालयले जनाएको छ। गोरखा र तिब्बतको रुइला जोड्ने सडकको सर्भेको क्रममा । तस्बिर सौजन्य : सूर्यचन्द्र थापा सर्भे टोलीका अनुसार ३५ नम्बर सीमास्तम्भबाट सडक निर्माण गर्ने योजना रहेपनि अहिले तीन फिटसम्म बाक्लो हिउँ जमिरहेका कारण माथिबाट तल सडक खन्दै आउन सकिने अवस्था छैन । हिउँ जमिरहेका कारण सीमानाबाट खन्दै आउन सकिएन । अब सीमानाभन्दा चार किलोमिटर तलबाट सडक खन्दै जाने योजना बनेको छ, इञ्जिनियर सुरज थापाले भने, सर्भे रिपोर्ट, लागत स्टमेटलगायतका सम्पूर्ण कागजपत्र बनिसकेको छ । विभिन्न प्राविधिक कारणवश ठेक्का प्रक्रियामार्फत निर्माण गर्न नसकिएको सो सडक अब उपभोक्ता समिति बनाएर काम सुरु गर्न लागिएको पूर्वाधार कार्यालयका प्राविधिकको टोली हालै सो सडक सर्भे गरेर फर्किएको कार्यालयका सूचना अधिकारी गणेश सुवेदीले जानकारी दिए । विभिन्न कारणवशः ठेक्का लगाउन सकिएन । अब मान्छेले नै खन्ने गरी उपभोक्ता समितिसँग सम्झौता गर्ने तयारी भइरहेको छ, इञ्जिनियर सुवेदीले भने, यसवर्ष ५८ लाख रुपैयाँको काम हुनेछ । यो बजेटले साम्दो गाउँबाट तीन किलोमिटर सडक निर्माण हुनेछ । त्यसपछि क्रमागत रुपमा थप सडक निर्माण गरिने उनले बताए । साम्दोदेखि रुई पाससम्म करिब १८ किलोमिटर सडक निर्माण गर्नुपर्ने छ । रुई गाउँबाट सीमानासम्म ल्याएको सडकसम्म यताबाट लगेको सडक जोड्न सकेमा सीमापारिबाट डोजर ल्याएर सडक खन्ने बारे समझदारी बनेको चुमनुब्री गाउँपालिका १ साम्दोका वडा सदस्य निमा दोर्जे लामाले जानकारी दिए ।"
दलित बस्तीका घरघरमा खानेपानीको धारा,"तानसेन : पाल्पाको बगनासकाली गाउँपालिका ५ दर्लामडाँडा र यम्घाका दलित बस्तीमा यतिबेला खुसीको सीमा छैन । दर्लामडाडा र यम्घाका दलित बस्तीका घर घरमा पानीको धारा जोडेपछि खुसी भरिएको छ । डोकोमा बोकेर दिनहुँ सकस खाँदै आएका दर्लामडाडा र यम्घाका दलित बस्तीका घरघरमा पानीको धार आएपछि बाउँबाजे पूर्खादेखिको दुःख खुसीमा परिणत भएको हो । टेक्रे गाउँका दलित जनजाती घरघरमा खानेपानीको सुविधा पुगेपछि जीवनमा सबैभन्दा खुसी भएको महशुस गरेका छन्। घरघरमा धारा आएपछि सबैभन्दा बढी खुसी महिला देखिएका छन् । साँझ बिहानको समय पानी बोक्नमै बिताउने महिलाहरु बढी खुसीले फुरुङ्ग भएका छन् । खानेपानीको समस्या रहेको दलित बस्तीमा घर घरमा पानीको सुविधा भएपछि घरयासी सरसफाइमा समेत सकारात्मक प्रभाव परेको छ । घरघरमा खानेपानीको धाराको सुविधा भएपछि प्रयोगविहीन पानीलाई उपयोग गरी करेसावासी तथा तरकारी खेती अभियानमा गाउँवासीहरु लागेका छन् । लुम्विनी प्रदेश खानेपानी तथा सरसफाइ डिभिजन कार्यालय पाल्पाको आर्थिक तथा प्राविधिक सहयोगमा घरघरमा खानेपानीको सुविधा पुगेको हो । खानेपानी योजनाबाट गाउँका एक सय पचास घर परिवार धारा वितरण भएको छ । खानेपानी समस्याकै कारण वर्षिक दश बाह्र घर परिवार बसाईसराई गर्दृ आएकोमा अब अन्य घरपरिवारले भने पानीको सुविधा पाएपछि बसाइ सराइ नगर्ने बताएका छन् । योजना सम्पन्न नहुँदा पानीको समस्या झेलेकी यम कुमारी सुनारले भनिन्,' गाउँघरमा प्रशस्त पानी नहुँदा दिनहुँ आधारातमा उठेर पँधेरामा पानी बोक्न जानु पर्थ्यो, अब यो झन्झट हटेको छ।' पानीको समस्याका कारण नुहाउन लुगाकपडा धुन खोला धाउनु पर्थ्यो, अहिले घरघरमै पानी आएपछि दिनहुँ नुहाइधुवाइ सरसफाइमा सहज भएको रक्षा सुनारले बताइन् । योजना सम्पन्न गर्नका लागि एक सय पचास घर परिवारले २५ दिनसम्म श्रमदान गरेको र खानेपानीका कारण गाउँमा सकरात्मक परिवर्तन आएको खानेपानी उपभोक्ता समितिका अध्यक्ष वीरबहादुर खाँम्चाले बताए । पाँच सय मिटरको उचाइमा लिफ्टिङ्ग गरी वितरण गरिएको यस खानेपानी योजनाबाट यस क्षेत्रका आठ सय जनता प्रत्यक्षरुपमा लाभान्वित भएका छन् । योजना सम्पन्न गर्नका लागि नेपाल सरकारको खनोपानी तथा सरसफाइ डिभिजन कार्यालयमार्फत १ करोड २ लाख र स्थानीय जनताको २१ लाख गरी १ करोड २३ लाख मा योजना सम्पन्न भएको खानेपानी कार्यालय पाल्पाले जनाएको छ ।"
ठड्याइयो हात नभएको योसिङ द्यः (फोटो फिचर),"भक्तपुर : आठ दिन नौ रातसम्म चल्ने भक्तपुरको बिस्का जात्राको चौथो दिन मंगलबार भक्तपुर नगरपालिका वडा नं ४ पोटेरी स्क्वायरमा हात नभएको ज्याठा गणेशको योसिङ द्यः (लिंगो) ठड्याइएको छ। स्थानीय ज्याठा गणेश मन्दिर परिसरमा करिब ५० हात लामो उक्त योसिङ द्यः ठड्याइएको हो। यो योसिङ द्यः ठड्याउन र ढाल्न माटोको भाँडा बनाउने प्रजापतिहरुमात्र सम्मिलित हुने प्रचलन छ। त्यसैले यस जात्रामा हात भएको ५५ हात भएको योसिङ द्यः जात्रामा जस्तो जात्रालुको उपस्थिति हुँदैन। पछिल्लो समय उक्त योसिङ द्यः ठड्याउने जात्रामा अन्य समुदायको पनि सक्रिय सहभागिता बढेको छ। प्रजापतिहरुमात्रै सम्मिलित हुने समयमा उक्त योसिङ द्यः ठड्याउन घरघरका झ्यालबाट डोरीले तान्ने गरिन्थ्यो। तर २०७२ वैशाख १२ को भूकम्पले ती घरहरुमा क्षति पुगेकाले अहिले बाहिरैबाट तानेर योसिङ द्यः ठड्याइँदै आएको छ। सयौं जात्रालुले डोरी तानिरहँदा योसिङ द्यःमुनि बसेर कैचीको व्यवस्था गर्ने जात्रालुहरु पनि उत्तिकै थिए। उनीहरु कैचीको तल र माथि दुवैतिर डोरी बाँधेर योसिङ द्यः ठड्याउन सघाइरहेका थिए। एकातिरबाट मात्रै डोरीले तानिँदा योसिङ द्यः ठडिँदैन। कैचीको सहायताले तलतिरबाट माथितिर घचेटिँदा योसिङ द्यः चाँडै ठडिने स्थानीय सुनिल प्रजापति बताउँछन्। योसिङ द्यः ठड्याउने क्षेत्र साँघुरो भएकाले कैचीको सहायताले माथितिर ठेल्नै पर्छ, उनले भने, कैचीको सहायताले योसिङ द्यः भाँचिन पनि पाउँदैन। संस्कृतिकर्मी ओमप्रसाद धौभडेलले भक्तपुरको बिस्का जात्राको प्रमुख आकर्षणको रुपमा रहेको भनपा वडा नं ५ योसिंखेलमा मनाइने योसिङ द्यः जात्राभन्दा धेरै समयपछि ज्याठा गणेशको योसिङ द्यः जात्रा प्रचलनमा आएको जानकारी दिए। स्थानीय ज्याठा गणेश मन्दिर परिसरमा उक्त योसिङ द्यः ठड्याइने भएकाले यसलाई ज्याठा गणेशको योसिङ द्यः मानिने उनले स्पष्ट पारे। उनका अनुसार योसिंखेलमा ठड्याइने योसिङ द्यःलाई भने भैरव एवं इन्द्र देवताको प्रतीक मानिन्छ। वर्षान्तको दिन बिहानै ठड्याइने यो ज्याठा गणेशको योसिङ द्यः बिस्का जात्राको अन्तिम दिन वैशाख ५ गते ढाल्ने परम्परा रहँदै आएको छ। आजकै दिन योसिङ द्यः जात्रा हेर्न आएका थिए काशी विश्वनाथ यसैगरी आजै साँझ भक्तपुर नपा ५ योसिंखेलमा ५५ हात लामो योसिङ द्यः ठड्याइँदै छ। भक्तपुरको बिस्का जात्रा यहीं योसिङ द्यः जात्रा रहेको संस्कृतिकर्मी धौभडेल बताउँछन्। वर्षान्तको साँझ ठड्याइने उक्त योसिङ द्यः विक्रम संवत्को नयाँ वर्ष सुरु भएकै दिन साँझ ढालिन्छ। यहीं योसिङ द्यः जात्रा हेर्न भारतको काशीका विश्वनाथ नेपाल आएको विश्वास गरिन्छ। जसलाई तत्कालीन शासकका तान्त्रिकहरुले थाहा पाई काशीका विश्वनाथलाई नेपालमै राख्ने उद्देश्यले समाउन खोजेको थिए। आफूलाई समाउन खोजेको चाल पाएर जमिनमुनि अलप हुन खोज्दा शीर काटेको विश्वास गरिन्छ। त्यसैले भक्तपुरको टौमढीस्थित भैरवनाथ मन्दिरमा विराजमान गरिएका काशी विश्वनाथको मूर्ति शीरमात्रै रहेको छ। जुन मूर्तिलाई भैरवनाथ मानेर पुज्दै आएको छ। सोही भैरवनाथलाई योसिङ द्यः जात्रा देखाउन तीन तले प्यागोडा शैलीको भैरवनाथको रथ तान्ने छुट्टै जात्रा गर्ने विधि पछि थपिएको संस्कृतिकर्मी धौभडेल बताउँछन्। योसिङ द्यःमा ३५ हात लामा दुई ध्वजा फहराइनु बिस्का जात्राको मुख्य आकर्षण हो। विश्वध्वज मानिने उक्त ध्वजालाई स्थानीय नेपालभाषामा हलिंपत्त भनिन्छ। नेपालभाषामा हलिं भनेको विश्व र पत्त भनेको ध्वजा हो। इतिहासविद्हरुका अनुसार किरात शासकले शासन गर्दै आएको प्राचीन नेपाललाई जितेको खुसीयालीमा लिच्छवि शासकहरुले विजयी ध्वजासहित बिस्का जात्रा मनाइएको विश्वास गरिन्छ। सोही विजयी जात्रा कालान्तरदेखि अहिलेसम्म बिस्का जात्राको रुपमा निरन्तरता पाउँदै आएको छ।"
पछिल्लो २४ घन्टामा बारा र पर्सामा कोरोनाबाट तीनजनाको मृत्यु,"वीरगन्ज : पछिल्लो २४ घन्टामा पर्सा र बारामा कोरोना संक्रमणबाट थप ३ जनाको मृत्यु भएको छ । पछिल्लो पर्साका २ र बाराका १ जनाको मृत्यु भएको हो । पर्साको वीरगन्जस्थित नारायणी अस्पतालमा उपचाररत वीरगन्ज महानगरपालिका वडा नम्बर३ प्रगतिनगरका ६२ वर्षीय वृद्धको मङगलबार बिहान साढे ८ बजे मृत्यु भएको हो। स्वास्थ्यमा समस्या देखिएपछि उपचारका लागि नारायणी अस्पतालमा २९ चैत्रमा भर्ना भएका थिए । कोरोनाको आशंका भएपछि अस्पतालकै प्रयोगशालामा त्यही दिन पीसीआर परीक्षण गर्दा कोरोना संक्रमण पुष्टि भएको थियो । तीन दिनदेखि उपचाररत रहेका उनको मंगलबार बिहान मृत्यु भएको नारायणी अस्पतालका कोभिड कोअर्डिनेटर डाक्टर सरोजरोशन दासले जानकारी दिए । एक महिनाअघि भारतको नयाँ दिल्लीमा छोरालाई भेट्न गएका उनी केही दिनअघि मात्रै नेपाल फर्किएका थिए । यस्तै, पर्साकै कालिकामाई गाउँपालिका वडा नम्बर २ का ५५ वर्षीय कोरोना संक्रमित पुरूषको मृत्यु भएको छ । चितवनको भरतपुर अस्पतालमा उपचारको क्रममा उनको सोमबार मृत्यु भएको हो । यस्तै बाराको जीतपुरसिमरा उपमहानगरपालिका वडा नम्बर ९ का ३७ वर्षीय युवकको पनि कोरोनाका कारण मृत्यु भएको छ । वीरगन्जस्थित नारायणी अस्पतालमा उपचाररत रहेका उनको मङगलबार बिहान साढे ३ बजे मृत्यु भएको नारायणी अस्पतालका कोभिड कोर्डिनेटर डाक्टर सरोज रोशन दासले जानकारी दिए । उनी होलीभन्दा दुई दिनअघि मात्रै (चैत २४ गते ) भारतको हैदरावादबाट घर आएका थिए । स्वास्थ्यमा समस्या देखिएपछि उपचारका लागि उनलाइ चैत २६ गते वीरगन्जको एडभान्स हस्पिटलमा भर्ना गरिएको थियो । पीसीआर परीक्षण गर्दा कोरोना संक्रमण पुष्टि भएपछि चैत ३० गते राति १ बजे नारायणी अस्पतालमा भर्ना गरिएको थियो । नारायणी अस्पतालमै उपचारका क्रममा उनको पनि मङगलबार मृत्यु भएको हो ।"
बलात्कार कसुरमा १९ वर्ष कैद,दैलेख : दैलेख जिल्ला अदालतले १३ वर्षीया बालिका बलात्कार कसुरमा १९ वर्ष कैद सजाय तोकेको छ। दोषी करार हुनेमा दुल्लु नगरपालिका४ का २४ वर्षीया दीपक विक छन्। जिल्ला न्यायाधीश दण्डपाणी लामिछानेको एकल इजलासले उक्त सजाय तोकेको अदालतका स्रेस्तेदार इन्द्रबहादुर कार्कीले बताए। कार्कीका अनुसार बालिका बलात्कार कसुरमा १८ वर्ष र पीडित सुस्त मनस्थितिकी भएकीले थप एक वर्ष गरी १९ वर्ष कैद सजाय तोकिएको हो। बालिकालाई क्षतिपूर्ति १ लाख रुपैयाँ उपलब्ध गराउनुपर्ने र पीडित राहत कोषमा दुई हजार दुई सय रुपैयाँ जम्मा गर्न अदालतले आदेश गरेको कार्कीले बताए। मदिरा सेवन गरेका विकले ती बालिकालाई चाउचाउको प्रलोभन देखाएर बाँसघारीमा पुर्याएर बलात्कार गरेका थिए। २०७६ मंसिर ३० गतेको उक्त घटनामा पीडितका आफन्तले २०७६ पुस ३ गते जिल्ला प्रहरी कार्यालय दैलेखमा उजुरी दिएका थिए। उजुरी दिएकै दिन पीडितको दुल्लु अस्पतालमा स्वास्थ्य परीक्षण गरिएको थियो। प्रहरीले आरोपितलाई पक्राउ गरी अनुसन्धान गरेको थियो। त्यसपछि तयार पारिएको प्रतिवेदनका आधारमा जिल्ला सरकारी वकिल कार्यालयले जबरजस्ती करणीसम्बन्धी अभियोग पेस गरेको थियो। उक्त अभियोग सम्बन्धमा थुनछेक बहसपछि अभियुक्तलाई पुर्पक्षका लागि दैलेख जिल्ला कारागारमा थुनामा राखिएको थियो। पीडितको भजाइनल स्वाब राष्ट्रिय विधि विज्ञान प्रयोगशालामा पठाइएको थियो। प्रयोगशालाबाट त्यसको रिपोर्ट आउन ढिलाइ भएका कारण उक्त बलात्कारको घटनामा एक वर्षपछि फैसला भएको हो।
भताभुंग भैरवनाथको रथ,"भक्तपुर : बिस्का जात्राको पहिलो दिन नै भैरवनाथको रथ भताभुङ्ग भएको छ। बिस्का जात्राको प्रमुख आकर्षण प्यागोडा शैलीको भैरवनाथको तीनतले रथ एक दिनमै ल्याङफ्याङ भएको हो। शनिबारबाट सुरु भएको भक्तपुरको बिस्का जात्राको पहिलो दिन जबरजस्ती तान्दा रथ जीर्ण भएको गुठी संस्थान भक्तपुरका प्रमुख आनन्दप्रसाद कर्माचार्यले जानकारी दिए। तीनतले रथका छाना बिग्रिएर उछिट्टिएका छन्। त्यस्तै छाना अड्याउन राखिएका टुँडालहरू झरेका छन्। कति टुँडाल हराए लेखाजोखा छैन। केही टुँडाल जीआई तारमा अल्झिएर बसेका छन्। त्यस्तै रथको पहिलो तलाको चारैतिर हुने तोरणसमेत खसेका छन्। गजुरसमेत सद्दे छैन। नयाँ बनाइएका बडेमानका काठका पांग्रासमेत मक्किएका छन्। पांग्राका चोक्टा चोक्टा उछिट्टिएका छन्। रथ दायाँबायाँका घरमा ठोक्किए पनि जबरजस्ती तान्दा छाना बिग्रिएका छन्, प्रमुख कर्माचार्यले भने, त्यस्तै घरका पेटीमा ठोक्किँदा पनि एकोहोरो तान्दा घिस्रिएर पांग्राका चोक्टा चोक्टा उछिट्टिएका छन्। उनले जीर्ण रथ पुनः मर्मत गरिने बताए। बिस्का जात्रा आठ दिन नौ रातसम्म चल्छ। त्यसैले बाँकी जात्राका लागि पनि रथलाई सग्लो बनाइने प्रमुख कर्माचार्य बताउँछन्। रथका बिग्रिएका भागको विवरण लिँदै त्यसको लागि काठको जोहो गर्ने काम भइसकेको छ, उनले थपे, सोमबारदेखि रथ मर्मत गर्ने काम अघि बढ्छ। जात्राको पहिलो दिन टौमढीस्थित पाँचतले र भैरवनाथको मन्दिरबाट रथ तानेर गःहिटी पुर्याइने प्रचलन छ। तर, शनिबार भैरवनाथको रथ गःहिटी पुगेन। आइतबार बिहान मात्रै तानेर रथलाई गःहिटी पुर्याइएको थियो। टौमढीबाट तानिएको रथ शनिबार राति अबेरसम्म तानिएको थियो। जसअनुसार रथ टौमढीबाट दक्षिण घट्खा, नासमना हुँदै वंशगोपालसम्म तानिएको थियो। वंशगोपाल पुगेको रथलाई शनिबार राति नै तानेर पुनः टौमढी फर्काइएको थियो। टौमढी फर्काइएको रथलाई उत्तर क्वाछें, साकोथा, सुकुलढोको हुँदै गोल्मढीसम्म तानिएको थियो। यसरी टौमढी दक्षिण र उत्तर दुइटै दिशातिर रथ तान्दा धेरैका घरमा रथ ठोक्किएको थियो। टौमढी फर्काउने क्रममा रथले ऐंसामढी सत्तलका दुइटा थाम नै उखेलेको थियो। त्यस्तै सुकुलढोकाको एउटा घरमा ठोक्किएर ढोकाका खापामा क्षति पुर्याएको थियो। टौमढीबाट वंशगोपालसम्म तान्दा नै रथ जीर्ण भइसकेको स्थानीय बताउँछन्। उनका अनुसार तैपनि पुनः टौमढी फर्काएर गोल्मढीसम्म पुग्दा रथमा थप क्षति पुगेको थियो। शनिबार दिउँसो २ बजे रथ तानेर ५ बजेभित्र जात्रा सकाउने तालिका बनाइएको थियो तर आइतबार बिहान करिब ८ बजेसम्म रथ तानिएको थियो।"
सरकार ढलाउने सपना नदेखे हुन्छ : रायमाझी,सन्धिखर्क : उर्जा जलस्रोत तथा सिंचाई मन्त्री टोपबहादुर रायमाझीले वर्तमान सरकार ढलाउछौं भनेर सपना नदेख्न आग्रह गरेका छन् । उनले वर्तमान सरकारलाई ढलाउन नसक्ने देखेपछि नेकपाबाट छुट्टिएर गएको नेकपा माओवादीले समेत समर्थन फिर्ता नलिएको दावी गरे। माओवादीले समेत समर्थन फिर्ता नलिनुले अन्य दलसँग सरकार बनाउने भन्ने विषयमा सहमति र सहकार्य नभएको प्रष्ट हुने जानकारी दिए । प्रेस चौतारी नेपालले सन्धिखर्कमा गरेको पत्रकार सम्मेलनमा बोल्दै नेकपा एमालेका नेता रायमाझीले वर्तमान अवस्थामा निर्वाचनमा जानुको विकल्प नभएको बताए । एमालेले अन्य दलको समर्थन जुटाएर भएपनि सरकारमा समर्थन बनाउने दिशामा अघि बढ्ने बताउँदै प्रतिपक्षमा भएपनि निर्वाचनमा डटेर जाने उनको भनाइ छ । प्रधानमन्त्री ओलीले संसद विघटन गरेर निर्वाचनको मिति तोकेको विषय निरकुंशतावादी हो या लोकतन्त्रवादी भनेर समयले बताउने उनले बताए । अहिलेको अवस्थामा धेरै नेताहरुले निर्वाचनमा जानुको विकल्प नभएको बताउँदै आएको उनको जिकिर छ । देशलाई निकाश दिने पार्टी एमाले र नेता केपी ओली मात्र भएको उनको ठम्याइ छ।
