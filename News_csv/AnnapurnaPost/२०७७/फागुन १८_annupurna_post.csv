शीर्षक,विवरण
औद्योगिक क्षेत्रले जगाएको आशा,"संयुक्त राष्ट्रसंघको एउटा समितिले भर्खरै मात्र मुलुकलाई अल्पविकसितबाट विकासशील राष्ट्रमा स्तरोन्नतिका लागि सिफारिस गरेको छ। विकासशील राष्ट्र बन्न चाहिने तीनवटा मापदण्डमध्ये दुईवटा सहजै पूरा गरे पनि प्रतिव्यक्ति आयको सन्दर्भमा भने नेपालले निर्धारित लक्ष्य भेटाउन सकेको छैन। उद्योग तथा कलकारखाना स्थापना प्रक्रियामा लागेको ब्रेक, बढ्दो बेरोजगार दर तथा न्यून आर्थिक क्रियाकलापका कारण प्रतिव्यक्ति आम्दानीको लक्ष्यमा पुग्न कठिनाइ भइरहेको छ। सरकारले पछिल्लो समय दु्रतगतिमा दौडाएको औद्योगिक क्षेत्र स्थापना प्रक्रियाले भने विकासशील राष्ट्रमा स्तरोन्नति हुने मात्रै होइन समग्र मुलुककै आर्थिक हैसियत माथि उकास्ने आशा जगाएको छ। नयाँ उद्योग स्थापनाका लागि सरकार आफैंले पहल गरेर उद्योगीव्यवसायीलाई आकर्षित गराउन पहल गर्नु सकारात्मक हो। विगतमा खुलेका औद्योगिक क्षेत्रमा भएका कमीकमजोरी सुधार्दै सबै औद्योगिक क्षेत्रको कुशल व्यवस्थापन हुनसक्यो भने मात्रै मुलुकले आशा गरेअनुसारको लक्ष्य हासिल हुनसक्छ। मुलुकको आवश्यकता र औद्योगिक क्षेत्र स्थापनाको मर्म बुझेर सम्पूर्ण क्रियाकलाप अघि बढाउनुपर्छ। मुलुकमा पहिलोपटक २०१९ सालमै बालाजु औद्योगिक क्षेत्र स्थापना भएको थियो। त्यसपछि विभिन्न समयमा मुलुकको सबैजसो क्षेत्रको प्रतिनिधित्व हुनेगरी १० वटा यस्ता औद्योगिक ग्राम खुलिसकेका छन्। २०४५ सालदेखि त औद्योगिक क्षेत्र व्यवस्थापन लिमिटेड नै स्थापना गरेर औद्योगिक क्षेत्रहरूको व्यवस्थापन भइरहेको छ। तैपनि छिमेकी भारत तथा चीनलगायत विश्वका अधिकांश मुलुकमा तीव्र गतिमा औद्योगिक विकास भइरहे पनि मुलुकभित्र भने यसले अपेक्षाकृत गति लिन नसकेको तीतो यथार्थ छ। अहिलेसम्म बालाजु, भक्तपुर, पाटन, धरान, बुटवल, नेपालगञ्ज, पोखरा, वीरेन्द्रनगर, हेटौंडा र राजविराजमा औद्योगिक क्षेत्र स्थापना भइसकेका छन्। पछिल्ला दुई साताभित्रमा कन्चनपुर, मकवानपुर, झापा, बाँकेमा नयाँ औद्योगिक क्षेत्रको शिलान्यास गरिएको छ र अन्य स्थानमा पनि खुल्ने प्रक्रियामा छ। औद्योगिक क्षेत्र खोल्दा मुलुकको भौगोलिक सन्तुलन कायम गरिएको छ। यति सानो मुलुकमा झण्डै हाल खुलिसकेका र खुल्ने प्रक्रियामा रहेका समेत गर्दा डेढदर्जन औद्योगिक क्षेत्र स्थापना हुनु पर्याप्त हो। तर यी क्षेत्रहरूबाट सोचेअनुसार परिणाम आउन नसक्दा अर्थतन्त्रमा जति योगदान पुर्याउनुपर्ने हो त्यो हुन सकेको छैन। पछिल्लो समय मुलुकको कुल गार्हस्थ उत्पादनमा उद्योगको हिस्सा पाँच प्रतिशत रहेको सरकारी तथ्यांक छ। विगतमा यो प्रतिशतमा केही बढिरहे पनि क्रमशः घट्दो क्रममा छ। नयाँ औद्योगिक क्षेत्र स्थापना प्रक्रिया अघि बढाउँदै गर्दा पुरानामा केकस्ता समस्या थिए र यस्तो किन भइरहेको छ भन्ने विषयमा पनि अध्ययन हुनु आवश्यक छ। यसअघि स्थापना भएकामध्ये अधिकांश औद्योगिक क्षेत्र विदेशी सहायतामा निर्माण भएका छन्। यसपटक भने सरकारी लगानीमै स्थापना हुन लागेका हुन्। तर ठाउँ तोक्दैमा उद्योग कलकारखाना स्थापना हुन्छ, रोजगारी वृद्धि हुन्छ र मुलुकको आर्थिक कायापलट हुन्छ भन्नेमा ढुक्क हुनुहुँदैन। औद्योगिक क्षेत्रलाई गोदाम वा विदेशबाट ल्याइएको सामग्री भण्डारण केन्द्रमा परिणत हुन दिनुहुन्न। स्वदेशी उत्पादनलाई बढावा दिने कार्यक्रम ल्याउनुपर्छ। समग्र सामाजिक तथा आर्थिक क्षेत्रमा सकारात्मक प्रभाव पार्ने र आर्थिक क्रियाकलापमा बढोत्तरी हुने गतिविधिलाई प्राथमिकता दिनुपर्छ। यसो गर्न सकिएमा मात्रै रोजगारी सिर्जनादेखि मुलुकको कुल गार्हस्थ उत्पादनमा समेत महत्वपूर्ण योगदान पुर्याउनेछ। यसले जनताको आय स्तरमा वृद्धि भई मुलुकको अर्थतन्त्र उकास्न समेत महत्वपूर्ण भूमिका खेल्नेछ। यसका लागि विगतमा खोलिएको औद्योगिक क्षेत्रमा देखिएको कमीकमजोरी सच्याएर नयाँ परिवेशमा सकारात्मक सोचका साथ अघि बढ्न जरुरी छ।"
बढ्यो आर्थिक गतिविधि,"काठमाडौं : कोरोना भाइरस महामारी व्यवस्थापन हुँदै गएपछि आर्थिक क्रियाकलापमा भारी वृद्धि भएको देखिएको छ। बैंक तथा वित्तीय संस्थामा उपलब्ध पैसाको स्तरले आर्थिक गतिविधि बढेको देखाएको हो। वित्तीय स्रोत (पुँजी)को उपयोगका आधारमा पनि आर्थिक गतिविधिलाई मापन गर्ने गरिन्छ। वित्तीय आँकडाले औद्योगिक क्रियाकलाप र नागरिकको किनमेल बढ्न थालेको देखाएका छन्। नेपाल राष्ट्र बैंकका प्रवक्ता डा गुणाकर भट्टले पछिल्लो दुई महिनामा बैंकहरूसँग भएको लगानीयोग्य रकम २ खर्ब रुपैयाँ घटेको बताए। पुस मध्यतिर २ खर्ब ३० अर्बसम्म पुगेको अधिक तरलता (बैंक तथा वित्तीय संस्थाले तुरुन्त लगानी गर्न सक्ने गरी राखेको पैसा) आइतबार ७१ अर्ब रुपैयाँमा झरेको छ। तर, यसबीच राष्ट्र बैंकले कोभिड १९ बाट प्रभावित व्यवसायका लागि ८४ अर्ब रुपैयाँ पुनरकर्जा दिएको छ। पुनरकर्जा भनेको राष्ट्र बैंकले नयाँ पैसा छापेर बजारमा पठाउनेजस्तै हो। पुसपछि बैंकहरूले नयाँ ऋण नदिएको र निक्षेप फिर्ता पनि नभएको भए अहिले वित्तीय प्रणालीमा ३ खर्ब रुपैयाँभन्दा ज्यादा अधिक तरलता हुन्थ्यो। पुनरकर्जालाई जोडेर हेर्दा पुसमा भएको २ खर्ब रुपैयाँ अधिक तरलता व्यवस्थापन भइसकेको देखिन्छ, प्रवक्ता डा भट्टले भने। बैंकसँग अहिले ७१ अर्ब मात्रै रहेको र थप ९ अर्ब ५४ करोड राष्ट्र बैंकले तरलता प्रशोचन अर्थात् बजारबाट पैसा खिचेर लिएको छ। यो जोड्दा पनि अहिलेको अवस्थामा बैंकहरू ८० अर्ब रुपैयाँभन्दा बढी ऋण दिन सक्ने अवस्था छैनन्। निक्षेपकर्ताले पैसा फिर्ता लिन थाले भने त त्यति पनि ऋण दिने क्षमता रहँदैन। यसले एकातिर मुलुकमा आर्थिक गतिविधि बढेको देखाएको छ भने सँगै बैंकमा पैसा अभाव निम्तिन थालेको संकेत पनि गरेको छ। सामान्यतः नेपाली वित्तीय प्रणालीमा ३०४० अर्ब रुपैयाँ अधिक तरलता रहेकै अवस्थामा पनि पैसा अभाव हुन थाल्छ। धेरै बैंक तथा वित्तीय संस्थामा छरिएर रहेको पैसा एकमुष्ट जोड्दा ठूलो अंक देखिने भए पनि हरेक बैंकको लगानी क्षमता बराबर हुँदैन। बजारमा लगानीयोग्य पैसा अभाव भयो भने त्यसको असर सुरुमै ब्याजदरमा पर्छ। बैंकहरूले एकातिर ऋणीसँग बढी ब्याज लिन थाल्छन् भने सँगै निक्षेपकर्ताले पाउने ब्याज पनि बढ्छ। आफ्नो बैंकमा निक्षेप तान्न यसअघि पनि बैंकहरूले ब्याजदर बढाउने प्रतिस्पर्धा गर्दै आएका थिए। तरलता अभाव देखिँदाको दोस्रो असरचाहिँ सेयर बजारमा पर्छ। ब्याजदर बढ्न थालेपछि सेयर बजार ओरालो लाग्न थाल्छ। असोजपछि बढ्न थालेको अन्तर्राष्ट्रिय व्यापारले तीव्रता पाएको छ। लामो समय बन्द रहेका औद्योगिक कलकारखानाले विदेशबाट कच्चा पदार्थ किन्ने क्रम हिउँद लागेसँगै बढ्न थालेको छ। राष्ट्र बैंकको तथ्यांकले पनि पुससम्म आइपुग्दा नेपालले पोहोर सालकै बराबर पैसा वस्तु आयातमा खर्चिसकेको छ। माघको औपचारिक तथ्यांक आउन बाँकी छ। तर, मागमा आयात निकै चुलिएको सरकारी अधिकारीहरू बताउँछन्। सेयर बजारमा पनि लगानी बढेको छ। असार मसान्तमा सेयर धितोमा ५० अर्ब रुपैयाँ लगानी भएकामा पुससम्म ७६ अर्ब रुपैयाँ कर्जा परिचालन भएको छ। माघ र फागुनमा सेयर धितो कर्जा अझै बढेको सेयर बजारको फैलँदो आकारले पनि जनाउँछ। बैंकहरूको तथ्यांक हेर्ने हो भने फागुन लागेपछि कर्जा विस्तार आक्रामक रूपमा अघि बढेको देखिन्छ। नेपाल बैंकर्स संघको तथ्यांकअनुसार फागुनको दुई सातामा २७ वटा वाणिज्य बैंकले मात्रै ४४ अर्ब रुपैयाँ थप कर्जा लगानी गरेका छन्। जबकि, यसबीचमा २३ अर्ब रुपैयाँ मात्रै निक्षेप थपिएको छ।"
गरिबी निवारणमा अलमल,"काठमाडौं : सरकार गरिब पहिचानमै अल्मलिएको छ। पहिचानमै सरकार अल्मलिएपछि गरिबी निवारणसम्बन्धी कार्यक्रम प्रभावकारी हुन सकेका छैनन्। सरकारले चालू आर्थिक वर्षमा २३ जिल्लामा गरिबी पहिचान गर्ने भएको छ। यसअघि २६ जिल्लामा गरिबी पहिचान भइसकेको छ। पहिचान भइसकेका ती जिल्लामा कस्ता कार्यक्रम लैजाने भन्नेमा सरकार अलमलमा छ। सहकारीमार्फत गरिबी निवारण गर्न सकिने भए पनि सरकारले गरिबी निवारण गर्न चासो देखाएको छैन। पाण्डेका अनुसार यस वर्ष अन्य २३ जिल्लाको गरिब पहिचान गर्ने गरी गृहकार्य भइरहेको छ। भूमि व्यवस्था, सहकारी तथा गरिबी निवारण मन्त्रालयले गरिबी निवारणसम्बन्धी ठोस कार्यक्रम ल्याउन नसके पनि अन्य मन्त्रालयबाट हुँदै आएका गरिबी निवारणसम्बन्धी कार्यक्रमको उपलब्धि खोजी गरेको छ। मन्त्रालयका शाखा अधिकृत बाबुराम पाण्डेका अनुसार गरिबी निवारणसम्बन्धी सम्पूर्ण कार्यक्रमको उपलब्धि खोजी गर्न गृहकार्य सुरु भइसकेको छ। परामर्शदाता छनोट गरी गरिबी निवारणसँग जोडिएका कार्यक्रम पहिचान गरी उपलब्धि खोज्न सुरु गरिएको पाण्डेले बताए। पाण्डेका अनुसार चैत मसान्तसम्म गरिबी निवारणसँग सम्बन्धित सबै कार्यक्रमको प्रतिवेदन निर्माण हुनेछ। मन्त्रालयले गरिबी निवारणसँग सम्बन्धित १८ वटा कार्यक्रम पहिचान गरी कार्यक्रमको उपलब्धि खोजी गरिरहेको पाण्डेले बताए। ती सबै कार्यक्रमले गरिबी निवारणमा के योगदान पुग्यो भन्ने विषयमा अध्ययन हुँदै छ, उनले भने। मन्त्रालयले गरिबसँग विश्वेश्वर, सहकारी क्षेत्र सुदृढीकरण, मेडपा, गरिबी निवारण कोष, प्रधानमन्त्री रोजगार कार्यक्रम, प्रधानमन्त्री कृषि आधुनिकीकरण, राष्ट्रपति महिला उत्थान कार्यक्रम, सामुदायिक तथा कबुलियती वन कार्यक्रम, स्वास्थ्य बिमा कार्यक्रमको विवरण खोज गरिरहेको छ। त्यस्तै व्यावसायिक तथा सीप विकास कार्यक्रम, वैकल्पिक ऊर्जा प्रवर्द्धन केन्द्र, जनता आवास कार्यक्रम, प्रदेश तथा स्थानीय शासन सहयोग कार्यक्रम, सामाजिक सुरक्षा कार्यक्रम (दलित, एकल महिला) युवा तथा साना व्यवसायी स्वरोजगार कार्यक्रम, हलैया, कमैया पुनस्र्थापना कार्यक्रम, सहकारी बजार विकास कार्यक्रमको विवरण खोजी सुरु भइसकेको पाण्डेले जानकारी दिए। गरिबी निवारणसम्बन्धी सम्पूर्ण काम गर्ने गरी छुट्टै गरिबी निवारण मन्त्रालय स्थापना भए पनि सरकारले गरिबी निवारणसम्बन्धी कार्यक्रम ल्याउन सकेको छैन। सरकारले गरिबी निवारणसम्बन्धी ठोस कार्यक्रम ल्याउन नसक्दा दिनप्रतिदिन गरिबी बढ्दै गएको छ। पछिल्लो समय विश्वव्यापीरूपमा फैलिएको कोरोना भाइरस (कोभिड १९) ले बेरोजगार बढ्नुका साथै गरिबी पनि बढाएको छ। गरिबी निवारण कोष यसै मन्त्रालयअन्तर्गत ल्याइए पनि प्रभावकारीरूपमा कार्यान्वयन हुन सकेको छैन। कोष यसअघि प्रधानमन्त्री कार्यालयअन्तर्गत थियो। सरकारले कोषको कार्यक्रम फेजआउट गर्ने समेत निर्णय गरिसकेको छ। जसका कारण कोषअन्तर्गत सञ्चालन भइरहेका कार्यक्रमसमेत अलपत्र परेका छन्। मन्त्रालयले त्यसको स्वामित्व लिन सकिरहेको छैन।"
ज्येष्ठ नागरिकको बजेटबाट जनप्रतिनिधिको घुमफिर,"विराटनगर : मोरङको कटहरी गाउँपालिकाका जनप्रतिनिधि र कर्मचारी ज्येष्ठ नागरिकका लागि छुट्याइएको बजेट दुरुपयोग गर्दै आइतबार भ्रमणमा निस्किएका छन्। गाउँपालिका अध्यक्ष र प्रमुख प्रशासकीय अधिकृतले भ्रमण टोलीको नेतृत्व गरेका छन्। गाउँपालिकाले प्रकाशन गरेको योजना पुस्तिकाको पृष्ठ नम्बर १५४ मा सामाजिक विकास कार्यक्रमअन्तर्गत ज्येष्ठ नागरिक अवलोकन भ्रमण शीर्षकमा ६ लाख रुपैयाँ विनियोजन गरिएको छ। सोही शीर्षकको बजेटबाट कर्मचारी र जनप्रतिनिधि प्रदेश २ र बागमती प्रदेशका स्थानीय तहको पाँचदिने घुमफिरमा निस्किएका हुन्। उक्त टोलीमा गाउँपालिका अध्यक्ष रामकुमार कामत, प्रमुख प्रशासकीय अधिकृत रामसुन्दर थापा, वडाध्यक्षहरू कपुरलाल माझी, जग्गुलाल कामतसहित लेखा शाखाका कर्मचारी, प्राविधिक सहभागी छन्। गाउँपालिका उपाध्यक्ष मन्जिताकुमारी सरदारले यो भ्रमणको विरोध आफूले गरेको बताइन्। गर्नु नहुने काम गरिरहेका छन्, उपाध्यक्ष सरदारले भनिन्, पहिले मैले सचेत गराउँदा मानेनन्। उपाध्यक्ष सरदारका अनुसार जनप्रतिनिधि र कर्मचारी अन्य प्रदेशका स्थानीय तहको अध्ययन भ्रमण भन्दै गएका हुन्। अन्य प्रदेशका स्थानीय तहसँग अनुभवबारे अन्तरक्रिया गर्ने उद्देश्यले भएको भ्रमण नराम्रो होइन तर खर्च गर्ने प्रक्रिया गतल नै हो, सरदारले भनिन्। जनप्रतिनिधि र कर्मचारीबाहेक अरू पनि भ्रमणमा सहभागी हुने भएपछि आफूले यात्राको एक दिनअघि मात्र रद्द गरेको उनले सुनाइन्। जनप्रतिनिधि र कर्मचारीको वृत्ति विकासका लागि भ्रमण स्वाभाविक भए पनि भ्रमण सूचीमा नभएका व्यक्ति सहभागी हुने जानकारी पाएपछि भ्रमण स्थगन गरेको उनको भनाइ छ। भ्रमणमा कतिपय जनप्रतिनिधि र कर्मचारीले परिवारका सदस्यलाई पनि लगेको जनाइएको छ। गाउँपालिका अध्यक्ष कामतले गाउँपरिषद्का बेला जनप्रतिनिधि र कर्मचारी भ्रमणकै लागि भनेर छलफल गरी बजेट विनियोजन गरिएको प्रतिक्रिया दिए। बजेट पुस्तिकामा भने ज्येष्ठ नागरिक अध्ययन भ्रमण भन्ने पर्न गएको कामतको भनाइ छ। हामीले बजेट बनाउँदा परिषद्मा अन्य गाउँपालिकासँग अनुभव साट्ने उद्देश्यले नै यो शीर्षकमा छलफल गरेका थियौं, उनले भने, तर, बजेट पुस्तिकामा फरक शीर्षकमा छापिएछ, दुरुपयोग होइन। अध्यक्षले भ्रमणको बचाउ गरे पनि गाउँपालिकाले जेष्ठ नागरिकका लागि यसबाहेक अरू कुनै कार्यक्रम बनाएको पाइएको छैन। उपाध्यक्ष सरदारले जाडोको बेलामा न्यानो कपडा उपलब्ध गराउनेबाहेक गाउँपालिकामा ज्येष्ठ नागरिक लक्षित विशेष कार्यक्रम नरहेको बताइन्। समुदाय लक्षित कार्यक्रममा विनियोजन गरिएको बजेटलाई अन्यथा खर्च गर्नु दुरुपयोग भएको स्थानीय ज्येष्ठ नागरिकको गुनासो छ। जुन समुदायलाई लक्ष्य गरेर बजेट बनेको हो त्यसमा खर्च नगरी अन्यत्र खर्च गर्ने कार्यको निन्दनीय छ, स्थानीय ८५ वर्षीय यदुनाथ घिमिरेले भने, यसले हामीलाई अन्याय भयो। जनप्रतिनिधि र कर्मचारीले गरेको बजेट दुरुपयोगको स्थानीय नेताले पनि आपत्ति जनाएका छन्। नेकपा प्रदेश कमिटी सदस्य मृत्युञ्जयकुमार झाले ज्येष्ठ नागरिकको नाममा छुट्टिएको बजेट दुरुपयोग भएको घटनामा आफ्ने ध्यानाकर्षण भएको बताए।"
विप्लवसँग वार्ता गर्न सरकारले गर्यो वार्ता टोली गठन,"काठमाडौं : सरकार र प्रतिबन्धित नेत्रविक्रम चन्द विप्लव नेतृत्वको नेकपाबीच वार्ता हुने भएको छ। सरकारले विप्लव समूहसँग वार्ताका लागि मंगलबार वार्ता टोली गठन गरेको सरकारका प्रवक्ता एवम् सञ्चार तथा सूचना प्रविधिमन्त्री पार्वत गुरुङले जानकारी दिए। वार्ताद्वारा समस्या समाधान गर्न माननीय गृहमन्त्री रामबहादुर थापा (बादल) को संयोजकत्वमा प्रधानमन्त्रीका परराष्ट्र सल्लाहाकार डा राजन भट्टराई सदस्य रहनेगरी २ सदस्यीय वार्ता टोली गठन गरिएको गुरुङले बताए। पत्रकार सम्मेलनमा उनले नेपाल सरकारले यो वार्ता टोली बनाइसकेपछि विप्लव समूहले पनि वार्ता टोली गठन गरेपश्चात छिटोभन्दा छिटो वार्ता हुने विश्वास व्यक्त गरे। उनले सबैलाई शान्ति प्रक्रियामा ल्याउने काममा सरकार रहेको स्पष्ट पारे। वार्तामार्फत सबै टुंग्याउने बताउँदै गुरुङले भने, कसरी जाने, के गर्ने ? उहाँप्रति लागेको मुद्दा होस्। उहाँको हतियारको कुरा होस्। यी सबैलाई टुंगो गर्नका निम्ति, अन्तिम प्रक्रियामा पुर्याउनका निम्ति वार्ता टोली गठन गरिएको हो। वार्ताभन्दा अघि नै सबै कुरा हल गर्ने हो भने वार्ताको औचित्य नै समाप्त हुन्छ। नेत्रविक्रम चन्द विप्लव समूहले सरकारसँग वार्ता गर्न सकारात्मक रहेको यस अगाडि विज्ञप्ति सार्वजनिक गरेको थियो। विप्लवले सहज रुपमा गतिविधि र कार्यक्रम गर्ने वातावरण बने सरकारसँग वार्ता हुने बताएका थिए। सरकारले प्रतिबन्ध फुकुवा गरे वार्ताका लागि सकारात्मक रहेको सन्देश विप्लवले विज्ञप्तिमार्फत् दिएका थिए। हाम्रो क्रान्ति राष्ट्र, समाज, अग्रगामी रुपान्तरण एवम् जनसमुदायको हित र अधिकारका लागि गरिएको सचेत पहल हो, फाल्गुन ८ गते विप्लवले सार्वजनिक गरेको विज्ञप्तिमा भनिएको छ, यसको प्रक्रियामा आम जनसमुदायमा सहज गतिविधि र कार्यक्रम गर्ने वातावरण बन्ने अवस्थामा हाम्रो पार्टी सरकारसँग संवाद र वार्ताको लागि सकारात्मक रहेको विषय सबैमा जानकारी गराउँदछौँ। सरकारले ०७५ फागुन २८ गते विप्लवका गतिविधि हिंसात्मक देखिएको भन्दै उनी नेतृत्वको पार्टीमाथि प्रतिबन्ध लगाउने निर्णय गरेको थियो। त्यसयता दुवै पक्षले एकअर्कालाई गलाउने गर्दै वार्तामा ल्याउन अनेक अनौपचारिक प्रयास जारी राख्दै आएका थिए। सरकारले ८ भदौ ०७६ मा पूर्वमन्त्री सोमप्रसाद पाण्डेको नेतृत्वमा वार्ता टोली गठन गरेको थियो। पाण्डेले त्यही बेला विप्लव पक्षका गुणराज लोहनी, अनिल शर्मा, चिरन पुनलगायत नेतासँग छलफल गरेका थिए। विप्लव पक्षले भने वार्तामा तीन सूत्रीय एजेन्डा उठाउने तयारी गरेको छ। प्रतिबन्ध फुकुवा, वार्ताको आह्वानपत्र सबै सरकारको तहबाट भएपछि बृहत् राजनीतिक समीक्षा, सभा, संयुक्त सरकार र त्यही सरकारको अगुवाइमा संसदीय व्यवस्था (पुँजीवाद)या वैज्ञानिक समाजवाद भन्ने विषयमा जनताको सार्वभौम जनमतबाट निरूपण गर्नुपर्ने गरी एजेन्डा उठाउने तयारी विप्लवको पार्टीले बनाएको छ। प्रतिनिधिसभा विघटन संसदीय पार्टीहरूको नकारात्मक परिघटना भए पनि त्यसबाट आफ्नो पार्टीले राजनीतिक फाइदा उठाउनुपर्ने विप्लवको निष्कर्ष छ। वैकल्पिक संयुक्त सरकारको विषयमा रणनीतिक संयुक्त मोर्चामा रहेका मोहन वैद्य नेतृत्वको नेकपा क्रान्तिकारी माओवादी, विप्लवको पार्टी, ऋषि कट्टेलको नेकपा र विश्वभक्त दुलाल (आहुति) नेतृत्वको वैज्ञानिक समाजवादी पार्टीबीच पनि समझदारी जुटेको जनाइएको छ। यी चार पार्टीको मोर्चा निर्माणका क्रममा यी राजनीतिक विकल्पबारे पनि छलफल भई समझदारी बनेको स्रोतको भनाइ छ।"
कोभिसिल्ड खोप : तीन सातासम्म कोराना संक्रमणको जोखिम,"काठमाडौं : सुरक्षित मानिएको कोभिसिल्ड खोप लगाएपछि शरीरमा एन्टिबडी नबन्दासम्म कोराना संक्रमणको जोखिम रहने विज्ञहरूले बताएका छन्। पहिलो डोज लगाएको २२ दिनपछि मात्र एन्टिबडी बन्ने भएकाले सुरक्षा मापदण्ड अपनाउन उनीहरूको सुझाव छ। कोभिड १९ खोपविज्ञ सल्लाहकार समितिका संयोजक एवं वरिष्ठ खोपविज्ञ डा श्यामराज उप्रेतीले कोभिसिल्ड खोप ७१ प्रतिशत मात्र प्रभावकारी भएको जानकारी दिए। उनले भने, सय जनाले खोप लगाएमध्ये झण्डै ३० प्रतिशतलाई कोरोना संक्रमण हुने सम्भावना हुन्छ। खोप लगाए पनि सुरक्षा मापदण्ड पालना गर्नुपर्छ। कोभिसिल्ड खोपको पहिलो डोज लगाएको २२ दिनपछि मात्र एन्टिबडी बन्ने डा उप्रेतीले बताए। उनले भने, दुई डोज लगाएपछि खोपको प्रभावकारिता लामो समयसम्म हुन्छ । कति लामो समयसम्म प्रभावकारि हुन्छ भन्नेबारे अध्ययन भइरहेको छ। भारतले अनुदानमा उपलब्ध गराएको कोभिसिल्ड खोप हालसम्म ४ लाखभन्दा बढीले लगाएको स्वास्थ्य तथा जनसंख्या मन्त्रालयले जनाएको छ। यो खोप कम्तीमा ८ हप्ताको फरकमा दुई मात्रा लगाउनुपर्ने विज्ञहरूको सुझाव छ। पहिलो मात्रा कोभिसिल्ड खोप लगाएपछि दोस्रो मात्रा पनि कोभिसिल्ड खोप नै लगाउनुपर्ने उप्रेतीले बताए। प्रभावकारिताका दृष्टिले खोप लगाएका मध्ये झण्डै १ लाख २० हजार संक्रमणको जोखिममा रहेको विज्ञ बताउँछन्। स्वास्थ्य सेवा विभाग, इपिडिमियोलोजी तथा रोग नियन्त्रण महाशाखा (ईडीसीडी)का निर्देशक डा कृष्ण पौेडेलले भने, खोपको दोस्रो डोज (मात्रा) पाइसकेका छैनन्। सुरक्षा मापदण्ड नअपनाउनेहरूलाई खोप लगाएकाहरूलाई पनि कोरोना संक्रमण हुन सक्छ। भारतस्थित सेरम इन्स्टिच्युट अफ इन्डियाद्वारा उत्पादित खोप अभियानका रूपमा लगाउन थालिएको छ। अनुदानको १० लाख मात्रा कोभिसिल्ड खोप अभियानका रूपमा ७७ वटै जिल्लामा सुरु भइसकेको छ। उक्त खोप अक्सफोर्ड युनिभर्सिटी र औषधि उत्पादक कम्पनी आस्ट्राजेनेकाले संयुक्त रूपमा विकसित गरेका हुन्। कम लागत रहेको कोभिसिल्ड खोप फागुन ५ गते सेरम इन्स्टिच्युटसँग २० लाख मात्रा खरिद गर्ने सम्झौता गरिएको थियो। त्यसको पहिलो खेपमा आएको १० लाख मात्रा लगाउने तयारी भइरहेको स्वास्थ्य मन्त्रालयले जनाएको छ। स्वास्थ्य मन्त्रालयका सहप्रवक्ता डा समीरकुमार अधिकारीका अनुसार खोप अभियानको पहिलो र दोस्रो चरणमा कोभिड १९ खोपको पहिलो मात्रा पाएका सबैलाई १० देखि १२ हप्ताको फरकमा वैशाख ७ देखि १५ गतेसम्म दोस्रो मात्रा दिने तयारी गरिएको छ।त्यस्तै, फागुन २३ गतेदेखि चैत १५ गतेसम्म दोस्रो प्राथमिकतामा ५५ वर्षमाथिका ज्येष्ठ नागरिकलाई खोप लगाउने कार्यक्रम तय गरिएको छ। शुक्रराज ट्रपिकल तथा सरुवा रोग अस्पताल टेकुका निर्देशक डा सागरकुमार राजभण्डारीले खोप लगाए पनि ढुक्क नहुन आग्रह गरे। उनले भने, खोप लगाएपछि एन्टिबडी बन्छ। दोस्रो मात्रा लगाएको दुई सातापछि मात्र खोपको प्रभावकारिता ७० प्रतिशतभन्दा बढी हुन्छ। ढुक्क हुनु हुँदैन। खोप लगाएकामा संक्रमणकोरोना विरुद्धको कोभिसिल्ड खोप लगाएको १६ दिनपछि पत्रकार दामोदरप्रसाद दवाडीलाई संक्रमण भएको छ। ५६ वर्षीय उनले माघ ३० गते निजामती अस्पताल काठमाडौंमा खोपको पहिलो डोज लगाएका थिए। खोप लगाएको दुई सातापछि गत शुक्रबार पीसीआर जाँच गर्दा कोरोना संक्रमण पुष्टि भएको दवाडीले बताए। उनले भने, जिउ दुख्ने, ज्वरो आउने र खोकीसमेत लागेपछि स्वास्थ्य जाँच गरेको थिएँ। दवाडी अहिले होम आइसोलेसनमा छन्। उनको स्वास्थ्यमा क्रमशः सुधार भइरहेको छ। स्वास्थ्य सेवा विभाग इपिडिमियोलोजी तथा रोग नियन्त्रण महाशाखाका निर्देशक डाकृष्ण पौडेलले खोप लगाएपछि संक्रमण भएकोबारे कुनै जानकारी प्राप्त नभएको बताए। उनले भने, पहिलो डोज (मात्र) लगाएका व्यक्तिलाई कोरोना संक्रमण हुन सक्छ। खोप लगाएको १६ दिनमा संक्रमण भएको हो भने एन्टिबडी विकास हुने समय पनि भइनसकेको हुनुपर्छ। त्यसबारे अहिलेसम्म कुनै जानकारी आएको छैन।"
राष्ट्रवाद धोती र टोपीमा खोज्ने हो ?,"महेन्द्रनगर : जनता समाजवादी पार्टीका वरिष्ठ नेता राजेन्द्र महतोले कांग्रेस र कम्युनिस्टले राष्ट्रघात गरेको आरोप लगाएका छन् । मंगलबार महेन्द्रनगरमा संचारकर्मीसँगको भेटमा नेता महतोले कांगे्रस र कम्युनिस्ट मिलेर महाकाली बेचेको आरोप लगाए । उनले कांग्रेस सरकारमा रहेका बेला महाकाली सन्धि गरेको उल्लेख गर्दै उतिबेलाको प्रमुख प्रतिपक्षी नेकपा एमालेले पार्टी विभाजन गरेर पनि महाकाली सन्धिको सर्मथन गरेर राष्ट्रघात गरेकोे बताए । नेता महतोले भने, ७० वर्ष शासन गरेका कांग्रेस कम्युनिस्टले राष्ट्रघात गरेको होइन ? , उनले प्रश्न गरे । राजेन्द्र महतोको अनुहार भारतसँग मिल्यो भन्दैमा राष्ट्रघात गर्यो भन्न मिल्छ ? महतोले धोती र टोपीमा राष्ट्रवाद खोजिएको भन्दै आपत्ति जनाए । राष्ट्रवाल अनुहारमा खोज्ने हो ? धोती र टोपीमा राष्ट्रवाद खोज्ने हो ?, नेता महतोले भने, राष्ट्रवाद भनेको आफ्नो मुलुकप्रति माया गर्ने समृद्ध गर्ने हो यहाँ त उल्टोउल्टो काम भइरहेको छ । उनले राष्ट्रवादको परिभाषासमेत गलत ढंगले भइरहेको बताए । भारतलाई गाली गर्दैमा महान राष्ट्रवादी नभइने बताउँदै उनले असली राष्ट्रघातीको पहिचान नगरेसम्म देशको नोक्सानी हुने बताए । उनले संसदमा बोलेको कुरा स्मरण गर्दै राष्ट्रघातीलाई टुँडीखेलमा झुन्ड्याउनुपर्ने बताए । मिडियाले पनि ढाकछोप गर्छ राष्ट्रघाती को भनेर लेख्दैन, उनले भने, महाकाली सन्धि गर्ने राष्ट्रघाती लेख्नुपर्दैन ? सन्धि अनुमोदन गर्ने यो हो राष्ट्रघाती भनेर लेख्नुपर्दैन ? महतोले आफूहरुका मुद्दा सम्बोधन नभएसम्म सत्तामा नजानेसमेत प्रष्ट पारेका छन् ।"
"उर्लाबारीमा एकीकृत सन्थाल बस्ती बनाइँदै, प्रधानमन्त्री ओलीले आज शिलान्यास गर्ने","विराटनगर : प्रधानमन्त्री केपी शर्मा ओली मंगलबार मोरङको उर्लाबारी पुग्दै छन्। लोपोन्मुख एवं अल्पसंख्यक सन्थाल समुदायका लागि निर्माण हुने बस्तीको शिलान्यास गर्न ओली उर्लाबारी जाने भएका हुन्। सन्थाल जातिका लागि ३० करोड रुपैयाँ खर्च गरेर उर्लाबारी नगरपालिका८ र ९ को सीमानामा रहेको रातोहोली खोल्सीको छेउमा एकीकृत बस्ती निर्माण गरिने भएको हो। बस्तीको प्रधानमन्त्री ओलीले बिहान ११ बजे शिलान्यास गर्ने कार्यक्रम रहेको र त्यसको सबै तयारी पूरा भइसकेको उर्लाबारी८ का वडा अध्यक्ष कूलबहादुर कार्कीले जानकारी दिए। उनका अनुसार दुई वर्षभित्रमा काम सम्पन्न गर्ने गरी शहरी विकास मन्त्रालयले जनता आवास कार्यक्रममार्फत बस्ती निर्माण गर्ने भएको हो। एक सय ३६ परिवारलाई लक्षित गरेर एकीकृत बस्ती निर्माण गरिने जानकारी कार्कीले दिए। उनले राष्ट्रपति विद्यादेवी भण्डारीको विशेष चासो रहेको बस्ती बनाउन मन्त्रालयले मास्टर प्लान तयार गरेर अरु थप प्रक्रिया अघि बढाइसकेको छ। शिलान्यासपछि तत्काल द्रुत गतिमा काम अघि बढाउनलाई सबै तयारी पूरा भइसकेको उनको भनाइ छ। लोपोन्मुख एवं अल्पसङ्ख्यक आदिवासी जनजाति समुदायमा पर्ने सन्थाल जातिमा गरिएको सर्वेक्षण अनुसार २७ परिवारको घर बनाउन पुग्ने आफ्नै जग्गा भए पनि आर्थिक अवस्था कमजोर भएकाले घर बनाउन नसक्ने उनीहरुको स्थिति रहेको छ। जग्गा भए पनि घर बनाउन नसक्ने र जग्गा जमिन नै नभएर सुकुम्बासी जीवन बिताउनुपर्ने अवस्थाका सन्थाल जातिलाई एकीकृत बस्तीले ठूलो राहत पुर्याउने जानकारी कार्कीले दिए। उनका अनुसार निर्माणस्थल रातोहोलीको उत्तरदक्षिण फैलिएको सात सय ८० मिटर लम्बाईभित्र पर्ने ५२ हजार आठ सय २८ वर्ग मिटर जग्गामध्ये ३१ हजार सात सय ६८ वर्ग मिटरभित्र बस्ती विकास हुने छ। केही जमिन खोल्सीको बहावका लागि पनि छुट्याइएको उनले बताए। एकीकृत बस्ती विकास सम्बन्धी कार्यविधि २०७५ अनुसार स्थानीय प्रविधि, सीप र सामाग्री प्रयोग गरी प्रत्येक परिवारका लागि दुई कोठा, एउटा भान्सा घर र एक शौचालयसहित संरचना निर्माण हुने वडा अध्यक्ष कार्कीको भनाइ छ। समग्र बस्तीका लागि भने आवश्यक पर्ने अन्य सामाजिक तथा आर्थिक पूर्वाधार अन्तर्गत सडक, खानेपानी, मनोरञ्जन स्थल, खोल्सी संरक्षण, सरसफाई, बाल विकास केन्द्र, विद्यालय, स्वास्थ्य चौकी, सामुदायिक भवनलगायतको निर्माण गर्ने गरी मास्टर प्लान बनेको छ। स्थानीय सन्थाल अगुवा बुद्धिलाल सोरेनले सुकुम्बासी र गरिब अवस्थाका सन्थाल जातिलाई स्थायी रुपमा बासस्थानको व्यवस्था हुनु एकदमै सुखद् विषय रहेको बताए। यहाँका सन्थालसँग बस्ने घरजग्गा छैन। सबैले सुकुम्बासी जीवन बिताउनु परिरहेको छ, उनले भने, अब सरकारले सबैलाई बस्ने घरसहितको एकीकृत बस्ती बनाइदिने भयो। यसलाई सरकारले गरिबका लागि गरेको ठूलो सहयोगका रुपमा लिइएको छ। सोरेनले उचित बासस्थान नहुँदा बक्राहा खोलाको डिलमा बस्नुपर्ने बाध्यता रहेको पनि सुनाए। बक्राहाको डिलमा जाडो, गर्मी र बाढीको पीडा सहँदै बस्नुपर्ने हाम्रो बाध्यता थियो, उनी भन्छन्, बाढीले बगाउने डरले बर्खाका समयमा सुत्न पनि पाइँदैन थियो।बसेको ठाउँ बाढीले बगाइदिँदा विभिन्न ठाउँमा विस्थापित भएर जीवननिर्वाह गर्नुपर्ने अवस्था एकीकृत बस्ती बनेपछि अन्त्य हुने उनको आशा छ। सरकारले दिएको जग्गा र बनाइदिएको घरमा बस्न पाउँछौं भन्ने आशाले सबै हर्षित छौँ, सोरेनले भने, बस्ने ठाउँको ठेगान नहुँदा अहिलेसम्म जीवनयापन एकदमै असहज थियो।गरिबको पीडा बुझेर सरकारले चालेको कदम र पुर्याएको सहयोगलाई सबैले सम्मान गर्ने उनको भनाइ छ। अब स्कुल र स्वास्थ्य चौकी पनि गाउँमै बन्ने भएपछि बालबालिकाले पढ्न र बिरामी हुँदा स्वास्थ्य उपचार गर्न अन्यत्र जानुपर्ने बाध्यता पनि हट्ने भन्दै सन्थाल जाति खुशी भएको जानकारी सोरेनले दिए।"
वामदेवविरुद्ध भ्रम अभियान,"लेख्न, बोल्न, आलोचना गर्न सजिलो छ, कुरा काट्न आनन्द आउँछ तर आलोचना र प्रतिशोधका पनि सीमा हुन्छन् होइन र ? यही फागुन १४ गतेको अन्नपूर्ण पोस्ट् दैनिकमा प्रकाशित विजय शर्माले लेख्नुभएको वामदेवको भ्रम अभियान अभिमतबारे केही लेख्ने जमर्को गरेको छु। विजयजीले वामदेवका क्षमता, दूरदृष्टि र निष्ठामा प्रश्न उठाएका छन् र हदैसम्मका लज्जित हुने भाषामा अपमान गरेका छन्। वामदेव नेपालको कम्युनिस्ट आन्दोलनका समकालीन शीर्ष नेतामध्ये एक हुनुहुन्छ। उहाँ प्रधानमन्त्री केपी ओली, झलनाथ खनाल, प्रचण्ड, माधव नेपालका समकालीन नेता हुनुहुन्छ। नेपालको कम्युनिस्ट आन्दोलनलाई यो उचाइमा ल्याउन उहाँको योगदान छ। उहाँ कुशल संगठक, सिद्धान्त पोख्त व्यक्तित्व हुनुहुन्छ। नेपालमा जनयुद्ध चरम ढंगले अगाडि बढिरहेका बेलामा ठूलो खतरा मोलेर रोल्पा गई साहसिक रूपले निर्णय गरी जनयुद्ध र जनआन्दोलनलाई एकाकार गराई २०६२ को आन्दोलन सम्भव गराउने र जनयुद्धलाई शान्तिपूर्ण अवतरण गर्ने काममा वामदेवको ठूलो योगदान छ। नेपालको संविधान बनाउने कार्यमा वामदेवको योगदान छ। तत्कालीन एमाले र माओवादी केन्द्रबीचमा चुनावी एकताका प्रमुख सूत्राधारमध्येका एक नेता वामदेव हुनुहुन्छ। यी दुई पार्टीबीचको एकता गराउन उहाँको भूमिका छ। वामदेवसँग देश र जनताको उन्नति, प्रगति र समृद्धिका निम्ति भिजन, विचार, सपना, योजना र दृढ इच्छाशक्ति छ। एकता अभियानलाई भ्रम अभियान भन्नु नै हास्यास्पद र आपत्तिजनक छ। नेकपाको एकता भएमा नेपालमा राजनीतिक स्थिरता आउँछ, शान्ति आउँछ तब नेपालमा लगानीमैत्री वातावरण बन्छ। ठूला उद्योग खुल्छन्। ठूला संरचना बन्छन्। रोजगार बढ्छ। नेपालको अर्थव्यवस्था सुदृढ हुँदै जान्छ भनेर केही दलाल नेकपा फुटाउन दिलो ज्यान छाडेर लागेका छन्। नेकपाको एकताको एउटै आशा वामदेवको एकता अभियान हो। तसर्थ यी देशीविदेशी दलाल वा नेपाल र नेपालीका शत्रु नेकपा फुटोस् भनेर प्रार्थना गरिरहेका छन् र वामदेवलाई समाप्त गर्न पाए ती देशद्रोहीका इच्छा पूरा हुने हुनाले विजय शर्मालगायतले नै यी झूट कथा रचना गरेका हुन्। पार्टी कमिटीको बैठकमा वाद, विवाद, प्रतिवाद, आलोचना, आत्मालोचना, फरक मत राख्ने विधिसम्मत काम हो। विधिसम्मत कामलाई पार्टी विभाजनको बीउ रोपेको भन्न मिल्छ ? फूलको आँखामा फूलै संसार काँडाका आँखामा काँडै संसार भने झैं कुकुर भुक्दै गर्छन्, हात्ती लस्किँदै गर्छ र नेपाल र नेपालीका लागि नेकपाको एकता अभियान निरन्तर अगाडि बढ्छ। एकता अभियान कुनै व्यक्ति होइन, यो एक संस्था हो। यो अभियान देशका ७७ जिल्ला, ७५३ वटै स्थानीय तह र सबै वडामा फैलिसकेको छ। १८ पेजको अवधारणा पत्रमा स्पष्टै लेखिएको छ कि यो अभियान तटस्थ अर्थात् कुनै समूहपट्टि ढल्केको छैन र यसको एउटै उद्देश्य नेकपाको एकता गर्नु हो। तर दुवैको सही कदमको प्रशंसा गर्ने र गलत कदमको शिष्टतापूर्वक आलोचना गर्नु हो। प्रतिनिधिसभा विघटन गर्ने कदम गैरसंवैधानिक छ भन्ने कुरा त सर्वोच्च अदालतले गरेको निर्णय हो; जुन निर्णयलाई यो सरकारले पनि आत्मसात गर्ने भनेकै छ। तसर्थ यो अभियान एकापट्टि ढल्केको भन्नु पूर्वाग्रह मात्र हो। टनकपुर सन्धि र महाकाली एकीकृत विकास सन्धिका बारेमा विजयजीले लेख्नुभएको कुरा सरासर झूटो छ। सर्वोच्च अदालतले नै यो विषयमा पनि फैसला गरेको छ। महान् नेता गणेशमान सिंहले सर्वोच्च अदालतको उक्त फैसलापछि तत्कालीन प्रधानमन्त्री गिरिजाप्रसाद कोइरालाको राजीनामा माग गर्नुभएको थियो। नेपालगन्जमा सम्पन्न तत्कालीन नेकपा एमालेको छैटौं महाधिवेशनको प्रतिनिधिको हैसियतले जोसुकैसँग कुरा गर्न तयार छु। उक्त सन्धि मुलुकको सम्मानमा आँच आउने प्रकृतिको थियो। म आफूलाई गौरव गर्छु कि उक्त सन्धिको विपक्षमा उक्त महाधिवेशनमा मतदान गरेको थिएँ। वामदेवको त्यस बेलाको भूमिका देशभक्तिको प्रतीक थियो। परी थापा, उमेश गिरी, खुमबहादुर खड्का, प्रदिप नेपाल आदिका प्रसंग ल्याएर जुन आरोप लगाइएको छ, यो शतप्रतिशत झूटको खेती हो। यो युग विज्ञानको युग हो। विज्ञानमा विश्वास गर्नेले प्रमाणविना बोल्न मिल्दैन। कसैले भ्रष्टाचार गरेका भए कारबाही गर्ने संस्थाहरू नेपालमा सक्रिय नै छन्। म चुनौती दिन चाहन्छु कि प्रमाण ल्याउनुस् र कारबाही गर्नुस्। मानव सभ्यता नै लज्जित हुने शब्द प्रयोग गरेर गोयबल्स शैलीमा वामदेव गौतमजस्ता नेकपाका शीर्ष नेतालाई गाली गर्ने विजयजीजस्ता लेखकलाई कायरबाहेक के नै भन्न सकिन्छ र ? वामदेवको नेतृत्वमा बनेको नेपाल कम्युनिस्ट पार्टीको चुनावी घोषणापत्र, वामदेवले लेख्नुभएका नेपाल नवनिर्माणको महाअभियान, बहुदलीय समाजवाद लगायतका लेख, रचना सबैमा मधेसी जनताको उच्च सम्मान गर्नुभएको छ। मधेसको विकास र समृद्धिका पक्षमा जोडदार ढंगले वकालत गर्नुभएको छ। तर विजय शर्माले नैतिक एवं आत्मिक शक्ति गुमाइसकेको दन्त्यकथाका छट्टु स्यालले झैं गौतमलाई कपोलकल्पित मधेसविरोधीको आरोप लगाउन खोजेका छन्। सत्य सँग लडाइँ गरेपछि एक दिन धुलोमा मिलिन्छ भन्ने कुरा एक दिन प्रमाणित हुने नै छ। नेपालको एकीकरण एवं प्रजातन्त्र प्राप्तिको आन्दोलनमा मधेसी जनताको ठूलो योगदान छ। श्रमजीवी, पवित्र मधेसी जनताले उठाएका एवं उठाउने जायज मागलाई उचित सम्बोधन गर्नुको सट्टा जहिले पनि क्षेत्रीय अखण्डतासँग जोडेर हेर्ने केन्द्रको प्रवृत्ति खतरनाक छ भन्ने वामदेवजस्ता नेतालाई मधेसी दमन गर्नेजस्ता हदैसम्मको आरोप लगाउनु अपराधपूर्ण कार्य हो। नेपाली राजनीतिको सबभन्दा खराब, मूल्यहीन, उपयोग हुने, अस्थिर, लपलपे, शिखण्डी, काँचो वायु, महाभ्रस्ट, हास्यास्पद, गुटका प्रतीक, जोखाना हेर्ने र भँडुवाजस्ता निकृष्ट एवं मानव सभ्यता नै लज्जित हुने शब्द प्रयोग गरेर गोयबल्स शैलीमा वामदेव गौतमजस्ता नेकपाका शीर्ष नेतालाई गाली गर्ने विजयजीजस्ता लेखकलाई कायरबाहेक के नै भन्न सकिन्छ र ? निष्कर्ष विवाद जीवन्तताको पर्याय हो र संसारका कोही पनि राजनेता विवाद मुक्त छैनन् र हुँदैनन् पनि किनकि निरन्तरतामा क्रमभंगता गर्दा विवाद हुन्छ नै। शतप्रतिशत पर्फेक्ट दुनियाँमा कोही, केही पाउन सकिन्न। यो युग निषेधको युग होइन, बरु सहमति, सहकार्य, सौहार्दता, शिष्टता र कम्प्रोमाइजको युग हो। प्रभावकारी सञ्चारले जस्तोसुकै कुरा पनि मिलाउन सकिन्छ। अन्धभक्तता र अन्धविरोध दुवै अतिवाद हुन्। रिस, ईष्र्या, डाह, द्वेष, आक्रोश, प्रतिशोध, बदला लिएर आत्मसन्तुष्टि लिने प्रवृत्तिको विनाश निश्चित छ। उदारता, त्याग, माया, प्रेम, सद्भावले धेरै ठूला काम गर्न सकिन्छ। मानिससँग तर्कको अन्त्य भएपछि नयाँ कथा रचना गरेर होहल्ला र गाली गर्ने मानिसको प्रवृत्ति हुन्छ। तत्कालीन एमाले र माओवादी केन्द्रबीचको चुनावी मोर्चा निर्माण र त्यसको व्यवस्थापनमा लामो समय दिनुपर्दा आफ्नो निर्वाचन क्षेत्रमा समय दिन नपाउँदा र विदेशी दलाल र अन्तरघातीका कारणले हालको प्रतिनिधिसभा निर्वाचनमा थोरै मतले मात्र विजयी नहुनुभएका वामदेवलाई जनताबाट अलग भएको भन्नु खुरापातको पराकाष्ठा मान्नुपर्छ। समाजको जरासम्म भिजेको, लाखौं कार्यकर्ता र जनताको साथ रहेका, असीम इच्छाशक्ति भएका, आधा शताब्दीदेखि कम्युनिस्ट आन्दोलनमा लागेका, एउटा साहसिक, त्यागी, विचारक, निष्ठा र संघर्षको प्रतिमूर्ति, सिद्धान्तकार, देशभक्तलाई कथित आरोप लगाई हदैसम्मको अपमान गर्नु कायरता हो। लेख्न, बोल्न, आलोचना गर्न धेरै सजिलो छ। कुरा काट्नमा आनन्द आउँछ। तर आलोचना र प्रतिशोधको पनि निश्चित विधि, सीमा हुन्छन् होइन र ? उज्यालो सम्भावना बोकेको हाम्रो देशलाई हरतरहबाट माफिया कमजोर पार्न चाहन्छन्। दलालहरू मौकाको चौका हान्न कोसिस गरिरहेका छन्। नेपाललाई सधैं अस्थिर र गरिब देख्न चाहने त्यही अदृश्य शक्तिले नै जननेता मदन भण्डारीको हत्या गरेका थियो। एकता लाई भ्रम भन्ने नेपाल र नेपालीको शत्रु नभए के हुन्छ ? अधिकारी नेपाल कम्युनिस्ट पार्टी (नेकपा) एकता राष्ट्रिय अभियानका केन्द्रीय सदस्य हुन्।"
प्रधानमन्त्री ओली झापामाः पूर्वाञ्चल क्यान्सर अस्पताल उद्घाटन हुँदै,"झापा : प्रधानमन्त्री केपी शर्मा ओली क्यान्सर अस्पताल र विपन्न आवासगृहलगायत उद्घाटन गर्न मंगलबार झापा पुगेका छन्। भद्रपुर विमानस्थलमा प्रधानमन्त्री ओलीलाई प्रदेश नं १ का प्रदेश प्रमुख सोमनाथ अधिकारी प्यासी, वाग्मती प्रदेशका प्रदेश प्रमुख विष्णुप्रसाद प्रसाईं, प्रदेश नं १ का मुख्यमन्त्री शेरधन राई र प्रदेशका आन्तरिक मामिला तथा कानूनमन्त्री हिक्मतकुमार कार्कीले स्वागत गरे। प्रधानमन्त्री ओलीले बिर्तामोडमा निर्मित प्रदेश गौरव भिलेजको उद्घाटन गर्नेछन्। बिर्तामोड नगरपालिका७ मा निर्मित सो ग्राममा ३७ आवासगृह छन्। प्रधानमन्त्री ओलीले अपराह्न बिर्तामोडको ३०० शय्याको पूर्वाञ्चल क्यान्सर अस्पतालको उद्घाटन गर्ने कार्यक्रम छ। सो अस्पताल रु ६०० करोडको लगानीमा व्यवसायी दुर्गा प्रसाईंले स्थापना गरेका हुन्। बिर्तामोडको कार्यक्रमपछि उनी मोरङको उर्लाबारीमा आयोजना हुने कार्यक्रममा सहभागी हुने छन्। यस साता प्रधानमन्त्री ओलीको यो दोस्रो झापा भ्रमण हो। यही फागुन १६ गते उहाँ दमक केन्द्रित कार्यक्रममा सहभागी हुन झापा आएका थिए।"
भक्तपुरमा अध्यक्ष छान्न दाहालनेपाललाई हम्मेहम्मे !,"भक्तपुर : भक्तपुरमा नेपाल कम्युनिष्ट पार्टी (नेकपा) को दाहालनेपाल समूहको अध्यक्षमा चारजना नेताहरुले दावी गरेका छन्। एउटै पदमा चार नेताको दावी भएपछि दाहालनेपाल समूहलाई भक्तपुरमा अध्यक्षको जिम्मेवारी दिन नै हम्मेहम्मे भएको छ। पार्टी एकीकरण गरिँदा भक्तपुरमा अध्यक्ष पूर्वएमाले र सचिव पूर्वमाओवादीले पाएका थिए तर पार्टी विभाजत हुँदा भक्तपुरका जिल्ला अध्यक्ष बचन देउवा ओली समूहमा लागेपछि दाहालनेपाल समूहले उनको ठाउँमा अर्को नेतालाई अध्यक्ष बनाउने तयारी अघि बढाएको हो। दाहालनेपाल समूहले पार्टी विभाजित हुनुभन्दा अघि जुन दल जे जिम्मेवारीमा छन्, त्यसैलाई निरन्तरता दिने नीति लिएको छ। सोही नीतिअनुसार पूर्वएमालेका चार जिल्ला नेताहरुले भक्तपुरको अध्यक्षमा दावी गरेका छन्। यहाँ पूर्वएमालेका श्याम बस्नेत, रजन केसी, अनिल श्रेष्ठ र शम्भुप्रसाद दाहालले अध्यक्षमा दावी गरेका हुन्। अध्यक्ष दावी गर्ने चार जिल्ला नेतामध्ये शम्भुप्रसाद दाहाल यो समूहमा पछि आएका हुन्। प्रधानमन्त्री केपी शर्मा ओलीले पुस ५ गते प्रतिनिधिसभा विघटन गर्दा उनी कुनै पनि समूहमा खुलेका थिएनन्। उनी नेकपाका केन्द्रीय सदस्य सोमप्रसाद मिश्रसँगै दाहालनेपाल समूहमा खुलेका थिए। एमाले छँदै माधवकुमार नेपाल पक्षीय भनी चिनिएका मिश्रसमेत करिब १० दिनपछि मात्रै दाहालनेपाल समूहमा खुलेका थिए। उनी नेकपाको भक्तपुर जिल्लाका सहइन्चार्जसमेत हुन्। त्यस्तै भक्तपुरको चाँगुनारायण नपाका प्रमुख छन्। प्रमुख मिश्रले दाहाललाई आफ्नो निजी कानुनी सल्लाकार बनाएका छन्। यसरी केन्द्रीय सदस्य मिश्र खुलेसँगै पहिले भक्तपुरमा महेश बस्नेत गुटको भनी चिनिएका दाहाल दाहालनेपाल समूहमा खुलेका थिए। नेकपा स्रोतका अनुसार केन्द्रीय सदस्य मिश्रले दाहाललाई दाहालनेपाल समूहको भक्तपुर अध्यक्ष बनाउने आश्वासन दिएका थिए। भक्तपुर जिल्लाको अध्यक्ष दिने भनेपछि दाहाल ओली समूह छोडेर दाहालनेपाल समूहमा आएको पूर्वएमालेकै एक जिल्ला नेता स्वीकार गर्छन्। नत्र हिजो महेश बस्नेत गुटमा लागेका उहाँ अहिले ढिलो गरी किन यता आउनुभयो ?, उनको प्रश्न थियो। सोहीअनुसार सहइन्चार्ज मिश्रले दाहाललाई जिल्ला अध्यक्ष बनाउन दबाब दिँदै आएको बुझिएको छ। चाँगुनारायण नपा ३ झौखेल निवासी दाहाललाई जिल्ला अध्यक्ष बनाउने आश्वासन पाएपछि पार्टी विभाजित हुँदा नखुलेका करिब ५ जना पूर्वएमाले दाहालनेपाल समूहका खुलेको ती जिल्ला नेता बताउँछन्। दाहाल कानुन व्यवसायीसमेत हुन्। उनका अनुसार अध्यक्ष दावी गर्ने अन्य पूर्वएमालेहरुमध्ये अनिल श्रेष्ठलाई बागमती प्रदेश सांसद राजेन्द्रमान श्रेष्ठले समर्थन गरेका छन्। सूर्यविनायक नपा १० चित्तपोल निवासी श्रेष्ठ भक्तपुरको बाराहीस्थानस्थित महेन्द्र विद्या आश्रमका शिक्षक हुन्। त्यस्तै अर्का जिल्ला नेता रजन केसी काठमाडौंको शंकरदेव क्याम्पसमा कर्मचारी हुन्। सूर्यविनायक नपा ७ गुण्डु निवासी केसीको पहुँच पार्टीको केन्द्रसम्म रहेको छ। सोही आधारमा आफ्ना पहुँचका केन्द्रीय नेताहरुको आडभरोषामा उनले जिल्ला अध्यक्षमा दावी गरेका पूर्वएमालेहरु नै बताउँछन्। अध्यक्षमा दावी गर्ने श्याम बस्नेत पनि सूर्यविनायक नपाकै वासिन्दा हुन्। विद्यार्थीकालदेखि एमालेको राजनीतिमा लागेका उनले पार्टीका योगदानको आधारमा अध्यक्षमा दावी गरेको बताउने गरेका छन्। अध्यक्षमा दावी गर्ने बस्नेत, केसी र श्रेष्ठ भने पार्टी विभाजित हुँदादेखि नै दाहालनेपाल समूहमा सक्रिय भएर लागिपरेका थिए। त्यसैले उनीहरुले अध्यक्षमा दावी गर्ने दाहाललाई ल्याइतेतर्फका नेतालाई नेतृत्व मान्न नसकिने अडानसमेत लिँदै आएका छन्। यो समूहका भनी चिनिएका पूर्वएमालेका १५ जिल्ला सदस्यहरुमध्ये बस्नेत, केसी र श्रेष्ठसँगै दीपक बिसुन्के, माइलाबाबु देउला, पुरुषोत्तम लामिछाने, भवानी खड्का र प्रेम श्रेष्ठमात्रै सुरुमै खुलेका थिए। भक्तपुरका सहइन्चार्जसमेत रहेका केन्द्रीय सदस्य मिश्रले कित्ता स्पष्ट गरेपछि जिल्ला सदस्य रहेकी मिश्रकै श्रीमती मन्दरा मिश्र, शम्भु दाहाल र विनोद केसी दाहालनेपाल समूहमा खुलेका थिए। दाहालनेपाल समूहको जिल्ला समितिको माइन्युटमा हस्ताक्षर गर्नेमध्ये अझै पूर्वएमालेतर्फका ५ जना नेताहरु खुल्न सकेका छैनन्। जबकि पूर्वमाओवादीका ६२ जना जिल्ला समिति सदस्यमध्ये ५८ जना खुलिसकेका छन्। जिल्लाभित्रैबाट भक्तपुरको अध्यक्षमा सहमति हुन नसकेपछि दाहालनेपाल समूहले ६८ जिल्लामा अध्यक्ष र सचिवको जिम्मेवारी टुंग्याउँदा भक्तपुर छुट्न पुगेको थियो। जिल्लाबाट सहमति नजुटेपछि केन्द्रले यसबारे निर्णय दिने नेकपाका केन्द्रीय सदस्य एवं भक्तपुर इन्चार्ज दिलीप प्रजापति बताउँछन्। उनले केन्द्रीय नीतिअनुसार पूर्वएमालेको तर्फबाट अध्यक्ष बनाउन खोज्दा ४ जनाले दावी गरेकाले केन्द्रलाई नै अध्यक्षबारे टुंग्याउने जिम्मेवारी दिइएको स्पष्ट पारे। जिल्लामा ४ जना साथीहरुले अध्यक्षमा दावी गर्नुभयो। सोहीअनुसार केन्द्रलाई नै अध्यक्ष टुंग्याउने जिम्मेवारी पठाएका छौं, इन्चार्ज प्रजापतिले भने, जिल्लाबाट दावी गर्ने साथीहरु र अन्य विकल्पबारे विविध कोणबाट केन्द्रमा सुझावसमेत पठाएका छौं। केन्द्रले भने प्रदेश कमिटीमार्फत भक्तपुरको अध्यक्ष चयन गर्ने प्रक्रिया अघि बढाइएको बुझिएको छ। प्रदेश कमिटी इन्चार्ज अष्टलक्ष्मी शाक्य छिन्। पूर्वएमालेकै रहेका शाक्यले भक्तपुरका पूर्वएमालेकै नेता तथा कार्यकर्ताहरुसँग सल्लाह गर्दै रहेको पूर्वएमाले स्रोतले बतायो। उनले दाहालनेपाल समूहअन्तर्गत पूर्वमाओवादीहरु अत्यधिक मतमा रहेको भक्तपुरमा अध्यक्षमात्रै पूर्वएमालेबाट हुँदा जिल्लामा पार्टीको गतिविधि तथा प्रभावकारिता प्रभावित हुनसक्ने औंल्याए। त्यसैले अहिले जिल्ला सचिव रहेका डीपी ढकाललाई अध्यक्ष बनाएर पूर्वएमालेका तर्फबाट सचिव बनाउँदा भक्तपुरमा पार्टी एकता चाँडै टुंगिने उनको दावी छ। यस विषयमा पनि छलफल भएको जिल्ला इन्चार्ज प्रजापति स्वीकार गर्छन् तर पार्टी केन्द्रले निर्णय नदिँदासम्म जिल्लाले केही गर्न नसकिने उनी बताउँछन्। प्रजापति पनि पूर्वमाओवादी नेता हुन्।हिजो पार्टी एकता हुँदा जुन पार्टी जे जिम्मेवारीमा थियो त्यसैलाई निरन्तरता दिने भन्ने पार्टीको नीति रहेको छ, उनले थपे, जिल्ला समितिले त केन्द्रको नीति र निर्णय कार्यान्वयनमात्रै गर्ने हो। जिल्लामा विवाद भएको हिसाबले प्रदेश कमिटीको सचिवालय सदस्यसमेत रहेका हालका सचिव ढकाललाई नै भक्तपुरको अध्यक्ष बनाएर अघि बढे पार्टी थप प्रभावकारी हुने प्रजापतिको भनाइ छ। भक्तपुरमा सहमतिको आधारमा पूर्वएमालेलाई सचिव दिइए पनि अध्यक्षमा दावी गरेका चारैजनाले त्यसमा पनि आफ्नो दावी नछोड्ने सम्भावना बढेको छ। भक्तपुरमा ओली समूह अल्पमतमा भक्तपुरमा विभाजित नेकपामा प्रधानमन्त्री केपी शर्मा ओली समूह अल्पमतमा रहेका छ। सुरुमा जिल्ला अध्यक्षसहित ४५ जना जिल्ला सदस्य रहेको यो समूहले अहिले ५५ जनासम्मलाई समेट्न सकेको छ। साविक एमाले र माओवादी केन्द्रबीच पार्टी समायोजन हुँदा भक्तपुरमा एकसय ४५ जनाको जिल्ला समिति गठन गरिएको थियो। भागबन्डाको आधारमा गठन गरिएको जिल्ला समितिमा पूर्वएमालेका ८२ जना र पूर्वमाओवादीका ६३ जना सदस्य थिए। माओवादी कोटाबाट जिल्ला सदस्य भएका एकजना सदस्यको निधन भएको थियो। जसअनुसार एकसय ४४ सदस्यीय जिल्लासमितिमध्ये दाहालनेपाल समूहमा ६९ जनाले हस्ताक्षर गरेका छन्। पूर्वमाओवादीका करिब आधा दर्जन जिल्ला सदस्य खुलेका छैनन्। जसमध्ये एक भक्तपुर अस्पताल विकास समितिका अध्यक्ष मिलन सुवाल रहेका छन्। त्यस्तै माओवादीतर्फ भक्तपुरका पूर्व जिल्ला अध्यक्ष भास्कर प्रधानाङकी श्रीमती सुचित्रा श्रेष्ठ पनि खुलेका छैनन्। भक्तपुरमा प्रतिनिधिसभा सदस्य महेश बस्नेत, भक्तपुर इन्चार्ज दिलीप प्रजापति र सहइन्चाज सोमप्रसाद मिश्र गरी नेकपाका ३ जना केन्द्रीय सदस्य रहेका छन्। जसमध्ये सांसद बस्नेत ओली समूहमा लाग्दा प्रजापति र मिश्र दाहालनेपाल समूहमा सक्रिय छन्। भक्तपुरका चारजना प्रदेशसभा सदस्यमध्ये दुवै समूहमा आधाआधा रहेका छन्। शशिजंग थापा र सरस्वती बाटी ओली समूहमा छन्। राजेन्द्रमान श्रेष्ठ र प्रतिमा श्रेष्ठ दाहालनेपाल समूहमा लागेका छन्। त्यस्तै भक्तपुरका ३ जना मेयर र २ जना उपमेयरमध्ये केन्द्रीय सदस्य एवं चाँगुनारायण नपाका मेयर मिश्र दाहालनेपाल समूहमा छन्। मध्यपुर थिमिका मेयर मदनसुन्दर श्रेष्ठ र सूर्यविनायक नपाका मेयर वासुदेव थापा तथा उपमेयर जूना बस्नेत र चाँगुनारायण नपाकी उपमेयर वीणा बाँस्तोला ओली समूहमा लागेका छन्।"
"ओलीको पक्षमा ९२ सांसद पुग्छन्, अबको प्रधानमन्त्री पनि उहाँ नै हो: महेश बस्नेत","काठमाडौं: नेकपा ओली समूहका नेता तथा सांसद महेश बस्नेतले आफूहरुको पक्षमा संसदमा बुधबारबाट ९२ जना सांसद पुग्ने दाबी गरेका छन् । साथै अबको प्रधानमन्त्री पनि वर्तमान प्रधानमन्त्री केपी शर्मा ओली नै हुने उनको दाबी छ । मंगलबार रिपोर्टर्स क्लब नेपालले आयोजना गरेको साक्षात्कारमा बोल्दै नेता बस्नेतले यस्तो दावी गरेका हुन् । यस्तै केही दिनभित्रै ओलीको पक्षमा ११५ जना सांसद संख्या पुग्ने पनि उनले दाबी गरे । पूर्वमन्त्रीसमेत रहेका नेता बस्नेतले सर्वोच्च अदालतको प्रतिनिधिसभा पूनःस्थापनाको फैसला आएपछि ढंग नपुग्दा फेरि राजनीतिक अस्थिरता सुरु हुने र विकृति सुरु हुने बताए । यो कुरा क्रमशः पुष्टि हुँदैछ । कतिपय पर्दाभित्र पनि देखिएको छ । आजको मितिमा प्रधानमन्त्री केपी शर्मा ओली संकटमा हुनुहुन्न, बरु उहाँलाई संकटमा पार्न खोज्ने प्रचण्ड र माधव नेपाल संकटमा परेका छन् नेता बस्नेतले भनेका छन् । बस्नेतले प्रधानमन्त्री ओलीले अहिले परिस्थितिको आँकलन गरिरहेकोले भोलिको दिनमा अतिरिक्त कदम चाल्नुपर्ने अवस्था पनि आउने बताए । उनल भनेका छन्,दाहाल र नेपाल समूहका धेरै माननीयहरुले प्रधानमन्त्री ओलीलाई साथ दिनुहुन्छ । यसरी सम्पर्कमा आउनेहरुलाई हामीले सहजीकरण गर्छौं । प्रधानमन्त्री ओलीको विकल्प अहिले कोही पनि नभएको समेत उनको जिकिर थियो । अब ओलीका समकालीन नेतामा अन्तिम राज ओलीले नै गर्ने र त्यसपछि युवाहरुले हस्तक्षेप गरेर मुलुकको नेतृत्व गर्ने सुनाए । उनले आफ्नो पुस्ताको नेता अबको १० देखि १५ वर्षभित्र प्रधानमन्त्री बन्ने पनि दाबी गरे । ०००००"
विप्लवसँग वार्ता गर्न सरकारले गर्यो वार्ता टोली गठन,"काठमाडौं : सरकार र प्रतिबन्धित नेत्रविक्रम चन्द विप्लव नेतृत्वको नेकपाबीच वार्ता हुने भएको छ। सरकारले विप्लव समूहसँग वार्ताका लागि मंगलबार वार्ता टोली गठन गरेको सरकारका प्रवक्ता एवम् सञ्चार तथा सूचना प्रविधिमन्त्री पार्वत गुरुङले जानकारी दिए। वार्ताद्वारा समस्या समाधान गर्न माननीय गृहमन्त्री रामबहादुर थापा (बादल) को संयोजकत्वमा प्रधानमन्त्रीका परराष्ट्र सल्लाहाकार डा राजन भट्टराई सदस्य रहनेगरी २ सदस्यीय वार्ता टोली गठन गरिएको गुरुङले बताए। पत्रकार सम्मेलनमा उनले नेपाल सरकारले यो वार्ता टोली बनाइसकेपछि विप्लव समूहले पनि वार्ता टोली गठन गरेपश्चात छिटोभन्दा छिटो वार्ता हुने विश्वास व्यक्त गरे। उनले सबैलाई शान्ति प्रक्रियामा ल्याउने काममा सरकार रहेको स्पष्ट पारे। वार्तामार्फत सबै टुंग्याउने बताउँदै गुरुङले भने, कसरी जाने, के गर्ने ? उहाँप्रति लागेको मुद्दा होस्। उहाँको हतियारको कुरा होस्। यी सबैलाई टुंगो गर्नका निम्ति, अन्तिम प्रक्रियामा पुर्याउनका निम्ति वार्ता टोली गठन गरिएको हो। वार्ताभन्दा अघि नै सबै कुरा हल गर्ने हो भने वार्ताको औचित्य नै समाप्त हुन्छ। नेत्रविक्रम चन्द विप्लव समूहले सरकारसँग वार्ता गर्न सकारात्मक रहेको यस अगाडि विज्ञप्ति सार्वजनिक गरेको थियो। विप्लवले सहज रुपमा गतिविधि र कार्यक्रम गर्ने वातावरण बने सरकारसँग वार्ता हुने बताएका थिए। सरकारले प्रतिबन्ध फुकुवा गरे वार्ताका लागि सकारात्मक रहेको सन्देश विप्लवले विज्ञप्तिमार्फत् दिएका थिए। हाम्रो क्रान्ति राष्ट्र, समाज, अग्रगामी रुपान्तरण एवम् जनसमुदायको हित र अधिकारका लागि गरिएको सचेत पहल हो, फाल्गुन ८ गते विप्लवले सार्वजनिक गरेको विज्ञप्तिमा भनिएको छ, यसको प्रक्रियामा आम जनसमुदायमा सहज गतिविधि र कार्यक्रम गर्ने वातावरण बन्ने अवस्थामा हाम्रो पार्टी सरकारसँग संवाद र वार्ताको लागि सकारात्मक रहेको विषय सबैमा जानकारी गराउँदछौँ। सरकारले ०७५ फागुन २८ गते विप्लवका गतिविधि हिंसात्मक देखिएको भन्दै उनी नेतृत्वको पार्टीमाथि प्रतिबन्ध लगाउने निर्णय गरेको थियो। त्यसयता दुवै पक्षले एकअर्कालाई गलाउने गर्दै वार्तामा ल्याउन अनेक अनौपचारिक प्रयास जारी राख्दै आएका थिए। सरकारले ८ भदौ ०७६ मा पूर्वमन्त्री सोमप्रसाद पाण्डेको नेतृत्वमा वार्ता टोली गठन गरेको थियो। पाण्डेले त्यही बेला विप्लव पक्षका गुणराज लोहनी, अनिल शर्मा, चिरन पुनलगायत नेतासँग छलफल गरेका थिए। विप्लव पक्षले भने वार्तामा तीन सूत्रीय एजेन्डा उठाउने तयारी गरेको छ। प्रतिबन्ध फुकुवा, वार्ताको आह्वानपत्र सबै सरकारको तहबाट भएपछि बृहत् राजनीतिक समीक्षा, सभा, संयुक्त सरकार र त्यही सरकारको अगुवाइमा संसदीय व्यवस्था (पुँजीवाद)या वैज्ञानिक समाजवाद भन्ने विषयमा जनताको सार्वभौम जनमतबाट निरूपण गर्नुपर्ने गरी एजेन्डा उठाउने तयारी विप्लवको पार्टीले बनाएको छ। प्रतिनिधिसभा विघटन संसदीय पार्टीहरूको नकारात्मक परिघटना भए पनि त्यसबाट आफ्नो पार्टीले राजनीतिक फाइदा उठाउनुपर्ने विप्लवको निष्कर्ष छ। वैकल्पिक संयुक्त सरकारको विषयमा रणनीतिक संयुक्त मोर्चामा रहेका मोहन वैद्य नेतृत्वको नेकपा क्रान्तिकारी माओवादी, विप्लवको पार्टी, ऋषि कट्टेलको नेकपा र विश्वभक्त दुलाल (आहुति) नेतृत्वको वैज्ञानिक समाजवादी पार्टीबीच पनि समझदारी जुटेको जनाइएको छ। यी चार पार्टीको मोर्चा निर्माणका क्रममा यी राजनीतिक विकल्पबारे पनि छलफल भई समझदारी बनेको स्रोतको भनाइ छ।"
संसद् बैठकस्थलको अवलोकनमा सभामुख सापकोटा,"काठमाडौं : सभामुख अग्निप्रसाद सापकोटाले संसद् बैठकको तयारीका सम्बन्धमा जानकारी लिएका छन् । मंगलबार दिउँसो संसद् भवन नयाँबानेश्वर पुगेर सभामुख सापकोटाले बैठकको तयारीबारे जानकारी लिएका हुन् । बैठकस्थलको अवलोकन गर्दै सभामुख सापकोटाले सचिवालयका कर्मचारी उत्साहका साथ तयारीमा लागेको जानकारीकारी दिए। केही समय संसद बैठक हुन नसक्दा खल्लो भए पनि अब व्यवस्थित ढंगले बैठक हुने उनको भनाइ छ । संसद् सचिवालयका महासचिवसहित सबै कर्मचारी बैठकको तयारीमा उत्साहका साथ लाग्नु भएको छ, सभामुख सापकोटाले भने, केही समय बैठक बस्न नसक्दा खल्लो भएको थियो । अब बैठक बस्नु गौरबको कुरा पनि हो ।"
प्रधानमन्त्रीको सुरक्षा पार्टीले गर्छ : माधव नेपाल,"विराटनगर : नेकपाको दाहालनेपाल समूहका अध्यक्ष माधवकुमार नेपालले प्रधानमन्त्रीको सुरक्षा आफ्नो पार्टीले गर्ने बताएका छन्। प्रधानमन्त्री केपी शर्मा ओलीले सोमबार पोखरामा आफ्नो ज्यान खतरामा रहेको बताएका थिए। २४ घण्टा नै सुरक्षा घेराभित्र हुने प्रधानमन्त्रीले सुरक्षा खतरा रहेको बताएको भोलिपल्ट त्यसतर्फ व्यङ्ग्य गर्दै नेता नेपालले सबैले बिचार गर्नुपर्ने बेला आएको बताएका हुन्। मुलुककै प्रधानमन्त्री आफ्नो ज्यानको खतरा छ भनेर हिँडिरहेका छन्। यो निक्कै गम्भीर कुरा हो, उनले भने, मुलुकमा प्रधानमन्त्री असुरक्षित हुन हुँदैन। प्रधानमन्त्रीको जीवन सुरक्षित गर्ने कामको जिम्मेवारी हामीले बोक्नुपर्ने हो भने पनि त्यसका लागि तयार छौँ। विराटनगरमा प्रेस संगठन नेपाल मोरङले मंगलबार आयोजना गरेको पत्रकार सम्मेलनमा बोल्दै उनले आफू वर्षौदेखि ज्यानलाई जोखिममा राखेर हिँडिरहेको पनि बताए। नेता नेपालले प्रधानमन्त्रीको सुरक्षाका लागि आफ्नो पार्टीले पहल गर्ने बताउँदै मुलुकमा प्रधानमन्त्रीलाई असुरक्षित हुन दिन नहुने तर्क राखे। उनले प्रतिगमनविरुद्ध संघर्षमा उत्रिएका दलहरुसँग मिलेर र हातेमालो गरेर नयाँ सरकार बनाउने पक्षमा आफूहरु रहेको पनि बताएका छन्। नेकपा, कांग्रेस र जसपा (जनता समाजवादी पार्टी) मूल तीन पार्टीहरुबीचमा छलफल भएर नयाँ सरकार गठन गरिने उनको भनाइ छ। कांग्रेससँग छलफल चलिरहेको छ। जसपाले के निर्णय गर्छ भन्ने हेर्न बाँकी छ, नेता नेपालले भने, जसरी पनि सहमतिमै नयाँ सरकार गठन हुन्छ। हामीलाई प्रधानमन्त्री चाहिँदैन भनिसकेका छौँ। उनले कांग्रेस र जसपा जसलाई भए पनि प्रधानमन्त्री सुम्पन आफ्नो दल तयार रहेको बताए। नेकपाले प्रधानमन्त्री दाबी नगर्ने भएकाले अरुलाई नै छाड्न तयार रहेको नेपालले स्पष्ट पारेका हुन्। उनले प्रधानमन्त्रीविरुद्ध अविश्वासको प्रस्ताव जसरी पनि दर्ता गरिने बताए। हामीले उहाँहरु (कांग्रेस, जसपा)लाई तपाईहरु प्रधानमन्त्रीविरुद्ध अविश्वासको प्रस्ताव ल्याउनुस् हामी साथ दिन्छौँ भनेका छौँ, नेपालले भने, हैन भने हामीले ल्याउँदा साथ दिनुस् भनेका छौँ। यसअघिको अविश्वास प्रस्तावका बारेमा भने सर्वोच्चको फैसलाको असर हेरेर संसद सचिवालयले निर्णय लिनुपर्नेमा उनको जोड छ। प्रधानमन्त्री ओलीलाई लक्षित गर्दै प्रतिगमनमा लागेका व्यक्तिका हकमा प्रश्चाताप र गल्ती महसुस गरेर आएमा पार्टीभित्र स्वागत गर्न तयार रहेको पनि उनले बताए। तर प्रतिगमनका मतियार र बहाकबाट भने मुक्ति चाहेको उनको जिकिर थियो। असंवैधानिक कदमलाई सच्याउँदै संसद पुनस्थापनाको फैसला गरेर सर्वोच्च अदालतले ऐतिहासिक र साहसिक काम गरेको नेपालको भनाइ थियो। सर्वोच्चको फैसलाले शक्ति र संविधानवादको जित भएको उनले बताए। नेता नेपालले आफूहरु नै आधिकारिक नेकपा भएको र निर्वाचन आयोगले पनि त्यसको संकेत दिइसकेकोे बताए। चार सय ४१ जना केन्द्रीय सदस्यबाट निर्णय गराएर दाबी गरिएका कारण आयोगले आफूहरुलाई आधिकारिक मानिसकेको र आयोगले आधिकारिकता दिन मात्रै बाँकी रहेको उनको जिकिर थियो। बहुमत कसको साथमा छ भन्ने कुराको जुनसुकै प्रमाण पनि आफूहरु दिन तयार रहेको उनको भनाइ थियो। हामी रगत, खकार, पासपोर्ट, नागरिकता जुनसुकै प्रमाण दिन पछि तयार छौँ। लाइसेन्स पनि दिन्छौँ, नेपालले भने, तर मेरो चैँ लाइसेन्स पुरानो भएर रिन्यू फेल (नवीकरण नगरेको) भएको अवस्थामा छ। त्यो पनि चाहिन्छ भने दिन तयार छु। चार सय ४१ जनाको बहुमतले गरेको निर्णय आयोगले मान्नै पर्ने जिकिर गर्दै उनले बहुदल र लोकतन्त्रमा बहुमत शक्तिशाली हुने दाबी गरे। ओलीप्रति लक्षित गर्दै नेपाल नेपालले भने, एउटा सानो चोइटो बालुवाटारमा बसेकोबस्यै छ। यता विशाल पार्टीको बैठक भएकोभयै छ। दुईतिहाईभन्दा बढी हामीसँग हुँदा पनि आयोगले निर्णय लिन सकेको छैन। आयोगले कहिले निर्णय गर्छ भन्ने कुराको जिम्मा चैँ हामी लिन सक्दैनौँ। तर आयोगलाई भड्काउने पक्षमा आफूहरु नरहेको र नेपाली जनतालाई खुशी पार्ने पक्षमा रहेको उनले बताए। कुनै पनि कुराबाट असफल भएपछि तत्काल राजीनामा दिनुपर्ने संसारकै प्रचलन रहेको नेता नेपालको भनाइ छ। आफूले चालेको असंवैधानिक कदम सच्चिसकेका कारण ओलीले नैतिकताका आधारमा तत्काल राजीनामा दिनुपर्ने हो, उनले भने, हामीले निस्कासित गरिसकेकाले अब ओली पार्टी सदस्य पनि छैनन्। नेता नेपालले आफ्नो ओलीसँगको सम्बन्ध सकिएको जिकिर पनि गरे। पहिले राजनैतिक सहयात्री थियौं। अब सम्बन्ध सकिसकेको छ, नेता नेपालले भने, सम्बन्ध अब इतिहासमा सीमित रहन्छ। अहिले ओलीसँग केही पनि सम्बन्ध छैन। एसीसीको प्रसंगमा उनले मुलुकको हितमा रहने जुनसुकै कुरामा पनि आफ्नो पार्टी नकारात्मक नरहने बताए।"
वार्ता समिति गठन सकारात्मक : कांग्रेस,"काठमाडौं : नेपाली कांग्रेसले सरकार र विप्लव समूहले वार्ता समिति गठन गर्नु सकारात्मक भएको प्रतिक्रिया दिएको छ । मंगलबार सरकारले गृहमन्त्री रामबहादुर थापा बादल नेतृत्वको दुई सदस्यीय वार्ता समिति बनाए लगत्तै नेत्रविक्रम चन्द विप्लव समूहले खड्गबहादुर विश्वकर्मा प्रकाण्डको नेतृत्वमा वार्ता समिति बनाएको छ। सरकारी वार्ता टोलीको सदस्यमा प्रधानमन्त्रीका परराष्ट्र सल्लाहकार डा राजन भट्टराई छन् भने विप्लव वार्ता टोलीको सदस्यमा उदयबहादुर चलाउने दीपक छन् । कांग्रेसले यो प्रक्रियालाई सकारात्मक भएको प्रतिक्रिया दिएको हो । उसले इमान्दार वार्ताबाट समाधानमा पुग्न आग्रहसमेत गरिएको छ । नेपाली कांग्रेस सबै समस्याको समाधान वार्ता, संवादबाट गर्नुपर्ने मान्यतामा दृढ रहँदै आएको छ, नेपाली कांग्रेसका प्रवक्ता विश्वप्रकाश शर्माले भने, सरकार र विप्लव समूहले इमान्दारीपूर्वक बहुलवादमा आधारित संघीय लोकतान्त्रिक गणतन्त्रात्मक, संसदीय शासन प्रणालीको परिधिभित्र रहेर समाधान खोज्ने छन् भन्ने नेपाली कांग्रेसले विश्वास लिएको छ ।"
ओली कातर प्रधानमन्त्री : गगन थापा,"मलंगवा : प्रधानमन्त्री केपी ओली नेपालको इतिहासकै कातर प्रधानमन्त्री रहेको नेपाली कांग्रेसका केन्द्रीय सदस्य गगन थापाले बताएका छन् । सर्लाहीको पश्चिमी क्षेत्र धनकौलमा आयोजना गरिएको आमासभा तथा पार्टी प्रवेश कार्यक्रमलाई सम्बोधन गर्दै थापाले आफ्नो ज्यानको खतरा रहेको बताउने प्रधानमन्त्री जनताको सुरक्षा गर्न नसक्ने बताएका छन् । जुन देशको प्रधानमन्त्रीले आफ्नो ज्यान जोगाउन सक्दैन् । त्यो जनतालाई कसरी सुरक्षित राख्न सक्छ भनेर प्रश्नसमेत गरेका छन् । पोखरा पुगेर आफ्नो ज्यानको खतरा रहेको बताउनु देशका लज्जाको विषय भएको थापाले बताएका छन् । सयौं सुरक्षाकर्मीको बीचमा रहने प्रधानमन्त्रीले यस्तो कुरा गर्नु लज्जास्पद कुरा हो । नेपाल प्रहरी, सशस्त्र प्रहरी, नेपाली सेना र ब्रिफकेश गणको बीचमा रहेको प्रधानमन्त्रीले यस्तो कुरा गर्नु अनैतिक भएको उनले सुनाए । आफ्नो र जनताको ज्यान जोगाउन नसक्ने लुते प्रधानमन्त्रीको आवश्यक्ता छैन् । योग्यता र क्षमताको अधारमा ओली प्रधानमन्त्री हुन लायक नभएको उनको भनाइ छ । पोखरामा जसरी आफ्नो ज्यानको खतरा रहेको बताउनु नेपाली जनताका लागि दुःखद कुरा भएको थापाले बताए । अर्को प्रसंगमा थापाले सर्वोच्च अदालतको निर्णय स्वागत योग्य भएको बताए । देश र जनताको पक्षमा फैसला गर्ने अदालतलाई सलाम छ । अदालतले संविधानले दिएको जिम्मेवारीलाई पुरा गरेको छ । अब ठ्क्याकै यस्तै अवस्था निर्वाचन आयोगको आएको छ । उनले निर्वाचन आयोगले ओलीलाई सूर्य चिह्न दिन्छ कि प्रचण्ड नेपाललाई दिन्छ त्यो कांग्रेसको चासोको विषय नभएको बताए । तर, निर्वाचन आयोगलाई प्रयोग गरेर प्रधानमन्त्री र प्रचण्ड नेपाल समूहले देशलाई बन्धक बनाउने काम गरेको आरोप लगाए । अब देशलाई हाक्ने जिम्मा कांग्रेसको काँधमा आएको छ । काँग्रेसको सरकार भए यस्तो अवस्था कहिले नआउने उनले जिकिर गरेका छन् । थापाले कार्यक्रममा जनता समाजवादी पार्टीले समेत देश र प्रदेशलाई डुबाउने काम गरेको दाबी गरेका छन् ।"
'बादल' र 'प्रकाण्ड'को नेतृत्वमा सरकारविप्लव वार्ता,"काठमाडौं : सरकारले प्रतिबन्धित नेत्रविक्रम चन्द विप्लव समूहसँग वार्ता गर्ने भएको छ । मंगलबार सरकारले वार्ता टोली गठन गरे लगत्तै विप्लव समूहलेसमेत वार्ता टोली बनाएको हो । दुवै पक्षले वार्ता टोली गठन गरेपछि सरकार र विप्लव समूहको वार्ता निश्चित भएको हो । सरकारी वार्ता टोलीको नेतृत्व गृहमन्त्री रामबहादुर थापा बादलले गर्दैछन् भने विप्लवको वार्ता टोलीको नेतृत्व खड्गबहादुर विश्वकर्मा प्रकाण्डले गर्नेछन् । सरकारी वार्ता टोलीको सदस्यमा प्रधानमन्त्रीका परराष्ट्र सल्लाहकार डा राजन भट्टराई छन् भने विप्लव वार्ता टोलीको सदस्यमा उदयबहादुर चलाउने दीपक छन् । सरकारका प्रवक्ता एवम् सञ्चार तथा सूचना प्रविधिमन्त्री पार्वत गुरुङले सबैलाई शान्ति प्रक्रियामा ल्याउने काममा सरकार रहेको बताए । सोही प्रक्रियामा वार्ताका लागि गृहमन्त्रीको संयोजकत्वमा समिति गठन भएको उनको भनाइ छ । कसरी जाने, के गर्ने ? उहाँप्रति लागेको मुद्दा होस्। उहाँको हतियारको कुरा होस्। यी सबैलाई टुंगो गर्नका निम्ति, अन्तिम प्रक्रियामा पुर्याउनका निम्ति वार्ता टोली गठन गरिएको हो, सरकारका प्रवक्ता गुरुङले भने। सरकारले वार्ता टोली गठन गरे लगत्तै विप्लवले उच्च स्तरीय वार्ता टोली गठन भएको जानकारी गराएका हुन् । उनले विज्ञप्तिमार्फत् वार्ता टोली गठन भएको जानकारी गराएका हुन् । नेपाल सरकारसँग देशका राजनीतिक, आर्थिक र राष्ट्रिय स्वाधीनताका विषयमा वार्तामा बस्न हाम्रो जनप्रिय पार्टी नेपाल कम्युनिस्ट पार्टी सहमत भएको छ, विप्लवले सार्वजनिक गरेको विज्ञप्तिमा भनिएको छ, पार्टीका तर्फबाट वार्तामा सहभागी बन्न पार्टीका केन्द्रीय समिति सचिवालय सदस्य एवम् प्रवक्ता कप्रकाण्डको नेतृत्वमा केन्द्रीय सदस्य कदीपक सदस्य रहेको दुई सदस्यीय उच्चस्तरीय वार्ता टोली गठन गरिएको जानकारी गराउँदछौं ।"
प्रधानमन्त्री ओली आज झापा र मोरङका तीन कार्यक्रममा सहभागी हुने,"विराटनगर : प्रधानमन्त्री केपी शर्मा ओली तीनवटा कार्यक्रममा सहभागी हुन मंगलबार झापा र मोरङ आउँदै छन्। ओली बिहान ११ बजे यति एयरलाइन्सको जहाजमार्फत झापाको भद्रपुर विमानस्थलमा ओर्लने कार्यक्रम तय भएको सुरक्षा स्रोतले बतायो। उनले सुरुमा बिर्तामोड नगरपालिका७ मा विपन्न ३७ परिवारका लागि निर्माण गरिएको प्रदेश १ गौरव भिलेजको रुपमा नामाकरण गरिएको आवासको उद्घाटन गर्ने छन्। उद्घाटनपछि नगरपालिकाले आवास समुदायलाई हस्तान्तरण गर्ने कार्यक्रम छ। अव्यवस्थित रुपमा बसोवास गर्दै आएका ३७ विपन्न परिवारका लागि बिर्तामोड नगरपालिकाको संयोजनमा आवास निर्माण गरिएको हो। नगर प्रमुख धुब्रकुमार शिवकोटीले धनजुजु श्रेष्ठ र कमला श्रेष्ठले एक बिघा तीन कट्ठा जग्गा उपलब्ध गराएपछि आवास निर्माण सम्भव भएको जानकारी दिए। हेविट्याट नेपालको ८३ लाख रुपैयाँ र सहारा नेपालको प्राविधिक सहयोगमा नगरपालिकाले आवास निर्माण गरेको हो। विशेष गरी चौधरी, कुर्मी र सन्थाल समुदायका विपन्न नागरिकका लागि सात दशमलव तीन धुर क्षेत्रफलमा घरहरु तयार गरिएका हुन्। एउटा आवास निर्माणमा चार लाख रुपैयाँ खर्च भएको निर्माण समितिका सचिव अविरल कृष्ण खरेलले जानकारी दिए। आवास उद्घाटन सकिएपछि ओलीले बिर्तामोडमै बी एण्ड सी अस्पतालले सञ्चालनमा ल्याएको पूर्वाञ्चल क्यान्सर हस्पिटलको उद्घाटन गर्ने छन्। क्यान्सरको उपचार गराउन अब विदेश गइरहन नपर्ने बताउँदै अस्पतालका कार्यकारी प्रमुख दुर्गा प्रसाईले तीन सय बेडको स्वीकृति पाएपछि हालसम्म एक सय बेड सञ्चालनमा ल्याइएको जानकारी दिए। झापाका दुईवटा कार्यक्रम सकिएपछि ओली मोरङ आइपुग्ने छन्। उनले उर्लाबारी नगरपालिका८ र ९ को सीमानामा रहेको रातोहोली खोल्सीनजिक लोपोन्मुख एवं अल्पसंख्यक सन्थाल समुदायका लागि निर्माण गर्न लागिएको एकीकृत सन्थाल बस्तीको शिलान्यास गर्ने कार्यक्रम छ। उर्लाबारी९ मा सन्थाल बस्तीको शिलान्यास गरेपछि प्रधानमन्त्री ओलीले उर्लाबारी८ मा आयोजित कार्यक्रमलाई सम्बोधन गर्ने छन्। उर्लाबारी८ का वडा अध्यक्ष कूलबहादुर कार्कीले कार्यक्रमको सबै तयारी पूरा भइसकेको बताए। उनका अनुसार सन्थाल जातिका लागि ३० करोड रुपैयाँ खर्च गरेर दुई वर्षभित्रमा एकीकृत बस्ती निर्माण गरिसक्ने योजना छ। झापा र मोरङका विभिन्न कार्यक्रममा सहभागी भएपछि विराटनगर विमानस्थल हुँदै प्रधानमन्त्री आजै काठमाडौं फर्कने बताइएको छ। ओली विभिन्न कार्यक्रममा सहभागी हुन गत आइतबार पनि झापा आएका थिए। झापाका तीन स्थानीय तहहरु दमक नगरपालिका, गौरादह नगरपालिका र कमल गाउँपालिका क्षेत्रमा बन्ने नेपालचीन मैत्री औद्योगिक पार्कको शिलान्यास ओलीले गरे। त्यही दिन जिल्लाका विभिन्न विकास आयोजनाको शिलान्यास पनि उनले गरेका छन्। ओलीको एक सातामा तीन दिन झापा पुग्ने कार्यक्रम यसअघि नै तय भएको थियो। आगामी २१ गते पनि उनी झापा आएर सुखानीको कार्यक्रममा सहभागी हुने बताइएको छ। सुरक्षा व्यवस्था कडाप्रधानमन्त्री ओलीको भ्रमण तय भएपछि बिहानैदेखि झापा र मोरङको सुरक्षा व्यवस्था कडा पारिएको छ। सुरक्षा व्यवस्था मिलाउन नेपाली सेना, नेपाल र सशस्त्र प्रहरी तथा राष्ट्रिय अनुसन्धानसमेतका चारवटै सुरक्षा अंगलाई परिचालन गरिएको छ। ठाउँठाउँमा ठूलो संख्यामा सुरक्षाकर्मी खटाइएको छ। मोरङ प्रहरी प्रमुख एसपी सन्तोष खड्का र झापा प्रहरी प्रमुख एसपी सानुराम भट्टराई सुरक्षा व्यवस्था मिलाउन आफैँ फिल्डमा खटिएका छन्। कुनै पनि कमजोरी हुन दिने हिसाबमा पर्याप्त सुरक्षाकर्मी परिचालन गर्दै भरपर्दो सुरक्षा व्यवस्था मिलाइएको प्रदेश १ प्रहरी प्रमुख डीआईजी ईश्वरबाबु कार्कीले जानकारी दिए। उनका अनुसार भद्रपुर विमानस्थलदेखि विभिन्न कार्यक्रमहरु आयोजना गरिएका स्थान र प्रधानमन्त्री काठमाडौं फर्कने विराटनगर विमानस्थलसम्मको सुरक्षा व्यवस्था अत्यन्तै कडा पारिएको छ। नेपाल प्रहरीका डीआईजी कार्की र प्रदेश १ सशस्त्र प्रहरी बल प्रमुख डीआईजी वंशीराज दाहाल झापा पुगिसकेका छन्। प्रधानमन्त्रीको भ्रमणका सन्दर्भमा मिलाइएको सुरक्षा व्यवस्थाको अनुगमन र निरीक्षणका क्रममा रहेका उनीहरुले सुरक्षामा कुनै पनि कमजोरी हुन नदिन निर्देशन दिएका छन्।"
राप्रपा महाधिवेशन प्रतिनिधिको निर्वाचन वैशाख १० गतेभित्रै,"काठमाडौं : राष्ट्रिय प्रजातन्त्र पार्टीले महाधिवेशन प्रतिनिधिको निर्वाचन आगामी वैशाख १० गतेभित्र सम्पन्न गर्ने निर्णय गरेको छ। पार्टी केन्द्रीय कार्य व्यवस्था समितिको सोमबारको बैठकले वैशाख २५ देखि २८ गतेसम्म काठमाडौँमा हुने महाधिवेशनलाई दृष्टिगत गर्दै उक्त निर्णय गरेको केन्द्रीय सचिवालय प्रमुख ध्रुवबहादुर प्रधानले जानकारी दिए। बैठकले स्थानीय तह परिषद् तथा केन्द्रीय निर्वाचन समिति निर्देशिका पारित गरेको छ। निर्देशिकामा जिल्ला निर्वाचन समितिको गठन फागनु २५ गतेभित्र गरिसक्ने तथा सक्रिय सदस्यता वितरण अभियानलाई चैत १५ सम्म म्याद थप गर्ने उल्लेख छ। वडादेखि जिल्ला तहसम्मका इकाई समितिको गठन यही चैत मसान्तसम्ममा गरिसक्ने पनि उल्लेख छ। समायोजन गर्न बाँकी केही जिल्लाको सात दिनभित्र समायोजन गर्न नेता बुद्धिमान तामाङ, विक्रम पाण्डे, ध्रवबहादुर प्रधान र भास्कर भद्रालाई जिम्मेवारी दिइएको पार्टीद्वारा जारी विज्ञप्तिमा उल्लेख छ। रासस"
राप्रपाले गठन गर्यो निर्वाचन समिति,"काठमाडौं : राष्ट्रिय प्रजातन्त्र पार्टी (राप्रपा)ले केन्द्रीय निर्वाचन समिति गठन गरेको छ । वैशाख २५ देखि २८ गतेसम्म काठमाडौंमा हुने केन्द्रीय महाधिवेशनका लागि केन्द्रीय निर्वाचन समिति गठन गरेको हो । केन्द्रीय अधिवेशनका लागि हरिबहादुर बस्नेतको अध्यक्षतामा बसेको केन्द्रीय निर्वाचन समिति गठन गरेको हो । समितिको सहअध्यक्षमा तोरणबहादुर गुरुङ, सचिवमा गीताभक्त जोशी तथा सहसचिवमा झनक प्याकुरेल रहेका छन् । निर्वाचन समिति सदस्यमा रोशन कार्की, कैंया चौधरी, श्यामबहादुर शाही, पुष्कर अधिकारी र रामेश्वर श्रेष्ठ रहेका छन् ।"
सरकारले वार्ता टोली गठन गरे लगत्तै विप्लवले बनाए समिति,"काठमाडौं : सरकारले वार्ता टोली गठन गरे लगत्तै नेत्रविक्रम चन्द्र विप्लव समूहले समेत सरकारसँग वार्ताका लागि टोली गठन गरेको छ । विप्लवले विज्ञप्ति सार्वजनिक गर्दै खड्गबहादुर विश्वकर्मा प्रकाण्डको नेतृत्वमा दुई सदस्यीय वार्ता टोली गठन गरेको जानकारी दिएका हुन् । वार्ता टोली उदयबहादुर चलाउने दीपक रहेका छन् । 'नेपाल सरकारसँग देशका राजनीतिक, आर्थिक र राष्ट्रिय स्वाधीनताका विषयमा वार्तामा बस्न हाम्रो जनप्रिय पार्टी नेपाल कम्युनिस्ट पार्टी सहमत भएको छ', विप्लवले विज्ञप्तिमा भनेका छन्, 'पार्टीका तर्फबाट वार्तामा सहभागी बन्न पार्टीका केन्द्रीय समिति सचिवालय सदस्य एवम् प्रवक्ता कप्रकाण्डको नेतृत्वमा केन्द्रीय सदस्य कदीपक सदस्य रहेको दुई सदस्यीय उच्चस्तरीय वार्ता टोली गठन गरिएको जानकारी गराउँदछौं ।'"
"खोलाको बगरमा माटोको ढिस्कोले पुरिएर युवतीको मृत्यु, बालिका र महिला घाइते",विराटनगर : मोरङको सुनवर्षी नगरपालिका१ कालाबञ्जारस्थित डाँस खोलाको बगरमा माटो खन्ने क्रममा ढिस्कोले पुरिएर मंगलबार दिउँसो एक युवतीको मृत्यु भएको छ। घटनामा परेर एक बालिका र महिला घाइते भएका छन्। मृतक २० वर्षीया वन्शुबिया यादव भारतीय नागरिक हुन्।प्रहरीका अनुसार उनी केही दिनअघि सुनवर्षी नगरपालिका४ गान्धी आश्रमस्थित मावली घरमा आएको खुलेको छ।दिउँसो २ बजेतिर माटोको ढिस्को खसेर पुरिँदा घटनास्थलमै उनको मृत्यु भएको मोरङ प्रहरीका प्रवक्ता डीएसपी मानबहादुर राईले जानकारी दिए। उनका अनुसार घटनास्थलमा पुगेको प्रहरी टोलीले भारतको दरभङ्गा घर भएकी वन्शुबियाको शव माटोले पुरिएको अवस्थामा बाहिर निकालेर पोस्टमार्टमाका लागि रंगेली अस्पताल पुर्याएको छ। उनी मावली गाउँका तीनचार जनासँग मिलेर घर लिपपोतमा प्रयोग गरिने माटो खन्न गएको प्रारम्भिक अनुसन्धानबाट खुलेको डीएसपी राईले बताए। खाल्डोमा पसेर माटो खन्ने क्रममा माथिबाट ढिस्को खसेर भएको घटनामा एक बालिका र एक महिला गरेर अरु दुईजना घाइते भएका छन्। घाइते हुनेमा सुनवर्षी४ की ९ वर्षीया बालिका मनिका यादव र ५५ वर्षीया महिला झोलीया यादव रहेको जानकारी राईले दिए। घाइते दुवै जनाको रंगेली अस्पतालमा उपचार भइरहेको र अवस्था खतरामुक्त रहेको जानकारी अस्पतालले दिएको उनको भनाइ छ।
तोरी फुलेर ढपक्क खोकना (फोटो फिचर),ललितपुर : ललितपुरको दक्षिण गाउँ खोकना यतिबेला तोरी फुलेर सुन्दर बनेको छ। तोरी फुलेर खोकनाका खेतबारी छपक्क ढाकेको छ। खोकना तोरीको तेलका लागि प्रख्यात छ। यहाँ स्थानीय कोलबाटै तोरीको तेल पेल्छन्। तोरीकै तेल बेचेर उनीहरू दैनिकी चलाउने गरेका छन्। तस्बिर : सुनिता डंगोल
दैलेखमा बालिकालाई करणी गरेको आरोपमा युवक पक्राउ,दैलेख : दैलेखमा बालिकालाई जबरजस्ती करणी गरेको आरोपमा प्रहरीले एकजना युवालाई पक्राउ गरेको छ । भगवतीमाई गाउँपालिका२ बेस्तडाका १८ वर्षीया मोहन बुढालाई १६ वर्षीया बालिकालाई जबरजस्ती करणी गरेको आरोपमा प्रहरीले पक्राउ गरेको जनाएको छ । जिल्ला प्रहरी कार्यालय दैलेखका प्रहरी नायब उपरीक्षक (डिएसपी) अनुपम श्रेष्ठका अनुसार पीडित बालिकाको परिवारले जाहेरी दरखास्त दिएको थियो । पीडित परिवारले दिएको जाहेरी दरखास्तका आधारमा युवकलाई पक्राउ गरिएको डिएसपी श्रेष्ठले बताए । पक्राउ परेका ती युवालाई जिल्ला अदालतबाट म्याद थप गरी घटनाको सम्बन्धमा थप अनुसन्धान भइरहेको बताइएको छ । अहिले युवक प्रहरी हिरासतमा छन् ।
ताप्लेजुङ दोभान बजारमा आगलागी : ३५ घर जलेर नष्ट,"ताप्लेजुङ : ताप्लेजुङको मेरिङ्देन गाउँपालिका३ तथा जिल्लाकै दोस्रो ठूलो बजार दोभान बजारमा आगलागी भइरहेको छ। आज बिहान १० बजे भोला पौडेलका घरबाट विद्युत् चुहिएर आगलागी भएको स्थानीयवासी गणेश कार्कीले बताए। दोभान बजारमा अहिले ३५ घर जलेर पूरै नष्ट भइसकेको जनाइएको छ। उनले भने, 'आगो नियन्त्रणभन्दा बाहिर गइसक्यो, केही घर भत्काएर अग्निरेखा कोर्ने काम गर्दै छौं।' ताप्लेजुङको दमकल आगलागी क्षेत्रमा पुगेको र छिमेकी जिल्ला पाँचथरदेखि पनि आउँदै गरेको जिल्ला प्रहरी कार्यालयका प्रमुख बालरनसिंह राणाले जानकारी दिए। उनले भने, 'म पनि आगलागी क्षेत्रमा जाँदै छु। आगलागी भीषण छ भन्ने खबर आएको छ।' सुरक्षाकर्मी र स्थानीयवासीले आगो नियन्त्रण गर्ने पहल गरिरहेको कार्कीले जानकारी दिए।  रासस"
दृष्टि संवाद शो चलाउँदै सृष्टि,"काठमाडौं : मोटिभेस्नल स्पीकरको रुपमा चर्चा कमाएकी सृष्टि केसी टेलिभिजन प्रस्तोताको रुपमा देखिने भएकी छिन्। मर्यादा मिडिया प्रालिको प्रस्तुति सृष्टिसँग दृष्टि लिएर उनी टेलिभिजनमा देखिन लागेकी हुन्। टेलिभिजन कार्यक्रमको प्रस्तोताका रुपमा अनुबन्ध भएपछि उत्साहित हुँदै उनले भनिन्, डान्सिङ रियालिटी शोमा पनि मैले उत्कृष्ट प्रस्तुति गरेर दर्शकको मन जितेँ, मोटिभेस्नल स्पिच त अन्तर्राष्ट्रिय रुपमा मैले कमाएको ख्याती नै हो, उनले भनिन्, अब टक शो मेरो ठूलो चुनौती हुनसक्छ। सृष्टिले दृष्टिबिहीन भएपछि कहिल्यै दोस्रो हुनु नपरेको बताएकी छन्। म आँखा देख्दा कहिल्यै फर्स्ट भइन, तर दृष्टिविहीन भएपछि कहिल्यै सेकेण्ड हुनु परेको छैन, उनले भनिन्। मर्यादा मिडियाका कार्यक्रम प्रमुख श्याम नेपालले सृष्टिसँग दृष्टी संवाद महत्वपूर्ण कार्यक्रम बनाउने बताए। सृष्टिलाई पर्दामा उतारेर समाजको संघर्षको कथालाई बाहिर ल्याउन पाउँदा उत्साहित भएको उनको भनाइ छ। कार्यक्रम नयाँ वर्ष २०७८ सालको दोश्रो सातादेखि राष्ट्रिय टेलिभिजनबाट प्रशारण गरिने मर्यादा मिडियाले बताएको छ। कार्यक्रमको ५ अंक छायांकन भइसकेको छ। सृष्टि केसीले १६ वर्षको उमेरमा दृष्टि गुमाएकी हुन्। आँखाको सामान्य एलर्जीले सताएपछि उनी अभिभावकसँग अस्पताल गएकी थिइन्। डाक्टरले स्टेरोयड सम्बन्धि औषधी दिएपछि त्यसको नकारात्मक प्रभावले उनको आँखामा जलविन्दु भएको हो। त्यही समस्याले उनले सदाका लागि आँखा गुमाएकी हुन्। साहित्य, गायन र विशेषगरी नाच्नमा रुची राख्ने सृष्टि, मोटिभेस्नल स्पिकरको रुपमा देशविदेशमा प्रख्यात छिन्। उनी त्रिभुवन विश्वविद्यालयको ०६५ सालको स्नातक परीक्षामा नेपाली साहित्य विषयमा विश्वविद्यालय टपर हुन्। सृष्टिले नर्वेजियन विश्वविद्यालयबाट डान्स एन्थ्रोपोलोजीमा स्नातकोत्तरसमेत गरेकी छिन्। सृष्टिको संस्था ब्लाइण्ड रक्स् ले दृष्टिविहीन तथा अपाङ्गता भएका व्यक्तिलाई सीप सिकाउने, व्यक्तित्व विकासमा मद्दत पुर्याउने, आत्मबल बढाउने लगायतका काम गर्दै आएको छ। देशका विभिन्न स्थानमा ब्लाइण्ड रक्स्ले आफ्नो गतिविधि बढाइरहेको छ।"
बाघको आक्रमणमा बेपत्ता बृद्धको शव भेटियो,गुलरिया : बर्दियामा बाघले आक्रमण गरी बेपत्ता परेका बृद्धको शव क्षतविक्षत अवस्थामा भेटिएको छ। राजापुर नगरपालिका१० कालाबन्जर निवासी ६५ वर्षीय लालबहादुर थारुलाई भैँसी चराउने क्रममा पाटेबाघले आक्रमण गरी बेपत्ता पारेको थियो। गेरुवा गाउँपालिका६ बाझपुरस्थित गेरुवा कर्णाली नदीको टापुमा भैँसी चराउन गएका गएका बेला सोमबार दिउँसो बेपत्ता भएका थारुको शव घटना स्थल आसपासमै साँझ पख भेटिएको बर्दिया राष्ट्रिय निकुञ्जका सहायक संरक्षण अधिकृत मुकुन्द संजेलले जानकारी दिए। बाघले थारुको घाँटीमा आक्रमण गरी पुठ्ठा तिरको भाग खाएको अवस्थामा शव भेटिएको छ। थारु बेपत्ता परेको खबर पाउने बित्तिकै निकुञ्जको हात्तीसहितको टोलीले खोजविन शुरु गरेको थियो। बाघ आक्रमणको क्रम नरोकिएपछि बर्दियामा त्रास बढेको छ।
योगेश भट्टराईको संयोजकत्वमा आगलागी पीडित सहयोग समिति,"काठमाडौं : ताप्लेजुङको दोभानमा भएको आगलागी पीडितलाई राहत तथा पुनःस्थापनको लागि प्रतिनिधिसभा सदस्य योगेश भट्टराईको संयोजकत्वमा काठमाडौँमा आर्थिक सहयोग समिति गठन गरिएको छ । समितिककोे सहसंयोजकमा पासाङ शेर्पा र टङ्क आङबुहाङ रहेका छन् भने सदस्यमा चित्रगुप्त साँवा, डम्बरबहादुर तुम्वाहाम्फे, टङ्क श्रेष्ठ, रमेश बराल, बलबहादुर तामाङ, युवराज गुरुङ, तारादेवि श्रेङ, अग्नी पौडेल, नन्दु बनेम र पदमजङ्ग आङवुहाङ छन् । त्यस्तै बैठकले आगलागीको घटनाप्रति दुःख व्यक्त गर्दै राहत तथा पुनःस्थापनाको लागि भूकम्प पीडित सो सरह राहत उपलब्ध गराउन नेपाल सरकारसँग माग गर्ने निर्णय गरेको छ । राहतको लागि देश तथा विदेशमा रहेका ताप्लेजुङवासीलाई सहयोग गर्न आह्वान गर्ने तथा प्रतिनिधिसभा सदस्य योगेश भट्टलाईले पाँच लाख र प्रदेशसभा सदस्य टङ्क आङबुहाङले तीन लाख उपलब्ध गराउने प्रतिबद्धता व्यक्त गरेका छन् ।"
"ताप्लेजुङको दोभान बजारमा भीषण आगलागी : ४७ घर जले, ७९ परिवार विस्थापित","दोभान (ताप्लेजुङ) : ताप्लेजुङको मेरिङ्द्न गाउँपालिका३ स्थित दोभान बजारमा मंगलबार बिहानदेखि भएको आगलागीमा ४७ घर जलेका छन्। त्यहाँ बस्ने ७९ परिवार विस्थापित भएका मेरिङ्देन गाउँपालिकामा अध्यक्ष गणेशबहादुर लिम्बुले जानकारी दिए। फुङलिङ नगरपालिकाको दमकल र एक्साभेटरको प्रयोग गरेर आगो थप फैलनबाट भने रोकिएको उनले बताए। ४७ घर जलेको र त्यहाँ पसल व्यावसाय गरेर बस्ने ७९ परिवार विस्थापित भएको प्रारम्भिक अनुमान गरेका छौं, लिम्बुले अन्नपूर्णसँग भने, एक्साभेटरले केही घर भत्काएपछि बाँकी बजार जोगाउन सफल भयौं। आगो पूर्ण नियन्त्रणमा भने आइसकेको छैन। क्षति भएको घर र परिवार संख्या थपघट हुन सक्ने उनको भनाइ छ। अध्यक्ष लिम्बुको संयोजकत्वमा समिति गठन गरिएको छ। समितिले पीडितहरुलाई तत्काल कसरी व्यवस्थापन गर्ने भन्ने विषयामा छलफल गरिरहेको छ। पीडितले बिहानदेखि खाना खाएका छैनन्, उनीहरुलाई खानाको र बासको लागि निर्णय गर्छौं, बजार रहेको वडाका वडाध्यक्ष गणेश भण्डारीले भने। बिहान ९:१५ बजेतिर आगलागी सुरु भएको हो। भोला पौडेलको घरबाट सल्किएको स्थानीय गोपाल खवासको भनाइ छ। स्थानीय व्यावसायी गंगाराम गुरागाईंका अनुसार तुरुन्त आगो फैलिएकाले स्थानीयले घरभित्रका सामान निकाल्न भ्याएनन्। एक्कासी आगो फैलियो मालसामान, कागजात केही निकाल्न पाइएन, गुरागाईंले भने, भागेर ज्यान चाहीं जोगायौं। बजारका करिब ५० घर जोगिए पनि अहिले आगो नजिकको खाम्लुङ भीरतर्फ सल्किएको छ। त्यसले साक्फारा बस्तीमा जोखिम हुन सक्ने वडाध्यक्ष भण्डारी बताउँछन्। आगो निभाउन नेपाली सेना, शसस्त्र प्रहरी, नेपाल प्रहरीसहित स्थानीय खटिएको ताप्लेजुङका प्रहरी प्रमुख बालनरसिंह राणाले बताए। दोभान जिल्लाको साविक क्षेत्र नं २ का सबै गाउँ जोड्ने व्यापारिक केन्द्र हो। तमोर र मैवा नदीको किनारमा रहेको छ। वर्षेनी दुईतिरबाट नदीको कटानको मारमा पर्दै आएका दोभानका स्थाानीय आगलागीको चपेटामा समेत परेका छन्।"
बुधबारदेखि जंगी अड्डामा पृतनापति बैठक,काठमाडौं : नेपाली सेनाले सैनिक मुख्यालय बुधबारदेखि पृतनापति समन्वयात्मक बैठक गर्दैछ । महाशिवरात्रि तथा सेना दिवसको पूर्वसन्ध्यामा हुन लागेको उक्त बैठकमा पृतनापतिबाट आफ्नो जिम्मेवारी क्षेत्रमा सुरक्षाको वर्तमान वस्तु स्थिति प्रतिवेदन पेश हुने सैनिक जनसम्पर्क सूचना निर्देशनालयले जनाएको छ । जङ्गी अड्डामा हुने बैठकमा महानिर्देशनालय र विभागीय प्रमुखबाट आन्तरिक सुदृढीकरणको क्षेत्रमा भएरगरेका कार्यबारे प्रस्तुतीकरण एवं छलफल हुनेछ । सेनाले वार्षिक रुपमा दुई पटक पृतना बैठक गर्दै आएको छ । सेनाका सातै प्रदेशमा एकएक तथा काठमाडौँ उपत्यकामा एक पृतना छ । सेनाको पृतनाको नेतृत्व उपरथीले गर्छन् ।
दोभान बजारमा आगलागी : ४० घर जलेर नष्ट,"ताप्लेजुङ : ताप्लेजुङको दोभान बजारमा आगलागी हुँदा ४० घर जलेर पूरै नष्ट भएका छन्। मेरिङ्देन गाउँपालिका३ तथा जिल्लाकै दोस्रो ठूलो बजार दोभान बजारमा अहिले पनि आगलागी भइरहेको छ। बिहान ९ बजे भोला पौडेलका घरबाट विद्युत् सर्ट आगलागी भएको जिल्ला प्रहरी कार्यालयका प्रमुख बालरनसिंह राणाले जानकारी दिए। ४० घरमा रहेका करिब ८० वटा पसल जलेका छन्। उनले फुङलिङ नगरपालिकाको दमकल, सुरक्षाकर्मी र स्थानीयवासीले आगो नियन्त्रण गर्ने पहल गरिरहेको बताए।"
बास्तोला मृत्यु प्रकरण : अर्का एकजना पक्राउ,विराटनगर : मोरङको उर्लाबारी नगरपालिका५ का ३१ वर्षीय प्रवीण बास्तोलाको मृत्यु प्रकरणमा जोडिएका आरोपी १९ वर्षीय सुदीप परियारलाई प्रहरीले नियन्त्रणमा लिएको छ । इलाका प्रहरी कार्यालय उर्लाबारीका प्रहरी निरीक्षक उद्धव पोखरेल नेतृत्वको टोली परियारलाई मोरङको कानेपोखरी गाउँपालिका७ रमाइलोबाट सोमबार राति पक्राउ गर्न सफल भएको हो । अदालतमा मुद्दा दर्ता हुने भएपछि फरार बनेका उनको घर कानेपोखरी हो । तर परियार सानैदेखि उर्लाबारीतिरै बस्ने गरेको पाइएको छ । उनीविरुद्ध यसअघि नै जिल्ला अदालत मोरङमा कर्तव्य ज्यान मुद्दा दर्ता भइसकेको छ । प्रहरीले सरकारी वकिल कार्यालयमार्फत मङ्गलबार नै परियारलाई अदालतमा पेस गर्ने भएको छ । घटनाका आरोपीमध्ये तीन जना यसअघि नै पक्राउ परिसकेका थिए । अदालतको आदेशबाट दुई जना धरौटीमा छुटेका छन् भने एक जना पूर्पक्षका लागि थुनामा छन् । बास्तोला मृत्यु प्रकरणमा अभियुक्त बनाइएका छ जनामध्ये चार जना पक्राउ परिसकेका छन् । मुद्दामा प्रतिवादी बनाइएकामध्ये झापाको दमक नगरपालिका१० का ३३ वर्षीय राजेश रणपहेली र झापा बैगुनधुराका ३१ वर्षीय दिपेश पौडेल फरार रहेका छन् । राजेश पक्राउ परेका सुदीपको आफ्नै ठूलो ममिका छोरा (दाजु) हुन् । फरार रहेकाको खोजी तीव्र पारिएको र उनीहरु पनि चाँडै पक्राउ पर्ने प्रहरीको भनाइ छ । मृत्यु प्रकरणमा जोडिएका उर्लाबारी नगरपालिका६ का ६० वर्षीय रमेश गिरीलाई न्यायाधीश सुदर्शन लामिछानेको इजलासले सोमबार मात्रै एक लाख रुपैयाँ धरौटी लिएर छाड्न आदेश दिएको थियो । गिरीलाई प्रहरीले आइतबारसाँझ पक्राउ गरेर सोमबार अदालतमा बुझाएको थियो ।
बटेश्वर गाउँपालिकाका अध्यक्ष ८ लाख रकम घुस फालेर फरार,"बर्दिबास : धनुषाको बटेश्वर गाउँपालिका अध्यक्ष डम्बरबहादुर राउत क्षेत्रीले निर्माण व्यवासायीसँग लिएको ८ लाख घुस सकडमा फालेर फरार भएका छन्। अख्यिारले उनको खोजी तीव्र पारेको छ। अध्यक्ष राउत सोमबार साँझ गाउँपालिकाको स्कार्पियोमा घर फर्किंदै गर्दा उनी अख्यिारको टोलीलाई देखेपछि सडक किनारमा रकम फ्याकेर गाडीबाट हाम फालेर फरार भएका थिए। घुस लिएका अध्यक्षलाई नियन्त्रणमा लिन अख्यिार दुरुपयोग अनुसन्धान आयोग टंगालको टोलीले उनलाई पछ्याइ रहेको थियो, अख्यिारका प्रवक्ता नारायणप्रसाद रिसालले अन्नपूर्णसँग भने,थाहा पाएर होला, गाउँपालिका अध्यक्षले लिएको घुस रकम गाडीबाट फालेर भागे। गाउँपालिकाको भवन निर्माण पश्चात ठेक्केदारलाई भुक्तानी दिन उनले ८ लाख रकम घुस लिएका थिए। गाउँपालिकाका सवारी चालक वीरबहादुर मगरले चलाएको प्रदेश २०२००१ झ ०००२ नम्बरको कालो रंगको स्करपियो गाडीमा उनले महेन्द्रनगरबाट घुस रकम लिएर गाँउपालिकातर्फ जाँदै गर्दा उनलाई अख्यिारको टोलीले रेकी गर्दै पछि लागेको थियो। धनुषाको छिरेश्वर नगरपालिका५ औरही खोला नजिकै बाटो छेउमा घुस रकम फ्याकी अध्यक्ष गाडीबाट झरेर फरार भएका थिए। त्यसपछि गाउँपालिका अध्यक्ष क्षेत्री सवार गाडीका चालक वीरबहादुर मगरले गाडी भगाएका थिए। बटेश्वर गाउँपालिका४ बाट अख्तियारले चालकलाई नियन्त्रणमा लिएको थियो। चालकलाई सोधखोज गर्दा सडक किनारमा घुस लिएको ८ लाख रकम फालेको अवस्थामा अख्यिारको टोलीले भेटाएको थियो। सवारी चालकलाई नियन्त्रणमा राखेर अनुसन्धान थालेका छौं, अख्यिारका प्रवक्ता रिसालले भने,पक्राउ परेका सवारी चालक मगरलाई काठमाडौं लाने तयारी भइरहेको छ। गाउँपालिकामा तालबन्दी यता कमिसन बापत रकम घुस लिने बटेश्वर गाउँपालिका अध्यक्ष राउतलाई तुरुन्त पक्राउ गर्न माग गर्दै स्थानीयले मंगलबार बिहानैदेखि गाउँपालिकाको कार्यालयमा तालाबन्दी गरी धर्नामा बसेका छन्। बटेश्वर गाउँपालिकाका हरेक योजनामा अध्यक्ष राउतले व्यापक कमिसन लिएको आरोप लगाउँदै गाउँलेले विकासे योजनाको फाइल नियन्त्रणमा लिइ थप अनुसन्धान गर्नु पर्ने अख्यिारसँग माग राखेका छन्। कमिसनबाटै आफन्तको नाउमा करोंडौंको जग्गा, घडेरी तथा घर ठड्याएको धर्नामा बसेकाहरुले दावी गरेका छन्।"
अन्नपूर्ण समाचार प्रभाव: बीपीमा अवैध रुपमा गरिएको इन्टरनेट खरिद सम्झौता रद्ध,"धरान: बीपी कोइराला स्वास्थय विज्ञान प्रतिष्ठान धरानले अबैध रुपमा सुविसुसँग खरिद गरेको इन्टरनेट सम्झौता खारेज गरेको छ । प्रतिष्ठानलाई आवस्यक इन्टरनेट सेवा खरिद गर्दा विना प्रतिष्पर्धा सुविसु कम्पनीसँग महंगो शुल्कमा खरिद गरेको समाचार अन्नपूर्ण पोष्टको पहिलो पृष्ठमा प्रकासित भए पश्चात सम्झौता रद्ध गरिएको छ । प्रतिष्ठानका उपकुलपति डा ज्ञानेन्द्र गिरी, निर्देशक गौरीशंकर साह र कम्युटर शाखा प्रमुख राकेश दासको मिलेमतोमा सुविसुसँग मिलेमतो गरी बजार मुल्य भन्दा महंगो शुल्कमा इन्टरनेट खरिद गरी लाखौं रुपैयाँ अनियमितता गरिएको थियो । सुरुमा दासले साहलाई र साहले गरीलाई इन्टरनेट खरिदको सिफारिस गरे पश्चात विना प्रतिष्पर्धा बजार मूल्य भन्दा महंगो शुल्कमा सुविसुसँग इन्टरनेट खरिद गरिएको थियो । इन्टरनेट खरिद सार्वजनिक खरिद ऐन विपरित रहेको भन्दै प्रतिष्ठानका चिकित्सकहरुले विरोध जनाएका थिए । २०१७ मा प्रतिष्ठानका तत्कालिन उपकुलपती डा बलभद्रप्रसाद दासले सुविसुसँगै ३० एमबीपिएस इन्टरनेट खरिद गर्ने सम्झौता गरेका थिए । गिरीले गत बैशाख १२ गते सुविसुसंग सार्बजनिक खरिद ऐन विपरित विना प्रतिष्पर्धा ५० एमबीपिएस क्षमताको इन्टरनेट खरिद गरेपछी मासिक ५ लाख ३३ हजार ८ सय ८१ रुपैयाँ पाँच पैसा भष्ट्रचार भएको थियो । नेपाल टेलिकमलेलिज लाईन प्रति एमबीपिएस इनटरनेटको मूल्य २ हजार ६ सय ५२ रुपैयाँ पचास पैसा मूल्य पर्ने भए पनि डा गिरीले आर्थिक प्रलोभनमा परी सुविसुसँग लिज लाईन प्रति एमबीपिएस मासिक १३ हजार ३ सय ३० रुपैयाँमा खरिद सम्झौता गरेका थिए । विना प्रतिष्पर्धा सुविसुसंग गरिएको सम्झौताले बीपी प्रतिष्ठानले सुविसुलाई गत दश महिनाको ५३ लाख ३८ हजार ८ सय १५ रुपैयाँ बढी रकम सुविसुलाई भुक्तानी दिएको छ । समाचार प्रकासित भएपछि प्रतिष्ठानले सुविसुसँगको थप २० एमबीपिएसको सम्झौता रद्ध गरी ३० एमबीपिएसलाई कायम गरेको जनाएको छ । प्रतिष्ठानका सह प्रवक्ता डा चुडामणि पोखरेलले सुविसुसँग गरिएको नयाँ इन्टरेनट खरिद सम्झौता फ्रेबुअरी १ देखि लागु हुनेगरी सम्झौता खारेज गरिएको बताए । उनले पुरानो रेटमा समेत मूल्य घटाएर हालको बजार भाउ अनुसारको नयाँ रेट कायम गर्ने सहमति गरिएको बताए । मिलेमतोमा खरिद गरिएको इन्टरनेट खरिद सम्झौता खारेज गरिए पश्चात प्रतिष्ठानलाई बार्षिक ३२ लाख भन्दा बढी फाइदा हुने भएको छ । इन्टरनेट खरिदमा भष्ट्रचार भएको व्यापक गुनासो भएपछि रजिष्ट्रार डामोहनचन्द्र रेग्मीले प्रतिष्ठानका डा विजय खनालको संयोजकत्वमा सात सदस्य छानविन समिति गठन गरेका थिए । छानविन समितिले रेग्मीलाई इन्टरनेट खरिद गर्दा विना प्रतिष्पर्धा सुविसुलाई ठेक्का दिएका कारण मासिक प्रतिष्ठानलाई ५ लाख ३३ हजार ८ सय ८१ रुपैयाँ पाँच पैसा रकम नोक्सानी भएको प्रतिवेदन बुझाएको थियो । सुविसु प्रदेश १ का प्रमुख शेखर भट्टराईले प्रतिष्ठानमा उपलब्ध गराइएको इन्टरनेटको मूल्य हालको बजार मूल्य अनुसार दर रेट कायम गरी नयाँ सम्झौता गर्न लागिएको जानकारी दिएका छन् ।आर्थिक रुपमा धरासायी बनेको प्रतिष्ठानमा पदाधिकारीहरुकै संलग्नतामा भष्ट्रचार हुन थालेपछी प्रतिष्ठानका चिकित्सक, नर्स र कर्मचारीहरुले गएको माघ महिनाको तलव समेत थाप्न नपाएको प्रतिष्ठानको कर्मचारी कल्याण समाजका कार्यबाहक अध्यक्ष उमेश थापाले बताए । उनले अबैध रुपमा सुविसुसँग गरिएको इन्टरनेट खरिद गर्दा हिनामिना भएको रकम संलग्न पदाधिकारीसँग असुल उपर गर्नुपर्ने माग गरेका छन् ।"
ज्येष्ठ नागरिकको बजेटबाट जनप्रतिनिधिको घुमफिर,"विराटनगर : मोरङको कटहरी गाउँपालिकाका जनप्रतिनिधि र कर्मचारी ज्येष्ठ नागरिकका लागि छुट्याइएको बजेट दुरुपयोग गर्दै आइतबार भ्रमणमा निस्किएका छन्। गाउँपालिका अध्यक्ष र प्रमुख प्रशासकीय अधिकृतले भ्रमण टोलीको नेतृत्व गरेका छन्। गाउँपालिकाले प्रकाशन गरेको योजना पुस्तिकाको पृष्ठ नम्बर १५४ मा सामाजिक विकास कार्यक्रमअन्तर्गत ज्येष्ठ नागरिक अवलोकन भ्रमण शीर्षकमा ६ लाख रुपैयाँ विनियोजन गरिएको छ। सोही शीर्षकको बजेटबाट कर्मचारी र जनप्रतिनिधि प्रदेश २ र बागमती प्रदेशका स्थानीय तहको पाँचदिने घुमफिरमा निस्किएका हुन्। उक्त टोलीमा गाउँपालिका अध्यक्ष रामकुमार कामत, प्रमुख प्रशासकीय अधिकृत रामसुन्दर थापा, वडाध्यक्षहरू कपुरलाल माझी, जग्गुलाल कामतसहित लेखा शाखाका कर्मचारी, प्राविधिक सहभागी छन्। गाउँपालिका उपाध्यक्ष मन्जिताकुमारी सरदारले यो भ्रमणको विरोध आफूले गरेको बताइन्। गर्नु नहुने काम गरिरहेका छन्, उपाध्यक्ष सरदारले भनिन्, पहिले मैले सचेत गराउँदा मानेनन्। उपाध्यक्ष सरदारका अनुसार जनप्रतिनिधि र कर्मचारी अन्य प्रदेशका स्थानीय तहको अध्ययन भ्रमण भन्दै गएका हुन्। अन्य प्रदेशका स्थानीय तहसँग अनुभवबारे अन्तरक्रिया गर्ने उद्देश्यले भएको भ्रमण नराम्रो होइन तर खर्च गर्ने प्रक्रिया गतल नै हो, सरदारले भनिन्। जनप्रतिनिधि र कर्मचारीबाहेक अरू पनि भ्रमणमा सहभागी हुने भएपछि आफूले यात्राको एक दिनअघि मात्र रद्द गरेको उनले सुनाइन्। जनप्रतिनिधि र कर्मचारीको वृत्ति विकासका लागि भ्रमण स्वाभाविक भए पनि भ्रमण सूचीमा नभएका व्यक्ति सहभागी हुने जानकारी पाएपछि भ्रमण स्थगन गरेको उनको भनाइ छ। भ्रमणमा कतिपय जनप्रतिनिधि र कर्मचारीले परिवारका सदस्यलाई पनि लगेको जनाइएको छ। गाउँपालिका अध्यक्ष कामतले गाउँपरिषद्का बेला जनप्रतिनिधि र कर्मचारी भ्रमणकै लागि भनेर छलफल गरी बजेट विनियोजन गरिएको प्रतिक्रिया दिए। बजेट पुस्तिकामा भने ज्येष्ठ नागरिक अध्ययन भ्रमण भन्ने पर्न गएको कामतको भनाइ छ। हामीले बजेट बनाउँदा परिषद्मा अन्य गाउँपालिकासँग अनुभव साट्ने उद्देश्यले नै यो शीर्षकमा छलफल गरेका थियौं, उनले भने, तर, बजेट पुस्तिकामा फरक शीर्षकमा छापिएछ, दुरुपयोग होइन। अध्यक्षले भ्रमणको बचाउ गरे पनि गाउँपालिकाले जेष्ठ नागरिकका लागि यसबाहेक अरू कुनै कार्यक्रम बनाएको पाइएको छैन। उपाध्यक्ष सरदारले जाडोको बेलामा न्यानो कपडा उपलब्ध गराउनेबाहेक गाउँपालिकामा ज्येष्ठ नागरिक लक्षित विशेष कार्यक्रम नरहेको बताइन्। समुदाय लक्षित कार्यक्रममा विनियोजन गरिएको बजेटलाई अन्यथा खर्च गर्नु दुरुपयोग भएको स्थानीय ज्येष्ठ नागरिकको गुनासो छ। जुन समुदायलाई लक्ष्य गरेर बजेट बनेको हो त्यसमा खर्च नगरी अन्यत्र खर्च गर्ने कार्यको निन्दनीय छ, स्थानीय ८५ वर्षीय यदुनाथ घिमिरेले भने, यसले हामीलाई अन्याय भयो। जनप्रतिनिधि र कर्मचारीले गरेको बजेट दुरुपयोगको स्थानीय नेताले पनि आपत्ति जनाएका छन्। नेकपा प्रदेश कमिटी सदस्य मृत्युञ्जयकुमार झाले ज्येष्ठ नागरिकको नाममा छुट्टिएको बजेट दुरुपयोग भएको घटनामा आफ्ने ध्यानाकर्षण भएको बताए।"
