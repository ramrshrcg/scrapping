शीर्षक,विवरण
नेपाली सेनालाई प्रधानमन्त्रीको सम्बोधन: सेनाको कामको मुक्तकण्ठले प्रशंसा गर्छु (पूर्णपाठसहित),"काठमाडौँ : प्रधानमन्त्री केपी ओलीले कोभिड१९ विरुद्धको राष्ट्रिय लडइँमा नेपाली सेनाले सरकारलाई सहयोग गरेकोमा उच्च प्रशंसा गरेका छन् । विदेशबाट हवाई र स्थलमार्ग हुँदै स्वदेश फिर्ता हुने नेपालीहरुको व्यवस्थापन, क्वारेन्टिन र आइसोलेसन सेन्टरहरुको व्यवस्थापन, कोभिड१९ सम्बन्धमा विभिन्न माध्यमबाट गर्दै आएको जनचेतना अभिवृद्धि लगायत नेपाली सेनाले गरेको कामको प्रधानमन्त्रीले प्रशंसा गरेका हुन् । 'केन्द्रदेखि प्रदेश र स्थानीय सरकारहरुलाई पुर्याएको सहयोगको म मुक्तकण्ठले प्रशंसा गर्दछु । यस्तै कोभिड१९ को संक्रमणबाट मृत्यु भएका नागरिकको अन्तिम संस्कार गर्ने सैनिक जवानहरुको कार्यको पनि नेपाल सरकार उच्च प्रशंसा गर्दछ,' प्रधानमन्त्री ओलीले जनाएका छन् । आइतबार जंगी अड्डामा आयोजित पृतनापति समन्वयात्मक बैठकको उद्घाटनको अवसरमा प्रमुख अतिथिको रुपमा प्रधानमन्त्रीले यस्तो बताएका हुन् । प्रधान सेनापति, रक्षा सचिव, बलाधिकृत एवं निमित्त बलाध्यक्ष, आठवटै पृतनाका पृतनापतिहरु र अन्य रथीबृन्द तथा अधिकृतहरु सामेल उक्त समारोहलाई प्रधानमन्त्रीले भर्चुअल माध्यमबाट सम्बोधन गरेका हुन् । 'सायद समयमै सेनाले यस कार्यलाई सहर्ष कार्यान्वयन गर्ने कार्य सुरु नगरेको भए यसमा थुप्रै अप्ठ्याराहरु सामना गर्नुपर्ने अवस्था सिर्जना हुन सक्थ्यो । यसैगरी कठीन भूगोल र प्रतिकूल मौसमका बावजुद छोटो अवधिमा नै दार्चुला जिल्लाको छाङ्रुमा घोडेटो बाटो पनि नेपाली सेनाले निर्माण सम्पन्न गरी हालै हस्तान्तरण गरेको छ,' प्रधानमन्त्रीले उल्लेख गरेका छन् । उनले अघि थपेका छन्, 'सेनाको इतिहास जति गर्विलो छ, यसको वर्तमान उत्तिकै भरपर्दो र विश्वसनीय छ । सरकार प्रमुखका हैसियतले नेपाली सेनाका सम्पूर्ण जवानहरुको कर्तव्यपरायणता, राष्ट्रप्रतिको बफादारिता, देशभक्ति र समर्पण मेरो लागि पनि गर्वको विषय हो ।' प्रधानमन्त्रीले आफ्नो कार्यकालको तीन वर्षको अवधिमा सेनाको कार्यसम्पादन उत्साहजनक रहेको बताएका छन् । साथै नेपाली सेनाले गरेका राष्ट्रिय महत्व बोकेका कामको पनि उनले प्रशंसा गरे । यस्तै कोरोना महामारीको वर्तमान परिस्थितिमा नेपाली सेनाले लिएको पहलकदमीको प्रशंसा गर्दै ओलीले धन्यवाद समेत दिए । साथै कोभिड१९ महामारीको परिस्थितिमा सुधार भई थप बजेट निकासा गर्न सकिने सम्भावना रहेको पनि उनले बताए । यस्तै सेनाका सकल दर्जामा नयाँ ऊर्जा हासिल भएको र अब सेनामा सुधार हुने आशा पलाएको आफूले अनुभूत गरेको उनको भनाइ थियो । कोभिड१९ रोकथाम, प्रतिकार्य र नियन्त्रणको कार्य तथा बाढी, पहिरो र डुबानजस्ता विपद्को अवस्थामा निर्वाह गर्दै आएको भूमिका तथा सिन्धुपाल्चोक जिल्लामा हालै स्थानीय जनताको सुरक्षाको लागि सम्पन्न अपरेसन नाम्फा जोगाउ को सफलताको लागि पनि प्रधानमन्त्रीले सरकारको तर्फबाट उच्च मूल्याङ्कन गरेको बताए । प्रधानमन्त्रीको सम्बोधनको पूर्णपाठ : प्रधान सेनापतिज्यू, रक्षा सचिवज्यू, बलाधिकृत एवं निमित्त बलाध्यक्ष, आठवटै पृतनाका पृतनापतिहरु, उपस्थित अन्य रथीबृन्द तथा अधिकृतहरु, १ जंगी अड्डामा आयोजित यस पृतनापति समन्वयात्मक बैठकको समुद्घाटनको अवसरमा प्रमुख अतिथिको रुपमा आमन्त्रण गर्नु भएकोमा प्रधानसेनापतिज्यू तथा सम्पूर्ण नेपाली सेनालाई हार्दिक धन्यबाद व्यक्त गर्दछु । २ राष्ट्रिय सुरक्षा एक संवेदनशील र गहन विषय हो । यस विषयमा निरन्तर अनुसन्धान, छलफल र अन्तक्र्रिया भइरहनु आवश्यक हुन्छ । नेपाली सेनामा रणनीतिक तहमा सञ्चालन हुने यस किसिमको अन्तक्र्रियात्मक बैठक राष्ट्रिय सुरक्षाका चुनौतीहरु पहिल्याउन महत्वपूर्ण हुन्छ । यस क्रममा हुने छलफल र यसका निष्कर्षहरु नेपाली सेनाको सञ्चालनका सन्दर्भमा उपयुक्त हुनेछन् । मूलतः बैठकका निष्कर्षहरु फिल्डमा रहेका पृतना, बाहिनी, गण तथा गुल्महरुका लागि मार्गदर्शन हुनेछन् । ३ नेपाली सेनाको संलग्नता र यसले सम्पादन गर्ने सबै कार्यहरु उच्च राष्ट्रिय महत्वका हुने गर्दछन् । वास्तवमा सेनाले सम्पन्न गरेका सबै कार्यहरु राष्ट्रिय उपलब्धिहरु हुन् । कोभिड१९ रोकथाम, प्रतिकार्य र नियन्त्रणको कार्य तथा बाढी, पहिरो र डुबानजस्ता विपद्को अवस्थामा निर्वाह गर्दै आएको भूमिका लगायत सिन्धुपाल्चोक जिल्लामा हालसालै स्थानीय जनताको सुरक्षाको लागि सम्पन्न गरेको अपरेसन नाम्फा जोगाउ को सफलताको लागि म नेपाल सरकारको तर्फबाट उच्च मूल्याङ्कन गर्दछु । त्यसैगरी कोभिड१९ विरुद्धको राष्ट्रिय लडाईमा नेपाली सेनाले केन्द्रदेखि प्रदेश र स्थानीय सरकारहरुलाई पुर्याएको सहयोगको म मुक्तकण्ठले प्रशंसा गर्दछु । वस्तुतः विदेशबाट हवाई र स्थलमार्ग हुँदै स्वदेश फिर्ता हुने नेपालीहरुको सम्पूर्ण व्यवस्थापन कार्य, क्वारेन्टिन र आइसोलेसन सेन्टरहरुको व्यवस्थापन, कोभिड१९ सम्बन्धमा विभिन्न माध्यमबाट गर्दै आएको जनचेतना अभिबृद्धि कार्य समेत उल्लेखनीय छन् । कोभिड१९ को संक्रमणबाट मृत्यु भएका नागरिकको अन्तिम संस्कार गर्ने सैनिक जवानहरुको कार्यको पनि नेपाल सरकार उच्च प्रशंसा गर्दछ । सायद समयमै सेनाले यस कार्यलाई सहर्ष कार्यान्वयन गर्ने कार्य सुरु नगरेको भए यसमा थुप्रै अप्ठ्याराहरु सामना गर्नुपर्ने अवस्था सिर्जना हुन सक्थ्यो । यसैगरी कठीन भूगोल र प्रतिकूल मौसमका बावजुद छोटो अवधिमा नै दार्चुला जिल्लाको छाङ्रुमा घोडेटो बाटो पनि नेपाली सेनाले निर्माण सम्पन्न गरी हालै हस्तान्तरण गरेको छ । त्यसैले सेनाको इतिहास जति गर्विलो छ, यसको वर्तमान उत्तिकै भरपर्दो र विश्वसनीय छ । सरकार प्रमुखका हैसियतले नेपाली सेनाका सम्पूर्ण जवानहरुको कर्तव्यपरायणता, राष्ट्रप्रतिको बफादारिता, देशभक्ति र समर्पण मेरो लागि पनि गर्वको विषय हो । ४ मैले सरकारको नेतृत्व गरेको करिब ३ वर्षको कार्यकालमा नेपाली सेनाबाट राष्ट्रिय महत्व बोकेका धेरै कार्यहरु भएका छन् । नेपाल सरकारले गत आर्थिक वर्षबाट थालनी गरेको कार्यसम्पादन सम्झौता कार्यान्वयनको प्रतिवेदनलाई हेर्दा नेपाली सेनाको कार्यसम्पादन उत्साहजनक रहेको छ । कोभिड१९ बाट सिर्जित असहज परिस्थितिमा यस आर्थिक वर्षमा हाम्रा केही कार्यक्रमहरु अपेक्षाकृत रुपमा सम्बोधन हुन नसकेको वास्तविकता मैले बुझेको छु । मैले यहाँ यो कुरा किन उठान गरेको हुँ भने कोभिड१९ महामारीको परिस्थितिमा सुधार भई थप बजेट निकासा गर्न सकिने सम्भावना सिर्जना भएको अवस्थामा हाम्रा प्रभावित कार्यक्रमहरुलाई प्राथमिकतामा राख्न मेरो विशेष पहल रहने तपाईंहरुलाई विश्वास दिलाउन चाहन्छु । त्यसैगरी हालका दिनहरुमा नेपाली सेनाले थुप्रै पहलकदमी लिएको छ र यसै सिलसिलामा मैले जङ्गी अड्डाबाट महत्वपूर्ण ब्रिफिङहरु सुन्ने तथा सैनिक अन्तक्र्रिया गर्ने अवसर पाएँ र नेपाली सेनालाई थप बुझ्ने अवसर पाएको छु । त्यसका निमित्त तपाईंहरु सबैलाई हार्दिक धन्यवाद दिन चाहन्छु । प्रधान सेनापतिज्यू, रथीबृन्द तथा अधिकृतहरु ५ संविधान निर्माण र यसको कार्यान्वयनले देशमा स्थिरता र स्थायित्वको अनुभूति भएको छ । लामो समयपछि राष्ट्रले एउटा निश्चित दिशा लिएको छ । स्थायित्वसँगै लक्षित समृद्ध नेपाल, सुखी नेपाली हाम्रो राष्ट्रिय आकांक्षा हो । अहिले हामी कोभिड१९को विश्वव्यापी महामारीको असहज परिस्थितिसँग जुधिरहेका छौं । यस महामारी तथा यसका सामाजिक, आर्थिक र मनोवैज्ञानिक असरहरुलाई चाँडै परास्त गर्नु हाम्रो अहिलेको आवश्यकता हो । त्यसपछि राष्ट्रलाई समृद्धिको यात्रामा अग्रसर गराई बढ्दो जनआकांक्षा पूरा गर्नुपर्ने चुनौती हाम्रा सामु छ । ६ विद्यमान अन्तर्राष्ट्रिय परिवेश तथा क्षेत्रीय परिस्थितिबाट उत्पन्न हुन सक्ने परिस्थिति, सुरक्षा खतरा र चुनौतिहरुका बावजुद एकातिर पूर्वाधार निर्माण, आर्थिक स्थिरता एवम् विकास तथा जनतासँग प्रत्यक्ष सरोकार राख्ने विषयहरुमा सम्बोधनका आवश्यकताहरु तत्कालीन चुनौतिका रुपमा टड्कारो देखिएका छन् । अर्कातर्फ, विभिन्न आवरणमा जातीय, भाषिक, धार्मिक र क्षेत्रीय आधारमा साम्प्रदायिक भावना फैलाउन खोज्ने र जनतामा विभाजन ल्याउन उद्यत तत्वहरु निरन्तर सक्रिय रहँदै आएका छन् । तसर्थः राष्ट्रिय एकतामा बिग्रह ल्याउन खोज्ने, देशलाई पुनः अस्थिरताको भुमरीमा धकेली जनतामा डर र त्रासको वातावरण सिर्जना गरी आफ्नो अभिष्ट पूरा गर्न क्रियाशील व्यक्ति वा समूहहरु राष्ट्रिय सुरक्षाका प्रमुख चुनौति हुन् । यसैगरी नेपाली सेनाभित्रै हुनसक्ने घुसपैठ सम्बन्धमा पनि नेपाली सेना चनाखो हुनुपर्दछ । विशेषतः उच्च नेतृत्व वर्ग सचेत रहनु पर्दछ भन्ने सन्देश प्रवाह गर्न चाहन्छु । ७ नेपाली सेनाको व्यवस्थापनमा रहेको राष्ट्रिय गौरवको काठमाडौं तराई मधेस द्रूतमार्ग गत आवमा विभिन्न बाधा अड्चन आए तापनि अन्तर्राष्ट्रिय कन्सल्टेन्ट छनोट कार्य सम्पन्न भइसकेको परिप्रेक्ष्यमा काठमाडौंतराई र मधेस द्रूतमार्ग सडक आयोजनाको लक्ष्यबमोजिम कार्य सम्पन्न गर्नेतर्फ नेपाली सेनाको थप ध्यानकेन्द्रित हुनुपर्ने मैले देखेको छु । साथै, दूर्गम क्षेत्रहरुलाई सडक सञ्जालले जोड्ने नेपाल सरकारको लक्ष्य हासिल गर्ने कार्यमा नेपाली सेनाको जिम्मेवारीमा रहेको दार्चुलाटिङ्कर खण्ड तथा संखुवासभाकिमाथांका सडक निर्माणको कार्यमा पनि नेपाली सेनाले तदारुकताका साथ कार्यसम्पन्न गर्नेछ भन्ने विश्वास मैले लिएको छु । तपाईंहरुको उक्त जिम्मेवारीमा अपेक्षाकृत प्रगति हासिल गर्न रक्षा मन्त्रालय, सम्बद्ध मन्त्रालय तथा नेपाल सरकारको पूर्ण सहयोग रहने छ । प्रधान सेनापतिज्यू, रथीबृन्द तथा अधिकृतहरु ८ नेपाली सेनाको निर्दिष्ट संवैधानिक दायित्वहरु सम्पादन गर्न तथा राष्ट्रिय हितलाई सम्बद्र्धन गर्न नेपाली सेनालाई समयसापेक्ष आधुनिकीकरण गर्दै लैजानु पर्दछ । नेपाली सेनाले तयार गरेको नेपाली सेनाको दीर्घकालीन सोच २०८७, पुनर्संरचना योजना तथा नेपाली सेनाको अपरेशनल अवधारणासम्बन्धी प्रस्ताव सम्बन्धमा नेपाल सरकार अत्यन्त सकारात्मक रहेको जानकारी गराउँदछु । साथै, राष्ट्रिय सुरक्षा नीतिको कार्यान्वयन योजना तयार भइसकेको छ । उक्त नीति तथा कार्यान्वयन योजनाबमोजिम राष्ट्रिय सुरक्षा सुनिश्चित गर्न रक्षा मन्त्रालयले अन्य मन्त्रालयहरुसँग पनि समन्वय गरी विशेष रणनीति लिनेछ । साथै, रक्षा मन्त्रालयमा अध्ययनको अवस्थामा रहेको प्रतिरक्षा नीति छिट्टै स्वीकृत हुनेछ र तत्पश्चात् कार्यान्वयनमा लैजाने विषय अब हाम्रो प्राथमिकतामा रहेको छ । साथै जङ्गी अड्डाबाट प्राप्त सैनिक ऐन, २०६३ संशोधनको मस्यौदा पनि अध्ययन गरी निकट भविष्यमा नै स्वीकृत गराउनेतर्फ हामी अग्रसर हुनेछौं । ९ संगठन सञ्चालनमा प्रधान सेनापतिज्यूले शुरु गर्नु भएको सेना रुपान्तरणका विविध कार्यक्रमहरु, आर्थिक सुशासन तथा प्रणाली र पद्धति स्थापना गर्ने सम्बन्धी व्यवस्था प्रशंसनीय रहेको छ । सेनाभित्र पारदर्शिता र इमान्दारिताको अभ्यास स्थापित हुँदै गएको मैले पाएको छु । वर्तमान प्रधान सेनापतिज्यूले यसलाई थप सुदृढ बनाउँदै लैजाने योजना अघि सार्नु भएको छ । त्यस कार्यमा मेरो व्यक्तिगत तथा नेपाल सरकारको तर्फबाट पूर्ण सहयोग रहने म तपाईंहरुलाई जानकारी गराउन चाहन्छु । प्रधान सेनापतिज्यूको पहलकदमीमा पीएसओज्, रथीबृन्द, पृतनापतिहरु लगायतका रथीबृन्दहरुको योगदानको पनि प्रशंसा गर्न चाहन्छु । तपाईंहरुको अनुभव, इमान र विभागीय योगदानबाट नै मातहतका फौजको हौसला र मनोबल उच्च हुनेछ भने नेपाली सेनाप्रति नेपाली जनताको विश्वास तथा सेनाको ओज र विश्वसनीयता बढ्ने कुरामा तपाईंहरु सचेत हुनुहुन्छ भन्ने मलाई लाग्दछ । नेपाली सेनाको जग भनेको सिपाही अर्थात् नेपाली सेनाका सकल दर्जाहरु नै हुन् । अहिले नेपाली सेनाका सकल दर्जामा नयाँ ऊर्जा हासिल भएको र अब सेनामा सुधार हुन्छ भन्ने आशा पलाएको मैले अनुभूत गरेको छु । अब राष्ट्रिय भावना र देशभक्तिपूर्ण कार्यमा नेपाली सेना थप जागृत हुने मेरो विश्वास छ । निर्माण हुँदै गएको प्रणाली र पद्धतिलाई दीगो बनाउने र निरन्तरता दिने कार्य अब तपाईंहरु सबै पृतनापतिहरु तथा विभागीय प्रमुखहरुको प्राथमिकतामा पर्नु पर्दछ । १०अन्त्यमा, यस पृतनापति समन्वयात्मक बैठक ठोस निष्कर्षसहित भावी दिशा र कार्यनीति पहिल्याउन सफल होस् भन्ने शुभकामना व्यक्त गर्न चाहन्छु । ११ यस कार्यक्रमको समुद्घाटनको अवसरमा प्रमुख अतिथिका रुपमा आमन्त्रण गरी आफ्नो भनाइ राख्ने अवसर प्रदान गर्नु भएकोमा पुनः प्रधान सेनापतिज्यू तथा सम्पूर्ण नेपाली सेनाप्रति आभार व्यक्त गर्न चाहन्छु । साथै, मुखैमा आएका हाम्रा महान चाडहरु बडा दशैं, तिहार, छठ लगायत यस वर्ष विशिष्टरुपमा मनाइने सम्पूर्ण चाडपर्वहरुको उपलक्ष्यमा रक्षा मन्त्रालय तथा मेरो व्यक्तिगत तर्फबाट स्वदेश एवं शान्ति सैनिकका रुपमा विदेशमा कार्यरत नेपाली सेनाका सकल सिपाहीहरुमा, हामी सबैभन्दा पहिला नेपालका सिपाहीहरु मा सुख, शान्ति, समृद्धि र सुस्वास्थ्यको लागि हार्दिक मङ्गलमय शुभकामना व्यक्त गर्न चाहन्छु । धन्यवाद ।"
सबै अस्पतालले कोरोनाका लागि ५० प्रतिशत बेड छुट्याउनु पर्ने : परीक्षण र उपचार राज्यले नगर्ने,"काठमाडौं : अब सबै अस्पतालले कोरोना भाइरस (कोभिड१९) संक्रमितको उपचारका लागि ५० प्रतिशत बेड अनिवार्य रुपमा छुट्याउनुपर्ने भएको छ। सरकारले यसअघि गरेको निर्णय परिवर्तन गर्दै निजी, सहकारी, सामुदायिक, मेडिकल कलेज र सबै सरकारी अस्पताललाई कोरोनाको उपचारका लागि ५० प्रतिशत बेड अनिवार्य गर्न निर्देशन दिएको हो। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार ५० प्रतिशत बेडमा आईसीयूसमेत हुनुपर्ने छ। यसअघि सरकारले निजी, सहकारी र सामुदायिक अस्पतालले २० प्रतिशत र मेडिकल कलेजले ३३ प्रतिशत बेड छुट्याउनुपर्ने निर्णय गरेको थियो। यसलाई परिवर्तन गर्दै सरकारले नयाँ निर्णय गरेको हो। कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घण्टामा २९ सय ४२ संक्रमित थपिए : १२ जनाको मृत्यु उपत्यकामा थपिए १६ सय ९८ जना कोरोना संक्रमित कोरोनाबाट बर्दियामा ४२ वर्षीय पुरुषको मृत्यु अस्पताल व्यवस्थापनको अहिलेको व्यवस्था अनुसार निजी, सहकारी र सामुदायिक अस्पतालमा २० प्रतिशत र मेडिकल कलेजहरुले ३३ प्रतिशत शैय्या कोभिड१९ का लागि छुट्याउनुपर्ने निर्णय भएकोमा सो निर्णय परिवर्तन गरी अब सबै निजी, सहकारी, सामुदायिक अस्पताल, सरकारी अस्पताल तथा मेडिक कलेजहरुलाई कम्तिमा ५० प्रतिशत सबै किसिमका शैय्या आईसीयू लगायतका पूर्वाधार कोभिड१९ को व्यवस्थापनका लागि छुट्टाउनुपर्नै निर्णय भएको छ, प्रवक्ता गौतमले भने। कोरोनाको उपचार सरकारले नगर्ने त्यसैगरी सरकारले कोरोनाको परीक्षण र उपचार नगर्ने भएको छ । मन्त्रालयका प्रवक्ता गौतमका अनुसार सरकारले आर्थिकरुपमा विपन्न, अशक्त, असहाय अवस्थामा रहेका नागरिक, असहाय एकल महिला, अति अपाङ्गता भएका नागरिक, जेष्ठ नागरिक, अग्रपंतिमा खटिने स्वास्थ्यकर्मी, सरसफाइ कर्मचारी, सुरक्षाकर्मीमा लक्षण देखिए मात्र निःशुल्क परीक्षण र उपचार गर्नेछ । उनीहरुकोसमेत बीमा गरेको भए उपचार र परीक्षण खर्च बीमा बाट काटिने छ । मन्त्रालयको नियमित पत्रकार सम्मेलनमा प्रवक्ता गौतमले भने, अन्य सबै व्यक्तिको परीक्षण तथा उपचार व्यक्तिको आफ्नै खर्चमा गराउने निर्णय भएको छ । यो निर्णय आइतबारबाटै लागू भएको उनको प्रष्ट पारे । २४ घण्टामा २९ सय ४२ संक्रमित थपिए : १२ जनाको मृत्यु पछिल्लो २४ घण्टामा नेपालमा २९ सय ४२ जनामा कोरोना भाइरस (कोभिड१९) संक्रमण पुष्टि भएको छ। योसँगै नेपालमा संक्रमितको संख्या एक लाख १२ लाख ८३ हजार ३५४ पुगेको छ। स्वास्थ्य मन्त्रालयका प्रवक्ता गौतमका अनुसार काठमाडौं उपत्यकामा मात्र आइतबार १६ सय ९८ जनामा संक्रमण पुष्टि भएको छ। जसमध्ये काठमाडौंका मात्र १४ सय ६९, भक्तपुरमा ९९ र ललितपुरका १३० संक्रमित थपिएका हुन् । सक्रिय संक्रमितको संख्या ३९ हजार ३४१ पुगेको छ। अहिले संस्थागत आइसोलेशनमा १२ हजार ३३३ रहेका छन् भने होम आइसोलेशनमा २६ हजार ४०८ जना छन्। यस्तै क्वारेन्टाइनमा चार हजार ८३१ जना छन्। आइतबार २३ सय २६ जना डिस्चार्ज भएका छन्। योसँगै नेपालमा कोरोना जित्नेको संख्या ९२ हजार १६६ पुगेको छ। यो कुल संक्रमितको ६९ दशमलव सात प्रतिशत हो। मन्त्रालयका अनुसार पछिल्लो २४ घण्टामा १२ जनाको मृत्यु भएको छ। योसँगै नेपालमा कोरोनाले मृत्यु हुनेको संख्या ७३९ पुगेको छ। मन्त्रालयका अनुसार पाँच सय बढी संक्रमित हुने जिल्लामा मोरङ, सुनसरी, मकवानपुर, सुर्खेत, ललितपुर, काठमाडौं, भक्तपुर, चितवन, दाङ, बाँके, कास्की, रुपन्देही हुन् । अहिलेसम्म ७७ जिल्लामध्ये मुस्ताङमा मात्र कोरोना संक्रमण देखिएको छैन । मन्त्रालयका अनुसार अहिले आईसीयू ३०१ र भेन्टिलेटर ६६ जनाको उपचार भइराखेको छ ।"
नेपालभारत सीमा क्षेत्रमा प्रहरीको स्वीप अप्रेशन,"विराटनगर : नेपालभारत सीमा क्षेत्रलाई लक्षित गर्दै नेपाल प्रहरीले विशेष ढंगको स्वीप अप्रेशन चलाएको छ। चाडपर्व सुरु भएसँगै अपराधिक गतिविधि, नेपाल र भारतबाट हुने चोरी तस्करी, सीमा अपराध, लागुऔषध एवम् साना हतियारको ओसारपसारलाई नियन्त्रण गर्न मोरङको सीमावर्ती क्षेत्रमा प्रहरीले विशेष अप्रेशन सञ्चालन गरेको हो। दसैं लगायतका चाडपर्वका बेला हुनसक्ने सम्भावित अपराध नियन्त्रण अप्रेशनको उदेश्य हो। कोरोना संक्रमण तीव्र रुपमा फैलिइरहेका बेला जोखिम मोलेरै विशेष टोली परिचालत गर्दै चलाइएको अप्रेशनको नेतृत्व मोरङ प्रहरी प्रमुख एसपी सन्तोष खड्काले गरेका छन्। सीमा क्षेत्रमा विगतमा भएका अपराधिक गतिविधिको विश्लेषण गर्दै सुरु गरिएको अभियानका क्रममा प्रहरीले शंकास्पद गतिविधिमा संलग्न व्यक्तिलाई नियन्त्रणमा लिन थालेको छ। अभियान सम्भावित घटनालाई नियन्त्रण एवं रोकथाम गर्न फलदायी हुने अपेक्षा प्रहरीको छ। एक साताको समयमा सीमा क्षेत्रमा शंकास्पद गतिविधि गर्ने दुई सय १८ जनालाई प्रहरीले नियन्त्रणमा लिएको छ। एसपी खड्काले पहिलो चरणमा सोधपुछ र केरकार गर्दै सबै विवरण राखेर आगामी दिनमा गल्ती नदोहोर्याउने सर्तमा सम्झाइ बुझाइ गर्दै नियन्त्रणमा लिइएकालाई आफन्तको जिम्मामा छाडिएको जानकारी दिए। उनका अनुसार पुनः गल्ती दोहोर्याएमा नियन्त्रणमा लिएर कारबाही गरिनेछ। कोरोना संक्रमण दर उच्च रहेको भारतसँगको सीमा नाका लामो समयदेखि बन्द गरिएको छ। दुई देशबीचको आउजाउलाई पूर्ण रुपमा रोक लगाइएको छ। तर पनि लुकिछिपी अवैध रुपमा आवतजावत हुने गरेको र अवैध गतिविधि नरोकिएको प्रहरीको विश्लेषण छ। सीमा क्षेत्रमा खटिएका सुरक्षाकर्मीको आँखा छल्दै विभिन्न वहानामा अवैध आवतजावत नरोकिएपछि भारतीय प्रहरीसँग समन्वय र सहकार्य गर्दै कडा कदम चाल्नु परेको एसपी खड्काको भनाइ छ। सीमा क्षेत्रको मानवीय चहलपहल नियन्त्रण एवं रोकथाम गर्न तथा आफ्नो अभियानलाई साथ दिन नेपाल प्रहरीले भारतीय काउण्टर पार्ट्ससँग आग्रह गरेको छ। सीमानाको दशगजा क्षेत्रमा घर लगायतका संरचना छन्। त्यहाँ मानिसहरुको बाक्लो बसोबास छ, एसपी खड्काले भने, त्यसको फाइदा लिँदै लाभ उठाउनेहरु अवैध गतिविधिमा सक्रिय हुन थालेपछि विशेष कारवाही सुरु गरिएको हो। बिना कारण आउजाउ र हिँडडुल गर्नेमाथि निगरानी बढाइएको छ। उनले सीमा क्षेत्रमा विशेष काम बिना हिँडडुल र भारततर्फ आउजाउ नगर्न सबैलाई सचेत गराइसकिएको जानकारी दिए। तस्करी लगायतका अवैध गतिविधि हुने स्थानका बारेमा सबै विवरण संकलन गरेर शंकास्पद स्थानमा छापा मार्दै कारबाहीको दायरामा ल्याउन थालिएको खड्काले बताए। मोरङको ६३ किलोमिटर क्षेत्र भारतसँग सीमा जोडिएको छ। सबै स्थानलाई निगरानीमा राख्दै कडाई गरेर अप्रेशन चलाइएको उनले बताए। यसैबीच दसैं सुरु भएसँगै विगतमा भएका अपराधिक गतिविधी र सम्भावित घटनालाई मध्यनजर गरेर प्रहरीले प्रदेश १ को राजधानी विराटनगर लगायत मोरङको सुरक्षा व्यवस्था कडा पारेको छ। बैंक, वित्तीय संस्था एवं आर्थिक गतिविधि हुने ठाउँ, महत्वपूर्ण प्रतिष्ठानहरु तथा सार्वजनिक स्थलमा प्रहरी उपस्थिति बाक्लो बनाइएको छ। सुनचाँदी पसल, सरकारी तथा गैर सरकारी कार्यालय, एटीएम बुथ, सार्वजनिक स्थल र पसलहरुमा २४ घण्टा नै प्रहरीले सुरक्षा प्रदान गर्न थालेको एसपी खड्काले जानकारी दिए। चाडपर्वका बेला आर्थिक गतिविधि धेरै हुने हुँदा चोरी, लुटपाट र डकैती हुनसक्ने सम्भावनालाई मध्यनजर गरेर सुरक्षा व्यवस्था मजवुत बनाइएको उनको भनाइ छ। कोरोना संक्रमण बढिरहेका बेला सुरु भएका चाडपर्वलाई मर्यादित, व्यवस्थित र सुरक्षित बनाउन मोरङमा एक हजार दुई सय ३३ प्रहरी परिचालन गरिएको छ। ठाउँठाउँमा सादा पोशाक र हतियारसहितका प्रहरीको विशेष टोली परिचालन गरिएको उनले बताए। पिकेट, मोबाइल, साइकल र पैदल गस्ती बढाएर सुरक्षा व्यवस्था मिलाउन थालिएको छ। यातायातको सहज उपलब्धता, ट्राफिक व्यवस्थापन, तस्करी, हातहतियार तथा लागुऔषध र मदिराको अवैध ओसारपसार एवं विभिन्न अपराधिक गतिविधि नियन्त्रण प्रहरीको प्राथमिकतामा रहेको खड्काले उल्लेख गरे। त्यस्तै जुवा, तास लगायत गैह्र कानुनी खेलहरु र शान्ति भड्काउने समूहलाई पूर्ण रुपमा नियन्त्रणमा लिइने प्रहरीले जनाएको छ। एसपी खड्काका अनुसार उद्योग, कलकारखाना, महत्वपूर्ण प्रतिष्ठान, लोकमार्ग तथा अन्य सहायक राजमार्गको सुरक्षा अवस्थामा कुनै कमी आउन नदिइ होटल, लज एवं रेष्टुरेन्टको नियमित चेकजाँचको व्यवस्था मिलाइएको छ। शंकास्पद व्यक्तिहरु एवं सार्वजनिक स्थलमा हुने गतिविधिको निगरानी, पटकाको ओसारपसार तथा बेचबिखन, सीमा क्षेत्रमा कडाई, पकेटमार लगायत अपराधिक प्रवृत्तिका मानिसहरुको पहिचान र नियन्त्रण थालिएको छ। मादक पदार्थ सेवन (मापसे) गरेर सार्वजनिक स्थलहरुमा होहल्ला एवं झैझगडा गर्नेलाई तत्काल नियन्त्रणमा लिएर प्रहरीले कारबाही अघि बढाउने छ। सवारी साधनमाथि आकस्मिक चेकजाँच तीव्र पारिएको छ। प्रहरीले मापसे गरेर सवारी साधन चलाउन पूर्ण रुपमा रोक लगाउँदै दुर्घटनामा कमी ल्याउन विभिन्न जनचेतनामुलक कार्यक्रम गर्न थालेको छ। खड्काका अनुसार कोरोना संक्रमण तीव्र रुपमा बढिरहेकाले चाडपर्वमा झन् जोखिम हुन सक्ने देखिएकाले मास्क, सेनिटाइजर प्रयोग गर्न र भीडभाड नगर्न एवं संक्रमण नफैलने हिसाबले सुरक्षित भई चाडपर्व मनाउन माइकिङ र सन्देशमुलक कार्यक्रममार्फत सबैमा आग्रह गर्न थालिएको छ।"
रामकृष्ण ढकालको अधरमा विष्णु र रोश्ना (भिडियो),"काठमाडौं : गायक रामकृष्ण ढकालको स्वर रहेको गीत अधरको म्युजिक भिडियो सार्वजनिक भएको छ। बेलायतका लागि नेपाली राजदूत डा दुर्गाबहादुर सुवेदी (दुबसु)का शब्द रहेको गीतमा संगीत शिखर सन्तोषले भरेका हुन्। भिडियोमा विष्णु खरेल र मोडल रोश्ना कार्कीको अभिनय रहेको छ। विष्णुले यही भिडियोबाट मोडलिङमा पनि हात हालेका हुन्। उनी बेलायतमा नेपाली समुदायका व्यवसायी तथा समाजसेवीका रुपमा चिनिन्छन्। रोश्ना बेलायतमा स्थापित मोडल हुन्। रोश्नाले बेलायतमै निर्मित आधा दर्जन भिडियोमा अभिनय गरिसकेकी छिन्। एक साता अघि बेलायतस्थित नेपाली दूतावासमा एक समारोहबीच भिडियो सार्वजनिक भएको हो। । भिडियोको निर्देशन, छायांकन र सम्पादन कुशल श्रेष्ठले गरेका हुन्। भिडियोमा लण्डनका ट्राफलगर स्क्वायर, अक्सफोर्ड स्ट्रिट, ओटु एरिना लगायतका स्थानका दृश्य देख्न सकिन्छ।"
मोरङमा २६५ सहित प्रदेश १ मा ४७४ संक्रमित थपिए,"विराटनगर : पछिल्लो २४ घण्टाभित्र प्रदेश १ मा कोरोना भाइरसका चार सय ७४ जना नयाँ संक्रमित थपिएका छन्। थपिएका संक्रमितमा सबैभन्दा धेरै मोरङका दुई सय ६५ रहेका छन्। मोरङको संक्रमण पुष्टि भएको संख्या जम्मा थपिएका संक्रमितको आधाभन्दा बढी हो। एक हजार चार सय ६८ जनाको पीसीआर परीक्षण हुँदा आइतबार एक सय ४९ महिला र तीन सय २५ पुरुषको रिपोर्ट पोजेटिभ आएको सामाजिक विकास मन्त्रालयले जनाएको छ। मन्त्रालयका अनुसार मोरङबाहेक सुनसरीमा ९३, झापामा ५६, उदयपुरमा २९, इलाममा सात, संखुवासभाका पाँच, भोजपुरमा दुई, धनकुटा, तेर्हथुम, पाँचथर र ओखलढुंगामा एकएक र प्रदेश १ बाहिर १३ जना संक्रमित थपिएका छन्। प्रदेश राजधानी विराटनगर महानगरपालिकामा एक सय ५४ जनामा संक्रमण देखिएको छ। संक्रमण पुष्टि भएकामा ५० महिला र एक सय चार पुरुष छन्। मोरङको सुन्दरहरैँचामा २८, बेलबारीमा १९, कटहरी र पथरीशनिश्चरेमा १२१२, बूढीगंगामा १०, रतुवामाईमा सात, ग्रामथानमा छ, कानेपोखरीमा पाँच, लेटाङमा चार, धनपालथानमा दुई, उर्लाबारी, जहदा, मिक्लाजुङ र रंगेलीमा एकएक र स्थानीय तह नखुलेका दुई जनाको रिपोर्ट पोजेटिभ आएको छ। सुनसरीको इटहरीमा ५७, इनरुवामा नौ, रामधुनीमा सात, दुहवीमा पाँच, धरानमा चार, बर्जु र गढीमा दुईदुई, हरिनगर, बराहक्षेत्र, भोक्राहानरसिंह र कोशी गाउँपालिकामा एकएक र स्थानीय तह नखुलेका तीन जनामा कोरोना पुष्टि भएको मन्त्रालयले जनाएको छ। झापाको भद्रपुरमा १५, दमकमा १३, विर्तामोडमा १२, मेचीनगरमा नौ, गौरादह र अर्जुनधारामा दुईदुई, कमल, झापा गाउँपालिका र बार्हदशीमा एकएक, उदयपुरको कटारी र त्रियुगामा १३१३, उदयपुरगढी, बेलका र चौदण्डीगढीमा एकएक जनामा कोरोना देखिएको छ। इलामको इलाममा चार, फाकफोकथुम, माइजोगमाई र सूर्योदयमा एकएक, संखुवासभाको चैनपुर र मकालु दुईदुई, खाँदबारीमा एक, भोजपुरको अरुण र भोजपुरमा एकएक, धनकुटाको छथरमा एक, तेर्हथुमको लाली गुराँसमा एक, पाँचथरको फिदिममा एक र ओखलढुंगाको मानेभन्ज्याङमा एक र प्रदेश १ बाहिरका १३ जनामा संक्रमण पुष्टि भएको मन्त्रालयले जनाएको छ। प्रदेश १ मा कोरोना संक्रमितको संख्या १३ हजार छ सय ५६ पुगेको छ। हालसम्म एक लाख ४६ हजार आठ सय ५० जनाको पीसीआर परीक्षण हुँदा एक लाख ३३ हजार एक सय ९४ जनाको रिपोर्ट नेगेटिभ आएको छ। प्रदेश १ मा संक्रमण पुष्टि भएर उपचार गराइरहेकामध्ये १५ जना आइतबार कोरोनामुक्त हुँदै डिस्चार्ज भएका छन्। कोशी अस्पताल कोभिड१९ उपचार केन्द्रबाट सात, मेची अस्पतालबाट सात र होम आइसोलेसनबाट एक जना डिस्चार्ज भएका हुन्। मन्त्रालयका अनुसार हालसम्म डिस्चार्ज हुनेको संख्या पाँच हजार पाँच सय ७५ पुगेको छ।"
भियतनाममा बाढीपहिरोबाट ७० को मृत्यु,भियतनाम : भियतनाममा बाढीका कारण यहाँको जनजीवन कष्टकर बनेको छ । भारी वर्षासँगै आएको बाढी पहिरोबाट पछिल्लो एक हप्ताभित्र कम्तिमा ७० जनाको मृत्यु भइसकेको छ । बाढका कारण सैनिक ब्यारेक समेत बगाउँदा ११ जना सैनपक जवान वेपत्ता छन् । उनीहरुको खोजी कार्य अहिले पनि जारी रहेको बताइएको छ । पछिल्लो हप्तामा भियतनामका विभिन्न स्थानमा भीषण वर्षा हुँदा थुप्रै मानिस प्रभावित बनेका छन् । आगामी दिनमा वर्षा र बाढी अझै बढ्नसक्ने यहाँका मौसमविदहरुले आंकलन गरेका छन् । कतिपय स्थानमा त पहिरोले ठूलो भूभाग नै बगाएको छ । सरकारी अधिकारीका अनुसार अधिकांश प्रभावित क्षेत्रमा उद्वारकर्मी खटिएका छन् । यद्यपि ती ठाउँमा फेरि पहिरो वा बाढी जाने खतरा रहेकाले सुरक्षित नभएको चेतावनी दिइएको छ । बीबीसी हिन्दीका अनुसार हालै एक हाइड्रोपावर प्लान्टबाट कामदारहरुलाई सुरक्षित निकाल्ने प्रयासमा खटिएका १३ जना उद्वारकर्मीहरुको नै मृत्यु भएको छ । पछिल्लो केही वर्षयता नै भियतनाममा हरेक गर्मीयाममा ठूलो वर्षा र बाढी पहिरो जाने क्रम बढेको बताइन्छ ।
७२ घण्टा लगातार खिचेर तयार हुँदै चलचित्र श्री,"नुवाकोट : फिल्म निर्देशक एभरेष्ट सूर्य बोहराले आधुनिक प्रविधिसहित नयाँ तरिकाले चलचित्र श्री तयार पारेका छन् । अनुभवी निर्देशक बोहराले जम्मा ७२ घण्टा निरन्तर क्यामेरा अन गर्नुका साथै एउटै लोकेशनबाट उक्त चलचित्र छायांकन गरेका हुन् । नेपाली चलचित्र इतिहासमै सबैभन्दा कम समय अर्थात् जम्मा ७२ घण्टा मात्र क्यामेराले खिचेर सामाजिक विषयवस्तुमा आधारित चलचित्र श्री तयार भएको बताइएको छ । कोरोना भाइरसको महामारीका कारण ७ महिनादेखि चलचित्र निर्माण तथा प्रदर्शन ठप्प भएका बेला निर्देशक बोहराले यस पटक चलचित्र निर्माणमा नयाँ कौशल प्रयोग गरेका हुन् । चलचित्रको छायांकन सकेर सम्पादन तथा स्वरांकन कार्यसमेत शनिबार सकिएको छ । निर्देशक बोहराले फसर््टलुक पोस्टर समेत सार्वजनिक गरे । चलचित्रमा सन्दीप क्षेत्री, वर्षा शिवाकोटी, बुद्धि तामाङ, राजाराम पौडेल, बसुन्धरा भुसाल, रवीन्द्र झा, भोला सापकोटा, कमलजंग बोहरा (काजी), मोहनकृष्ण श्रेष्ठ, सविता गुरुङ, नवीन श्रेष्ठ तथा बालकलाकार न्यासिका कार्की देखिनेछन् । सन्दीप र वर्षाको मुख्य भूमिका फिल्ममा देखिनेछ । जहाँ सन्दीप अघिल्ला फिल्म भन्दा भिन्न भूमिकामा हुने बताइएको छ । एभरेष्ट सूर्य बोहरा फिल्म्सको ब्यानर, महारानी इन्टरटेन्मेन्ट युके र ओएसआर डिजिटलको सहकार्यमा निर्माण भएको श्रीको निर्माता श्री पराजुली र सविता गुरुङ हुन् भने यम बराल, सूर्य सिम्खडा (साइराम), बाल शर्मा (टाइगर) र सिन्धु पौडेल गौतम सहनिर्माता हुन् । चलचित्रमा भरपुर मनोरञ्जन साथै उपयोगी सन्देश समेत प्रस्तुत छ ।"
चितुवाको छालासहित पक्राउ,दाङ : दाङमा चितुवाको छालासहित एक व्यक्ति पक्राउ परेका छन्। जिल्ला प्रहरी कार्यालय दाङले घोराही उपमहानगरपालिका५ धर्ना निवासी ५० वर्षीय इन्द्रबहादुर घर्तीलाई चितवाको छालासहित पक्राउ गरेको हो। वडा नम्बर १५ तारापुञ्जटोलमा छालाको कारोवार भइरहेको भन्ने गोप्य सूचनाका आधारमा खानतलासी गर्दा घर्तीको साथबाट ७ फिट ८ इन्चको टाउको पुच्छर सहितको सिंगो चितुवाको छाला बरामद गरिएको जिल्ला प्रहरी कार्यालय दाङका प्रहरी प्रवक्ता सुमित खड्काले जानकारी दिए। पक्राउ परेका घर्तीलाई प्रारम्भिक अनुसन्धान पश्चात राष्ट्रिय निकुञ्ज तथा वन्यजन्तु संरक्षण ऐन २०२९ अन्तर्गत कानुनी कारवाही गरिने प्रहरीले बताएको छ।
"१० बजेपछि फोन लागेन, बिहानसम्म प्रतिक्षा गर्याैँ तर, दुवैजना फर्किएनन्","धनगढी : शनिबार राति सीमा क्षेत्रमा गस्ती गएका, कैलालीको अस्थाई प्रहरी पोष्ट जुगडाका असई गोविन्द विकको तस्करले धारिलो हतियार प्रयोग हत्या गरेको खुलेको छ। शनिबार रातिको खाना खएर धनगढी१० को सीमा क्षेत्र (सव पिलस नं १६४ ए) को आसपास गस्तीमा गएका विकको घाँटी रेटेर हत्या गरिएको अवस्थामा शव फेला परेको हो। नेपाल भारत सीमा भएर बग्ने मोहना नदीमा असई विकको प्रहरी पोसाकमै शव फेला परेको जिल्ला प्रहरी कार्यालय कैलालीले जनाएको छ। उनीसँगै गएका प्रहरी जवान रामबहादुर साउद भने बेपत्ता छन्। जिल्ला प्रहरी कार्यालय कैलालीले, उनीहरु एकजना स्थानीको घरमा मोटरसाइकल राखेर सीमानाको नजिक पैदल गस्तीमा थिए। प्रहरी जवान साउदको एउटा बुट हिलो लागेको अवस्थामा फेला परेको छ। बुट फेला परेकाले उनको पनि हत्या हुनसक्ने अनुमान गरेका छौं, तर उनको केही पत्ता लागेको छैन, जिल्ला प्रहरी कार्यालय कैलालीका प्रवक्ता डीएसपी प्रतिक विष्टले भने। अस्थाई प्रहरी चौकी धनगढी उपमहानगरपालिकाको वडा नम्बर १२ जुगेडामा छ। त्यो चौकीमा ७ जनाको मात्रै जनशक्ति छ। असईको कमाण्डमा रहेको अस्थाई चौकीबाट पालैपालो प्रहरीले सीमा क्षेत्रमा नेपाल प्रवेश गर्ने र तस्करी नियन्त्रणमा खटिने गर्छ। राति १० बजेपछि दुबै जनाको फोन लागेन। सीमा क्षेत्रमा राम्ररी फोन पनि काम नगर्ने भएकाले बिहानसम्म प्रतिक्षा गरियो तर दुबै जना फर्केनन, अनी बल्ल जिल्लामा जाहेर गरेका हौं, सोही चौकीमा खटिएका एकजना प्रहरीले भने। बिहान डीआईजी, एसएसपी, जिल्ला र गणको टोली घटनास्थल गएर खोजी गरेपछि असई विकको शव मोहना नदीको बीचमा घाँटी रेटेको अवस्थामा फेला परेको हो। स्थानीयले, प्रहरीको तस्करले हत्या गरेको हुनसक्ने अनुमान लगाएका छन्। जुगेडा क्षेत्र खुला सीमाना भएको क्षेत्र हो। राति त्यहाँ ठूलो परिमाणमा तस्करी हुने गरेको छ। असई विक तीन महिना अघि मात्रै त्यो अस्थाई चौकीमा खटिएका हुन्। उनले तीन महिनाको अवधिमा धेरै पटक तस्करीको सामान बरामद गरेर भन्सार बुझाई सकेका छन्। गोविन्द इमान्दार प्रहरी थिए, त्यसैले उनको तस्करले हत्या गरेका हुनसक्छ, अस्थाई प्रहरी चौकी आसपासका बासिन्दा देबदत्त भट्टले भने, भर्खरका युवा थिए, जोसीला देखिन्थे, त्यो कुरा तस्करलाई मन नपरेकाले उनको हत्या भएको हुनसक्छ। स्थानीय जनप्रनितिधिले पनि असई विकको हत्या तस्करले नै गरेको अनुमान लगाएका छन्। रातिको समयमा असई र एकजना जवानले खुला सीमानाको गस्ती गर्नुपर्ने अवस्था छ, यो बिडम्बना होइन ?, धनगढी १२ का वडा अध्यक्ष गणेश जोशीले भने। उनले पटकपटक प्रमुख जिल्ला अधिकारी कहाँ सुरक्षा जनशक्ति थप्न आग्रह गरेकोसमेत बताए। प्रहरीले, जुडेगा नाका भएर तस्करी गर्ने नाम चलेका ११ जना व्यक्तिलाई अनुसन्धानका लागि पक्राउ गरेको छ। सुदूरपश्चिम प्रदेश प्रहरीका प्रवक्ता एसएसपी मुकेश सिहले अनुसन्धानका लागि ११ जनालाई नियन्त्रणमा लिएको बताए। प्रहरीले, हत्या घटनाको अनुसन्धानमा कुकुरको पनि प्रयोग गरेको छ भने सीआईबी, सादा पोसाकका प्रहरी परिचालित गरेको छ। हत्या पछि शव भेटिएको स्थानमा पुगेका असई गोविन्द विकका आफन्त। नेपाल भारत सीमाना भएर बग्ने मोहना नदीमा बेपत्ता जवानको शव खोज्दै सशसस्त्र प्रहरीको टोली।"
मोटरसाइकलको ठक्करबाट महिलाको मृत्यु,कपिलवस्तु : तौलिहवा मर्यादपुर सडकखण्ड अन्र्तगत कपिलवस्तु नगरपालिका५ मा मोटर साइकलको ठक्करबाट एक महिलाको मृत्यु भएको छ । लु ८ प ३१९८ नम्बरको मोटरसाइकलको ठक्करबाट यशोधरा गाउँपालिका३ हर्दिहवाकी ६१ वर्षीय राजमति कोरीको मृत्यु भएको प्रहरीले जनाएको छ । मोटरसाइकल चालक र मोटरसाइकल प्रहरी नियन्त्रणमा रहेको जिल्ला प्रहरी कार्यालयले जनाएको छ ।
कोरोनाबाट बर्दियामा ४२ वर्षीय पुरुषको मृत्यु,गुलरिया : कोरोना भाइरस (कोभिड१९) संक्रमित एक ४२ वर्षीय पुरुषको मृत्यु भएको छ । बर्दियाको ठाकुरबाबा नगरपालिका ६ निवासी ती पुरुषको भेरी अस्पताल नेपालगञ्जमा उपचारका क्रममा आइतबार मृत्यु भएको हो । स्वास्थ्य समस्याका कारण असोज १४ गते मेडिकल कलेज कोहलपुरमा उपचारका लागि भर्ना भएका उनको अर्को दिन स्वाबको नमूना संकलन भएको स्वास्थ्य कार्यालय बर्दियाका प्रमुख गोकर्ण गिरीले विज्ञप्तीमार्फत जानकारी गराएका छन् । मेडिकल कलेजमै स्वाब परीक्षण गरिएका पुरुषको १६ गते नतिजा पोजेटिभ आएको हो । श्वासप्रश्वासमा समस्या आएपछि असोज २७ गते भेरी अस्पताल नेपालगञ्जमा थप उपचारका लागि पुर्याइएको थियो। श्वासप्रश्वासमा समस्या (एआरडीएस) का कारण ४२ वर्षीय पुरुषको मृत्यु भएको जनाइएको छ । यससँगै बर्दियामा कोरोना संक्रमणका कारण मृत्यु हुनेको संख्या ६ पुगेको छ । जिल्ला संकट व्यवस्थापन केन्द्रको समन्वयमा मृतकको शव ठाकुरबाबामा व्यवस्थापन गरिएको हो । कोभिडको महामारी कायमै रहेकाले स्वास्थ्य मापदण्ड पालना गर्न स्वास्थ्य कार्यालयले विषेश अनुरोध गरेको छ ।
आईपीएल : रोचक खेलको सुपर ओभरमा कोलकातासँग हैदरावाद पराजित,"इन्डियन प्रिमियर लिग (आईपीएल) अन्तर्गत आइतबार साँझ भएको पहिलो खेलको निर्णय सुपर ओभरमा भएको छ। कोलकाता नाइट राइडर्सले सनराइजर्स हैदरावादलाई सुपर ओभरमा पराजित गरेको हो। कोलकाताले पाँच विकेटको क्षतिमा १६३ रन बनाएको थियो। १६४ रनको लक्ष्य पछ्याएको हैदरावादले अन्तिम ओभरमा १७ रन जोड्दै खेल सुपर ओभरमा धकेलेको हो। सुपर ओभरमा हैदराबादले डेभिड वार्नर र अब्दुल समादलाई मैदान उतारेको थियो। तर, कोलकत्ताका लक्की फर्गुसनले पहिलो बलमा वार्नर र दोस्रो बलमा समादलाई आउट गरे। फर्गुसनले २ विकेट लिएपछि हैदराबादले मात्र २ रन जोड्यो। सुपर ओभरमा पाएको ३ रनको चुनौती कोलकत्ताले विकेट नगुमाई चौंथो बलमा भेट्दै विजयी भएको हो। सुपर ओभरअघि हैदराबादका कप्तान वार्नरले अविजित ४८ रन बनाए। अन्तिम ओभरमा लगातार ३ चौका प्रहार गर्दै वार्नरले हैदराबादलाई सुपर ओभरसम्म पुर्राएका थिए। वार्नरपछि जोनी बेयरस्टो ३६, केन विलियम्सनले २९ रन बनाए भने अब्दुल समादले २३ रन जोडे। कोलकत्ताका लक्की फर्गुसन ३, पाट कुमिन्स, शिवम माभी र भरुण चक्रवर्तीले एकएक विकेट लिए। टस हारेर पहिले ब्याटिङ गरेको कोलकत्ताका लागि शुबमन गिलले सर्वाधिक ३६ रन, कप्तान इयान मोर्गन ३४, नितिश राना २९, राहुल त्रिपाठीले २३ रन जोडे भने दिनेश कार्तिक २९ रनमा अविजित रहे। हैदराबादका टी नटराजनले दुई, विजय शंकर, बसिल थाम्पी र राशिद खानले एकएक विकेट लिए। सुपर ओभरको यो जितसँगै कोलकत्ताले ९ खेलमा ५ जितसहित १० अंक जोडेको छ। कोलकत्ता लिगको चौंथो स्थानमा रहेको छ। हैदराबाद ९ खेलमा ६ अंक जोडेर पाँचौ स्थानमा रहेको छ। उसको यो छैटौं हार हो। दिल्ली क्यापिटल लिगको शीर्ष स्थानमा रहेको छ। आइतबारको दोस्रो खेलमा मुम्बई इन्डियनले किङ्स इलाभेन पञ्जाबलाई ६ विकेटको क्षतिमा १७७ रनको चुनौती दिएको छ। अबको केही बेरमा पञ्जाबले जवाफी ब्याटिङ गर्नेछ।"
उपत्यकामा थपिए १६ सय ९८ जना कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकाका १६ सय ९८ जनामा कोरोना भाइरस (कोभिड१९) संक्रमण देखिएको छ। काठमाडौंमा १४६९ , ललितपुरमा ९९ र भक्तपुरमा १३० गरी १६ सय ९८ जनामा संक्रमण देखिएको मन्त्रालय प्रवक्ता डा जागेश्वर गौतमले जानकारी दिए। यस्तै नेपालमा कोरोना भाइरस (कोभिड१९) संक्रमितको संख्या १ लाख ३२ हजार २४६ पुगेको छ। पछिल्लो २४ घण्टामा उपत्यकाका १६ सय ९८ सहित २९ सय ४२ जनामा संक्रमण देखिएसँगै संक्रमितको संख्या १ लाख ३२ हजार २४६ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। ३९ हजार ३४१ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा १२ हजार ९३३ जना रहेका छन् भने होम आइसोलेसनमा २६ हजार ४०८ छन्। यस्तै क्वारेन्टाइनमा ४ हजार ८३१ जना रहेका छन्। मन्त्रालयका अनुसार पछिल्लो २४ घन्टामा १४ हजार ८७५ नमूनाको पीसीआर परीक्षण भएको छ। आइतबार २३ सय २६जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या ९२ हजार १६६ पुगेको छ। आइसीयूमा ३०१ र ६६ जनाको भेन्टिलेटरमा उपचार भइरहेको छ। नेपालमा कोरोनाबाट ७३९ जनाको मृत्यु भएको छ। आइतबार मात्रै १२ जनाको मृत्यु भएको मन्त्रालयले पुष्टि गरेको छ।"
१३ दिनमा अख्तियारको तीन अपरेशन : घुससहित तीनजना प्रहरी पक्राउ,"घटना १ : रुपन्देहीको इलाका प्रहरी कार्यालय लुम्बिनीका प्रहरी नायब निरीक्षक (सई) गगन सिंह बोगटीले कार्यालयमा दर्ता भएको लेनदेनको उजुरी मिलाइदिने प्रयोजनका लागि स्थानीय दुर्गेश यादवसँग पाँच हजार घुस लेनदेन गरिरहेको अवस्थामा घुस लिने दिने दुवै जना पक्राउ परे। घटना २ : रुपन्देहीको इलाका प्रहरी कार्यालय बुटवलका हवल्दार शिवचन्द्र सहानी र उनकी श्रीमती निर्मला केवटले हिरासतमा रहेका व्यक्तिलाई धरौटीमा छुटाइदिन सहयोग गरेबापत चार लाख रुपैयाँ घुससहित पक्राउ परे। घटना ३ : सब डिभिजन वन कार्यालय मुर्गिया रुपन्देहीका वनरक्षक प्रेमचन्द्र विकले काठ ओसारपसारमा सहजीकरण गरिदिए वापत सेवाग्राहीसँग १२ हजार रुपैयाँ घुस लिइसकेको अवस्थामा पक्राउ परे। अख्तियार दुरुपयोग अनुसन्धान आयोग बुटवल कार्यालयका प्रवक्ता सुरेश भुसालका अनुसार पछिल्लो १३ दिनमा गरिएको तीन वटा स्टिङ अपरेशनमा तीनजना रक्षकसहित पाँच जना पक्राउ परेका छन्। अख्तियारले गरेको स्टिङ अपरेशनमध्ये पहिलो (असोज १९ गते) मा प्रहरी नायब निरीक्षक, दोस्रो (असोज ३० गते) मा प्रहरी हवल्दार र उनकी श्रीमती तथा तेस्रो (कार्तिक १ गते) मा वन रक्षक पक्राउ परेका हुन्। बुटवल अख्तियारको २४ घण्टामा दुई वटा स्टिङ अपरेशन सफल भएको छ। यसबाहेक असोज २३ गते अख्तियारको सम्पर्क कार्यालय नेपालगञ्जको टोलीले बाँकेको इलाका प्रहरी कार्यालय खजुरा खुर्दका हवल्दार राजेशबहादुर द्वालले निजी जग्गामा रहेको आँपको काठ चिरान मिल र इँटा भट्टामा लैजानको लागि सहजीकरण गरिदिने भनी सेवाग्राहीसगँ १३ हजार रुपैयाँ घुस लिदै गर्दा पक्राउ परे। बुटवलका प्रहरी हवल्दार प्रहरी दिवसकै दिन पक्राउ परे भने अर्का नेपालगञ्जका हवल्दार र लुम्बिनीका सई प्रहरी दिवसको केही दिन अघि मात्रै पक्राउ परेका हुन्। नेपाल प्रहरीका महानिरीक्षकले प्रहरी संगठनमा भ्रष्टाचार नियन्त्रण गर्नेनरहेको जति भाषण दिएपनि फिल्डमा मातहातका प्रहरी घुसमै रुमलिएका छन्। कानुन मिच्नेलाई पक्राउ गरी कानुनी कठघरामा उभ्याउने जिम्मेवारी पाएका रक्षक आफै कानुन मिचेर आर्थिक लाभ लिने दाउमा रहेको अख्तियारको स्टिङ अपरेशनले देखाउँछ। तर, पछिल्लो रुपन्देहीको तीन र बाँकेको एउटा घटनामा घुससहित पक्राउ परेका रक्षकको आरोप पुष्टि भइसकेको छैन। अख्तियारका अनुसार यी चारै जना रक्षक घुस लिएको अवस्थमा पक्राउ परेका हुन्। चारै जनाको रक्षा गर्ने जिम्मेवारी हो। तर, पाएको जिम्मेवारी निर्वाह गर्नुको साटो कानुनलाई मिचेर अघि बढ्दा आफैँ प्रहरी थुनामा पुगेका छन्। सीमा क्षेत्रमा अधिकांश प्रहरी विभागीय उद्देश्य भन्दा राजनीतिक पहुँच लगाएर खटिएकाले समस्या देखिएको नेपाल प्रहरीका पूर्वडीआईजी हेमन्त मल्ल बताउँछन्। राजनीतिक वा माथिल्लो अधिकृतसँग भनसुन गराएर सीमा क्षेत्रमा आउने अधिकांश प्रहरी अतिरिक्त कमाई गर्नेले उद्देश्यले आउने गर्दछन्। प्रहरीमा यो एक किसिमको परम्परा बनिसकेको छ। सीमा क्षेत्रको दरबन्दीका लागि प्रहरीका हाकिमदेखि लिएर जवानसम्मले लबिङ गर्छन्। भनसुन गरेर सीमा क्षेत्रमा खटाउने क्रम नियन्त्रण नभएसम्म समस्या समाधान हुन कठिन रहेको पूर्वडीआईजी मल्लको भनाइ छ। प्रहरीको सेवा सुविधा कम रहेको अवस्थामा पनि भ्रष्टाचारलाई अंगालो हाल्ने नमिल्ने भन्दै उनले फिल्ड खटाइएका प्रहरीमाथि पनि निगरानी बढाउन आवश्यक रहेको बताए।"
संक्रमित वृद्धको घरमै मृत्यु,"विराटनगर : कोरोना भाइरस संक्रमित विराटनगर महानगरपालिका४ जामुनगाछीका एक वृद्धको आइतबार बिहान आफ्नै घरमा मृत्यु भएको छ। महानगर प्रहरीका निरीक्षक राजन पौडेलका अनुसार ८५ वर्षीय वृद्धको बिहान १० बजेतिर मृत्यु भएको हो। कोरोनाको आशंकामा पीसीआर परीक्षण गराउँदा असोज २८ गते वृद्धको रिपोर्ट पोजिटिभ आएको उनले बताए। उनका अनुसार रिपोर्ट पोजिटिभ आएर कोरोना पुष्टि भएका बेला स्वास्थ्य अवस्था सामान्य रहेका कारण वृद्ध घरमै होम आइसोलेसनमा रहेका थिए। एक्कासि श्वारप्रश्वासमा समस्या आएर वृद्धको मृत्यु भएको महानगरले जनाएको छ। श्वास फेर्न गाह्रो भएर एक्कासि समस्या आएपछि अस्पताल लैजाने तयारी हुँदै रहेछ, पौडेलले भने, तर घरबाट निकाल्न नपाउँदै ज्यान गएको पाइयो। मृतकमा प्रोस्टेट र उच्च रक्तचापको पुरानै समस्या रहेको जानकारी उनले दिए।"
२४ घण्टामा २९ सय ४२ संक्रमित थपिए : १२ जनाको मृत्यु,"काठमाडौं : पछिल्लो २४ घण्टामा नेपालमा २९ सय ४२ जनामा कोरोना भाइरस (कोभिड१९) संक्रमण पुष्टि भएको छ। योसँगै नेपालमा संक्रमितको संख्या एक लाख १२ लाख ८३ हजार ३५४ पुगेको छ। स्वास्थ्य मन्त्रालयका प्रवक्ता डा जागेश्वर गौतमका अनुसार काठमाडौं उपत्यकामा मात्र आइतबार १६ सय ९८ जनामा संक्रमण पुष्टि भएको छ। जसमध्ये काठमाडौंका मात्र १४ सय ६९, भक्तपुरमा ९९ र ललितपुरका १३० संक्रमित थपिएका हुन् । गौतमका अनुसार नेपालमा सक्रिय संक्रमितको संख्या ३९ हजार ३४१ पुगेको छ। अहिले संस्थागत आइसोलेशनमा १२ हजार ३३३ रहेका छन् भने होम आइसोलेशनमा २६ हजार ४०८ जना छन्। यस्तै क्वारेन्टाइनमा चार हजार ८३१ जना छन्। आइतबार २३ सय २६ जना डिस्चार्ज भएका छन्। योसँगै नेपालमा कोरोना जित्नेको संख्या ९२ हजार १६६ पुगेको छ। यो कुल संक्रमितको ६९ दशमलव सात प्रतिशत हो। मन्त्रालयका अनुसार पछिल्लो २४ घण्टामा १२ जनाको मृत्यु भएको छ। योसँगै नेपालमा कोरोनाले मृत्यु हुनेको संख्या ७३९ पुगेको छ। मन्त्रालयका अनुसार पाँच सय बढी संक्रमित हुने जिल्लामा मोरङ, सुनसरी, मकवानपुर, सुर्खेत, ललितपुर, काठमाडौं, भक्तपुर, चितवन, दाङ, बाँके, कास्की, रुपन्देही हुन् । अहिलेसम्म ७७ जिल्लामध्ये मुस्ताङमा मात्र कोरोना संक्रमण देखिएको छैन । मन्त्रालयका अनुसार अहिले आईसीयू ३०१ र भेन्टिलेटर ६६ जनाको उपचार भइराखेको छ ।"
उपत्यकाका ११ स्थानमा यात्रु सहायता कक्ष,"काठमाडौं : चाडपर्वलाई लक्षित गर्दै उपत्यकाका ११ स्थानमा यात्रु सहायता कक्ष राखिएको छ। यातायात व्यवस्था विभाग, ट्राफिक प्रहरी र विभिन्न सरोकारवाला निकायको समन्वयमा सहायता कक्ष राखिएको हो। महानगरीय ट्राफिक प्रहरी महाशाखाका अनुसार गोंगबु बसपार्क, बल्खु, गौशाला, फर्पिङ्ग, कलंकी, कोटेश्वर, माछापोखरी, सुन्धारा, पुरानो बसपार्क, नागढुंगा र जगातीमा यात्रु सहायता कक्ष सुरु भएको छ । कार्यक्रममा सहायता कक्षमा खटिने सुरक्षाकर्मीले अनिवार्य स्यनिटाजर, मास्क, फेस भाइजर लगाउनुपर्नेछ । समयसमयमा सहायता कक्षलाई डिसइन्फेक्सन गर्नुपर्नेछ । विशेष गरेर उपत्यका बाहिर जाने यात्रुको सुविधाका लागि सहायता कक्ष स्थापना गरिएको महाशाखाका प्रमुख एसएसपी भीमप्रसाद ढकालले जानकारी दिए। उनका अनुसार धेरैजसो यात्रुलाई महंगो टिकट बिक्री गर्ने, टिकटै नपाउने र बस चढ्ने बेलामा यात्रुले हैरानी खेप्नुपर्ने गुनासो समाधानका लागि सहायता कक्ष राखिएको हो। यात्रु सहायता कक्षले सरकारले तोकेको निश्चित भाडादरका बारेमा यात्रुलाई जानकारी गराउने छन्। कुनै पनि टिकट काउन्टरले तोकिएको भाडा भन्दा धेरै लिएको पाइएमा सहायकता कक्षामा गुनासो गर्न एसएसपी ढकालले सुझाएका छन्। सहायता कक्षमा ट्राफिक प्रहरी, यातायात व्यवस्था विभागका प्रतिनिधि र उपभोक्ता समूहका प्रतिनिधी बस्ने छन्।"
धमाधम बन्द हुन थाले खुलेका विद्यालय,"दाङ : कोरोनाको कहरका बीचमा नै सञ्चालन आएका दाङका विद्यालयहरु पुन धमाधम बन्द हुन थालेका छन्। चाड पर्वमा पनि केही दिन मात्रै बन्द गर्ने र अन्य समयमा नियमित रुपमा सञ्चालन गर्ने नीति लिएका दाङका पालिकाहरुले पछिल्लो समय विद्यालय धमाधम बन्द गराउन थालेका हुन्। समुदायमा कोरोना संक्रमणको उच्च हुँदै गएको र अभिभावकहरुबाट बालबालिकामा कोरोना संक्रमण हुने भयले सार्वजनिक सूचना नै जारी गरेर विद्यालयहरु धमाधम बन्द हुन लागेका हुन्। जिल्लाका दशवटा पालिकामध्ये अधिकांशले खुलेका विद्यालयहरु बन्द गराइ सकेका छन्। एक दुई वटाले मात्रैले नियमित सिकाई केन्द्रको रुपमा सञ्चालन गरेका छन्। लामो समयसम्म बन्द भएका दाङका विद्यालयहरु असोज १ गतेदेखि नियमित सञ्चालनमा आएका थिए। नियमित सञ्चालन भएको एक महिनामै पुन विद्यालय बन्द हुन थालेका हुन्। तर पछिल्ले समय जिल्लामा कोरोना संक्रमितहरु बढेपछि शिक्षक, पालिकाका शिक्षा प्रमुखहरु अत्तालिएका छन्। सिकाइ केन्द्रका रुपमा विद्यालय सञ्चालन गर्दा भयावह अवस्था हुनसक्ने त्रासका कारण विद्यालयहरु पुनः बन्द गर्नुपरेको पालिकाका शिक्षा प्रमुखहरुको भनाइ छ। चाडपर्व नजिकिएसँगै गाउँघरमा बढ्ने संक्रमणको जोखिम कम गर्ने असोज २७ गतेदेखि नै विद्यालय बन्द गरिएको बंगलाचुली गाउँपालिकाका शिक्षा प्रमुख ओमप्रकाश केसीले बताए। पालिकामा संक्रमितको सख्या शुन्य भए पनि दसैं तिहारमा घर फर्किने, बजार किनमेल गर्ने, सामान ओसारपसार धेरै हुने हुँदा अभिभावकबाट बालबालिकामा जोखिम बढ्ने देखेर विद्यालय बन्द गर्नुपरेको उनले बताए। बालबालिकाहरु आफन्त र परिवारसँग घुलमिल धेरै हुने र पढ्न आउँदा जाँदा जोखिम बढ्ने भएकाले विद्यालय बन्द गर्नुपरेको हो, उनले भने, अर्को सुचना नआउँदासम्म गाउँपालिकाका विद्यालय बन्द नै हुन्छन्। दसैंलगत्तै जिल्लामा कोरोना संक्रमितको अवस्था हेरेर अभिभावक, विद्यालय परिवारको सल्लाह, सुझाव र प्रतिकृया अनुसार विद्यालय सञ्चालनका विषयमा निर्णय गरिने उनले बताए। विद्यालय परिसरभन्दा बाहिर विद्यार्थीहरु कोरोनाको उच्च जोखिममा पर्न सक्ने भन्दै विद्यालयहरु बन्द गरिएको लमही नगरपालिकाका शिक्षा शाखा प्रमुख रविन्द्र क्षेत्रीले बताए। विद्यालय आउँदा र जाँदाको समयमा हुने जमघट, घुलमेलका कारण थप जोखिम हुन सक्ने देखेर विद्यालय बन्द गर्नुपरेको उनले बताए। प्रकोपको सामना गर्नका लागि विद्यालय बन्द गर्नुपर्ने भएपछि विद्यार्थीहरुलाई प्रोजेक्ट वर्क दिइएको उनले बताए। शिक्षण सिकाइ क्रियाकलाप बन्द भए पनि विद्यार्थीको अवस्था र उनीहरुको गतिविधिका बारेमा टेलिफोन मार्फत जानकारी लिइने उनले बताए। घोराही उपमहानगरपालिकाका विद्यालयहरुमा पनि प्रत्यक्ष सिकाइ सहजीकरण क्रियाकलाप प्रभावित भएको छ। उपमहानगरपालिकाको शिक्षा शाखाले आउँदो कोजाग्रत पूर्णीमासम्मका लागि विद्यालयहरु बन्द हुने सूचना सार्वजनिक गरेसँगै विद्यालयहरु पुनः बन्द भएका हुन्। बन्द भएका सिकाइ क्रियाकलापहरु कहिले र कसरी पुनः सञ्चालन गर्ने भन्ने बारेमा तत्काल आँकलन गर्न नसकिने उपमहानगरका शिक्षा प्रमुख विनोद गौतम बताउँछन्। कार्तिक १५ गतेसम्मका लागि विद्यालय बन्द भएका छन् , उनले भने, दसैंपछि कोरोना संक्रमितको सख्या कस्तो हुन्छ, त्यही अनुसार छलफल गरेपछि पठनपाठन सुरु हुन्छ। दंगिशरण, बवई, राप्ती गाउँपालिकाका विद्यालयहरु पनि केही दिन अघिदेखि बन्द भइसकेका छन्। तुलसीपुरमा बन्द नहुने जिल्लाका अन्य पालिकाका विद्यालयहरुमा प्रत्यक्ष सिकाइ क्रियाकलाप बन्द गरेको भए पनि तुलसीपुर उपमहानगरपालिकाले भने नियमित गर्ने भएको छ। बजार क्षेत्र र उच्च जोखिममा रहेका वडा बाहेकका सबै वडाहरुमा पठनपाठन सुरु हुने उपमहानगरपालिकाका शिक्षा शाखा अधिकृत चक्रबहादुर भण्डारीले बताए। वडा नम्बर ५ र ६ का सम्पूर्ण विद्यालय र वडा नम्बर ७ का केही विद्यालयहरु बन्द भएको भण्डारीले बताए। विद्यालय सञ्चालनका लागि जोखिमका आधारमा तीन क्षेत्र निर्माण गरिएको जानकारी दिए। उच्च जोखिम क्षेत्रका विद्यालयहरुमा वैकल्पिक शिक्षण सिकाइ, जोखिम क्षेत्रका विद्यालयहरुमा वर्कबुक, टास्क निर्माण गरी सोही अनुसार सिकाइ क्रियाकलाप अगाडि बढाउने र जोखिम कम भएका क्षेत्रमा प्रत्यक्ष सिकाइ सहजीकरण गर्ने उनले बताए।"
मठ मन्दिर बन्द : चर्चमा भीडभाड !,"गोरखा : कोभिड १९ को महामारी रोकथामका लागि भन्दै जिल्ला प्रशासन कार्यालय गोरखाले मठ, मन्दिर बन्द गरेको छ। तर यही बेला यहाँका चर्च तथा सच्चाइ निर्वाध सञ्चालन भइरहेका छन्। ११ वटै स्थानीय तहमा हरेक शनिबार चर्च तथा सच्चाइ निरन्तर रुपमा चलिरहेको विश्वासीहरु बताउँछन्। लकडाउनभन्दा केही अघिदेखि सुरु भएको पालुङ्टार नगरपालिका ९ सिस्नेरीको सच्चाइ हालसम्म निरन्तर रुपमा चलिरहेको सो सच्चाइका सदस्य टेकबहादुर सुनारी बताउँछन्। हाम्रो सच्चाइ लकडाउन भन्दा केही अघिदेखि सुरु भएको हो, उनी भन्छन्, अहिलेसम्म निरन्तर चलिरहेको छ। ३५ देखि ४० जनासम्मका विश्वासी सच्चाइमा भेला हुने उनले बताए। हाम्रो गाउँका विश्वासीहरु सबै आउँछन्, सुनारी भन्छन्, एकपटकमा ३५ देखि ४० जनासम्म भेला हुन्छन्। वडा नं ९ को तीनठाउँमा सच्चाइ चल्ने उनले बताए। त्यस्तै हरेक शनिबार चर्चमा भेला भएर गरिने प्रार्थना पनि निर्वाध रुपमा चलिरहेको विश्वासी बताउँछन्। सबैभन्दा धेरै गोरखा नगरपालिका र पालुङ्टार नगरपालिका सच्चाइ तथा चर्च सञ्चालनमा छन्। ती पालिकाका एउटै वडामा तीन भन्दा धेरै ठाउँमा सच्चाइ सञ्चालनमा रहेको विश्वासी बताउँछन्। बारपाक सुलीकोट ४ स्थित हिमाली चट्टान चर्च। स्तै सिरानचोक गाउँपालिका, बारपाक सुलीकोट गाउँपालिका, आरुघाट गाउँपालिका, गण्डकी गाउँपालिकाका सवै वडामा सच्चाइ सञ्चालनमा रहेका छन्। अन्य पालिकाको भने कुनैकुनै वडामा मात्र चर्च र सञ्चाइ सञ्चालित छन्। कोभिड १९ को संक्रमण न्यूनिकरण तथा रोकथामको कारण देखाउँदै जिल्ला प्रशासन कार्यालय गोरखाले हिन्दू र वुद्ध धर्मावलम्बीका मठमन्दिर बन्द गर्न बारम्बार सूचना जारी गरेको छ। जिल्लाको सबैभन्दा ठूला गोरखकाली, गोरखनाथ र मनकामना मन्दिर कोरोना महामारी सुरु भएदेखि नै बन्द छन्। आइतबार पुन सूचना प्रकाशित गरेर यी दुई मन्दिर कडाइका साथ बन्द गर्न जिल्ला प्रशासन कार्यालयले फेरि सूचना जारी गरेको छ। जिल्लाका तीन ठूला गोरखनाथ, गोरखकाली र मनकामना मन्दिरमा सर्वसाधारणको प्रवेशमा निषेध गर्नु गराउनु हुन, प्रमुख जिल्ला अधिकारी तीर्थराज भट्टराईले सार्वजनिक गरेको सूचनामा भनिएको छ। सार्वजनिक यातायातमा कोचाकोच यात्रा गर्न खुला गर्ने, चर्च, सच्चाइ नियमित चल्ने तर मठमन्दिरमा पूजाआजा गर्न निषेध गर्नु रहस्यमय रहेको भन्दै सर्वसाधारणले आलोचना गरेका छन्। चर्च र सच्चाइ सञ्चालनमा रहेको बारे आफूहरु अनभिज्ञ रहेको सहायक प्रमुख जिल्ला अधिकारी देवी पाण्डे खत्री बताउँछिन्। सच्चाइ सञ्चालनमा छ भन्ने हाम्रो जानकारीमा छैन त्यसैले निषेध नगरेका हौं, उनले भनिन्। गत चैत महिनादेखि बन्द रहेको गोरखाको मनकामना मन्दिर। बारपाक सुलीकोट ४ स्थित हिमाली चट्टान चर्चका विश्वासी। तस्बिर : शिव उप्रेती"
कांग्रेस संसदीय दलका प्रमुख सचेतक खाणले दशैँ भत्ता फिर्ता गरे,"काठमाडौं : नेपाली कांग्रेस संसदीय दलका प्रमुख सचेतक बालकृष्ण खाणले संसद सचिवालयले उपलब्ध गराएको दशैँ भत्ता फिर्ता गरेका छन् । उनले मुलुक विषम परिस्थितिबाट गुज्रिएका बेला जनप्रतिनिधिका रुपमा सांसदले दशैँ भत्ता लिनु उचित नभएको भन्दै आइतबार फिर्ता गरेका हुन् । साथै उनले सांसदलाई उपलब्ध गराएको दशैँ भत्ता नागरिकको जीवन रक्षामा उपयोग गर्न सरकारलाई सुझाव दिएका छन् । 'अहिलेको विषम अवस्था र आम नेपालीले भोग्नुपरेको अभाव र पीडालाई ध्यानमा राख्दै जनप्रतिनिधिको रूपमा दशैँ भत्ता लिन उचित लागेन। यो रकम संसद सचिवालय मार्फत सरकारलाई फिर्ता गर्दछु । सरकारले यसलाई जनहितमा उपयोग गरोस्,नेता खाणले बताएका छन् । कोरोना संक्रमणका कारण सिंगो मुलुक र आमनागरिकको अवस्था कष्कटर बनिरहेका बेला सांसदहरुले दशैँ भत्ता लिएको भन्दै केही दिनयता आलोचना हुन थालेको थियो । संसद सचिवालयले सांसदहरुलाई करिव ६४ हजार रुपैयाँ दशैँ भत्ता वापत उपलब्ध गराएको थियो । आलोचनापछि सांसदहरुले दशैँ भत्ता फिर्ता गर्न थालेका छन् ।"
एनसेलले नारीका लागि ल्यायो विषेश गो सिम : अघि बढौं,"काठमाडौं : एनसेल आजियाटा लिमिटेडले महिलाहरुका लागि अघि बढाैँ भन्ने थिममा आकर्षक सुविधाहरुका साथ गो सिम ल्याएको छ । आकर्षक बन्डल सेवाहरु, हरेक रिचार्जमा बोनस, आपलकालिन अवस्थाका बेला पछि शुल्क तिर्ने गरी टक टाइम र एमएमएस सेवा लिन पाईने, निश्चित नम्बरहरुमा निःशुल्क कल सेवा लगायत थुप्रै सुविधाहरु भएको यो सिम महिलाहरुका लागि मात्र ल्याइएको हो । यो सिम ग्राहकले आज (कार्तिक ०१) देखि नजिकैको एनसेल सेन्टरहरु वा देशभरी रहेका एनसेलका आधिकारिक खुद्रा बिक्रेताहरुबाट सजिलै मात्र रु ९९ मा खरिद गर्न सक्नेछन् । गो सिमको खरिदसँगै ग्राहकले रु २० मेन ब्यालेन्स, सात दिनको समय सीमा रहेको २०० एमबी डेटा, २० मिनेट अन नेट टक टाइम र २० ओटा एसएमएस प्राप्त गर्दछन् । यसका साथै ग्राहकले गो सिममार्फत दामी म्युजीक तथा हङ्गामा म्युजीक प्रो ३० दिन सम्मका लागि निःशुल्क सुचारु गर्न सक्छन् । ग्राहकले यो सिम सुचारु भएको अर्को दिनको मध्य राती सम्ममा गरेको पहिलो रु १०० वा सो भन्दा बढिको रिचार्जमा १०० मिनेट अन नेट टक टाइम र १०० एमबी डेटा बोनस स्वरुप प्राप्त गर्दछन् । प्राप्त बोनस सात दिनको लागि मान्य रहनेछ । 'महिलाहरुका लागि विषेश रुपमा डिजाइन गरिएको यस प्रकारको पहिलो महिला केन्द्रित प्याक सुरु गर्न पाएकोमा हामी धेरै खुसी छौं । यसको विषेशताहरुमा बन्डल सेवा देखि लिएर आपतकालिन अवस्थाका लागि सञ्चार सेवा, सुरक्षाको लागि एसएमएस सेवा र महिलाका क्षेत्रमा काम गर्ने संस्थाहरुमा निःशुल्क कल सेवा जस्ता थुप्रै सुविधाहरु रहेका छन् । यो प्याक ल्याउनुको प्रमुख कारणहरु मध्ये महिला सुरक्षा एक हो । यसले महिला वर्गलाई दुरसञ्चार सेवा सुनिश्चित गर्ने मात्र नभई यसमा उपलब्ध सेवा, सुविधा तथा सुरक्षाको हिसाबले समेटिएको विषेशताले महिला सशक्तिकरणमा सहयोग पुर्याउने विश्वास हामीले लिएका छौ', एनसेल आजियाटा लिमिटेडका चिफकमर्सियल अफिसर प्रदीपश्रीवास्तवले भने । महिलाहरुलाई दुरसञ्चार सेवाको पहँच सुनिश्चित गर्दै यसको लाभ प्रदान गर्ने उद्देश्य अनुरुप ल्याइएको गो सिम अन्तर्गत ग्राहकले सिम खरिद गरेको दिन देखि १२ महिनासम्म हरेक रिचार्जमा १० प्रतिशत बोनस प्राप्त गर्नेछन् । प्राप्त बोनस सात दिनको लागि मान्य रहनेछ र ग्राहकले यसबाट अन नेट कल गर्न, डेटा चलाउन तथा एसएमएस पठाउन प्रयोग गर्न सक्नेछन् । यसका साथै यो सिम लिने ग्राहकका लागि अपलकालिन सञ्चार सेवाका लागि विषेश सुविधा रहेको छ । यस अन्तर्गत ग्राहकले आफ्नो मेन ब्यालेन्स रु ५ भन्दा कम भएको अवस्थामा लाग्ने शुल्क पछि तिर्ने गरी १० मिनेट अन नेट टक टाइम तथा १० वटा एसएमएस आपतकालिन सञ्चार सेवाका रुपमा सजिलै लिन सक्नेछन् । ग्राहकले आफ्नो सिम रिचार्ज गरेपछि यस सेवा वापतको कर सहित रु १० मेन ब्यालेन्सबाट काटिने छ । त्यसैगरी यो सिममा महिलाहरुको सुरक्षाका लागि निःशुल्क उपलब्ध हुने अर्को विषेश सुविधा पनि रहेको छ । जस अन्तर्गत प्रयोगकर्ताले आपतकालिन अवस्थामा आफुले चाहेका तीन एनसेल नम्बरहरुमा आपतकालिन सन्देश पठाउन सक्नेछन् । गो सिम प्रयोगकर्ताले एस्ट्रिक्स१७१८०ह्यास डायल गर्ने बित्तिकै आफुले छानेका तीन नम्बरहरुमा पुर्व निर्धारित आपतकालिन सन्देश अर्जेन्ट आइ निड हेल्प । प्लीजकलएसएमएस आपतकालिन सन्देशका रुपमा गो सिम प्रयोगकर्ताको नम्बर सहित स्वतःजानेछ । ग्राहकले यसरी आपतकालिन सन्देश प्रवाह गर्नपर्ने तीन नम्बरहरु एस्ट्रिक्स१७१८०एस्ट्रिक्स१ह्यास डायल गरी सजिलै राख्न, हटाउन वा परिवर्तन गर्न सक्नेछन् । यो सेवा ग्राहकले आपलकालिन अवस्थामा मात्र आवश्यक सहयोगको लागि प्रयोग गर्नु पर्नेछ । थप आकर्षणका रुपमा गो सिम प्रयोग गर्ने कोही पनि महिलाले महिलाका क्षेत्रमा काम गर्ने विभिन्न संस्थाहरुमा महिनामा ६० मिनेट सम्म निःशुल्क कल गर्न सक्ने सुविधा रहेको छ । यसबाट महिलाहरुले आफुलाई आवश्यक परामर्श सजिलै लिन सक्नेछन् । यी विभिन्न आकर्षक सुविधाहरुको साथै, गो सिम प्रयोगकर्ताले डेटा, स्वास्थ्य र विभिन्न मनोरञ्जन सहितको कम्बो प्याक सुलभ दरमा प्रयोग गर्न सक्छन् । गो प्रयोगकर्ताले एस्ट्रिक्स१७१०४ह्यास डायल गरी आफ्नो आवश्यकताअनुसारको प्याक सुचारु गर्न सक्नेछन् ।"
बलात्कारविरुद्ध सिरहामा प्रदर्शन,"सिरहा : सिरहाको सदरमुकाम सिरहामा पहिलो पटक स्वस्फूर्त रुपमा युवा विधार्थीले बलात्कारविरुद्ध प्रदर्शन गरेका छन् । युथ अफ सिरहाले बलात्कार घटनाविरुद्ध जनचेतनामुलुक प्रदर्शनका कार्यक्रम गरेको हो। 'गौरवशाली मिथिलाबासी हम, सीता पुजैछी, बेटी लुटैछी, चुपचाप बैसै छी हम, 'गौरबशाली मिथिलाबासी हामी, सीतालाई पुज्छौं, छोरीलाई लुट्छौं, चुपचाप बस्छौं हामी', नाराका साथ विभिन्न मुलुकमा चिकित्सक, इन्जिनियर र अन्य विषय लिएर अध्ययन गर्दै विद्यार्थीहरुको समूहले बलात्कारविरुद्ध प्रदर्शन गरेका छन् । ५ वर्षीय एक बालिकाले 'अंकल प्लिज मलाई बलात्कार नगर्नुस्' भनेर प्लेकार्ड बोकी प्रदर्शनमा सहभागी भएकी थिइन् । प्रदर्शनको अगुवाई गरेका इन्जिनियरद्वय छात्र शम्भु महतो र अभिशेष पूर्वे तथा मेडिकल छात्र अभिनाश पुर्वेले गरेका थिए । छात्रहरुले अस्पताल चोकको विभिन्न पर्खालमा बलात्कार घटनाविरुद्ध मैथिली भाषामा नारा र शांकेतिक चित्र पनि कोरेका थिए । युथ अफ सिरहााले आइतबार गोलबजार नगरपालिकामा पनि यस्तै प्रकारको प्रदर्शन गरेका छन् ।"
हाम्रो नेपाली किबोर्डमा दशैं विशेष स्टिकर,"काठमाडौं : नेपाली भाषामा आफ्ना कुराहरु लेख्न प्रयोग गरिने लोकप्रिय मोबाइल एप्लिकेशन हाम्रो नेपाली किबोर्डले दशैं विशेष स्टिकरहरु सार्वजनिक गरेको छ । बडा दशैं, तिहार तथा छठ लगायतका नेपालीका ठूला चाडपर्वहरुलाई ध्यानमा राख्दै एपमा आकर्षक स्टिकरहरु थप गरिएको हो । यससँगै हाम्रो किबोर्डका प्रयोगकर्ताले पर्विय उल्लासको यस विशेष समयमा खोजेजस्तो नेपालीपन समेटिएका मौलिक स्टिकरहरु प्रयोग गर्नसक्ने छन् । कम्पनीकाअनुसार चाडबाड सम्बन्धी नयाँ स्टिकर बिहीबारदेखि सबैले प्रयोग गर्न पाउने गरी सार्वजनिक गरिएको छ । हाम्रो नेपाली किबोर्ड एप हाम्रो पात्रोपछिको नेपालकै लोकप्रिय एप हो । दशैं स्टिकरले चाडबाडमा थप रौनकता थप्ने कम्पनीको आशा छ । हाम्रो पात्रो इंकका संस्थापक तथा सीईओ शंकर उप्रेतीले चाडबाड झल्काउने र त्यसमा रौनकता थप्ने गरी दशैं स्टिकर तयार पारिएको बताए । एप्लिकेशनमा समेटिएका विभिन्न स्टिकरहरु जस्तैः ुबस यात्रा, नयाँ बाइक, चङ्गा, पिङ, लक्ष्मी पूजा, टीका, जमरा, दक्षिणा, तास, खसी, नयाँ जुत्ता लगायतका स्टिकरले अवश्य पनि चाडबाडको रौनकता झल्काउने छन्,ु उनले भने । प्रयोगकर्ताले दशैं स्टिकर प्रयोग गर्न हाम्रो किबोर्डमा तल बायाँतर्फ अंक र झण्डाको बीचमा रहेको स्टिकर बटनमा ट्याप गर्नुपर्नेछ, त्यसपछि देखिने स्टिकर आइकनको दोस्रो बटनलाई ट्याप गरेर दशैं लगायतका हाम्रो नेपाली किबोर्डमा उपलब्ध विभिन्न अनुभूती तथा हाँसो खुशी समेटिएका अन्य अनेकौं स्टिकरहरु प्रयोग गर्न सक्नेछन् ।"
खैरो हेरोइनसहित दाजुभाइ पक्राउ,"राजविराज : सप्तरी प्रहरीले ठूलो परिमाणमा पहिलो पटक लागूऔषध खैरौ हेरोइन (ब्राउन सुगर)सहित दाजुभाइ पक्राउ गरेको छ । जिल्ला प्रहरी कार्यालयमा आइतबार आयोजित पत्रकार सम्मेलनमा तिलाठी कोइलाडी गाउँपालिका७ का २७ वर्षीय भरत शर्मा र उनका भाइ १९ वर्षीय निरज शर्मालाई शनिबार पक्राउ गरेको जनाएको छ । पक्राउ परेका आरोपित काकाठूलो बुवाका छोराहरू हुन् । निरजले चलाएको स ७ प १८६५ नम्बरको मोटरसाइकल इलाका प्रहरी कार्यालय कञ्चनरुप, सप्तरीबाट खटेको प्रहरी टोलीले रोकेर जाँच गर्ने क्रममा पछाडी सवार भरतले लगाएको पेण्ट्सको गोजीमा लुकाएर राखेको अवस्थामा ५० ग्राम ब्राउन सुगर बरामद गरेको हो । इलाका प्रहरी कार्यालय कञ्चनरुप, सप्तरीको टोलीले अग्निसाईर कृष्णासवरन गाउँपालिका ५ बकधुवास्थित महदेवा गाउँबाट महुलीतर्फ जाने भित्री सडक खण्डबाट उनीहरूलाई पक्राउ गरेको जिल्ला प्रहरी कार्यालयका एसपी राजेन्द्रप्रसाद धमलाले जानकारी दिए । भरतको गोजीबाट १० ग्रामको दरले बनाएको ५ पोका खैरो हेरोइन बरामद गरिएको इलाका प्रहरी कार्यालय कञ्चनरुपका डिएसपी नरेशकुमार सिंहले बताए । लागुऔषध खैरो हेरोइन ओसारपसार गर्ने ट्रान्जिट प्वाइन्ट बनेको महुलीमा प्रहरीले निगरानी बढाएपछि आरोपितहरू पक्राउ परेको एसपी धमलाले बताए । एसपी धमलाका अनुसार भारतबाट ल्याइने लागु औषध उदयपुर र धरानलगायतका ठाउँमा जाने गरेको छ । यसअघि उदयपुर प्रहरीबाट खटिएको सादा पोशाकका प्रहरीले महुलीबाट गएको खैरौ हेरोइन बरामद गरे पनि ओसारपसार गर्ने आरोपित पक्राउ परेका थिएनन् । आरोपितले भारतबाट खैरौ हेरोइन लिएर आएको र एक वर्षदेखि लागुऔषध ओसारपसार गर्न थालेको स्वीकारेका छन् । सप्तरी जिल्ला अदालतबाट आइतबार म्याद थप गराएर थप अनुसन्धान गरिने प्रहरीले जनाएको छ । उनीहरूविरुद्ध लागू औषध (नियन्त्रण) ऐन, २०३३ अनुसार मुद्दा चलाइने प्रहरीले जनाएको छ । लागूऔषध (नियन्त्रण) ऐन, २०३३ को दफा १४ (१) को (छ) अनुसार अफिम, कोका वा सोबाट बनेको लागूऔषधको सेवन र खेती गर्ने कार्य बोहक अन्य निषेधित कार्य गर्ने व्यक्तिलाई १५ वर्षदेखि जन्म कैद र पाँचलाख रुपैयाँदेखि २५ लाख रुपैयाँसम्म जरिवाना छ । पच्चीस ग्रामसम्मको कारोबार गर्नेलाई पाँच वर्षदेखि १० वर्षसम्म कैद र पाँच हजार रुपैयाँदेखि २५ हजार रुपैयाँसम्म जरिवाना, २५ ग्रामदेखि एक सय ग्रामसम्मको कारोबार गर्नेलाई १० वर्षदेखि १५ वर्षसम्म कैद र ७५ हजार रुपैयाँदेखि दुई लाख रुपैयाँसम्म जरिवाना तथा एक सय ग्रामदेखि माथि जतिसुकै परिमाणको कारोबार गर्नेलाई १५ वर्षदेखि जन्म कैद र पाँच लाख रुपैयाँदेखि २५ लाख रुपैयाँसम्म जरिवानाको व्यवस्था छ ।"
पूर्व मन्त्री डा यादवको निधन,"राजविराज : सप्तरीको महादेवा गाउँपालिका३ बथनाहा निवासी पूर्वमन्त्री डा डम्बरनारायण यादवको ८६ वर्षको उमेरमा आइतबार निधन भएको छ। विराटनगरस्थित बिराट नर्सिङ्ग होममा उपचारको क्रममा यादवको निधन भएको उनका छोरा मनोज यादवले जानकारी दिए। सप्तरीस्थित आफ्नो निवासमा चार दिनअघि अचानक बेहोस भएपछि उपचारका लागि उनलाई विराटनगरस्थित नर्सिङ्ग होममा भर्ना गरिएको थियो। काठमाडौंमा बसोबास गर्दै आएका यादव एक महिना अघि सप्तरीस्थित घरमा बस्दै आएका थिए। ब्रेन हेम्ब्रेजका कारण उनको निधन आइतबार बिहान पौने पाँच बजे भएको उनका भतिजा अजय यादवले बताए। पूर्व मन्त्री डा यादवको केही वर्षअघि मुटुको बाइपास सर्जरी गरिएको थियो। विस २०३६ साल जेठ १८ गते जनमत संग्रह गराउने दायित्वसहित गठित प्रधानमन्त्री सूर्यबहादुर थापा नेतृत्वको मन्त्रीमण्डलमा यादव शिक्षा राज्यमन्त्री थिए। वीर अस्पतालका चिकित्सक डा सुदीपकुमार भट्टाचार्यसँग तत्कालीन राज्यमन्त्री यादवको विवाद हुँदा यादवले पद छाडेका थिए। विवादका क्रममा डा भट्टाचार्यले अलि राम्रो पेपरमा लेखेर दिन तपाईंको हैसियतलाई सुहाउँदैन, भन्दै ट्वाइलेट पेपरमा राजीनामा लेखेर बुझाएपछि मन्त्री यादवले नैतिकताका आधारमा पद छाडेका थिए। विस २०४० साल असार २९ गते लोकेन्द्रबहादुर चन्दको नेतृत्वमा स्वास्थ्य मन्त्री रहेका यादव प्रजातन्त्र आएपछि नेपाल सद्भावना पार्टीमा सक्रिय थिए। उनी मधेशी नागरिक समाजको अध्यक्षको हैसियतामा विभिन्न सामाजिक कार्यमा समेत संलग्न थिए। उनको शवलाई बथनाहास्थित पैतृक गाउँमा आइतबार साँझ दाह संस्कार गरिने पारिवारिक श्रोतले जनाएको छ। यादवको एक छोरा र एक छोरी छन्। श्रीमतिको एक वर्षअघि नै मृत्यु भएको थियो।"
जन्मदिनको केक खाँदा एकै परिवारका १२ जना बिरामी,"तनहुँ : जन्मदिन मनाउने क्रममा केक खाँदा तनहुँको व्यास नगरपालिका१२ छिर्कनेमा एकै परिवारका १२ जना बिरामी परेका छन्। स्थानीयवासी ११ वर्षीय प्रज्वल गैह्रेका जन्मदिनमा शनिबार राति केक खाएका एकै घरपरिवारका सदस्य बिरामी भएका हुन्। बिरामी पर्नेमा प्रज्वलका बुबा ३२ वर्षीय राजन, आमा ३० वर्षीया सलिना विक, ६५ वर्षीया बिगमाया विक, २३ वर्षीया पूजा विक, २८ वर्षीय सुनिल विक, २० वर्षीया जोशना विक, २८ वर्षीया सीता विक, ३७ वर्षीय रामकृष्ण विक, ९ वर्षीय समिर विक, १२ वर्षीय अमिर विक र ३५ वर्षीया जुना विक रहेको जिल्ला प्रहरी कार्यालय तनहुँले जनाएको छ। केक खाएपछि झाडपखाला र बान्ता हुने तथा टाउको दुखेपछि सबैलाई दमौली अस्पताल भर्ना गरिएको छ। उनीहरुको हाल अस्पतालमा नै उपचार भइरहेको प्रहरीले जनाएको छ। केक खाएका सबैलाई खाद्य विषाक्त भएको र सबैको अवस्था अहिले सामान्य रहेको दमौली अस्पतालले जनाएको छ।"
भक्तपुरमा सबै सरकारी कार्यालयका सेवा बन्द,"भक्तपुर : जिल्ला प्रशासन कार्यालय भक्तपुरले आइतबारदेखि अत्यावश्यक बाहेकका सम्पूर्ण सेवाहरु अनिश्चितकालका लागि बन्द गरेको छ। काठमाडौं उपत्यकाभित्र कोभिड१९ सङ्क्रमितको जोखिम बढेको भन्दै अर्को सूचना जारी नभएसम्मका लागि अत्यावश्यक बाहेकका सबै सेवा बन्द गरिएको प्रमुख जिल्ला अधिकारी हुमकला पाण्डेले जानकारी दिए। पछिल्लो समय काठमाडौं उपत्यकामा कोभिड१९ को सङ्क्रमणको दर अत्यधिक बढिरहेकाले सार्वजनिक सेवा प्रवाह गर्ने कार्यालयमा सेवाग्राहीको भीडभाड अत्यधिक भइ सेवाग्राहीमा समेत सङ्क्रमण फैलन सक्ने अवस्था भएको उनले उल्लेख गरे। गत असोज २६ गते बसेको मन्त्रिपरिषद् बैठकले ५०० भन्दा बढी सक्रिय सङ्क्रमित रहेको जिल्लाको कुनै पनि भागमा कुनै पनि सेवा रोक लगाउन सक्ने निर्णय गरेको थियो। जिल्लामा सक्रिय सङ्क्रमितको सङ्ख्या एक हजार ९०० नाघेकाले जिल्लाभित्रका सम्पूर्ण सरकारी कार्यालयका अत्यावश्यक बाहेकका सेवा अर्को सूचना जारी नभएसम्मका लागि बन्द गरिएको जिल्ला प्रशासनद्वारा जारी विज्ञप्तिमा उल्लेख छ। कोभिड१९ सङ्कट व्यवस्थापन केन्द्र, सबै सरोकारवाला निकाय, स्वास्थ्य विज्ञ, सुरक्षा निकाय लगायतसितको छलफल, परामर्श एवम् निष्कर्षका आधारमा सेवा प्रवाह बन्द गरिएको हो। जिल्लाका नगरपालिकाहरुले समेत अत्यावश्यक बाहेकका सेवा बन्द गरेका छन्। चाँगुनारायण नगरपालिकाले कार्यालयका कर्मचारी र केही जनप्रतिनिधिमा कोरोना सङ्क्रमण बढेपछि अत्यावश्यक बाहेकका सेवा बन्द गरेको छ। नगरपालिका कार्यालयले आगामी १५ गतेसम्मका लागि कार्यालय खोले पनि सीमित कर्मचारीले अत्यावश्यक सेवा मात्रै दिने गरी व्यवस्था गरेको छ। यस्तै सूर्यविनायक नगरपालिकाले आफ्ना सबै कर्मचारीको स्वाब सङ्कलन गरी कात्तिक २ देखि नगरपालिकाको अत्यावश्यक बाहेकका सबै सेवा बन्द गराएको छ। नगरपालिकाले स्वाब दिएका सबै कर्मचारीलाई होम क्वारेन्टाइनमा राखेको छ भने कात्तिक १२ गते पुनः कर्मचारीको पीसीआर परीक्षण गरी १५ गते रिपोर्ट आएपछि मात्रै १६ गतेदेखि कार्यालय सञ्चालन गर्ने निर्णय गरेको छ। यसैगरी मध्यपुरथिमि नगरपालिकामा कर्मचारी र जनप्रतिनिधिलाई कोरोना सङ्क्रमण भएपछि एक महिनादेखि अत्यावश्यक सेवा मात्रै सञ्चालन गर्दै आएको छ। नगरपालिकाले दसैं अगाडिसम्म अत्यावश्यकबाहेकका सबै सेवा बन्द गर्ने निर्णय गरेको छ।"
नेपाल चिनाउने कलकत्ते चेली (भिडियो),"काठमाडौँ : मान्सी अग्रवाल १४ वर्षअघि कलकत्ताबाट नेपाल आइपुग्दा २१ वर्षकी मात्रै थिइन् । जब काठमाडौँमा ओर्लिइन् आसपासका पहाड र मनमोहक प्राकृतिक दृश्यले उनको मन लोभ्यायो । यहाँको चिसो मौसम र प्राकृतिक सौन्दर्यले यी भारतीय युवतीलाई आकर्षित गर्यो । त्यसो त, उनका पतिले सुरुका दिनहरुमै भक्तपुर दरबार स्क्वायर र अरु सम्पदा क्षेत्रतिर डुलाएका थिए । उनका पति, जो एक नेपाली युवक हुन् । तर त्यसबेला मान्सीलाई अनुभव भयो कि, यहाँ त गल्ली र गल्छेँडाहरुमा समेत जीवन्त संग्रहालय रहेछन् । उपत्याका बाहिरका मानिसको परम्परागत जीवनशैलीबाट त उनी यति धेरै प्रभावित भइन् कि, आङ नै सिरिङ्ग पार्ने खालको । म मूल रुपमा कलकत्ताको मान्छे । जब म २१ वर्षकी थिएँ, नेपाली युवकसँग विवाह गरेँ । र नेपाल मेरो दोस्रो घर भयो । काठमाडौँ मेरो पति बसोबास गर्ने सहर । पछि म पनि उनीसँगै बस्न थालेँ । जसले मलाई मोहित बनायो, मान्सीले भनिन् । उनका पति काठमाडौँमै एक उद्यमी थिए । काठमाडौँमा पतिको साथ बस्न थालेपछि मान्सी उनीसँगै बारम्बार बाहिर घुम्न जान थालिन् । काठमाडौँका रेष्टुरेण्टहरु जानु उनलाई सामान्य नै भयो । यस्तै बौद्ध, ठमेल, दरबारमार्ग लगायत काठमाडौँका पर्यटकीय क्षेत्र पुग्दा उनलाई खुसी मिल्थ्यो । बिस्तारै उनलाई आफ्ना निकट साथी र आफन्तहरुलाई पनि यस्तो विशेष ठाउँमा ल्याउने इच्छा भयो । विशेष गरी चितवन राष्ट्रिय निकुञ्ज र पोखरा लगायत ठाउँ घुमेपछि त उनी झनै लालायित भइन् । म यहाँका वनस्पति, जीवहरु, जैवीक विविधता, भौगोलिक संरचनाहरुबाट असाध्यै अभिभुत भएँ । मैले यस्ता चिजहरुमाथि अनुसन्धान पनि गरेँ । ठीक त्यही समयमा मभित्र फोटोग्राफीप्रति विशेष जाँगर पलायो । मलाई लाग्यो कि, म यस्तो राम्रो ठाउँमा बसिरहेको छु भने यसलाई क्यामेरामा कैद गर्न किन छुटाउँ, मान्सीले भनिन् । मान्सी अहिले त ८ वर्षको सन्तानको आमा समेत हुन् । उनले त्यसबेला नै कलकत्तामा रहेका साथीहरु र आफन्तलाई नेपाल घुम्न बोलाउन थालेकी थिइन् । मलाई लाग्थ्यो कि, यदी उनीहरु नेपाल आएनन् भने धेरै चिज गुमाउनेछन् भन्ने लाग्थ्यो, उनले भनिन् । तर साथीहरुले वास्तै गरेनन् । उनीहरुले मान्सीलाई सुनेनन् । उनीहरु राम्रो राख्न मात्रै आउँछु चाहिँ भनिदिन्थे तर आउँदैनथे । २०१९ मा मान्सीले उनीहरुलाई नेपालले आगामी वर्ष, अर्थात् २०२० मा नेपाल भ्रमण वर्ष आयोजना गरेको कुरा सुनाइन् । यतिबेला भने उनका साथी र आफन्त मुस्किलले नेपाल आउन तयार देखिए । मेरी आमा कहिलेकाहीँ मलाई भेट्न आउनुहुन्छ । मेरो दाई यो ठाउँ मन पराउँछ । अरु परिवारका सदस्यहरु पनि आउनुहुन्छ । तर म आफ्ना स्कुले साथीहरु र ठूलो साथी सर्कललाई यो ठाउँको अनुभव दिलाउन चाहन्छु । यसैले म बारम्बार उनीहरुलाई कृपया आऊ कृपया आऊ भन्दै बिन्ती गरिरहन्थेँ, मान्सीले हाँस्दै सुनाइन् । जसलाई मान्सी नेपालमा घुमाउन असाध्यै इच्छुक थिइन्, उनीहरुले उनले के भनिरहेकी छन् भनेर कहिल्यै बुझ्नै चाहेनन् । यसपछि चाहिँ मान्सीले एउटा यस्तो भिडियो ल्याइन्, नेपाल नघुम्नूस्, र हेर्नूस् यहाँ नआउनुका सात कारणहरु । अवस्य पनि यो एक व्यंग्य थियो । मैले नेपाललाई एक अपूरणीय बनाउनका लागि भिडियो बनाएँ, मान्सीले भनिन् । किनकि, उक्त भिडियो बनाउनुको उद्देश्य थियो, उनका नेपाल आउन नचाहने साथीहरुलाई नेपाल नआएकोमा पछुतो महसुश गराउनु थियो । उनी यस भिडियोलाई निकट साथीहरुलाई मात्रै फेसबुक ग्रुपमा पोस्ट गर्न चाहन्थिन् । तर उनले फेसबुक पेजलाई पनि सबैले हेर्न मिल्ने गरी सार्वजनिक गरिन् । यसरी भिडियो पोस्ट गरेको १८ घण्टामा, अर्थात् शनिबारसम्म लाखौँले भिडियो अवलोकन गरिसकेका छन् र दशौँ हजारले शेयर गरिसकेका छन् । र यो अवलोकन गर्ने र शेयर गर्ने क्रम जारी छ । जम्मा ८ मिनेटको भिडियोमा नेपालको समृद्ध र विविध नेपाली संस्कृति, परम्परा, सम्पदा, परिकार र आतिथ्य लगायत कुराको प्रचार गरिएको छ । मान्सी नेपाललाई एक स्वर्ग जस्तै ठान्छिन् र विश्वमै यस्तो सुन्दर ठाउँ अन्यत्र नभएको दावी गर्छिन् ।"
सडक सञ्जालसँग जोडिदै डोल्पा र मुस्ताङ,"जोमसोम : गण्डकी प्रदेशको हिमाली जिल्ला मुस्ताङ र कर्णाली प्रदेशको हिमाली जिल्ला डोल्पा जोड्ने सडकको स्तरोन्नतिको काम धमाधम भइरहेको छ । नेपाल सरकार भौतिक पूर्वाधार मन्त्रालय अन्र्तगत सडक डिभिजन कार्यालय बाग्लुङले सडक विस्तारको जिम्मा लिएको सव इन्जिनियर सगुनकुमार सार्कीले जानकारी दिए । संघीय सरकारको भैतिक पूर्वाधार तथा यातायात मन्त्रालयले गण्डकी प्रदेशको मनाङ र मुस्ताङ र कर्णाली प्रदेशको डोल्पा र मुगु गरी ४ जिल्ला जोड्ने उद्देश्यले आर्थिक वर्ष २०७६०७७ मा ११ करोड बजेट बिनियोजन गरेको सव इन्जिनियर सार्कीले बताए ।उनका अनुसार कर्णालीको डोल्पा र गण्डकी प्रदेशको सीमाना याकखर्कसम्म सडक विस्तार गर्नका लागि अहिले ५ प्याकेजमा काम भइरहेको जानकारी दिए । जसअनुसार मुस्ताङको साङ्ता हुँदै याकखर्क सम्म सडक जोड्न मुस्ताङको वारागुङ मुक्तिक्षेत्रको एक्लेभट्टी देखि कुल ५ प्याकेजमा काम भईरहेको छ । अहिले प्याकेज ५ को साङ्ता देखि करिव ७ किमी नया ट्याक ओपन गरिएको छ । सवईन्जनीयर सार्कीका अनुसार एक्लेभट्टीदेखि सुरुवाती २ प्याकेजको करिब १४ किमी सडकको बजेट २ करोड ,तिरी तालदेखि वारागुङ मुक्तिक्षेत्र५ साङ्ता गाउँसम्मको करिब १७ किमी सडकको २ प्याकेजको २ करोड र साङ्तादेखि याकखर्क जोड्ने करिब १२ किमी सडकको बजेट ५ करोड रहेको छ । मुस्ताङ र डोल्पा जोड्ने सडकको प्याकेज १ र २ को सडक निर्माणको काम महादेव निर्माण सेवा ,प्याकेज ३ र ४ को सडक निर्माणको काम अमित बिल्डर्स र प्याकेज ५ को सडक निर्माणको जिम्मा राधाकृष्ण एण्ड ब्रदर्श कन्ट्रक्सनले जिम्मा लिएको हो । सरकारले मुस्ताङ र डोल्पा जोड्ने उद्देश्यले सीमावर्तीक्षेत्र याक खर्क सम्म सडक पुर्याउने लक्ष्य राखेको छ । डोल्पाबाट पनि मुस्ताङ जोड्ने सडक विस्तारको काम भइरहेको छ । यसअघि भौतिक पूर्वाधार मन्त्रालयले आर्थिक वर्ष २०७५०७६ मा ४ करोड बजेट बिनियोजन गरेको थियो । मुस्ताङबाट डोल्पा जोड्ने उक्त सडक ११ मिटर चौडा हुने जनाइएको छ । विश्वव्यापी महामारीको रुपमा फैलिएको कोरोना भाइरसको विषम अवस्थामा समेत मुस्ताङडोल्पा सडकको कामले धमाधम तीव्रता पाएको छ ।सब इन्जिनियर सार्कीका अनुसार डोल्पा जोड्ने सडकअन्तर्गत प्याकेज १ र २ मा ७० प्रतिशत र प्याकेज ३ र ४ मा ८५ प्रतिशत र प्याकेज ५ को काममा ५० प्रतिशत भौतिक प्रगति भएको छ । उनले प्याकेज नं ५ को काम बाहेक ४ वटै प्याकेजको काम कार्तिक मसान्तभित्र सम्पन्न हुने र प्याकेज ५ को काम चालु आर्थिक वर्षभित्र सक्ने लक्ष्य रहेको बताए । निकै भौगोलिक विकटता रहेको उक्त मुस्ताङडोल्पा जोड्ने सडक करिब ४५ सय मिटर माथिको उचाईबाट सडक स्तरोन्नति कार्य भइरहेको जनाइएको छ । मुस्ताङका संघीय सांसद प्रेमप्रसाद तुलाचनले नेपालको उत्तरी हिमाली क्षेत्र र पञ्चिमका विभिन्न जिल्ला सम्म सडक कनेक्टिभिटीले जोड्ने उद्देश्यले आफुले सदन र भौतिक पूर्वाधार मन्त्रालयमा पुगेर पहल गरेको बताए । सांसद तुलाचनले कर्णाली प्रदेशको डोल्पा र गण्डकीको मुस्ताङ जिल्ला सडक कनेक्टिभिटीले जोडिएमा दुई प्रदेशको आन्तरिक व्यापार तथा पर्यटन र स्थानीयबासीलाई आउजाउमा सहज हुने जानकारी दिए । उत्तरी डोल्पाको हिमाली क्षेत्रका बासिन्दालाई खाद्यान्न तथा मालसमान ढुवानीका लागि मुस्ताङ आउजाउ गर्न सहज हुने वारागुङ५ का वडाध्यक्ष राप्के गुरुङले जानकारी दिए । उनका अनुसार अहिले उत्तरी डोल्पाका स्थानीय मुस्ताङ आउदा हप्तौ लाग्ने गरेको सडक सञ्जालले जोडिएमा एकैदिन मुस्ताङ आउन सक्नेछन् । अहिले उत्तरी डोल्पाका स्थानीयले मुस्ताङबाट घोडा ,घच्चड र याकचौरीलाई बोकाएर खाद्यान्न तथा मालसमान डोल्पा पुर्याउँदै आएका छन्। साथै सडकले मुस्ताङको अत्यन्तै बिकट गाउ साङ्ताका स्थानीयलाई समेत मालसामान ढुवानी तथा आउजाउमा सहज हुनेछ ।"
"अफगानिस्तानमा प्रहरी मुख्यालय लक्षित गर्दै बम विस्फोटः १२ मारिए, सय बढी घाइते","काबुल : अफगानिस्तानको पश्चिमी प्रान्त घोरस्थित प्रहरी हेड क्वार्टरलाई लक्षित गर्दै गरिएको कार बम विस्फोटमा १२ आम नागरिकको मृत्यु हुनुका साथै एक सय भन्दा धेरै घाइते छन् । सरकारी अधिकारीका अनुसार घोरको राजधानी फेरोज कोमा रहेको प्रहरी मुख्यालयलाई लक्षित गर्दै आक्रमण भएको हो । स्थानीय मिडियाका अनुसार यो प्रान्त तुलनात्मक रुपमा कम हिंसात्मक गतिविधि हुने क्षेत्र हो । स्थानीय समय अनुसार आइतबार बिहान ११ बजे आक्रमण भएको थियो । आतंककारीहरुले कार बम विस्फोट गराए । जहाँ १२ नागरिक मारिए र एक सय भन्दा धेरै घाइते भए, गृह मन्त्रालयले जनाएको छ । एएफपीका अनुसार घटनामा सुरक्षाकर्मीहरु पनि पीडित भएका छन् । यद्यपि विस्फोटको जिम्मा अहिलेसम्म कुनै पनि समूहले लिएको छैन । प्रान्त सरकारले त्यहाँ शक्तिशाली विस्फोट भएको जनाएको छ । साथै घाइतेहरुलाई नजिकका अस्पतालमा उपचारका लागि लगिएको छ । अफगानिस्तानमा २० वर्षदेखि सक्रिय सशस्त्र विद्रोही तालिबान समूहसँग वार्ता प्रक्रिया अझै सम्पन्न भइसकेको छैन । अफगान सरकार, विद्रोही तालिबान समूह र अमेरिकाबीच चरणबद्ध वार्ता भए पनि प्रक्रिया सम्पन्न भइसकेको छैन । तीन पक्षबाटै सम्झौताहरु पूर्ण रुपमा पालना भएका छैनन् ।"
आई पे रेमिट मार्फत कारोबार गर्दा बाईक जित्ने अवसर,"काठमाडौं : आई पे रेमिट प्रा लि ले नेपालीहरुको महान् चाडपर्व दशैं, तिहार र छठकोे समय लाई लक्षित गरी आई पे रेमिट बाट पैसा आयो उपहारमा बाईक पायो भन्ने विशेष उपहार योजना र्सावजनिक गरेको छ । यस योजना अन्तर्गत आई पे रेमिटको मलेसिया लगायत विश्वका विभिन्न मुलुकबाट पठाएको पैसा प्राप्त गर्दा ग्राहकहरुले दैनिक, साप्ताहिक र बम्पर उपहार प्राप्त गर्न सक्नेछन् । यस योजनाको अवधि कार्तिक १ गते देखि मंसिर ५ गते सम्म रहने छ । उपहार कार्यक्रम अन्तर्गत दैनिक रुपमा ७ जनाले प्रेसर कुकर उपहार जित्न सक्नु हुनेछ । साथै साप्ताहिक रुपमा हरेक हप्ता १ जना भाग्यशाली विजताले टिभी जित्नेछन् । तथा १ जना भाग्यशाली विजेताले बम्पर पुरस्कार स्वरुप बाईक जित्न सक्नु हुनेछ । सम्पूर्ण उपहार कार्यक्रमको विजेताको घोषणा लक्की ड्र मार्फत गरिनेछ र सोको जानकारी आई पे रेमिट प्रा लि को आधिकारिक फेसबुक पेजमार्फत दैनिक प्रकाशन गरिने छ । आई पे रेमिट प्रालि ले आफ्नो स्थापना काल देखि नै ग्राहकहरुलाई छिटो, छरितो तथा सर्वसुलभ रुपमा आफ्ना देशभरि छरिएर रहेका १०,०००ं साझेदारहरु बाट रकम भुक्तानी साथै नेपालका बैंक तथा वित्तिय संस्थाहरुमा तुरुन्तै पैसा जम्मा (रियल टाईम एकाउन्ट डिपोजिट) गर्ने सुविधा प्रदान गर्दै आएको कुरा कम्पनीका मार्केटिङ्ग तथा सेल्स प्रबन्धक रुप नारायण श्रेष्ठले जानकारी दिए ।"
"दसैंमा खसी, बोका, भेंडा, च्याङ्ग्राः रातो हैन हरिया","काठमाडौं : काठमाडौं महानगरपालिकाले उपभोक्तालाई सिङमा हरियो रङ भएका खसी, बोका, भेंडा, च्याङ्ग्रा जस्ता चौपाया खरीद गर्न आग्रह गरेको छ । बडादसैंका लागि काठमाडौं ल्याइएका निरोग खसीबोका तथा भेंडाच्याङ्ग्राको सिङमा हरियो र रोगीलाई रातो लगाइने गरेको छ । कामपा पशु सेवा विभागले मासुका लागि चौपाया बिक्रीवितरण हुने स्थानमा पुगी दशैँका लागि बिक्रीका लागि राखिएका चौपायाको स्वास्थ्य परीक्षण गर्दा ज्वरो आएनआएको, नाकबाट सिँगान बगेनबगेको, झोक्राएकोनझोक्राएको, पातलो दिसा भएनभएको, चोटपटक भएनभएको जस्ता सामान्य स्वास्थ्यावस्थाका विषयमा पशु चिकित्सकले परीक्षण गरेपछि सिङमा रङ लगाउन थालेको छ । ती चौपायाको स्वास्थ्य जाँचका लागि महानगरबाट शनिबारदेखि महाष्टमीसम्म तीन टोली परिचालन भएका छन् । माछामासुजन्य खाद्यवस्तु तथा दूध र दुग्धजन्य खाद्यवस्तुको नमूना सङ्कलन गर्ने र प्रयोगशालामा परीक्षण गरेर यसको स्वच्छता कायम गराउने काम बजार निरीक्षणका क्रममा हेरिनेछ । चौपाया खरीदबिक्री प्रालिका अध्यक्ष जनककुमार खड्काका अनुसार काठमाडौंमा ६० हजार खसीबोकाको माग भयो भने पूरा गराउन सकिन्छ । चौपाया ल्याउन सकिने अवस्था छ । ल्याएर बिक्री हुन्छ कि हुँदैन भन्न सकिने अवस्था छैन । काठमाडौंको ठूलो खसी बजार भनेको कलङ्की हो । बन्दाबन्दीपूर्व सो बजारमा कक्ष लिएर व्यापार गर्ने २९ व्यापारी थिए । कोरोनाका कारण तीमध्ये १६ व्यवसायीले व्यापार छाडे । कामपाका कलङ्की र टुकुचामा खसी बजार छ । यसै गरी बडादसैंका बेला काठमाडौंकै आकाशेधारा, कपन, चाल्नाखेल र चन्द्रागिरि, भक्तपुरका लोकन्थली र सल्लाघारी तथा ललितपुरको लगनखेलमा पनि चौपाया बजार लाग्ने गरेको छ । स्वच्छ मासुका लागि काठमाडाँैं भित्रिने नाका नागढुङ्गा, दक्षिणकाली, बालाजु र साँगामा चौपायामाथि निगरानी बढाउने गरिन्छ । काठमाडौं ल्याइने च्याङ्ग्राहरुको सङ्कलन मुस्ताङको कोरला नाकामा हुने भएकाले सो क्षेत्रमा पनि विशेष निगरानी बढाउने गरिन्छ । काठमाडौं चौपाया खरीदबिक्री प्रालिले यसपटक दसैंमा करीब ४० हजार चौपाया खपत हुने अनुमान गरेको छ । रासस"
महिलाहिंसाविरुद्ध मौन र्याली,"गुलरिया : चाडपर्वका बेला हुने सबैखाले महिला हिंसाविरुद्ध सचेतना दिन बर्दियाको गुलरियामा मौन र्याली गरिएको छ । स्थानीय महिला, स्वयंसेविका, नगर तथा वडाका जनप्रतिनिधि, कर्मचारी, उद्योग वाणिज्य संघ गुलरियालगायतको सहभागीमा गरिएको हिंसा विरुद्धको र्याली गुलरिया नगरपालिका ६ ले आयोजना गरेको हो । चाडपर्वका बेला आर्थिक अवस्था कमजोर रहेका विपन्न परिवारमा घरेलु हिंसा बढी हुने गरेको गुलरिया नगरपालिका ६ का वडाध्यक्ष निरज शर्माले बताए । घरेलु हिंसा न्युनिकरणमा सहयोग पुगोस भन्ने उद्देश्यले सचेतना स्वरुप मौन र्याली गरिएको हो । उनले भने,' महिला हिंसा रोक्न जनप्रतिनिधि मात्र होइन घरपरिवारका सदस्य समेत ऐक्यवद्ध हुन सक्नुपर्छ । वडामा महिला हिंसाको स्थिति दुःखद रहेको भन्दै अध्यक्ष शर्माले चिन्ता व्यक्त गरेका छन् । बर्दियाका ८ वटै स्थानीय तहमा महिला हिंसाको अवस्था समान रहेको गुलरिया नगरपालिकाकी उपप्रमुख शुसिला गिरीले बताइन् । सबै पालिकामा एकै प्रकृतिका हिंसा हुने गर्छ । गुलरिया नगरपालिकाको सहयोगमा स्थापना गरिएको जिल्ला स्तरीय सेवा केन्द्रमा सेवाग्राही महिलाको संख्या बढ्दो क्रममा छ । उनले भनिन्,' बर्दियाको गेरुवा गाउँपालिका तथा बारबर्दिया र बाँसगढी नगरपालिकाबाट बढी केश आएका छन् । जबरजस्ती करणी, घरेलुहिंसालगायतका घटनाहरु अत्याधिक हुने गरेका छन् । कोभिड१९ महामारीका बेला आत्महत्याका घटनाहरु वृद्धि भएको उनले सुनाइन् । गुलरिया नगरपालिका भारतीय सीमाक्षेत्रसँग जोडिएकाले पनि महिला हिंसाजन्य घटनाहरु वृद्धि भइरहेको छ । सचेतना र्यालीमा विभिन्न नाराहरु लेखिएको प्लेकार्ड बोकेर सहभागीले जिल्ला प्रहरी कार्यालयदेखि बर्दिया जिल्ला अदालतसम्म दुवै रोडमा केही घण्टा मौन उभिएका थिए । सहभागीले बोकेका प्लेकार्डमा जुन नारीको सम्मान हुन्छ त्यो घरमा ईश्वरको वासहुन्छ, शसक्त नारीबाट नै बन्छ शसक्त समाज, घरेलु हिँसा अन्त्य गरौं सभ्य समाजको निर्माण गरौं, बालश्रमको रोकथाम गरौं बालबालिकाको सुन्दर भविष्यको निर्माण गरौंलगायतका नाराहरु लेखिएका थिए ।"
खोलामा मृत भेटिए २२ वर्षीय युवक,"विराटनगर : मोरङको कटहरी गाउँपालिका४ मा माछा मार्ने भन्दै घरबाट निस्किएका एक युवा खोलामा मृत फेला परेका छन् । कटहरी४ का २२ वर्षीय लक्ष्मण पासवान घर नजिकैको लोहन्द्रा खोलामा आइतबार बिहान मृत फेला परेको मोरङ प्रहरी प्रमुख एसपी सन्तोष खड्काले जानकारी दिए । उनका अनुसार लक्ष्मण माछा मार्नका लागि भनेर शनिबार दिउँसो घरबाट निस्किएका थिए । नफर्किएपछि खोजी गर्ने क्रममा स्थानीय बासिन्दा, परिवारका सदस्य र आफन्तले खोलामै डुबेर मृत्यु भएको अवस्थामा शव भेटेपछि प्रहरीलाई खबर गरेका थिए । एसपी खड्काले शवलाई पोस्टमार्टमका लागि लगेर घटनाका बारेमा अनुसन्धान सुरु गरिएको जानकारी दिए । उनका अनुसार माछा मार्ने क्रममा खोलाको दहमा डुबेर युवाको मृत्यु भएको हुन सक्ने आशंका गरिएको छ ।"
बैंकर अनिल शाहलाई कोरोना संक्रमण,"काठमाडौं : नबिल बैंकका प्रमुख कार्यकारी अधिकृत (सीइओ) अनिल केशरी शाहलाई कोरोना भाइरस (कोभिड१९) संक्रमण भएको छ । शाहले सामाजिक सञ्जाल फेसबुकमा स्टाटस लेख्दै आफूलाई कोरोना संक्रमण भएको जानकारी दिएका छन्। उनले केही दिन अघिबाट खासै अन्य लक्षण नदेखिए पनि गन्ध र स्वाद हराएको जनाएका छन्। गत बुधबार गरिएको पहिलो परीक्षण रिपोर्ट नेगेटिभ आएपनि शनिबार (हिजो) गरिएको परीक्षण रिपोर्ट पोजेटिभ आएको शाहले उल्लेख गरेका छन् । 'रिपोर्ट नेगेटिभ आएपनि आशंकामा बुधबारदेखि आइसोलेसनमा बसेको तर पुनः परीक्षण गर्दा नतिजा पोजेटिभ आएको छ, 'शाहले फेसबुकमा लेखेका छन्,' रिपोर्टमा पोजेटिभ आए पनि आफ्नो स्वास्थ्य अवस्था भने सामान्य छ।'"
भिभोको भी २० नेपालमा सार्वजनिक,"काठमाडौं : विश्वव्यापी स्मार्टफोन ब्राण्ड, भिभोले आफ्नो भी सिरिजको नयाँ भीभो भी २० आज नेपाली बजारमा उपलब्ध गराएको छ । भी २० मा रहेको ४४ एमपी आई अटोफोकस क्यामेरा र उत्कृष्ट सेल्फी अनुभवका लागी अटोफोकस सक्षमताहरुका साथ भिभोले प्रिमियम स्मार्ट फोनको मापदण्डहरुको अवधारणामा परिवर्तन ल्याएको छ । नयाँ भी २० स्लिम र लाईटवेट पनि छ र ७३८ एमएम अल्ट्रा सिल्कि एजी ग्लास रहेको छ जसले युवा प्रयोगकर्ताहरुको दु्रतगति जीवनशैलीलाई सहजता दिलाउँछ । उक्त स्मार्टफोनमा ६४ एमपी क्यामेराको साथमा सुपर नाइट मोड रहेको छ जसले निकै जुम गरिएको अवस्थामा पनि स्पष्ट र गुणस्तरिय तस्बिर प्रदान गर्दछ । यो ३३ डब्लु फ्ल्यास चार्ज क्षमताद्वारा समर्थित छ जसले भी २० लाई दिनभर प्रयोगमा रहन सक्षम बनाउँछ । भिभोकाअनुसार, 'भिभो सधैं परिवर्तन हुने समय र ग्राहकहरुको व्यवहार, आवश्यकता र प्राथमिकताहरुको साथमा विकसित हुने कुरामा विश्वास गर्दछ । हामी सेल्फी क्रेज, फोटोग्राफी चलन र रचनात्मक मस्तिष्कहरुको आवश्यकताहरु बुझ्छौं । भी २० को साथमा, भिभो आफ्नो उत्कृष्ट नयाँ विशेषता र डिजाईनहरुबाट प्रिमियम स्मार्टफोनको मापदण्डहरुको अवधारणामा परिवर्तन र नयाँपन ल्याउन तयार रहेको छ । भी २०मा अटोफोकस क्यामेरा क्षमताहरुको साथ अल्ट्रास्लिक र आर्कषक डिजाईन रहेको छ ।' भिभोको भी २० मा रहेकाे क्यामराकाे विशेषताले प्रयोगकर्ताले चाहे नजिकै वा पर दूरीबाट खिच्दा पनि निकै सहजताका साथ उत्कृष्ट नतिजा प्रदान गदर्छ । यस विशेषताबाट सेल्फी प्रेमी र सामाग्री सर्जकहरुले निकै लाभ उठाउन सक्छन् ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। मन्त्रालयका अनुसार नेपालमा एक लाख २९ हजार १६७ जनामा संक्रमण पुष्टि भएको छ । जसमध्ये ८९ हजार ८४० जनाले कोरोना जितेका छन् । अहिलेसम्म ७२७ जनाले भने कोरोनाकै कारण ज्यान गुमाएका छन् । नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
कोरोनालाई बेवास्ता : पार्टी प्रवेश गराउन भ्याइनभ्याइ,"भोजपुर : गत असोज ६ गते अरुण गाउँपालिका ४, चरम्बीमा दुईदर्जन बढी नेपाली कांग्रेसका कार्यकर्ता पार्टी परित्याग गरी नेकपामा प्रवेश गरे। यस्तै असोज २४ गते भोजपुर नगरपालिकाको बोखिमस्थित एकसय ५ जना विभिन्न पार्टी परित्याग गरी नेपाली कांग्रेसमा प्रवेश गरे। असोज १६ मा भोजपुर नगरपालिका ४, गुप्तेश्वरस्थित ४१ जना नेकपामा प्रवेश गरे। असोज २७ मा हतुवागढी गाउँपालिका २, रानीबासको लुङ्गेनीमा २ सय १३ जना नेकपा र अन्य पार्टी परित्याग गरी नेपाली कांग्रेशमा प्रवेश गरे। विश्वव्यापी रुपमा फैलिएको कोरोना महामारीमा पनि जिल्लास्थित राजनीतिक दल भने गाउँगाउँमा पार्टी प्रवेश सभा गर्दै हिंडेका छन्। नेकपा र नेपाली कांग्रेस गरी मुख्य दुई धारका दल पार्टी बीच प्रवेश गराउने होडबाजी चलेको छ। नजिकिएको दसैंमा काठमाडौ लगायत विभिन्न ठुला शहर र विदेशबाट गाउँ फर्कनेको संख्याले संक्रमणको जोखिम बढिरहेको बेलामा राजनीतिक दललाई भने आफ्नो पार्टीगत छवि राख्न भ्याइनभ्याइ छ। दलका कार्यकर्ताहरु पार्टी प्रवेश गराउने भन्दै वडावडा र गाउँगाउँमा मानिसको बाक्लो भेला गराउने, समारोह राख्ने गरेका छन्। समारोहमा दलका नेता, कार्यकर्ता, जनप्रतिनिधि र सर्वसाधरणहरु स्वास्थ्य सुरक्षा मापदण्ड समेत राख्दैनन्। समारोहमा न मास्क लगाइन्छ न त दुरी कायम गरिन्छ। उल्टै बाक्लो जमघटको तश्विर सामाजिक सञ्जालमा पोष्ट्याउँछन्। बाक्लो जमघटबीच कोरोनाको जोखिमलाई बेवास्ता गरी राजनीतिक दलले सर्वसाधरणको स्वास्थ्यमा खेलाँची गरिरहेको भोजपुर नगरपालिका ८, पोखरेका स्थानीय गोपाल तामाङले बताए। भन्छन्, कतिबेला कोरोना छिर्ने हो थाहा छैन, गरिबसँग उपचार गर्ने पैसा पनि छैन, राजनीतिक दललाई पार्टी प्रवेश गर्नै हतार छ, हाम्रो स्वास्थ्यमाथि खेलवाड भएको छ। संक्रमणको कम जोखिम भएको भन्दै स्वास्थ्य सुरक्षा मापदण्ड नै नअपनाइ पार्टी प्रवेशका कार्यक्रम अघि बढाएका छन्। एकअर्काको साख गिराउने होडबाजीले संक्रमणको जोखिम झनै बढेको स्थानीय अगुवा नविन प्रधान बताउँछन्। यो बेला भनेको दलहरु संक्रमणको न्यूनीकरण र नियन्त्रणमा जुट्नुपर्ने अवस्था हो, तर सरकारको पक्ष र प्रतिपक्ष भएर एकअर्कामा आरोप प्रत्यारोप गर्दै पार्टी प्रवेश गराउनु गैरजिम्मेवारीपन हो, उनले थपे, जिम्मेवार पक्षबाटै सहि भुमिका निर्वाह गर्न नसक्दा नागरिकले कोरोना जस्तो जटिल परिस्थितिको सामना गरिरहनु परेको छ। असोज ५ गतेबाट लकडाउन खुकुलो गरिएसँगै जिल्लाभित्र चहलपहल बढेको छ। जिल्ला प्रशासनले न्यूनतम स्वास्थ्य सुरक्षाको मापदण्ड अपनाएर दैनिक जिवनयापन गर्न गराउन सर्वसाधरण निर्देशन दिएको छ। तर लकडाउन खुकुलो भएपछि वडातहबाट पनि जिल्ला भित्रिने यात्रुको विवरण आइनसकेको जिल्ला प्रशासनले जनाएको छ। पार्टी प्रवेशका नाममा नागरिकको स्वास्थ्यमाथि गम्भीर चुनौती थपिएको सहायक प्रमुख जिल्ला अधिकारी कृष्णबहादुर बस्नेतले बताए। भने, यस्तो महामारीका बेला सबैजना जिम्मेवार हुनुपर्ने हो, संक्रमणको स्थिति नाजुक बन्दै गइरहेको बेलामा यस्तो कार्यक्रम समारोहले नागरिकको स्वास्थ्यमाथि संकट पैदा हुन सक्छ। स्थानीय, प्रदेश र संघको चुनाव आउन लगभग डेढ वर्ष बाँकी रहँदा दलहरु कोरोना जोखिमको वास्तै नगरी कार्यकर्ता बटुल्न व्यस्त छन्। बैठक, भेला जस्ता सार्वजनिक जमघट राख्ने, समारोह गर्ने, अविरयात्रा र हर्षोल्लास गर्नुले गैरजिम्मेवार काम भइरहेको स्थानीय सरोकारवालाको ठहर छ। भोजपुरमा अहिलेसम्म २५ जनामा कोरोना संक्रमण देखिएको थियो। उनीहरु सबै निको भइ घर फर्किसकेका छन्।"
"सांसदको कैदीबन्दीलाई उपहार : खसी, माक्स र स्यानिटाइजर","ओखलढुंगा : आइतबार बिहान कारागार कार्यालयमा प्रमुख जिल्ला अधिकारी, सिद्धिचरणका मेयर, सांसद तथा सुरक्षाकर्मी जम्मा भएका थिए। सांसदले लरक्क परेको खसी गाडीमा साथै लगेका थिए। माहोल अलिक फरक थियो। सांसदसँग गएका कार्यकर्ताहरुका हातमा स्यानिटाइजर र माक्सका पोका पनि साथै थिए। यति देखेपछि कारागारका कैदीबन्दीले अनुमान गरिसकेका थिए कि सांसदले हामीलाई उपहार दिंदैछन्। उनीहरुले अनुमान गरे अनुसार नै सांसद यज्ञराज सुनुवारले कैदिबन्दीका लागि नाइकेलाई खसी हस्तान्तरण गरे। उनले २०७१ सालदेखि प्रत्येक वर्ष कैदीबन्दीलाई दशैंको अवसरमा भेटघाट गर्ने र खसी उपहार दिंदै आएका छन्। यो पटक भने उनले खसीसँग मास्क तथा स्यानिटाइजर समेत दिए। कोरोना संक्रमणको जोखिम रहेकाले सुरक्षित भएर चाडबाड मान्न र सतर्कता अपनाउन आग्रह पनि गरे। खसी हस्तान्तरण गर्दै उनले भने, कोही कानुनको अज्ञानता, कोही परिबन्द र कोही संगतले अपराधमा संलग्न भएर यहाँ आउनु भएको छ, परिवारबाट टाढा हुँदा चाडबाडमा नरमाइलो हुन सक्छ, जिल्लाको जनप्रतिनिधि भएको नाताले भेटघाट गरेर शुभकामना आदान प्रदान गर्न आएको हुँ। उपहार पाएर खुसी भएका कैदीबन्दीले सांसद सुनुवारसहितको टोलीलाई ढाकाटोपी उपहार दिएका छन्। कारागारको तर्फबाट नाइके नबराज बस्नेतले सांसदसहित सिद्धिचरण नगरपालिकाका मेयर मोहनकुमार श्रेष्ठ प्रमुख जिल्ला अधिकारी कृष्ण पौडेल, डिएस्पी रुपेश खड्कालगायतलाई टोपी उपहार दिएर विदाइ गरे। कैदीबन्दीसँग भेट गरेपछि सिद्धिचरणका मेयर श्रेष्ठले उपहारभन्दा पनि चाडबाडमा परिवारबाट टाढिएर बसेका व्यक्तिहरुसँगको भेटघाट, भलाकुसारी र सुखदुखका विषयमा हुने कुरा भावनात्मक भएको बताए। कैदीबन्दीले सांसद मेयर तथा सुरक्षा निकायका प्रमुखहरु समक्ष बसोबास जीर्ण र साँगुरो भवनमा रहेकाले क्षमताभन्दा तेब्बर बढी कोचाकोचमा बस्नु परेको, खानेपानीको समस्या हुने गरेको र अदालती प्रकृया र सुनुवाइ लम्बिंदा समयमा न्याय पाउन नसकेको गुनासा गरेका थिए। सांसद सुनुवारले पूर्वाधार निर्माणको प्रकृया अघि बढाउन पहल भइरहेको, न्याय निरुपणका विषयमा अदालती प्रकृया विद्यमान कानुनी व्यवस्थाले ढिलाइ हुने गरेको भए त्यसमा बोल्न नमिले पनि कानुनी साक्षरता तथा सहज पहुँचका लागि सरोकारवाला निकायमा छलफल गर्ने आश्वासन दिए। खसी उपहार पाएपछि कैदीबन्दी भने खुसी छन्।"
नोबेल अस्पतालमा कोरोना संक्रमित वृद्धको मृत्यु,विराटनगर : विराटनगरको नोबेल शिक्षण अस्पतालमा उपचारका लागि भर्ना गरिएका कोरोना भाइरस संक्रमित एकजना वृद्धको आइतबार बिहान मृत्यु भएको छ । विराटनगर महानगरपालिका३ का ७५ वर्षीय वृद्धको बिहान ४ बजेतिर मृत्यु भएको अस्पताल प्रबन्धक नारायण दाहालले जानकारी दिए । उनका अनुसार निमोनियाको समस्यासँगै स्वास्थ्य अवस्था गम्भीर बन्दै गएपछि वृद्धलाई शनिबार बिहान उपचारका लागि अस्पताल भर्ना गरिएको थियो । कोरोनाको लक्षण पनि देखिएका कारण स्वाब संकलन गरेर पीसीआर परीक्षण गराउँदा बेलुका रिपोर्ट पोजेटिभ आएको उनको भनाइ छ । त्यसपछि कोभिड अस्पतालमा सारेर थप उपचार थालिए पनि वृद्धलाई बचाउन नसकिएको दाहालले बताए । उनका अनुसार उपचारकै क्रममा ज्यान गुमाएका मृतकमा फोक्सोसम्बन्धी पुरानै समस्या थियो ।
पहिलो छायाँकारको निधन,"काठमाडौं : कोरोना संक्रमणका कारण नेपाली चलचित्रका पहिलो छायाँकार बैकुण्ठमान मास्केको निधन भएको छ। ८३ वर्षको उमेरमा शुक्रबार उनको निधन भएको हो। मास्के विगत सात वर्षदेखि मिर्गौलासम्बन्धी रोगबाट पीडित थिए। उनलाई कोरोना संक्रमण पुष्टि भएपछि आइतबार निदान अस्पतालमा भर्ना गरिएको थियो। विसं २०२१ मा भारतको पुणेस्थित भारतीय फिल्म प्राविधिक शिक्षालयबाट अध्ययन सकाएका मास्केले २०२७ सालमा रिलिज चलचित्र परिवर्तन छायांकन गरेका थिए। उनी फिचर फिल्म खिच्ने पहिलो नेपाली छायाँकार थिए। मास्केले मनको बाँध, पच्चीस वसन्तलगायत दुई दर्जन चलचित्र छायांकन गरेका छन्। उनको शुक्रबार नै पशुपतिमा अन्त्येष्टि गरिएको छ। कोरोना संक्रमणबाट ज्यान गुमाउने मास्के पहिलो नेपाली चलचित्रकर्मी पनि हुन्।"
कसरी मिलाउने शैक्षिक सत्र ?,"प्रशासकहरूले शैक्षिक सत्र ढिला हुनबाट रोक्नुपर्छ र एउटा कुशलका रूपमा स्थापित हुनुपर्छ कोरोना महामारीको उपचारपद्धति स्थापित नभएकाले संक्रमण फैलन रोक्नुलाई नै विश्वले उत्तम विकल्प मान्यो। त्यसैले प्रायःजसो देशमा लकडाउन, सामाजिक दूरी कायम गर्ने, पटकपटक हात सफा गर्ने, भीडभाड हुने स्थान बन्द गर्नेलगायतका सरल विकल्पहरू स्वीकार गर्नुबाहेक अरू उपाय पनि थिएन। यसकै कारण व्यपारव्यवसायदेखि दैनिक जीवनसमेत कष्टकर बनेको छ। यसकै चपेटामा स्कुल तथा शैक्षिक संस्था पनि परेका छन्। यो स्थिति नेपालमा मात्र नभएर विश्वका अधिकांश मुलुकमा छ। कोराना संक्रमणको तथ्यांक फरकफरक भए पनि महामारीको प्रभाव हेर्ने हो भने सबै देशको स्थिति लगभग उस्तै छ। आर्थिक रूपमा पनि निकै प्रभाव परेको विश्व बैंकको तथ्यांक हेर्दा स्पष्ट हुन्छ। तर पनि भविष्यलाई मूल्यांकन गर्ने हो भने शैक्षिक क्षेत्रको प्रभाव संवेदनशील छ। विश्वका धेरै मुलुकमा लकडाउनपछि शैक्षक कार्यक्रम सुचारु गरिएको छ वा शिक्षण प्रक्रियाका प्रभावकारी विकल्प रोजिएको छ। तर हाम्रा मुलुकमा शैक्षिक सत्र नै कतै गुम्ने त हैन भन्ने आशंका उब्जिएको छ। विगतमा शैक्षिक क्रियाकलाप नहुनु वा भए पनि भर्चुअल विधिबाट सीमित विद्यार्थीका लागि भएकाले ससाना कक्षादेखि कलेज तथा मेडिकल कलेजका विद्यार्थीमा भएको मानसिक प्रभाव त एकातिर छँदैछ भने परीक्षा समयमा नहुँदा र पछाडि धकेलिँदा समेत विद्यार्थीको मनोभावमा नकारात्मक प्रभाव परेको छ। अझ शैक्षिक सत्र नै ढिला गरिदिने हो वा गुमाउन बाध्य पारिदिने हो भने सबै विद्यार्थी मानसिकरूपमा विछिप्त हुनेछन्। महामारीका समयमा गुरुकुलको गुरुशिष्य परम्परा अनि विद्यालयको शिक्षकविद्यार्थी परम्परालाई पछाडि धकेल्दै भर्चुअल परम्पराले स्थान पाएको छ। यसलाई बढ्दो आधुनिकीकरण र समयअनुसारको परिवर्तनका रूपमा सबैले स्वीकार गर्नुपर्छ। समग्रमा शिक्षण प्रक्रियाका दुई पाटा हुन्छन्, एउटा विद्यार्थीले सिक्ने विषयवस्तु अनि शिक्षकले सिकाउने विषयवस्तु। कक्षाकोठा वा गुरुकुलमा यी दुवै समानान्तर रूपमा चलिरहन्छन्। प्रक्रियागतरूपमा भर्चुअल विधिमा पनि त्यति फरक छैन तर प्रत्यक्षरूपमा हुने शिक्षण प्रक्रियाको तुलनामा परोक्षरूपमा हुने शिक्षण प्रक्रियाको प्रभाकारिता र गुणस्तर पक्कै पनि कम हुन्छ। भर्चुअल कक्षाको यो नै मुख्य कमजोर पाटो हो। आर्थिकरूपमा समेत यसले असर त गर्न नै भने प्रविधिक कमीकमजोरीमा यो विधि सर्वव्यापी हुन सक्दैन। अझ हाम्रा लागि उत्तम विकल्प त विद्यालयको कक्षाकोठा नै हो, गुरुकुल नै हो। हाम्रो समाजको संस्कार पनि यस्तै छ। तर जे भए पनि शिक्षण प्रक्रिया वा विधि प्रभावकारी हुनुपर्छ तर समयानुकूल परिवर्तित हुन सक्छ भन्ने मानसिकता हामी सबैले स्थापित गर्नुपर्छ। कोरोनाकालीन शैक्षिक परिवर्तन यसकै उदाहरण हो। शैक्षिक सत्र शिक्षण प्रक्रियाको गहना हो। कुनै पनि अवस्थामा शैक्षिक सत्र ढिलाइ गरिनु हुन्न। खेर गर्ने त चिताउनु पनि हुन्न। हाम्रो देशमा परीक्षा ढिलाइ गर्ने वा नतिजा ढिलाइ गर्ने ध्येयका साथ मात्र शैक्षिक सत्र ढिलाइ गरिएको हुन्छ। विद्यार्थीको प्रभावकारी शिक्षाका लागि त विल्कुलै गरिएको छैन। शैक्षिक सत्र ढिलाइ गर्नुको साटो शैक्षिक सत्रको बाँकी समयमा प्रभाकारी शिक्षण विधि अपनाउनुपर्छ। पाठ्यक्रमअनुसारको सिकाइका लागि बाटो खोलिनुपर्छ। शैक्षिक प्रक्रियामा निरन्तरता रहोस् भनेरै कुशल शैक्षिक प्रशासक स्कुल, कलेजदेखि शिक्षा मन्त्रालयसम्म पदासीन हुन्छन्। स्कुलका हेडसर, कलेजका प्रिन्सिपल, विश्वविद्यालयका डीन, शिक्षाध्यक्षदेखि उपकुलपति अनि कुलपति अझ मन्त्रालयका शैक्षिक नीतिनिर्माताको त निर्णायक भूमिका रहन्छ। शैक्षिक प्रक्रिया प्रभावकारी बनाएर समयमै विद्यार्थीलाई गन्तव्यमा सफल अवतरण गराउनुपर्छ भन्ने ध्येयका साथ सबै पदाधिकारीहरू पदासीन छन्। खासमा त वार्षिक क्यालेन्डर नै हुनुपर्छ, शैक्षिक क्रियाकलाप प्रभावकारी हुने गरी। वार्षिक क्यालेन्डरका लागि काठमाडौं विश्वविद्यालय (केयू) अन्य विश्वविद्यालयभन्दा प्रभावकारी छ, बीपी कोइराला स्वास्थ्य विज्ञान प्रतिष्ठानमा पनि क्यालेनडर लागू छ। यसमा केयूका तत्कालीन उपकुलपति प्राडा सुरेशराज शर्माको र बीपी प्रतिष्ठानका तत्कालीन शिक्षाध्यक्ष विक्रमप्रसाद श्रेष्ठाको ठूलो योगदान रहेको थियो र स्टेक होल्डर हामी विद्यार्थीको पनि। विद्यार्थीको भविष्यको लोखाजोखा नगरी शैक्षिक सत्र ढिलाइ गर्नु वा खेर जानसम्म कुरेर बस्नु कुशल शैक्षिक प्रशासकका लागि अशोभनीय छ। खासमा शैक्षिक सत्र एक दिन पनि पछाडि धकेलिनु शैक्षिक नैतिकता बिर्सिएर गरिएको शैक्षिक अपराधजस्तै हो। समग्रमा हरेक वर्षको शैक्षिक क्रियाकलाप तोकिएको समयभित्र नै सकिनुपर्छ, बीचमा केही व्यवधान वा वाधा आए पनि। परिस्थितिअनुसार शैक्षिक प्रक्रियामा जटिलता आउनु वा व्यवधान आउनु स्वाभाविक हो। त्यसकै लागि त शैक्षिक प्रशासकहरू पदासीन गरिएको हो। समस्याको समाधान गर्नु नै त सबैको जिम्मेवारी हो, नभए पदीय जिम्मेवारीको के महत्व भन्ने गम्भीर प्रश्न अगाडि आउने छ। शैक्षिक प्रक्रिया प्रभावकारी कसरी बनाउने, वार्षिक क्रियाकलापमध्ये बीचमा भैपरी आउने समयलाई बैकल्पिक विधिमार्फत कसरी समाधान गर्ने र बाँकी समयमा पाठ्यक्रम सक्न के नीति अवलम्बन गर्ने ? यिनै विषयमा शैक्षिक प्रशासकले गहनताका साथ सोच्नुपर्छ र सोहीअनुरूप शैक्षिक सत्रको संरक्षण गर्दै विद्यार्थीलाई गन्तव्यमा सफल अवतरण गराउनुपर्ने हुन्छ। विडम्बना न मन्त्रालय, न त मन्त्रालयमुनिका निकायहरू वा कलेजहरू कसैले पनि गहनताका साथ यसको तयारी गरेको देखिँदैन। समयअनुसार टर्दै जाला, धेरै भएमा विद्यार्थी शैक्षिक सत्र त ढिलाइ होला भन्ने कन्ट्राचुआलिज्मसहितको मानसिकता सबै पदासीन शैक्षिक प्रशासकहरूमा स्थापित भएको देखिन्छ। बैकल्पिक विधिको कसरत गरएको देखिएको छैन। कोरोना महामारीको बहाना हावी भएको छ। शिक्षा क्षेत्रको पनि आफ्नै नैतिकता हुन्छ, शैक्षिक नैतिकता। विद्यार्थी, शिक्षक र शैक्षिक प्रशासक सबैले पालना गर्नुपर्ने। भनिएको कुराप्रति कुनै चासो नदिनु वा विद्यार्थीको भविष्यमा नकारात्मक प्रभाव पर्छ भन्ने बुझ्दाबुझ्दै पनि त्यसलाई महत्वका साथ नहेर्नु नै कन्ट्राचुआलिज्म हो, राजनीतिक कन्ट्राचुआलिज्मभन्दा केही फरक तर भाव उस्तै। यसले शैक्षिक नैतिकताको हनन गर्छ। त्यसैले विद्यार्थीको भविष्यको लोखाजोखा नगरी शैक्षिक सत्र ढिला गर्नु वा खेर जानसम्म कुरेर बस्नु कुशल शैक्षिक प्रशासकका लागि अशोभनीय छ। खासमा शैक्षिक सत्र एक दिन पनि पछाडि धकेलिनु शैक्षिक नैतिकता बिर्सिएर गरिएको शैक्षिक अपराधजस्तै हो। शैक्षिक सत्र एक दिन ढिला हुँदा माथिल्लो तहका परीक्षा, प्रमोसनबाट वञ्चित भएका कयौं उदाहरण हामीमाझ नै छन्। त्यसैले शैक्षिक सत्र ढिलाइ हुनु नै हुन्न। शैक्षिक सत्र खेर जाने विषयको त म परिकल्पना पनि गर्न सक्दिनँ। अन्त्यमा यस शैक्षिक सत्रको पनि हामी सबैले संरक्षण गर्नुपर्छ, स्कुलदेखि कलेजसम्मको, खेर जान दिनु हुन्न, ढिलाइ पनि गर्नु हुन्न। त्यसैले बाँकी समयमा विद्यार्थीलाई पाठ्यक्रमअनुसारको प्रभावकारी शिक्षा दिन बैकल्पिक उपाय अवलम्बन गर्न त्यसको पूर्वतयारी गरिनुपर्छ, त्यो पनि द्रूत गतिमा। कतै शैक्षिक शैक्षिक सत्र ढिलाइ गर्ने प्रयास भएको छ भने त्यसलाई थाँती राखेर प्रभावकारी शिक्षा कसरी प्रदान गर्ने, प्रवेश परीक्षा वा अन्य परीक्षा समयमा कसरी वा कुन विधिबाट लिने गहनताका साथा लागिपर्नु आजको आवश्यकता हो। सबै शैक्षिक प्रशासकले विशेष चासोका साथ समस्या समाधान गरेर शैक्षिक सत्र ढिलाइ हुनबाट रोक्नुपर्छ र एउटा कुशल र सफल प्रशासकका रूपमा स्थापित हुनुपर्छ। सबै विद्यार्थी र अभिभावकको चाहना यही हो।"
आमाले नपाउने तलब,"सधैं घरमा रहँदा आमा भोलि चाँडै उठाइदिनुस् है। जतिबेला म स्कुल पढ्थें। त्यो समयमा मोबाइल बोक्ने कुरै भएन मानौं आमा नै हो मोबाइलको अलराम। बिहान उठाइदिएर कहाँ सुख पाउनु हुन्थ्यो र आमाले ? स्कुलले जीवनमा स्कुल अलि टाढा नै हुन्थ्यो। आमा डर लाग्छ अलिपरसम्म पुर्याइदिुनस् न त्यसमा तयार हुनुहुन्छ। तर कहिल्यै बुवालाई भन्ने आँट नै गरिँदैनथ्यो। कहिलेकाहीं भनिहाले पनि उहाँले जा, तेरी आमालाई भन्, तेरी आमाको काम के छ ? त्यति पनि काम गरिनँ भने के गर्छे त्यसले। किन त्यसो भनेको होला सोच्थें। हो, घरमा आमाले १० वटा हात नचलाउने हो भने घर अन्धकार हुन्छ। तर मेरी आमाले त्यतिका सेवा गर्नुहुन्छ परिवार र आफ्ना सन्ततिका लागि तर कहिल्यै त्यसबापतको तलब फाइदा खोज्नु हुन्न। एक दिन आफन्तका घरमा पुगेकी थिएँ त्यहाँ रिसाउँदै गरेको देखें। घरमा जति काम गरे पनि हुँदैन। मानौं घरका सबै समस्याको कारण घरकी आमा नै हुन्। घरका छोराछोरी, सासूससुरा, अझ घरमा अन्य सदस्यको सबैको ठेक्का लिने आमा नै हुन् बिहान उठेदेखि सबैको सेवामा आमा हाजिर हुनुहुन्छ घरव्यवहार धान्न दिएको रकमबाट लुकाएर छोराछोरीलाई मन लागेका सामान किन्न पनि आमाले नै व्यवस्था गर्नुहुन्छ। तर पनि उहाँ सधैं सबैका अगाडि खुसी भएर देखाउनु हुन्छ। मलाई सुख पाओस्, नपाओस्, आज मलाई सञ्चो छैन, कसैले मेरो काम गर्दिए पनि हुने लाग्छ जस्तो। तर सबै माया मारेर फेरि आमा परिवारको खुसीका लागि मनमा, अशान्ति भए पनि छोराछोरीका लागि सधैं तन्दुरुस्त नै देखिनु हुन्छ। घरका सारा काम आमाको थाप्लोमा नै हुन्छ। पहिले त आमाले अध्ययन गर्ने, स्कुल जाने अवसर पाउनुभएन। तर हालका पढेलेखेका आमाहरूलाई पनि कम चटारो छैन। ती आमा जहाँ दूध खाने छोराछोरी स्कुल, क्याम्पस जाने छोरालाई समयमा खाना नखुवाएर गृहकार्य नगराए, खाना नपकाई त्यसै बस्न कहाँ सक्नुहुँदो रहेछ। आजका आधुनिक आमाहरू जहाँ उहाँहरूले शिक्षा प्राप्त गर्नुभयो। केही सिप सिक्ने मौका पाउनुभयो भने पनि घरव्यवहारले उहाँको साथै जान्छ। म बाल्यकाल सम्झिन्छु। ओछ्यानमै हुँदा आमापानीको गाग्री बोकेर पानी ल्याएर सारा घरका काम सक्नुहुन्थ्यो। खानेपानी अभाव आमाका लागि थियो नै, घन्टौंसम्म डोकामा ओसारेको पानीले घरका सबै काम सक्नुपर्ने बाध्यता हाम्रा आमामा थियो। अहिले सम्झन्छु, एउटा बोतलको पानीलाई २५ रूपैयाँ पर्छ। तर आमाहरूले ढाड भाँचिने गरी ओसारेको पानीको मूल्य नै थिएन। आमाले कहिल्यै बिहानदेखि बेलुकासम्म गरेका कामको तलब खोज्नुभएन। घरका भाँडा माझ्ने, गाई, भैंसीलाई घाँस काट्ने, गोबर सोर्ने, खै कहाँ छ आमाको श्रमको मूल्य ? तर पनि हरेक दिन खुसी नै देखिनु हुन्छ। आमाका साँच्चै दशवटा हात हुने थिए भने आमाहरूलाई घरव्यवहार गर्न कठिन हँुदैनथ्यो। छोरीलाई कपाल कोर्ने स्कुल जाने खै कहाँ छ आमाको तलब ? आमाहरूका दिनचर्या खासमा कसरी बित्यो सायद उहाहरू नै सम्झन सक्नु हुन्छ। न त उहाँहरूको स्वास्थ्य नै राम्रो बन्थ्यो, न त अन्य कुरा। उहाँहरूको जीवन शैली बित्थ्यो तर केवल घरायसी काममा बिहान चार बजेदेखि सुरु हुने रहेछ। मलाई थाहा भएसम्म त्यो समय अर्थात् आमाको दिन आजभन्दा ५० वर्षअघि जहाँ घडी थोरै घरपरिवारमा हुने रहेछ। आमाहरूका लागि कुखुरा जुन समयमा बिहान कराउँछ ठीक चार बजे त्यो समयमा उहाँहरूको दिन सुरु हुने रहेछ। ग्रामीण परिवेशमा पानीको मुहानसम्म पुग्न कम्तीमा एकदेखि दुई घन्टा लाग्थ्यो नै, त्यहाँबाट पानी ल्याउने काम पनि आमाकै हुन्थ्यो। प्रायः घाम उदाउँदा आमाले साजी पानी ल्याइसक्नुभएको हुन्छ। हाम्रो पुरानो मान्यताअनुसार अघिल्लो दिनको पानी भोलिपल्ट पिउने गरिँदैन। आमाको ढाड भाँचिने गरी बोकेर ल्याएको पानीको कुनै मूल्य हुँदैनथ्यो अहिले सहरका पसलमा एक लिटर मिनिरल बोटलको २५ रूपैयाँ तिरेर पिउने गर्दा पनि ती आमाको पसिनाको मूल्य चिन्न सकिँदैन। आमा दैनिक कम्तीमा ५० देखि ६० लिटर त पिउने मात्र बोक्ने गर्नुहुन्थ्यो। खै त आमाको कामको सम्मान ? त्यही समयमा आमाले हामीलाई सँगसँगै बोक्नुभयो। कैयन् आमाले गर्भवती अवस्थामै ज्यान गुमाउनुभयो। हालको परिप्रेक्षमा केही आमा दिदीबहिनी नेपाल सरकारको उच्च पदमा पुग्नुभएको छ। उक्त पदमा रहँदा घरायसी काममा उहाँहरूको समय तुलनात्मक रूपमा कम हुने गरेको नै हुन्छ। त्यस अवस्थामा उहाँहरूले पारिश्रमिक दिएर घरमा काम गर्न मान्छे राखेको देखिन्छ। त्यो एक जना महिला पनि कसैको आमा नै हुन्छिन्। उक्त महिलाले अरूका घरमा काम गरेवापत पारिश्रमिक पाउँछिन् भने त्यो पनि केही घन्टा काम गरेबापत। मानौं कुनै घरमा लुगा धुन, खाना पकाउन, भाँडा माझ्न, घर सफा गर्दा पैसामा लगाइन्छ भने खै त ती हाम्रा आमाले कहिल्यै तलब पाउने ? कुनै दिन म राष्ट्रिय योजना आयोगको अन पेड नामक एकदिने अन्तरक्रियात्मक कार्यक्रममा सहभागी भएकी थिएँ। उक्त कार्यक्रममा विभिन्न पेसामा आबद्ध महिला कर्मचारीलगायत उच्च पदमा संलग्न व्यक्तिहरू सहभागी हुनुहुन्थ्यो। एकजना महिला सांसद पनि सहभागी हुनुहुन्थ्यो। छलफलका क्रममा उहाँले महिला आमा दिदीबहिनीका घरायसी समस्याबारेमा सम्बोधन गर्दै भन्नुभएको थियो। म हिजोआज घरमा समय दिन पाउँदिनँ। मसँग समय नै हुँदैन। मेरो सम्पूर्णको करिब आधाजति काम गर्न एकजना दिदीलाई पारिश्रमिक दिएर राखेकी छु। अनि मैले प्रश्न गरें अनि, खाना कसले पकाउँछ ? उहाँले भन्नुभयो कहिलेकाहीं आफैं कहिलेकाहीं पतिले पकाउनुहुन्छ। तपाईं र पतिसँगसँगै घरमा आउनु हुन्छ। हाम्रो पितृसत्तात्मक समाज हो, जहाँ एउटी पत्नीले पतिलाई कसरी आज तपाईं खाना पकाउनु भनेर भन्न सक्नु हुन्छ ? उँहाले उत्तर दिनुभयो। होइन कहाँ त्यसरी भन्न सक्नु र ? चुनौतीअनुसार काम गर्ने गरेका छौं। तिमीलाई खाना पकाउन आउने भए पो पकाउँछौ त तिम्रो गफ मात्र ठूलो हो भन्ने गरेकी छु। त्यसपछि उहाँ भान्सामा गएर खाना पकाउनुहुन्छ नत्र त कहाँ पकाउनु र ? हामी सबै महिला आमा दिदीबहिनीका समस्या हुन्। मैले अलिकति पढें। अलि अगाडि छु राजनीतिमा। आम नेपाली सामान्य महिला दिदीबहिनीले पतिका अगाडि ठाडो शिरले यस्तो काम गरिदिए पनि हुनेसम्म भनेर अह्राउन आँट गर्न सक्दैनन्। त्यसका लागि सबै महिला सबै कुरामा सक्षम छैनन्। अझै पनि पतिको कमाइमा निर्भर भएकाले। झुक्नै बाध्य हुनुपरेको छ।"
विराटनगरमा दुई कोरोना संक्रमितको मृत्यु,विराटनगर : विराटनगरमा दुई जना कोरोना संक्रमितको मृत्यु भएको छ। विराटनगरको कोशी अस्पताल कोभिड१९ उपचार केन्द्र र नोबेल शिक्षण अस्पतालमा एकएक जनाको मृत्यु भएको हो। विराटनगर महानगरपालिका१२ का ५५ वर्षीय पुरुषको गएराति १०:५५ बजेतिर मृत्यु भएको कोशी अस्पताल कोभिड१९ उपचार केन्द्रका व्यवस्थापक ज्ञानबहादुर बस्नेतले जानकारी दिए। उनका अनुसार पीसीआर परीक्षण गराउँदा असोज १३ गते रिपोर्ट पोजिटिभ आएका पुरुषलाई त्यही दिन उपचारका लागि कोभिड अस्पतालमा भर्ना गरिएको थियो। उपचारका लागि भर्ना भएको १८ दिनपछि अस्पतालकै आइसोलेसनमा संक्रमितको मृत्यु भएको बस्नेतले बताए। मृतकमा मधुमेहको पुरानै समस्या रहेको उनको भनाइ छ। क्यान्सरको समस्या रहेका संक्रमितको मृत्यु विराटनगर महानगरपालिका७ का ८६ वर्षीय वृद्धको नोबेल शिक्षण अस्पतालमा उपचारका क्रममा आइतबार बिहान ९ बजेतिर मृत्यु भएको हो। अस्पतालका प्रबन्धक नारायण दाहालले मृतकमा क्यान्सरको पुरानै समस्या रहेको जानकारी दिए। कोशी अस्पतालको प्रयोगशालामा पीसीआर परीक्षण गराउँदा रिपोर्ट पोजिटिभ आएपछि वृद्धलाई उपचारका लागि नोबेलको कोभिड अस्पतालमा असोज २५ गते भर्ना गरिएको उनको भनाइ छ। दाहालका अनुसार मृतकको परिवारका अरु तीन सदस्यलाई पनि संक्रमण देखिएको छ। कोरोना पुष्टि भए पनि परिवारका अरु सदस्य भने होम आइसोलेसनमै रहेको उनले बताए।
चिकित्सकमा कोरोना देखिएपछि दैलेख अस्पताल सिल,"दैलेख : स्वास्थ्य सेवा कार्यालय दैलेख जिल्ला अस्पतालमा कार्यरत एकजना चिकित्सकसहित १२ जनामा कोरोना संक्रमण देखिएको छ । शनिबार आएको पीसीआर रिपोर्ट अनुसार अस्पतालमा कार्यरत एकजना चिकित्सक, ११ जना स्वास्थ्यकर्मी र कर्मचारीमा कोरोना भाइरस (कोभिड१९) संक्रमण पुष्टि भएको स्वास्थ्य सेवा कार्यालय दैलेख जिल्ला अस्पतालका निमित्त स्वास्थ्य सेवा व्यवस्थापक डा निरन्जन पन्तले जानकारी दिए । अस्पतालमा कार्यरत चिकित्सक, स्वास्थ्यकर्मी र कर्मचारीमा कोरोना संक्रमण पुष्टि भएपछि अस्पताल सिल गरिएको छ । शनिबारदेखि कात्तिक ४ गतेसम्मका लागि इमरजेन्सी सेवा बाहेक अन्य सम्पूर्ण सेवाहरु बन्द गरिएको अस्पतालका निमित्त स्वास्थ्य सेवा व्यववस्थापक डा पन्तले जानकारी दिए । यसैबीच शुक्रबार जिल्लाको ठाटीकाँध गाउँपालिकाका अध्यक्ष धीरबहादुर शाहीलाई कोरोना संक्रमण पुष्टि भएको छ । उनी हाल दैलेख अस्पतालको आइसोलेसनमा उपचाररत छन् । 'खोकी लागेपछि कोरोनाको शंका लागेर परीक्षण गराएको थिएँ, परीक्षण गर्दा संक्रमण पुष्टि भयो, 'उनले भने, 'मैले काम गर्ने शिलसिलामा धेरै व्यक्तिसँग भेटघाट भएको छ, मेरो सम्पर्कमा आउनुभएका सबैलाई सुरक्षित रहन आग्रह गर्दछु ।' यस्तै अखिल नेपाल राष्ट्रिय स्वतन्त्र विद्यार्थी युनियन जिल्ला कमिटि दैलेखका सहसंयोजक हेमन्त दशौँदीलाई कोरोना संक्रमण पुष्टि भएको छ । जिल्लामा समुदाय स्तरमा कोरोना संक्रमण तिब्र रुपमा फैलिइरहेको छ । शनिबार मात्रै ४ महिला र १८ पुरुषसहित २१ जनामा संक्रमण पुष्टि भएको स्वास्थ्य सेवा कार्यालय दैलेखले जनाएको छ । योसँगै जिल्लामा कोरोना संक्रमण पुष्टि हुनेको संख्या एक हजार दुई सय २४ जना पुगेको छ । तीमध्ये एक हजार एक सय २४ जना निको भइ डिस्चार्ज भइसकेका छन् । हाल जिल्लामा सक्रिय कोरोना संक्रमितको संख्या एक सय जना छ । यता स्थानीय प्रशासनले दैलेख सदरमुकामका होटल, चियानास्ता पसल र रेष्टुरेन्ट बन्द गर्न निर्देशन दिएको छ । शुक्रवार एक सूचना जारी गर्दै जिल्ला प्रशासन कार्यालय दैलेखले सदरमुकामका होटल, चियानास्ता पसल र रेष्टुरेन्ट बन्द गर्न प्रशासनको निर्देशन दिएको हो । सूचनामा कोरोना भाइरस (कोभिड१९) का कारण दैलेख बजार क्षेत्रमा होटल व्यवसाय गर्ने व्यवसायीहरु ठूलो संख्यामा संक्रमित हुँदै गएको अवस्थामा संक्रमण रोकथाम तथा नियन्त्रणका लागि होटल, चियानास्ता पसल र रेष्टुरेन्टहरु तत्कालका लागि बन्द गर्न भनिएको छ । विश्वव्यापी रुपमा फैलिईएको कोरोना भाइरस (कोभिड१९) को संक्रमण रोकथाम, नियन्त्रण र उपचारका लागि कोभिड१९ संकट व्यवस्थापन संचालन केन्द्र जिल्लागत संरचनाको बैठकको निणर्य अनुसार कोरोना संक्रमण पुष्टि भएका व्यवसाय गर्ने व्यवसायी र व्यवसायीको परिवारका सदस्यहरु प्रत्यक्ष संलग्न भई सञ्चालनमा रहेका पसल, व्यवसाय र सेवाहरु पूर्ण रुपमा बन्द गर्नुपर्नेछ । फेन्सी व्यवसाय गर्ने व्यवसायीहरुले विश्व स्वास्थ्य संगठन र नेपाल सरकारका स्वास्थ्य सुरक्षा सर्तकता मापदण्ड अनिवार्य प्रयोग गर्ने तथा अनिवार्यरुपमा व्यवस्था मिलाउनुपर्ने सूचनामा उल्लेख छ ।"
प्रवासमा दसैं : कोरोनाले खल्लो,"दसैं नेपालीको महान चाड हो। नेपालमा मात्र होइन नेपालबाहिर पनि दसैं मनाउने चलन बढ्दै गएको छ। नेपालबाहिर ८० लाखभन्दा बढी नेपाली कार्यरत छन्। प्रवासमा पनि नेपाली आपसमा भेटघाट गर्ने, मान्यजनबाट टीकाजमरा लगाउने, खसी काट्ने, नयाँ लुगा लगाउने र साथीभाइसँग रमाइलो गर्ने चलन छ। विदेशमा नेपाली समुदायले सञ्चालन गरेको संघसंस्था टन्नै छन्। संघसंस्थाले नेपाली चाडपर्व दसैंतिहार, तीजको अवसर पारी विविध सांस्कृतिक कार्यक्रमको आयोजना गर्छन्। जसले नेपाली समुदायलाई यस्ता चाडपर्व र चाडपर्व लक्षित कार्यक्रमले संगठित र एकीकृत हुन सघाउ पुर्याउँछ। विदेशका कुनाकाप्चामा वैदेशिक रोजगार, व्यापारव्यवसाय, अध्ययन अध्यापनलगायत विविध क्षेत्रमा नेपाली काम गर्दै आएका छन्। गैरआवासीय नेपालीले अन्य पर्वको तुलनामा दसैंलाई विशेष रूपमा सम्झिने गरेका छन्। वैदेशिक रोजगार विभागका अनुसार हालसम्म ५४ लाखभन्दा बढी नेपालीले वैदेशिक रोजगारीमा जान श्रम स्वीकृति लिइसकेका छन्। भारत रोजगारीमा जान श्रम स्वीकृति लिनु पर्दैन। अधिकांंश नेपालीको जनघनत्व भारतसहित मलेसिया, कतार, संयुक्त अरब इमिरेट्स र साउदी अरबमा बढी छ। संयुक्त अरब इमिरेट्स (यूएई)मा कार्यरत जीके दंगाली एक दशक अघिदेखि वैदेशिक रोजगारीमा छन्। प्रवासमा दसैंलाई महŒवका साथ हेर्ने चलन छ, उनले भने, आफन्त, इष्टमित्रबाट आशीर्वाद लिने, खसी काट्ने, टीकाजमरा लगाउने चलन स्थापित भएको छ। नेपाली धेरै भएका कम्पनीमा दसैंका बेला बिदा दिने चलन पनि छ। कम्पनी दैनिकजसो चले पनि नेपाली समुदाय टीकाको दिन बिदा लिएर दसैंं मनाउने गरेको दंगालीले बताए। प्रवासमा हुँदा पनि कम्पनीमै कार्यरत अग्रज पुस्ताबाट टीकाजमरा लगाउने चलन, उनले भने। तर यो वर्ष विश्वव्यापी रूपमा फैलिएको कोभिड१९ ले प्रवासमा पनि दसैंको बेला खल्लो महसुस गराएको छ। नेपालीको घरआँगनमा दसैं भित्रिँदै गर्दा नेपाललगायत नेपाली रहेका अधिकांश म्ुलुकमा कोभिडको जोखिम उत्तिकै छ। दाङ देउखुरी समाजले तीज, दसैंमा सांस्कृतिक कार्यक्रम गरे पनि यसपालि केही गर्न सकिने अवस्था नरहेको उनले सुनाए। तर, रुमनजिकै भएका १०१२ जना साथी जम्मा भएर खसी काटेर दसैं मनाउने योजना रहेको उनको कथन छ। एउटा सहरबाट अर्को सहर जान यो पटक कठिन भएकाले सामान्य रूपमा दसैं मनाउने उनले बताए। मलेसियामा पनि नेपालीले सामूहिक रूपमा दसैं मनाउने गर्छन्। दसैंका बेला मलेसियामा कार्यरत नेपालीले तीन दिनसम्म बिदा लिन पाउँछन्। दसैंका बेला साथीभाइसँग भेटघाट गरी दसैं मनाउन र रमाइलो गर्ने गरेको मलेसियामा कार्यरत दाङका दीपेन्द्र डाँगी सुनाउँछन्। तर, नेपालमा जस्तो दसैंतिहार रमाइलो नहुने उनले बताए। नेपालजस्तो यहाँ चाडपर्वको मतलव हुँदैन, साथीहरू मिलेर रमाइलो भने गरिन्छ, उनले भने, अरू बेलाभन्दा नेपाली संघसंस्थाले चाडपर्वको समयमा कार्यक्रम आयोजना गरी मनाउने गर्छन्, त्यही कार्यक्रममा सहभागी भएर दसैं मनाउँदै आएका छौं, उनले भने। यो वर्ष कोभिडका कारण जमघट गरी हर्षोल्लासका साथ भने मनाउन नपाइने तिक्तता उनले व्यक्त गरे। दसैंको बेला घरपरिवारको यादले बढी सताउने कुबेतमा कार्यरत शोभाराम उपाध्याय बताउँछन्। दसैंको समयमा नेपालमा रहेका प्रायः सबै आफन्तसँग कुराकानी गरी दसैंको सम्झना गरिन्छ, उनले भने। कुबेतमा पनि खसी काट्ने, टीका लगाउने चलन सुरु भइसकेको उनले सुनाए। यूएई र मलेसियाजस्तो साउदी अरबमा काम गर्ने नेपाली कामदारलाई भने सहज छैन। मुस्लिम तथा कटरपन्थी मुलुक भएकाले साउदी अरबमा नेपालीले दसैंतिहारको रौनकता लिन पाउँदैनन्। साउदीमा कार्यरत रोल्पाका ओमबहादुर डाँगी दसैंको समयमा सधैं पीडामय वातावरणमा बस्न बाध्य हुन्छन्। साउदीमा दसैं मनाउन समस्या छ, साथीभाइ बिदा लिएर रुममै बसेर खानपिन गरी मनाइन्छ, उनले भने, जतिसुकै रमाइलो गरे पनि घरको यादले सताउँछ। साउदीमा नेपाली संघसंस्था पनि खासै नभएकाले आफन्त र गाउँघरका साथीभाइसँग मात्र भेट हुने उनले सुनाए। कतारमा कार्यरत रेगबहादुर केसीले परदेशमा दसैं खल्लो लाग्ने बताए। दसैंको समयमा यहाँ खासै रमाइलो हुँदैन, उनले भने, चाडपर्वका बेला नेपालकै याद आउँछ। वैदेशिक रोजगारीको सिलसिलामा १३ वर्षदेखि यूएईमा कार्यरत रोल्पाका कुमार केसी चाडवाडको बेला विदेश बस्नुपर्दा खल्लो महसुस गर्छन्। यस अवधिमा एकपटक पनि दसैंमा नेपाल आएर टीका लगाउन पाएका छैनन्। दसैंतिहारका बेला विदेश बस्दा परिवारको याद आउने उनले बताए। रोल्पा जिल्लाको माडी गाउँपालिका५ भावाङ घर भएका केसीले विदेशमा साथीभाइ जम्मा भएर दसैं मनाउने गरेको बताए। यो वर्ष कोभिड१९ का कारण भएका साथीभाइ पनि मिलेर खुसीयाली मनाउन कठिन रहेको केसीले बताए। केसी भन्छन्, यूएईमा भएका मान्यजनको हातबाट टीका थापेर आशीर्वाद लिने गरेको छु, यहाँ पनि नेपाली संस्कृतिअनुसार नै टीका लगाइन्छ। नेपालमा जस्तै यूएईमा पनि खसी काट्ने, शुभकामना साटासाट र नाचगान गरी मनाउने चलन सुरु भएको छ। यूएईमा ७० भन्दा बढी नेपाली संघसंस्था छन्। यी संस्थाले नेपाली चाडपर्वमा विविध कार्यक्रमको आयोजना गर्छन्। चाडपर्वका अवसरमा आयोजना हुने कार्यक्रममा धेरैजसो नेपालीको उपस्थिति हुने गरेको केसी सुनाउँछन्। यूएईलगायत खाडी तथा मलेसियामा दसैंलाई लक्ष्य गरी मनी एक्सचेन्ज र केही सुपरमार्केट तथा सपिङ मलले समेत अफर र उपहार योजना ल्याउँछन्। कतिपय नेपालीहरू दसंैतिहारको अवसरमा नेपाल आउँछन्। कतिपय अवस्थामा चाडपर्वमा नेपाल आउन चाहे पनि टिकट नपाउने समस्या हुने गरेको विदेशमा कार्यरत श्रमिक सुनाउँछन्। कोरोनापछि ५९ देशबाट एक लाखभन्दा बढी श्रमिक स्वदेश फर्किसकेका छन्। अझै लाखौं श्रमिक फर्किन चाहे पनि अझै स्वदेश फर्कन पाएका छैनन्। खाडी र मलेसियामा मात्र होइन, अमेरिका, बेलायत, अस्ट्रेलियालगायत विभिन्न देशमा कार्यरत नेपालीले पनि दसैंतिहार मनाउँछन्। अमेरिकामा कार्यरत रुकुमका दुर्गापति रिजालले आफन्तसँग भेटघाट गरेर दसैं मनाउने गरेको सुनाए। लन्डनमा कार्यरत गैरआवासीय नेपाली संघ कोभिड१९ उच्चस्तरीय समितिका प्रेस संयोजक चिरन शर्माले यो वर्ष कोभिडका कारण प्रवासमा दसैंतिहार खल्लो हुने बताए।"
चामलतिर प्रकाश र केकी,"काठमाडौं : म्युजिक भिडियो र फिल्ममा जोडी जमाएका गायक प्रकाश सपूत र अभिनत्री केकी अधिकारी पुनः एक साथ देखिएका छन्। तर यसपटक उनीहरू अलि फरक भूमिकामा एकसाथ देखिएका हुन्। अनार चामल को ब्रान्ड एम्बास्डरमा नियुक्त भएका केकी र प्रकाशले मानिसको स्वास्थ्यलाई असर पुग्ने ब्रान्डसँग भने जोडिनु राम्रो नहुने धारणा व्यक्त गरेका छन्। एक वर्षका लागि ब्रान्ड एम्बास्डरमा नियुक्त भएकी केकीले चामल मानिसको जीवनमा पहिलो प्राथमिकतामा पर्ने भएकाले आफू योसँग जोडिएको बताएकी छन्। उनले भनिन्, खानामा सही निर्णय लिनुपर्छ। जीवनलाई कसरी अगाडि बढाउने भन्ने कुरा हामीले प्रयोग गर्ने खानाले गर्छ।"
एपीवानको चौथो वार्षिकोत्सव : आइडल विजेतालाई पुरस्कार,"काठमाडौं : नेपालको पहिलो एचडी टेलिभिजन च्यानल एपीवानले शनिबार आफ्नो चौथो वार्षिकोत्सव मनाएको छ। स्थापनाको चार वर्षमै नेपाली टेलिभिजन क्षेत्रको परिभाषा बदलेको एपीवानले आगामी दिनमा दर्शकको मन जित्ने गरी काम गर्ने प्रतिबद्धता यसको व्यवस्थापनले व्यक्त गरेको छ। २०७२ सालको घटस्थापनकै दिनदेखि प्रसारण सुरु गरेको एपीवानले स्थापनाको चार वर्षमै नेपाली टेलिभिजन क्षेत्रको परिभाषा बदल्न सफल भएको छ। कोरोना महामारीका कारण संक्षिप्त रूपमा गरिएको वार्षिकोत्सव समारोहमा अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले आफूहरूले सोचेको भन्दा द्रुत गतिमा टेलिभिजन दर्शकमाझ स्थापित भएको र दर्शकले दिएको विश्वासलाई कहिल्यै कम हुन नदिने प्रतिबद्धता व्यक्त गरे। नेपाल आइडलजस्तो देशकै पहिलो अन्तर्राष्ट्रिय फ्रेन्चाइज सोदेखि को बन्छ करोडपति, बुगी वुगी डान्सिङ रियालिटी सो, नेपाल लोकस्टारजस्ता उत्कृष्ट कार्यक्रम सफलतापूर्वक गरेर एपीवान टिमले आफूलाई सक्षम सावित गरिसकेको उनको भनाइ छ। आगामी दिनमा दर्शकको विश्वास कायम राख्ने गरी प्रसारण सामग्रीमा जोड दिने अध्यक्ष थापाले प्रतिबद्धता जनाए। एपीवान टेलिभिजनको चौथो वार्षिकोत्सव कार्यक्रमलाई सम्बोधन गर्दै अन्नपूर्ण मिडिया नेटवर्कका अध्यक्ष क्याप्टेन रामेश्वर थापा। कार्यक्रममा एपीवानका कार्यकारी उपाध्यक्ष राजेन्द्र शाक्यले अनुकूलता र प्रतिकूलता नभनी खटिएको टिमलाई एपीवानलाई छोटो समयमा स्थापित गर्न सफल भएको बताए। कोरोनाका समयमा खटिएर काम गर्ने सम्पूर्ण कर्मचारी टेलिभिजनको सम्पत्ति भएको बताउँदै उनले आगामी दिनमा थप प्रभावकारी रूपमा दर्शकसामु प्रस्तुत हुने बताए। वार्षिकोत्सव समारोहमा एपीवानका उत्कृष्ट कर्मचारी र नेपाल आइडलका विजेतालाई पुरस्कार वितरण गरिएको थियो। उत्कृष्ट कर्मचारीका रूपमा समाचार कक्षबाट सुवास थापा, कमला सुवेदी, मेनुका श्रेष्ठ रहेका छन् भने इन्जिनियरिङ विभागबाट कृष्ण कार्की, रमेश पाण्डे, रविराज पौडेलले पुरस्कार हात पारे। प्रशासनबाट शिवराम थापा, निरज श्रेष्ठ, लेखा शाखाबाट रमेश घोरासैनी, क्यामेरा पर्सन गोपीनाथ केसी, सन्तोष, सुजन थापा, दृश्य सम्पादनतर्फ रविन श्रेष्ठ र कार्यक्रम प्रोड्युसरबाट सेल्भिना वज्राचार्य उत्कृष्ट कर्मचारीका रूपमा सम्मानित भएका छन्। त्यस्तै नेपाल आइडल सिजन थ्रीका विजेतालाई पनि विभिन्न गिफ्ट ह्याम्पर र नगद पुरस्कार हस्तान्तरण गरिएको छ। कार्यक्रममा नेपाल आइडल सिजन थ्रीकी विजेता सज्जा चौलागाईं, फस्ट रनरअप प्रवीण वेडवाल, सेकेन्ड रनरअप किरणकुमार भुजेललाई उनीहरूले पुरस्कारस्वरूप पाएको रकम हस्तान्तरण गरिनुका साथै विभिन्न गिफ्ट ह्याम्पर पनि दिइएको थियो। सज्जाले नगद ५० लाख, प्रवीणले १० लाख र किरणले नगद पाँच लाख नगद प्राप्त गरे। त्यस्तै उनीहरूलाई क्रमशः २५ लाख, २० लाख र १५ लाखको म्यादी जीवन बिमाको प्रमाणपत्र पनि प्रदान गरिएको थियो।"
क्लिन फिड किन ?,"यतिबेला चर्चामा रहेको शब्द हो क्लिन फिड। नेपालमा २०७४ मा ल्याएर पनि कार्यान्वयन हुन नसकेको तर हाल विज्ञापन नियमन ऐनमै कार्यान्वयन गर्ने समयसीमा तोकेर ल्याउनुका साथै विज्ञापन तथा टेलिभिजन व्यवसायीहरूले समेत सफल कार्यान्वयनमा सहयोग गरेको देखिन्छ। साथै पछिल्लो समय मिडिया कभरेजसमेत राम्रो पाएका कारण यो चर्चाको विषय बनेको देखिन्छ। के हो क्लिन फिड ? सामान्य मानिसले बुझ्न सक्ने भाषामा भन्दा हामीले दैनिक रूपमा टेलिभिजन हेर्दा देखिने विज्ञापन समावेश नभई टेलिभिजन कार्यक्रम मात्र आउनुलाई क्लिन फिड भनिन्छ। अर्थात् विदेशी टेलिभिजनले विज्ञापन नबजाई कार्यक्रम मात्रै सञ्चालन गर्नुलाई बुझिन्छ। नेपालमा हाल प्रसारित विदेशी टेलिभिजन च्यानलहरूले ग्राहकबाट टेलिभिजन हेरेवापत रकम पनि असुल्ने अनि विज्ञापन पनि समावेश गर्ने गरेको अवस्था थियो भने कात्तिक ७ उप्रान्त विदेशी टेलिभिजन च्यानलहरूले कार्यक्रमबाहेक कुनै पनि प्रकारको विज्ञापन, लोगो, प्रोमो वा प्रमोसनहरू प्रसारण गर्न पाउने छैनन्। विज्ञापन (नियमन गर्ने) ऐन, २०७६ को दफा ६ को उपदफा (१) मा नेपालमा प्रसारण हुने विदेशी टेलिभिजन च्यानलहरूले विज्ञापनरहित (क्लिन फिड) प्रसारण गर्नुपर्नेछ। विदेशी च्यानल सम्बन्धमा साविक व्यवस्था साविकमा नेपाल सरकारले नै २०७५ साउन १ गतेबाट लागू हुने गरी राजपत्रमै सूचना प्रकाशित गरी नेपालमा डाउनलिंक हुने विदेशी टेलिभिजन च्यानललाई चार किसिमले वर्गीकरण अनुमतिपत्र प्रदान गर्दै आएको थियो। यसमा विज्ञापन समावेश नभएका च्यानलहरू डाउनलिंक गरी प्रसारण गर्न प्रतिच्यानल एक लाख रुपैयाँ, विज्ञापन समावेश भएका निःशुल्क च्यानलका हकमा प्रतिच्यानल पाँच लाख, विज्ञापन समावेश भएका सशुल्क च्यानलको हकमा प्रतिच्यानल तीन लाख रुपैयाँ र विज्ञापन समावेश भएका सशुल्क च्यानलका हकमा प्रतिच्यानल सात लाख साथै नेपालमा डाउनलिंक गर्ने यन्त्रउपकरण आयात र बिक्रीवितरण गर्नेका हकमा बिक्रीवितरणको लाइसेन्स लिने भने पचास हजार रुपैयाँ र विदेशी च्यानलहरूको नेपालमा आधिकारिक बिक्रेता भई आफूले डाउनलिंक गरेका च्यानलहरू एमएसओ र डिजिटल केवलहरूलाई वितरण गर्नेका हकमा प्रतिच्यानल पचास हजार रुपैयाँ दाखिल गरी अनुमतिपत्र लिनुपर्ने यसरी लिएको अनुमतिपत्र हरेक वर्ष नवीकरण गर्नुपर्ने र नवीकरणका हकमा अनुमतिपत्र जारी दस्तुरको १० प्रतिशत शुल्क लाग्ने व्यवस्था रहेको छ। क्लिन फिडको आवश्यकता नेपालमा प्रसारण हुने विदेशी टेलिभिजन च्यानलहरूले दोहोरो रकम असुलिरहेको अवस्था विदितै छ। एकातिर नेपालस्थित विदेशी टेलिभिजनका आधिकारिक बिक्रेता र सम्पर्क व्यक्ति तथा संस्थाहरूले एमएसओ र डिजिटल केवलबाट टेलिभिजन प्रसारण गरेवापत मोटो रकम असुल्ने साथै हरेक वर्ष टेलिभिजन प्रसारणको शुल्क बढाउँदै लैजाने र नेपालबाट करोडौं रकम विदेश लैजाने गरेका थिए भने अर्कातिर उनीहरूले आफ्ना च्यानलमा विदेशी विज्ञापन बजाउँदै आएका थिए। यसरी नेपाली माटोमा टेलिभिजन प्रसारण गर्ने अनि ग्राहकबाट रकम पनि असुल गर्ने तर नेपाली भेषभूषा र संस्कृति संरक्षण त परको कुरा अवमूल्यन गर्दै विदेशी संस्कृति र परम्परा भिœयाउँदै नेपाली संस्कृति मास्न जातजाति र भाषाभाषीको साम्प्रदायिक एकतामा समेत खलल पुर्याउने कार्य गर्दै आएका थिए। कुनै देशविशेषको कला र संस्कृतिले अतिक्रमण गर्यो भनेर राष्ट्रियतामा बहेर मात्रै क्लिन फिड सफल हुँदैन। नेपालमा प्रसारणको अनुमति लिएका विदेशी टेलिभिजनहरूले अब डबिङ गरेर समेत विज्ञापन समावेश गर्न पाउने छैनन्। यसले नेपालको विज्ञापन बजारलाई विस्तार गर्न मद्दत पुर्याउने निश्चित छ। विदेशी विज्ञापन एजेन्सी नेपालमै विज्ञापन खिच्न आउनुपर्ने, नेपाली कलाकार र मोडलले स्थान पाउने, नेपाली उत्पादन ब्रान्डिङ गर्न मद्दत पुग्ने देखिन्छ। विज्ञापन व्यवयासीहरूका अनुसार हाल नेपालमा २२ अर्बको विज्ञापन बजार रहेकोमा क्लिन फिडपश्चात् सो करिब १० अर्ब बढेर ३२ अर्ब पुग्न सक्छ। क्लिन फिडपश्चात् नेपाली टेलिभिजन च्यानलहरूले प्रसारण गरिरहेका कार्यक्रमले विज्ञापन पाउने हुँदा टेलिभिजनहरूको आम्दानी बढ्ने पत्रकार र कर्मचारीले न्यूनतम पारिश्रमिक पाउने साथै गुणस्तरीय टेलिभिजन कार्यक्रमहरू निर्माण र प्रसारण हुने देखिन्छ। भेदभावपूर्ण टेलिभिजन वर्गीकरण राष्ट्रिय प्रसारण ऐन २०४९ र नियमावलीले स्वदेशी र विदेशी गरी टेलिभिजन च्यानलहरूलाई विभेद गर्दै सो विभेदपूर्ण भेदभावका आधारमा नै सेवासुविधा प्रदान गर्दै आएको छ। ऐनले विदेशी च्यानलहरूले नेपालमा डाउनलिंक गर्नुपर्ने भनी स्पष्ट व्यवस्था गरेको भए पनि आधिकारिक रूपमा नेपालमा बिक्रेता राखी सिग्नल वितरण गर्नुपर्नेनपर्ने सम्बन्धमा केही नबोलेको हँुदा केही च्यानल सिग्नल वितरकको लाइसेन्स लिएर सञ्चालन भएका छन्, जसले कर रोयल्टी सबै तिर्छन् भने केही च्यानल सीधै भारतबाट सञ्चालित भएको र आफ्नै भारतीय प्रान्तजस्तो सुविधामा सञ्चालित छन्। क्लिन फिड र विज्ञापन बोर्ड क्लिन फिड कार्यान्वयन प्रभावकारी बनाउन र नेपालमा एक द्वार प्रणालीबाट विज्ञापन वितरण गर्ने अवधारणास्वरूप विज्ञापन बोर्डको गठन गर्न लागिएको देखिन्छ। विज्ञापन नियमन गर्ने ऐन, २०७६ को परिच्छेद ३ को दफा १४ मा नेपालमा विज्ञापन नियमनका लागि एक विज्ञापन बोर्ड गठन गरिने उल्लेख गरिएको छ। सोही ऐनको दफा १५ मा विज्ञापन बोर्डको काम उल्लेख गरिएको छ। विज्ञापनसम्बन्धी राष्ट्रिय नीति तय गरी मन्त्रालयमा सिफारिस गर्ने, प्रसारण हुने विज्ञापनहरूको मापदण्ड परीक्षण गर्ने, विज्ञापन सम्बन्धमा आचारसंहिता तय गर्ने, प्रचलित कानुनविपरीतका विज्ञापनहरू प्रसारण गर्न रोक लगाउने र विदेशी च्यानलबाट प्रसारण हुने विज्ञापन मापदण्डविपरीत प्रसारण भएमा त्यसको अनुगमन गरी कारबाहीका लागि मन्त्रालयमा सिफारिस गर्नेलगायतका रहेका छन्। संघीय सरकारका विभिन्न मन्त्रालय र निकायहरूले आफूखुसी वितरण गर्दै विज्ञापनहरू अब विज्ञापन बोर्डमार्फत मात्रै वितरण गर्ने। बोर्ड गठनपश्चात् सबै संघीय सरकारअन्तर्गतका निकायहरूले विज्ञापन विज्ञापन बोर्डलाई दिनुपर्ने र सो विज्ञापनलाई बोर्डले एक द्वार प्रणालीमार्फत वितरण गरी विज्ञापन प्रकाशन तथा प्रसारण गरेवापत रकम भुक्तानी दिने गर्छ। क्लिन फिडमा व्यवसायीको फरक माग पछिल्लो समय व्यवसायीहरूले क्लिन फिड आमसञ्चार माध्यममा मात्रै सरकार केन्द्रित भएको तर दूरसञ्चार माध्यममा ध्यान नदिएको भन्दै आमसञ्चारका साथसाथै दूरसञ्चारका माध्यमबाट प्रसारण हुने सामग्रीसमेत क्लिन फिडमा सञ्चालन हुनुपर्ने माग गरेका छन्। क्लिन फिड कार्यान्वयन हुनुपर्छ भनेर लगभग सबै सहमत भए पनि पछिल्लो समय टेलिभिजन र केबल व्यवसायीले केही समसामयिक माग राखेका समाचार बाहिर आएका छन्। सरकारले ऐन तयार गर्दा नेपालमा प्रसारण हुने विदेशी टेलिभिजनहरू क्लिन फिडमा सञ्चालन हुनुपर्छ भनेर उल्लेख गरेको तर ओटीटी अर्थात् मोबाइलएप्स जस्तै नेपाल टेलिकमको वाओटाइमडटप्रभुडटनेटटीभी लगायतबाट प्रसारण हुने त्यही च्यानलमा विज्ञापन समावेश हुने तर केबुल र डिस मिडिया वा स्याटेलाइटबाट प्रसारण हुने टेलिभिजनहरूमा चाहिँ क्लिन फिड हुँदा व्यवसायीहरूमा मर्का पर्न जाने देखिन्छ। यसका साथै अनलाइन टेलिभिजन र वेबसाइटहरूबाट स्ट्रिम हुने टेलिभिजनहरू र कार्यक्रम साथै युट्युबमा चाहिँ क्लिन फिड सम्बन्धमा सरकारले ध्यान नदिने तर खालि केबुल र डिस मिडियालाई मात्रै फोकस गर्ने गरेको अवस्था देखियो भनी व्यवसायीहरूले सरकारलाई ध्यानाकर्षण गराइसकेको देखिन्छ। एक हदसम्म व्यवसायीहरूको यो माग सही पनि देखिन्छ। क्लिन फिडका समस्या पछिल्लो समय नेपालमा क्लिन फिड कार्यान्वनमा आए दक्षिण एसियामै पहिलो हुने भनेर समेत प्रचारबाजी गरिएको अवस्थामा नेपालले पनि साविकमा बंगालादेशले क्लिन फिड कार्यान्वयन गरी पछि पछाडि हट्न बाध्य भएको उदाहरण बिर्सन हँुदैन। कुनै देशविशेषको कला र संस्कृतिले अतिक्रमण गर्यो भनेर राष्ट्रियतामा बहेर राष्ट्रवाद उरालेर मात्रै क्लिन फिड सफल हुँदैन। क्लिन फिड कार्यान्वयन भएमा हाल हेरिरहेका भन्दा विदेशी च्यानलहरू कम्तीमा ६० प्रतिशत कम आउने साथै हालको भन्दा च्यानलको मूल्य वृद्वि अस्वाभाविक रूपमा बढ्ने हुँदा नेपालीहरूले धान्न सक्छन् कि सक्दैनन् र अर्को कुरा क्लिन फिड कार्यान्वयन गर्न सक्ने जनशक्ति र स्रोतसाधनको अवस्था केकस्तो छ, सो पनि विचार गर्नुपर्ने देखिन्छ। यसरी च्यानलको अस्वाभाविक मूल्य बढ्ने साथै आमसञ्चार माध्यममा मात्रै क्लिन फिड हुने व्यवस्था गर्दा यसले दूरसञ्चार माध्यम इन्टरनेट र ओटीटीमार्फत रकम बिदेसिने जुन हुन्डी र दराजजस्ता अनलाइनले सहयोग गर्ने दखिन्छ। सरकारले बेलैमा यसतर्फ ध्यान दिनु जरुरी छ। क्लिन फिड एक महिनाभित्र लागू हुने : उपकरण आयात गर्न व्यवसायीलाई अनुमति दिइने"
विकासका खम्बा,"कांग्रेसले भोट प्रतिशत बढाउने हो भने मजदुरलाई सम्बोधन कुनै पनि हालतमा गर्नुपर्ने देखिन्छ कोभिड १९ को सन्त्रासले नेपाल मात्र हैन, सारा विश्व पिरोलिएको अवस्था छ। नागरिक आफ्नो जीउज्यान जोगाउन लागिपरेका छन भने संघसंस्था, सरकारलगायतका संरचना आफ्नो भौतिक तथा आर्थिक अस्तित्व जोगाउन लागिपरेका छन्। नेपालमा पनि सबै वर्ग तथा संरचना कोभिडसँग लड्दै आफ्नो अस्तित्व जोगाउन लागिपरेको कसैबाट छिपेको छैन। यस महामारीका बीचमा पनि राजनीतिक दलहरू आफ्नो वैधानिक अस्तित्व जोगाउन भिड्ने प्रयत्न गरिरहेका छन्। सत्तारुढ दलले त आगामी चैतमा आफ्नो राष्ट्रिय महाधिवेशन गर्ने निर्णय गरिसकेको छ भने प्रमुख प्रतिपक्षी दल घोषित मितिमा गर्न सकिन्छ कि सकिन्न भन्ने छलफलमै छ। सोहीबारेमा छलफल गर्न गत असोज १९ र २५ मा बोलाइएको बैठक सरेको अवस्था छ। महाधिवेशन कुन मितिमा गर्नेबारेमा फरकफरक धारणा आइरहेको छ तर वैधानिक अवस्था जोगाउन महाधिवेशन गर्नुको विकल्प देखिँदैन। नेपाली कांग्रेसले प्रजातन्त्रका लागि लडाइँ गरेको इतिहास छ। २००३ सालमा स्थापित हुँदै गर्दा ००४ सालको विराटनगरको जुट मिलबाट नेपालको मजदुर आन्दोलन प्रारम्भ गरेको श्रेय पनि नेपाली राजनीतिका शिखर पुरुष तथा कांग्रेस नेता गिरिजाप्रसाद कोइरालालाई नै जान्छ। उनले त्यो कालखण्डमा मजदुरहरूको अन्तर्राष्ट्रिय संगठन आईसीएफटीयूहरूमा नेपाली मजदुरको प्रतिनिधित्व गरेको इतिहास छ। कांग्रेसको प्रथम जननिर्वाचित सरकारले नै ०१६ सालमा प्रथमपटक मजदुरसम्बन्धी नेपाल कारखाना तथा कारखानामा काम गर्ने श्रमसम्बन्धी ऐन २०१६ ल्याएको हो। त्यसै गरेर ०४६ सालपछि निर्वाचित गिरिजाप्रसाद कोइरालाको सरकारले नै ०४९ सालमा ट्रेडयुनियन ऐन तथा श्रम ऐन ल्यायो र मजदुरलाई वैधानिक तवरबाट संगठित गर्ने अवसर प्रदान गरेको कसैबाट छिपेको छैन। त्यसैको बदौलत आज मुलुकमा मजदुरलाई ट्रेडयुनियनमा संगठित हुने अवसर प्रदान गरेको छ र आफ्ना हकअधिकारका लागि मजदुरले अन्तर्राष्ट्रिय मूल्यमान्यताअनुरूप व्यवस्थापकसँग सामूहिक सौदाबाजी गरिरहेका छन्। नेपाल ट्रेड युनियन कांग्रेसले ०५४ सालमा गैरसरकारी विधेयकका रूपमा तत्कालीन संसद्मा दर्ता गरेको सामाजिक सुरक्षा ऐन पछिल्लोपटक शेरबहादुर देउवा नेतृत्वको सरकारले ल्यायो र वर्तमान केपी ओलीको सरकारले नियमावली ल्यायो। तथापि त्यो नेपाल ट्रेड युनियन कांग्रेसले अनौपचरिक श्रमिकहरूको परिकल्पना गरी ०५४ सालमा संसद्मा दर्ज गरेको मर्मअनुरूपको छैन। गिरिजाप्रसाद कोइराला रहुञ्जेल नेपाली मजदुरले आफ्नो अभिभावक रहेको अनुभूति प्राप्त गरेका थिए तर उनको अवशानपश्चात् नेपाली मजदुर आन्दोलन टुहुरो भएको छ। आज सारा क्षेत्रबाट नेपालको आर्थिक विकासको अवरोधक ट्रेड युनियनहरू भन्ने भान दिन थालिएको छ। वर्तमान सरकार सर्वहारा श्रमिक वर्गको नारामा स्थापित भएको भए पनि उसको कार्यशैली हेर्दा पुँजीवादी देखिन्छ। दलहरूसमेत मजदुरपक्षीय हैन कि पँुजीवादतिर उन्मुख भएको देखिन्छ। आफूलाई शत्तिशाली उद्योगपति तथा व्यापारी ठान्नेहरू दलका नेता तथा नीति निर्माण गर्ने थलोमा प्रतिनिधित्व गर्छन्। उनीहरू ट्रेड युनियन आन्दोलन नामेट पार्न कुनै कसर पनि बाँकी नराख्ने अभिप्रायमा देखिन्छन् र दलहरूबाट पनि उनीहरूलाई बढी से बढी प्रश्रय दिइएको देखिन्छ। यस्तो महामारीमा न कुनै दलले एक्लै वा सामूहिक रूपमा मजदुरका सन्दर्भमा विशेष मुद्दा बनाएर छलफल गरेर सरकारलाई भेटेर बोलेको नैै देखियो। ट्रेड युनियनहरू नरहने हो भने मजदुरका पक्षमा बोल्ने आवाज बन्द हुनेछन् र धनी झन् धनी हुने र गरिब झन् गरिब हुने अवस्था देखिन्छ। यत्रतत्र सर्वत्र धनीमानीकै बोलवाला हुने अवस्था आउनेछ र मजदुरहरूको अवस्था झन् दयनीय हुनेछ। त्यसका लागि मजदुर वर्गलाई संरक्षण गर्ने सबैभन्दा बढी दायित्व प्रजातान्त्रिक समाजवाद विचार अँगालेको र मजदुरका जगमा स्थापित दल कांग्रेसकै हुन जानेछ। कम्युनिस्ट पार्टी आदेश तथा केन्द्रीकृत शासन व्यवस्थाको पक्षधर भएकाले उनीहरूमा मजदुर संगठन दिखावा मात्र हुनेछ, जसले पार्टीको आदेशमा चल्नुपर्ने हुन्छ भन्ने कुरा जोसबैले बुझेकै हो। अब रह्यो मजदुरहरूको आशा एवं भरोसाको केन्द्र रहेको कांग्रेस जसबाट मजदुरहरू तुलनात्मक अपेक्षित रहेका छन्। अहिले कांग्रेस उसको इतिहासमा सबैभन्दा कमजोर अवस्थामा छ। त्यसलाई पूर्ववत् अवस्थामा फर्काउन कांग्रेसले कुनै पनि हालतमा मजदुरलाई सम्बोधन र साथ लिएर हिँड्नुपर्ने देखिन्छ। त्यसर्थ कांग्रेसले मजदुरलाई आफ्नो संरचनामा समावेश गर्न सक्नुपर्छ। अहिलेको कांग्रेसको विधानले मजदुर चिन्दैन। वर्तमान विधानले खस आर्य, मधेसी, थारू, महिला, जनजाति, दलित, मुस्लिमलगायतका वर्गलाई मात्र चिन्दछ। हिजो पञ्चायतकालमा विद्यार्थीले कांग्रेस धान्दै गर्दा पेसाकर्मी शिक्षक वर्गले पनि कांग्रेसलाई धानेको हो भन्ने हेक्का वर्तमान कांग्रेसका नेतागणले बुझ्न जरुरी छ। कांग्रेसको विधानभित्र सबै वर्ग अटाउँदै गर्दा मजदुर तथा पेसाकर्मीका लागि त्यहाँभित्र छिर्ने प्रवेश द्वार किन बन्द गरिएको हो, बुझ्न सकिएन। ०४६ सालपश्चात् निरन्तर बिनाकुनै जागिर नगरेर कांग्रेसका खातिर ट्रेड युनियन कांग्रेसको स्वयम्सेवी रूपमा झोला भिरेर देशभरका मजदुर संगठित गर्दै हिँडेकालाई कांग्रेसले सोच्ने कि नसोच्ने भन्ने प्रश्न टड्कारो रूपमा रहेको छ। पेसाकर्मीहरूलाई अन्य वर्ग झैं विधानतः वैधानिक व्यवस्था गरिए मात्र भोलिका लागि मजदुर कांग्रेसमा आकर्षित हुनेछन्। आज महिला दिदीबहिनी कांग्रेससमक्ष चालीस प्रतिशत क्रियाशील सदस्यको माग गर्र्दै पदाधिकारीमा अझ बढी प्रतिनिधित्व हुनुपर्छ भन्दै गर्दा मजदुरको चाहिँ कांग्रेसमा प्रवेश गर्ने द्वार बन्द गरिनु कत्तिको न्यायोचित होला। पछिल्लो चुनावमा कांग्रेसले हार व्यहोर्दै गर्दा समानुपातिकमा बत्तीस दशमलव सतहत्तर र प्रत्यक्षमा पैंतीस दशमलव पचहत्तर प्रतिशत मत ल्यायो। सन् ०१७०१८ को श्रम सर्वेक्षणअनुसार नेपालमा त्यतिखेरको तथ्यांकअनुसार ७० लाखभन्दा बढी श्रमिक छन्। त्यसमा अनौपचारिक क्षेत्रमा ५९ लाख बढी छन्। प्रत्येक वर्ष नेपालको श्रम बजारमा करिब ६ लाख मानिस आउँछन्। त्यसर्थ अहिले सन् २०२० को अन्त्यसम्म आउँदा त्यो तथ्यांकमा पक्कै पनि बढोत्तरी भएकै छ। अब आउँदो चुनावमा कांग्रेसले भोट प्रतिशत बढाउने हो भने मजदुरलाई सम्बोधन कुनै पनि हालतमा गर्नुपर्ने देखिन्छ। माथि उल्लिखित अन्य वर्गसरह विधानमा तलैदेखि माथिसम्म मजदुर तथा पेसाकर्मीलाई पनि संरचनाभित्र प्रवेश गराउन कांग्रेस अब हिच्किचाउनु हुन्न। होइन भने कांग्रेसप्रति मजदुर कसरी आकर्षित हुने हो त्यो प्रश्न गम्भीर देखिन्छ। आगामी दिनमा कांग्रेसलाई बलियो तथा सशक्त बनाउन पार्टीभित्रका दोस्रो पिँढीका तथा युवा नेताहरूको मुख्य जिम्मेवारी रहने भएकाले पनि मजदुर तथा पेसाकर्मीलाई सम्बोधन गर्न गम्भीर हुन जरुरी देखिन्छ। कांग्रेसमा मजदुरको वैधानिक तवरबाट प्रतिनिधित्व गराउन गत ०७५ पुसको पहिलो साता काठमाडौंमा सम्पन्न महासमिति बैठकपरिसरमा नेपाल ट्रेड युनियन कांग्रेसले स्टल राखेर कांग्रेसको विधानमा मजदुर कहाँ भनेर प्रश्नका साथ अभियानै सञ्चालन गर्यो। तथापि त्यस बैठकले विधानमा अन्य माथि उल्लिखित वर्ग समावेश वैधानिक संरचना निर्माण गर्यो तर मजदुर तथा पेसाकर्मीलाई छाड्यो। अबको महाधिवेशनमा समेत मजदुर कांग्रेसमा प्रवेश गर्न महिला, दलित, जनजाति, मधेसी, दलित, थारूलगायतको आरक्षित सिटमार्फत चोर बाटोबाट तयारी गर्नुपर्ने अवस्था देखिँदै छ। भोट मात्र खसाल्न पाउने गरेर दिइएको केही सीमित संख्याको अधिकारभन्दा मजदुर तथा पेसाकर्मीहरूलाई अन्य वर्ग झैं विधानतः वैधानिक व्यवस्था गरिए मात्र भोलिका लागि मजदुर कांग्रेसमा आकर्षित हुनेछन्। त्यसर्थ कांग्रेसको आगामी बैठकमा सबै नेताहरूले गम्भीर ढंगले मनन गरौं र मजदुरलाई पनि सम्बोधन गरौं। त्यसैमा भोलिका लागि कांग्रेसको भविष्य उज्ज्वल हुनेछ। राई नेपाल ट्रेड युनियन कांग्रेसका राष्ट्रिय उपाध्यक्ष र इन्टरनेसनल ट्रान्सपोर्ट वर्कस फेडेरेसन, बेलायतका बोर्ड मेम्बर हुन्।"
भीम रावलले भने : जनप्रतिनिधिले दसैँ भत्ता नलिने व्यवस्था गरियोस्,"काठमाडौं : नेपाल कम्युनिस्ट पार्टी (नेकपा) का स्थायी कमिटी सदस्य एवं प्रतिनिधि सभा सदस्य डा भीम रावलले जनप्रतिनिधिले दसैं भत्ता नलिने व्यवस्था गर्न माग गरेका छन्। उनले विषम स्वास्थ्य चुनौती र आर्थिक कठिनाइलाई मनन गर्दै कुनै पनि जनप्रतिनिधिले दसैँ भत्ता लिन नहुने व्यवस्था गर्नुपर्ने धारणा राखेका हुन्। खातामा भत्ताको रकम राखिएको थाहा पाइयो। हालको विषम स्वास्थ्य चुनौती र आर्थिक कठिनाइलाई मनन गरी कुनैपनि जनप्रतिनिधिले दसैं भत्ता नलिने व्यवस्था गरियोस्। आइतबार बिहान ट्वीटमार्फत रावलले भनेका छन्, सांसदहरूले उक्त भत्ता लिनुहुन्न भन्नेमा मेरो समर्थन छ। मेरो खाताबाट रकम कट्टी गर्न मञ्जुरी छ। उनले दसैं भत्ताको रकम नलिन कुनै कानून संशोधन गर्न वा नयाँ कानून बनाउनु नपर्ने धारणा राखेका छन्। यस अगाडि नेकपाका प्रवक्ता नारायणकाजी श्रेष्ठले एक वर्षभरीको आफ्नो तलब र भत्ता सरकारको राजश्व खातामा जम्मा गर्न लगाएका थिए। मुलुक काभिड१९ बाट प्रभावित बनेको र आर्थिक क्षेत्रमा ठूलो चुनौतिको सामना गर्नुपर्ने देखिएको भन्दै उनले कोभिड महामारी नियन्त्रण नभएसम्म आफ्नो नियमित तलब पनि बन्द गरिदिन भन्दै संसद् सचिवालयलाई पत्र लेखेर रकम नलिने घोषणा गरेका थिए। त्यसपछि उनले कुनैपनि बैठकमा भत्ता लिएका छैनन्। सांसदहरुले महामारीमा पनि तलब भत्ता लिएपछि नागरिकस्तरबाट चर्को आलोचना हुँदै आएको छ।"
दसैंलाई स्वदेशकै खसी,"तानसेन,अर्घाखाँची : बाख्रापालन व्यवसाय फस्टाएका कारण यो वर्ष दसैंका लागि स्थानीय खसीबोकाले नै बजार माग पूरा हुने भएको छ। लुम्बिनी प्रदेशका पाल्पा, गुल्मी र अर्घाखाँचीमा पर्याप्त खसी उत्पादन भएपछि बजारमा स्वदेशी खसीबोकाकै मासु बिक्री भइरहेको छ। दसंका लागि भारतबाट खसी ल्याउन नपर्ने अवस्था आएको छ। पाल्पा, अर्घाखाँची र गुल्मीमा व्यावसायिक बाख्रापालनमा आकर्षण बढेपछि खसीबोकामा परनिर्भरता कम हँुदै गएको व्यापारी बताउँछन्। भारतबाट आयात हुने खसीबोकाको खपत निकै कम भएको छ। यी जिल्लाबाट काठमाडौं, पोखरामा पनि खसीबोका पठाउन थालिएको छ। भारतीयभन्दा नेपाली खसी स्वास्थ्यका लागि पनि राम्रो र खान पनि स्वादिलो हुने भएकाले उपभोक्ताको पनि रोजाइमा पर्ने गरेको छ। व्यावसायिक रूपमा बाख्रापालन गरेका किसानलाई खर्च जुटाउनसमेत सहज भएको छ। पाल्पाका महिलाले खसीबोका बेचेर लाखौं कमाएका छन्। खसीबोकाबाट प्रशस्त आम्दानी भएपछि पाल्पाका महिला उद्यमी व्यावसायिक बाख्रापालनमा जुटेका छन्। पाल्पाली महिला उद्यमीले दसंका लागि मात्रै ५३ सय खसीबोका बिक्री गर्न तयार पारेका छन्। पाल्पाको रम्भा गाउँपालिका२ फोक्सिङकोटकी भूमिसरा ठाडामगरले दसैं नजिकिँदै गर्दा दुईवटा खसी बेचेर ५१ हजार रुपैयाँ आम्दानी गरिन्। तिहारका लागि पनि उनले दुईवटा खसी बिक्री गर्ने योजना बनाएकी छन्। बगनासकाली गाउँपालिका४ खानीछापकी भगवती दर्लामीले दसैंको मुखैमा एउटा खसी बेचेर १८ हजार २ सय ७५ रुपैयाँ आम्दानी गरिन्। दर्लामीले पनि खसी बेचेकै पैसाले दसैं मनाउने भएकी छन्। खानीछापकै नरमती चौहानले ९ वटा खसी बिक्री गरेर १ लाख १२ हजार ७ सय ६० आम्दानी गरेकी छन्। पूर्वखोला गाउँपालिका१ सिलुवाकी पूर्णकुमारी श्रेष्ठले १४ वटा खसी बोकोबिक्री गरेर १ लाख ५६ हजार आम्दानी गरिन्। खानीछापकै मायाँसरा बाकावले ४ वटा खसी बेचेर ७२ हजार आम्दानी गरिन्। रैनादेवीछहरा गाउँपालिका ५ मुझुङकी विमला नेपालीले ८० हजारमा पाँच वटा खसी बिक्री गरिन्। महिलाले उत्पादन गरेका खसीबोका व्यापारीहरूले सहकारीमार्फत बिक्री गरिन्छ। पाल्पामा दसैं तिहारलाई लक्षित गरेर ५३ सय खसीबोका राखिएकोमा २१ सय बिक्री भइसकेको ३२ सय तयारी अवस्थामा राखिएको छ।"
मोबाइल बजार गुल्जार,"चैतयता कोरोना महामारी नियन्त्रणका लागि सरकारले विभिन्न चरणमा लकडाउन र निषेधाज्ञा लगायो। घरबाट बाहिर निस्कनै नपाउने भएपछि दिन कटाउने सजिलो उपाय बन्यो, मोबाइल। भौतिकरूपमा कक्षा सञ्चालन गर्न नमिल्ने भएपछि विद्यालय र क्याम्पसले पनि मोबाइलबाटै भर्चुअल पठनपाठनको आह्वान गरे। त्यतिमात्रै होइन, भेला हुन नपाउने भएपछि मोबाइलबाटै वेबिनारमा अधिकांश कार्यालयका कामकाजी बैठक बसे। लकडाउनले अधिकांश उद्योग व्यवसाय चौपट भइरहेको समयमा पनि मोबाइल बजारलाई टेवा पुग्यो। मोबाइल तथा अन्य ग्याजेटको व्यापार अरू समयको तुलनामा दसैंमा बढी हुने गर्छ। तर, यसपालि मोबाइल बजारमा ६ महिना अगाडि नै दसैं आएसरह भयो। लकडाउन र निषेधाज्ञाको समयमा अनपेक्षित रूपमा मोबाइलको कारोबार बढेको सामसङ मोबाइलका लागि नेपाली आधिकारिक बिक्रेता आईएमएसका कार्यकारी अध्यक्ष दीपक मल्होत्रा बताउँछन्। पोहोरपरार त अफर पाइन्छ कि भनेर ग्राहक दसैं पर्खेर बस्नुहुन्थ्यो। दसैं नजिकिएपछि बल्ल हामीलाई भ्याइनभ्याइ हुन्थ्यो, उनी सम्झन्छन्। तर, यसपालि मोबाइलको बिक्री अनपेक्षित ढंगले बढेको उनी बताउँछन्। उनका अनुसार पोहोरको तुलनामा बिक्री ५० प्रतिशतले बढेको छ। भन्सार विभागकै तथ्यांक हेर्ने हो भने मोबाइलको आयात बढेको देखिन्छ। नेपालमा सबैभन्दा बढी आयात हुने डिजेल र पेट्रोललाई मोबाइल सेटले उछिनेको छ। चालू आर्थिक वर्षको दुई महिनामा ७ अर्ब ९४ करोड रुपैयाँ बराबरको मोबाइल भित्रिएको छ। गत आर्थिक वर्षको पहिलो दुई महिनामा ५ अर्ब १० करोड रुपैयाँ थियो। साउनमा मात्रै करिब ४ लाख ७० हजार थान मोबाइल सेट आयात भएको थियो। नेपालमा वार्षिक १८ अर्ब रुपैयाँबराबरको मोबाइल सेट आयात हुने गरेको छ। मल्होत्राका अनुसार लकडाउनले गर्दा सबैभन्दा बढी मोबाइलको माग बढेको हो। उनी भन्छन्, लकडाउनमा मोबाइलले समय कटाउन सजिलो भयो। भेटघाट नहुने र भीडभाड गर्न नमिल्ने कारण एकअर्कासँग सम्पर्क गर्न मोबाइलकै प्रयोग बढ्यो। अन्तर्राष्ट्रिय उडान र सीमा नाका बन्द हुँदा मोबाइलको चोरीपैठारी नियन्त्रणमा आएको छ। जसले मोबाइलको अवैध कारोबार रोकियो। यसले वैधानिक माध्यमबाट भित्रिएका मोबाइलको बिक्री बढेको उनी बताउँछन्। नेपालमा ४० प्रतिशत मोबाइल चोरीपैठारीबाट आउने गर्छ, उनी भन्छन्, विगतमा चोरीपैठारीबाट आएका मोबाइलले बजारको आधा माग धान्ने गरेको थियो। यसले मोबाइलको वास्तविक कारोबारलाई प्रभावित पारेको थियो। अहिले सीमा नाकामा कडाइ हुने भएपछि मोबाइलको माग औपचारिक च्यानलबाटै धान्ने काम भइरहेको छ। यो सकारात्मक पनि हो। दसैंमा मोबाइलको कारोबार अझै बढ्नेमा व्यवसायी विश्वस्त छन्। मल्होत्रा भन्छन्, मोबाइलका लागि धेरैले अफर पर्खिरहेका हुन्छन्। त्यसैले पनि दसैंमा मोबाइलको बिक्री बढ्नेमा हामी आशावादी छौं। यसपालि सधैं जस्तो मोबाइल प्रदर्शनी गरेर बिक्री गर्न मेला सञ्चालनमा आएनन्। कोभिड१९ संक्रमणको कारण सरकारले यस्तो भीडभाड हुने मेलाप्रदर्शनीमा रोक लगाएको छ। तर, अनलाइन सपिङबाटै मोबाइलको अर्डर भने भइरहेको छ। मोबाइलकको मुख्य व्यापारिक थलो पाको न्युरोडमा भने पहिले जस्तो चहलपहल छैन। मोबाइलको हब मानिने ताम्राकार कम्प्लेक्समा प्रत्येक दसैं मोबाइल मेला हुने गथ्र्याे। ताम्राकार मोबाइल व्यवसायी संघका अध्यक्ष जगत साउदले मोबाइल एक्सपो तथा लक्की ड्र कार्यक्रम नहुँदा यसपालि अपेक्षाकृत कारोबार गर्न मुस्किल भएको बताए। उनका अनुसार कोभिडका कारण भीडभाड नगर्ने हुँदा सोरुममा आएर मोबाइल किन्नेको संख्या निकै छ। बजारमा मोबाइल सेटको माग बढेको छ। तर, मागअनुसार ब्रान्ड र प्रडक्ट उपलब्ध गराउन नसकेको मोबाइल व्यवसायीको गुनासो छ। मोबाइलको माग बढे पनि ग्राहकको इच्छाअनुसार मोबाइल दिन नसकेको साउद बताउँछन्। उनी भन्छन्, मोबाइलको माग बढेको पक्का हो। तर, हामीले ग्राहकको अर्डरअनुसार सामान भित्र्याउन सकिरहेका छैनौं। अहिले बजारमा नयाँ उत्पादन नै आएका छैनन्। उनका अनुसार अहिले स्टकका मोबाइल नै बिक्री भइरहेका छन्। उनी भन्छन्, यहाँबाट डिमान्ड गरिएका मोबाइल आइरहेका छैनन्। विश्व बजार नै प्रभावित भएपछि कम्पनीले भनेजस्तो मोबाइल भित्र्याउन नसक्ने अवस्था छ। विगतमा दसैंको समयमा विदेशबाट फर्किएका व्यक्तिले समेत आफन्तलाई मोबाइल उपहार ल्याउने गर्थे। तर, यसपालि त्यो अवस्था नहुँदा उनीहरूले यहीँ मोबाइल खरिद गरिरहेको उनी बताउँछन्। दसैंलाई केन्द्रित गरेर मोबाइल कम्पनीले नयाँ ब्रान्डका स्मार्टफोन सार्वजनिक गर्ने गरेका छन्। नेपालमा मात्र नभई अन्तर्राष्ट्रिय बजारमा पनि फेस्टिबललाई लक्ष्य गरेर नयाँ उत्पादनका मोबाइल सार्वजनिक गर्ने प्रचलन छ। यसपालि पनि केही कम्पनीले आफ्नो नयाँ उत्पादन सार्वजनिक गरिरहेका छन्। भर्खर सामसङले ग्यालेक्सी जेट फोल्ड टु स्मार्टफोनको बिक्री सुरु गरेको छ। भिभोले आफ्नो फ्लयागसिप भी सिरिजका नयाँ मोडल सार्वजनिक गर्ने जमर्को गरेको छ। आइतबार उसले भारतीय बजारमा केही समयअघि सार्वजनिक भएको भी २० ल्याउने तयारी गरेको छ। भर्खरैमात्र नोकिया २४ प्रवेश गरेको छ। एचएमडी ग्लोबलले सार्वजनिक गरेको थियो। ६५ इन्चको एचडी प्लस स्क्रिन रहेको स्मार्टफोन भिडियो स्ट्रिमिङ र गेमिङका लागि उत्तम रहेको कम्पनीले जनाएको छ। यो स्मार्टफोनमा ४५ सय एमएएच क्षमताको ब्याट्री राखिएको छ। फिंगरप्रिन्ट र फेस अनलकजस्ता आधुनिक बायोमेट्रिक सेक्युरिटी फिचर रहेको स्मार्टफोनमा डुअल क्यामेरा, एआई इमेजिङबाट फ्युल्ड विस्तृत नाइट र पोट्रेट सट फिचर समावेश छ। दुई जीबी र्याम र ३२ जीबी रोम रहेको यो स्मार्टफोनको मूल्य नेपालमा १४ हजार ५९९ रुपैयाँ तोकिएको छ। त्यस्तै शुक्रबार नै ह्वावेले नोभा सेभेन एसई सार्वजनिक गरिसकेको छ। यसलाई ह्वावे नोभा सेभेन एर्स फाइभजी भाइटालिटी इडिसनको नामबाट सार्वजनिक गरेको हो। त्यस्तै दसैंको अवसर पारेर मोबाइल कम्पनीले छुट तथा उपहार योजनाहरू पनि ल्याउने गरेका छन्। उपभोक्ताले पनि दसैंमा अफरको लोभले अन्य समयमा मोबाइल किन्ने पैसा जम्मा गरेर राखेका हुन्छन्। दसैंमा नयाँ सामान किन्ने परम्परा छ। त्यसैले यस्तो अवसरमा बिक्रेताले पनि विभिन्न अफर ल्याएर मोबाइलको बिक्री बढाउने गरेका छन्।"
नारामा सीमित महिला सहभागिता,"अर्थतन्त्रको ठूलो हिस्सा ओगट्ने न्युजिल्यान्डमा प्रधानमन्त्री जसिन्डा अड्रेनले कोरोना महामारीमा चालेका कदम प्रशंसनीय रह्यो। त्यस्तै लोकतान्त्रिक शासन पद्धति रहेको ताइवानमा ताइवानी राष्ट्रपति साई इन वेङ, जर्मन चान्सलर एङ्गेला मर्केल, आइसल्यान्डकी प्रधानमन्त्री कट्रिन जाकोब्सडोट्टिर, फिनल्यान्डकी प्रधानमन्त्री ३४ बर्से सन्ना मरिन विश्वकै सबैभन्दा कान्छी नेता हुन्। मर्केल आफैंमा क्वान्टम रसायनशास्त्रमा विद्यावारिधि हुन्। यस्ता शक्तिशाली महिलाले ती देश हाँकेका छन्। यी महिला पहिला शक्तिशाली होइनन्। काम गरेर देखाउन पाएकाले आफूलाई शक्ति र क्षमतावान् भएको प्रमाणित गरेका हुन्। बंगलादेशकी प्रधानमन्त्री सेख हसिना पनि देशमा आफ्नो छाप छाड्दै छिन्। वर्तमान समयमा विश्व नेताहरूको सात प्रतिशतभन्दा कम मात्र हिस्सा महिलाले ओगेटेको परिस्थितिमा महिलाको नेतृत्व भएका मुलुकको सफलता उल्लेखनीय छ। यी मुलुकमा बहुदलीय लोकतान्त्रिक व्यवस्था छ भने सरकारप्रति जनताको विश्वास पनि उत्तिकै बलियो छ। यी मुलुकले कोरोना महामारी व्यवस्थापनका लागि सुरुवाती समयमै वैज्ञानिक एवं आक्रामकरूपमा व्यावहारिक कदम चालेका कारण कोरोना भाइरस व्यवस्थापन गर्न सफल भएका हुन्। तर हामीकहाँ महिलाका हकमा हेर्दा सबैभन्दा उत्कृष्ट संविधान तर व्यवहारमा लाजलाग्दो अवस्था छ। बुधबार मात्र प्रधानमन्त्री केपी शर्मा ओलीले मन्त्रिपरिषद् विस्तार तथा जिम्मेवारी हेरफेर गरिरहँदा महिलाको नाम त्यसमा पर्न सकेन। कोरोना नियन्त्रणका लागि गठन गरिएको संकट व्यवस्थापन केन्द्र (सीसीएमसी) मा एकजना पनि महिला नपर्नेु लाजमर्दो हो। सेरेमोनियल राष्ट्रपतिबाट त्यस्तो सम्झनलायक काम भएको छैन। भित्तामा फोटो टाँस्दैमा इतिहास रचिने होइन। अहिलेको अवस्था सबै तहका पार्टी कमिटीमा ३३ प्रतिशत महिला सहभागितालगायत राजनीतिक दलसम्बन्धी कानुनी व्यवस्था महाधिवेशन र अधिवेशनमा लागू गर्ने उल्लेख छ। नेकपाको ४ सय ४१ सदस्यीय केन्द्रीय समितिमा ७३ जना मात्रै महिला रहेका छन्। त्यस्तै ४५ सदस्यीय स्थायी कमिटीमा २ जना महिला छन् भने ९ सदस्यीय सचिवालय महिलाविहीन छ। दुईतिहाइको सरकार हुँदा पनि संघीय सरकारमा महिला मन्त्री पुरुष छन्। सातवटै प्रदेशमा मुख्यमन्त्री महिलालाई पत्याउने आँट प्रधानमन्त्री र राष्ट्रपतिले गर्न सक्नुभएन। सुदूरपश्चिम प्रदेशमा बाहेक अन्य प्रदेशमा पनि महिला प्रदेश प्रमुख ल्याउने आँट गरिएन। संसद्मा पनि महिलाको काम ताली पड्काउने मात्र भइरहेको छ। नेपाली काँग्रेसको पनि हालत त्यस्तै हो। पार्टीको ९७ सदस्यीय केन्द्रीय समितिमा १८ जना मात्र महिला रहेका छन्। मूल पार्टीको सभापति वा अध्यक्ष, प्रवक्ता, महासचिवजस्ता पदमा महिलाले स्थान पाउन सकेका छैनन्। नेपाली कांग्रेसका ७७ जिल्लामा बाँके, ओखलढुंगा, मुस्ताङ गरी तीनवटा जिल्लामा मात्र महिला सभापति छन्। कोषाध्यक्षमा कास्की, दाङ, बर्दिया र सोलुखुम्बुमा गरी ४ जिल्लामा महिला कोषाध्यक्ष छन्। महिला सहभागिताको आवाज जति चर्को रूपमा निकाले पनि त्यसको प्रभाव पार्न अझै सकिएको छैन। स्थानीय तहको निर्वाचनमार्फत देशभरका सात सय ४४ स्थानीय तहमा १४ हजार ३ सय ८ महिला जनप्रतिनिधि विजयी भएर हाल आआफ्ना तहमा कार्यरत छन्। निर्वाचन आयोगको तथ्यांकअनुसार जनप्रतिनिधिमध्ये सातजना महिला नगर प्रमुख पदमा विजयी भएका छन् भने दुई सय ७६ जना उपप्रमुख छन्। त्यसैगरी गाउँपालिका अध्यक्षमा ११, उपाध्यक्षमा चार सय २४ रहेका छन्। महिला इमानदार ने हुने भएकाले स्थानीय निकाय तथा विभिन्न विकासका परियोजना र राजनीतिमा महिला सहभागितामा वृद्धि गर्न राज्यले प्रोत्साहन र अवसर दिनुपर्छ। त्यसैगरी वडाध्यक्ष ६२, सदस्य २ सय ६५, दलित, महिला ६ हजार पाँच सय ६७ र महिला सदस्यमा ६ हजार ७ सय ४२ जना रहेका छन्। संविधानले नै ग्यारेन्टी गरेका कारण यसपटक उल्लेख्य संख्यामा महिला उपप्रमुख चुनिएका छन्। नेपालको इतिहासमै पहिलोपल्ट स्थानीय सरकारमा महिलाको सहभागिता झन्डै ४१ प्रतिशत हुनुलाई सम्पूर्ण नेपाली महिलाले ठूलो राजनीतिक उपलब्धिका रूपमा लिएर गौरव अनुभूति गरेका छन्। संघीय सरकारमा त महिला, बालबालिका तथा ज्येष्ठ नागरिक मन्त्रालयको जिम्मेवारी पुरुषले सम्हालेका छन्। सवैधानिक रूपमै हरेक क्षेत्रमा ३३ प्रतिशत महिला सहभागिताको ग्यारेन्टी गरिएको छ तर त्यसको कार्यान्वयन भने फितलो छ। संघीयतामा महिला मुलुक संघीय संरचनामा गइसकेको छ। सात प्रदेशको मुख्यमन्त्रीमा एकजना महिला पनि परेनन्। सुदूरपश्चिम प्रदेशमा मात्रै प्रदेश प्रमुख शर्मिला कुमारी पन्त नियुक्त हुनुभयो। अहिले संविधान र कानुनलाई दोष दिने कुनै ठाउँ छैन। तर दलभित्रको संरचना महिलामैत्री बन्न सकेको छैन। आज पनि प्रायः दलहरूमा पुरुषकै हालीमुहाली भएकाले समाजमा देखाउनकै लागि मात्रै उनीहरूले आफूसँग नजिक रहेकालाई मन्त्रिपरिषद् र अन्य स्थानमा लैजाने गरेको देखिन्छ। प्रदेश १ मा एकजना सामाजिक विकासमन्त्री जसमाया गजमेरलाई नियुक्ति गरिएको छ। प्रदेश २ मा पनि सामाजिक विकास राज्यमन्त्रीमा उषा यादवलाई नियुक्ति गरिएको छ। १० सदस्यीय मन्त्रिमण्डलमा एकजना मात्र त्यो पनि राज्यमन्त्री हुनुहुन्छ। प्रदेश ३ मा एकजना पनि महिलामन्त्री छैनन्। गण्डकी प्रदेशमा सामाजिक विकासमन्त्री नरदेवी पुनलाई जिम्मेवारी दिइएको छ। लुम्बिनी प्रदेशमा भूमि व्यवस्था कृषि तथा सहकारीमन्त्री आरती पौडेल हुनुहुन्छ। कर्णाली प्रदेशमा पनि भूमि व्यवस्था कृषि तथा सहकारीमन्त्री विमला केसी र सुदूरपश्चिम प्रदेशमा माया भट्ट उद्योग पर्यटन वन तथा वातावरण र विनिता चौधरी भूमि व्यवस्थापन, कृषि तथा सहकारीमन्त्री बनेका छन्। प्रदेशको मन्त्रिमण्डल हेर्दा समावेशीताको नारा लगाउने झन्डै दुईतिहाइको सरकारले पनि महिलालाई त्यति राम्रो स्थान दिन सकेको देखिएन। कमजोरी क्षमतावान् महिलालाई गुटउपगुटका नाममा बाटो छेक्ने काम सबै राजनीतिक नेतृत्वले गरेका छन्। महिलाहरू दोहोरोतेहेरो जिम्मेवारीका कारण नेताका अघिपछि शरण पर्न पनि सक्दैनन् अथवा आवश्यकता पनि ठान्दैनन्। त्यसैकारण उनीहरूले अवसर पाउन सकेका छैनन्। पछिल्लो समय जुनसुकै पार्टीमा पनि प्रत्यक्षको टिकट पाउन ठूलै संघर्ष गर्नुपर्ने देखिन्छ एकातिर भने अर्कातिर चुनाव जित्न पैसाको खोलोसँगै साम, दाम, दण्ड, भेद जे पनि गर्न तयार हुनुपर्छ। पार्टीको समानुपातिक सूचीमा परेर पनि अन्तिममा अर्काको नाम राखिएका धेरै उदाहरण छन्। जबसम्म महिलाको क्षमता दक्षता अनि महिलाले पनि समान हैसियत राख्छन् भनेर उनीहरूलाई समदृष्टिले पार्टीले हेर्दैन तबसम्म यस्ता विभेद भइरहन्छन्। महिलालाई नेतृत्वका रूपमा संस्थागत गराउन पार्टी र पितृसत्ताले नमान्नु मुख्य समस्या हो। क्षमतावान् महिलालाई समेट्न समानुपातिक प्रणाली राम्रो पद्धति हो। तर पनि यो प्रणालीलाई नेताहरूले आफ्नोअनुकूल प्रयोग गर्ने गरेकाले दिग्गजदेखि भर्खरका सम्म यसैबाट आउनुपर्ने बाध्यता छ। जसका कारण योग्य व्यक्ति पाखा लाग्ने गरेको पाइन्छ। समग्रमा राजनीतिमा महिला सहभागिताको क्रम बढ्दो भए पनि गुणात्मक र समान सहभागिता भने भएको पाइँदैन। पार्टी संरचनाभित्र महिलालाई नेतृत्वका रूपमा नमान्ने प्रवृत्तिका कारण एकदुईजना महिला उच्च पदमा पुगेको अपवादलाई छाडेर सक्षम महिलालाई निर्णायक तहमा पुर्याउने पद्धतिको विकास हुनै सकेको छैन। अबको बाटो सबैभन्दा पहिला नेपालका राजनीतिक दलहरूभित्र महिलाको ३३ प्रतिशत सहभागिता सुनिश्चित गराउन दलहरूले आफ्ना विधान, नियमावली, राजनीतिक दस्ताबेज, निर्वाचन घोषणापत्रलगायतका नीतिगत दस्ताबेजलाई समयानुकूल सुधार गर्नुपर्नेछ। हाल कायम रहेको महिलाहरूको ३३ प्रतिशत सहभागिता विस्तारै वृद्धि गर्दै ५० प्रतिशत पुर्याउन अहिलेदेखि नै नीति निर्माण गर्नुपर्ने देखिन्छ। नीति निर्माण तहमा पुगेका र पुग्न योग्य हुने महिलाको यथार्थ सूचना व्यवस्था निर्माण गरिनुपर्छ। पुरुषका तुलनामा महिला बढी नै इमानदार हुने भएकाले स्थानीय निकाय तथा विभिन्न विकासका परियोजना र राजनीतिमा महिला सहभागितामा वृद्धि गर्नका लागि राज्यले प्रोत्साहन र अवसर दिनुपर्छ। महिलाको राजनीतिमा सहभागितासम्बन्धी तालिम, सेमिनार, गोष्ठीलगायत जनचेतनामूलक कार्यक्रम सञ्चालन गर्न आवश्यक छ। दलहरूले जनवर्गीय संगठनहरूमा महिला संगठनलाई प्रधान संगठनका रूपमा मान्यता दिनुपर्छ। साथै सरकारबाट गठन गरिने समिति, परिषद्, आयोग र कार्यदल आदिमा अनिवार्यरूपमा महिला प्रतिनिधित्वको व्यवस्था गर्नुपर्छ। निर्वाचनमा महिला मतदाता, उम्मेदवार र पर्यवेक्षकको सहभागिता वृद्धि गर्नुपर्छ। दलहरूका संरचना समावेशी हुनका लागि दलहरूभित्रै विशेष नीति कार्यक्रम तथा अभियान सञ्चालन गर्नुपर्छ। दलहरूले पार्टी कमिटीहरूमा महिलाको ३३ प्रतिशत प्रतिनिधित्व सुनिश्चित गर्न प्रतिनिधि छनोटको व्यवस्थामा समेत ३३ प्रतिशत महिला प्रतिनिधित्व गराउनुपर्ने नीतिगत व्यवस्था तथा व्यावहारिक कार्यान्वयन गर्नुपर्ने देखिन्छ। अहिलेसम्मको अवस्थालाई हेर्ने हो भने यसका लागि नीतिगत व्यवस्था पर्याप्त भए पनि साँचो अर्थमा कार्यान्वयनको कमी देखिएको छ। महिला नेत्री कमजोर होइनन्, कमजोरी पार्टी नेतृत्वको मानसिकताको हो।"
१० जनालाई मेयर्स रिसर्च फेलोसिप,"काठमाडौं : काठमाडौं महानगरपालिकाको सहरी योजना आयोगले विभिन्न १० विधामा १० जनालाई मेयर्स रिसर्च फेलोसिप प्रदान गरेको छ। अनुसन्धानका लागि अन्नपूर्ण पोस्ट्का गोपीकृष्ण ढुंगानासहित प्रतीक खनाल, कृति प्रधान, सुरज गौतम, राजीव पोखरेल, सम्राट बस्याल, नवीनराज जोशी, कृपा सिग्देल, मनीषमान श्रेष्ठ र रवीन्द्रके सुवालसँग शुक्रबार सम्झौता भएको हो। महानगरपालिकाले पहिलोपटक यस्तो रिसर्च सुरु गरेको हो। अनुसन्धानका लागि महानगरपालिकाले प्रत्येक विधामा १ लाख ५० हजार रुपैयाँ दिने पनि सम्झौतामा उल्लेख छ। नीतिनिर्माण तहमै अनुसन्धानको संस्कृति बसाल्न पहिलो चरणमा १० जनालाई मेयर्स रिसर्च फेलोसिप प्रदान गरिएको मेयर विद्यासुन्दर शाक्यले जानकारी दिए।"
सुरक्षा संयन्त्रमा शक्तिराष्ट्र,"नेपाली सुरक्षा संगठनभित्र सहयोग गर्न पछिल्लो समय शक्तिराष्ट्रहरूको होड चलेको छ। नेपाली सेना, जनपद र सशस्त्र प्रहरी बल तीनवटै मुख्य सुरक्षा निकायका महत्वपूर्ण काम विदेशी सहयोगबाट चल्ने गरेका छन्। आवश्यकता र प्राथमिकताभन्दा पनि सुरक्षा संयन्त्रमा प्रवेश र सम्बन्ध विस्तारमा बढ्ता यसको उपयोग हुने गरेको पाइन्छ। नेपालजस्तो विपन्न मुलुकमा पूर्वाधार, विकास र क्षमता अभिवृद्धिमा विदेशी सहयोग लिनु अस्वाभाविक होइन। सम्पन्नशाली राष्ट्रहरूले सहयोग दिनु पनि जायजै हो। तर, सुरक्षा संगठनभित्र लिइने सहयोगका हकमा भने धेरै कुरा विचार पुर्याइनुपर्छ। यसले पार्ने तत्कालीन र दीर्घकालीन प्रभावबारे सरकार र सरोकारवाला निकायले संवेदनशीलता देखाउनुपर्छ। वैदेशिक सहयोगमा सम्बद्ध राष्ट्र वा निकायको सामरिक स्वार्थ जोडिएको हुन्छ। विगतको शृंखला केलाउने हो भने नेपालमा सुरक्षा संगठनभित्र सहयोग गर्न विशेषगरी चीन, अमेरिका, भारत, अस्ट्रेलिया, युरोपेली युनियनलगायत अन्य विकास साझेदार निकाय र अन्तर्राष्ट्रिय गैरसरकारी संस्थाले बढी चासो देखाउँदै आएका छन्। उनीहरूको सहयोग सवारी साधन, सञ्चार सेट, हतियार तथा गोलीगट्ठा, भवन निर्माण, तालिम तथा गोष्ठी आदिमा केन्द्रित छन्। यस्ता हरेक सहयोगमा उनीहरूका घुमाउरो पाराले स्वार्थ जोडिने गरेका छन्, जुन तत्काल हेर्दा सामान्यजस्तो देखिए पनि दीर्घकालमा निकै गम्भीर प्रकृतिका हुन्छन्। सहयोगको अवसरलाई उनीहरूले संगठनभित्र पहुँच बढाउन पनि उपयोग गरिरहेका हुन्छन्। नेपालजस्तो भूराजनीतिक संवेदनशीलता भएको मुलुकले त यो वास्तविकता केलाएर मात्रै सहयोग लिनेनलिने निर्णयमा पुग्नुपर्छ। मुख्य कुरा कुनै प्रकारको सहयोग लिनुअघि शर्त मान्य हुँदैन भन्ने सन्देश सम्बन्धित मुलुक तथा दातालाई दिन सक्नुपर्छ, अन्यथा सशर्त सहयोग स्वीकार गर्ने प्रवृत्तिले सुरक्षा फौजमा परनिर्भरता बढाउँछ। साथै राष्ट्रिय सुरक्षामा पनि खतरा निम्तिन सक्छ। सबैजसो सुरक्षा संगठनहरूले जिम्मेवारी र जनशक्तिअनुसार सरकारबाट बजेट नपाएको गुनासो गर्दै आएका छन्। विविध समस्याको सामना गरिरहेका सुरक्षा संगठनभित्र यस्तो सहयोग आउँदा सितिमिति अस्वीकार गर्ने आँट कसैले गर्दैनन्। तर दैनिक कार्य सञ्चालनमा समेत दाताको सहयोग खोज्नुपर्ने प्रवृत्ति भने अन्त्य गर्नैपर्छ। दातासामु सुरक्षाकर्मीलाई हात थाप्नबाट जोगाउनुपर्छ। संगठनभित्रका सबै काम विदेशीले गरिदेओस् भन्ने भन्ने सोच त्याग्नुपर्छ। विविध स्वार्थकै कारण नेपाल भ्रमणमा आउने सरकार र सुरक्षा प्रमुखको प्राथमिकता पनि सुरक्षा निकायलाई नै सहयोग दिनेतर्फ केन्द्रित हुन थालेको छ। यसले सुरक्षाकर्मीले जनशक्ति मात्रै व्यवस्थापन गरेको र अरू सबै काम दाताबाट भएको हो कि भन्ने सन्देश जानसक्छ। यसतर्फ पनि सचेत हुनुपर्छ। राज्यले पर्याप्त बजेट छुट्ट्याइदिनुपर्छ। सुरक्षा निकायमा दरबन्दी निर्धाण गर्ने, उनीहरूलाई तलबभत्ता र रासन दिएर मात्रै सुरक्षा निकायप्रतिको जिम्मेवारी पूरा भयो भन्ने सोचबाट सरकार माथि उठ्न सक्नुपर्छ। सुरक्षा फौजको वृत्ति विकास, भौतिक संरचना निर्माण तथा संगठनको आधुनिकीकरणका लागि पनि पर्याप्त बजेट छुट्ट्याउन सकियो भने मात्रै दाताको सहयोग अस्वीकार गर्ने वातावरण बन्न सक्छ। संगठनका प्रमुख तथा उच्च अधिकारीले पनि आफ्नो सम्बन्ध विस्तारका लागि जस्तोसुकै सहयोग स्विकार्ने परम्परा त्याग्नुपर्छ। आफैंले गर्न सक्ने काममा पनि विदेशीको मुख ताक्ने बानी हटाउनुपर्छ। कस्ता सहयोग स्वीकार गर्ने र कस्तो सहयोग नगर्ने भन्ने स्पष्ट नीति बनाउनुपर्छ। खासगरी सुरक्षा निकायका हकमा सहयोग लिनुअघि शान्त भएर धेरैपटक सोच्नैपर्छ। नत्र कुनै कालखण्डमा यो घातक सावितसमेत हुन सक्छ। सुरक्षा सहयोगमा शक्तिराष्ट्रको होड"
बन्दै अपर चमेलिया,"काठमाडौं : अपर चमेलिया जलविद्युत् आयोजनाको औपचारिक निर्माण सुरु भएको छ। दार्चुलाको मार्मा गाउँपालिका२ मा निर्माण हुने सो आयोजनाको गाउँपालिका अध्यक्ष जमनसिंह धामी र अपि पावर कम्पनीका सञ्चालक इन्द्रमणि त्रितालले शनिबार शिलान्यास गरे। यो आयोजना ४० मेगावाट क्षमताको हो। उक्त आयोजना निजी क्षेत्रबाट निर्माण हुन लागेको सुदूरपश्चिमकै ठूलो आयोजना हो। २० महिनाभित्र निर्माण सक्ने लक्ष्यसहित आयोजनाको काम सुरु भएको कम्पनीका सञ्चालक त्रितालले बताए । आयोजनाको कुल लागत ७ अर्ब ४० करोड छ। यो आयोजनामा ६ बैंक तथा वित्तीय संस्थाले ऋण लगानी गरेका छन् । हिमालयन बैंकको अगुवाइमा कर्मचारी सञ्चय कोष, राष्ट्रिय वाणिज्य बैंक, नेपाल बैंक, नेपाल बंगलादेश बैंक र सेञ्चुरी कमर्सियल बैंकले ५ अर्ब १८ करोड रुपैयाँ लगानी गर्ने भएका छन्। त्रितालका अनुसार बैंक तथा वित्तीय संस्थाले गर्ने ऋण लगानी कुल लागतको ७० प्रतिशत हो। ३० प्रतिशत २ अर्ब २२ करोड रुपैयाँ स्वपुँजी लगानी हुने जनाइएको छ। शिलान्याससँगै आयोजनाको संरचना निर्माणको काम सुरु गरिएको छ। २ सय ५ मिटर हेड (उचाइ) रहेको आयोजनाका लागि ३२ मिटर ब्यास (डायमिटर) को करिब ६ किलोमिटर पाइपलाइन निर्माण हुनेछ। अपि हिमाल गाउँपालिका५ ओखलबाट मार्मा गाउँपालिका २ को घट्टेगाडमा निर्माण हुने पावर हाउसमा पाइपलाइनबाट खसालिनेछ। आयोजनाबाट उत्पादित विद्युत् नेपाल विद्युत् प्राधिकरणले निर्माण गरेको बलाँचस्थित १३२ केभी सबस्टेसनमा जोडिनेछ। यो आयोजना प्राधिकरणले निर्माण गरेको ३० मेगावाटको चमेलियाभन्दा करिब १३ किलोमिटर माथि पर्छ। यसैबीच नर्थ समिट हाइड्रो प्रालिद्वारा लमजुङ जिल्ला मस्र्याङ्दी गाउँपालिकामा निर्माणाधीन २१४ मेगावाट क्षमताको न्यादीफिदी जलविद्युत् आयोजना निर्माणका लागि ऋण सम्झौता भएको छ। आयोजना निर्माणका लागि माछापुच्छ्रे बैंकको अगुवाइमा बैंक अफ काठमाडौं, सानिमा बैंक र सिभिल बैंकको सहवित्तीयकरणमा ३ सय ८ करोड रुपैयाँ ऋण लगानी हुने भएको हो। आयोजनाका लागि बैंकहरूको तर्फबाट कुल लागतको ७५ प्रतिशत ऋण लगानी हुनेछ भने सेयरधनीहरूको तर्फबाट २५ प्रतिशतले हुन आउने १ सय ३ करोड रकम सेयर लगानी हुने आयोजनाद्वारा जारी विज्ञप्तिमा उल्लेख छ। आयोजना लमजुङको मस्र्याङ्दी गाउँपालिकामा पर्छ। आयोजनाको कुल लागत ४ सय ११ करोड रुपैयाँ रहेको छ। यस आयोजनाका लागि सरकारी निकायहरू नेपाल विद्युत् प्राधिकरण, विद्युत् विकास विभाग, उद्योग विभाग, कम्पनी रजिस्ट्रारको कार्यालय, वन तथा वातावरण मन्त्रालयबाट लिनुपर्ने अनुमति तथा इजाजतपत्र लिने कार्य सम्पन्न भइसकेको छ। कम्पनीले आयोजनाको लागि पहुँचमार्ग निर्माणको काम गत वर्षदेखि नै गरिरहेको जनाएको छ। यस आयोजनाको निर्माण कार्य तीन वर्षभित्र सम्पन्न गर्ने लक्ष्य लिइएको छ। यसबाट उत्पादित बिजुली १९ किमि लामो १ सय ३२ केभीको ट्रान्समिसन लाइनमार्फत नेपाल विद्युत् प्राधिकरणको तादीकुना (खुदी) सबस्टेसनबाट राष्ट्रिय प्रसारण लाइनमा जोडिनेछ। यस आयोजनामा स्थानीयको समेत सहभागिता र सहयोग छ।"
"उदयपुरमा स्कारपिओ दुर्घटना : पाँच जनाको मृत्यु, तीन घाइते","उदयपुर : उदयपुरको कटारी नगरपालिका१४ भदौरे भीरमा शनिबार राती स्कारपिओ दुर्घटना हुँदा पाँच जनाको घटनास्थलमा नै मृत्यु भएको छ। दुर्घटनामा अन्य तीन जना गम्भीर घाइते भएका छन्। भैरहवाबाट ओखलढुंगातर्फ जाँदै गरेको बा२०च७१७१ नम्बरको स्कारपियो राति १२ बजे सिद्दिचरण लोकमार्गमा दुर्घटना भएको हो। दुर्घटनामा मृत्यु भएकामध्ये तीन जनाको पहिचान खुलेको छैन। जिल्ला प्रहरी कार्यालयका डीएसपी बेदप्रसाद गौतमकाअनुसार ओखलढुंगा मानेभञ्ज्याङ९ का ३० वर्षीय रामबहादुर सार्की र २६ वर्षीय कर्ण सार्की रहेका छन्। दुर्घटनामा परेर मृत्यु भएकामध्ये अन्दाजी ३०३२ वर्षका पुरुष, ३०३५ वर्षका पुरुष र अर्की ३०३५ वर्षकी महिलाको पहिचान भइनसकेको उनले बताए। पहिचान नखुलेका तीनै जनाको घटनास्थलमै मृत्यु भएको हो। अहिले मृतकको शव र दुर्घटनामा परेको गाडी घटनास्थलमै रहेको छ। दुर्घटनामा ओखलढुंगाको मानेभञ्याङ९ की २८ वर्षीय कुमारी सार्की, २२ वर्षीया कल्पना सार्की र चालक रुपन्देहीका २८ वर्षीय पनव खड्का गम्भीर घाइते भएका छन्। उनीहरुलाई थप उपचारका लागि विराटनगर पठाइएको छ। प्रहरीले राति ब्रेक फेल भएर स्कोरपिओ दुर्घटना भएको हुन सक्ने अनुमान गरेको छ। गाडी सडकबाट करिब एक किलोमिटर मिटर तल खसेको छ। उनीहरु सबै जना भारतबाट दशै मान्नका लागि घरतर्फ आउनेक्रममा भैरहवा क्वारेन्टाइनमा बसेर गाडी रिर्जभ गरी गएको बुझिएको छ।"
नवदुर्गाले ल्याए यसपालीको दशैं (भिडियो),"काठमाडौं : नवदुर्गा पौडेलले यसपालीको दशैं गीत बजारमा ल्याएका छन्। पौडेलको शब्द, बुद्धि श्रेष्ठको लयमा रहेको गीतमा कल्पना दाहाल र बुद्धि श्रेष्ठले स्वर दिएका छन्। भिडियोमा यादव देवकोटा (सरापे), सुशीला निरौला (बिम्ली), कल्पना दाहाल, बुद्धि श्रेष्ठ, नवदुर्गा पौडेललगाएतको अभिनय रहेको छ। कोरोना महामारी तीब्र गतिमा फैलिरहेकाले आफ्नै घरमा मात्र टीका लगाउन गीतमार्फत आग्रह गरिएको छ। कोरोना भाइरस संक्रमण फैलिएपछि सरकारले जहाँ छौं त्यहीं नै चाडबाड मनाऔं भनेकाले दशैंमा भिडियोमार्फत नै आशिर्वाद लिने सन्देश प्रवाह गर्न कोरोनाको दशैं गीत निकालिएको पौडेलले बताए। उनले गीतमार्फत अघिल्लो साल जसरी दशैं मनाउन नपाइएपनि अर्को साल राम्ररी मनाउनुपर्छ भन्ने सन्देश प्रवाह गरेका छन्। भिडियो"
बीपी प्रतिष्ठानमा इटहरीका कोरोना संक्रमित वृद्धको मृत्यु,"धरान : बीपी प्रतिष्ठानको कोभिड१९ अस्पतालमा सुनसरीको इटहरी उपमहानगरपालिका१ का ७९ वर्षीय वृद्धको मृत्यु भएको छ। कोरोना संक्रमण भएर प्रतिष्ठानको कोभिड अस्पतालमा गत असोज २७ भर्ना भएका उनको उपचारको क्रममा आइतबार बिहान ३:०५ बजे मृत्यु भएको प्रतिष्ठानका सहायक प्रवक्ता डा आशिष श्रेष्ठले बताए। मृतक पुरुषको असोज २६ गते पिसिआर रिपोर्ट पोजिटिभ देखिएको थियो। उनी दीर्घ रोगी रहेका कारण चिकित्सकले बचाउने प्रयास गर्दा समेत सम्भव नभएको डा श्रेष्ठले बताए। उनको शव व्यवस्थापनका लागि पहल भइरहेको पनि उनले बताए। सुनसरीमा कोरोना संक्रमित भएर मृत्यु हुनेको संख्या ५० पुगेको छ। सरकारले बीपी प्रतिष्ठानमा लेभल थ्री कोभिड अस्पताल संचालन गर्न करौडौं रुपैयाँ खर्च गरेको भएपनि प्रतिष्ठान व्यवस्थापनको चरम लापरवाहिका कारण दैनिक संक्रमितको मृत्यु भइरहेको छ। कोभिड अस्पतालमा अक्सिजन बेड र भेण्टिलेटरसमेत नभएका कारण उपचार अभावका कारण संक्रमितहरुले अकालमा ज्यान गुमाउनु परेको धरान उपमहानगरपालिकाका मेयर तिकल राईले बताए। सुनसरीका प्रमुख जिल्ला अधिकारी फडिन्द्रमणि पोखरेलले पनि प्रतिष्ठानको कोभिड अस्पताल लथालिङ्ग अवस्थामा संचालन भएको बताए। उनले तत्काल अक्सिजन बेड र बिग्रिएका भेण्टिलेटरको मर्मत गरि उपचार सेवा प्रभावकारी बनाउन प्रतिष्ठान व्यवस्थापन समक्ष माग गरेका छन्। प्रतिष्ठानको कोभिड अस्पतालमा खरिद गरिएका दश भेण्टिलेटर मध्ये ६ वटा दुई महिनामै बिग्रिएका छन्। अक्सिजन बेडको समेत व्यवस्थापन नहुँदा बिरामीले सहज रुपमा उपचार पाउन सकेका छैनन्। प्रतिष्ठानले भर्ना नगरेकै कारण धरान ९,१५ र १६ का तीन पुरुषले ज्यान गुमाउनु परेको छ।"
उपत्यका छाड्ने यात्रुमा कमी,"काठमाडौं : सरकारले भनेको छ, जहाँ छौं त्यहीं नै चाडबाड मनाऔं। तर, दसैं मनाउन घटनास्थापनाकै दिन शनिबार दिउँसो काठमाडौं उपत्यकाबाट २१ हजार यात्रु बाहिरिएका छन्। यद्यपि, यस वर्ष दसैंमा काठमाडौं उपत्यका छाड्नेको संख्यामा भने उल्लेख्य कमी आउने देखिएको छ। विगतमा दसैंको पहिलो दिन नै १ लाखभन्दा धेरै उपत्यकाबाट बाहिरिसकेका हुन्थे। बसपार्क तथा टिकट काउन्टरमा गाउँ फर्किन चाहने यात्रुको लाइन हुन्थ्यो। तर, यसपटक टिकट काउन्टर र बसपार्कमा भीडभाड छैन। नेपाल राष्ट्रिय यातायात व्यवसायी महासंघका महासचिव सरोज सिटौलाले यात्रुको चाप कम भएकाले आधाभन्दा धेरै गाडी खाली नै गुडिरहेको बताए। ट्राफिक प्रवक्ता रामेश्वरप्रसाद यादवले असोजमा ६ लाख २७ हजार यात्रु उपत्यकाबाट बाहिरिएको जानकारी दिए। सोही अवधिमा ६ लाख १४ हजार जना भित्रिए। लामो तथा मध्यम दूरीको सार्वजनिक यातायात असोज १ गतेदेखि सञ्चालनमा आएका थिए। त्यसयता दैनिक १७ हजारदेखि २२ हजारसम्म यात्रु उपत्यका भित्रिने र बाहिरिने गरेको प्रवक्ता यादवको भनाइ छ। कोरोना भाइरस संक्रमण रोकथाम तथा नियन्त्रणका लागि सरकारले घोषणा गरेको लकडाउनपूर्व धेरैले उपत्यका छाडेका थिए। अघिल्लो वर्ष सार्वजनिक यातायात र निजी सवारी साधनबाट २० लाखभन्दा धेरै दसैं मनाउन उपत्यकाबाट बाहिरिने गरेका थिए। यस वर्ष ३ लाखदेखि ४ लाखसम्म यात्रु मात्र बाहिरिने ट्राफिक प्रहरी तथा यातायात व्यवसायीको अनुमान छ। खुलाइएन टिकट बुकिङ यातायात व्यवसायीले यस वर्ष दसैंका लागि टिकट बुकिङ खुला गरेका छैनन्। अघिल्ला वर्षका तुलनामा यस पटक यात्रुको चाप कम भएकाले टिकट बुकिङ खुलाउन आवश्यक नदेखिएको महासचिव सिटौलाले बताए। सरकारले २० असोजदेखि नै अग्रिम टिकट बुकिङ खोल्न व्यवसायीसमक्ष प्रस्ताव गरेको थियो। तर, ५० प्रतिशतभन्दा कम गाडी सञ्चालनमा ल्याउँदा पनि यात्रुको अभाव देखिएको छ। सञ्चालनमा रहेका गाडीले पनि पूर्ण क्षमतामा यात्रु पाउन मुस्किल रहेको व्यवसायीको दाबी छ। मुलुकभर करिब साढे ३ लाख सार्वजनिक यातायात सञ्चालनमा छन्। धेरै गाडी निक्लिएका छैनन्। यात्रु पर्याप्त छैनन्, सिटौलाले भने, यात्रुको चाप बढे गाडी बढाउन सकिन्छ। भाडादर पुरानै सार्वजनिक यातायातले पूर्ण क्षमतामै यात्रु बोक्न पाउने भएका छन्। मन्त्रिपरिषद्को असोज २६ गते बसेको बैठकले पुरानै भाडा दरमा पूर्ण क्षमतामा यात्रु बोक्न पाउने निर्णय गरेको हो। भदौ २९ गतेको मन्त्रिपरिषद्ले आधा सिट क्षमताका सवारी चलाउनुपर्ने र ५० प्रतिशतसम्म बढी भाडा लिन पाउने व्यवस्था गरेको थियो। मन्त्रिपरिषद्को पछिल्लो निर्णय समयमै सम्बन्धित निकायमा जानकारी नगराउँदा यात्रु महँगो भाडा तिर्न बाध्य भइरहेको यातायात अभियन्ता प्रेमबहादुर थापाले बताए। सरकारले भाडा घटाएको भन्ने सुनिएको छ, उनले भने, तर, यात्रुसँग पुरानै भाडा असुल भइरहेको छ। महासंघका महासचिव सिटौलाले सरकार र सरकारी निकायबीच समन्वय नहुँदा यात्रु मारमा परेको बताए। पूर्ण क्षमतामा यात्रु राख्दा ट्राफिक प्रहरीले कारबाही गर्छ, सिटौलाले भने, आधा सिट क्षमतामा पुरानो भाडा दरमा सञ्चालन खर्च नै उठ्दैन। भाडा र सिट क्षमताको विषयको मन्त्रिपरिषद्को निर्णय शनिबार १ बजे मात्र ट्राफिक प्रहरीले प्राप्त गरेको प्रवक्ता यादवले सुनाए। अबदेखि पूर्ण सिट क्षमतामा यात्रु बोक्ने सवारी साधन प्रहरीको कारबाहीमा पर्ने छैनन्। १० स्थानमा यात्रु सहायता कक्ष यातायात व्यवस्था विभाग, ट्राफिक प्रहरी र यातायात व्यवसायीको सहकार्यमा उपत्यकाका विभिन्न १० स्थानमा यात्रु सहायता कक्ष सञ्चालनमा ल्याइएको छ। सहायता कक्ष कलंकी, कोटेश्वर, गोंगबु, कोटेश्वर, बल्खु, गौशलालगायत स्थानमा छन्। सहायता कक्षमा लामो तथा मध्यम दूरीको भाडा विवरण राखिएको हुन्छ। थापाले गाडीले स्वास्थ्य सुरक्षा मापदण्ड नअपनाएको पाइएको बताए।"
डेरावाललाई डरै डर,"काठमाडौं : सरकार भन्छ बेहोस हुन लागेलागे मात्र अस्पताल जानुहोस्। कोरोना संक्रमितको संख्या बढ्दो छ। तिनलाई धान्न पुग्दो अस्पताल पनि छैनन्। त्यही भएर अधिकांशले घरलाई नै आइसोलेसन बनाइरहेका छन्। आफ्नै घर हुनेका लागि त यसमा गाह्रो भएन। यसको मारमा परेका छन् डेरा गरेर बस्नेहरू। घरबेटीलाई सुनाऔं, बस्नपस्न नदिने डर। त्यही भएर प्रस्टै लक्षण भए पनि अधिकांश डेरावाल जँचाउन जान हिचकिचाइरहेका छन्। जँचाएर पोजिटिभ रिपोर्ट आउनेहरू चुपचाप भित्रै बसिरहेका छन्। काठमाडौं उपत्यकामा संक्रमितको संख्या ५३ हजार ६ सय ८९ पुगेको छ। जसमध्ये काठमाडौंमा मात्रै ४३ हजार २ सय ६५ संक्रमित छन्। स्वास्थ्य तथा जनसंख्या मन्त्रालयको तथ्यांकअनुसार काठमाडौंमा ९ हजार ९ सय ५२, भक्तपुरमा १ हजार ३ सय ५० र ललितपुरमा २ हजार ४ सय २० संक्रमित होम आइसोलेसनमा छन्। तीमध्ये ठूलो संख्या डेरावालको छ। डेरावालमध्येको ठूलो संख्या कष्टकर रूपमा समय बिताइरहेका छन्। डेरावालमध्ये कतिपय कोठा लिएर बसेका छन्। त्यो पनि मिलेर। कतिपयले फ्लाटै भाडामा लिएका छन्। तर, प्रायःलाई चिन्ता भने उही छ घरबेटीले रिपोर्ट पोजिटिभ आएको थाहा पाए के गर्ने ? काठमाडांै गौशालामा डेरा गरी बस्ने रविन नेपाल (नाम परिवर्तन)लाई पाँच दिनअघि कोरोना पुष्टि भयो। संक्रमितको सम्पर्कमा आएपछि उनले परीक्षण गराएका थिए। तर, उनी डेराबाट निकालिने डरले घरधनीलाई भन्न नसकेको बताउँछन्। रिपोर्ट पोजिटिभ आएको हो, उनी भन्छन्, घरधनीलाई सुनाएको छैन। परीक्षण गराउन स्वाब दिएको थाहा पाउँदै कडीकडाइसाथ सोधखोज गर्न थालेकाले ढाँटें। यो महामारीमा घरबाट निकाले भने कहाँ जानु ? संक्रमित भन्ने थाहा पाए अन्यत्र पनि डेरा पाइन्न। धुम्बाराही बस्ने हरि घिमिरे (नाम परिवर्तन) संक्रमित भएदेखि फोनमा पनि कुरा गर्न डराउने गरेको बताउँछन्। साथीभाइले बिरामीलाई शुभेच्छा राखेर हालखबर सोध्दा आवाज दबाएर बोल्नुपर्छ, उनी भन्छन्, घरबेटी नभएको अवस्थामा मात्र परिवार र साथीभाइको फोन उठाउँछु। रविन र हरि प्रतिनिधि पात्र मात्र हुन्। सहरमा धेरै संक्रमित सामाजिक बहिष्कारमा पर्ने डरले मौन बसेका छन्। संक्रमित भएको अवस्थामा घरबेटीले नै दैनिक उपभोग्य वस्तु ल्याएर सहयोग गरिदिनुपर्ने हो। तर, बाध्यताले संक्रमित स्वयं नै रोग लुकाएर किनमेलमा निस्किन बाध्य छन्। कतिपय संक्रमित पोजिटिभ रिपोर्ट दराजमा राखेर दैनिकीमा निस्किन बाध्य छन्। जनस्वास्थ्यविद् रवीन्द्र पाण्डे रोगप्रतिको बुझाइमा समस्या देखिएको बताउँछन्। कोरोना जुन रुपमा थिएन त्यो रुपमा हेरियो, पाण्डे भन्छन्, कसैले केही होइन भनेर पूरै बेवास्ता गरे। कसैले टाढाबाटै बिरामीलाई हेर्दा पनि सर्छ भन्ने तरिकाले बुझे। बुझाइमा धेरै समस्या भएकाले हामी असामाजिकीकरणतर्फ मोडियौं। गाउँको कोसेली बाँडेर खाने घरबेटी र डेरावालको सम्बन्धलाई कोरोनाले दूरी बढाइदिएको उनको बुझाइ छ। समाजशास्त्री डा मीना उप्रेती कोरोनाका कारण निम्तिएका समस्यालाई दुईतीन तरिकाले विश्लेषण गर्छिन्। कोरोना लागेको मानिसलाई समाजमा गरिने बहिष्कारमा मुख्य तीन कुराले भूमिका खेलेको छ, डाउप्रेती भन्छिन्, पहिलो कुरा त रोगको त्राससँग जोडिएको छ। दोस्रो, मानिस एकदमै व्यक्तिवादी भए। घरबहाल उठाउने तर डेरावालका समस्यामा सहयोग नगर्ने। अर्को मानिस सम्बन्धभन्दा पनि पैसाको पछि मात्रै लागेर यस्ता समस्या आएको हो। यी तीन कुराले विवेकविहीन समाजतिर डोर्याउने उनको ठम्याइ छ। अहिले कोरोना त्रासभन्दा पनि त्यसले निम्त्याएको विभेदले पीडित बनाएको उनी बताउँछिन्। उनका अनुसार धेरै अफवाह फैलाइएका कारण पनि सामाजिक सम्बन्धमा असर परेको छ। बिरामीलाई तिरस्कार गर्नुभन्दा पनि उनीहरूलाई सहयोग गर्नुपर्ने उनको सुझाव छ। आज एक जना बिरामी भए केही दिनपछि ठीक हुन्छ भनेर हौसला दिनुपर्छ, उनी भन्छिन्, सहयोग गर्नुपर्छ। भोलि मलाई गाह्रो पर्दा सहयोग गर भन्ने अवस्था सिर्जना हुनुपर्छ।"
काठमाडौंमा रोकिए कर्णालीका नेता,"काठमाडौं सुर्खेत : कर्णाली प्रदेशको सत्तारुढ दल नेकपामा विवाद चर्किएपछि मुख्यमन्त्रीसहित मुख्य नेताहरू काठमाडौंमा छन्। नेकपा अध्यक्ष एवं प्रधानमन्त्री केपी शर्मा ओलीले विवाद समाधानका लागि पार्टीको निर्णय पर्खिन उनीहरूलाई निर्देशन दिएका छन्। प्रधानमन्त्री ओलीले शनिबार कर्णालीका नेतालाई बालुवाटारमा बोलाएर केही दिनभित्रै पार्टीले विवाद टुंगो लगाउने र त्यसलाई मान्नुपर्ने बताएका हुन्। नेकपाका १८ जना प्रदेश सांसदले मुख्यमन्त्री महेन्द्रबहादुर शाहीविरुद्ध असोज २५ गते संसदीय दलमा अविश्वासको प्रस्ताव दर्ता गरेपछि विवाद चर्किएको थियो। त्यसपछि अध्यक्षद्वय ओली र पुष्पकमल दाहालले त्यहाँका मुख्य नेताहरूलाई काठमाडौं झिकाएका थिए। ओलीले मुख्यमन्त्री शाही अल्पमतमा नपरेको भन्दै पार्टी केन्द्रको निर्णय पर्खिन निर्देशन दिएको छलफलमा सहभागी एक नेताले बताए। मुख्यमन्त्री अल्पमतमा पर्नुभएको छैन, प्रधानमन्त्रीको भनाइ उद्धृत गर्दै छलफलमा सहभागी एक नेताले भने, त्यस विषयमा हामी दुई अध्यक्ष छलफलमा बस्छौं। पार्टीले जे निर्णय गर्छ, सबैले मान्नुहोला। प्रधानमन्त्रीले शनिबार मुख्यमन्त्री शाहीसहित अविश्वास प्रस्तावका नेतृत्वकर्ता एवं पार्टीका कर्णाली सहइन्चार्ज यामलाल कँडेल, नेकपा कर्णाली अध्यक्ष गोरखबहादुर बोगटी, आर्थिक मामिलामन्त्री प्रकाश ज्वाला, प्रदेश सांसद गुलाबजंग शाहलगायत नेतासँग छलफल गरेका थिए। हामीले अविश्वासको प्रस्ताव दर्ता गर्नुको कारणबारे प्रधानमन्त्रीलाई जानकारी गरायौं, सहइन्चार्ज कँडेलले भने, दुवै पक्षले राखेका विषय प्रधानमन्त्रीले गम्भीर भएर सुन्नुभयो। प्रधानमन्त्रीबाट पार्टीले छलफल गरेर विवाद टुंगो लगाउने जानकारी भएको छ। निर्णय नहुँदासम्म हामीलाई काठमाडौं नछोड्न उहाँको निर्देशन छ। मुख्यमन्त्री शाहीले भने आफूविरुद्धको प्रस्तावबारे प्रधानमन्त्रीसमक्ष केही बोलेनन्। बरु सरकारले गरेका कामबारे जानकारी गराउँदै मुख्यमन्त्रीले अब पार्टीले गर्ने निर्णय नै मान्न तयार रहेको बताएका थिए। असन्तुष्ट पक्षले प्रदेश सरकारका कमजोरीबारे र मुख्यमन्त्रीले सरकारले गरेका कामबारे प्रधानमन्त्रीलाई जानकारी गराएको नेकपा कर्णालीका सचिव मायाप्रसाद शर्माले बताए। दुवै पक्षले आआफ्ना कुरा राख्नुभयो। दुवै पक्षका कुरा सुनेपछि प्रधानमन्त्रीले एकदुई दिनभित्र पार्टीले निर्णय लिन्छ भन्नुभयो, नेता शर्माले भने, पार्टीले गर्ने निर्णय नै मान्नुपर्ने प्रधानमन्त्रीको निष्कर्ष थियो। त्यसपछि हामी त्यहाँबाट निस्कियौं। प्रधानमन्त्रीले फरक मत राखेकै कारण नेकपामा कोही पनि असुरक्षित नहुने बताएका थिए। अविश्वासको प्रस्ताव आउँदैमा कसैको पद गइहाल्ने हुँदैन। छलफलबाटै निकास निकाल्न सकिन्छ, प्रधानमन्त्रीको भनाइ उद्धृत गर्दै भेटमा सहभागी एक नेताले भने। प्रधानमन्त्रीसँगको भेटका क्रममा महासचिव विष्णु पौडेल पनि सहभागी थिए। ओलीले पूर्वपार्टी र पक्षधरता नभनी सामूहिक रूपमा अविश्वासको प्रस्ताव आउनुले पार्टीलाई अन्तर्घुलन गराएको बताएका थिए। अविश्वास प्रस्ताव ठीक कि बेठिक अर्को कुरा हो, ओलीको भनाइ उद्धृत गर्दै स्रोतले भन्यो, तर, पूर्व पार्टी र पक्षधरता नभनी अविश्वास प्रस्ताव आएको रहेछ। यसले कहीँ न कहीँ पार्टीलाई अन्तरघुलन गराएको देखिन्छ। नेता कँडेलले कर्णाली प्रदेशका जनता र सांसदहरूको भावनाअनुसार अविश्वास प्रस्ताव आएको तर अहिले पक्षधरताका नाममा अविश्वास प्रस्तावमाथि केन्द्रका नेताहरूले राजनीति गर्न खोजेको बताएका थिए। कुनै पनि सांसदले आफ्नो हस्ताक्षर फिर्ता नलिएका कारण अविश्वास प्रस्ताव कायमै रहेको दाबी कँडेलले गर्दै आएका छन्। बोगटीले भने अविश्वास प्रस्तावबारे आफूसँग कसैले पनि सल्लाह नगरेको जानकारी प्रधानमन्त्रीलाई गराएका थिए। नेताहरूका अनुसार अब दुई अध्यक्षले छलफल गरेर कर्णालीबारे निर्णय लिनेछन्। पार्टीले गर्ने निर्णयअनुसार नै अगाडि बढ्ने दुवै पक्षका नेताले बताएका छन्। हामीले पदका लागि अविश्वासको प्रस्ताव ल्याएका होइनौं। कर्णालीमा धेरै समस्या छन्। यहीबारे हामीले केन्द्रलाई अवगत गराएका छौं, सांसद शाहले भने, केन्द्रले बल्ल कर्णालीको समस्या सुनेको छ। प्रधानमन्त्रीले शनिबार अर्का अध्यक्ष दाहालसहित बसेर सामूहिक छलफल गर्ने तयारी गरेका थिए। ओलीसँग असन्तुष्ट दाहाल भने सामूहिक छलफलमा सहभागी भएनन्। राजदूत नियुक्तिका लागि एकलौटी सिफारिस गरेको भन्दै दाहाल रुष्ट थिए। पछिल्लो पटक मन्त्रिपरिषद् पुनर्गठनप्रति पनि दाहाल असन्तुष्ट देखिएका छन्। आफूले कर्णालीका नेताहरूसँग पटकपटक छलफल गरिसकेकाले एक्लै छलफल गर्न ओलीलाई आग्रह गरेको दाहालको सचिवालयले जनाएको छ। ओलीले नेकपा नेता जनार्दन शर्मालाई पनि उक्त छलफलमा बोलाउन खोजेका थिए। तर, शर्माले आफूलाई सन्चो नभएको भन्दै छलफलमा सहभागी नहुने भनेका थिए। अर्का अध्यक्ष दाहाल र वरिष्ठ नेता माधवकुमार नेपालले कर्णाली प्रदेशका नेतासँग यसअघि छुट्टाछुट्टै छलफल गरेका थिए। मुख्यमन्त्रीविरुद्ध पूर्वएमाले र पूर्वमाओवादी पक्षकै गरी १८ सांसदले अविश्वास प्रस्ताव पार्टीमा दर्ज गरेका थिए। विवादकै बीच पूर्वमाओवादी र पूर्वएमाले पक्षको माधवकुमार नेपाल समूहबीच सहमति भएपछि प्रस्ताव अघि बढेन। कर्णालीका मुख्यमन्त्रीविरुद्ध नेकपा सांसदले दर्ता गरे अविश्वासको प्रस्ताव अविश्वास प्रस्तावले कर्णाली प्रदेशमा नेकपाभित्र बबन्डर, मुख्यमन्त्रीले हटाए मु्ख्य सचेतक कर्णाली कलह किन ? कर्णालीका मुख्यमन्त्री शाहीले कुर्मराज शाहीलाई दिए सचेतकको जिम्मेवारी माधव समूहले साथ दिएपछि जोगियो कर्णालीका मुख्यमन्त्रीको पद कर्णालीको नेकपा विवाद हेडक्वाटरले मिलाउने : मुख्य नेतालाई ओली र प्रचण्डको निम्तो कर्णालीको विवाद पार्टीले टुंग्याउने प्रधानमन्त्रीको आश्वासन"
