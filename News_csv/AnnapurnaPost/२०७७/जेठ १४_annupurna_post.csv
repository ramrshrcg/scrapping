शीर्षक,विवरण
दोषीमाथि तत्काल कारबाही होस्,"मुलुक छुवाछुतविरोधी कानुनी बाटोमा हिँडेको छ दशक टेक्न खोज्दैछ, तर समाजमा अझै दलितमाथि भेदभावयुक्त जघन्य व्यवहार यथावत् छ। छुवाछुत मात्र होइन कि मानवताविरुद्घकै अपराधजन्य पछिल्ल्लो घटना जाजरकोटमा देखापर्यो। जाजरकोट जिल्ल्लाको भेरी नगरपालिका४ का नवराज बिक साथीहरूसहित मल्ल थरकी आफ्नी प्रेमीका लिन रुकुम पश्चिमको चौरजहारी नगरपालिका८ मा आउँदै गर्दा जुन बर्बर घटना भयो, यसले हाम्रो राजनीतिकसामाजिक समग्र व्यवस्थाको सोच र व्यवहारलाई उदांगो पारेको छ। गाउँमा आएका किशोरयुवकलाई आक्रमण गरेर, घेरा हालेर नदीमा हेलिन बाध्य पारिनु सभ्य समाजका लागि कहिल्यै नमेटिने कलंकको टीका हो। तीनजनाको शव भेरी नदीमा भेटिनु, तीनजना अझै बेपत्ता हुनु, यो हाम्रो समाजमा मानवता मरेको दुःखद् घटना हो। कहिल्यै नफर्किने गरी नदीमा सेलाउनुपर्ने त हाम्रो अमानवीय र विभेदकारी सोच अनि व्यवहार हो। प्राणीमध्ये मानिस सर्व श्रेष्ठ र विवेकशील हो भनी भट्याइरहँदा यही मानिस कसरी यतिसम्म विवेकहीन र हिंस्रक बन्न पुग्यो ? अनमेल विवाह वा बालविवाह वा हातहतियारसहित आएका दस्ता, लकडाउनमा आउन नहुने, यस्ता तर्क घटनाको सत्यतथ्य बुझ्न गठन गरिएको समिति ले बाहिर ल्याउला नै। तत्कालको सवाल के हो भने हिंसाको परिणामका रूपमा शव हाम्रा सामुन्ने छन्। कुनै पनि बहानामा यसरी ज्यानै जाने गरी कुटपिट गर्नु, घेरा हाल्नु, हेलिन बाध्य पार्ने कुकृत्य मानवताविरुद्घकै अपराध हो। यो जुनसुकै कोणबाट हेरे पनि निन्दनीय छ। समूहले नै कानुन हातमा लिनेजस्तो कदम चालिनु र यसमा स्थानीय सरकारका प्रतिनिधिसमेत संलग्न भएको खबर आउनु झनै उदेकलाग्दो छ। थप निराशाजनक खबर के छ भने घटनामा मुछिएकालाई सामान्य सोधपुछपछि छोडिएको छ। कसैले किटानी जाहेरी दर्ता नगरेको हुँदा पक्राउ नगरिएको कुतर्क अघि सारिएको छ। अझ अपराधकर्ममा संलग्नलाई राजनीतिक संरक्षण हुने हो कि भन्ने शंका पनि बढाएको छ। स्मरण रहोस्, कानुनभन्दा माथि विवेक र न्याय हुन्छ। पीडितको परिवार विक्षिप्त छ, त्रासमा छ। एक्लो छोरो गुमाएको पीडाले नवराजका बिरामी र अशक्त बाबु अवाक् छन् भने आमाको होसहवास उडेको छ। किशोर उमेरका केटाकेटीलाई सम्झाइबुझाइ गर्नु, कानुनी निकायलाई खबर गर्नु, हिंसा हुन नदिनु हरेक वयस्क व्यक्ति र सभ्य मानिसको कर्तव्य हो। प्रश्न उठ्छ, गाउँमा किन कसैले मारपिट गर्नुहुँदैन भनेन वा यसो भन्न खोजिएको आवाज त्रासले कुण्ठित भयो। यो एकदुईजना मानिस आक्रोशित वा असन्तुलित भएको घटना होइन, यसमा त समूहले नै विवेक र मानवता गुमाएको देखिन्छ। यो झनै डरलाग्दो संकेत हो। घटना भइसकेपछि पीडित पक्षलाई अहिलेसम्म न्यायका लागि आश्वस्त पार्न नसक्नु राज्यको चरम असफलता हो। त्यहाँबाट प्रतिनिधित्व गर्ने तीनै तहका सरकार यसमा उदासीन हुनु, मौन रहनु, अझ उनीहरू नै ढोकछोपमा संलग्न भएका खबर आउनु विडम्बना हो। यो घटनाको छानबिन गर्न तत्कालै उच्चस्तरीय टोली पठाइनुपर्छ, ता कि प्रमाण लोप हुन नसकुन्। यो घटना छानबिन गर्न संसदीय समितिकै गठन हुनुपर्ने माग पनि उठेको छ। सरकारी स्तरमा मात्र छानबिन समिति गर्दा राजनीतिक ढाकछोपको सम्भावना उत्तिकै रहन्छ। त्यसकारण सरकारी छानबिनका अतिरिक्त संयुक्त संसदीय छानबिन समिति गठन हुनुपर्छ। निर्धा, निमुखा, निरक्षर, निःसहाय नागरिकले आफूलाई निरन्तर निरीह महसुस गर्नु समाजवादउन्मुख राज्यका लागि सुहाउँदैन। पीडित पक्षले आफ्नो साथमा राज्य छ, म न्याय पाउँछु भन्ने विश्वास गुमाउँदा उत्पन्न हुने प्रतिहिंसा झनै खतरनाक हुन्छ। समुदायसमुदायले जुनसुकै बखत कानुन हातमा लिन सक्ने हुँदा यसतर्फ बेलैमा सोचियोस्। किशोरीलाई दुवै पक्षबाट पुगेको मानसिक आघात कम गर्न राज्य संवेदनशील बनोस्। २०६३ जेठ २१ गते नेपालको संसद्ले छुवाछुतमुक्त राष्ट्र घोषणा गरेको चौध वर्षको पूर्वसन्ध्यामा भएको यस्तो साम्प्रदायिक हिंसाको शृंखला रोकिनुपर्छ। हामी संवैधानिक, कानुनी, नीतिगत रूपमा जति अगाडि छौं, व्यावहारिक रूपमा उति नै पछाडि। वर्तमान संविधानको धारा ४० मा दलितको हकअन्तर्गत ७ वटा उपधारामा दलितको सम्मानमा हामीले खर्च गरेका निर्जीव शब्दमा प्राण भर्न हाम्रो चेतनाको तह संग्लिनैपर्छ। आजको युगमा पनि हामी जातपातका आधारमा विभेद, हिंसा गर्छाैं र यस्ता घटनालाई यहाँ यस्तै हो भनी सामान्य रूपमा लिन्छौं भने हामीलाई इतिहासले दुत्कार्नेछ। त्यसकारण गहिरो छानबिन गरी दोषीमाथि कडा सजाय हुनुपर्छ र राजनीतिक संरक्षण दिन खोज्नेलाई पनि सजायको भागीदार बनाइनुपर्छ।"
सर्वोच्चको ऐतिहासिक फैसला : लकडाउन खुलेको ३० दिनभित्र उपस्थित हुनेलाई हदम्याद (पूर्ण पाठ),"काठमाडौँ : लकडाउन खुलेको ३० दिनभित्र अदालतमा उपस्थित हुने सेवाग्राहीलाई हदम्यादको सुविधा दिने गरी सर्वोच्च अदालतले फैसला गरेको छ । बिहीबार प्रधानन्यायाधीश चोलेन्द्र शमशेर राणा सहित सर्वोच्चका सबै १९ जना न्यायाधीशको इजलासले गरेको यो एक ऐतिहासिक फैसला हो । सर्वोच्चको इतिहासमा सम्भवतः सबै न्यायाधीश उपस्थित भइ गरेको यो पहिलो फैसला हो । यस फैसलासँगै तारेख, पेशी, हदम्याद सम्बन्धी विवाद सल्टिएको छ । जस अनुसार सरकारले लकडाउन खुला गरेको ३० दिनभित्र सेवाग्राहीले थाती रहेका मुद्दाका लागि तारेख, पेशीका लागि अदालतमा उपस्थित हुन पाउने व्यवस्था गरिएको छ । अर्थात् लकडाउन खुलेको एक महिनाभित्र अदालत उपस्थित हुने सेवाग्राहीले हदम्यादको सुविधा पाउनेछन् । उनीहरुको रोकिएको वा थाती रहेको मुद्दा प्रक्रिया सुचारु हुनेछ । काठमाडौँ बाहिर प्रदेश र जिल्लाको हकमा पनि यही सुविधा लागु हुनेछ । बिहीबारको वृहद् फैसला ५२ पृष्ठ लामो छ ।"
लगानी घट्यो,"काठमाडौं : चालु आर्थिक वर्षमा अघिल्लो वर्षको तुलनामा लगानीमा कमी आउने आकलन गरिएको छ । आर्थिक सर्वेक्षण २०७६७७ ले कोरोना भाइरस महामारी (कोभिड१९) का कारण सार्वजनिक र निजी लगानीमा ३४ प्रतिशतले संकुचन आइ १८ खर्ब ८९ रुपैयाँ लगानी हुने अनुमान गरिएको छ । चालु आवमा सार्वजनिक खर्च (सरकारको खर्च) १३ खर्ब ८५ अर्ब रुपैयाँ हुने सरकारको अनुमान छ । बाँकी लगानी निजी क्षेत्र र घरयासी क्षेत्रबाट आउनेछ । चालु आर्थिक वर्षमा लगानीमा संकुचन आउने भए पनि अघिल्लो आर्थिक वर्ष २०७५७६ मा भने लगानी १९२ प्रतिशतले वृद्धि भएको थियो । अर्थशास्त्री केशव आचार्य लगानीमा कमी आउँदा उत्पादन तथा रोजगारीमा कमी आउने बताउँछन् । चालु आर्थिक वर्षमा कुल गार्हस्थ उत्पादन २३ प्रतिशत हुने अनुमान गरिएको छ । सरकारले आर्थिक वर्षको सुरुवातमा ८५ प्रतिशतको आर्थिक वृद्धिदरको लक्ष्य राखेको थियो । तर कोभिड१९ को महामारीले पर्यटन, व्यापार, औद्योगिक क्षेत्र, उपभोग तथा आपूर्ति श्रृंखलामा आघात पारेपछि वृद्धिदर कमजोर हुने आकलन गरिएको हो । केन्द्रीय तथ्यांक विभागले जेठ महिनादेखि पूर्ववत् आर्थिक क्रियाकलाप सुचारू भए उक्त आर्थिक वृद्धिदर हासिल हुने अनुमान गरेको भएपनि जेठ महिनामा पनि आर्थिक गतिविधि ठप्प छन् । जसका कारण आर्थिक वृद्धिदर अझै कमजोर हुनसक्छ । यद्यपि अनुमानित आर्थिक वृद्धिदर हासिल भएको खण्डमा नेपाली अर्थतन्त्रको आकार ३७ खर्ब ६७ अर्ब रुपैयाँको हुनेछ । लगानी घटेको र (गार्हस्थ) बचत बढेकाले लगानीको उपलब्धता भने बढेको छ । गत आर्थिक वर्षमा बचत र लगानीको अन्तर ३७६ प्रतिशत थियो । अर्थात लगानीको आवश्यकता अनुसार स्रोतको उपलब्धता कम भएर अन्तर फराकिलो थियो । चालु आर्थिक वर्ष २०७६७७ मा वचत र लगानीको अन्तरमा कमी आइ ३२१ प्रतिशत हुने अनुमान छ । यसको अर्थ लगानीको लागि स्रोत उपलब्ध भए पनि लगानी गर्ने वातावरण नभएको भन्ने हो । आर्थिक सर्वेक्षण अनुसार, आर्थिक वर्ष २०७३७४ मा वचत र लगानीको उपलब्धतामा सन्तुलन कायम रहेपनि त्यसपछिका वर्षहरूमा भने वचत र लगानीको मागमा ठूलो खाडल रहँदै आएको छ । गत वर्ष यो खाडल निकै उच्च थियो भने चालु आर्थिक वर्षमा लगानीको माग कम हुँदा केही घटेको छ । चालु आर्थिक वर्षमा मुलुकको कुल गार्हस्थ उत्पादनको १८१ प्रतिशत वचत रहने अनुमान गरिएको छ, यस्तो वचत अघिल्लो आर्थिक वर्षमा १८९ प्रतिशत थियो । कुल राष्ट्रिय वचतमा अघिल्लो वर्षको तुलनामा सामान्य वृद्धि भएको छ । कुल राष्ट्रिय वचत १७ अर्ब ३३ अर्ब रुपैयाँ रहेको आर्थिक सर्वेक्षणमा उल्लेख छ । चालु आर्थिक वर्षमा लगानी बोर्डको कार्यालयबाट मात्रै १ खर्ब ५५ अर्ब रुपैयाँको लगानी स्वीकृत भएको छ । त्यस्तै, नेपालीहरूको प्रतिव्यक्ति ऋण ३८ हजार एक सय २९ पुगेको छ । सरकारले ऋण परिचालन बढाएपछि प्रत्येक नेपालीको ऋणभार २ हजार छ सय एक रुपैयाँ थपिने अनुमान छ । नेपाली अर्थतन्त्रको मेरुदण्ड मानिएको रेमिट्यान्स प्राप्तिमा गिरावट आउने अनुमान छ । अघिल्लो आर्थिक वर्षमा ८ खर्ब ७९ अर्ब रुपैयाँ रेमिट्यान्स भित्रिएकोमा चालु आर्थिक वर्षमा ७ खर्ब २५ अर्ब रेमिट्यान्स भित्रने अनुमान छ । अघिल्लो वर्ष कुल गार्हस्थ उत्पादन (जीडीपी) को २५४१ प्रतिशत बराबर रेमिट्यान्स भित्रिएको थियो भने चालु आवमा यो घटेर १९२५ प्रतिशत बराबर रहने अनुमान गरिएको छ । आर्थिक सर्वेक्षण प्रस्तुत गर्दै अर्थमन्त्री डायुवाराज खतिवडाले फागुन अघिसम्म अर्थतन्त्रका सबै परिसूचक मजबुत रहेको भएपनि त्यसयता कोरोना भाइरसको महामारीका कारण उत्पन्न अन्तर्राष्ट्रिय र राष्ट्रिय परिवेशले दबाब उत्पन्न भएको उल्लेख गरेका छन् ।"
संविधान संशोधन सर्वसम्मत गरौं : प्रधानमन्त्री,"काठमाडौं : प्रधानमन्त्री केपी ओलीले सबै राजनीतिक दललाई एकताबद्ध भएर संविधान संशोधन प्रस्ताव पारित गर्न आग्रह गरेका छन्। राष्ट्रिय अखण्डता र सार्वभौमसत्ताका विषयमा दलहरू विगतमा पनि एकताबद्ध भएर प्रस्तुत भएको उल्लेख गर्दै प्रधानमन्त्री ओलीले अहिले पनि दलहरूबाट सोहीअनुसार सहयोग आवश्यक रहेको बताए। पश्चिम दार्चुलाको कालापानी, लिपुलेक र लिम्पियाधुरासम्मको भूभाग समेटेर सरकारले जारी गरेको राजनीतिक र प्रशासनिक नक्साका आधारमा संविधानको अनुसूची ३ मा रहेको निसान छाप संशोधनका लागि संसद्मा संविधान संशोधन विधेयक दर्ता गराएको छ। उक्त विधेयक राष्ट्रिय एकतासाथ पारितका लागि पहल गर्ने उद्देश्यले संसद्मा छलफल पूर्व प्रधानमन्त्रीले मंगलबार बालुवाटारमा सर्वदलीय बैठक बोलाएर त्यस्तो आग्रह गरेका हुन्। सरकारले विधेयक जेठ ९ गते संसद्मा दर्ता गराएको थियो। राष्ट्रिय अखण्डता र सार्वभौमसत्ताको विषयमा सिंगो राष्ट्र विगतमा एकताबद्ध थियो। अहिले पनि त्यही एकताको हामीलाई आवश्यकता छ। यसपटक पनि संविधान संशोधनको विषय राष्ट्रिय एकतासाथ सर्वसम्मतका आधारमा टुंगो लगाऔं। सबै राजनीतिक दललाई एकताबद्ध भएर प्रस्तुत हुन र संविधान संशोधन प्रस्तावको पक्षमा उभिन म आग्रह गर्न चाहन्छु, प्रधानमन्त्री ओलीले सर्वदलीय बैठकमा व्यक्त गरेको भनाइ उद्धृत गर्दै परराष्ट्रमन्त्री प्रदीप ज्ञवालीले भने। प्रधानमन्त्रीले संविधानमा विभिन्न राजनीतिक दलका आफ्नै खालको असहमति कायमै रहे पनि ती विषयलाई पनि समयक्रमसँगै छलफल गरेर संसोधनमा लैजान आफु तयार रहेको भन्दै अहिलेलाई सरकारले अघि बढाएको निशान छापको संशोधनको पक्षमा एकताबद्ध भएर उभिन दलहरूलाई आग्रह गरेका थिए। प्रधानमन्त्रीको त्यस्तो आग्रहमा सवै जसो राजनीतिक दलका नेताहरूले राष्ट्रिय अखण्डताका विषयमा सरकारलाई आफुहरूको साथ रहने प्रतिवद्धता ब्यक्त गरे। तर त्यस अगाडी कांग्रेसले आफनो पार्टीको केन्द्रीय समितिको वैठक वसेर निर्णय लिने वताएको थियो भने जनता समाजवादीका नेताहरूले आफुहरूले उठाएका संसोधनका विषयलाई पनि सँगै एजेण्डा वनाएर प्याकेजमा संसोधन गर्न प्रधानमन्त्रीलाई सुझाएका थिए। काग्रेस सभापति शेरवहादुर देउवाले संसदमा सरकारले दर्ता गराएको संविधान संसोधन विधेयकको पक्षमा आफनो दलको समर्थन रहेको र अखण्डताका पक्षमा सरकारसँगै प्रतिपक्षी दल रहेको भन्दै यस विषयमा औपचारिक निर्णयका लागि पार्टी वैठकका लागि समय माग गरेका थिए। लिम्पियाधुरा कालापानी र लिपुलेक नेपाली भूमि हो, यसमा कुटनीतिक वार्तामार्फत समाधान खोजनुपर्छ भन्नेमा सरकारकै धारणमा काग्रेसको पनि सहमति छ। सरकारले ति भूमि समेटेर नक्सा जारी गर्ने कुरा सकारात्मक छ, सभापति देउवाको भनाई उदधृत गदै काग्रेस नेता कृष्णप्रसाद सिटौलाले भने,संविधान संसोधनको विषयमा पनि पक्षमै हामी मत हाल्न तयार छौं, तर त्यसका लागि हामी केन्द्रीय समितिको वैठक वसेर निर्णय गछौं। हामीलाई केही समय दिनुहोस। देउवाले पार्टी वैठक बसेर निर्णय लिने वताएपछि प्रधानमन्त्री ओलीले सरकार कोभिड १९ को महामारीका कारण संसद वैठक लम्वाउने पक्षमा नरहेको र छिटै पार्टी वैठक वसेर निर्णयमा पुग्न काग्रेसलाई आग्रह गरेका थिए। परराष्टमन्त्री ज्ञवालीले प्रधानमन्त्रीले काग्रेसलाई छिटो पार्टी वैठक वसेर निर्णय लिन आग्रह गरेको वताए। उहाँहरू (काग्रेस)ले संविधान संसोधनको पक्षमा भोट हाल्छौं, समय दिनुहोस हामी पार्टी केन्द्रीय समितिको वैठक वसेर निर्णय लिन्छौं भन्नुभयो। प्रधानमन्त्रीले छिटो निर्णय गर्नुहोस भन्नुभयो। परराष्ट्रमन्त्री ज्ञवालीले भने। प्याकेजमै सहमति : मधेश केन्द्रीत दल मधेस केन्द्रीत दल राष्टिय जनता पार्टीले भने संविधान संसोधन प्याकेजकै आधारमा सहमति गरेर जान प्रधानमन्त्रीलाई आग्रह गरेका थिए। सरकारले अहिले संसदमा ल्याएको संसोधनको पक्षमा आफुहरू पनि साथै रहेको तर किस्तावन्दीमा संसोधन गर्नुभन्दा प्याकेजमै संविधान संसोधन गर्नु उपयुक्त हुने धारणा जनता समाजवादीका नेताहरू डा वावुराम भटटराई, उपेन्द्र यादव लगायतका नेताहरूले राखेका थिए। भौगोलिक अखण्डताका विषयमा हामी सवै एक ठाउमा छौं, तर संविधान संसोधनमा मधेसी, जनजाति लगायतले विगत देखि उठाउदै आएका विषयलाई पनि एकै पटक प्याकेजमै संसोधन गरौं भन्ने उहाँहरूको (मधेस केन्द्रीत दलका नेताहरू)को मत थियो, परराष्टमन्त्री ज्ञवालीले भने , तर प्रधनमन्त्रीले अहिले निशान छाप संसोधन गर्ने विषय रहेकोले यससँग अन्य विषयसँग नजोडन आग्रह गर्नुभयो। मधेस केन्द्रीत दलले प्योकजमा संविधान संसोधनको कुरा उठाएपछि नेपाल मजदुर किसान पार्टीको नेता प्रेम सुवाल र राष्टिय जनमोर्चाका अध्यक्ष चित्रवहादुर केसीले भने आपत्ति जनाएका थिए। के का आधारमा के के विषयमा संसोधन? अहिले संविधानमा नक्सा अनुसारको अनुसूचि संसोधन गर्ने कुरा ठीक छन्, अन्य विषय अहिले संसोधनको आवश्यकतै छैन, केसी र सुवालको भनाई थियो। ओलीले संविधान अशंसोधनीय दस्तावेज नभएको भन्दै समयक्रमसँगै आवश्यकताका आधारमा छलफल गदै संसोधन गरेर जान सरकार तयार रहेको बताएका थिए। हामीले संविधान निर्माण गर्दा एक खालको सम्झौताको दस्तावेजका रुपमा संविधान निर्माण गरेका छौं, ओलीले भने,संसोधन गर्ने प्रस्ताव होलान, तपाईहरूका कतिपय विषयमा संसोधनको प्रस्ताव पनि होलान्। त्यसमा हामी छलफल गदौ जाऔंला। संविधान असंसोधनिय दस्तावेज होइन। संसोधन गर्न सकिन्छ। तर अहिले यसै विषयसँगै सवै विषय जोडेर नजाऔं। भारतले अतिक्रमति गरेको नेपाली भूमि लिपुलेक, कालापानी र लिम्पियाधुरासम्मको भूभाग समेटेर नेपालले आफनो राजनीतिक र प्रशासनिक नक्सा जारी गरेपछि सोही अनुसारको निशान छाप संसोधनका लागि सरकारले संसदमा संविधान संसोधन प्रस्ताव दर्ता गराएको छ। सर्वदलीय वैठकमा प्रधानमन्त्री ओली, नेकपा अध्यक्ष दाहाल, प्रमुख प्रतिपक्षी दल काग्रेस सभापति देउवा, पूर्व प्रधानमन्त्रीहरू माधव नेपाल, झलनाथ खनाल, डा वावुराम भटटराई , मन्त्रिपरिषद्का अध्यक्ष खिलराज रेग्मी, जनता समाजवादीका नेताहरू महन्थ ठाकुर, उपेन्द्र यादव, लगायतका नेताहरूको सहभागिता रहेको थियो। सरकारले छोटो प्रक्रियाका आधारमा (फाष्ट ट्र्याक विधिवाट) संविधान संसोधन गराउन चाहेको छ। संसद नियमावलीका अनुसार सवै प्रक्रिया पूरा गरेर जादा ३० दिनभित्र सार्वजनिक गर्नुपर्ने, त्यसपछि छलफल गरेर संसोधनका लागि ७२ घण्टा दिनुपर्ने र त्यसपछि मात्र अन्तिम प्रक्रिया अगाडी वढने नियामावलीको ब्यवस्था छ।"
बजेट भाषण बिहीबार दिउँसो ४ बजे,"काठमाडौं : बिहीबार दिउँसो सरकारले आर्थिक वर्ष २०७७७८ को बजेट प्रस्तुत गर्दैछ। संघीय संसदको संयुक्त बैठकमा अर्थमन्त्री डा युवराज खतिवडाले बिहीबार दिउँसो ४ बजे बजेट भाषण गर्दैछन्। ४ बजे बजेट भाषण सुरु हुने भएकाले त्यस अगाडि नै बैठककक्षमा प्रवेश गर्न सभामुख अग्निप्रसाद सापकोटाले दुवै सदनका सदस्यलाई अनुरोध गरेका छन्। बजेट भाषण लगत्तै प्रतिनिधि सभाको अर्को बैठक बिहिवार साँझ ६ बजे बस्ने छ। तिनिधिसभाको बुधबारको बैठकमा सांसदले अन्तरजातीय प्रेम सम्बन्धका क्रममा यही जेठ १० गते रुकुमपश्चिममा भएको हत्याको घटनाका विषयमा आवाज उठाउँदै सर्वदलीय छानबिनको माग गरेका छन्। बैठकको शून्य समयमा सांसदले सो घटनालाई राजनीतिकरण नगर्न र मृतकलाई सामाजिक शहीद घोषणा गर्न पनि माग गरेका हुन्। सांसद मीन विश्वकर्माले स्थानीय प्रशासन र प्रहरीको लापर्वाहीले घटना भएको आरोप लगाए सांसद विमला नेपालीले अन्तरजातीय प्रेम सम्बन्धका क्रममा भएको घटनामा मृत्यु भएकालाई सामाजिक शहीद घोषणा गरी घटनाको संसदीय छानविन गर्न माग गरेकी छन्। सांसद मनकुमारी जिसीले रुकुमपश्चिमको घटना पुनः दोहोरिन नदिन आग्रह गरिन् सांसद महिन्द्रकुमारी लिम्बू रुकुमपश्चिमको घटनाको छानविनका लागि सर्वदलीय समिति गठन गर्न माग गरे। सांसद यशोदा सुवेदी गुरुङले घटनालाई राजनीतिकरण नगर्न माग गरिन्। सांसद लक्ष्मी परियारले रुकुमपश्चिममा भएको जातीय विभेद र नरसंहारको घटनामा संविधान र कानूनको किन प्रभावकारी कार्यान्वयन भएन भनी प्रश्न गरेकी थिइन्। रुकुमपश्चिमको चौरजहारी नगरपालिका८ सोती निवासी सुष्मा मल्लसँग नवराज विश्वकर्माको अन्तरजातीय प्रेम सम्बन्ध भएको र विवाहका लागि साथीहरु लिएर केटीको घरमा जाँदै गर्दा स्थानीयवासीले कुटपिट गरी हत्याको घटना भएको थियो। मृतक नवराजको शव भेरी नदीमा भेटिएको थियो। नवराजसँगै केटीको घरमा गएका अन्य दुईजनाको शव पनि भेरी नदीमा भेटिएको छ। सोही घटनामा अन्य तीनजना बेपत्ता छन्। भूमि अतिक्रमणविरुद्ध एकमत बैठकमा सांसद डा मीनेन्द्र रिजालले संविधान संशोधनका लागि सर्वदलीय बैठक र समझदारी बढ्नु सकारात्मक भए पनि त्यस्ता बैठकमा भएका निर्णय संसद्लाई जानकारी दिने परम्परा सुरु गर्न आग्रह गरे। सांसद मोहन बानियाँले अतिक्रमित भूमि समेटेर नेपालको नयाँ नक्सा जारी भएकामा खुशी व्यक्त गर्दै वार्ताबाट भूमि फिर्ता ल्याउन आग्रह गरे। सांसद मीना सुब्बाले भारतले अतिक्रमण गरेको भूमि फिर्ता ल्याउन खुट्टा नकमाउन सरकारसँग आग्रह गरिन्। सांसद रामबहादुर विष्टले भारतीय स्वतन्त्रता सङ्ग्राममा नेपालीले दिएको योगदानलाई बिर्सेर भारतले नेपाली भूभागमा अतिक्रमण गर्नु दुःखको विषय भएको बताए। सांसद रेखा शर्माले भारतले अतिक्रमण गरेको नेपाली भूमि लिपुलेक, कालापानी र लिम्पियाधुरालाई नेपालको नक्सामा समावेश गरेकामा सरकारलाई धन्यवाद दिँदै कूटनीतिक वार्ताबाट भूमि फिर्ता गर्न आग्रह गरिन्। सांसद रेनुका गुरुङले सुगौली सन्धिका आधारमा नेपालको भूभागमा भारतले अतिक्रमण गर्नु दुःखद् भएकाले ग्रेटर नेपाललाई कायम राख्ने गरी पहल गर्न माग गरेकी छन्। बैठकमा सांसद मातृकाप्रसाद यादवले कोरोना सङ्कटको दीर्घकालीन व्यवस्थापन गर्न आग्रह गरे। सांसद राजेन्द्रप्रसाद गौतमले बन्दाबन्दीको अवधि थपिँदै जाँदा खाने वर्ग बढी प्रभावित भएकाले ती वर्गका लागि विशेष कार्यक्रम ल्याउन माग गरे। सांसद विमला विकले तराईका क्षेत्रमा भारतबाट फर्केकालाई अनिवार्य परीक्षण र बर्दियामा कोरोना परीक्षण प्रयोगशाला स्थापना गर्न माग गरिन् सांसद भरतकुमार साहले धानको बीउ राख्ने समयमा सहजरुपमा किसानले बीउ प्राप्त नगरेको गुनासो गरे। सांसद भीमसेनदास प्रधानले काठमाडौँ बाहिरबाट आउनेलाई उचित जाँच गरी क्वारेन्टिनमा राख्न सुझाव दिएका छन्। सांसद भैरवबहादुर सिंहले भारतमा रहेका नेपालीलाई विश्व स्वास्थ्य सङ्गठनको मापदण्डअनुसारको उपयुक्त व्यवहार नगरेको बताउनुभयो। सांसद विमलप्रसाद श्रीवास्तवले भारतमा अलपत्र परेकालाई स्वदेश ल्याउन माग गरे। बैठकमा भवानीप्रसाद खापुङ, महेश्वरजङ्ग गहतराज, यज्ञबहादुर बोगटी, यज्ञराज सुनुवार, रङ्गमति शाही, नवीन्द्रराज शर्मा, राजबहादुर बुढा क्षेत्री, राजेन्द्रकुमार केसी, रेखा कुमारी, लक्ष्मीकुमारी चौधरीलगायतले जनजीवनका विभिन्न सवालमा सरकारलाई ध्यानाकर्षण गराएका थिए।"
थप ११४ जनामा कोरोना पुष्टि : संक्रमितको संख्या ८८६ पुग्यो,"काठमाडौं : बुधबार थप एक सय १४ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा विकास देवकोटाका अनुसार योसहित नेपालमा संक्रमितको संख्या ८८६ पुगेको छ। विभिन्न प्रयोगशालामा गरिएको परीक्षणमा एकै दिन यति ठूलो संख्यामा उनीहरुमा कोरोना पोजेटिभ देखिएको हो। बुधबार मात्र ११४ जनामा संक्रमण पुष्टि भएको हो । जसमध्ये धरानको बिपी कोइराला स्वास्थ्य विज्ञान प्रतिष्ठान ११ जनाको रिपोर्ट पोजिटिभ आएको हो । धरानमा कोरोना पुष्टि भएका आठजना सप्तरी बोडे बसाइ नगरपालिकाका हुन् । उनीहरु १८ देखि ५६ वर्षका पुरुष हुन् । सप्तरीकै बालनविभुल गाउँपालिका अन्य दुईजना १७ वर्षीय महिला, २९ वर्षीय पुरुषमा संक्रमण पुष्टि भएको छ । सप्तरीकै अर्का २९ वर्षीय पुरुषमा संक्रमण पुष्टि भएको छ । त्यसैगरी विराटनगरस्थित कोसी कोरोना अस्पतालको प्रयोगशालामा भएको परीक्षणमा १७ जनाको रिपोर्ट पोजिटिभ आएको छ । उनीहरुमध्ये झापा गौरादह नगरपालिका दुईजना २६ र ४१ वर्षीय पुरुष छन् । झापाकै कचनकवलका दुई जनाको रिपोर्ट पोजिटिभ आएको छ । सँगै हेटौंडा किटजन्य प्रादेशिक प्रयोगशालामा गरिएको परीक्षणमा आठ जनाको रिपोर्ट पोजिटिभ आएको छ । उनीहरुमध्ये एकजना हेटौंडाकै हुन् । अन्य सातजना रौतहट, गढीमाई नगरपालिका हुन् । पोखराको प्रदेशीक प्रयोगशालामा भएको परीक्षणमा चार जनामा कोरोना पोजिटिभ देखिएको छ भने दाङको राप्ति स्वास्थ्य विज्ञान प्रतिष्ठानमा भएको परीक्षणमा १८ जनाको रिपोर्ट पोजिटिभ आएको छ । उनीहरु रुकुमपूर्व र दाङका हुन् । सँगै भेरी अस्पतालको प्रयोगशालामा गरिएको परीक्षणमा थप १६ जनाको रिपोर्ट पोजिटिभ आएको छ । उनीहरु सबै बाँकेका हुन् । त्यसैगरी राष्ट्रिय प्रयोगशालामा ३८ जनामा संक्रमण पुष्टि भएको छ । उनीहरु सिरहा, सप्तरी, बारा, रौतहटका छन् । योसँगै संक्रमितको संख्या कुल आठ सय ८६ पुगेको हो । जसमध्ये पुरुष सात सय ९६ र महिला ९० जना छन् । मन्त्रालयका अनुसार अहिलेसम्म ४७ जिल्लामा संक्रमण फैलिएको छ । बुधबारसम्म एक सय ८३ जना निको भएका छन् भने अरुको विभिन्न अस्पतालमा उपचार भइराखेको छ । मंगलबार साँझ र बुधबार गरेर २८ जना डिस्चार्ज भएको प्रवक्ता देवकोटाले जानकारी दिए । अहिलेसम्म नेपालमा कोरोनाकै कारण चार जनाको मृत्यु भइसकेको छ । सरकारले परीक्षणको दायर बढाउँदै सातै प्रदेशका २० अस्पतालमा पीसीआर परीक्षण गरिरहेको छ भने देशभर आरडीटी विधिबाट व्यापक परीक्षण भइरहेको छ । मन्त्रालयका प्रवक्ता देवकोटाका अनुसार अहिलेसम्म पीसीआर विधिबाट ५८ हजार २ सय ७७ र आरडीटी विधिबाट एक लाख दुई सय ८७ जनाको नमुना परीक्षण गरिएको छ । पछिल्लो २४ घण्टामा पीसीआर विधिबाट तीन हजार पाँचसय २५ र आरडीटी दुई हजार तीन सय २० जनाको नमुना परीक्षण गरिएको छ । मन्त्रालयका अनुसार ७० हजार तीन सय ५ जना क्वारेन्टाइन र ६ सय ९९ जना आइसोलेसनमा मा छन् । प्रवक्ता देवकोटाका अनुसार मन्त्रालयको कल सेन्टर एक हजार १२ जनाले जिज्ञासा राखेका छन् । पछिल्लो २४ घण्टामा चार सय ४२ जनाले स्वमूल्यांकन फारम भरेका छन् । जसमध्ये ९ जना रेड जुनमा परेका छन् ।"
संसद्को कार्यसूचीबाट यसरी हट्यो संविधान संशोधन विधेयक,"काठमाडौं : संघीय संसद् सचिवालयले सार्वजनिक गरेको सम्भावित कार्यसूचीबाट बुधबार संविधन संशोधन प्रस्ताव हटेको छ। लिपुलेक, लिम्पियाधुरा र कालापानीसमेटिएको नयाँ नक्सा अनुसार निशान छाप परिवर्तन गर्ने प्रयोजनका लागि हुन लागेको संविधान संशोधन प्रस्ताव सम्भावित कार्यसूचीबाट हटेपछि यो विषयमा विभन्न टिकाटिप्पणी सुरु भएका छन्। प्रस्तावित कार्यसूचीमा कानुनमन्त्री शिवमाया तुम्बाहाङ्फले संविधान संशोधन प्रस्ताव संसदमा पेश गर्ने उल्लेख थियो। यद्यपि बैठकअघि सार्वजनिक भएको कार्यसूचीमाबाट संविधान संशोधनको विषय हटाइएको हो। संविधान संशोधन प्रस्ताव संविधानको अनुसूची ३ मा रहेको निशान छापभित्रको नक्सा परिवर्तनका निम्ति मात्र संसदमा दर्ता भएको हो। सोही अनुसार कार्यसूची तयार भए पनि त्यो बुधबार हटाइएको हो। प्रधानमन्त्री केपी ओलीले मंगलबार साँझ बोलाएको सर्वदलीय बैठकमा नेपाली कांग्रेसले संविधान संशोधनमा राष्ट्रिय सहमति खोज्न आग्रह गरेको थियो। संसद सरकारकै बिजनेश अनुसार चल्छ। सरकारले संविधान संशोधनका लागि राष्ट्रिय सहमतिका लागि प्रस्तावित कार्यसूचीबाट उक्त विषय हटाएको स्रोतको दाबी छ। मंगलबार साँझ बालुवाटारमा सर्वदलीय बैठक करिब ३ घण्टा चलेको थियो। सर्वदलीय बैठकको निष्कर्ष अनुसार नै सरकारले संसदको बिजनेस परिवर्तन गरेको हो। बुधबारको प्रस्तावित कार्यसूचीबाट संविधान संशोधन प्रस्ताव हटेपछि भारतीय मिडियाले भने नेपाल नयाँ नक्सा परिवर्तनबाट पछाडि हटेको हल्ला चलाउन थालेका छन्। सरकारले बिहीबार बजेट भाषण भएकाले बजेटपछि राष्ट्रिय सहमति जुटाएर संविधान संशोधन पेश गर्ने तयारी गरेको हो। बुधबारको बैठकमा संविधान संशोधन कार्यसूची अगाडि बढेको भए कानुनमन्त्रीले बैठकमा विधेयक पेश गर्ने थिइन्। संसदमा पेश भएपछि प्रस्ताव सार्वजनिक जानकारीका लागि मिडियामा प्रकाशित गरिने थियो। संविधान संशोधनका लागि संसदमा दुई तिहाइ मत चाहिन्छ। प्रतिनिधिसभामा सत्तारुढ नेपाल कम्युनिस्ट पार्टी (नेकपा) को मात्र दुई तिहाइ मत छैन। दुई तिहाइका लागि प्रमुख प्रतिपक्षी दल कांग्रेस वा मधेस केन्द्रित दलको सहयोग आवश्यक छ। यद्यपि सरकारले संविधान संशोधनका लागि राष्ट्रिय सहमति जुटाउने तयारी सरकारले गरेको छ। कांग्रेस संविधान संशोधनको पक्षमा उभिएको छ। मधेस केन्द्रित दलले निशान छापका लागि मात्र नभएर अन्य विषयसमेत समेट्न माग गर्दै आएका छन्। सरकारले जेठ ५ गते नेपालको नयाँ नक्सा ल्याउने निर्णय गरेको थियो। भूमिव्यवस्था, सहकारी तथा गरीबी निवारण मन्त्रालयले लिम्पियाधुरासहित गुञ्जी, नाभी, कुटीलगायत केही भूभाग समेटिएको नेपालको नक्शा (राजनीतिक तथा प्रशासनिक) जेठ ७ गते सार्वजनिक गरिसकेको छ। सोही अनुरुप निशान छापभित्र रहेको नेपालको नक्सा सीमा अनुरुप मिलाउने तयारी स्वरुप सरकारले संविधान संशोधनको प्रस्ताव जेठ ९ गते संसद्मा दर्ता गरेको थियो। संविधान संशोधन प्रस्ताव संविधानको अनुसूची ३ मा रहेको निशान छापभित्रको नक्सा परिवर्तनका निम्ति मात्र संसदमा दर्ता भएको हो। संविधान संशोधन विधेयकको विषय समेटिएको संसदको कार्यसूची संविधान संशोधन विधेयकको कार्यसूची हटाइएको सूचना ।"
संविधान संशोधन विधेयकलाई समर्थन गर्ने राप्रपाको निर्णय,"काठमाडौं : राष्ट्रिय प्रजातन्त्र पार्टी (राप्रपा) ले निशान छाप परिवर्तन गर्न संसदमा दर्ताको तयारीमा रहेको संविधान संशोधन विधेयकलाई समर्थन गर्ने निर्णय गरेको छ। राप्रपाका तीनवटै अध्यक्ष कमल थापा, पशुपति शमशेर राणा र प्रकाशचन्द्र लोहनीबीच बुधबार बसेको बैठकले संविधान संशोधन विधेयकमा समर्थन गर्ने निर्णय गरेको हो। पार्टीका केन्द्रीय सचिवालय प्रमुख ध्रुवबहादुर प्रधान र भास्कर भद्रालले पार्टीले विधेयकको पक्षमा मतदान गर्ने निर्णय गरेको जानकारी दिए।"
संविधान संशोधन प्रस्तावमा हामी ब्याक भएका छैनौँ : कांग्रेस,"काठमाडौं : नेपाली कांग्रेसका प्रवक्ता विश्वप्रकाश शर्माले संविधान संशोधनको प्रक्रिया अगाडि बढाउन माग गरेका छन्। बुधबारको कार्यसूचीबाट उक्त प्रस्ताव हटेपछि मंगलबारको सर्वदलीय बैठकमा कांग्रेसको आग्रहमा संविधान संशोधन प्रस्तावको कार्यसूची हटेको भन्दै समाचार सार्वजनिक भएपछि प्रवक्ता शर्माले आपत्ति जनाएका हुन्। बुधबारको संसद बैठकमा संविधान संशोधन विधेयक प्रस्तुत नहुने संसद्को कार्यसूचीबाट यसरी हट्यो संविधान संशोधन विधेयक प्रस्ताव ल्याउँदा कांग्रेस नचाहिने फिर्ता गर्दा दोष लगाउने ? को गर्दैछ यो षड्यन्त्र ?, शर्माले ट्विटरमा प्रश्न गर्दै भनेका छन्, प्रक्रिया सुचारु गर्नोस्। केसको बैठक बसेर संस्थागत निर्णय साथ नयाँ नक्सा र संशोधनको पक्षमा उभिने जानकारी सर्वदलीय बैठकमै दिइसकेका छौं। यसमा हामी चट्टानी रुपले दृढ छौं र रहन्छौं"
कार्यसमिति बैठक बोलाउन देउवालाई गगनको दबाब,"काठमाडौं : नेपाली कांग्रेसका नेता गगनकुमार थापाले कांग्रेस केन्द्रीय कार्यसमितिको बैठकका लागि ढिला नगर्न आग्रह गरेका छन्। नक्सा सम्बन्धी विषयमा अनेक चलखेल भइरहेको र नक्सालाई संविधानमा समावेश गर्ने प्रक्रिया बीचैमा तुहिनसक्ने आशंका बढिरहेका बेला नेता थापाले बैठकका लागि ढिला नगर्न आह्वान गरेका हुन्। पार्टी सभापति शेरबहादुर देउवालाई नेता थापाले बैठक बोलाउन ढिला गर्न नहुने तर्फ ध्यानाकर्षण गराएका हुन्। उनले परिवर्तित नक्सालाई संविधानको अंग बनाउन प्रस्तुत संशोधनको पक्षमा उभिने पार्टी नेतृत्वको निष्कर्षलाई औपचारिकता दिनका लागि मात्रै बैठक बोलाउन लागिएकाले ढिला नगरी भोलि नै बैठक बोलाउनु पर्नेमा जोड दिएका छन्। सामाजिक सञ्जालमा उनले लेखेका छन्, परिवर्तित नक्सालाई संविधानको अङ्ग बनाउन प्रस्तुत संशोधनको पक्षमा उभिने पार्टी नेतृत्वको निष्कर्षको स्वामित्व लिने औपचारिकताका लागि मात्र केन्द्रीय समितिको बैठक चाहिएको हो। सभापतिज्यू भोलि नै बैठक बोलाई यो औपचारिकता पूरा गरौँ। काँग्रेस नेता थापाले पार्टीले यस विषयलाई तत्काल औपचारिक निर्णय गरेर फास्ट ट्रयाकबाट संविधान संशोधन प्रस्तावलाई पारित गर्नेगरी नेतृत्वदायी भूमिका खेल्न पनि आग्रह गरे। भारतले सीमाना मिचेको भन्दै थापाले संसदबाट संकल्प गर्नुपर्नेमा जोड दिएका छन्। प्रतिनिधि सभाको बैठकमा बुधबार संशोधन प्रस्ताव पेश गर्ने भनिए पनि अन्तिममा आएर कार्यसूचीबाट हटाइएपछि आशंका बढ्दै गइरहेका बेला उनले कांग्रेसलाई तत्काल औपचारिक निर्णय गर्न जोड दिएका हुन्। भारतीय पक्षबाट विभिन्न पार्टीका नेतालाई नक्सा पारित नगर्न दबाब आएको चर्चा व्यापक भइरहेका बेला त्यसबाट प्रभावित नहुन नेता थापाले नेताहरुलाई दबाब दिँदै आएका छन्।"
कांग्रेसको प्रश्न : संविधान संशोधनमा हामीविरुद्ध किन गोयबल्स शैलीमा प्रपोगान्डा ?,"काठमाडौं : नेपाली कांग्रेसले प्रतिनिधिसभाको बुधबारको बैठकको कार्यसूचीबाट नेपालको संविधानलाई संशोधन गर्न बनेको विधेयक हटाइएको विषयमा आपत्ति जनाएको छ। बुधबार साँझ विज्ञप्ति सार्वजनिक गर्दै कांग्रेसले तथ्य प्रष्ट पार्दै समाचारप्रति आपत्ति जनाएको हो। प्रवक्ता विश्वप्रकाश शर्माले सार्वजनिक गरेको विज्ञप्तिमा सीमा विवाद र नक्साको विषयमा कांग्रेसको धारणा प्रष्ट भएको उल्लेख गरिएको छ। कालापानी, लिपुलेक र लिम्पियाधुरा लगायतको भूगोल नेपालको भूभाग हुन्, कालापानीबाट भारतीय सैनिक फिर्ता हुनुपर्छ र ती भूभागमा नेपालको हक निर्वाध कायम हुनुपर्छ भनेर विगत देखिनै नेपाली कांग्रेसले प्रष्ट धारणा राखेको सर्वविदितै छ, विज्ञप्तिमा भनिएको छ, सन् २०१५ को मे मा भारत र चीन बीच लिपुलेकको नाका बारे सहमति हुंदा तत्कालीन कांग्रेस सभापति सुशील कोइरालाको नेतृत्वमा रहेकोे सरकारले दुवै राष्ट्रलाई प्रोटेस्ट नोट पठाएर ती भूभाग माथि नेपालको हक रहेकोे तथ्यलाई साझा राष्ट्रिय मुद्दाका रूपमा विकसित गरेको सत्य पनि सर्वविदितै छ। कांग्रेसले ऐतिहासिक तथ्य सार्वजनिक गर्दै यो विषयको समाधानका लागि पार्टीले निरन्तर सुझाव र दबाब दिएको प्रवक्ता शर्माको भनाइ छ। प्रधानमन्त्रीले बोलाएको सर्वदलीय बैठकमासमेत कांग्रेसले प्रष्ट धारणा राखेको विज्ञप्तिमा उल्लेख छ। सन् २०१९ को नोभेम्बरमा भारत सरकारले हाम्रा भूभाग समेत समेटेर नक्सा सार्वजनिक गरेपछि त्यसप्रति सबैभन्दा अघि विरोध प्रकट गर्दै राष्ट्रिय सहमति साथ निरन्तर उच्च स्तरीय कुटनैतिक र राजनैतिक पहल गर्न नेपाली कांग्रेसले नेपाल सरकारलाई निरन्तर सुझाव र दबाब दिएको तथ्य पनि सर्वविदितै छ, विज्ञप्तिमा थप भनिएको छ, प्रधानमन्त्रीले जेठ १३ गते बोलाउनु भएको सर्वदलीय बैठकमा नेपाली कांग्रेसले लिपुलेकमा भारतले बनाएको सडकप्रतिको आफ्नो प्रष्ट विरोध र नेपाल सरकारले हालै सार्वजनिक गरेको नेपालको नक्साप्रतिको आफ्नो समर्थन प्रष्ट भाषामा प्रस्तुत गरिसकेको छ। यस्तो पृष्ठभूमिमा संविधान संशोधनको प्रस्तावप्रति पार्टी केन्द्रीय समितिकै बैठकबाट संस्थागत निर्णय लिइने पूर्व घोषणा सर्वदलीय बैठकमा जानकारी गराइएको बिषयलाई कांग्रेसले समय मागेको भन्ने ढंगले सम्प्रेषण गरिनु गलत भएको कांग्रेसको भनाइ छ। संसदको कार्यसूचीबाट संशोधन विधेयक हटाएर त्यसको दोष नेपाली कांग्रेसलाई थोपर्न खोज्नु नियोजित, निन्दनीय र आपत्तिजनक भएको विज्ञप्तिमा उल्लेख छ। संशोधन प्रस्ताव दर्ता हुँदै गर्दा प्रतिपक्ष लगायत संसदमा रहेका कुनै पनि दलसँग परामर्श गर्ने कर्तव्य सरकारले स्मरण नगरे पनि संविधान संशोधन जस्तो बिषयमा राष्ट्रिय सहमतिको स्थिति बनाएर जांदा त्यसले राष्ट्रिय एकतालाई अझ मजबुत बनाउन सकिने धारणामा नेपाली कांग्रेस प्रष्ट छ। प्रधानमन्त्री स्वयंले सर्वदलीय बैठकमा सर्वसम्मतिको अपेक्षा प्रस्तुत गर्नु भएको तथ्य पनि यहाँ स्मरणीय छ, विज्ञप्तिमा थप भनिएको छ, तर संसदको प्रक्रियालाई अन्य कुनै कारणले मुल्तविमा राख्ने र दोष अरुलाई लगाउने प्रवृत्ति गम्भीर र खेदजनक छ। विज्ञप्तिमा राष्ट्रवादको अडान जिम्मेवारपूर्ण र परिणाममुखी हुनुपर्छ भन्ने मान्यता साथ पार्टी केन्द्रीय समितिको बैठकबाट नेपालको नयाँ नक्सा र संशोधन प्रस्तावमा संस्थागत निर्णय गर्न नेपाली कांग्रेस पूर्व घोषणा अनुरुप प्रतिबद्ध रहेको उल्लेख गरिएको छ। बुधबारको संसद बैठकमा संविधान संशोधन विधेयक प्रस्तुत नहुने बजेट भाषण बिहीबार दिउँसो ४ बजे कार्यसमिति बैठक बोलाउन देउवालाई गगनको दबाब संसद्को कार्यसूचीबाट यसरी हट्यो संविधान संशोधन विधेयक संविधान संशोधन प्रस्तावमा हामी ब्याक भएका छैनौँ : कांग्रेस कांग्रेसले यो विषयमा पार्टीलाई जोड्ने स्वदेशी र विदेशी सञ्चार माध्यम गोयवल्स शैलीमा अगाडि बढेको आरोपसमेत लगाएको छ। गोयवल्स शैलीका प्रोपोगन्डा स्वदेशको सत्तादेखि विदेशको संचार माध्यम जो कोहिबाट जुन रुपमा भएको होस् त्यसप्रति सजग रहंदै कुनै पनि खाले भ्रमबाट मुक्त रहन नेपाली कांग्रेस समस्त नेपाली दिदिबहिनीदाजुभाइमा हार्दिक अपील गर्दछ, विज्ञप्तिमा भनिएको छ। यस विषयमा कांग्रेस संसदीय दलले समेत विज्ञप्ति सार्वजनिक गर्दे आपत्ति जनाएको छ।"
प्रतिनिधिसभा बैठक बस्दै : के छन् एजेन्डा ?,"काठमाडौं : संघीय संसदअन्तर्गतको प्रतिनिधिसभा बैठक बस्दै छ।बैठक बुधबार दिउँसो २ बजेका लागि डाकिएको संघीय संसदको महासचिव डाभरतराज गौतमले जानकारी दिए। बैठकमा नेपालको संविधान (दोस्रो संशोधन) विधेयक, २०७७ पेश हुने कार्यसूची रहेको छ।त्यसका लागि कानु, न्याय तथा संसदीय मामिलामन्त्री शिवमाया तुम्वाहाङफेले 'नेपालको संविधान (दोस्रो संशोधन) विधेयक, २०७७' लाई प्रस्तुत गर्न अनुमति माग्ने प्रस्ताव पेश गर्नेछिन्। यस्तै शिक्षा,विज्ञान तथा प्रविधि मन्त्री गिरिराजमणि पोखरेले रेडियोधर्मी पर्दाथको नियमन सम्बन्धि विधेयक,  माथि राष्ट्रिय सभाबाट भएको संशोधनमाथि विचार गरियोस् भनी प्रस्ताव प्रस्तुत गर्ने कार्यसूची रहेको छ।"
बुधबारको संसद बैठकमा संविधान संशोधन विधेयक प्रस्तुत नहुने,"काठमाडौं : बुधबार बस्ने प्रतिनिधिसभा बैठकमा संविधान संशोधन विधेयक पेश नहुने भएको छ। संसद सचिवालयले उक्त विधेयक कार्यसूचीबाट हटाएपछि बैठकमा पेश नहुने भएको हो। बैठक दिउँसो २ बजेबाट सुरु हुँदैछ। नेपालको संविधान (दोस्रो संशोधन), २०७७ सम्बन्धी प्रस्ताव पेश गर्ने सम्भावित कार्यसूचि मंगलबार सार्वजनिक गरेको थियो। सचिवालयले यसअघि प्रकाशित गरेको सम्भावित कार्यसूचीमा कानुन मन्त्री डा शिवमाया तुम्बाहाङ्फेले बुधबारको बैठकमा 'नेपालको संविधान दोस्रो संशोधन विधेयक २०७७' पेश गर्ने कार्यसूची तयार पारेको थियो । तर, बुधबार उक्त विधेयक कार्यसूचीबाट हटाइएको छ । मन्त्रिपरिषद्को शुक्रबार बिहान बसेको बैठकको निर्णयपछि कानुन, न्याय तथा संसदीय मामिलामन्त्री डा शिवमाया तुम्बाहाङफेले अपराह्न प्रतिनिधिसभामा विधेयक दर्ता गरेकी थिइन्। प्रधानमन्त्री केपी ओलीले बैठकमा संविधान संशोधन प्रस्ताव गरेका थिए। नेपालको संविधानको धारा ९ को उपधारा (२) मा नेपालको निसान छाप अनूसूची ३ मा उल्लेख भएबमोजिम हुने व्यवस्था भएको र नेपाल सरकारले हालै नेपालको अद्यावधिक राजनीतिक तथा प्रशासनिक नक्सा स्वीकृत गरी नेपालको वास्तविक सीमाअनुरूपको नक्सा प्रकाशन गरेका हुनाले नेपालको संविधानको अनुसूची ३ को निसान छापभित्र अंकित नेपालको नक्सालाई नेपालको वास्तविक सीमाअनुरूप मिलाउन आवश्यक भएकाले नेपालको संविधानको अनुसूची ३ मा संशोधन गर्ने प्रयोजनका लागि यो संशोधन विधेयक पेस गरेको छु, कानुनमन्त्री तुम्बाहाङफेले संशोधनको उद्देश्य र कारणबारे विधेयकमा उल्लेख गरेकी छन्। संविधान संशोधन प्रस्ताव संसदमा संविधान संशोधन प्रस्ताव द्रुतगतिमा पारित गरौँ : गगन थापा संविधान संशोधनमा आफ्ना मुद्दा समेट्न जसपाको दौडधुप सर्वसम्मत संविधान संशोधनका पक्षमा कांग्रेस संविधान संशोधन सर्वसम्मत गरौं : प्रधानमन्त्री भारतले अतिक्रमण गरेका लिपुलेक, कालापानी र लिम्पियाधुरा समेटेर नयाँ नक्सा सार्वजनिक गरिएपछि संविधानको अनुसूची (३) मा रहेको निसान छापभित्र रहेको मुलुकको पुरानो नक्सा परिवर्तन गर्नुपर्ने अवस्था आएको हो। निसान छापमा रहेको नक्सामा लिम्पियाधुरा, कालापानी र लिपुलेक क्षेत्र समेटिएको छैन। उक्त विधेयक राष्ट्रिय एकतासाथ पारितका लागि पहल गर्ने उद्देश्यले संसद्मा छलफल प्रधानमन्त्री केपी ओलीले मंगलबार साँझ बालुवाटारमा सर्वदलीय बैठक बोलाएका थिए। प्रधानमन्त्रीले संविधानमा विभिन्न राजनीतिक दलका आफ्नै खालको असहमति कायमै रहे पनि ती विषयलाई पनि समयक्रमसँगै छलफल गरेर संसोधनमा लैजान आफु तयार रहेको भन्दै अहिलेलाई सरकारले अघि बढाएको निशान छापको संशोधनको पक्षमा एकताबद्ध भएर उभिन दलहरूलाई आग्रह गरेका थिए। प्रधानमन्त्रीको त्यस्तो आग्रहमा सबै जसो राजनीतिक दलका नेताहरूले राष्ट्रिय अखण्डताका विषयमा सरकारलाई आफुहरूको साथ रहने प्रतिवद्धता ब्यक्त गरे। तर त्यस अगाडी कांग्रेसले आफनो पार्टीको केन्द्रीय समितिको वैठक वसेर निर्णय लिने बताएको थियो भने जनता समाजवादीका नेताहरूले आफुहरूले उठाएका संसोधनका विषयलाई पनि सँगै एजेण्डा वनाएर प्याकेजमा संसोधन गर्न प्रधानमन्त्रीलाई सुझाएका थिए। काग्रेस सभापति शेरबहादुर देउवाले संसदमा सरकारले दर्ता गराएको संविधान संसोधन विधेयकको पक्षमा आफनो दलको समर्थन रहेको र अखण्डताका पक्षमा सरकारसँगै प्रतिपक्षी दल रहेको भन्दै यस विषयमा औपचारिक निर्णयका लागि पार्टी वैठकका लागि समय माग गरेका थिए। मधेस केन्द्रीत दल राष्टिय जनता पार्टीले भने संविधान संसोधन प्याकेजकै आधारमा सहमति गरेर जान प्रधानमन्त्रीलाई आग्रह गरेका थिए। सरकारले अहिले संसदमा ल्याएको संसोधनको पक्षमा आफुहरू पनि साथै रहेको तर किस्तावन्दीमा संसोधन गर्नुभन्दा प्याकेजमै संविधान संसोधन गर्नु उपयुक्त हुने धारणा जनता समाजवादीका नेताहरू डा वावुराम भटटराई, उपेन्द्र यादव लगायतका नेताहरूले राखेका थिए। सरकारले जेठ ५ गते भारतद्धारा अतिक्रमित भूमि समेटेर नेपालको नयाँ नक्सा पारित गरेको थियो। त्यसको भोलिपल्ट प्रधानमन्त्री ओलीले नयाँ नक्साअनुसारको संवैधानिक व्यवस्थाका लागि संसद्मा संविधान संशोधन विधेयक ल्याउने र उक्त विधेयक पारितमा सहयोग गर्न सबै दलसँग आग्रह गरेका थिए। भूमि व्यवस्था, सरकारी तथा गरिबी निवारणमन्त्री पद्माकुमारी अर्यालले गत बुधबार नयाँ नक्सा जारी गरेकी छन्।"
एमसीसी खारेज गर्न साझा पार्टीको माग,"काठमाडौं : आपत्तिजनक बुँदाहरू संशोधन नगर्ने हो भने एमसीसी सम्झौता नेपालको तर्फबाट खारेज गर्न साझा पार्टीले माग गरेको छ। एमसीसी (कम्प्याक्ट) सम्झौता संसदबाट पारित गराई छाड्ने प्रधानमन्त्री केपी ओलीको अभिव्यक्तिप्रति गम्भीर ध्यानाकर्षण भएको उल्लेख गर्दै साझा पार्टीले यस्तो माग गरेको हो। साझा पार्टीका प्रवक्ता डा सूर्यराज आचार्यले मंगलबार जारी गरेको विज्ञप्तीमा भनिएको छ, 'आपत्तिजनक बुँदाहरू संसोधन नगर्ने हो भने एमसीसी सम्झौता नेपालकोतर्फबाट खारेज गरियोस् भनेर साझा पार्टीले जोडदार माग गर्दछ।' एमसीसी सम्झौताका कतिपय बुँदा नेपालको राष्ट्रिय स्वाभिमान र हितको बर्खिलापमा रहेकाले सो सम्झौता संसोधनबिना संसदबाट पास गरिनु हुँदैन भन्ने अडान साझा पार्टीले पहिलेदेखि प्रस्तुत गर्दै आएको छ। एमसीसी सम्झौता नेपालको कानुनभन्दा माथि हुने, नेपाल सरकारको समेत १३ करोड डलर लगानी रहने आयोजनाको लेखापरिक्षणमा महालेखा परिक्षकको संलग्नता नहुने, नेपालभित्रै निर्माण हुने प्रसारण लाईनका लागि तेस्रो देश भारतको स्वीकृति लिनुपर्ने, नेपाल सरकारको गठन आदेशबाट स्थापित आयोजना कार्यान्वयन एकाई (एमसीए) को निर्णय प्रकृयामा एमसीसी हावी रहने, आयोजनामा रोजगारीका लागि नागरिकताको कुनै बन्देज नहुने, सम्झौताका केही दफा आयोजना सम्पन्न भइसकेपछि पनि क्रियाशील रहने लगायत सम्झौताका आपत्तिजनक प्रावधानको समीक्षा र सुझावका लागि साझा पार्टीले स्वतन्त्र विज्ञहरूको कार्यदलको माग गर्दै आएको विज्ञप्तीमा उल्लेख छ। सत्ताधारी दल नेकपाभित्रै र आम नागरिकबाट समेत एमसीसी सम्झौता विनासंसोधन पारित हुन नहुने आवाज जोडदाररूपमा उठ्दै आएको उल्लेख गर्दै विज्ञप्तीमा भनिएको छ, 'समाजका विभिन्न कोणबाट उठेका चिन्ता र चासोलाई वेवस्ता गर्दै बहुमतको आडमा एमसीसीलाई पारित गरेरैछाड्ने सरकारको ढिपी दम्भयुक्त र दुर्भाग्यपूर्ण छ।' पूर्वाधार विकासको द्विपक्षीय अनुदान सहयोगको सम्झौता राष्ट्रिय हितमा दुरगामी प्रभाव पर्न सक्नेगरी अन्तर्रा्ष्ट्रिय सन्धिकोरूपमा संसदबाट पारित गरिनु वाञ्छनीय नरहेको बताउँदै विज्ञप्तीमा भनिएको छ, 'द्विपक्षीय वैदेशिक सहयोगको मामिलामा निश्चय पनि यसले राम्रो नजिर स्थापित गर्दैन। सबै दाताले त्यस्तै प्रकृतिको सम्झौताको माग गरेमा के होला तथा यसले पञ्चशील र असंलग्नतामा आधारित नेपालको स्वतन्त्र परराष्ट्र नीतिमा कस्तो प्रभाव पार्ला भन्नेतर्फ गम्भीरतका साथ सोच्न हामी सरकारलाई आग्रह गर्दछौँ।' सरकारका गलत सोच र निर्णयमाथि खबरदारी गर्नुपर्ने प्रमुख प्रतिपक्ष नेपाली कांग्रेस एमसीसी सम्झौताको पक्षमा उभिनु विडम्बनापूर्ण रहेको साझाको ठहर छ। विज्ञप्तीमा भनिएको छ, 'कांग्रेसका नेता, सदस्यपंक्ति तथा आम जनसमुदायलाई देशको हितका लागि विनासंसोधनको एमसीसी सम्झौताको खारेजीको पक्षमा उभिन साझा पार्टी आह्वान गर्दछ।'"
क्वारेन्टाइन व्यवस्थापनमा खटिएका वडाध्यक्षको मृत्यु,"धनगढी : कञ्चनपुरको कृष्णपुर नगरपालिका ७ को राष्ट्रिय माविमा क्वारेन्टाइनको व्यवस्थापन गरिरहेका वडा अध्यक्षको क्वारेन्टाइनमै मृत्यु भएको छ। मंगलबार साँझ क्वारेन्टाइन व्यवस्थापनमा जुटेका कृष्णपुर नगरपालिका७ का वडा अध्यक्ष कल्लु रानाको मृत्यु भएको ईलाका प्रहरी कार्यालय रैकवारविचवाका प्रहरी सहायक निरीक्षक भीमसिंह धामीले जानकारी दिए। वडा नम्वर ७ कै राष्ट्रिय माविमा क्वारेन्टाइन व्यवस्थापनमा जुटेका ५८ वर्षीय वडा अध्यक्ष राना एक्कासी बेहोस भएका थिए। उनको घटनास्थलमै मृत्यु भएको प्रहरीले जनाएको छ। उनको शव सेती प्रादेशिक अस्पतालमा राखिएको छ। अस्पतालले उनको पोष्टमार्टम पछि कोरोना परीक्षण हुने जनाएको छ। यसैगरी भारतबाट फर्केका कैलालीको गौरीगंगा नगरपालिका ७ का ५५ वर्षिय पुरुषको बुधबार बिहान ६ बजे सेती प्रादेशीक अस्पतालको आइसोलेसनमा मृत्यु भएको छ। मंगलबार दिउँसो उनलाई, गौरीफन्टा बर्डरभन्दा ५ सय मिटर भित्रबाट बेहोस अवस्थामा उद्धार गरी सेती प्रादेशीक अस्पतालको इमरजेन्सी वार्डमा पुर्याइएको थियो। भारतबाट फर्किएका एकजनाको सेती अस्पतालको आइसोलेसनमै मृत्यु"
भारतबाट सुर्खेत आएका युवाको मृत्यु,सुर्खेतः भारतबाट फर्किएका एक युवाको मृत्यु भएको छ । भारतको गुजरातबाट आएका ती युवाको मंगलबार राती वीरेन्द्रनगरमा मृत्यु भएको हो । सुर्खेतको चिङ्गगाड गाउँपालिका ५ का २२ वर्षीय युवाको मृत्यु भएको हो । उनी मंगलबार मात्र रुपैडिया नाकाबाट सुर्खेत आएका थिए । प्रदेश सभा सांसद खड्कबहादुर खत्रीले गाडीमा आउँदै गर्दा उनलाई असजिलो भएपछि वीरेन्द्रनगरस्थित प्रदेश अस्पतालमा भर्ना गरिएको थियो । तर उनको राती १२ बजे नै अस्पतालमै मृत्यु भएको उनले जनाए । सामाजिक विकास मन्त्रालयले पनि भारतबाट फर्किएका युवाको मृत्यु भएको पुष्टि गरेको छ । मन्त्रालयले बुधबार विज्ञप्ति निकालेर युवाको मृत्यु भएको जनाएको हो । मन्त्रालयअन्तर्गतको स्वास्थ्य महाशाखाका प्रमुख लक्ष्मीनारायण तिवारीले गाडीमा आउँदाआउँदै सिकिस्त भएको र उपचारका लागि अस्पताल लैजाँदै गर्दा बाटोमै मृत्यु भएको दाबी गरेका छन् । साथै ती युवा वाथ रोगको समस्या रहेको भन्दै उनको कोरोना भाइरस संक्रमणले मृत्यु भए नभएको एकीन गर्न स्वाब झिकिएको जानकारी दिए । भारतबाट भित्रिएका उनको आरडीटी परीक्षण समेत गरिएको थिएन । प्रदेश अस्पतालका कोरोना फोकल पर्सन डाक्टर केएन पौडेलले भने आफूहरु अस्पतालमा जाँचका लागि पुग्दा युवा मृत अस्थामा भेटिएको बताए । पीसीआर परीक्षणपछि मात्र उनको मृत्युको कारण पत्ता लाग्ने उनको भनाइ छ ।
रूकुम घटनालाई तोडमोड गर्ने प्रयास,"जाजरकोट : अन्तर्जातीय प्रेमका विषयमा जनप्रतिनिधिकै संलग्नतामा भएको रुकुम पश्चिमको घटनालाई तोडमोड गर्न खोजिएको आरोप पीडित पक्षले लगाएका छन्। चौरजहारी नगरपालिकाको सोतीमा गत शनिबार भएको घटनालाई रुकुमका जनप्रतिनिधिले तोडमोड गर्न खोजेको भन्दै पीडितले न्याय पाउनेमा आशंका व्यक्त गरेका छन्। वडाध्यक्ष डम्बरबहादुर मल्लकै संलग्नतामा हत्याकाण्ड भएको र उनी पूर्वगृहमन्त्री जनार्दन शर्माको संरक्षणमा रहेकाले न्याय पाउनेमा पीडित परिवारले आशंका गरेका हुन्। सोतीका स्थानीय र केही जनप्रतिनिधिले नै लकडाउन उलंघन गर्दै हुल आएको र उमेर नपुगेकी केटीलाई जर्बजस्ती लिन खोजेकाले गाउँलेले नियन्त्रणमा लिने क्रममा भागदौड हुँदा भेरीमा खसेर ज्यान गएको बयान दिएका छन्। साथै उनीहरूले यो घटनालाई जातीयतासँग जोड्न नहुने भन्दै घटनालाई विषयान्तर गर्ने प्रयास गरिरहेको पीडितको भनाइ छ। तर कथित उपल्लो जातको भनिने ठकुरीकी छोरी तल्लो जातको भनिने दलितले लिन खोजेको भन्दै पूरै गाउँ नै उर्लिएर आक्रमण गर्दा तीन जनाको मृत्यु भएको हो। तीनजना अझै बेपत्ता छन्। मंगलबार संघीय संसद्मा रुकुमपश्चिमबाट निर्वाचित जनार्दन शर्माले पनि यो घटनाबारे सोही आशयको धारणा राखेपछि घटनामा संंलग्नलाई राजनीतिक संरक्षण गर्न खोजिएको पीडित परिवारको आशंकामा थप बल पुगेको हो। रुकुम प्रहरीले नै अनुसन्धान गर्ने र मुघा पनि जिल्ला अदालत रुकुममा नै दर्ता हुने भएपछि आशंका बढेको हो। मृतक नवराज विकका बुवा मोहनलालले घटनाबारे निष्पक्ष छानबिन गरी दोषीलाई कारबाही हुनुपर्ने बताए। बयान दिन रुकुम जाँदा झन्झिटिलो हुने र उतैबाट अनुसन्धान तथा मुद्दा चलाए चलखेल हुनसक्ने उनको आशंका छ। जाजरकोट प्रहरीले नै घटनाबारे अनुसन्धान गर्नुपर्ने र मुद्दा पनि जाजरकोटबाटै चलाइनुपर्ने उनीहरूले माग गरेका थिए। पीडितले माग सम्बोधन नहुँदासम्म शव नबुझ्ने अडान लिएका थिए। तर जुन जिल्लामा घटना भएको हो सोही जिल्लामा मुद्दा चल्ने कानुनी प्रावधान र स्थानीय प्रशासनले घटनाको सत्यतथ्य छानबिन गर्ने आश्वासन दिएपछि मंगलबार शव बुझ्न राजी भएका हुन्। पीडित परिवारले जिल्ला प्रहरी कार्यालयमा किटानी जाहेरीसमेत दिएका छन्। वडाध्यक्ष डम्बरबहादुर मल्ल, केटीका बुवा वीरबहादुर मल्ल, आमा प्रकाशी मल्ल, सन्तोष मल्ल, रमेश मल्ल, मोहन पुन मगर लगायतका २० जनाविरुद्ध किटानी जाहेरी दिएको जिल्ला प्रहरी प्रमुख डिएसपी किशोरकुमार श्रेष्ठले बताए। दलित अधिकारकर्मी र पीडित परिवारले घटनाबारे निष्पक्ष छानबिन हुनुपर्ने, पीडित परिवारलाई राज्यले क्षतिपूर्ति दिनुपर्ने, घाइतेको निःशुल्क उपचारको व्यवस्था मिलाउनुपर्ने, बेपत्ताको तत्काल खोजी गर्नुपर्ने लगायतका माग राखी जिल्ला प्रशासन कार्यालयमा ज्ञापनपत्र बुझाएका छन्। जाजरकोटका प्रमुख जिल्ला अधिकारी जनकराज पन्तले पीडितका माग सम्बोधन गर्ने र माग पूरा गर्ने सम्बन्धमा सम्बन्धित निकायमा आवश्यक पहल गरिने आश्वासन दिएपछि पीडित परिवार लास बुझ्न सहमत भएका हुन्। चौरजहारीका टीकाराम सुनारको शव पोष्र्टमार्टम गरिएको छ भने अन्य दुई जनाको बुधबार पोष्र्टमार्टम गरिने पन्तले बताए। हराएका तीन जनाको खोजी कार्य भइरहेको उनले जानकारी दिए। भेरी नगरपालिका ११ का लोकेन्द्र सुनार, गोविन्द शाही, ४ का सन्दीप विक अझै बेपत्ता छन्। भेरी नगरपालिका ४ का नवराज विक र गणेश बुढा, चौरजहारीका टीकाराम सुनारको शव यसअघि नै फेला परिसकेको छ। नवराजकी प्रेमिका चौरजहारी नगरपालिका ८ सोतीकी १७ वर्षीय सुष्मा मल्ललाई बेहुलीका रूपमा भिœयाउन शनिबार १९ युवासहित गाउँ पुगेका बेला वडाध्यक्ष मल्लसहित सोतीका गाउँलेले आक्रमण गरेर लखेट्दा उनीहरूको मृत्यु भएको प्रहरीको प्रारम्भिक अनुसन्धानबाट खुलेको छ। घेराबन्दीमा पारेर गाउँ नै उर्लेर आक्रमण गरेको घटनाबाट बाँचेर आएका युवाले बताए। उनीहरूले नवराज लगायतका केहीलाई कब्जामा लिएर हत्या गरी भेरीमा फालिदिएको र अन्यलाई भेरीमा पौडी खेल्ने क्रममै ढुंगा हानेर हत्या गरेको बताएका छन्। भेटिएका तीन शवमध्ये तीनै जनाको टाउकोमा गहिरो चोट लागेको र एक जनाको हातमा घरेलु हतियारको चोट रहेको भेरी नगरपालिका ४ का मौसम विकले बताए।"
अछामबाट बर्दिया आएका एकजनाको क्वारेन्टाइनमै मृत्यु,"गुलरिया : बर्दियाको गुलरिया नगरपालिकास्थित बबई बहुमुखी क्याम्पसको क्वारेन्टाइनमा रहेका एकजना पुरुषको मृत्यु भएको छ। गुलरिया नगरपालिका ९ स्थित घर भएका ५५ वर्षीय पुरुष सूदुरपश्चिम प्रदेशको अछामबाट फर्किएपछि मंगलबार क्वारेन्टाइनमा राखिएको थियो । कामदारको रुपमा अछाम पुगेका उनी जेठ ८ गते अछाम डोटी अत्तरिया हुँदै १३ गते बर्दिया प्रवेश गरेको प्रमुख जिल्ला अधिकारी प्रेमलाल लामिछानेले बताए । बुधबार बिहान ६:२० बजे उनको क्वारेन्टाइनमै मृत्यु भएको छ । मृत्युको कारण भने खुलेको छैन । उनको स्वाब परीक्षणका लागि निकालिएकाले नतिजा आएपछि मात्र शवको व्यवस्थापन हुने प्रजिअ लामिछानेले जानकारी दिए । उनको मृत्युको बारेमा अनुसन्धान भइरहेको जनाइएको छ । क्वारेन्टाइनमै रहेकात व्यक्तिको मृत्युको खबरले बर्दियामा त्रास बढेको छ । जिल्ला भित्रिने क्रमबढेसँगै बर्दियामा कोरोना भाइरस संक्रमितको संख्या ७ पुगेको बर्दिया अस्पताल गुलरियाका प्रमुख डाक्टर सुभाष पाण्डेयले बताए । उनले भने,' क्वारेन्टाइनमा आश्रित व्यक्तिको स्वाब नमूनाको रिपोर्ट आएपछि मात्र मृत्युको एकिन हुनेछ। त्रसित हुनुपर्ने कुनै अवस्था छैन ।'"
कोरोना लक्षण देखिएकी मृतक गर्भवतीको शव व्यवस्थापन,"राजविराज : जतिसक्दो छिटो शव व्यवस्थापन गर्नुपर्ने तर स्वाब परीक्षणको रिपोर्ट ढिलो आउने भएपछि मृतक परिवारले मङ्गलबार विहान मृत्यु भएकी गर्भवती महिलाको दाहसंस्कार गरेका छन्। सप्तरीको कञ्चनरुप नगरपालिकास्थित सुन्दरी खोलामा व्यक्तिगत सुरक्षा सामग्री पीपीई लगाएका स्वास्थ्यकर्मीको निगरानीमा परिवारका सदस्यले कुलधर्मअनुसार शवको अन्तिम संस्कार गरेका छन्। मृतक परिवारका चार जनाको उपस्थितीमा स्वास्थ्यकर्मी र सुरक्षाकर्मीहरुले सावधानीपूर्वक शव व्यवस्थापन गरेको नगरप्रमुख बसन्त मिश्रले बताए। दाहसंस्कारमा संलग्न मृतकका परिवारका सदस्यले पनि पीपीई लगाएका थिए। कोरोनाको लक्षण भएकी सप्तरीको कञ्चनरुप११ ठेलिया गोरपारकी २४ वर्षीया गर्भवती महिलाको बिहान साढे ६ बजे मृत्यु भएको थियो। उनलाई अत्यधिक ज्वरो र श्वासप्रश्वासमा समस्या आएपछि स्वास्थ्य परीक्षणका लागि राजविराज ल्याउने तयारी गरिरहेका बेला मृत्यु भएको परिवारका सदस्यले बताए। उनलाई १० दिनदेखि ज्वरो आइरहेको थियो। साढे पाँच वर्षका जुम्ल्याहा छोरा, छोरीकी आमा उनी १८ साताकी गर्भवती थिइन्। उनलाई परिवारका सदस्यले गत बिहीबार राजविराज ल्याएर उपचार गराएका थिए। डा विनिता यादवको क्लिनिकमा गर्भ जाँच गराउँदा १०२ डिग्री ज्वरो रहेको भन्दै डा यादवले तत्कालै राजविराजस्थित अस्पतालको फिभर क्लिनिकमा जान सल्लाह दिएको थियो। पिसाबको संक्रमण (यूटीआई) को औषधि दिनुका साथै डा यादवले गर्भवती महिलालाई पाँच दिनपछि पुन परीक्षणका लागि बोलाएकी थिइन्। गर्भवती महिलाले वैशाख २५ गते प्राथमिक स्वास्थ्य केन्द्रमा खोप समेत लगाएकी थिइन्। वैशाख २८ गते उनको घरबाट नन्दको विवाह समेत भएको छ। कोरोना संक्रमणसित मिल्ने लक्षणहरु देखिएकोले मंगलबार बहिान साढे ११ बजे मृतकको स्वाब संकलन गरी परीक्षणका लागि धरानस्थित विपी कोइराला स्वास्थ्य विज्ञान प्रतिष्ठान पठाइएको कञ्चनरुप नगरपालिका स्वास्थ्य शाखाका सिनियर अहेव अधिकृत डम्बर गुप्ताले बताए। गुप्ताले मृतकको स्वाव संकलनको रिपोर्ट आउन समय लाग्ने भएकोले क्न्ट्रयाक्ट ट्रेसिङ्ग टिमसहित बसेको नगरस्तरीय कोरोना नियन्त्रण समन्वय समितिको बैठकले सुरक्षित रुपमा शव व्यवस्थापन गर्ने निर्णय गरेको हो। नगर प्रमुख मिश्रको अध्यक्षतामा बसेको बैठकले स्वास्थ्य तथा जनसङ्ख्या मन्त्रालयले बनाएको कोभिड१९ का कारण मृत्यु भएका व्यक्तिहरूको शव व्यवस्थापन सम्बन्धी संक्षिप्त कार्यविधि २०७६ बमोजिम पीपीई लगायतको सुरक्षा सामग्री उपलब्ध गराएको थियो। सकेसम्म अत्यन्तै नजिकको ठाउँमा दाहसंस्कार गर्ने। शव वाहनको प्रयोग गरी छिटो शव पुयाउनु पर्ने र शवनजिकै जान नदिने कार्यविधिमा स्पष्ट छ। वैठकले दाससंस्कारमा संलग्न व्यक्तिहरु सेल्फ क्वारेन्टाइनमा बस्ने र क्न्ट्रयाक्ट ट्रेसिङ् टिमलाई सम्पूर्ण व्यवस्थापनको जिम्मा दिएको टिमका संयोजक विकासकुमार गुप्ताले बताए।"
सर्लाहीको बसबरियामा वृद्धको हत्या,मलंगवा : सर्लाहीको बसबरिया गाउँपालिकामा मंगलबार राती एक वृद्धको हत्या गरिएको छ । बसबरिया गाउँपालिका ५ धनगढाका ७० वर्षीय रामअधिन रायको घरेलु हतियार प्रहार गरी हत्या गरिएको जिल्ला प्रहरी कार्यालय सर्लाहीले जनाएको छ । घर नजिकै रहेको आँपको बगैचामा बनाएको झुपडीमा सुतिरहेको अवस्थामा रायको हत्या गरिएको प्रहरी नायव उपरीक्षक मदन कुवँरले जानकारी दिएका छन् । बाँसको चिरपट वा अन्य कुनै घरेलु हतियार प्रहार गरी हत्या गरेको अवस्थामा रायको शव भेटिएको हो।हत्याको आशंकामा एकजनालाई नियन्त्रणमा लिएर अनुसन्धान भइरहेको प्रहरी नायव उपरीक्षक कुवँरले जानकारी दिए। हत्या गरिएका वृद्धको शव अहिले सर्लाही अस्पताल मलंगवामा पोष्टमार्टमका लागि राखिएको छ । हत्या कसले किन गरेको हो भन्ने बारेमा अनुसन्धान भइरहेको प्रहरीले जनाएको छ ।
स्थानीय सरकारले उपेक्षा गर्यो : कोरोना संक्रमित संचारकर्मी,"कपिलवस्तु : कोरोना संक्रमित संचारकर्मीले स्थानीय सरकारले संक्रमितलाई बेवास्था गरेको प्रतिक्रिया दिएका छन्। उनीहरुले संक्रमित पुष्टि भएपछि घर, परिवार र सम्पर्कमा रहेका व्यक्तिहरुसँग ट्रेसिङ र टेस्टको कार्यमा स्थानीय सरकारको तदारुकता नदेखाएको गुनासो गरेका छन्। बिहान संक्रमण पुष्टि भएकी महिला संचारकर्मीले वाणगंगा नगरपालिकाबाट राति ८ बजेसम्म पनि कुनै वास्ता तथा मनोपरामर्श नदिइएको बताएकी छन्। संक्रमितहरुको सम्पर्कमा आएका व्यक्तिहरुको पहिचान, खोजी तथा स्वाब परीक्षणको काममासमेत नगरपालिकाबाट ढिलाई गरिएको छ। संक्रमित पुरुष संचारकर्मीलाई संक्रमणको १२ घण्टापछि मात्रै आइसोलेसनका लागि तौलिहवास्थित एक गैरसरकारी संस्थाको कोठामा पुर्याइएको थियो। कोरोना संक्रमण पुष्टि भइसकेपछि स्थानीय तहको व्यवस्थापन र प्रतिनिधीहरुले गर्ने व्यवहार चित्त बुझ्दो नदेखिएको बताएका छन्। यी र यस्ता विषयहरु उठान गरी वाणगंगा नगरपालिकाका कोरोना संक्रमित पुष्टि भइसकेका र क्वारेन्टिनमा बसेका संचारकर्मीहरुले आफ्ना दुख पीडा आफ्ना सामाजिक संजालहरुमार्फत बाहिर ल्याएका छन्। स्थानीय सरकारले जुन ढंगबाट आफु संक्रमितहरुलाई ख्याल राख्नु पर्थ्यो त्यो आफुले नपाएको वाणगंगा नगरपालिका११ का संक्रमित संचारकर्मी योगेश पाठकले बताए। जिल्लामा समृद्ध नगरपालिका भनेर स्वघोषणा गर्दै हिड्ने वाणगंगा नगरपालिकाका निर्वाचित जनप्रतिनिधी तथा कर्मचारीहरु कोरोना संक्रमण रोकथामका प्रयासमा भने खासै अब्बल देखिएनन्, संक्रमित संचारकर्मी पाठकले भने, 'वाणगंगा नगरपालिकाका कोरोना संक्रमित वडा अध्यक्षले एम्बुलेन्स नपाएर मोटरसाइकलमै कोरोना अस्पताल बुटवल पुग्न बाध्य भए।' यस्तो अवस्थामा समृद्ध नगरपालिका र व्यवस्थित स्थानीय सरकार भनेर कसरी मान्ने ? संक्रमित संचारकर्मी पाठकले प्रश्न गरे। जिल्लामा भारतीय शहरबाट आउने सर्वसाधारणको ठुलो भीड महिना दिन अघिबाट देखिएको थियो। प्रशस्त समय पाउँदा समेत नगरपालिकाले कोरोना व्यवस्थापनका लागि समयमै पहल नथाल्दा कोरोना संक्रमितले दुख पाउनु परेको संक्रमित संचारकर्मीहरु बताउँछन्। कपिलवस्तु नगरपालिकाका संक्रमित संचारकर्मीहरुको पीडा पनि उस्तै छ। संक्रमित पुष्टि भएपनि नगरपालिकाबाट कुनै सोधपुछ तथा खोज खबर कसैले लिदैन। म त संक्रमित भए तर म सँगै कन्ट्याक्टमा आएकाहरुको स्वाब संकलन लगायतको काम र मेरा परिवारलाई सान्त्वना दिने काम कतैबाट भएन। मलाई नगरपालिका क्षेत्रभित्र आईसोलेसन वार्ड नबन्दा आफ्नै अफिसको एक कोठामा आइसुलेट भएर बसेको छु, संक्रमित संचारकर्मी बन्जाडेले भने, 'मेरो परिवार र सानो छोरा डेराको कोठामा छ। उनीहरु कोठाबाट निस्कने अवस्था छैन। कसरी बसेका छन्, के खाएका छन् ? स्थानीय सरकारका प्रतिनिधीहरुलाई कुनै वास्ता छैन।' अनि कसरी मेरो घर दैलोको सरकारमा विश्वास गर्नु ? उनले भने।"
"बालुवा निकाल्ने क्रममा ढिस्कोले पुरेर पतिपत्नीको मृत्यु, २ जना घाइते",जाजरकोट : स्वास्थ्य चौकी निर्माणका लागि बालुवा निकाल्ने क्रममा जाजरकोटमा पतिपत्नीको पुरिएर मृत्यु भएको छ । नलगाड नगरपालिका९ तात्रका ३६ वर्षीय एक्कबहादुर सिंह र उनकी पत्नी ३३ वर्षीया कुमारी सिंहको बालुवाको ढिस्कोले पुरिएर मृत्यु भएको प्रहरीले जनाएको छ । पत्नी कुमारीको घटनास्थलमा नै मृत्यु भएको र गम्भीर घाइते एक्क बहादुरको उपचारका लागि नेपालगन्ज लैजाँदै गर्दा बाटोमै मृत्यु भएको जिल्ला प्रहरी कार्यालय जाजरकोटका प्रमुख डीएसपी किशोर श्रेष्ठले जानकारी दिए। पत्नी कुमारीको घटनास्थलमा नै मृत्यु भएको र गम्भीर घाइते पतिलाई उपचारका लाग िनेपालगन्ज लैजाने क्रममा मंगलबार राति खलंगा जिक मृत्यु भएको हो । डीएसपी श्रेष्ठले भने। खिरखिरे भन्ने ठाँउमा बालुवा निकाल्ने क्रममा घाइते कमला सिंह र तारा सिंहको प्राथमिक स्वास्थ्य केन्द्र दल्लीमा उपचार भइरहेको छ । उनीहरुको अवस्था सामान्य छ । उनीहरुले बालुवा निकाल्दै गर्दा एक्कासी आएको ढिस्कोले पुरेको थियो ।
भारतबाट फर्किएका एकजनाको सेती अस्पतालको आइसोलेसनमै मृत्यु,"धनगढी : मंगलबार मात्रै भारतबाट फर्केका एकजनाको बुधबार बिहान सेती प्रदेशीक अस्पतालको आइसोलेसनमा मृत्यु भएको छ। भारतबाट फर्केका कैलालीको गौरीगंगा नगरपालिका९ का ५५ वर्षीय पुरुषको बिहान ६ बजे सेती प्रादेशीक अस्पतालको आइसोलेसनमा मृत्यु भएको अस्पतालका सूचना अधिकारी दिलिप श्रेष्ठले जानकारी दिए। मंगलबार दिउँसो उनलाई, गौरीफन्टा बर्डरभन्दा ५ सय मिटर भित्रबाट बेहोस अवस्थामा उद्धार गरी सेती प्रादेशीक अस्पतालको इमरजेन्सी वार्डमा पुर्याइएको थियो। भारतबाट नेपालीहरुलाई ल्याएको बसले उनीसहितका यात्रुलाई बोर्डर पुग्न आधा किलोमिटर अगाडि नै एसएसबीको क्याम्प नजिक छोडेको थियो। त्यही बेहोस भएको खबर आएपछि नेपाली सीमा नाकामा राखिएको एम्बुलेन्सबाट उनलाई सेती अस्पतालमा पुर्याइएको सीमामा खटिएका धनगढी उपमहानगरपालिकाका स्वास्थ्यकर्मी दिनेश ठकुल्लाले बताए। सेती प्रादेशीक अस्पतालको इमरजेन्सीमा मंगलबार गरिएको उनको आरडीटी टेस्ट भने नेगेटिभ आएको सूचना अधिकारी श्रेष्ठले बताए। आरडीटी नेगेटिभ आएपनि उनलाई, सेतीको इमरजेन्सी वार्डबाट मंगलबार नै आइसोलेसनमा सारिएको थियो। अहिले मृतकको शव सेती प्रादेशीक अस्पतालको शवगृहमा राखिएको छ। उनको, थ्रोट स्वाब संकलन भइरहेको अस्पतालले जनाएको छ। सेती प्रादेशीक अस्पतालले उनलाई यसअघि नै अन्य रोग पनि रहेको जनाएको छ। अस्पतालले, त्यसबारेमा विस्तृत जानकारी केही समयमा आउने जनाएको छ। यता कञ्चनपुरको कृष्णपुर नगरपालिका वडा नम्बर ७ को राष्ट्रिय माविमा क्वारेन्टाइनको व्यवस्थापन गरिरहेका वडा अध्यक्षको क्वारेन्टाइनमै मृत्यु भएको छ। मंगलबार साँझ क्वारेन्टाइन व्यवस्थापनमा जुटेका कृष्णपुर नगरपालिका७ का वडा अध्यक्ष कल्लु रानाको मृत्यु भएको ईलाका प्रहरी कार्यालय रैकवारविचवाका प्रहरी सहायक निरीक्षक भीमसिंह धामीले जानकारी दिए। क्वारेन्टाइन व्यवस्थापनमा खटिएका वडाध्यक्षको मृत्यु"
प्रदेश २ मा एउटा शववाहन,"जनकपुरधाम : धनुषाको जनकपुरधाम उपमहानगरपालिका७ जानकीनगर मुसहरी टोलमा हालै अज्ञात रोगका कारण सात जनाको ज्यान गयो । उनीहरूका शव पोस्टमार्टमका लागि प्रादेशिक अस्पताल ल्याउन शववाहन पाइएन । एम्बलेन्सले धेरै रकम मागेपछि ठेला प्रयोग गर्नुपर्यो । धनुषाकै बिदेह नगरपालिका२ दुहबीका एक युवकले गत महिना आत्महत्या गरे । शव पोस्टमार्टमका लागि प्रादेशिक अस्पताल जनकपुर ल्याउनुपर्ने भयो । तर, परिवारजनले न शववाहन पाए न त एम्बुलेन्स नै । उनीहरूले ट्र्याक्टरमा राखेर शव ल्याए। संविधानले प्रत्येक स्थानीय तहलाई विपद् व्यवस्थापनसम्बन्धी अधिकार दिए पनि जनकपुर उपमहानगरपालिकाले कार्यविधि बनाउन सकेको छैन । विपद्का नाममा स्थानीय तह हजारदुई हजारको राहत दिएर पन्छिए पनि अत्यावश्यक सेवाका लागि एम्बुलेन्स तथा शववाहन किन्न चासो नदेखाएको वडाध्यक्ष जानकीराम साह बताउँछन् । उनका अनुसार मेयरका लागि महँगो गाडी किनिएको छ । तर, दमकल, एम्बुलेन्स, शववाहनजस्ता अत्यावश्यक साधन खरिदमा ध्यान दिइएको छैन । मेयर साहेब आफ्नो सेवासुविधा बढाउन लाग्नुभयो, उनी भन्छन्, केही भन्यो कि हामीलाई पाखा लगाइहाल्ने होे । धनुषामा एक उपमहानगर, ११ नगरपालिका र ६ गाउँपालिका गरी १८ स्थानीय सरकार छन् । यीमध्ये कुनै पनि तहसँग शववाहन छैन । अझ प्रदेश २ स्थित १ सय ३६ स्थानीय तहमा एउटा पनि शववाहन छैन । शव बोक्न दोब्बर पैसा तिरेर एम्बुलेन्सलाई गुहार्नुपर्ने स्थानीय सरोज मि श्र बताउँछन् । यो अवस्था धनुषामा मात्र होइन, प्रदेशभरि नै छ । जनकपुरमा निजी स्तरबाट सञ्चालित एउटा शववाहन छ । जनकपुरधामका मेयर लालकिशोर साहले १ करोड ३८ लाख रुपैयाँमा गाडी खरिद गरेका छन् । जब कि उपमहानगरपालिकासँग आपत्कालीन सेवाका लागि हुनुपर्ने एम्बुलेन्स र शववाहन छैन । उपमहानगरले भारतीय राजदूतावासको सहयोगमा पाएको एम्बुलेन्ससमेत थन्क्याएको छ । तर, त्यसकै नाममा डिजेल, मोबिल र ड्राइभरको रकम खर्च भइरहेको छ । विकासको नेतृत्व गर्छु भनेर निर्वाचन जितेका जनप्रतिनिधि विलासी बन्दै जानु चिन्ताको विषय भएको बुद्धिजीवी विष्णुमणि खनाल बताउँछन् । कोरोना महामारीको विषम परिस्थितिमा एम्बुलेन्स, शववाहन र आपतकालीन स्वास्थ्य सेवा महŒवपूर्ण हुने उनको भनाइ छ । जनप्रतिनिधि सुखसयलमा लोभिँदा शासन पद्धतिप्रति नै जनतामा असन्तोष पैदा भयो, उनी भन्छन्, अहिले कोरोना संक्रमितका लागि क्वारेन्टाइन र आइसोलेसनको व्यवस्था गर्न सकेको छैन तर डेढ करोडको गाडी चढ्छ । प्रदेश २ सरकारले तीन वर्ष अवधिमा मुख्यमन्त्रीदेखि मन्त्रीसम्मका लागि ४० करोडको गाडी किनेको छ । जनकपुरधाम प्रादेशिक अस्पताल विकास समितिका अध्यक्ष सञ्जय सिंह सरकारी स्तरमा एउटा पनि शववाहन नरहेको स्वीकार गर्छन् । हामीसँग स्रोत अभाव छ । प्रदेश सरकार सीमित पैसा दिन्छ । त्यसले नै सबै काम भ्याउनुपर्छ, उनी भन्छन्, हामी आफैं किन्न पनि सक्दैनौं । प्रदेश २ का सामाजिक विकास राज्यमन्त्री अभिराम शर्मा ८ वटै जिल्लाका अस्पतालका लागि एम्बुलेन्स खरिद प्रक्रिया सुरु गरिएको बताउँछन् । सबै जिल्ला अस्पतालका लागि एम्बुलेन्स खरिद प्रक्रिया सुरु भइसकेको छ, उनी भन्छन्, अर्थ मन्त्रालयबाट फाइल आउनेबित्तिक्कै सबै जिल्लामा एम्बुलेन्स हुनेछ । तर, शववाहनबारे केही भन्न सकिने अवस्था छैन । साढे ६१ लाख प्रक्षेपित जनसंख्या रहेको प्रदेश २ मा १३ सरकारी अस्पताल, दुई मेडिकल कलेज र ६० निजी अस्पताल छन् । तर, प्रदेशको जनसंख्या, अस्पतालको संख्याको अनुपातमा चिकित्सक, प्राविधिक र उपकरण न्यून रहेको नारायणी उपक्षेत्रीय अस्पतालका मेडिकल सुपरिन्टेन्डेन्ट डा मदन उपाध्या बताउँछन् । कहीं कतै दुर्घटना वा अस्पतालमै बिरामीको मृत्यु भयो भने शव कसरी लैजाने भन्ने चिन्ता हुन्छ, स्थानीय सुशील कर्ण भन्छन्, शव पोस्टमार्टम तथा सद्गत गर्नुपर्यो भने निकै समस्या हुन्छ । शववाहन किन्न स्थानीय प्रशासन तथा सरकार अग्रसर हुनुपर्ने प्रादेशिक अस्पताल जनकपुरका मेडिकल सुपरिन्टेन्डेन्ट नागेन्द्र यादव बताउँछन् । अस्पतालबाट एक ठाउँबाट अर्को ठाउँमा शव लैजान परिवारलाई गाह्रो छ, उनी भन्छन्, निजी गाडीले शव लैजान मान्दैन, लगे पनि गाडीले महँगो पैसा लिन्छन् ।"
रुकुम घटना : भेरीमा बेपत्ताको खोजी गर्दै गोताखोर,"जाजरकोट : अन्तरजातीय प्रेमका कारण १० जेठ (शनिबार) मा पश्चिम रुकुमको चौरजहारी ८ सोतीमा भएको घटनामा हराइरहेका तीन जनाको खोजी गर्न सशस्त्र प्रहरी बलको गोताखोर टोली परिचालन गरिएको छ । घटना भएको ५ दिनसम्म पनि हराएकाहरु सम्पर्कमा नआएको र कतै नभेटिएपछि भेरीमै डुबेको आशंका गरिएको छ। खोजीमा सशस्त्र प्रहरीको शमशेरगञ्जबाट तालिम प्राप्त गोताखोर झिकाएर परिचालन गरिएको शसस्त्र प्रहरी बल जाजरकोटका प्रमुख डिएएसपी यज्ञ बस्नेतले बताए । पानीमा डुबेर खोज्न मिल्ने अक्सिजन सहितको पाँच जनाको टोली उताबाट आएको र जिल्लामा तालिम प्राप्त केही जनशक्ति गरि दर्जन बढी शसस्त्र प्रहरी बेपत्ताको खोजीमा बुधवार विहानै देखि भेरीमा परिचालन गरिएको उनले बताए। स्थानीय, नेपाली सेना, सशस्त्र प्रहरी र नेपाल प्रहरीका जवानहरुले हराइरहेकाको निरन्तर खोजी गरिरहे पनि भेटाउन नसकेपछि गोताखोर बोलाइएको जाजरकोटका प्रमुख जिल्ला अधिकारी जनकराज पन्तले बताए । भेरी नगरपालिका११ का लोकेन्द्र सुनार, गोविन्द शाही, वडा नम्बर ४ का सन्दीप विक अझै बेपत्ता छन् । भेरी नगरपालिका४ का नवराज विक र गणेश बुढा, चौरजहारीका टीकाराम सुनारको शव यसअघि नै फेला परिसकेको छ । पीडित परिवारले वडाध्यक्ष मल्लसहित २० जनाविरुद्ध मंगलबार जिल्ला प्रहरी कार्यालय जाजरकोटमा किटानी जाहेरी दर्ता गराएका छन् ।"
