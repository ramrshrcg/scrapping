शीर्षक,विवरण
"कांग्रेसको प्रस्ताव, आफ्नै नेतृत्वमा सरकार","काठमाडौं : कांग्रेसले आफ्नो नेतृत्वमा नयाँ सरकार गठन गर्ने प्रस्ताव माओवादी केन्द्र र जनता समाजवादी पार्टी (जसपा)समक्ष गरेको छ। प्रधानमन्त्रीको राजीनामा मागेको एक सातापछि कांग्रेसले शुक्रबार नयाँ सत्ता समीकरणको पहल थालेको हो। कांग्रेस सभापति शेरबहादुर देउवाले शुक्रबार तीन दलका शीर्ष नेता सम्मिलित बैठकमा आफ्नो पार्टीको नेतृत्वमा सरकार गठनको प्रस्ताव गर्दै दुई दलको धारणा मागेका थिए। उक्त प्रस्तावलाई माओवादी केन्द्रका नेताले सकारात्मक भनेका छन्। जसपा नेताले भने पार्टीभित्र छलफल गर्नुपर्ने भन्दै समय मागेको कांग्रेस प्रवक्ता विश्वप्रकाश शर्माले बताए। कांग्रेसको प्रस्तावउपर नेकपा माओवादी केन्द्रबाट सकारात्मक धारणा आएको छ। उहाँहरूले हामी सुरुदेखि नै यसका पक्षमा छौं भन्नुभयो, कांग्रेस प्रवक्ता शर्माले भने, जनता समाजवादी पार्टीले समय मागेको छ। जसपाका नेताले कांग्रेसले पहिलो पटक सरकार गठनबारे औपचारिक प्रस्ताव गरेको भन्दै पार्टीमा छलफल गरेर विधिवत् निर्णयमा पुग्ने जवाफ दिएका हुन्। पहिलो पटक कांग्रेसले आफ्नै नेतृत्वमा सरकार गठन गर्नेबारे औपचारिक प्रस्ताव गरेको छ। हामी अब छलफल गरेर टुंगोमा पुग्छौं, जसपाका अध्यक्ष महन्थ ठाकुरले भने, नयाँ सरकार गठनबारे हाम्रो पार्टीमा कुनै छलफल भएको छैन। बैठक बसेर विधिवत् निर्णय गर्छाैं। बैठकमा जसपा नेताहरूले आफ्ना माग सुनाएका थिए। उनीहरूले मधेस आन्दोलनका बेला नेता कार्यकर्तामाथि लगाइएका मुद्दा, जेल परेकाहरूको रिहाई, संविधान संशोधनलगायत माग उठाएका थिए। सरकारले आफ्ना मागको सम्बोधन गर्न काम अगाडि बढाएको जानकारी जसपा नेताहरूले गराएका थिए। हाम्रा मागबारे सरकारले प्रक्रिया अगाडि बढाएको कुरा गयौं। देउवाजीले म पनि गरिहाल्छु नि भन्नुभयो, जसपा अध्यक्ष ठाकुरले भने, कुनै निष्कर्षमा पुगेका छैनौं। फेरि बैठक बस्छौं। जसपाभित्र यो सरकारलाई सहयोग गर्ने कि नयाँ सरकार गठन गर्ने भन्नेमा एकमत छैन। अध्यक्ष ठाकुर, नेता राजेन्द्र महतोलगायत पूर्वराजपा पक्षधर नेता यही सरकारलाई नै समर्थन गर्नुपर्ने पक्षमा छन्। अर्का अध्यक्षद्वय उपेन्द्र यादव र डा बाबुराम भट्टराई भने प्रधानमन्त्री केपी शर्मा ओलीविरुद्ध गठनबन्धन गर्नुपर्ने अडानमा छन्। माओवादी केन्द्रका नेता नारायणकाजी श्रेष्ठले संविधानविरोधी र निरंकुश सरकारको विकल्प खोज्नुपर्ने पक्षमा सुरुदेखि आफ्नो पार्टी भएकाले देउवाको प्रस्तावलाई सकारात्मक रूपमा लिएको बताए। माओवादीले संविधानको स्पिरिटिविरुद्ध गएको, निरंकुश बनेको ओली सरकारलाई हटाएर संविधान र लोकतन्त्रको रक्षा गर्न चाहने शक्तिको सरकार बनाआँै भन्दै आएका हौं, नेता श्रेष्ठले भने, कांग्रेसको प्रस्तावलाई सकारात्मक रूपमा लिएका छौं। माओवादी केन्द्रका अध्यक्ष पुष्पकमल दाहालले भावी प्रधानमन्त्रीका रूपमा देउवालाई अघि बढ्न पटकपटक प्रस्ताव गरेका थिए। संसद्मा सरकार बनाउन अंकगणित नपुग्ने आकलन गरेका देउवा मौन रहँदै आएका थिए। तर, केन्द्रीय कार्यसमिति बैठकले कांग्रेसकै नेतृत्वमा सरकार बनाउने निर्णय गरेपछि देउवा दबाबमा परेका हुन्। कांग्रेसभित्रै कतिपय नेताले देउवाले सरकार गठनका लागि पहल नगरेको भन्दै असन्तुष्टि जनाउँदै आएका छन्। छलफल सकारात्मक भएको छ। सरकार गठन गर्नेबारे औपचारिक रूपमा पहिलो पटक छलफल भएको छ। हार्दिकतापूर्वक बैठक बसेको छ, कांग्रेस प्रवक्ता शर्माले भने, जसपाले समय मागेको छ। अब छिट्टै जसपाले निर्णय गरेर सरकार गठनको प्रक्रियामा जाने गरी चाँडै अर्काे बैठक बस्ने सहमति भएको छ।"
अस्पतालमा थपिँदै कोरोना संक्रमित,"रविन भट्टराई । विराटनगर, लक्ष्मण पोखरेल। बुटवल प्रदेश १, लुम्बिनीलगायत प्रदेशमा फेरि कोरोना भाइरस संक्रमणदर बढ्न थालेको छ। यससँगै कोरोना विशेष अस्पतालमा संक्रमितहरू भर्ना हुन थालेका छन्। प्रदेश १ को राजधानी विराटनगरस्थित कोभिड १९ उपचार केन्द्रमा बिहीबार १ र शुक्रबार ५ जना भर्ना भएका छन्। सामान्य बेडमा ४ र आईसीयूमा २ जनाको उपचार भइरहेको छ। प्रदेश १ सरकारले सञ्चालनमा ल्याएको यो अस्पतालमा आएका संक्रमितको उपचार थालिएको सामाजिक विकासमन्त्री उषाकला राईले बताइन्। पहिले पनि प्रदेश १ मा एकैपटक धेरै संक्रमित भेटिएका थिए, मन्त्री राईले भनिन्, त्यसलाई ध्यानमा राख्दै हामीले उपचारमा खटिने स्वास्थ्यकर्मी र अस्पताललाई तयारी गरेका छौं। अस्पतालमा आएका बिरामीको उपचार पनि भइरहेको छ। मन्त्री राईले २४ घण्टा नै सेवा दिन पहिलेभन्दा धेरै सुधारको तयारी भइरहेको बताइन्। पहिलेजस्तो खाने बस्ने र सेवा दिनेमा अब भद्रगोल हुने छैन, उनले भनिन्, हरेक कुराको सुधार अब अस्पतालमा देख्नुहुनेछ। कोभिड १९ निगरानी तथ्यांक संकलन तथा अनुगमन समितिका संयोजक डा रवीन्द्र निरौलाले लक्षणसहितका संक्रमितलाई भर्ना गरेर उपचार सुरु गरिएको बताए। हामीले पूर्णरुपमै अस्पताल सञ्चालनमा ल्याएका छौँ, संयोजक डा निरौलाले भने। प्रदेश सरकारले अस्पतालमा बिरामीअनुसार चिकित्सक र कर्मचारी बढाउँदै लैजाने तयारी गरेको छ। हाल ४ देखी ६ जनासम्म कर्मचारी र चिकित्सक अस्पतालमा खटिने गरेका छन्। जनस्वाथ्य अधिकृत ओमकुमारी राजवंशीले शुक्रबारसम्म प्रदेश १ मा होम आइसोलेसनमा ९३ जना संक्रमित रहेको जानकारी दिइन्। संक्रमित थपिने क्रममा छ, राजवंशीले भनिन्, केहीबाहेक सबै होम आइसोलेसनमा बसेका छन्। प्रदेश १ मा २० जना संक्रमित थपिएका छन्। मोरङमा १३, झापामा ५, सुनसरीमा १ र ठेगाना नखुलेका १ जना संक्रमित भेटिएका हुन्। उनीहरू सबै जना होम आइसोलेसनमा छन्। बिहीबार १९ जनामा संक्रमण पुष्टि भएको थियो । तीमध्ये विराटनगर महानगरपालिकाका मात्रै ११ जना छन्। सुनसरीका इटहरीमा ३, भोक्रा नरसिंहमा १, झापाका अर्जुनधारा, दमक र बिर्तामोडमा ११ र प्रदेशबाहिरका १ जनामा संक्रमण पुष्टि भएको थियो । त्यसअघि बुधबार १६, मंगलबार १०, सोमबार ७ र आइतबार ६ जनामा संक्रमण पुष्टि भएको मन्त्रालयको तथ्यांक छ। प्रदेशमा सक्रिय संक्रमितको संख्या ९९ पुगेको छ। यो प्रदेशमा पहिलो चरणमा कोरोना संक्रमणका कारण ४ सय ६६ जनाको ज्यान गएको थियो। त्यसमा प्रदेश १ वा देशबाहिरका ३० जनाको मृत्यु भएको मन्त्रालयको तथ्यांकमा उल्लेख छ। दोस्रो चरणको संक्रमणमा झापामा भारतबाट आएकी एक महिलाको उपचारको क्रममा निधन भएको छ। मन्त्री राईले दोस्रो चरणमा पनि संक्रमित थपिन थालेपछि प्रदेशस्थित १४ वटै जिल्लामा १० शय्यासम्मका कोभिड आइसोलेसन वार्ड तयार गरी संक्रमितको उपचारको व्यवस्थापन गर्न निर्देशन दिएको बताइन्। हामीले कोरोना खोपसँगै उपचार र व्यवस्थापन पनि सँगै अघि बढाएका छौँ, उनले भनिन्। लुम्बिनी प्रदेशको बुटवल रामनगरस्थित कोरोना विशेष अस्पतालको आईसीयूमा बिरामी थपिँदै गएका छन्। केही समय अस्पतालमा बिरामी भएनन्। अहिले आईसीयूमा तीन जनाको उपचार भइरहेको छ, लुम्बिनी प्रादेशिक अस्पतालका प्रवक्ता डा विष्णु गौतमले भने। लुम्बिनी अस्पतालले सञ्चालन गरेको फिबर क्लिनिकमा स्वास्थ्य अवस्था सामान्य रहेका संक्रमितलाई राख्ने गरिएको छ। जटिल अवस्थाका बिरामीलाई आईसीयूमा भर्ना गर्ने गरिएको छ। यो प्रदेशमा बुधबार र बिहीबार दुई दिनमै ७६ जना संक्रमित थपिएका छन्। शुक्रबार एक जनाको मृत्यु भएको छ। बिहीबार ५० र बुधबार २६ जना संक्रमित भएका हुन्। यो महिनामा कोरोना संक्रमितको संख्या बढेको छ, सामाजिक विकास मन्त्रालयका सूचना अधिकारी डा पुष्पराज पौडेलले भने। लुम्बिनी अस्पताल, भीम अस्पताल भैरहवामा आइसियुसहितका बेड राखिएको छ। दाङ र नेपालगन्जमा दुई कोरोना विशेष अस्पतालमा आईसीयू छन्। मन्त्रालयका अनुसार कोरोना बिरामीका लागि ५० वटा आईसीयूसहितको बेड व्यवस्थापन गरिएको छ। प्रदेशभरका कोरोना अस्पतालमा ३१ बिरामीलाई आईसीयूमा राखिएको छ। संक्रमित भई उपचारमा रहेकाको संख्या २ सय ५४ छ। भारतमा दैनिक संक्रमितको संख्या सवा लाख नाघेको छ। खुला सीमाका साथै नाकामा बलियो स्वास्थ्य मापदण्ड अवलम्बन नगरिँदा संक्रमित बढ्ने जोखिम देखिएको छ। रुपन्देहीको बेलहिया नाकामा सामान्य स्वास्थ्य जाँच मात्रै भइरहेको छ। अन्य साना नाकाबाट आउजाउ गर्नेको लर्को छ। चिकित्सकले अहिले देखिएको कोरोना भाइरस पहिलेको तुलनामा जटिल प्रकारको रहेको बताइरहेका छन्। त्यसैले पनि बढी सचेत हुनुपर्ने मन्त्रालयका सूचना अधिकारी डा पौडेलले बताए। स्वास्थ्य मापदण्ड पूरा गरेर मात्रै काम गर्न सबैलाई आग्रह गरिएको छ, उनले भने, कसैले हेलचेक्र्याइँ गर्नु हुँदैन। यसले ठूलो रूप लिन सक्छ। कोरोनाबाट यो प्रदेशमा ४ सय १४ जनाको मृत्यु भएको छ। बाँके, रुपन्देहीमा भारतबाट आएकाहरूमा संक्रमण देखिएको छ। सीमामा निगरानी नभएका कारण उनीहरू सीधै गाउँगाउँ पुगेका छन्।"
यस्तो बन्नेछ मल कारखाना,"काठमाडौं : किसानलाई रासायनिक मल अभाव हुन नदिन सरकार नेपालमै कारखाना खोल्न लागिपरेको छ। प्राकृतिक ग्यास प्रविधिमा आधारित कारखाना स्थापना गर्दा मुनाफादर उच्च हुने निष्कर्ष सरकारले निकालेको छ। वाटर इलेक्ट्रोलाइकिो तुलनामा प्राकृतिक ग्यास प्रविधि अँगाल्दा मुनाफादर ७८३७ प्रतिशत हुने अध्ययन प्रतिवेदनले देखाएको छ। कारखाना निर्माण र सञ्चालन गर्न सुरुमा १ खर्ब ३ अर्ब लगानी लाग्ने र कारखानाको स्थिर लगानी २२ अर्ब १६ करोड रहने प्रतिवेदनमा उल्लेख छ। सुरु पुँजी लगानी, लगानी फिर्ता अवधि तथा नाफाको दृष्टिले प्राकृतिक ग्यास प्रविधि अन्यको तुलनामा उपयुक्त रहेको जनाइएको छ। ग्यास प्रविधिको कारखाना निर्माण र सञ्चालन गर्दा लगानी रकम छुट बिना ४ वर्षमा फिर्ता हुन सक्छ, प्रतिवेदनमा छ, तर, छुट दिएर १० प्रतिशत ब्याजसहित लगानी रकम फिर्ता हुन करिब ६ वर्ष लाग्छ। कृषि तथा पशुपन्छी विकास मन्त्रालयका सचिव डा योगेन्द्र कार्कीले नेपालमा तत्कालको वार्षिक माग ७ लाख ५० हजार टन रहेको बताए। यो परिमाणमा मल उत्पादन र आपूर्ति मात्रै गर्दा पनि ग्यासमा आधारित कारखाना मुनाफा आर्जनका हिसाबले अति उत्तम देखिएको सचिव डा कार्कीको भनाइ छ। सचिव डा कार्कीका अनुसार ग्यास प्रविधिमा आधारित कारखानाबाट मल उत्पादन गर्दा प्रतिटन लागत ४१ हजार ४५ रुपैयाँ पर्न आउँछ। हाल ४१ हजार ४ सय ९६ रुपैयाँ (३ सय ५५ अमेरिकी डलर)मा मल आयात भइरहेको छ। ग्यास प्रविधिबाट उत्पादन भएको हाम्रो मल मूल्यका हिसाबले अन्तर्राष्ट्रिय बजारमा प्रतिस्पर्धा गर्न सक्छ, उनले भने, यसका साथै आयात हुने मलको औसत मूल्यभन्दा झन्डै प्रतिटन ४ सय ५१ रुपैयाँ सस्तो पर्ने हुँदा कारखाना स्थापनापश्चात् अनुदान दिनुपर्ने अवस्थाको पनि अन्त्य हुनेछ। प्रतिटन उत्पादन लागत खर्च ४१ हजार ४५ रुपैयाँ पर्दा ४३ हजार ६ सय ४९ रुपैयाँमा बिक्री गर्दा मल कारखाना स्थापनापश्चात् अनुदान दिनुपर्ने अवस्था नरहने उनले बताए। अर्थमन्त्री विष्णुप्रसाद पौडेलको संयोजकत्वमा गठित रासायनिक मल कारखाना स्थापना अध्ययन समितिले तयार पारेको प्रतिवेदन हालै प्रधानमन्त्री केपी शर्मा ओलीलाई हस्तान्तरण गरिएको थियो। मन्त्रिपरिषद्को चैत दोस्रो साता बसेको बैठकले उक्त प्रतिवेदन स्वीकृत गर्दै मल कारखाना स्थापना गरी सञ्चालन गर्ने निर्णय गरेको थियो। बैठकले कृषि तथा पशुपक्षी विकास मन्त्रालयलाई कारखाना स्थापनाका लागि आवश्यक प्रक्रिया थाल्न स्वीकृति प्रदान गरेको थियो। यस्तै, कारखानाको पूर्वाधार निर्माणको जिम्मा लगानी बोर्डलाई दिने निर्णय भएको थियो। सरकारले चालु वर्ष मल आयात गर्न ११ अर्ब रुपैयाँ विनियोजन गरेको छ। प्राविधिक दृष्टिले अन्नबाली, औद्योगिक बाली, दलहन, तथा बागवानीलाई १३ लाख ५० हजार टन मल आवश्यक भए पनि हाल ५ लाख टन आयात भइरहेको छ। हालको उत्पादन प्रविधि र बालीको आधारमा रासायनिक मलको सम्भावित माग ७ देखि ८ लाख टन छ। वाटर इलेक्ट्रोलाइसिस प्रविधि अनुपयुक्तसरकारले ग्यास प्रविधिमा आधारित र वाटर इलेक्ट्रोलाइसिस प्रविधिमा आधारित मल कारखाना स्थापना गर्ने विषयमा अध्ययन गरेको थियो। यीमध्ये लगानी, मुनाफा दर, लगानी फिर्ता अवधि, उत्पादन लागतको हिसाबले ग्यासमा आधारित कारखाना उपयुक्त रहेको निष्कर्ष निकालिएको हो। वाटर इलेक्ट्रोलाइसिस प्रविधिमा जाँदा लगानी धेरै, मुनाफादर न्यून, लगानीकर्तालाई आकर्षण गर्न कठिन रहेको भन्दै अध्ययन समितिले यसलाई अनुपयुक्त भनेको छ। प्रतिवेदनअनुसार वाटर इलेक्ट्रोलाइसिसमा आधारित कारखाना निर्माण गर्न सुरुमा १ खर्ब ८९ अर्ब ८४ करोड रुपैयाँ लगानी चाहिन्छ। यस्तै, कारखानाको स्थिर लगानी रकम २३ अर्ब १० करोड हुनुपर्ने उल्लेख छ। यो प्रविधिबाट कारखाना स्थापना गर्दा लगानी रकम छुट बिना ३४ वर्षमा फिर्ता हुने र छुट दिएर १० प्रतिशत ब्याजसहित लगानी रकम फिर्ता हुन करिब ७५ वर्ष लाग्ने उल्लेख छ। पीपीपी मोडेलमा लगानीसरकारले स्वदेशी तथा विदेशी निजी क्षेत्र (पीपीपी)को सहकार्यमा मल कारखाना स्थापना गर्न उत्तम रहेको प्रतिवेदन स्वीकृत गरेको छ। जसअनुसार परियोजनाको कुल पुँजी लगानीमा इक्विटीको अंश ३५ प्रतिशत तोकिएको छ। यसमध्ये सरकारको लगानी २०, स्वदेशी निजी क्षेत्रको ४० र विदेशी निजी क्षेत्रको ४० प्रतिशत हिस्सा रहने व्यवस्था गरिएको छ। परियोजनाको कुल पुँजी लगानीमा ऋणको अंश ६५ प्रतिशत राखिएको छ। अल्पकालीन ऋण स्वदेशी वित्तीय संस्था र दीर्घकालीन ऋण विदेशी वित्तीय संस्थाबाट लिन सकिने सुझाव प्रतिवेदनमा उल्लेख गरिएको छ। स्वदेशी वित्तीय संस्थाबाट लिइने अल्पकालीन ऋण नेपालमा रहेका वाणिज्य बैंकमार्फत कृषि लगानी कार्यक्रमअन्तर्गत न्यूनतम ब्याजदरमा लगानी गर्ने व्यवस्था सरकारले गर्नुपर्ने प्रतिवेदनले सुझाव दिएको छ। छुट र सहकार्यग्यासमा आधारित कारखाना निर्माण र सञ्चालन गर्न आवश्यक मुख्य कच्चा पदार्थ प्राकृतिक ग्यास आपूर्ति नियमित गर्न पाइपलाइन जडानका लागि भारतलाई अनुरोध गर्ने व्यवस्था गरिएको छ। साथै, आवश्यक अवस्थामा भारतीय आयल कर्पोरेसनलाई पनि यसमा लगानी गर्न आग्रह गर्न सकिने व्यवस्था गरिएको छ। आवश्यक उपकरण तथा मुख्य कच्चा पदार्थ आयातमा लाग्ने भन्सार शुल्क छुट दिने र सरकारले कारखानाबाट उत्पादित मल खरिदको सुनिश्चितता गर्ने व्यवस्था गरिएको छ। कारखाना स्थापना गर्दा लाग्ने पुँजीगत ऋण लगानीमा लाग्ने ब्याजमा निश्चित प्रतिशत छुट दिने र कारखाना स्थापना गर्न आवश्यक पर्ने जग्गा सरकारले उपलब्ध गराउनुका साथै कारखानालाई निश्चित समयावधि तोकेर आयकर छुट दिने व्यवस्था प्रतिवेदनले गरेको छ।"
सभापति देउवाको नेतृत्वमा सरकार : महामन्त्री कोइराला,"काठमाडौं : नेपाली कांग्रेसका महामन्त्री डा शशाङ्क कोइरालाले कांग्रेसको नेतृत्वमा छिटै नयाँ सरकार बन्ने बताएका छन्। शनिबार यहाँ पत्रकारसँग कुराकानी गर्दै उनले कांग्रेस सभापति शेरबहादुर देउवाको नेतृत्वमा सरकार बन्ने बताएका हुन्। उनले भने, 'शेरबहादुरजी संसदीय दलको नेता हुन्। उनकै नेतृत्वमा अब सरकार बन्छ। यस विषयमा अन्य दलसँग छलफल जारी छ।' जनता समाजवादी पाटीसँग सरकारका विषयमा छलफल भइरहेको र केही दिनमा नै टुङ्गो लाग्ने उनको भनाइ थियो। उनले थपे, 'जसपासँग छलफल भइरहेको छ। उहाँहरु पनि आन्तरिक छलफलमा हुनुहुन्छ।' जसपाको निर्णय आएलगत्तै सरकार परिवर्तन हुने उनले बताए। फरक प्रसङ्गमा उनले कांग्रेसको महाधिवेशनलाई असर नगर्ने गरी सरकारमा जानुपर्ने बताए। उनले भने, 'समयमा नै महाधिवेशन गर्नुपर्छ भन्ने हाम्रो धारणा हो। सरकारमा जाँदा महाधिवेशनलाई कुनै असर पर्नु हुँदैन।'"
नयाँ विकल्प प्रस्तुत गर्ने प्रयत्नमा छौँ : वरिष्ठ नेता पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले देशमा नयाँ विकल्प प्रस्तुत गर्ने प्रयत्नमा कांग्रेस रहेको बताएका छन् । गृहजिल्ला तनहुँको दमौलीमा शनिबार पत्रकारसँग कुरा गर्दै वरिष्ठ नेता पौडेलले वर्तमान सरकारले जनभावनाअनुसार काम गर्न नसकेकाले कांग्रेसको नेतृत्वमा नयाँ सरकार गठनको पहल थालिएको बताए। शुक्रबार मात्रै नेपाली कांग्रेसको नेतृत्वमा तीन दलबीच भएको छलफल सकारात्मक दिशामा अगाडि बढेको वरिष्ठ नेता पौडेलले जानकारी दिए। जनता समाजवादी पार्टी (जसपा)को नेतृत्वमा सरकार बनाउन कांग्रेस तयार छ? भन्ने प्रश्नमा वरिष्ठ नेता पौडेलले त्यस विषयमा आफूले अहिल्यै नबोल्ने बताए। नेकपा पार्टी एक हुँदा विगतमा केन्द्र र दुई वटा प्रदेश सरकारमा अविश्वास प्रस्ताव आउँदा कांग्रेसले उक्त मौका गुमाएको बताउँदै पौडेलले भने, 'कांग्रेसले त्यो बेला ठूलो मौका गुमायो, अब आउने मौका पनि गुमाउने हो भने टाउकामा हात राखेर बस्नुको विकल्प हुँदैन ।' वरिष्ठ नेता पौडेलले प्रधानमन्त्री केपी शर्मा ओली र कांग्रेसकै केही नेताले चुनाव भनिरहेका सन्दर्भमा जनतालाई भोटकै लागि मात्र प्रयोग गर्न नहुने धारणा राखे। 'जनताले भोट हालेपछि त्यसको परिणाम निस्कनुपर्छ, त्यसले उपलब्धि प्राप्त गर्नुपर्छ', नेता पौडेलले भने, 'केबल जनता भोट मात्रै हालिराख्ने मेसिन हुन् ?'"
कांग्रेसभित्र कुनै विवाद छैन : प्रवक्ता शर्मा,"काठमाडौं : नेपाली कांग्रेसका प्रवक्ता विश्वप्रकाश शर्माले कांग्रेसभित्र कुनै विवाद नभएको बताएका छन्। नेपाली कांग्रेस तथा नेविसङ्घ लमजुङकाठमाडौं सम्पर्क समितिले शनिबार यहाँ आयोजना गरेको नयाँ वर्ष २०७८ को शुभकामना आदानप्रदान तथा चियापान कार्यक्रममा उनले वर्तमान सरकारको विकल्प खोज्नेबारे कांग्रेसभित्र कुनै विवाद नभएको बताएका हुन्। 'कांग्रेसभित्र वर्तमान सरकारको विकल्प खोज्नेबारे सबै नेताहरुको एकमत रहेको छ, कांग्रेस सरकारको नेतृत्वमा निर्वाचनमा जानेबारे पार्टीभित्र एउटै धारणा छ', उनले भने। बाहिर सञ्चारमाध्यममा आएजस्तो कांग्रेसभित्र कुनै विवाद नभएको उनको भनाइ छ। कांग्रेस प्रचारप्रसार विभाग प्रमुखसमेत रहेका प्रवक्ता शर्माले नेपाली कांग्रेस राजनीति दल मात्र नभएर समाजको प्रतिनिधित्व भएको बताउँदै कांग्रेसले मात्र मुलुकलाई सही बाटोमा लैजाने बताए। कांग्रेसको छवि बदलेर सङ्गठनात्मक स्वरुप बदल्नुपर्ने प्रवक्ता शर्माको भनाइ छ। उनले कांग्रेसभित्र सबैले आफ्नो जिम्मेवारीलाई सही ढङ्गले निभाउन सकेमात्र कांग्रेस रुपान्तरण हुने बताए। नेपाली कांग्रेसका केन्द्रीय सदस्य दिलबहादुर घर्तीले कांग्रेसलाई मजबुद र एकताबद्ध बनाए मात्र आगामी निर्वाचनमा जीत हासिल गर्न सकिने बताए। विगतका अनुभवलाई विचार गरेर नयाँ पिंढीलाई कांग्रेसबारे प्रशिक्षण गर्नुपर्ने उनको भनाइ थियो। कांग्रेस लमजुङका सभापति भेषबहादुर पौडेलले पार्टीभित्र देखिएको गुट, उपगुटलाई अन्त्य गरेमात्र कांग्रेस बलियो हुने बताए। पूर्वसहायकमन्त्री डा रामचन्द्र अधिकारीले कांग्रेसभित्र साझा नेतृत्व आवश्यक रहेको उल्लेख गरे। सम्पर्क समितिका अध्यक्ष प्रदीप अधिकारीले लमजुङमा कांग्रेसको सङ्गठन बलियो बनाउनका लागि एकजुट भएर लाग्नुपर्ने अवस्था आएको बताए।"
सरकार विवेकहीन भयो : प्रचण्ड,"काठमाडौं : नेपाल कम्युनिस्ट पार्टी (नेकपा)का अध्यक्ष पुष्पकमल दाहाल प्रचण्डले अहिलेको सरकार विवेकहीन भएको बताएका छन्। शनिबार काठमाडौंमा आयोजित नेपाल राष्ट्रिय कर्मचारी संगठन निजामतीको चौथो केन्द्रीय परिषद् बैठकमा सम्बोधन गर्दै अध्यक्ष प्रचण्डले अहिलेको सरकार इतिहासकै विवेकहीन भएको टिप्प्णी गरेका हुन्। दुई तिहाइ नेतृत्वको सरकार विकेकहीन हुनु बिडम्बना हो, प्रचण्डले भने, यो सरकार इतिहासकै विवेकहीन बनेको छ। प्रचण्डले पार्टीबाटै हटाइएको मान्छेलाई सर्वोच्चले विचित्रको फैसला गरी प्रधानमन्त्रीमै राखिदिएको आरोप लगाए। उनले तत्कालीन नेकपामा ७० प्रतिशत केन्द्रीय सदस्यबाट प्रधानमन्त्री केपी ओलीलाई पार्टीबाट हटाउने बित्तिकै छलछाम गर्दै सेटिङका आधारमा प्रधानमन्त्रीमै कायम रहने अवस्था सिर्जना गरेको आरोपसमेत लगाए। प्रचण्डले संसद पुनःस्थापनासम्म आइपुग्दा सरकारात्मक भए पनि त्यसपछिको अदालतको फैसला जनताले गरेको परिवर्तन विरोधीको रुपमा आएको बताए। फेरि आन्दोलनमा जानुको विकल्प नभएको बताउँदै मजदुर, किसानलाई दुःख नदिइकन आन्दोलन गर्नुको विकल्प नभएको बताए। उनले अब केही दिनमा नयाँ सरकार बन्छ भन्नेमा आफू विश्वस्त रहेको उनको भनाइ छ। यस्तै संघीय निजामती सेवा सम्बन्धी विधेयक राज्यव्यवस्था समितिबाट पास भए पनि प्रधानमन्त्री ओलीले रोकेर सदनबाट पास हुन नदिइ निकम्मा बनाएको उनको भनाइ छ। अध्यक्षले कर्मचारी समायोजन सम्बन्धी विधेयक लोकतान्त्रिक गणतन्त्रलाई संस्थागत गर्न सहयोग पुग्ने गरी समितिबाट पास भएको बताउदै उनले त्यसलाई अघि बढ्न नदिइएको बताए। प्रतिक्रियावादी मिलेर अनैतिक ढंगले पार्टी विभाजन गरे प्रचण्डले देशी विदेशी प्रतिक्रियावादी मिलेर अप्राकृतिक र अनैतिक ढंगले पार्टी विभाजन गरेको आरोप लगाएका छन्। नेपाल कम्युनिस्ट पार्टी (माओवादी केन्द्र) कर्णाली प्रदेश सम्पर्क समितिको भेला तथा प्रशिक्षण कार्यक्रमलाई शनिबारर पार्टी केन्द्रीय कार्यालय पेरिसडाँडा, काठमाडौंमा सम्बोधन गर्दै प्रचण्डले यस्तो बताएका हुन। अध्यक्षले प्रतिक्रियावादीले कम्युनिस्ट पार्टी विभाजन गरे पनि आफूहरुले कम्युनिस्टहरु बीचको एकताको झण्डा उठाइरहनु पर्ने उल्लेख गरे। समाजवाद निर्माण गर्नका निम्ति विशाल कम्युनिस्ट समर्थक जनतालाई एकतावद्ध गर्न आवश्यक छ, पार्टी विभाजनको जिम्मेवार आफूहरु नभएको बताउनुहुँदै उनले भने, अप्राकृतिक ढंगले विभाजित गरिएको पार्टी पुनर्मिलन गराउनु जरुरी छ।"
"कांग्रेसको प्रस्ताव, आफ्नै नेतृत्वमा सरकार","काठमाडौं : कांग्रेसले आफ्नो नेतृत्वमा नयाँ सरकार गठन गर्ने प्रस्ताव माओवादी केन्द्र र जनता समाजवादी पार्टी (जसपा)समक्ष गरेको छ। प्रधानमन्त्रीको राजीनामा मागेको एक सातापछि कांग्रेसले शुक्रबार नयाँ सत्ता समीकरणको पहल थालेको हो। कांग्रेस सभापति शेरबहादुर देउवाले शुक्रबार तीन दलका शीर्ष नेता सम्मिलित बैठकमा आफ्नो पार्टीको नेतृत्वमा सरकार गठनको प्रस्ताव गर्दै दुई दलको धारणा मागेका थिए। उक्त प्रस्तावलाई माओवादी केन्द्रका नेताले सकारात्मक भनेका छन्। जसपा नेताले भने पार्टीभित्र छलफल गर्नुपर्ने भन्दै समय मागेको कांग्रेस प्रवक्ता विश्वप्रकाश शर्माले बताए। कांग्रेसको प्रस्तावउपर नेकपा माओवादी केन्द्रबाट सकारात्मक धारणा आएको छ। उहाँहरूले हामी सुरुदेखि नै यसका पक्षमा छौं भन्नुभयो, कांग्रेस प्रवक्ता शर्माले भने, जनता समाजवादी पार्टीले समय मागेको छ। जसपाका नेताले कांग्रेसले पहिलो पटक सरकार गठनबारे औपचारिक प्रस्ताव गरेको भन्दै पार्टीमा छलफल गरेर विधिवत् निर्णयमा पुग्ने जवाफ दिएका हुन्। पहिलो पटक कांग्रेसले आफ्नै नेतृत्वमा सरकार गठन गर्नेबारे औपचारिक प्रस्ताव गरेको छ। हामी अब छलफल गरेर टुंगोमा पुग्छौं, जसपाका अध्यक्ष महन्थ ठाकुरले भने, नयाँ सरकार गठनबारे हाम्रो पार्टीमा कुनै छलफल भएको छैन। बैठक बसेर विधिवत् निर्णय गर्छाैं। बैठकमा जसपा नेताहरूले आफ्ना माग सुनाएका थिए। उनीहरूले मधेस आन्दोलनका बेला नेता कार्यकर्तामाथि लगाइएका मुद्दा, जेल परेकाहरूको रिहाई, संविधान संशोधनलगायत माग उठाएका थिए। सरकारले आफ्ना मागको सम्बोधन गर्न काम अगाडि बढाएको जानकारी जसपा नेताहरूले गराएका थिए। हाम्रा मागबारे सरकारले प्रक्रिया अगाडि बढाएको कुरा गयौं। देउवाजीले म पनि गरिहाल्छु नि भन्नुभयो, जसपा अध्यक्ष ठाकुरले भने, कुनै निष्कर्षमा पुगेका छैनौं। फेरि बैठक बस्छौं। जसपाभित्र यो सरकारलाई सहयोग गर्ने कि नयाँ सरकार गठन गर्ने भन्नेमा एकमत छैन। अध्यक्ष ठाकुर, नेता राजेन्द्र महतोलगायत पूर्वराजपा पक्षधर नेता यही सरकारलाई नै समर्थन गर्नुपर्ने पक्षमा छन्। अर्का अध्यक्षद्वय उपेन्द्र यादव र डा बाबुराम भट्टराई भने प्रधानमन्त्री केपी शर्मा ओलीविरुद्ध गठनबन्धन गर्नुपर्ने अडानमा छन्। माओवादी केन्द्रका नेता नारायणकाजी श्रेष्ठले संविधानविरोधी र निरंकुश सरकारको विकल्प खोज्नुपर्ने पक्षमा सुरुदेखि आफ्नो पार्टी भएकाले देउवाको प्रस्तावलाई सकारात्मक रूपमा लिएको बताए। माओवादीले संविधानको स्पिरिटिविरुद्ध गएको, निरंकुश बनेको ओली सरकारलाई हटाएर संविधान र लोकतन्त्रको रक्षा गर्न चाहने शक्तिको सरकार बनाआँै भन्दै आएका हौं, नेता श्रेष्ठले भने, कांग्रेसको प्रस्तावलाई सकारात्मक रूपमा लिएका छौं। माओवादी केन्द्रका अध्यक्ष पुष्पकमल दाहालले भावी प्रधानमन्त्रीका रूपमा देउवालाई अघि बढ्न पटकपटक प्रस्ताव गरेका थिए। संसद्मा सरकार बनाउन अंकगणित नपुग्ने आकलन गरेका देउवा मौन रहँदै आएका थिए। तर, केन्द्रीय कार्यसमिति बैठकले कांग्रेसकै नेतृत्वमा सरकार बनाउने निर्णय गरेपछि देउवा दबाबमा परेका हुन्। कांग्रेसभित्रै कतिपय नेताले देउवाले सरकार गठनका लागि पहल नगरेको भन्दै असन्तुष्टि जनाउँदै आएका छन्। छलफल सकारात्मक भएको छ। सरकार गठन गर्नेबारे औपचारिक रूपमा पहिलो पटक छलफल भएको छ। हार्दिकतापूर्वक बैठक बसेको छ, कांग्रेस प्रवक्ता शर्माले भने, जसपाले समय मागेको छ। अब छिट्टै जसपाले निर्णय गरेर सरकार गठनको प्रक्रियामा जाने गरी चाँडै अर्काे बैठक बस्ने सहमति भएको छ।"
प्रदेश २ का प्रमुख अहिराजले गोरखा पुगेर भने: पृथ्वीनारायणको भूमि स्पर्श गर्न आएँ,"गोरखा: कार्यकक्षमा पृथ्वीनारायण शाहको तस्वीर राखेर मात्र पदभार सम्हालेका प्रदेश नं २ का प्रमुख राजेश अहिराजले शनिबार पृथ्वीनारायण शाहको जन्मस्थल गोरखाको भ्रमण गरेका छन् । विभिन्न छ वटा प्रदेशका प्रमुखरुहरुलाई पनि पृथ्वीनारायण शाहको तस्वीर उपहार दिँदै हिँडेका अहिराज भ्रमणको शिलशिलामा शनिबार नेपाल एकीकरणको उद्गम स्थल गोरखा आइपुगेका हुन् । गोरखा भ्रमणको क्रममा उनले नेपाल एकीकरणका नायक पृथ्वीनारायण शाहको दरबार भ्रमण गरी शाहको शालिकमा माल्यार्पण गरेका थिए । बिहानै ८ बजे गोरखा दरबार पुगेका उनले सर्वसाधारणसँग लामवद्ध भएर गोरखकाली भगवती तथा गोरखनाथको पूजाअर्चना गरेका थिए । यस क्रममा राजसंस्थाप्रति बफादार रहेका गोरखनाथका पूजारी नाथ सम्प्रदायका प्रदीपनाथ योगीसँग विशाल नेपाल निर्माणमा पृथ्वीनारायण शाहको योगदानका बारेमा छलफल पनि गरेका थिए । पृथ्वीनारायण शाहले एकीकरण गरेर विशाल नेपाल निर्माण गरेको त्यही आडमा अहिले ७ प्रदेशमा निर्माण भएको र आफू प्रदेश प्रमुख हुन पाएको भन्दै पृथ्वीनारायण शाहको योगदानको चर्चा गरेका थिए । प्रदेश प्रमुख अहिराजले मार्क्सवाद, लेनिनवाद, माओवादको मूल आधार पृथ्वीनारायण शाहको दिव्योपदेश भएको दाबी पनि गरेका थिए । विश्वका ठूलाठूला नेताहरुले प्रतिपादन गरेका सिद्धान्त भन्दा पनि पृथ्वीनारायण शाहको दिव्योपदेश हाम्रो देशको माटो, हावापानी सुहाउँदो वाद भएकाले समुन्नत नेपाल निर्माणका लागि यही काफी भएको दाबी गरे । छिमेकी मित्रराष्ट्रहरु चीन र भारतले पनि पृथ्वीनारायण शाहको दिव्योपदेशलाई अवलम्वन गर्दै सम्मृद्धिको उचाइमा पुगेको हुँदा नेपालले पनि यसलाई अक्षरसः अपनाउन सके १० वर्षभित्र नेपाल पनि सम्मृद्ध बन्ने तर्क गरे । गोरखाका प्रमुख जिल्ला अधिकारी शालिग्राम पौडेल, प्रहरी प्रमुख एसपी शैलेन्द खनाल, गोरखा दरबारका प्रमुख हरि भुसाल, गोरखा दरबार संग्रहालय प्रमुख नवराज अधिकारीसँगको छलफलका क्रममा प्रदेश प्रमुख अहिराजले पृथ्वीनारायण शाहले भूगोलको एकीकरण गरेको र नेपालीको मनहरुको एकीकरण गर्ने जिम्मेवारी आफूहरुको काँधमा रहेको बताएका थिए । गोरखा दरबार संग्रहालयमा रहेका सम्पदाहरुको अवलोकनपछि अहिराजले नेपाल एकीकरणको क्रममा सहादत प्राप्त गर्ने तथा अहोरात्र खट्ने तराई मधेशका योद्धा र मुस्लिमको योगदान जनाउने सम्पदालाई उच्च सम्मानका साथ संग्रहालयमा समेट्न निर्देशन दिएका थिए । पृथ्वीनारायण शाहले सबैखालका भूगोल जोडेर सिँगो नेपाल निर्माण गरिदिनु भएको छ र त हामी नेपाली भनेर रहन पाएका छौँ, उनले भने, देश निर्माताका लागि हरेक नेपालीले उच्च तहको आदर, सत्कार र श्रद्धा गर्नुपर्छ । त्यसैले उहाँको जन्मस्थानमा स्पर्श गर्न म आएको हुँ । संघीयता, समावेशिता, अर्थतन्त्रको आधुनिक रुप त्यतिबेला दिव्योपदेशमा पृथ्वीनारायण शाहले दिएकाले त्यसको मनन गर्नुपर्ने उनले बताए । 'तराईका नागरिकले पहाड र हिमालको भ्रमण गर्ने, पहाड र हिमालको मान्छेले तराईको भ्रमण गरेमा मनहरुको एकीकरण हुने छ, उनले भने, ७७ वटै जिल्लाका बासिन्दाले ७७ वटै जिल्ला भ्रमण गर्नुपर्छ । आत्मीय एकताका लागि अध्ययन गर्ने, भ्रमण गर्ने र अपनत्व लिने गर्नुपर्छ ।आफू गएका सबै ठाउँका नागरिक अगुवालाई तराई मधेस भ्रमणको निम्तो दिँदै आएको उनले बताए । प्रदेश प्रमुख अहिराज मुस्ताङ, मनाङको भ्रमण सकेर गोरखा आइपुगेका हुन् । शनिबार गोरखाको भ्रमण सकेर उनी नुवाकोट भ्रमणमा गएका छन् ।"
कर्णालीका तीन मन्त्रीको राजीनामा स्वीकृत,"सुर्खेत : कर्णालीमा तीन मन्त्रीको राजीनामा स्वीकृत भएको छ । प्रदेश सरकारमा सहभागी एमालेका तीन मन्त्रीले मंगलबार सामूहिक राजीनामा दिएका थिए । मुख्यमन्त्री महेन्द्रबहादुर शाहीले शुक्रबार उनीहरुको राजीनामा स्वीकृत गरेका हुन् । एमालेबाट प्रदेश सरकारमा सहभागि आर्थिक मामिला तथा योजनामन्त्री प्रकाश ज्वाला, सामाजिक विकासमन्त्री दल रावल र उद्योग, पर्यटन, वन तथा वातावरणमन्त्री नन्दसिंह बुढाले राजीनामा दिएका थिए । तीनै जना मन्त्रीको राजीनामा स्वीकृत भएको मुख्यमन्त्री तथा मन्त्रीपरिषद्को कार्यालयले जनाएको छ । साथै रिक्त रहेका मन्त्रालयमा जिम्मेवारीसमेत तोकिएको छ । मुख्यमन्त्री कार्यालयका अनुसार रिक्त भएको उद्योग, पर्यटन, वन तथा वातावरण मन्त्रालयको जिम्मेवारी मुख्यमन्त्री शाहीले आन्तरिक मामिला तथा कानुन मन्त्री नरेश भण्डारीलाई दिएका छन् । यस्तै आर्थिक मामिला तथा योजना मन्त्रालय र सामाजिक विकास मन्त्रालयको जिम्मेवारी भूमि व्यवस्था, कृषि तथा सहकारी मन्त्री विमला केसीलाई तोकिएको मुख्यमन्त्रीका प्रेस सल्लाहकार ध्रुवविक्रम बुढाथोकीले जानकारी दिए । प्रदेश सरकारमा एमालेका चार मन्त्री सहभागि थिए । एमालेका तर्फबाट भौतिक पूर्वाधार विकास मन्त्री बनेका खड्कबहादुर खत्री बैंकिक कसुरमा मुछिएपछि यसअघि नै बर्खास्त भएका थिए। त्यसयता भौतिक मन्त्रालयको जिम्मेवारी मुख्यमन्त्री शाही आफैले सम्हाल्दै आएका छन् । एमाले सरकारबाट बाहिरिएपछि सरकारमा माओवादी केन्द्र एक्लै बनेको छ । मुख्यमन्त्रीसहित तीन मन्त्रीले सरकारको नेतृत्व गरिरहेका छन् । एमाले सरकारबाट बाहिरिएपछि मुख्यमन्त्री शाही अल्पमतमा परेका छन् । सर्वोच्च अदालतले एमाले र माओवादीबिचको एकता भंगगरी पुरानै हैसियतमा रहेको फैसला गरेपछि कर्णालीमा एमालेले आफ्नै नेतृत्वमा सरकार गठनको कसरत थालेको छ । यसअघि दुई पार्टी एकता हुँदा कर्णालीमा सरकारको नेतृत्व माओवादीको भागमा परेको थियो । यद्यपी त्यसबेला पनि एमालेभित्र सरकारको नेतृत्व माओवादीलाई दिन नहुने अडान कायमै थियो । तर केन्द्रको दबावपछि एमाले सरकारको नेतृत्व छाड्न बाध्य भएको थियो । अदालतले नै एमाले र माओवादीलाई पुरानै हैसियतमा फर्काएपछि कर्णालीमा एमालेले आफ्नै नेतृत्वमा सरकार गठन गर्ने कसरत थालेको हो । चैत ४ मा एमाले संसदीय दलले सरकारलाई दिएको समर्थन फिर्ता लिए पनि बरिष्ठ नेता माधवकुमार नेपाल पक्षले समर्थन कायमै रहेको जनाउँदै आएको थियो । तर पछिल्लो समय नेता नेपाल पक्षले पनि प्रदेशमा एमालेकै नेतृत्वमा सरकार गठनका लागि पछाडि हटेको जनाएको छ । केन्द्रमा एमालेभित्र दुई धार देखिए पनि कर्णालीमा भने आफ्नै नेतृत्वमा सरकार गठन गर्न एमाले एक ठाउँमा उभिएको हो । आफ्नै नेतृत्वमा सरकार गठन गर्न भन्दै एमाले सरकारबाट बाहिरिएको छ । कर्णालीमा प्रदेश सभामा ४० सदस्य छन् । जसमा एमालेका सभामुखसहित २० जना सांसद छन् । माओवादी केन्द्रका १३ सांसद भए पनि धर्मराज रेग्मी एमालेमा प्रवेश गरेपछि माओवादीले उनलाई कारबाही गरिसकेको छ । यस्तै काँग्रेसका ६ र राप्रपाका १ जना सांसद छन् ।"
माछा मार्न त्रिशूलीमा पसेका युवकको शव भेटियो,गोरखा : माछा मार्न त्रिशूलीको भङ्गलामा पसेका शहीदलखन गाउँपालिका ४ ठेउवाटारका एक चेपाङ युवाको शव पाँचदिनपछि भेटिएको छ । गत चैत २३ गते दुईजना साथीको साथमा त्रिशूलीमा पसेका २२ वर्षीय धनबहादुर चेपाङको शव पाँच दिनपछि भेटिएको हो । उनी स्थानीय यमबहादुर राना र सुजन रानाको साथमा माछामार्न त्रिशूलीमा पसेका थिए । राति आठबजे एक्कासी त्रिशूलीले बगाएर बेपत्ता बनाएपछि स्थानीय र प्रहरीले पाँचदिनदेखि खोजी गरिरहेका थिए । सोही क्रममा शनिबार बिहान छ बजे भुत्तेबगरस्थित त्रिशुलीको किनारमा शव भेटिएको डिएसपी प्रकाश दाहालले जानकारी दिए । उनको शव शनिबारै पोष्टमार्टम गरी आफन्तलाई बुझाइएको प्रहरीले जानकारी दिएको छ ।
पत्रकार महासंघ अध्यक्षमा विपुल पोखरेल नेतृत्वको प्यानल विजयी,"काठमाडौं : नेपाल पत्रकार महासंघको अध्यक्षमा विपुल पोखरेल विजयी भएका छन् । चैत २५ गते भएको मतदानको मतगणना शनिबार सकिएको हो । मतगणना सकिए पनि केही जिल्लाको मत आउन बाँकी हुँदा निर्वाचन समितिले औपचारिक घोषणा भने गरिसकेको छैन । निर्वाचन समितिले साँझ औपचारिक घोषणा गर्ने बताए पनि निकटतम प्रतिद्वन्द्वी निर्मला शर्मा भन्दा २१ सय बढी मत पाएको भन्दै पोखरेल समर्थकले विजयी उत्सव मनाउन थालेका छन् । प्रेस युनियन, प्रेस संगठन र माधव नेपाल समूह निकट प्रेस चौतारीसहितले पोखरेल नेतृत्वमा गठबन्धन गरेको थियो । पोखरेल नेतृत्वको गठबन्धन प्यानल नै विजयी भएको हो । महासंघको निर्वाचन पहिलो पटक प्रत्यक्ष प्रणालीमा भएको हो । चुनावमा १३ हजार बढी मतदाता थिए । निर्वाचन समितिका अनुसार ९५ प्रतिशत मत खसेको थियो । अध्यक्षमा पोखरेल विजयी हुँदा उपाध्यक्षमा रमेश विष्ट विजयी भएका छन् । महिला उपाध्यक्षमा बाला अधिकारी र समावेसी उपाध्यक्षमा उदय जीएम निर्वाचित भएका छन् । रोशन पुरी महासंघको महासचिव बनेका छन् भने गोविन्दप्रसाद चौलागाई खुला सचिव बनेका छन् । महिला सचिवमा सिर्जना अर्याल निर्वाचित भएकी छन् भने आदिवासी जनजाती सचिवमा नारायण सुन्दर किलम्बु विजयी भएका छन् । मधेसी सचिवमा दीपेन्द्र चौहान विजयी हुँदा दलित सचिव हेमकर्ण विक बनेका छन् । एशोसिएट सचिव पवन आचार्य बनेका छन् । कोषाध्यक्षमा कलेन्द्र सेजुवाल निर्वाचित भएका छन् भने लेखनाथ न्यौपाने लेखा समिति संयोजक बनेका छन् ।"
"पर्वतमा जंगलको आगो बस्तीमा पुग्यो : ५ घर, १५ गोठ जले","कुश्मा : दक्षिण पर्वतको पैयुँ गाउँपालिका वडा नं ६ डाँडाकाहुँमा शुक्रबार दिउँसो आगलागी हुँदा ५ घर र १५ गोठ जलेक छन्। डाँडाकाहुँको भिरमा रहेको जङ्गलमा लागेको आगो बस्तीमा प्रवेश गरेपछि घर र गोठ जलेर नष्ट भएका हुन्। आगलागीबाट स्थानीय शेरप्रसाद गौतम, रेशमलाल गौतम, नमप्रसाद सापकोटा, रेशमलाल सापकोटा, जयकला सापकोटाको घर पूर्ण रूपमा जलेर नष्ट भएका छन् । खड्काप्रसाद गौतम, एकनारयण गौतम, चोलाकान्त सापकोटा, छबिलाल गौतम, उमेश गौतमको घरमा आंशिक क्षति पुगेको छ। त्यसैगरी स्थानीयका १५ वटा गोठ जलेर पूर्ण रुपमा क्षति पुगको इलाका प्रहरी कार्यालय हुवासका प्रहरी निरीक्षक विजयकुमार सिंहले जानकारी दिए। घरवारविहीन भएकाहरु अहिले आफन्तकोमा आश्रम लिएर बसेका छन्। आगलागीबाट पूर्ण क्षति भएका पाँच परिवारलाई तत्काल स्थानीय पैंयु गाउँपालिकाले नगद १० हजार, खाद्यान्न र लत्ताकपडा वितरण गरेको प्रमुख प्रशासकीय अधिकृत केशव लामिछानेले जानकारी दिए। त्यसैगरी अन्य सामान्य क्षति पुगेकालाई टेण्ट, र त्रिपाल वितरण गरिएको समेत उनले बताए। घटनाको विस्तृत विवरण भने आउन बाँकी रहेको छ। आगलागीबाट मानवीय क्षति नभए पनि केहि पशुचौपाया मरेका छन्। आगो नियन्त्रणका लागि पर्वतको सदरमुकाम कुश्मा बजारबाट २१ जना सशस्त्र प्रहरी र २१ जना नेपाली सेनाको टोली घटनास्थलमा पुगेको थियो। आगो राती अबेर नियन्त्रणमा आएको प्रहरीले जनाएको छ।"
बिस्का जात्रामा रथ तान्दा दर्जन बढी घाइते,"भक्तपुर : कोरोना भाइरस (कोभिड१९) को संक्रमणको विनाडर भक्तपुरमा आठ दिन नौ रातसम्म चल्ने बिस्का जात्रा शनिबारदेखि सुरु भएको छ । भक्तपुर नगरपालिका ५ टौमढीस्थित पाँचतले र भैरवनाथ मन्दिर परिसरमा बनाइएको तीनतले प्यागोडा शैलीको भैरवनाथको रथ तानेर बिस्का जात्रा सुरु गरिएको हो । कोरोना भाइरस संक्रमण हुन नदिन एक व्यक्तिबाट अर्को व्यक्तिसम्म करिब २ मिटरको दूरी अर्थात भौतिक दूरी बनाउन चिकित्सकहरुले सुझाव दिँदै आएका छन् तर शनिबार भक्तपुरको बिस्का जात्रा क्षेत्रमा पाइला टेक्ने ठाउँ थिएन । जात्रालुहरुबीच ठेलमठेल थियो । कोरोना भाइरस नाक, मुख तथा आँखा तथा स्वासप्रश्वाससँगै हातको सम्पर्कबाट सर्ने बताइन्छ तर जात्रास्थलमा कति जात्रालुका मुखमुख नै जोडिने अवस्था थियो । तैपनि निर्धक्क भएर भक्तपुरमा जात्रा मनाइएको छ। एकदर्जनभन्दा बढी घाइते जात्राको पहिलो दिन रथ तान्ने क्रममा एकदर्जनभन्दा बढी जात्रालु घाइते भएका छन्। महानगरीय प्रहरी परिसर भक्तपुरका प्रवक्ता प्रहरी नायब उपरीक्षक दीपक गिरीले भक्तपुर नगरपालिका ५ टौमढी बस्ने ७९ वर्षका का कृष्णमान मूलगुढीको दाहिने नली खुट्टामा रथको पांग्राले किचेको बताए। भैरवनाथको रथ टौमढीबाट तानेर नासमना पुर्याउने क्रममा मूलगुठीलाई पांग्राले किचेको उनको भनाइ थियो। उनको भक्तपुर अस्पतालमा उपचार भइरहेको छ। त्यस्तै भक्तपुर नगरपालिका ५ टौमढीकै २६ वर्षीय दिनेश साँगाछें, भक्तपुर९ तौलाछें बस्ने १९ वर्षीय विकेश प्रजापति, भक्तपुर६ नागपोखरीका ३१ वर्षीय सुनिल नापित सामान्य घाइते भएका छन्। त्यस्तै सूर्यविनायक नगरपालिका बस्ने २५ वर्षीय नरेश श्रेष्ठ र २० वर्षका रोजेश त्वाती, मनिष सिन्ताकल, रमेश मातां र सुमित त्वायना पनि रथ तान्ने क्रममा घाइते भएका छन्। प्रहरी नायब उपरीक्षक गिरीका अनुसार सामान्य घाइते भएका नौजना सामान्य उपचारपछि घर फर्केका छन्। उनीहरुको भक्तपुर अस्पतालले तथा नेपाल रेडक्रस सोसाइटी भक्तपुर शाखाबाट परिचालन भएका प्राथमिक उपचार टोलीले उपचार गरेका थिए। शनिबार भैरवनाथको रथ तानिएसँगै भक्तपुर नौदिनसम्म जात्रामय हुने भएको छ । भैरवनाथको रथ तानेर सुरु भएको बिस्का जात्रा नवौं दिन पुनः सोही रथ तानेर जात्रा समापन गरिन्छ । लामा तथा मोटा आठवटा डोरीले रथलाई अगाडि र पछाडि तानेर टौमढीबाट करिब २०० मिटर दक्षिण गःहिटी पुर्याइएपछि पहिलो दिनको जात्रा सम्पन्न हुने प्रचलन छ । तर समाचार तयार पार्दासम्म भैरवनाथको रथ गःहिटी पुगेको छैन । बिस्काको पहिलो दिनको जात्रालाई स्थानीय भाषामा द्यः क्वहाँ बिज्याइगु (देवता तल सवारी हुने) भनिन्छ। अरु बेला भैरवनाथ सधैं मन्दिरमा विराजमान हुन्छन् तर जात्राको बेला मन्दिरबाट रथमा सवारी हुने भएकाले यसलाई द्यः क्वहाँ बिज्याइगु भनिने भैरव नाइके माइला छुकां बताउँछन् । भैरवनाथलाई रथमा विराजमान गराइनुअघि मन्दिरभित्र विधिपूर्वक गुप्त तान्त्रिक पूजा गरिएको थियो । भैरवनाथ मन्दिरमा तान्त्रिक विधिअनुसार पूजाआजा चलिरहँदा रथको बेतःसिंमा बेताललाई बाँधेर सिंगारिएको थियो । सँगसँगै रथको अघि र पछि मोटो र लामो डोरी बाँधिएको थियो । गुप्त पूजापछि बाजागाजाका साथ मन्दिरबाट भैरवनाथको सवारी भई रथमा विराजमान गराइएपछि रथ तान्न सुरु गरिएको थियो । रथ टौमढीबाट दक्षिण गःहिटी, घट्खा, नासमना हुँदै वंशगोपालसम्म पुर्याइएको छ तर जात्राको विधिविधानअनुसार टौमढीबाट तानिएको रथ गःहिटी पुर्याइनुपथ्र्यो । शनिबार उज्यालैमा जात्रा सम्पन्न गर्ने लक्ष्य राखिएको थियो । त्यसको लागि भक्तपुर नपाका मेयर सुनिल प्रजापतिको संयोजकत्वमा बसेको सरोकारवालाहरुको बैठकले दिउँसो २ बजे नै रथ तान्ने तालिका बनाएको थियो । तर शनिबार करिब ४ बजेमात्रै रथ तानिएको थियो । त्यस्तै रथमा अनधिकृत व्यक्तिहरुलाई सवार हुन नदिने बैठकले निर्णय गरेको थियो । जुन पालना हुन सकेन । भैरवनाथको रथमा अनधिकृत व्यक्तिहरु बस्ने गर्दा नै अघिल्ला वर्षहरुमा रथ तान्ने जात्रालुहरुले उनीहरुमाथि ढुंगामुढा गरेका थिए । तर यस वर्ष ढुंगामुढा गर्नेजस्ता कुनै अप्रिय घटना भने भएको छैन । जात्रा व्यवस्थापन प्रचलनअनुसार भैरव नाइके, गुठीयार र खान्कीहरु रथका चारै दिशामा चारचारजना गरी १६ जनामात्रै बस्ने व्यवस्था छ । तर शनिबार रथभरि अनधिकृत व्यक्तिहरु सवार थिए । कोभिड १९ कै बीच जात्रा गत वर्ष कोरोना भाइरस (कोभिड१९) संक्रमणको कारण बिस्का जात्रा रोकिएको थियो तर यस वर्ष जात्रा रोकिएन । स्वास्थ्य मापदण्ड पालना गरेर जात्रा मनाउन भनिएपछि हजारौं भक्तजन शनिबार सुरु भएको बिस्का जात्रामा सहभागी भएका थिए । जहाँ न सामाजिक एवं भौतिक दूरी सम्भव थियो न त सबैले मास्क लगाएका थिए । जिल्लास्तरीय कोभिड १९ संकट व्यवस्थापन सञ्चालन केन्द्र (डीसीसीएमसी) र भक्तपुर नगरपालिकाले सुरुमा बिस्का जात्राअन्तर्गत भैरवनाथको रथ तान्ने, योसिङ (लिंगो) ठड्याउने, जिब्रो छेड्ने र सिन्दूर जात्रा रोक्ने निर्णय गरेका थिए । तर सर्वसाधारणले कोभिड १९ को बहानामा जात्रा रोक्न नपाउने भन्दै विरोध प्रदर्शन गरेपछि अन्ततः जात्रा गर्ने गराउने निर्णय गराइएको थियो । स्थानीयले स्वःस्फुर्त रुपमा बिस्का जात्रा रोक्ने निर्णयविरुद्ध प्रदर्शन गरेका थिए । डीसीसीएमसीका संयोजक प्रमुख जिल्ला अधिकारी प्रेमप्रसाद भट्टराई र भक्तपुर नपाका मेयर सुनिल प्रजापतिलाई जात्रा रोक्ने निर्णयमा पुनर्विचार गर्न दबाब थिए । त्यस्तै भक्तपुर नपा ५ योसिंखेलकै अधिवक्ता राजकुमार सुवालले जात्रा राक्ने डीसीसीएमसीको निर्णयविरुद्ध सर्वोच्च अदालतमा रिट निवेदन दिए । उक्त रिट निवेदनको सुनुवाइ गर्दै सर्वोच्चले बिस्का जात्रा नरोक्न अन्तरिम आदेशसमेत दिइसकेको छ । त्यस्तै व्यापक जनदबाब बढेपछि भक्तपुर नपाले स्वास्थ्य मापदण्ड पूरा गरी शान्तिपूर्ण र मर्यादित रुपमा बिस्का जात्राअन्तर्गत भैरवनाथको रथ तान्ने योसिङ (लिंगो) ठड्याउने र ढाल्ने जात्रा सञ्चालन गर्ने निर्णय गरेको थियो ।"
फरार प्रतिवादी सत्ताइस वर्षपछि पक्राउ,"कञ्चनपुर : डाका मुद्दाका फरार प्रतिवादी साविक परासन गाविस७ का बलबहादुर सुनारलाई प्रहरीले सत्ताइस वर्षपछि शुक्रबार पक्राउ गरेको छ। कञ्चनपुर जिल्ला अदालतको विसं २०५० असार ३ गतेको फैसलाअनुसार छ वर्ष कैद र रु ६२ हजार ४१५ जरिवाना भइ लगतमा बसेका प्रतिवादीलाई प्रहरीले घरमै लुकिछिपी बसेको अवस्थामा पक्राउ गरेको हो। पक्राउ परेका सुनारलाई अदालतमा पेश गरी कैद भुक्तानका लागि कारागार चलान गरिएको जिल्ला प्रहरी कार्यालय कञ्चनपुरका प्रहरी नायब उपरीक्षक अमरबहादुर थापा क्षेत्रीले बताए। नेपाल भारत सीमा क्षेत्रमा भारतीयको सहयोग लिइ विसं २०३२ देखि सुनारले विभिन्न डकैतीका घटनामा संलग्न रहँदै आएका थिए। प्रहरी नायब उपरीक्षक थापाका अनुसार सुनार विसं २०४४, विसं २०४८ र विसं २०५० का डकैतीका बारदातमा संलग्न रहेका थिए। सुनार डकैतीको कार्यमा संलग्न नाइकेका रुपमा रहेका थिए।"
शनिबारदेखि बिस्का जात्रा,"भक्तपुर : आठ दिन नौ रातसम्म चल्ने भक्तपुरको प्रसिद्ध बिस्का जात्रा यस वर्ष शनिबारदेखि सुरु हुँदै छ। चैत मसान्तको चार दिनअघि भक्तपुरको टौमढी क्षेत्रस्थित पाँचतले र भैरवनाथ मन्दिर परिसरमा बनाइएको तीनतले प्यागोडा शैलीको भैरवनाथको रथ तानेर बिस्का जात्रा सुरु गरिन्छ। जात्राको पहिलो दिन लामा तथा मोटा आठवटा डोरीले रथलाई अगाडि र पछाडि तानेर टौमढीबाट करिब २०० मिटर दक्षिण गःहिटी पुर्याइन्छ। जात्राको यस प्रक्रियालाई स्थानीय भाषामा द्यः क्वहाँ बिज्याइगु (देवता तल सवारी हुने) भनिन्छ। अरू बेला भैरवनाथ सधैं मन्दिरमा विराजमान हुन्छन् तर जात्राको बेला मन्दिरबाट रथमा सवारी हुने भएकाले यसलाई द्यः क्वहाँ बिज्याइगु जात्रा भनिने भैरवनाथ नाइके कृष्णभक्त छुकां बताउँछन्। उनका अनुसार यसदिन भैरवनाथ देवता रथमा सवारी भएजस्तै भक्तपुरका अन्य भैरव, अष्टमातृका, गणेशलगायतका सम्पूर्ण देवदेवी द्योछें तल सवारी हुन्छन्। भैरव, अष्टमातृका, गणेशलगायतका देवदेवी द्योछें तल सवारी भएसँगै स्थानीय दाफाभजन खलःले रातभरि भजनकीर्तन गर्ने प्रचलन रहँदै आएको छ। बिस्का जात्राको लागि आवश्यक तीनतले भैरवनाथको रथ तयार भइसकेको छ। त्यस्तै भद्रकालीको दुईतले सानो प्यागोडा शैलीकै रथ पनि तयार गरिएको छ। यस वर्ष भैरवनाथ रथमा चारवटा नयाँ पांग्रा हालिएको छ। जुन अघिल्लो वर्ष नै बनाइएको थियो तर कोरोना भाइरस संक्रमण नियन्त्रण तथा व्यवस्था गर्न भन्दै गत वर्ष रथ तानिएन। यस वर्ष रथको बेतसिँ र बेतसिँ च्याप्ने काःसिँ दुइटा पनि नयाँ हालिएको गुठी संस्थान भक्तपुरका प्रमुख आनन्दप्रसाद कर्माचार्यले जानकारी दिए। उनले शनिबारदेखि सुरु हुने यस वर्षको बिस्का जात्राको सम्पूर्ण तयारी पूरा भएको बताए। शनिबार बिहानैदेखि भैरवनाथ मन्दिरमा जात्रा सञ्चालक आकाश भैरव गुठी तथा भद्रकाली गुठीका रकमी तथा भैरव मन्दिरका पुजारीहरूको संलग्नतामा भैरवको नित्यपूजा, गुह्य पूजा सम्पन्न गर्ने गरी जात्रा तालिका नै बनाइएको प्रमुख कर्माचार्यको भनाइ छ। बिस्का जात्राका सरोकारवालाहरूको बैठकले निर्णय गरेअनुसार शनिबार दिउँसो २ बजे नै भैरवनाथको रथ तान्ने गरी सम्पूर्ण तयारी गरिएको छ, उनले भने, जसअनुसार साँझ ५ बजेभित्र भैरवनाथको रथलाई गःहिटी पुर्याएर पहिलो दिनको जात्रा शान्तिपूर्ण र मर्यादित ढंगले सभ्य र भव्य रूपमा सम्पन्न गर्ने लक्ष्य रहेको छ। उज्यालैमा सम्पन्न गर्न सकिए जात्रा शान्तिपूर्ण र मर्यादित हुने सबैको विश्वास रहेको छ तर जात्रालाई ठ्याक्कै नियमानुसार सञ्चालन गर्न भने नसकिने सरोकारवालाहरू बताउँछन्। भैरवनाथ मन्दिरमा तान्त्रिक विधिअनुसार पूजाआजा चलिरहँदा रथको अघि र पछि मोटो र लामो डोरी बाँध्ने कार्य हुने भएकोले यस वर्ष निर्धारित समयमै जात्रा सुरु हुनेछ, गुठी प्रमुख कर्माचार्य भन्छन्। रथमा बाँधिने ती आठवटा डोरीलाई अष्टमातृकाको प्रतीकको रुपमा लिइन्छ। उनका अनुसार डोरी बाँधिसकेपछि रथको अघिल्तिर रहेको बेतसिँमा बेताल बाँधिनेछ। बेताल बाँधिसकेपछि बाजागाजाका साथमा मन्दिरबाट भैरवनाथ देवताको सवारी रथसम्म हुन्छ। भैरवनाथलाई रथमा विराजमान गराएपछि भैरव नाइकेको होस्तेको जवाफमा भक्तजनहरूले हैंस्से भन्दै रथ तानिन्छ। गत वर्ष कोरोना भाइरस संक्रमणको कारण रोकिएको हुँदा यस वर्ष बिस्का जात्रा भव्य र सभ्य हुँदै सबैको अनुमान रहेको छ तर सुरुमा बिस्का जात्राअन्तर्गत भैरवनाथको रथ तान्ने, योसिङ (लिंगो) ठड्याउने, जिब्रो छेड्ने र सिन्दूर जात्रा रोक्ने भनी जिल्लास्तरीय कोभिड १९ संकट व्यवस्थापन सञ्चालन केन्द्र (डीसीसीएमसी) र भक्तपुर नगरपालिकाले निर्णय गरेपछि स्थानीय आक्रोशित भएका थिए। उनीहरूले स्वःस्फुर्त रुपमा बिस्का जात्रा रोक्ने निर्णयविरुद्ध प्रदर्शन गरे। डीसीसीएमसीका संयोजक प्रमुख जिल्ला अधिकारी प्रेमप्रसाद भट्टराई र भक्तपुर नपाका मेयर सुनिल प्रजापतिलाई जात्रा रोक्ने निर्णयमा पुनर्विचार गर्न दबाब थिए। त्यस्तै भक्तपुर नपा ५ योसिंखेलकै अधिवक्ता राजकुमार सुवालले जात्रा राक्ने डीसीसीएमसीको निर्णयविरुद्ध सर्वोच्च अदालतमा रिट निवेदन दिए। उक्त रिट निवेदनको सुनुवाइ गर्दै सर्वोच्चले बिस्का जात्रा नरोक्न अन्तरिम आदेशसमेत दिइसकेको छ। त्यस्तै व्यापक जनदबाब बढेपछि भक्तपुर नगरपालिकाले स्वास्थ्य मापदण्ड पूरा गरी शान्तिपूर्ण र मर्यादित रूपमा बिस्का जात्राअन्तर्गत भैरवनाथको रथ तान्ने योसिङ (लिंगो) ठड्याउने र ढाल्ने जात्रा सञ्चालन गर्ने निर्णय गरेको थियो।"
यो साताका १० तस्बिर,"काठमाडौं : पछिल्लो दुई साता वायु प्रदूषणका काठमाडौं काठमाडौं उपत्यका सबैभन्दा धेरै प्रभावित भयो । पछिल्लो साता केही सुधार भएको भनिए पनि वायु प्रदूषण उस्तै नै थियो । राज्यले वायु प्रदुषण नियन्त्रणका नाममा अघिल्लो साता चार दिन विद्यालय बन्द गर्नेबाहेक अन्य कुनै काम गरेन । बाक्लो बस्ती र सवारी चाप धेरै भएको काठमाडौं सहर शुक्रबार साँझ पानी परेपछि अलिअलि खुलेको छ । खेलकुद, पशुपन्छी संरक्षण, वातावरण, विकास निर्माण र दैनिक गतिविधिलाई कैद गरेका तस्बिर समेटिएको छ । अन्नपूर्णका फोटो पत्रकार अशोक दुलाल र सुनिता डंगोलले यो साताभर कैद गरेका तस्बिर : विद्यालयबाट बच्चालाई घर ल्याउँदै एक ठेला मजदुर । तस्बिर : अशोक दुलाल बुधबार भएको खेलमा श्रीलंका पुलिस स्पोर्ट्स क्लबलाई ५१ गोलले पराजित गरेको खेलमा आफ्नो खेल कौसल देखाउँदै त्रिभुवन आर्मी फुटबल क्लबका खेलाडी । तस्बिर : सुनिता डंगोल बर्दिया राष्ट्रिय निकुञ्जबाट नियन्त्रणमा लिइएर ललितपुरको जावलाखेलस्थित सदर चिडियाखानामा राखिएको नरभक्षी बाघ । तस्बिर : सुनिता डंगोल प्लटिङ हुँदै ललितपुरको खेतीयोग्य जमिन । तस्बिर : अशोक दुलाल बुधबार प्रदूषणले छोपिएको काठमाडौं उपत्यका । तस्बिर : सुनिता डंगोल पानी परेपछि ललितपुर पाटन दरबार क्षेत्रबाट गन्तव्यतर्फ दौडिदै सर्वसाधारण । तस्बिर : सुनिता डंगोल शुक्रबार साँझ पानी पर्न धुमिएको आकाश र पृष्ठभूमिका कृष्ण मन्दिर परिसर । तस्बिर : सुनिता डंगोल शुक्रबार पानी परेपछि छाता ओढेर गन्तव्यतर्फ जाँदै एक यात्रु । पानी परेपछि काठमाडौंको मौसम खुलेको छ । तस्बिर: अशोक दुलाल शुुक्रबार कांग्रेस सभापति शेरबहादुर देउवा निवास बूढानीलकण्ठमा भएको कांग्रेस, नेपाल कम्युनिस्ट पार्टी (नेकपा) माओवादी केन्द्र र जनता समाजवादी पार्टी (जसपा) शीर्ष नेताको छलफल । तस्बिर : रोशन सापकोटारासस"
नेपालप्रेमी थिए राजकुमार फिलिप,"लन्डन : बेलायती महारानी एलिजाबेथ द्वितीयका पति राजकुमार फिलिपको ९९ वर्षको उमेरमा शुक्रबार बिहान निधन भएको छ। महारानी एलिजाबेथले बडो दुःखका साथ पति ड्युक अफ एडिनबरा राजकुमार फिलिपको मृत्यु भएको घोषणा गरेकी बकिङहम राजदरबारले जारी गरेको प्रेस विज्ञप्तिमा उल्लेख छ। महारानी एलिजाबेथले सन् १९६१ र सन् १९८६ मा दुईपटक नेपालको राजकीय भ्रमण गर्दा राजकुमार फिलिप सँगै आएका थिए। बेलायती महारानीबाट विशिष्ट सम्मान ओबीई प्राप्त समाजसेवी डा राघवप्रसाद धिताल ओबीई फिलिपको नेपालप्रेमलाई विशेष रूपमा सम्झना गर्छन्। उहाँमा नेपालप्रति विशेष सद्भाव थियो, डा धितालले अन्नपूर्ण पोस्ट्सँग भने। बेलायती सेनामा सेवारत गोर्खा सैनिक र नेपालको तत्कालीन राजसंस्थासँग नजिकको सम्बन्धजस्ता कारणले बेलायती राजपरिवारका अन्य सदस्यजस्तै फिलिपले नेपाललाई थप महत्त्व दिएको डा धितालको बुझाइ छ। कुनै विशेष समारोहमा नेपाली टोपी लगाएर जाँदा फिलिपले हात हल्लाउने, मुस्कुराउने गरेको सम्झना डा धिताललाई छ। नेपालको तत्कालीन राजपरिवारसँग व्यक्तिगत तहमै फिलिपको सम्बन्ध रहेको उनले सुनाए। उनले अध्ययन गर्न बेलायत आउँदा तत्कालीन युवराज दीपेन्द्र र अधिराजकुमार नीराजन राजकुमार र महारानीको सम्पर्कमै बस्ने गरेको बताए। लिड्स विश्वविद्यालयका प्राध्यापक डा सूर्यप्रसाद सुवेदी क्युसी जनताको महान् सेवकका रूपमा फिलिपको सम्झना गर्छन्। दोस्रो विश्वयुद्धपछि बेलायतमा राजनीतिक स्थिरता कायम गराउन महारानीलाई पतिका रूपमा उहाँले महत्त्वपूर्ण साथ दिनुभयो, फिलिपलाई दुई अवसरमा भेटेका डा सुवेदीले भने, उहाँले यहाँका कैयौं च्यारिटीमा संरक्षकको भूमिकाबाट पनि ठूलो योगदान पुर्याउनुभएको छ। बेलायती प्रधानमन्त्री बोरिस जोन्सनले राजकुमार फिलिपको निधनमा दुःख व्यक्त गरेका छन्। उनले जीवनमा अनगिन्ती युवालाई प्रेरित गरेको उल्लेख गर्दै प्रधानमन्त्री जोन्सनले बेलायतीमाझ राजसंस्थाले बनाएको आजको स्थानका लागि उनको विशेष योगदान रहेको स्मरण गरेका छन्। पछिल्लो समय अस्वस्थ रहेका फिलिप एक महिना अस्पताल बसेर हालै डिस्चार्ज भएका थिए। उनको विन्डसर क्यासलस्थित निवासमै निधन भएको हो। उनको जन्म सन् १९२१ जुन १० मा ग्रिक आइल्यान्ड कोर्फुमा भएको थियो। उनले सन् १९४७ नोभेम्बर २० मा तत्कालीन राजकुमारी एलिजाबेथसँग विवाह गरेका थिए। विवाहको पाँच वर्षपछि एलिजाबेथ बेलायतकी महारानी घोषित भएकी थिइन्। उनीहरूका ४ सन्तानका साथै ८ नातिनातिना र १० पनातीपनातिना छन्।"
कालिकोटमा आगलागी हुँदा ६ घर जले,"कालिकोट: पचालझरना गाउँपालिका वडा नं ८ मा आगलागी हुँदा ६ घर जलेका छन् । गाउँपालिकाको वडा नम्वर ८ स्थित खोलिबजार भुराबगरमा दिउँसो १ बजेदेखि भीषण आगलागी भएको थियो । आगलागीमा परी ६ घर पूर्ण रुपमा क्षति भएको कालिकोटका प्रमुख जिल्ला अधिकारी कृष्णप्रसाद आचार्यले जानकारी दिए । उनका अनुसार आगलागीबाट दुर्ग सार्की, बिरमान सार्की, भैरे सार्की, अति सार्की, धनराज सार्की र अमृते सार्की लगायत ६ जनाको घर जलेर पुर्ण रुपमा नष्ट भएको हो । आगलागीबाट मानवीय क्षति नभएको र अन्य भौतिक क्षतिको बिबरण भने आउन बाँकी छ । दिउँसो १ बजेबाट लागेको आगो स्थानीयबासी र नेपाल प्रहरीको सक्रियतामा साँझ ५ बजे मात्र नियन्त्रणमा आएको थियो ।"
आठ दिन नौ रात चल्ने बिस्का जात्रा (फोटो फिचर),"भक्तपुर : आठ दिन नौ रातसम्म चल्ने भक्तपुरको प्रसिद्ध बिस्का जात्रा शनिबार सुरु भएको छ। चैत मसान्तको चार दिनअघि भक्तपुरको टौमढी क्षेत्रस्थित पाँचतले र भैरवनाथ मन्दिर परिसरमा बनाइएको तीनतले प्यागोडा शैलीको भैरवनाथको रथ तानेर बिस्का जात्रा सुरु गरिन्छ। जात्राको पहिलो दिन लामा तथा मोटा आठवटा डोरीले रथलाई अगाडि र पछाडि तानेर टौमढीबाट करिब २०० मिटर दक्षिण गःहिटी पुर्याइन्छ। जात्राको यस प्रक्रियालाई स्थानीय भाषामा द्यः क्वहाँ बिज्याइगु (देवता तल सवारी हुने) भनिन्छ। अरू बेला भैरवनाथ सधैं मन्दिरमा विराजमान हुन्छन् तर जात्राको बेला मन्दिरबाट रथमा सवारी हुने भएकाले यसलाई द्यः क्वहाँ बिज्याइगु जात्रा भनिने भैरवनाथ नाइके कृष्णभक्त छुकां बताउँछन्। उनका अनुसार यसदिन भैरवनाथ देवता रथमा सवारी भएजस्तै भक्तपुरका अन्य भैरव, अष्टमातृका, गणेशलगायतका सम्पूर्ण देवदेवी द्योछें तल सवारी हुन्छन्। भैरव, अष्टमातृका, गणेशलगायतका देवदेवी द्योछें तल सवारी भएसँगै स्थानीय दाफाभजन खलःले रातभर भजनकीर्तन गर्ने प्रचलन छ। यस वर्ष भैरवनाथ रथमा चारवटा नयाँ पांग्रा हालिएको छ। जुन अघिल्लो वर्ष नै बनाइएको थियो तर कोरोना भाइरस संक्रमण नियन्त्रण तथा व्यवस्था गर्न भन्दै गत वर्ष रथ तानिएन। यस वर्ष रथको बेतसिँ र बेतसिँ च्याप्ने काःसिँ दुइटा पनि नयाँ हालिएको गुठी संस्थान भक्तपुरका प्रमुख आनन्दप्रसाद कर्माचार्यले जानकारी दिए। गत वर्ष कोरोना भाइरस संक्रमणको कारण रोकिएको हुँदा यस वर्ष बिस्का जात्रा भव्य र सभ्य हुँदै सबैको अनुमान रहेको छ तर सुरुमा बिस्का जात्राअन्तर्गत भैरवनाथको रथ तान्ने, योसिङ ९लिंगो० ठड्याउने, जिब्रो छेड्ने र सिन्दूर जात्रा रोक्ने भनी जिल्लास्तरीय कोभिड १९ संकट व्यवस्थापन सञ्चालन केन्द्र (डीसीसीएमसी) र भक्तपुर नगरपालिकाले निर्णय गरेपछि स्थानीय आक्रोशित भएका थिए। उनीहरूले स्वःस्फुर्त रुपमा बिस्का जात्रा रोक्ने निर्णयविरुद्ध प्रदर्शन गरे। डीसीसीएमसीका संयोजक प्रमुख जिल्ला अधिकारी प्रेमप्रसाद भट्टराई र भक्तपुर नपाका मेयर सुनिल प्रजापतिलाई जात्रा रोक्ने निर्णयमा पुनर्विचार गर्न दबाब थिए। तस्बिर : सुनिता डंगोलईश्वरकाजी खाइजू"
पत्रकार महासंघ अध्यक्षमा पोखरेल प्यानल विजयी : कसको मतान्तर कति ? (सूचीसहित),"काठमाडौं : नेपाल पत्रकार महासंघको अध्यक्षमा विपुल पोखरेल विजयी भएका छन् । चैत २५ गते भएको मतदानको औपचारिक घोषणा निर्वाचन समितिले शनिबार साँझ गरेको हो । निर्वाचन समितिका अनुसार अध्यक्षमा विजयी पोखरेलले ६ हजार ९४२ मत पाए । उनकी निकटतम प्रतिद्वन्द्वी निर्मला शर्माले ३ हजार ९१५ मत ल्याएकी छन् । अध्यक्ष पदमा पोखरेल र शर्माको मतअन्तर ३ हजार २७ रहेको छ । महासंघ चुनावमा प्रेस युनियन, प्रेस संगठन र माधव नेपाल समूह निकट प्रेस चौतारीसहितले पोखरेल नेतृत्वको गठबन्धनले प्यानल नै जितेको हो । अध्यक्ष प्रत्याशी शर्माले लोकतान्त्रिक प्रक्रियाबाट आएको परिणामलाई स्वीकार गर्दै अध्यक्ष निर्वाचित पोखरेललाई बधाई दिएकी छन् । निर्वाचन समितिले औपचारिक घोषणा गरेपछि सामाजिक सञ्जाल फेसबुकमार्फत् शर्माले पोखरेल नेतृत्वको टिमलाई बधाई दिएकी हुन् । लोकतन्त्रमा चुनावी प्रक्रियामा सहभागी भएपछि परिणामलाई स्वीकार गर्नुपर्छ, शर्माले भनेकी छन्, म विपुलजीसहित नेपाल पत्रकार महासंघको नेतृत्वमा निर्वाचित सबै साथीहरूलाई बधाई दिन्छु । महासंघको निर्वाचन पहिलो पटक प्रत्यक्ष प्रणालीमा भएको हो । चुनावमा १३ हजार बढी मतदाता थिए । उपाध्यक्षमा रमेश विष्ट विजयी भएका छन् । विष्ट ६ हजार ७४१ मत ल्याएर विजयी भएका हुन् । उनका निकटतम प्रतिद्वन्द्वी माधव नेपालले ३ हजार ७८१ मत पाए । महिला उपाध्यक्षमा बाला अधिकारी विजयी भएकी छन् । बाला ७ हजार २२६ मत ल्याएर विजयी भएकी हुन् । उनकी प्रतिस्पर्धी दाना केसीले ३ हजार ५२८ मत ल्याएकी छन् । समावेसी उपाध्यक्षमा उदय जीएम निर्वाचित भएका छन् । जिएम ६ हजार ११७ मत ल्याएर विजयी भए भने उनका प्रतिस्पर्धी अवधेश झाले ३ हजार ५६१ मत ल्याए । महासंघको महासचिवमा रोशन पुरी विजयी भएका छन् । उनका निकटतम प्रतिद्वन्द्वी बालकृष्ण बस्नेतले ३ हजार ८६० मत पाए । महासचिव पदमा पुरी र बस्नेतको मत अन्तर दुई हजार ३८२ छ । महासंघको खुला सचिवमा गोविन्दप्रसाद चौलागाई विजयी बनेका छन् । उनले ६ हजार ७१ मत पाएका छन् । उनका प्रतिस्पर्धी रामकृष्ण ज्ञवालीले ३ हजार २१ मत ल्याए । महिला सचिवमा सिर्जना अर्याल निर्वाचित भएकी छन् । अर्यालले ६ हजार ५८० मत ल्याएकी छन् । उनकी निकटतम प्रतिद्वन्द्वी निमा काफ्लेले चार हजार ८९ मत पाएकी छन् । आदिवासी जनजाती सचिवमा नारायण सुन्दर किलम्बु विजयी भएका छन् । उनले ६ हजार तीन सय मत पाएका छन् । उनका निकटतम प्रतिद्वन्द्वी शाहीमान राईले ३ हजार २८९ मत पाए। मधेसी सचिवमा दीपेन्द्र चौहान विजयी हुँदा दलित सचिव हेमकर्ण विक बनेका छन् । चौहानले ५ हजार ६९६ मत पाएका छन् भने विकले ५ हजार ९५८ मत पाएका छन् । एशोसिएट सचिव पवन आचार्य ५ हजार ७३५ मत ल्याएर विजयी भएका छन् । उनका प्रतिद्वन्द्वी रामेश्वर कार्कीले २८ सय मत पाएका छन् । कोषाध्यक्षमा कलेन्द्र सेजुवाल ५ हजार ६७८ मत ल्याएर निर्वाचित भएका छन् । उनका प्रतिस्पर्धी कृष्ण गिरीले तीन हजार २७८ मत ल्याएका छन् । लेखनाथ न्यौपाने लेखा समिति संयोजकमा ५ हजार ६८८ मत ल्याएर विजयी भएका छन् । उनका प्रतिस्पर्धी द्ववारिकाप्रसाद काफ्लेले ३ हजार १९१ मत पाएका छन् ।"
नेपालमा एकसिङ्गे गैँडाको संख्या बढेर ७ सय ५२ पुग्यो,"चितवन: दुर्लभ एकसिङ्गे गैँडाको संख्या नेपालमा बढेर ७ सय ५२ पुगेको छ । २०१५ मा गरिएको गणनादेखि हालसम्म नेपालमा १ सय सात नयाँ गैँडा थपिएका छन् । यसअघि २०१५ मा ६ सय ४५ थिए । चितवन राष्ट्रिय निकुन्जमा सबैभन्दा बढी ६९४ पुगेको छ । त्यस्तै बर्दिया राष्ट्रिय निकुन्जमा ३८, शुक्लाफाँटा राष्ट्रिय निकुन्जमा १७ र पर्सा राष्ट्रिय निकुन्जमा ३ वटा छन् । वन तथा वातावरण मन्त्रालयको तर्फबाट मन्त्रालयका सचिव डा विश्वनाथ ओलीले गैँडाको संख्या सार्वजनिक गरेका हुन् । सौराहामा पत्रकार सम्मेलन गरी जानकारी गराइएको हो । गैँडाको संख्या वृद्धिले संरक्षणको लगानी खेर नगएको ओलीले बताए । चैत्र ९ गतेदेखि थालिएको गणना चैत्र २७ गते सम्पन्न भएको हो ।"
बञ्चरेडाँडामा जेठदेखि फोहर विसर्जन गर्न सकिने,काठमाडौं : अहिलेकै गतिमा काम भए आगामी आगामी जेठ पहिलो सातादेखि बञ्चरेडाँडामा निर्माणाधीन दीर्घकालीन स्यानिटरी ल्याण्डफिलसाइटमा काठमाडौँ उपत्यकाको फोहर व्यवस्थापन गर्न सकिने भएको छ। केही समय कोरोना भाइरस र निर्माणका लागि आवश्यक पर्ने नदीजन्य सामग्री प्राप्त गर्न नसक्दा निर्माणको कामले गति लिन नसकेको भए पनि पछिल्लो समय निर्माणको सामग्री सहजरुपमा प्राप्त भएकाले सोहीअनुरुप निर्माणको काम भएकाले आगामी जेठ पहिलो सातादेखि काठमाडौं उपत्यकाको फोहर विर्सजन गर्न सकिने आयोजनाले जनाएको छ। आयोजना प्रमुख मनोज नकर्मीका अनुसार ल्याण्डफिलसाइट निर्माणको कामअन्तर्गत अहिले पोखरीको ढलानको काम भइरहेको छ। उक्त काम सकी फोहर विसर्जन गर्दै जाने र अन्य बाँकी काम गर्दै जाने तयारी रहेको छ। हाल निर्माण भइरहेको दीर्घकालीन ल्याण्डफिल साइट नुवाकोट र धादिङको सिमानामा पर्दछ। काठमाडौँ महानगरपलिकाले केन्द्र सरकारले नै निर्माण गर्नुपर्छ भन्ने माग गरेपछि मन्त्रिपरिषद् बैठकले दीर्घकालीन फोहर व्यवस्थापन स्थल निर्माणको काम शहरी विकास मन्त्रालयलाई दिने निर्णयअनुरुप मन्त्रालयले उक्त जिम्मेवारी पाएको हो। सोहीअनुरुप उक्त स्थानमा करीब १५ मिटर अग्लो बाँध र अन्य पूर्वाधारसहितको फोहर विसर्जनस्थल निर्माण भइरहेको छ। बञ्चरेडाँडामा स्यानिटरी ल्याण्डफिल साइट निर्माण गर्न २०७६ वैशाख २२ गते एक वर्षभित्र काम सम्पन्न गर्ने गरी लुम्बिनी कोशी एण्ड न्यौपाने जेभी (उपक्रम) सँग ठेक्का सम्झौता गरिएको थियो। मूल्य अभिवृद्धि करबाहेक रु ३४ करोड ६८ लाख ७४ हजार ८९५ गरिएको सम्झौता भएको थियो। सम्झौता भएअनुरुप काम नसकेपछि निर्माण कम्पनीलाई एक वर्षको समय थप गरिएको थियो। निर्णयानुसार बाँध निर्माणको काम शहरी विकास मन्त्रालयले गर्ने र विजर्सनस्थलसम्म जाने बाटो निर्माणको काम सडक विभागको रहेको छ। तेह्र वर्षदेखि नुवाकोटको सिसडोलमा उपत्यकाकाको १८ स्थानीय तहको फोहर विसर्जन गरिँदै आएको छ। अव्यवस्थितरुपमा लामो सयसम्म एकै स्थानमा फोहर बिर्सन गरिएको भन्दै सिसडोलका स्थानीयवासीले पटकपटक विरोध गर्दै फोहर व्यवस्थापनको काम अन्यत्र सार्न दबाब दिँदै आएका छन्। उपत्यकाबाट दैनिक करीब एक हजार मेट्रिकटन फोहर निस्कन्छ। यसमा सबैभन्दा बढी कामपाबाट निस्कने गरेको छ। काठमाडौँ उपत्यकाबाट दैनिक उत्सर्जन हुने फोहरमध्ये करीब ७५ प्रतिशत सिसडोलमा व्यवस्थापन गरिँदै आएको छ। हरेक दिन उपत्यकाबाट निजी र कामपाको गरी २०० गाडी फोहर लगिने गरिएको छ। सिसडोलका प्रभावित स्थानीयले एक हप्ता पहिले पनि स्वास्थ्य र शिक्षा सुनिश्चित गर्नुपर्ने भन्दै आठ दिनसम्म उपत्यकाको फोहर व्यवस्थापन कार्यमा बाधा पुर्याएका थिए।
"अदालती आदेश लत्याउँदै, कर उठाउँदै चन्द्रागिरी नगरपालिका","काठमाडौं : चन्द्रागिरी नगरपालिकाले सर्वोच्च अदालतको आदेश विपरित कर उठाउन थालेको छ। कवाड व्यवसायमा संग्लन व्यापारीहरुले चन्द्रागिरी नगरपालिका थानकोट विरुद्ध २०७५ असोज २१ गते सर्वोच्च अदालतमा रिट निवेदन दर्ता गराएका थिए। यो निवेदनमा सर्वोच्च अदालतले ७५ असोज २२ गते अन्तरिम आदेश जारी गरेको थियो। आदेशमा भनिएको छ, निवेदकले उठाएको विषयमा दुवै पक्ष राखी छलफल गर्नुपर्ने देखिएकाले ७५ कार्तिक ११ गते पेशी तोकिएको छ। उक्त मितिसम्म नगरपालिका भित्र बाटो प्रयोग गरेवापत निवेदकहरुबाट लिने गरेको कर नलिनु, लिन नलगाउनु भनी विपक्षीहरुको नाममा अदालती नियमावली २०७४ बमोजिम अन्तरिम आदेश जारी गरिदिएको छ। कार्तिक ११ गते सर्वोच्च अदालतले अघिल्लो अन्तरिम आदेशलाई निरन्तरता दिन पुन आदेश गरेको थियो। जसमा सर्वोच्च अदालतमा परेको ०७५ धय ०२९१ उत्प्रेषण निवेदन उपर निर्णय गर्नुपर्ने भएकाले अन्तरिम आदेशलाई निरन्तरता दिने बताइएको थियो। यो आदेशसँगै चन्द्रागिरी नगरपालिकाले कर लिन छाडेको थियो। सर्वोच्च अदालत नियमावली २०७४ को नियम ४९ अनुसार निवेदकले कुनै निवेदनको अन्तिम टुङ्गो नभएसम्मका लागि निजले माग दाबी लिएको विषयमा उक्त माग आवश्यक छ वा छैन निर्णय गरी अन्तरिम आदेश जारी गर्न सक्छ। एक पटक जारी भएको अन्तरिम आदेश उक्त विषयमा सोही अदालतले अर्को आदेश जारी नगर्दासम्मको लागि कायम रहने कानुनी व्यवस्था छ। अधिवक्ता विकासकुमार ठाकुरका अनुसार माथिको मुद्धामा विपक्षीहरुले कर उठाउन पाउने भन्ने व्यहोराको अन्तरिम आदेश दिलाउन सकेका छैनन्। अत उत्त मुद्धा हालसम्म सर्वोच्च अदालतमा विचाराधीन रहेकाले अदालतले दुई वर्ष अगाडि जारी गरेको अन्तरिम आदेश अनुसार चन्द्रागिरी नगरपालिकाले कवाड व्यवसायहरुले सामान बिक्रीको लागि नगरपालिकाको बाटो प्रयोग गरेवापत कर लिन पाउने कानुनी अवस्था छैन। नगरपालिकाले यही चैत १५ गते कवाडी कर उठाउने सन्दर्भभमा सार्वजनिक सुचना जारी गरेको थियो। सुचनामा आय ठेक्का अन्तर्गत कवाडी कर उठाउने आय ठेक्का सम्बन्धी कार्यका लागि न्युनतम बोलकवोल अंक ६ करोड रकम तोकेर इच्छुक फम वा व्यवसायिका लागि दरखास्त आह्वान गरेको छ। यस लगत्तै नगरपालिकाले चन्द्रागिरी नगरपालिकाको गुर्जुधारामा ढाट राखेर कर उठाउन सुरु गरेको छ। यही चैत २४ गते पाण्डेय टेड्रसको नाममा ११ हजार पाँच सय चालिस रुपैयाँ कर लिएको छ। यही दिन एम एल मि सप्लायर्सको नाममा २२ हजार ८ सय रुपैयाँ र चैत २६ गते शिव लिड एण्ड व्याट्री उद्योगको नाममा सत्ताइस हजार एक सय रुपैयाँ करको रुपमा नगरपालिकाले उठाएको छ। कवाड व्यवसाय समाजका अध्यक्ष रामकेवल शाह रौनियारका अनुसार पछिल्लो एक हप्तादेखि नगरपालिकाले कवाड बोक्ने गाडी बीच बाटोमै रोकी अत्यधिक पैसा उठाइरहेको छ। दैनिक रुपमा ३० देखि ४० वटा गाडीलाई रोकी अनुमानित ५ लाख रुपैयाँसम्म रकम उठाएको उनको दावी छ। कवाड शहरको सुन्दरता र सुरक्षासँग जोडिएको विषय भएकाले कवाड व्यवसायीले यस्ता सामाग्री संकलन नगरेको अवस्थामा शहरभर फोहर फैलने उनले जानकारी दिए। शहरका लागि अनावश्यक फोहर उठाएर मौलिक हक प्राप्तिलाई समेत सहयोग गरेको जानकारी दिए। संविधानले नै स्वच्छ वातावरणको हकलाई मौलिक हकको रुपमा व्यवस्था गरेको छ। हकका प्राप्तिका लागि समेत आफूहरुले प्रत्यक्ष अप्रत्यक्ष रुपमा सहयोग पुर्याएको दावी गरे। यसका साथै कवाड व्यवसायीहरुले हरेक महिना आन्तरिक राजस्व कार्यालयमा १३ प्रतिशत भ्याट र प्रत्येक वर्ष ३० प्रतिशत आयकर पनि बुझाउँदै आएका छन्। कवाड संकलन केन्द्रले स्थानीय निकायलाई समेत नियमअनुसार कर तिर्दे आएका छन्। घर बहाल कर पनि सरकारलाई बुझाउँदै आएका छन्। शहरमा थुप्रिएका काम नलाग्ने मेटल, विद्युतीय सामाग्री, सिसा, कापी किताब कागज लगायतका सामाग्री उठाएर शहर सफा गरेबापत हामीले कताकता कर तिर्दै हिँड्नु ?, शाहले प्रश्न गरे। अदालतको आदेश विपरित कर उठाउन थाल्नुभएछ नि भनेर चन्द्रागिरी नगरपालिकाका मेयर घनश्याम गिरीलाई सोध्दा उनी निकै कड्किए। उनले भने, हामीलाई कुनै पनि अन्तरिम आदेश छैन। पुरानो आदेशमा हामीलाई कर नउठाउन भनिएको छैन। उहाँहरुले हरेक नगरपालिकालाई कर बुझाउन पर्छ। सबै नगरपालिकाको सहमतीमा हामीले कर उठाएका हौं। कर उठेपछि हामीले पछि सबै नगरपालिकालाई आवश्यक रकम पठाइदिन्छौं। थप कुरा केही पनि नगरौं। स्थानीय सरकार संचालन ऐन अन्तर्गत हामीले कर उठाउन सुरु गरेका हौं। अधिवक्ता विकासकुमार ठाकुरले चन्द्रागिरी नगरपालिकाले कानुनको धज्जी उडाउँदै अदालतको अवहेलना गरी कवाड व्यवसायीसँग कर उठाएको बताए। उनका अनुसार देशभर व्यापारको निती एउटै हो। व्यापार गर्दा, आयकर, भ्याट, घरबहाल र सेवा कर मात्रै सरकारलाई बुझाउन पर्ने कानुनी व्यवस्था छ। कवाड व्यवसायहरुले कानुन अनुसार नै व्यवसाय गर्दै आएका छन्। यस्तो व्यवसाय गरेवापत नगरपालिकाले कुनै कर लिन पाउँदैन। सेवा शुल्क बापत व्यवसायीले स्थानीय निकायमा कर तिरिसकेका छन्। संघीय सरकार र प्रदेश सरकारको नियम पनि यही हो। नगरपालिकाको स्वार्थका लागि संविधानसँग बाझिने नियम लगाउन स्थानीय निकायलाई छुट छैन। व्यापारको सिलसिलामा एक प्रदेशबाट अर्को प्रदेशमा जाँदा कर लगाउन नपाउने भन्ने व्यवस्था त संविधानमै सुरक्षित छ। स्थानीय सरकार संचालन ऐन र संविधान अनुसार चन्द्रागीरी नगरपालिकाको यो कार्य कानुन विपरित भएको अधिवक्ता ठाकुरले जानकारी दिए।"
