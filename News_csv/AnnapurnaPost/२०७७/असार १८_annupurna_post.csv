शीर्षक,विवरण
नकुहाऔं जैविक सुन,"कोभिड १९ को संक्रमण त्रासका कारण यो वर्ष यार्सागुम्बा संकलनमा रोक लगाइएको छ। वैशाखदेखि साउनसम्मलाई यार्सागुम्बा संकलनको उत्तम समय मानिन्छ। यार्सागुम्बा यस्तो जडिबुटी हो, जुन हिमाली क्षेत्रका वासिन्दाको आर्थिक मेरुदण्ड मानिन्छ। यो सुनभन्दा पनि महँगो बुटी हो। यसकै भरमा लाखौं वासिन्दाले चुलो बालिरहेका छन्। यार्सा टिप्न रोक्नुअघि सोच्नुपर्ने थियो यो वर्ष उनीहरूको जीविका धान्ने आधार के बनाइदिने ? यार्सा सडेर जाँदा हिमाली भेगका स्थानीय सरकारको आम्दानी पनि घट्ने छ। यी दुवै समस्याबाट मुक्ति दिलाउन यार्सागुम्बा संकलन रोक्ने होइन, व्यवस्थित बनाउनुपर्छ। संकलनकर्ताबीच सामाजिक दूरी कायम गरेरै भए पनि यसलाई टिप्ने व्यवस्था मिलाउनुपर्छ। हिमाली जिल्लाको घाँसे मैदान (पाटन) मा यार्सागुम्बा पाइन्छ। आधा जीव र आधा विरुवा वा बुटी यसको विशेषता हो। हरेक वर्ष हिउँद सकिएपछि वैशाखतिर हिउँ पग्लिन्छ र विरुवा उम्रेर फूल फुल्न थाल्छ। त्यही समयमा पुतलीले फुल पार्न थाल्छ। फुल हुँदै बनेको लार्भा अवस्थामा रहेको झुसिल्किरा जमिनमुनि बस्छ। उक्त झुसिलकिराको टाउकोमा ढुसी उम्रन्छ। यही ढुसीबाट यार्सागुम्बा बन्छ। यो गर्मीयाममा झार र हिउँदमा किरा बन्छ। विश्वमा पाइने ५ सय प्रकारका यार्सागुम्बामध्ये नेपालमा ११ प्रकारको पाइन्छ। यहाँ १२ वटा जिल्लामा मात्र व्यावसायिक रूपमा संकलन गरिन्छ। अध्ययनका अनुसार विश्वमा वार्षिक ८३ देखि १ सय ८३ टनसम्म यार्सागुम्बा संकलन हुन्छ। नेपालमा वार्षिक तीन सय किलोग्रामसम्म टिपिन्छ। नेपालमा गत वर्ष यसको बजारमूल्य प्रतिकेजी १५ लाख रुपैयाँसम्म थियो। एक केजी बराबर २० हजार रुपैयाँ राज्यलाई रोयल्टी आउँछ। यति धेरै आम्दानी हुने वस्तुलाई हिमाली क्षेत्रमा त्यत्तिकै छोड्ने होइन, सदुपयोग गर्नेतिर सोच्नुपर्छ। यो वर्ष यार्सागुम्बा टिप्न नपाउने हो भने हिमाली भेगका धेरै नागरिकले आर्थिक समस्या बेहोर्नु पर्नेछ। उनीहरूको भावनाको कदर गर्दै यार्सा संकलन फुकुवा गर्नुपर्छ। नेपाल राष्ट्र बैंकको सन् २०१६ को प्रतिवेदनअनुसार विश्वमा वार्षिक ५ देखि ११ विलियन अमेरिकी डलर यार्सागुम्बाबाट आम्दानी हुन्छ। नेपालमा यार्सा टिप्नेले कुल प्रतिव्यक्ति आम्दानीभन्दा आठ गुणा बढी कमाइ गर्छन्। यही आम्दानीले स्थानीय स्तरमा खाद्यान्न अभावको समस्या टरेको छ। रोजगारी सिर्जना भएको छ। आर्थिक, सामाजिक र वातावरणीय हिसाबले यार्सालाई बढी सम्भावनाको जडिबुटी मानिन्छ। स्थानीय वासिन्दाको चेतना अभिवृद्धि गर्ने, अध्ययनअनुसन्धानलाई सहयोग गर्ने, यार्सासँग सम्बन्धित आवश्यक नीतिनियम र कार्यक्रम बनाएर कार्यान्वयन गर्नेतर्फ सरकारले काम गर्नुपर्छ। दम, कलेजो, मुटु रोगीका लागि योे जडिबुटी उपयोगी मानिन्छ। झाडापखाला, टाउको, जिउ दुखाइ कम गर्न पनि यसको प्रयोग गरिन्छ। यार्सा टिप्नेले उसको वार्षिक आम्दानीको ६० प्रतिशत यसैबाट पूर्ति गर्छ। यो समुद्री सतहबाट तीन हजारदेखि ६ हजार मिटरको उचाइमा पाइन्छ। यार्सा उत्पादनमा कमी आउनु भनेको हिमाली भेगका बासिन्दाको जीविकामा प्रत्यक्ष नकारात्मक असर पर्नु हो। किनभने, तुलनात्मक रूपमा आर्थिक उत्पादनका अवसर कम भएका यस क्षेत्रका बासिन्दाका लागि यार्सा यतिखेर वरदान साबित भएको छ। हिमाली क्षेत्रको अर्थतन्त्रको प्राण मानिने यार्सा संकलनलाई रोक्ने होइन, व्यवस्थित तरिकाले संकलन गर्न दिनुपर्छ। चेतनाको अभावमा सस्तोमा बेच्ने प्रवृत्तिको अन्त्य गरी सरकारले नै मूल्य तोकिदिने र सोही मूल्यमा मात्र बेच्ने नियम बसाल्नुपर्छ। यति गर्न सकियो भने जैविक सुनसमेत भनिने यार्सागुम्बाको सही सदुपयोग हुन्छ।"
"छोरा नागरिक, आमा अनागरिक","वीरगन्ज : ६२ वर्षीया नगिनादेवी दास तत्वाको माइत भारत हो। उनको घर पर्साको जिराभवानी गाउँपालिका१ बलुवामा पर्छ। नगिनादेवीका श्रीमान् भरतदास तत्वाको २५ वर्षअघि निधन भएको थियो। श्रीमान् जिउँदै छँदा विवाहदर्ता नगराएका कारण उनी नेपालको नागरिकता पाउनबाट वञ्चित छिन्। उनका एक्ला छोरा अमरदास तत्वाले भने वंशजको नागरिकता पाइसकेका छन्। अहिले नागरिकताका लागि विवाहदर्ता गर्न जाँदा श्रीमान्को नागरिकता माग्छन्, उनी भन्छिन्, तर, श्रीमान्को नागरिकता हराइसकेको छ। आफ्नो वंशजको नागरिकता भए पनि बुवाको हराएकाले विवाहदर्ता हुन नसकी आमा अनागरिक बन्न बाध्य रहेको अमर बताउँछन्। उनीहरूका छिमेकी ७० वर्षीया कोशिलादेवीसँग पनि नागरिकता छैन। उनका चारै जना छोराले भने वंशजको नागरिकता पाइसकेका छन्। बुवाको नागरिकता पनि वंशजकै थियो। त्यही आधारमा हामी चारै दाजुभाइले वंशजकै नागरिकता पाइसकेका छौं, उनका माइला छोरा पलट राउत मुखिया बिन भन्छन्, तर, आमाको नागरिकता अहिलेसम्म बन्न सकेको छैन। बुवाको २० वर्षअघि निधन भएको पलट सुनाउँछन्। बुवाको नागरिकता पनि हराइसकेको छ, उनी भन्छन्, आमाको माइती भारतमा हो। आमाको नागरिकता बनाउन जाँदा विवाहदर्ता र बुवाको नागरिकता खोज्छन्। त्यही भएर आमाको नागरिकता बनाउन सकेका छैनौं। बलुवा गाउँमै भारत माइती भएका २५ भन्दा बढी एकल वृद्धा महिला नागरिकताविहीन छन्। छोराहरूले भने नागरिकता पाइसकेको तर आफूहरू अनागरिक भएर बस्नुपरेको दुखेसो पोख्छन् उनीहरू। उबेला नागरिकता बनाउनुपर्छ हेक्का नै भएन। त्यति साह्रो मतलब पनि गरिएन, ७० वर्षीया शम्शुल नेशा भन्छिन्, छोरा यो देशको नागरिक, त्यही छोरालाई जन्म दिने मचाहिँ अनागरिक बसेर बस्नुपरेको छ। नागरिकता नहुँदा सरकारले दिने सामाजिक सुरक्षा भत्ताबाट वञ्चित रहेको उनीहरूको गुनासो छ। पहिले सरकारबाट केही सेवासुविधा पाइँदैनथ्यो। त्यही भएर नागरिकताको मतलब नै गरिएन, ६२ वर्षीया सलम खातुन भन्छिन्, अहिले बूढा पेन्सन पाउन थालेपछि नागरिकता बनाउन खोज्दा बन्न सकेको छैन। वडाध्यक्ष शेख नुमान आजम आफ्नो वडाको बलुवा गाउँमा मात्रै भारत माइती भएका झन्डै २५ जना वृद्धा एकल महिला नागरिकताबाट वञ्चित रहेको सुनाउँछन्। नागरिकता सिफारिसका लागि बिहे दर्ताको प्रमाणपत्र चाहिने उनको भनाइ छ। त्यसका लागि श्रीमान्को नागरिकता माग्दा हराइसकेको भन्छन्। यही कारणले सिफारिस गर्न नसकिएको हो, उनी भन्छन्। नेपाली पुरुषसँग बिहे गरेर आउने विदेशी महिलालाई सात वर्षपछि मात्रै अंगीकृत नागरिकता दिने प्रावधान राखेर नागरिकता ऐन संशोधन तयारी भइरहँदा पक्ष र विपक्षमा बहस चलिरहेको छ। कांग्रेस, जनता समाजवादीसहितका प्रतिपक्षी दल यसको सातवर्षे प्रावधानको विपक्षमा उभिएका छन्। तराईमधेसका अगुवाले यो प्रावधानले भारतसँगको सामाजिक, सांस्कृतिक सम्बन्ध बिगार्ने भन्दै विरोध गरिरहेका छन्। अहिले बिहे गरेर आउनेबित्तिक्कै नागरिकता दिने कानुन हुँदा त बलुवा गाउँका जस्ता कैयन महिला बूढी भइसक्दा पनि नागरिकताबाट वञ्चित छन्, भोजपुरी भाषा एवं संस्कृतिविद् उमाशंकर द्विवेदी भन्छन्, सात वर्षपछि मात्रै नागरिकता दिने कानुन बन्यो भने झन् के होला ? बलुवाका वृद्धा महिलाको विवशता हेरेर सहजै अनुमान लगाउन सकिन्छ। नागरिकतासम्बन्धी विधेयकको यस्तो प्रावधानले नेपाल र भारतका सीमावर्ती नागरिकबीचको सदियौंदेखिको सामाजिक, सांस्कृतिक तथा पारम्परिक सम्बन्धलाई प्रभावित पार्ने भएकाले मधेसमा यसको विरोध भइरहेको उनको भनाइ छ।"
नेकपामा कडा शक्तिसंघर्ष,"काठमाडौं : सत्तारुढ नेकपाभित्र चुलिएको विवादसँगै दुवै पक्षका नेताहरू रणनीतिक खाका बनाउन बुधबार राति अबेलासम्म सक्रिय रहे। राजीनामा मागेर अप्ठ्यारोमा पारिएका अध्यक्ष एवं प्रधानमन्त्री केपी शर्मा ओलीले समस्या समाधानार्थ नेताहरूसँग दिनभर भेटघाट गरे। अर्कातिर, कार्यकारी अध्यक्ष पुष्पकमल दाहाल, वरिष्ठ नेता माधवकुमार नेपाललगायत ओलीलाई जसरी पनि राजीनामा गराउने गृहकार्यमा उसरी जुटे। प्रधानमन्त्री ओलीले बालुवाटारमा बाक्लो भेटघाट गरिरहँदा दाहालनेपाल पक्ष ललितपुरको झम्सिखेलस्थित अँगेनो रेस्टुरेन्टमा जुटेको थियो। त्यहाँ उनीहरूले बहुमत स्थायी समिति सदस्यहरू बोलाएर ओलीलाई सकभर सहमतिका आधारमा दुवै पदबाट राजीनामा गराउने तय गरे। ओली सहमतिमा आउन नचाहे बहुमत, अल्पमतकै निर्णयका आधारमा भए पनि हटाउने निर्णय लिने निष्कर्ष निकालेका थिए। दाहालनेपाल पक्षले दबाब बढाएर पद छाड्न लगाउन खोजे पनि प्रधानमन्त्री ओलीले दुवै पद नछाड्ने रणनीति बनाएका छन्। ओलीले बिहान बालुवाटारमा आफूनिकट स्थायी समिति सदस्यसहित दाहाल र नेपाल पक्षका केही नेतालाई बोलाएर छलफल गरेका थिए। साँझ दाहालनेपाल पक्ष झम्सिखेलमा जुटेको खबर पाएपछि बालुवाटारमा पनि ओली पक्षका नेताले गहन छलफल चलाए। ओली पक्षले पार्टी नेताहरूले भन्दैमा प्रधानमन्त्री र अध्यक्ष दुवै पद दबाबकै भरमा नछोड्ने निष्कर्ष निकालेको छ। प्रधानमन्त्री संसदीय दलले चयन गरेको र दुई पार्टी एकताका क्रममा दुई अध्यक्ष विधानमा व्यवस्था गरेर जाने गरी भएको भन्दै दबाब दिँदैमा अहिले दुवै पद छोड्न नसकिने निष्कर्षमा ओली पक्ष देखिएको हो। यसका लागि दाहालनेपाल पक्षमा रहेका मध्यमार्गी धारका स्थायी समिति सदस्यहरूसँग पनि ओली पक्षले बाक्लो छलफल गरेको छ। ओलीले बुधबार दाहाल र नेपालनिकट नेताहरूलाई पनि आफूनिकट नैताहरूसँगै राखेर छलफल गरेका थिए। ओलीसँगको छलफलका लागि नेपालनिकट मानिएका मन्त्रीहरू योगेश भट्टराई, घनश्याम भुसाल, दाहालनिकट मानिएका नेताहरू टोपबहादुर रायमाझी, मणि थापा पुगेका थिए। पूर्वमाओवादी धारकै नेताहरू गृहमन्त्री रामबहादुर थापा, उद्योगमन्त्री लेखराज भट्ट पनि बालुवाटार गएका थिए। छलफलमा नेताहरूले प्रधानमन्त्री ओलीलाई पार्टीभित्रको विवाद तन्काउनेभन्दा पनि समाधानका लागि उपयुक्त विकल्प पहिचान गरेर अगाडि बढ्न सुझाव दिएको नेकपा संसदीय दलका उपनेता सुवास नेम्बाङले बताए। प्रधानमन्त्रीले फरकफरक समूह बनाएर सबै स्थायी समितिका सदस्यलाई पार्टीभित्र देखापरेको विवाद समाधान कसरी गर्न सकिएला भन्ने हिसाबले छलफलका लागि बोलाउनुभएको हो। त्यही क्रममा हामी १९२० जना बिहान थियौं। उहाँले खेपखेप गरेर भेटिरहनुभएको छ, नेम्बाङले अन्नपूर्णसँग भने, प्रधानमन्त्रीले पार्टी बैठक चलिरहेको छ, तपाईंहरूले सबै कुरा हेर्नुहोस्, बुझ्नुहोस् र पार्टीलाई एउटा राम्रो ढंगले निकास निकाल्ने विषयमा भूमिका खेल्नुहोस् भन्नुभएको थियो। हामीले पनि सबैसँग छलफल गर्नुहोस्, पार्टीलाई एक बनाएर लैजानुहोस्। यताउता गर्न नदिऔं भन्ने सुझाव दिएका थियौं। नेताहरूले दुई अध्यक्षलाई निरन्तर छलफल गरेर विवाद नटुगिंदासम्म लागिरहन सुझाव दिएको पनि नेम्बाङले बताए। उता दाहालनेपाल पक्ष कुनै पनि प्रलोभनमा नफर्किने मनस्थितिमा देखिन्छ। निर्णयमा पुग्नुअघि प्रधानमन्त्री ओलीसँग वार्ता गर्ने र त्यसको जिम्मा अध्यक्ष दाहाललाई दिने समझदारी झम्सिखेल भेलाले बनाएको एक स्थायी समिति सदस्यले बताए। बुधबार स्थायी समितिको छोटो बैठकपछि दाहाल र नेपालबीच नेपाल निवासमा छलफल भयो। त्यसले झम्सिखेल भेला तय गरेको थियो।उहाँबाट पार्टी र सरकार दुवै चल्दैन भन्ने हाम्रो सामूहिक निष्कर्ष छ। अब उहाँले पार्टी नेताहरूले भनेजस्तै सहमतिका आधारमा पद त्याग गर्नुभए सबैभन्दा राम्रो हुन्छ। भएन भने पार्टीले बहुमत अल्पमतकै आधारमा भए पनि उहाँलाई हटाउने निर्णय लिने विषयमा भेलामा समझदारी जुटेको छ, ती स्थायी समिति सदस्यले अन्नपूर्णसँग भने। भेलामा गत वैशाख १० गते लिखित रूपमा पार्टी स्थायी समिति बैठक माग गर्ने २० नेता, ओली नेतृत्वकै सरकारमा रहेका गृहमन्त्री रामबहादुर थापा, ऊर्जामन्त्री वर्षमान पुन, वनमन्त्री शक्ति बस्नेत, शिक्षामन्त्री गिरिराजमणि पोखरेल, कृषिमन्त्री घनश्याम भुसाल पनि सहभागी थिए। सचिवालयका ९ मध्ये ६ नेता भेलामा सहभागी थिए। स्थायी समितिका ४४ मध्ये ३० जना थिए। बिहान प्रधानमन्त्री ओलीले बोलाएको छलफलमा सहभागी नेता गृहमन्त्री थापा, कृषिमन्त्री भुसाल, स्थायी समिति सदस्य मणि थापा, टोपबहादुर रायमाझी, हरिबोल गजुरेल पनि भेलामा सहभागी थिए। भेलामा केहीले अध्यक्ष र प्रधानमन्त्रीमध्ये दुवै पदबाट ओलीको राजीनामा माग गर्नुपर्ने धारणा राखे। केहीले भने दुईमध्ये एउटा पद छाडे हुने विचार राखे। तर, यस विषयमा अध्यक्ष दाहालले ओलीसँग गर्ने छलफलका आधारमा थप रणनीति बनाएर जाने भेलाले निष्कर्ष निकालेको छ। दाहालले अब पहिले ओलीसँग छलफल गर्ने पनि सहभागी एक स्थायी समिति सदस्यले बताए। भेलामा बुधबार बिहान ओलीले बोलाएको छलफलमा सहभागी भई मध्यमार्गी धार देखाएका पर्यटनमन्त्री योगेश भट्टराई भने सहभागी थिएनन्। पूर्वमाओवादी धारका उद्योगमन्त्री लेखराज भट्टलाई भने बैठकमा बोलाइएको थिएन। नेकपामा दाहालनेपाल पक्षको भेलाको यस्तो निष्कर्षपछि टकराव झन बढ्ने देखिएको छ। भेलामा सहभागी स्थायी समिति सदस्य गणेश शाहले पार्टीमा देखापरेका समस्या समाधानमा शीर्ष नेताहरूले सुझाव मागेको जानकारी दिए। अध्यक्ष दाहालले तपार्इंहरूको सुझाव दिनुहोस् भन्नुभयो। केही साथीहरूले सुझाव राख्नुभएको छ। पार्टीलाई एक्ताबद्ध बनाउने, विभाजन हुन नदिने र पार्टी निर्णय सबैले पालना गरेर जाने विषयमा केन्द्रित रहेर नेताहरूले सुझाव राख्नुभएको थियो, उनले अन्नपूर्णसँग भने। अर्का स्थायी समिति सदस्य भीम रावलले भने प्रधानमन्त्री तथा पार्टी अध्यक्षले पनि स्थायी समितिका सदस्यहरूसँग छलफल गर्न थालेकाले अर्का अध्यक्ष दाहालले पनि छलफल सुरु गरेको बताए। दाहालनेपाल समूहको भेलामा यसअघि प्रधानमन्त्री ओलीलाई साथ दिँदै आएका गृहमन्त्री थापाले पनि पुगेर सम्बोधन गरेका थिए। त्यसअघि अध्यक्ष एवं प्रधानमन्त्री ओलीले बोलाएको बालुवाटार छलफलमा मन्त्री यागेश भट्टराईले आफूले दक्षिण अफ्रिकाको द्वन्द्व व्यवस्थापनको विषयमा पनि अध्ययन गरेको भन्दै त्यही मोडेलमा विवाद समाधान गर्न प्रधानमन्त्रीलाई सुझाव दिएका थिए। तपाईंहरू (ओली, दाहाल र नेपाल)ले एकअर्काको पीडा बुझ्नुपर्यो। समस्या के हो पहिचान गर्नुपर्यो। दक्षिण अफ्रिकामा एकले अर्काको समस्यालाई महसुस गर्ने हुँदोरहेछ। त्यसलाई पनि आधार बनाउन सकिन्छ, उनले भने, तपाईंहरूको केके कुरामा असन्तुष्टि हो ? समस्या केकेमा हो ? त्यो पहिचान गर्नुहोस्। त्यसपछि हल गर्ने विधि खोज्नुपर्छ। कृषिमन्त्री भुसालले पार्टीले गर्ने निर्णय सबै नेताले मानेर जाने संस्कारको विकास भए विवाद समाधानको बाटो खुल्ने सुझाव प्रधानमन्त्रीलाई दिएका थिए। भुसालले भने, पार्टीलाई ठीक ढंगले चलाउनुपर्यो। पार्टीले गर्ने निर्णय स्वीकार गर्नुभयो भने मेरो सधंै तपाईंलाई साथ छ, अब पनि रहन्छ। तर, पार्टी निर्णय नमान्ने, आफ्नो ढंगले चल्ने गर्नुभयो भने मेरो साथ तपार्इंलाई हँुदैन। बालुवाटारको छलफलमा सचिवालयमा रहेका नेताहरू ईश्वर पोखरेल, रामबहादुर थापा, गण्डकी प्रदेशका मुख्यमन्त्री पृथ्वीसुब्बा गुरुङ, प्रधानमन्त्रीका मुख्य सल्लाहकार विष्णु रिमाललगायतले भने बोलेका थिएनन्। स्थायी समिति सदस्य मणि थापाले पार्टीभित्रको विवाद मिलाउन नेताहरूबीच विश्वास कायम गरेर अगाडि बढ्न आफूहरूले प्रधानमन्त्रीलाई सुझाव दिएको बताए। उहाँले समूहसमूहमा स्थायी समितिका सदस्यहरूसँग छलफल गर्न खोजेको छु, पहिलो चरणमा तपाईंहरूसँग छलफल गर्न खोजेको हो। कसरी पार्टीभित्र देखापरेको समस्या हल गर्ने तपाईंहरूको सुझाव दिनुहोस् भन्नुभयो। हामीले नेताहरुका बीचको आपसी संवाद र विश्वासबाटै समस्याको समाधान खोजी गर्न सुझाव दियौं, थापाले अन्नपूर्णसँग भने। बिहानको बालुवाटार छलफलमा परराष्ट्रमन्त्री प्रदीप ज्ञवालीले भने प्रधानमन्त्रीको तहबाट १४ असारमा दिएको अभिव्यक्ति नदिएको भए राम्रो हुने आफूलाई पनि लागेको बताएका थिए। तर, उनले अभिव्यक्तिलाई अब धेरै उचाल्नेभन्दा पनि त्यसको कमजोरीलाई स्वीकारेर प्रधानमन्त्रीले यस विषयमा भन्न खोजेको विषय प्रस्ट्याएर जाँदा समस्याको समाधान हुने सुझाव दिएका थिए। दाहालले बोलाए ओली पक्षका नेता दुवै पक्षले विवादको मध्यमार्गी बाटो के हुन सक्छ भनेर अन्तरसमूहमा पनि छलफल सुरु गरेका छन्। त्यही क्रममा अध्यक्ष दाहालले बिहीबार बिहान ८ बजे खुमलटारमा ओलीनिकट स्थायी समिति सदस्यलाई बोलाएका छन्। उहाँ (प्रचण्ड)ले हामीलाई बिहीबार (आज) बिहान छलफलका लागि निवासमा बोलाउनुभएको छ। हामी जाँदै छौं, नेकपा संसदीय दलका उपनेता नेम्बाडले अन्नपूर्णसँग भने। बुधबार स्थायी समिति बैठकअघि पनि ओली र दाहालको बीचमा छलफल भएको थियो। दुई नेताबीच झन्डै आधा घण्टा छलफल भएको बालुवाटार स्रोतले बताएको छ।"
प्रहरीले उल्टो जाहेरी लेख्दा,"काठमाडौं : काठमाडौं चन्द्रागिरिका राजेन्द्र मगरले २०५१ फागुन १५ गते शर्मिला मगरसँग विवाह गरे। त्यसको केही वर्षपछि २०५६ मंसिर २५ गते गोरखाकी शान्ता मगरसँग दोस्रो विवाह गरे। पतिले कान्छी श्रीमती ल्याएकोबारे शर्मिलाले त्यसको तीनचार महिनापछि नै थाहा पाएकी थिइन्। तर, उनले त्यस बेला उजुरी गरिनन्। नौ वर्षपछि उजुरी गर्न जाँदा श्रीमान् विदेशमा भएका बेला जाहेरी दर्ता गर्न मिल्दैन भनी कालिमाटी प्रहरीले फर्काइदिएको थियो। उनका पति राजेन्द्र त्यस बेला वैदेशिक रोजगारीमा थिए। शर्मिला २०७६ मंसिर १ गते फेरि महानगरीय प्रहरी परिसर गइन्। पति राजेन्द्रबाट मानाचामल भराउन, अंश दिलाउन र जेठी बुझाउने भाग पाउन उनले निवेदन दिइन्। तर, अनुसन्धानमा खटिएका प्रहरी नायब निरीक्षक प्रेमबहादुर रावलले बहुविवाहको जाहेरी बनाई शर्मिलालाई जबरजस्ती सहीछाप गराउन लगाएका थिए। जब कि बहुविवाहको मुद्दा लगाउने हदम्याद (३ महिना) पहिल्यै नाघिसकेको थियो। पद दुरुपयोग गरी बदनियतपूर्वक अनुसन्धान गर्ने प्रहरी नायब निरीक्षक रावललाई काठमाडौं जिल्ला अदालतले एक महिना कैद सजाय हुने फैसला गरेको छ। अनुसन्धान गर्ने क्रममा उनले झुटा जाहेरी दरखास्त तयार पारी दर्ता गरेको अदालतको ठहर छ। न्यायाधीश श्रीकृष्ण भट्टराईको इजलासले फौजदारी कार्यविधि संहिता र अपराध संहिता २०७४ को दफा ९९ विपरीत कार्य गरेकाले अनुसन्धानकर्ता रावललाई एक महिना कैद सजाय सुनाएको हो। शर्मिलाले आफू अक्षर नचिन्ने र अनुसन्धान गर्ने रावलले यसमा हस्ताक्षर गरे मानाचामल पाइन्छ भनेपछि आफूले हस्ताक्षर गरेको बयान अदालतमा दिएकी थिइन्। रावलले हदम्याद नाघिसकेको मुद्दालाई फरक विषय उठान गरी बदनियतपूर्वक अघि बढाएका थिए। जिल्ला अदालतले विवाह भएको झन्डै २० वर्षपछि जाहेरी दर्ता भएको र बहुविवाह मुद्दामा सर्वोच्च अदालतबाट प्रतिपादत सिद्धान्तविपरीत भएको ठहर गरेको छ। अदालतले फौजदारी कार्यविधि संहिता २०७४ को दफा ५१ बमोजिम हदम्यादका आधारमा उक्त मुद्दा प्रारम्भिक सुनवाइ गरी खारेज गरेको छ। तत्कालीन मुलुकी ऐन, बिहावारी महलमा दोस्रो विवाह गरेको थाहा भएको मितिले तीन महिनाभित्र जाहेरी दिनुपर्ने व्यवस्था छ। पद दुरुपयोग गरी बदनियतपूर्वक अनुसन्धान गर्ने प्रहरी नायब निरीक्षक रावललाई अदालतले एक महिना कैद सजाय सुनाएको छ। मुलुकी अपराध संहिता २०७४ ले अनुसन्धान र अभियोजन गर्ने अधिकारीले निर्दोष व्यक्तिलाई फसाउने मनसायले, झुटा मुद्दा लगाई बदनियतपूर्वक अनुसन्धान वा अभियोजन गरे ६ महिनासम्म कैद वा ५ हजार रुपैयाँसम्म जरिवाना वा दुवै सजाय हुने व्यवस्था गरेको छ। सोही कानुन प्रयोग गरी काठमाडांै जिल्ला अदालतले पहिलो पटक झुटो जाहेरी बनाउने अनुसन्धानकर्तालाई नै सजाय गर्ने ऐतिहासिक फैसला सुनाएको हो। अदालतको यस्तो कार्यबाट आइन्दा निर्दोष व्यक्तिलाई फसाएर बदनियतपूर्वक अनुसन्धान र अभियोज गर्ने कार्य निरुत्साहन हुने अदालतको अपेक्षा छ। नेपाल बार एसोसिएसनका महासचिव लीलामणि पौडेलले विगतमा राजनीतिक आस्था वा व्यक्तिगत दुस्मनीका आधारमा पहुँचवालाले अनुसन्धान र अभियोजन गर्ने निकायलाई प्रभावमा पारी वा दबाब दिई झुटा मुद्दा लगाउने तथा वास्तविक अपराधीलाई उन्मुक्ति दिने गरेको पाइएको बताए। त्यस्तो कार्यलाई निरुत्साहन गर्ने उद्देश्यले निर्दोष व्यक्तिलाई फसाउने नियतले अनुसन्धान गर्ने अधिकारीलाई कैद सजाय गर्ने काठमाडौं जिल्ला अदालतको फैसलाले फौजदारी न्याय प्रणालीमा सकारात्मक सन्देश जाने महासचिव पौडेलको भनाइ छ। आफू सामान्य हिसाबले मानाचामलका लागि उजुरी दिन गएको तर बदनियतपूर्वक रावलले बहुविवाहको जाहेरी बनाइदिएको शर्मिलाले अदालतमा बताएकी थिइन्। शर्मिलाले आफूले बहुविवाहअन्तर्गत जाहेरी नदिएको बताएकी थिइन्। जिल्ला अदालतले अनुसन्धानकर्ता रावलले अनुसन्धानका क्रममा हदम्यादसम्बन्धी कानुनको अपव्याख्या गरी २० वर्षअघि भएको विवाहको आरोपमा हदम्याद नै नभएको मुद्दामा जाहेरी दिन लगाएको ठहर गरको छ। रावलले जाहेरीवालाले नभनेको विषयलाई आफैंले जाहेरीमा लेखी बदनियतपूर्वक प्रतिवादी राजेन्द्र र उनकी कान्छी श्रीमती शान्ता मगरलाई थुनुवा पुर्जी दिई हिरासतमा राखेका थिए। फौजदारी कार्यविधि संहिता २०७४ को दफा ४ को उपदफा २ मा जाहेरवालालाई जाहेरीको व्यहोरा पढी, वाची सुनाई निजको सहीछापसमेत गराई राख्नुपर्ने प्रावधान छ। अनुसन्धान गर्ने क्रममा रावलले त्यसविपरीत कार्य गरेको जिल्ला अदालतको फैसलामा उल्लेख छ।"
काठमाडौं उपत्यकामा कोरोना भाइरस फैलिँदै : चार दिनमै ७१ जनामा देखियो संक्रमण,"काठमाडौं : काठमाडौं उपत्यकामा कोरोना भाइरस (कोभिड१९) संक्रमण दिनप्रतिदिन बढ्दै गएको छ। सरकारले लकडाउन खुकुलो बनाएसँगै मानिसको गतिविधि पनि बढ्दै गएपछि कोरोना भाइरस संक्रमण फैलिँदै गएको हो। उपत्यकामा चार दिनको अवधिमा ७१ जनामा कोरोना संक्रमण देखिएको छ। बिहीबार मात्रै थप ३२ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसारले विभिन्न प्रयोगशालामा गरिएको परीक्षणमा उपत्यकामा थप ३२ जनामा कोरोना संक्रमण पुष्टि गरेका हुन्। नयाँ संक्रमित हुनेमा काठमाडौंका १७ महिला र ११ पुरुष गरी २८ जना , ललितपुरका २ जना पुरुष र भक्तपुरका २ पुरुष गरी ३२ जनामा कोरोना संक्रमण देखिएको हो। मन्त्रालयका अनुसार सोमबार उपत्यकामा ८ जनामा कोरोना संक्रमण देखिएको थियो। यस्तै मंगलबार १४ जना र बुधबार १७ जना भाइरसबाट संक्रमित भएका थिए। उपत्यकामा कोरोना संक्रमण फैलिँदै गएपछि स्वास्थ्य मन्त्रालयले अनावश्यक रुपमा घरभन्दा बाहिर नजान अनुरोध गरेको छ।भाइरस संक्रमणबाट बच्न सामाजिक दूरी कायम गर्न,मास्क लगाउन, खानपानमा ध्यान दिन र पटक पटक साबुन पानीलेहात धुन स्वास्थ्य मन्त्रालयको सुझाएको छ। सबै नागरिक सचेत भइ कोरोना रोकथामका उपायाहरु अपनाए कोरोना नियन्त्रण हुने मन्त्रालयको दावी छ। नेपालमा कोरोना संक्रमितको संख्या १४ हजार ५१९ पुगेको छ। बिहीबार मात्र ४७३ जनाको रिपोर्ट पोजिटिभ आएसँगै संक्रमितको संख्या १४ हजार ५१९ पुगेको हो। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमका अनुसार कोरोना जित्नेको संख्या ५ हजार ३२० पुगेको छ। बिहीबार मात्र ६६४ जना कोरोना जितेर घर फर्किएका छन्। मन्त्रालयका अनुसार अहिलेसम्म क्वारेन्टाइनमा ३८ हजार १०९ जना रहेका छन् । आइसोलेसनमा भने १० हजार १३७ जनाको उपचार भइराखेको छ । हालसम्म पीसीआर विधिबाट २ लाख ३७ हजार ७६४ जनाको र आरडीटी विधिबाट ३ लाख ६२०नमूना परीक्षण भएका छन्। कोरोनाबाट मृत्यु हुनेको संख्या ३१ पुगेको छ।स्वास्थ्य तथा जनसंख्या मन्त्रालयका प्रवक्ता गौतमका अनुसार बिहीबार ४९ दिने शिशुको मृत्यु भएसँगै संक्रमितको संख्या ३१ पुगेको हो।"
"नेकपा प्रवक्ता भन्छन्, पार्टी एकतामा संकट आयो","काठमाडौं : नेपाल कम्युनिस्ट पार्टी (नेकपा) प्रवक्ता नारायणकाजी श्रेष्ठले पार्टी एकतामा संकट आएको बताएका छन्। बिहीबार बसेको स्थायी कमिटी बैठकपछि पत्रकारसँग कुरा गर्दै श्रेष्ठले यस्तो बताएका हुन्। एकताको संकट भनेको पार्टी एकतामा खतरा भन्ने हो, पत्रकारले पार्टी एकतामा संकट भनेको के हो भन्दै गरेको प्रश्नको जवाफमा श्रेष्ठले भने, पार्टी एकताको रक्षा गर्नुपर्छ र एकतालाई सुदृढ गर्न अन्तिम अवस्थासम्म छलफल गर्नुपर्छ। मन्त्रिपरिषद् निर्णयको सिफारिसमा राष्ट्रपति विद्यादेवी भण्डारीले बिहान अध्यक्षद्वय केपी ओली र पुष्पकमल दाहाल प्रचण्डको सहमति विपरित संसदको चालु अधिवेशन अन्त्य गरेको भन्दै बैठकमा छलफल भएको थियो। नेताले प्रश्न गरे लगत्तै प्रचण्डले प्रधानमन्त्रीसँग बुझ्दा यो निर्णयले केही नहुने प्रतिक्रिया दिएका थिए। अध्यक्ष ओलीको यो प्रतिक्रिया लगत्तै प्रचण्ड राष्ट्रपति भण्डारीसँग भेट गर्न शीतल निवास पुगेका थिए। प्रचण्डले राष्ट्रपतिसँग मिडियामा सार्वजनिक भएजस्तो कुनै अध्यादेशको आवश्यकता नपरेको बताएका थिए। जवाफमा राष्ट्रपतिले कुनै अध्यादेशको तयारी नभएको प्रष्ट पारेको जानकारी बैठकमा प्रचण्डले गराएको प्रवक्ता श्रेष्ठले पत्रकारसँग बताए। आजै अधिवेशन अन्त्यको निर्णय भए पनि राष्ट्रपति र प्रधानमन्त्रीले अहिले अध्यादेश नआउने जानकारी गराएको प्रचण्डले बैठकमा बताएको श्रेष्ठको भनाइ छ। बैठकमा चालु बजेट अधिवेशन किन आजै अन्त्य भयो भनेर प्रश्न उठेका छन्। यसले पार्टी एकतामा खतरा आयो, प्रवक्ता श्रेष्ठले भने, तर संकटबाट पार्टी जोगाउनुपर्छ। त्यसका लागि अध्यक्ष एवम् प्रधानमन्त्री र अध्यक्ष कमरेड प्रचण्डले छलफल गर्नुहुनेछ। राष्ट्रपतिसँगको परामर्शपछि संसद अधिवेशन अन्त्य गर्ने मन्त्रिपरिषद्को निर्णय : के होला अब ओलीको कदम ? ओली नआएपछि प्रचण्डले सुरू गरे स्थायी कमिटी बैठक नेकपा स्थायी समिति बैठक स्थगित राष्ट्रपतिबाट संसद्को बजेट अधिवेशन अन्त्य राष्ट्रपतिसँग प्रचण्डको भेटवार्ता संसद अधिवेशनको आकस्मिक अन्त्य : अब के होला ओलीको कदम ? अधिवेशन अन्त्य गर्दा सभामुख र अध्यक्षलाई पनि सोधिएन बजेट अधिवेशन अन्त्य अस्वभाविक : कांग्रेस नेकपा स्थायी कमिटी बैठक शनिबारसम्म स्थगित बैठकमा पार्टी एकतालाई सृदृढ बनाउन छलफलका लागि शुक्रबार एक दिन राखेर शनिबारका लागि मात्र स्थायी कमिटी बोलाइएको प्रवक्ता श्रेष्ठको भनाइ छ । यही परिस्थितिको बीचमा पार्टी एकता गम्भीर संकटको मोडमा पुग्न लागेको त होइन ? भन्ने गम्भीर चासोसहित आज बैठकले पुनः पार्टी एकतालाई हर हालतमा रक्षा र सुदृढ गर्न, पार्टी सरकार र राष्ट्रको आवश्यकतालाई पूरा गर्न छलफल आवश्यक गर्नु पर्ने भएकोले पर्सी ११ बजेसम्म बैठक स्थगित भएको छ, श्रेष्ठ प्रवक्ताले भने, यो विषयमा आज र भोलि अध्यक्ष र अरु जिम्मेवार कमरेडबीचमा छलफल हुनेछ।"
बजेट अधिवेशन अन्त्य अस्वभाविक : कांग्रेस,"काठमाडौं : प्रमुख प्रतिपक्षी दल नेपाली कांग्रेसले आकस्मिक रुपमा बजेट अधिवेशन गर्नु अस्वभाविक भएको बताएको छ। मन्त्रिपरिषद् बैठकले संसद्को चालु अधिवेशन अन्त्य गर्न राष्ट्रपतिसमक्ष सिफारिस भए लगत्तै बिहीबार बजेट अधिवेशन अन्त्य भएपछि कांग्रेसले यस्तो टिप्पणी गरेको हो। प्रमुख प्रतिपक्षी दल कांग्रेसले बिना परामर्श सरकारले बजेट अधिवेशन अन्त्य गरेको भन्दै असन्तुष्टि व्यक्त गरेको हो। कांग्रेसका प्रमुख सचेतक बालकृष्ण खाँणले पार्टी भित्रको द्वन्द्वको समाधान गर्न नसक्दा प्रधानमन्त्रीले बजेट अधिवेशन अन्त्य गरेको आरोप लगाए। उनले यसरी संसदको अधिवेशन अन्त्य गर्नु अस्वभाविक र आकस्मिक भएको बताए। पार्टी भित्रको आन्तरिक द्वन्द्वको विषयलाई लिएर संसदमा पार्टी र प्रतिपक्षी दलका नेताको आक्रमक विरोध अगाडि बढ्छ भन्ने आंकलनमा प्रधानमन्त्रीले सदनको अन्त्य गर्नु भएको छ, उनले भने, यो अस्वभाविक र अकस्मिक देखिएको छ। खाँणले सदनले सरकारका कामप्रति मार्ग निर्देशन गर्ने काम गरिरहेको अवस्थामा प्रधानमन्त्रीले अनुत्तरदायी काम गरेको टिप्पणी गरे। सदनले सरकारलाई मार्ग निर्देशन गर्ने काम गरिरहेको थियो। यसले सदनप्रति जनतामा भरोस देखिएको थियो, उनले भने, यो अस्वभाविक र अनुत्तरदायी काम भयो। पार्टीभित्रको किचलोको अचानोमा संसद् कांग्रेस सांसद गगन थापाले अप्रत्यासित बजेट अधिवेशन अन्त्य भए लगत्तै पार्टी भित्रको किचलोको अचानोमा संसद परेको टिप्पणी गरेका छन्। उनले संघीय संसदको चालु अधिवेशन अप्रत्यासित रुपमा अन्त्य हुनुलाई विनासकाले विपरित वुद्धिको संज्ञा दिएका छन्। संसदमा थुप्रै विधेयकहरू कार्यसूचीमा र प्रक्रियामा छन् ,कोभिड१९ लगायत विभिन्न विषयमा प्रस्ताव दर्ता छन्, थापाले भनेका छन्, पार्टीभित्रको किचलोको अचानोमा संसद्।"
संसद अधिवेशनको आकस्मिक अन्त्य : अब के होला ओलीको कदम ?,"काठमाडौं : नेपाल कम्युनिस्ट पार्टी (नेकपा) भित्र चर्कँदै गएको आन्तरिक कलहले गम्भीर मोड लिएको छ। बिहीबार मध्यान्ह बसेको मन्त्रिपरिषद्को बैठकले संसद्को चालु अधिवेशन अन्त्य गर्न सिफारिस गर्ने निर्णय लगत्तै राष्ट्रपतिबाट अधिवेशन अन्त्य भएको छ। प्रतिनिधिसभाका सभामुख र राष्ट्रिय सभाका अध्यक्षसँग सामान्य परामर्श पनि नगरीकन अचानक अधिवेशन गर्नुलाई अर्थपूर्ण रुपमा लिइएको छ। अधिवेशन अन्त्यका बारेमा पार्टीभित्र पनि कुनै छलफल नभएको भन्दै असन्तुष्ट पक्षले आश्चर्य व्यक्त गरेको छ। प्रतिनिधिसभाका सभामुख र राष्ट्रिय सभाका अध्यक्ष दुवैले आफूहरुसँग परामर्श नगरीकन अधिवेशन अन्त्य भएको असन्तुष्टी जनाएका छन्। अधिवेशन अन्त्य गरिएकोमा विपक्षी कांग्रेसले समेत आपत्ति जनाएको छ। बालुवाटारमा बिहीबार बोलाइएको स्थायी समितिको बैठक पनि स्थगित गरिएको छ। दुवै पक्ष आन्तरिक छलफलमा व्यस्त छन्। प्रधानमन्त्री ओलीले संसद अधिवेशन अन्त्य गरेर केही कदम चाल्नका लागि अनुकुल परिस्थिति निर्माण गर्न खोजेको आशंका गरिएको छ। परिस्थिति थप गम्भीर हुने अनुमान गरिएको छ। राजनीतिक विश्लेषकहरुले यसले राजनीतिक दुर्घटना हुनसक्ने आशंका व्यक्त गरेका छन्। ओलीको यो कदमपछि थप रणनीतिका लागि अध्यक्ष पुष्पकमल दाहाल 'प्रचण्ड', वरिष्ठ नेता झलनाथ खनाल, माधवकुमार नेपाल र उपाध्यक्ष वामदेव गौतम आकस्मिक परामर्शमा जुटेका छन्। पार्टी अध्यक्ष पुष्पकमल दाहाल प्रचण्ड निवास खुमलटारमा बिहीबार बिहान दुवै पक्षबीच भएको छलफलपछि नेकपा अध्यक्ष केपी शर्मा ओली राष्ट्रपति विद्यादेवी भण्डारीलाई भेट्न शीतलनिवास पुगेका थिए। बिहीबार बिहान पुष्पकमल दाहाल प्रचण्डसँग छलफल गर्न ओली समूहका नेताहरु खुमलटार पुगेका थिए। छलफलमा ओली निकटका ईश्वर पोखरेल, विष्णु पौडेल, सुवासचन्द्र नेम्वाङ, शंकर पोखरेल र योगेश भट्टराई सहभागी थिए।स्रोतका अनुसार भेटमा प्रचण्डले आफूलाई भन्दा पनि ओलीलाई सम्झाउन र पहिले भएका सहमति कार्यान्वयनका लागि मनाउन सुझाव दिएका थिए। स्थायी समितिको मंगलबारको बैठकमा ओलीको राजीनामा माग्दै चर्काचर्कीभएपछि आन्तरिक कलहले गम्भीर मोड लिएको हो। बुधबार दिनभर दुवै पक्षमा आआफ्नो गुट छलफल र रणनीतिमा व्यस्त रहे। पार्टीभित्रैबाट चर्को आलोचनासहित राजीनामा माग भएपछि तनावमा रहेका प्रधानमन्त्री ओली बचाउको रणनीतिसहित बुधबारदेखि व्यक्तिगत र समूहगत छलफललाई तीव्र बनाएका छन्। ओलीले बुधबार दिनभर सरकारका मन्त्रीहरू र आफू निकटका स्थायी कमिटी सदस्यहरूलाई परामर्शका लागि बालुवाटार बोलाएर परामर्श गरेका थिए। ओलीको राजीनामा मागिसकेका अध्यक्ष पुष्पकमल दाहाल 'प्रचण्ड', वरिष्ठ नेता झलनाथ खनाल, माधवकुमार नेपाल र उपाध्यक्ष वामदेव गौतम पनि रणनीतिक छलफलमा व्यस्त छन्। बुधबार बेलुका झम्सीखेलमा प्रचण्डले बोलाएको बैठकमा ४४ सदस्यीय स्थायी समितिका ३० जना सदस्यहरू सहभागी भएका थिए। पार्टीभित्र ओली अल्पमतमा देखिएका छन्। ९ सदस्यीय सचिवालयमा ६ जना र ४४ सदस्यीय स्थायी समितिका ३० जना ओली विपक्षमा देखिएका छन्। पार्टीभित्रैबाट आफू घेराबन्दीमा परेको बताउँदै आएका ओलीको सम्भावित कदम के होला भनेर अनेक अनुमान र आशंका गरिएको छ। स्रोतका अनुसार प्रधानमन्त्री राजीनामा दिने मुडमा छैनन् ।जस्तोसुकै परिस्थिति आए पनि सामना गर्ने मनस्थितिमा ओली रहेको उनी निकट स्रोत बताउँछ। पार्टी निर्णय मानेर दुईमध्ये एक पद रोज्ने अर्थात राजीनामा दिने, संसदीय दलको अंकगणित सामाना गर्ने, संसद अधिवेश अन्त्य गरेर संकटकाल लगाउने, मध्यावधिमा जाने, दल विभाजनसम्बन्धि अध्यादेश ब्यूँताएर कांग्रेससँगको सहकार्य वा सहमतिको सरकारजस्ता अनेक विकल्पबारे अहिले ओली टिममा छलफल भइरहेको छ। प्रधानमन्त्री ओलीले आफूलाई हटाउन भारत सक्रिय भएको र होटल एवं दूतावासमा चलखेल भइरहेको भनी दिएको पछिल्लो अभिव्यक्तिपछि पार्टीभित्र विवाद चर्केको हो। अध्यक्ष पुष्पकमल दाहाल 'प्रचण्ड', वरिष्ठ नेता झलनाथ खनाल, माधवकुमार नेपाल र उपाध्यक्ष वामदेव गौतमले प्रधानमन्त्रीको अभिव्यक्तिप्रति आपत्ति जनाउँदै राजीनामा दिन आग्रह गरेका थिए"
राष्ट्रपतिबाट संसद्को बजेट अधिवेशन अन्त्य,काठमाडौं : बिहीबार बिहानको मन्त्रिपरिषद् बैठकको निर्णय अनुसार राष्ट्रपति विद्यादेवी भण्डारीले चालु अधिवेशन अन्त्य गरेकी छन् । मन्त्रिपरिषद् बैठकले निर्णय गरेपछि अधिवेशन अन्त्य भएको औपचारिक घोषणाका लागि राष्ट्रपतिकहाँ सिफारिस पठाइएको थियो । सोही सिफारिस अनुसार राष्ट्रपतिले बिहीबार साँझ ५ बजेबाट संघीय संसद्को दुवै सदनको अधिवेशन अन्त्य गरेकी हुन् । राष्ट्रपति भण्डारीले नेपालको संविधानको धारा ९३ को उपधारा (२) बमोजिम मन्त्रिपरिषद्को सिफारिसमा संसदको दुवै सदनको चालु अधिवेशन अत्य गरेकी हुन् । बिहीबार साँझ ५ बजे लागू हुनेगरी राष्ट्रपतिले दुवै सदनको चालु अधिवेशन अन्त्य गरेकी हुन् ।
जनप्रतिनिधिलाई सुविधा वृद्धि गरेर नयाँ विधेयक,"पोखरा : महानगरपालिकाका मेयरले मासिक ४३ हजार रुपैयाँ पाउँथे। नगरपालिकाका प्रमुखले ३५ हजार र गाउँपालिकाका प्रमुखले ३१ हजार रुपैयाँ पाउँथे। पारिश्रमिक र विभिन्न सुविधासहित त्यतिका रुपैयाँ मासिक प्रदान गर्ने कानुन सर्वोच्च अदालतले पोहोर कात्तिक १ गते खारेज गरिदियो। अब भने महानगरपालिकाका मेयरले ६६ हजार, नगर र गाउँका प्रमुखले क्रमशः ५२ हजार ५ सय ४८ हजार पाउने छन्। उनीहरुले पहिलेभन्दा बेसी मासिक रकम पाउने कानुनको विधेयक गण्डकी प्रदेश सभामा बिहीबार टेबुल भएको छ। स्थानीय तहका जनप्रतिनिधिले मासिक पारिश्रमिक लिन नपाउने भन्दै सर्वोच्चले उक्त ऐन खारेज गरिदिएको थियो। प्रदेश नम्बर १ ले भने शीर्षक छुट्याएर सुविधा लिएकाले त्यहाँको कानुन भने खारेज भएको छैन। गण्डकीसहित ६ प्रदेशका कानुन खारेज भएका थिए। स्थानीय तहका पदाधिकारी र सदस्यको पारिश्रमिक र सेवा सुविधा सम्बन्धी प्रदेशहरुको कानुन सर्वाेच्च अदालतले खारेज गरेयता उनीहरु खालि हातै छन्। कोरोना महामारीका बीच पनि उहीहरु खालिहातै काममा तल्लीन रहे। मुलुककै अर्थतन्त्रमा ठूलो धक्का पुग्ने भएको हुँदा कोरोनाको परिस्थिति ख्याल गर्दै जनप्रतिनिधि र कर्मचारीको सेवा सुविधा कटौती गरिनुपर्ने माग उठिरहेको छ। यही बेला गण्डकी प्रदेशले भने स्थानीय तहका पदाधिकारी र सदस्यले मासिक रुपमा पाउँदै आएको सुविधा वृद्धि गर्ने कानुन संसदमा टेबुल गरेको छ। गाउँसभा, नगरसभा र जिल्ला समन्वय समितिका सदस्यले पाउने सुविधा सम्बन्धी विधेयक आन्तरिक मामिला तथा कानुन मन्त्री हरिबहादुर चुमानले बिहीबार गण्डकी प्रदेश सभामा टेबुल गरे। उक्त विधेयकको विरोधमा प्रतिपक्ष दल कांग्रेसका सांसद कुमार खड्का र जनता समाजवादी पार्टीका सांसद हरिशरण आचार्यले पेस गरेको विरोधको सूचना भने प्रदेश सभाले बिहीबारै अस्वीकृत गर्यो। त्यसपछि मन्त्री चुमानले उक्त विधेयक टेबुल गरे। प्रस्तावित विधेयक पारित भयो भने स्थानीय तहका कतिपय पदाधिकारीले मासिक प्राप्त गर्ने रकम प्रदेश सभाका सांसदको पारिश्रमिक भन्दा पनि बढी हुनेछ। सदन प्रवेश गरेको विधेयकमा स्थानीय तह पदाधिकारीलाई उपलब्ध हुने सुविधामा पारिश्रमिक भन्ने शब्द छैन। तर यातायात, सञ्चार, पत्रपत्रिका, अनुगमन लगायत १३ शीर्षक राखेर रकम उपलब्ध गराइने भएको छ। घुमाउरो बाटो गरी उनीहरुलाई मासिक रकम उपलब्ध हुने भएको छ। आन्तरिक मामिला तथा कानुन मन्त्री हरिबहादुर चुमानले स्थानीय सरकार पनि प्रदेश र संघ सरकार जस्तै भएको हुँदा त्यहाँका पदाधिकारीलाई पनि सुविधा चाहिने भएकाले विधेयक ल्याएको प्रष्ट गरेका छन्। मुख्यमन्त्री पृथ्वीसुब्बा गुरुङले सदनमा बिहीबार यसबारे बोलेनन्। उनले मुख्यमन्त्री तथा मन्त्रिपरिषदको कार्यालयको बजेटमाथि प्रदेश सांसदले उठाएका प्रश्नको जवाफ दिने कार्यसूची अनुसारै मन्तव्य राखे। तर उनले अरु सार्वजनिक मञ्चहरुबाट स्थानीय तहका पदाधिकारी र सदस्यलाई सुविधा उपलब्ध गराउनुपर्ने पक्षमा विचार राख्दै आएका छन्। उनले भन्ने गरेका छन्, कि केन्द्रका जनप्रतिनिधिले पनि खानु भएन, हामी प्रदेशकाले पनि लिनुभएन, होइन भने स्थानीय तहका जनप्रतिनिधिले पनि पाउनुपर्छ। सदनमा टेबुल भएको विधेयक अनुसार अब गाउँपालिका अध्यक्षले मासिक ४८ हजार रुपैयाँ ८ शीर्षकमा पाउने छन्। अध्यक्षलाई यातायात सुविधा मासिक १२ हजार रुपैयाँ उपलब्ध हुनेछ। तर गाउँपालिकाले गाडी किनेर उपलब्ध गराउँदा भने यो रकम उपलब्ध नहुने विधेयकमा छ। अध्यक्षलाई चाडपर्व सुविधा खर्च वार्षिक २५ हजार रुपैयाँ प्राप्त हुनेछ। उपाध्यक्षले ६ वटा शीर्षकमा मासिक ४३ हजार रुपैयाँ पाउने छन्। वडाध्यक्षको सुविधा मासिक २३ हजार हुनेछ। यसअघि उनीहरुले मासिक १८ हजार रुपैयाँ पाउँथे। कार्यपालिका सदस्यलाई १९ हजार ५ सय रुपैयाँ उपलब्ध हुनेछ। गाउँ सभा सदस्यले १२ हजार रुपैयाँ पाउनेछन्। नगरपालिकाका मेयरलाई मासिक ५२ हजार ५ सय, उपमेयरलाई मासिक ४७ हजार रुपैयाँ प्रस्तावित छ। वडाध्यक्षलाई मासिक २६ हजार, कार्यपालिका सदस्यलाई २२ हजार र नगरसभा सदस्यलाई १३ हजार ५ सय रुपैयाँ उपलब्ध हुनेछ। महानगरपालिकाका मेयरलाई ६६ हजार, उपमेयरलाई ६० हजार, वडाध्यक्षलाई ३० हजार रुपैयाँ, कार्यपालिका सदस्यलाई २७ हजार र नगरसभा सदस्यलाई मासिक १५ हजार रुपैयाँ प्रस्तावित छ। जिल्ला समन्वय समितिका प्रमुखलाई मासिक ६१ हजार र उपप्रमुखलाई ४८ हजार र सदस्यलाई २६ हजार रुपैयाँ प्राप्त हुनेछ। यसअघि समन्वय प्रमुखलाई ३८, उपप्रमुखलाई ३० र सदस्यलाई ११ हजार रुपैयाँ पारिश्रमिक थियो। सबै स्थानीय तहका प्रमुख र महानगरका उपमेयरले स्वकीय सचिव राख्न पाउने व्यवस्था विधेयकले गरेको छ। गण्डकी प्रदेश सभाको बिहीबारको बैठकले आउँदो आर्थिक वर्षका लागि प्रस्तुत विनियोजन विधेयक पारितसमेत गरेको छ। अर्थमन्त्री किरण गुरुङले १ असारमा विनियोजन विधेयक पेस गरेका थिए। शुक्रबार आर्थिक विधेयक पारित हुनेछ।"
मन्त्रिपरिषद् बैठकका १५ निर्णय (सूचीसहित),"काठमाडौं : सरकारले विद्यालय क्षेत्र विकास कार्यक्रमका लागि अनुदान सहायता स्वीकार गर्ने निर्णय गरेको छ। विद्यालय क्षेत्र विकास कार्यक्रममा जापान सरकारले प्रदान गर्ने ३०० मिलियन अमेरिकी डलर अनुदान सहायता स्वीकार गर्ने भएको हो। मन्त्रिपरिषद्को यही असार १५ गते बसेको बैठकले करिब रु ३० करोड ८० लाख बराबरको अनुदान सहायता स्वीकार गर्ने निर्णय गरेको अर्थ, सञ्चार तथा सूचना प्रविधि मन्त्री डा युवराज खतिवडाले जानकारी दिए। यस्तै बोराङ नौबिसे २२० केभी प्रसारण लाइन आयोजना र कुशाहाविराटनगर १३२ केभी प्रसारण लाइन आयोजनाका लागि जग्गा प्राप्ति गर्न प्रारम्भिक कारवाही गर्ने अधिकारी क्रमशः सहायक लेखा अधिकृत प्रल्हादकुमार कार्की र सहायक प्रशासकीय अधिकृत कृष्णकुमार खड्कालाई तोक्ने निर्णयसमेत मन्त्रिपरिषद् बैठकले गरेको छ। सर्लाहीको रामनगर गाँउपालिका४ बस्ने मृतक रामजलम रायको परिवारलाई राहतस्वरुप १० लाख उपलब्ध गराइने भएको छ। त्यस्तै बैठकले संयुक्त राष्ट्रसङ्घका लागि नेपालको स्थायी नियोग, जेनेभाको आर्थिक वर्ष २०७६७७ को लागि नेपाल परराष्ट्र सेवाका राजपत्राङ्कित प्रथम श्रेणी, सहसचिव एक, राजपत्राङ्कित द्वितीय श्रेणी, उपसचिव एक गरी दुई वटा अस्थायी दरबन्दी नवीकरण स्वीकृत गर्ने निर्णय गरेको छ। मन्त्री डा खतिवडाका अनुसार भूमिसम्बन्धी समस्या समाधान आयोग गठन आदेश पहिलो संशोधन, २०७७ समेत स्वीकृत भएकोसमेत जानकारी दिए। मन्त्रिपरिषद्का थप निर्णय : संयुक्त राष्ट्रसङ्घका लागि नेपालको स्थायी नियोग, जेनेभाको आर्थिक वर्ष २०७६७७ को लागि नेपाल परराष्ट्र सेवाका राजपत्राङ्कित प्रथम श्रेणी, सहसचिव (मिनिष्टर) (१) र राजपत्राङ्कित द्वितीय श्रेणी, उपसचिव (मिनिष्टर काउन्सेलरर काउन्सेलर) १ गरी २ (दुई) वटा अस्थायी दरबन्दी नवीकरणर स्वीकृत गर्ने, भूमि सम्बन्धी समस्या समाधान आयोग गठन आदेश (पहिलो संशोधन), २०७७ स्वीकृत गर्ने, हाल स्थगित रहेको श्रम स्वीकृति दिने कार्य देहाय बमोजिम हुने गरी खुला गर्ने, क) बिदामा नेपाल आएका तथा भिषा अवधि र करार अवधि बाँकी रहेकाको हकमा कोभिड१९ परीक्षण र स्वास्थ्य सम्बन्धी प्रोटोकलको पालना गर्ने गरी वैदेशिक रोजगारीमा जान सहमति दिने, ख) यस पूर्वको करार अवधि समाप्त भई पुनस् करार नवीकरण गरेका र भिषाको समेत म्याद थप भएका व्यक्तिले आवश्यक कागजातहरु सहित निवेदन दिएमा कोभिड१९ परीक्षण र स्वास्थ्य सम्बन्धी प्रोटोकल समेतको आधारमा पुनःश्रम स्वीकृति जारी गर्ने, विश्वव्यापी महामारीको रूप लिएको कोभिड१९ को संक्रमण सम्बन्धमा नेपाल सरकार, मन्त्रिपरिषद्को मिति २०७७२२८ गतेको निर्णयअनुसार संक्रामक रोग ऐन, २०२० को दफा २ बमोजिम जारी गरिएको आदेशको क्रमसङ्ख्या २ को खण्ड (फ) पछि देहायको खण्ड (ब) थप गरी उक्त आदेशलाई मिति २०७७ साउन ६ गते मङ्गलबार (तदनुसार २०२० जुलाई २१) मध्यरातसम्मका लागि नेपालभर लागू हुने गरी निरन्तरता दिने। सोको सूचना नेपाल राजपत्रमा अतिरिक्ताङ्क गरी प्रकाशन गर्ने, उपर्युक्त खण्ड (क) देखि (फ) सम्म जुनसुकै व्यहोरा लेखिएको भए तापनि कोभिड(१९ को संक्रमणको जोखिम विश्लेषणका आधारमा जिल्ला कोभिड१९ सङ्कट व्यवस्थापन केन्द्र ले सिसिएमसी र स्वास्थ्य तथा जनसङ्ख्या मन्त्रालयसँग समन्वय गरी जिल्लाको सम्पूर्ण भूभाग वा कुनै क्षेत्रमा बन्द गराउन वा सिल गर्न सक्नेछ। नेपाल सरकार, मन्त्रिपरिषद्को मिति २०७७२१२ को निर्णयबमोजिम जारी भएको नेपाली नागरिकलाई स्वदेश आउन सहजीकरण गर्नेसम्बन्धी आदेश, २०७७ मा उल्लेख भए बाहेक विश्वव्यापी महामारीको रूपमा फैलिएको कोभिड१९ रोगको संक्रमणबाट सुरक्षित रहनका लागि छिमेकी मित्रराष्ट्रहरू लगायत अन्य मित्रराष्ट्रहरूले चालेका प्रयास र अनुभवसमेतलाई ध्यानमा राखी यस क्षेत्रमा बसोबास गर्ने व्यक्तिहरूलाई सो रोगको संक्रमणबाट सुरक्षित राख्न नेपालको अन्तर्राष्ट्रिय सीमानामा रहेका नेपाल प्रवेश गर्ने सवै प्रवेश विन्दु र खुल्ला सीमानाको जुनसुकै स्थानबाट हुनसक्ने यात्रुहरूको आवागमन २०७७ असार १६ गते मङ्गलबार मध्यरातसम्मका लागि स्थगित गरिएकोमा हाललाई मिति २०७७ साउन ७ गते मङ्गलबार (तदनुसार २०२० जुलाई २१ ) मध्यरातसम्मका लागि नेपालको अन्तर्राष्ट्रिय सीमानामा रहेका नेपाल प्रवेश गर्ने सवै प्रवेश विन्दु र खुला सीमानाको जुनसुकै स्थानबाट हुनसक्ने यात्रुहरूको आवागमन स्थगित गर्ने गरी निरन्तरता दिने। तर, मालसामानको ढुवानीलाई यथावत कायम राख्ने। सबै किसिमका आन्तरिक र बाह्य व्यावसायिक यात्रुबाहक हवाई उडानहरू उक्त अवधिसम्म स्थगन गर्ने। यो आदेशको पालना नगरी सीमा नाकाबाट प्रवेश गर्ने गराउने र प्रवेश गरेका मानिसहरूलाई लुकाउने कार्य गरे गराएमा प्रचलित कानुन बमोजिम कारबाही गर्ने, नेपाल आउनै पर्ने अवस्थामा रहेका नेपाली नागरिकका विदेशी राहदानीबाहक सन्तान, नेपाली नागरिकको विदेशी राहदानीबाहक पति वा पत्नी र स्वदेशमा आफन्तको काजकिरिया गर्न आउनुपर्ने नेपाली मूलका विदेशी राहदानीबाहकलाई सम्बन्धित नेपाली नियोगको सिफारिसमा नेपाल आउन स्वीकृति दिने, त्रिभुवन अन्तर्राष्ट्रिय विमानस्थल डिपार्चरएराइभल लंजमा खटिई फ्रन्ट लाइनमा काम गर्ने स्वास्थ्यकर्मी, सुरक्षाकर्मी तथा वायु सेवा कम्पनीका चेकइन् ब्यागेज लोड अनलोड गर्ने व्यक्तिहरूले प्रयोग गर्ने मास्क, स्यानिटाइजर र ग्लोभ्स स्वास्थ्य तथा जनसङ्ख्या मन्त्रालयले उपलब्ध गराउने, त्रिभुवन अन्तर्राष्ट्रिय विमानस्थलबाट यात्रुहरूलाई विभिन्न होल्डिङ्ग सेन्टरसम्म लैजान नेपाली सेनाका सवारी साधन प्रयोग गर्ने र सोको लागि आवश्यक इन्धन खर्च नेपाली सेनालाई उपलब्ध गराउने, हवाईमार्ग वा स्थलमार्गबाट आउने व्यक्तिले आफ्नो घरमा क्वारेन्टिनसरहको सुविधा भएको व्यहोरासहित होम क्वारेन्टाइनमा बस्न अनुरोध गरेमा स्थानीय प्रहरी र वडा समितिको कार्यालयको सिफारिसको आधारमा स्वास्थ्य तथा जनसङ्ख्या मन्त्रालयले तोकेबमोजिमकोहोम क्वारेन्टाइन सम्बन्धी मापदण्ड पालना गर्ने गरी डिसिसिएमसिले होम क्वारेन्टाइनमा बस्न अनुमति दिन सक्नेछ, विश्वव्यापी महामारीको रूप लिएको कोभिड१९ को संक्रमणको रोकथाम, नियन्त्रणका लागि सरकारले संक्रामक रोग ऐन, २०२० को दफा २ बमोजिम जारी गरेको आदेश जनताको जीवन रक्षाका लागि हो। हालसम्म यो आदेशको पालना गरी साथ दिनुभएकोमा नेपाल सरकार सम्पूर्ण दिदीबहिनी तथा दाजुभाइहरूमा हार्दिक धन्यवाद ज्ञापन गर्दछ। साथै, मिति २०७७ साउन ७ गते मङ्गलबार (तदनुसार २०२० जुलाई २१) मध्यरातसम्मका लागि जारी भएको उक्त आदेश र नेपालको अन्तर्राष्ट्रिय सीमानामा रहेका नेपाल प्रवेश गर्ने सवै प्रवेश विन्दु र खुल्ला सीमानाको जुनसुकै स्थानबाट हुनसक्ने यात्रुहरूको आवागमन स्थगित गर्ने कार्यको पूर्ण पालना गरी गराई सहयोग पुर्याउनु हुन नेपाल सरकार सम्पूर्ण दिदीबहिनी तथा दाजुभाइहरूमा हार्दिक आग्रह गर्दछ।"
नेकपा स्थायी कमिटी बैठक शनिबारसम्म स्थगित,काठमाडौं : नेपाल कम्युनिस्ट पार्टी (नेकपा) स्थायी कमिटी बैठक शनिबारसम्म स्थगित भएको छ। प्रवक्ता नारायणकाजी श्रेष्ठका अनुसार बिहीबारको बैठकमा पूर्व निर्धारित कार्यसूचीमा केशव बडाल र अमृत बोहोराले मात्र छलफल गरे। बैठकमा सरकारले संसदको चालु अधिवेशन अन्त्य र प्रधानमन्त्री एवम् पार्टी अध्यक्ष केपी ओली र अर्का अध्यक्ष पुष्पकमल दाहाल प्रचण्डले राष्ट्रपतिसँग गरेको भेट र पछिल्ला राजनीतिक गतिविधिमाथि छलफल गरेको श्रेष्ठले जानकारी दिए। बैठकमा बिहानको छलफलमा भएको सहमति विपरित सरकारले चालु अधिवेशन अन्त्य गर्ने निर्णय गरेकोप्रति अध्यक्ष प्रचण्डले आपत्ति जनाएका थिए। लगत्तै प्रधानमन्त्रीसँग प्रश्न गर्दा नयाँ निर्णय भएको जवाफ दिएको प्रवक्ता श्रेष्ठले जानकारी दिए। बैठक केही समय स्थगित गरेर प्रचण्डले राष्ट्रपति विद्यादेवी भण्डारीसँग भेट गरेको जानकारीसमेत श्रेष्ठले दिए। राष्ट्रपतिसँगको भेटमा वर्तमान परिस्थितिमा कुनै अध्यादेश आवश्यक नभएको बताएका छन्। प्रचण्डलाई राष्ट्रपतिले प्रधानमन्त्रीसँग अध्यादेशको विषयमा कुरा नभएको प्रष्ट पारेकोसमेत श्रेष्ठले जानकारी दिए। प्रवक्ता श्रेष्ठका अनुसार दुई दिनसम्म पार्टी भित्रको आन्तरिक समस्या समाधानका लागि अध्यक्षद्वय ओली र प्रचण्डसँगै अन्त्य नेतासँग छलफल हुने बताए। छलफलपछि स्थायी कमिटी बैठकमा पार्टी एकतालाई सुदृढ पार्नेगरी निर्णय हुने उनको भनाइ छ। प्रवक्ता श्रेष्ठका अनुसार शनिबार ११ बजे बस्नेगरी बिहीबारको बैठक स्थगित भएको हो।
"खुमलटार बैठकपछि ओली राष्ट्रपतिकहाँ, केहीबेरमै क्याबिनेट बस्ने","काठमाडौं : नेपाल कम्युनिस्ट पार्टी (नेकपा) भित्रको आन्तरिक कलहले गम्भीर मोड लिएको छ। पार्टी अध्यक्ष पुष्पकमल दाहाल प्रचण्ड निवास खुमलटारमा बिहीबार बिहान दुवै पक्षबीच भएको छलफलपछि नेकपा अध्यक्ष केपी शर्मा ओली राष्ट्रपति विद्यादेवी भण्डारीलाई भेट्न शीतलनिवास गएका छन्। अहिले केहीबरेमा बालुवाटारमा मन्त्रिपरिषद् बैठक पनि बोलाइएको छ। स्थायी समितिको बैठकबीच नै क्याबिनेट बोलाइनु र राष्ट्रपतिसँग प्रधानमन्त्री अचानक पुगेर परामर्श गर्नुलाई अर्थपूर्ण रुपमा लिइएको छ। बिहीबार बिहान पुष्पकमल दाहाल प्रचण्डसँग छलफल गर्न ओली समूहका नेताहरु खुमलटार पुगेका थिए। छलफलमा ओली निकटका ईश्वर पोखरेल, विष्णु पौडेल, सुवासचन्द्र नेम्वाङ, शंकर पोखरेल र योगेश भट्टराई सहभागी थिए।स्रोतका अनुसार भेटमा प्रचण्डले आफूलाई भन्दा पनि ओलीलाई सम्झाउन र पहिले भएका सहमति कार्यान्वयनका लागि मनाउन सुझाव दिएका थिए।"
बजेट अधिवेशन अन्त्यपछि सबैको चिन्ता : राजनीतिक दुर्घटना नहोस्,"काठमाडौं : सत्तारुढ नेकपाभित्रको आन्तरिक कलहबीच सरकारले अचानक संसद् अधिवेशन अन्त्य गरेपछि संभावित राजनीतिक दुर्घटनाप्रति राजनीतिक वृत्त तथा नागरिक स्तरमा चिन्ता व्यक्त हुन थालेको छ। सबैले आपसी छलफल र सहमतिमा निकास खोज्न आग्रह गरेका छन्। व्यक्तिगत इगोका कारण मुलुकलाई दुर्घटनातर्फ नधकेल्न र जनताले दिएको झन्डै दुई तिहाइ मतमा खेलाँची नगर्न आग्रह गरेका छन्। कमरेडहरुलाई दुई तिहाइ पचेन : गणतन्त्र नगुमोस्! पूर्वप्रधानमन्त्री डा बाबुराम भट्टराईले संसदलाई छलेर अब कुनै पनि अध्यादेश ल्याउने दुस्प्रयास नगर्न सुझाव दिएका छन्। कुनैकुनै प्रणीलाई घीउ पच्दैन रे ! हाम्रा कमरेडहरूलाई पनि दुई तिहाई करिब बहुमतको सरकार नपचेको जस्तो छ, बाबुरामले भनेका छन्, त्यो अजीर्णताले संसद र लोकतन्त्रलाई नै हानी गर्ने हो कि भन्ने खतरा चैं बढी गम्भीर भो ! सबै सजग रहौं र खबरदारी गरौं। यत्रो त्याग रबलिदानबाट प्राप्त संघीय लोकतान्त्रिक गणतन्त्र नगुमोस् ! पार्टीभित्रको किचलोको अचानोमा संसद् कांग्रेस सांसद गगन थापाले अप्रत्यासित बजेट अधिवेशन अन्त्य भए लगत्तै पार्टी भित्रको किचलोको अचानोमा संसद परेको टिप्पणी गरेका छन्। उनले संघीय संसदको चालु अधिवेशन अप्रत्यासित रुपमा अन्त्य हुनुलाई विनासकाले विपरित वुद्धिको संज्ञा दिएका छन्। संसदमा थुप्रै विधेयकहरू कार्यसूचीमा र प्रक्रियामा छन् ,कोभिड(१९ लगायत विभिन्न विषयमा प्रस्ताव दर्ता छन्, थापाले भनेका छन्, पार्टीभित्रको किचलोको अचानोमा संसद्। ओलीले केही गर्न सकेनन् त्यसैगरी राजनीतिक विश्लेषक मुमाराम खनालले सभामुखलाईसम्म जानकारी नदिई संसदको अधिवेशन अन्त्य हुँदा शंका गर्ने ठाउँ भएको टिप्पणी गरेका छन्। सभामुखलाई समेत थाहा नदिई चालु संसद अधिवेशनको अन्त्यको अन्तर्यमा पार्टी विभाजन गर्ने अध्यादेश ल्याउने तयारी हो भने ओलीले निम्त्याउने दुर्घटना उनको व्यवस्थापकीय कौशल भन्दा धेरै बाहिर जानेछ, उनले भनेका छन्, अवसर पाए पनि बुढाले केही गर्न सकेनन्। जीवनको उत्तरार्धमा कुनै गतिलो काम गरेर गए पनि हुने। दलीय पद्धति हराउने चिन्ता त्यसैगरी नागरिक अगुवा डा देवेन्द्रराज पाण्डेले अब दलीय पद्धति हराउने हो कि भनेर चिन्ता गरेका छन्। लोकतन्त्र त हराए जस्तो भएकै थियो। अबदलीय पद्धति पनि हराउने हो क्या हो ?, उनले लेखेका छन्। ओली नआएपछि प्रचण्डले सुरू गरे स्थायी कमिटी बैठक नेकपा स्थायी समिति बैठक स्थगित राष्ट्रपतिबाट संसद्को बजेट अधिवेशन अन्त्य राष्ट्रपतिसँग प्रचण्डको भेटवार्ता संसद अधिवेशनको आकस्मिक अन्त्य : अब के होला ओलीको कदम ? अधिवेशन अन्त्य गर्दा सभामुख र अध्यक्षलाई पनि सोधिएन बजेट अधिवेशन अन्त्य अस्वभाविक : कांग्रेस नेकपा स्थायी कमिटी बैठक शनिबारसम्म स्थगित नेकपा प्रवक्ता भन्छन्, पार्टी एकतामा संकट आयो त्यसैगरी पूर्वाधार विज्ञ डा सूर्यराज आचार्य यो कदम गैरजिम्मेवार भएको टिप्पणी गरेका छन्। चालु संसदलाई अपर्झट अन्त्य गर्नु अस्वाभाविक देखिएको छ। चर्चामा आए जस्तो अध्यादेशका लागि बाटो खुलाउन हो भने त झन् गैरजिम्मेवार काम भयो, उनले फेसबुकमा लेखेका छन्, लोकतान्त्रिक मान्यता र संविधानको मर्म अनुसार राष्ट्रपतिले अभिभावकको भूमिका निर्वाह गर्दै सरकारका यस्ता अवाञ्छित कदम प्रति अंकुश लगाउने अपेक्षा। सँगै रामेश्वर खनालले सरकार गिराउने र संसदभिका स्रवैधानिक उपाय बाहेक अन्य क्षेत्रमा हुने छलफल र षड्यन्त्रको विरोध गर्नुपर्ने बताएका छन्। सरकार बनाउने र गिराउने संसदभित्रका संवैधानिक उपाय बाहेक होटेलरचमेनागृह, नेताका घरमा हुने छलफल र षड्यंत्रको कस्सिएर विरोध गर्ने हो। सकेसम्म रोक्ने हो, उनले भनेका छन्।"
गण्डकी लेखा समिति सभापति खड्काले गाडीसहित सुविधा फिर्ता गरे,"पोखरा : गण्डकी प्रदेश सभामा सार्वजनिक लेखा समितिका सभापति कुमार खड्काले गाडी लगायत सुविधा फिर्ता गरेका छन्। कोरोना भाइरसको महामारीलाई ख्याल गर्दै उनले बैठक लगायत भत्ता सुविधा कोरोना रोकथाम कोषलाई दिने घोषणा पनि गरेका छन्। प्रदेश सभामा प्रदेश सरकारले गाउँसभा, नगर सभा र जिल्ला समन्वय समितिका सदस्यले पाउने सुविधा सम्बन्धी विधेयकको विरोधको सूचना पेस गर्दै सभापति खड्काले बिहीबार उक्त घोषणा गरेका हुन्। उक्त विधेयकको विरोधमा उनले पेस गरेको विरोधको सूचना भने प्रदेश सभाको बहुमतले अस्वीकृत गरेको छ। जनता समाजवादी पार्टीका सांसद हरिशरण आचार्यलेसमेत पेस गरेको विरोधको सूचना पनि अस्वीकृत भएको छ। विरोधको सूचना अस्वीकृत भएपछि आन्तरिक मामिला तथा कानुन मन्त्री हरिबहादुर चुमानले गाउँसभा, नगर सभा र जिल्ला समन्वय समितिका सदस्यले पाउने सुविधा सम्बन्धी विधेयक प्रदेश सभामा टेबुल गरेका छन्। मन्त्री चुमानले स्थानीय तह पनि सरकारै भएको हुँदा त्यहाँका सदस्यले सुविधा पाउनु मनासिब हुने भएरै सुविधा सम्बन्धी विधेयक ल्याउनुपरेको बताए। स्थानीय तहका पदाधिकारी तथा सदस्यले पारिश्रमिक लिन नमिल्ने भन्दै यसअघिको प्रदेश कानुन सर्वोच्च अदालतले २०७६ कात्तिक १ गते खारेज गरेका थियो। त्यसयता उनीहरुले सुविधा पाएका छैनन्। गण्डकी सरकारले संविधानको मर्म अनुसार स्थानीय तहका पदाधिकारी र सदस्यलाई पारिश्रमिकको सट्टा सुविधा उपलब्ध गराउने गरी विधेयक ल्याएको हो। नयाँ विधेयकमा सुविधा वृद्धि गरिएको भन्दै कांग्रेसले विरोध जनाएको हो। कोरोना भाइरसको महामारी भएका बेला सुविधा वृद्धि गर्न नहुने कांग्रेसको भनाइ छ। यस्तो बेला एउटा सन्देश दिने उद्देश्यसहित आफूले सुविधा फिर्ता गरेको नेपाली कांग्रेसका सांसदसमेत रहेका खड्काले बताए।"
अधिवेशन अन्त्य गर्दा सभामुख र अध्यक्षलाई पनि सोधिएन,"काठमाडौं : मन्त्रिपरिषद् बैठकले संसद्को चालु अधिवेशन अन्त्य गर्न राष्ट्रपतिसमक्ष सिफारिस भए लगत्तै बिहीबार बजेट अधिवेशन अन्त्य भएको छ। सरकारले प्रतिनिधि सभाका सभामुख अग्निप्रसाद सापकोटा र राष्ट्रियसभाका अध्यक्ष गणेश तिमल्सिनासँग छलफल नै नगरी चालु अधिवेशन अन्त्य गरेको हो। नेपाल कम्युनिस्ट पार्टी (नेकपा) अध्यक्षसमेत रहेका प्रधानमन्त्री केपी ओलीले बिना छलफल मन्त्रिपरिषद्बाट बजेट अधिवेशन अन्त्यको सिफारिस राष्ट्रपति समक्ष पठाएको भन्दै आलोचना सुरु भएको छ। राष्ट्रपति भण्डारीले बिहीबार साँझ ५ बजेबाट संसद अधिवेशन अन्त्य गरेको जानकारी संसद सचिवालयलाई गराइसकेकी छन्। सभामुखको सचिवालय स्रोतका अनुसार सरकारले सभामुख अग्निप्रसाद सापकोटासँग कुनै छलफल नै नगरी यो निर्णय गरेर सरकारले राष्ट्रपतिसमक्ष सिफारिस गरेको हो। यसअघि बसेको प्रतिनिधिसभा बैठक २२ गते बस्नेगरी स्थगित भएको थियो। अधिवेशन अन्त्यको जानकारी सचिवालयमा पुगे लगत्तै असार २२ गतेका लागि बोलाइएको प्रतिनिधिसभाको बैठकसमेत स्थगित भएको छ। ओलीप्रचण्ड टकराव : ओली समूहका नेता बोलाएर प्रचण्डले के भने ? ओली नआएपछि प्रचण्डले सुरू गरे स्थायी कमिटी बैठक नेकपा स्थायी समिति बैठक स्थगित राष्ट्रपतिबाट संसद्को बजेट अधिवेशन अन्त्य राष्ट्रपतिसँग प्रचण्डको भेटवार्ता संसद अधिवेशनको आकस्मिक अन्त्य : अब के होला ओलीको कदम ? २०७७ साल असार १७ गते बुधबार बसेको प्रतिनिधि सभाको बैठकबाट मिति २०७७ असार २२ गते सोमबार दिनको १ बजे बस्ने गरी निर्धारण भएको प्रतिनिधि सभाको बैठकसमेत अन्त्य भएकोले प्रतिनिधिसभा नियमावली, २०७५ को नियम ३ को उपनियम (२) को प्रतिबन्धात्मक वाक्यांश बमोजिम मासदस्यहरुको जानकारीको लागि यो सूचना प्रकाशित गरिएको छ, संघीय संसद्का महासचिव डा भरतराज गौतमले सार्वजनिक गरेको सूचनामा भनिएको छ। यता प्रमुख प्रतिपक्षी दल नेपाली कांग्रेसलेसमेत बिना परामर्श सरकारले बजेट अधिवेशन अन्त्य गरेको भन्दै असन्तुष्टि व्यक्त गरेको छ।"
बारपाक सुलीकोटका जनप्रतिनिधि र कर्मचारीसहित ९९ जना क्वारेन्टाइनमा,"गोरखा : एक स्वास्थ्यकर्मीमा कोरोना पोजिटिभ देखिएपछि बारपाक सुलीकोट गाउँपालिकाका अध्यक्ष उपाध्यक्ष र कर्मचारीसहित ९९ जना क्वारेन्टाइनमा बसेका छन्। गाउँ कार्यपालिकाको कार्यालयमा २२ जना, शैलपुत्री माविको क्वारेन्टाइनमा १४ जना र उपाध्यक्षसहित अरु होम क्वारेण्टाइनमा बसेको प्रमुख प्रशासकीय अधिकृत गौतम भण्डारीले जानकारी दिए। गाउँपालिकाका अध्यक्ष विष्णु भट्ट, प्रमुख प्रशासकीय अधिकृत गौतम भण्डारीसहित २२ जना गाउँ कार्यपालिकाको कार्यालयमा क्वारेण्टाइनमा रहेका हुन्। त्यस्तै शैलपुत्री माविको क्वारेण्टाइनमा वडा नम्बर ७ र ८ का वडाअध्यक्ष, स्वास्थ्य शाखाका प्रमुख, स्वास्थ्य चौकी इन्चार्जसहित १४ जना बसेको उनले बताए। उपाध्यक्षसहित अन्य जनप्रतिनिधि, कर्मचारी र केही सेवाग्राही होम क्वारेन्टाइनमा बसेका गाउँपालिकाले जनाएको छ। गाउँपालिकाको स्वास्थ्य शाखाका कर्मचारीमा कोरोना संक्रमण पुष्टि भएपछि बुधबार त्यहाँका ९९ जनाको स्वाब संकलन गरी परीक्षणका लागि पोखरा पठाइएको प्रमुख प्रशासकीय अधिकृत भण्डारीले जानकारी दिए।"
"नेकपाको कलहले बजेट अधिवेशन अन्त्य, एमसीसी अलपत्र : कांग्रेसको आपत्ति","काठमाडौं : सरकारले संघीय संसद्को चालु अधिवेशन अन्त्य गर्न राष्ट्रपति विद्यादेवी भण्डारी समक्ष गरेको सिफारिस अनुसार बिहीबार साँझ ५ बजेदेखि बजेट अधिवेशन अन्त्य भएको छ। आकस्मिक रुपमा अधिवेशन अन्त्य हुँदा नागरिकता संशोधन, निजामती कर्मचारी, विशेष सेवा गठनसहित दर्जनभन्दा बढी विधेयक पारित रोकिएका छन्। आकस्मिक रुपमा अधिवेशन अन्त्य हुँदा १९ वटा विधेयक विचाराधीन रहेको संसद् सचिवालयले जनाएको छ। कोरोना महाव्याधिका कारण लकडाउनबीच वैशाख २६ गते वर्षे अधिवेशन सुरु भएको थियो। ५६ दिन चलेको अधिवेशनले सरकारको वार्षिक नीति तथा कार्यक्रम, बजेट र नयाँ नक्सा अनुमोदनसम्बन्धी संविधान संशोधन विधेयक पारित गरेको थियो। प्रतिनिधिसभातर्फ १४ र राष्ट्रिय सभातर्फ ५ वटा विधेयक दर्ता भएका थिए। ८ वटा विधेयक दुवै सदनबाट पारित गरिएको थियो। अधिवेशनमा ९ वटा संकल्प प्रस्ताव, २ वटा जरुरी सार्वजनिक महत्वको र २ वटा ध्यानाकर्षण प्रस्ताव दर्ता भएका थिए। बिहीबार अधिवेशन अन्त्यसँगै अमेरिकी सहयोग सम्बन्धी मिलेनियम च्यालेन्ज कर्पोरेसन (एमसीसी)सँगको सम्झौता पनि अलपत्र परेको छ। सत्तासीन नेकपाभित्रै एमसीसी विवादमा परेपछि रोकिएको एमसीसी अलपत्र परेको हो। अधिवेशन सुरु : वैशाख २६, अधिवेशन अन्त्य : असार १८ अधिवेशन चालू दिन : ५६ दिन, प्रतिनिधिसभाका बैठक : २६ राष्ट्रियसभाका बैठक : ३५, दुवै सदनमा दर्ता विधेयक : १९ वटा संसद्मा प्रस्तुत हुन बाँकी विधेयक : १३ वटा, दुवै सदनबाट पारित विधेयक : ८ वटा सभामा विचाराधीन विधेयक : १९ वटा, समितिमा विचाराधीन विधेयक : २० वटा अधिवेशन अन्त्य गर्ने विषयमा सरकारले सभामुख अग्नि सापकोटासँग कुनै सल्लाह नगरेको सचिवालयले जनाएको छ। विपक्षी कांग्रेसले पनि आफूसँग सल्लाह नगरी सरकारले एकलौटी रुपमा अधिवेशन अन्त्य गरेको भन्दै असन्तुष्टि जनाएको छ। कांग्रेसका प्रमुख सचेतक बालकृष्ण खाँणले पार्टी भित्रको द्वन्द्वको समाधान गर्न नसक्दा प्रधानमन्त्रीले बजेट अधिवेशन अन्त्य गरेको आरोप लगाए। उनले यसरी संसदको अधिवेशन अन्त्य गर्नु अस्वभाविक र आकस्मिक भएको बताए। पार्टी भित्रको आन्तरिक द्वन्द्वको विषयलाई लिएर संसदमा पार्टी र प्रतिपक्षी दलका नेताको आक्रमक विरोध अगाडि बढ्छ भन्ने आंकलनमा प्रधानमन्त्रीले सदनको अन्त्य गर्नु भएको छ, उनले भने, यो अस्वभाविक र अकस्मिक देखिएको छ। खाँणले सदनले सरकारका कामप्रति मार्ग निर्देशन गर्ने काम गरिरहेको अवस्थामा प्रधानमन्त्रीले अनुत्तरदायी काम गरेको टिप्पणी गरे। सदनले सरकारलाई मार्ग निर्देशन गर्ने काम गरिरहेको थियो। यसले सदनप्रति जनतामा भरोस देखिएको थियो, उनले भने, यो अस्वभाविक र अनुत्तरदायी काम भयो। जनताको जीवन प्रधान कि सत्ताको राजनीति ? कांग्रेसले हठात् रूपमा संसद्को अधिवेशन अन्त्य गरिएकोमा आपत्ति जनाएको छ। अधिवेशन आह्वान र अन्त्य गर्ने स्थापित निश्चित प्रक्रिया हुँदाहुँदै त्यसलाई मिचेर सरकारले संसद् अधिवेशन अन्त्य गरेको भन्दै कांग्रेसले असहमति जनाएको हो। महत्वपूर्ण विधेयक टुंगोमा नपुर्याई अधिवेशन अन्त्य गरिनुलाई पार्टीले गम्भीर रूपमा लिएको प्रवक्ता विश्वप्रकाश शर्माले जारी विज्ञप्तिमा उल्लेख छ। कोरोना सिर्जित चुनौती सामना गर्न प्रस्तुत संकल्प प्रस्तावदेखि एमसीसी हुँदै अन्य महत्वपूर्ण विधेयकहरूबारे निश्चित टुंगोमा नपुगी अधिवेशन अन्त्य गरिनु दुःखद् छ, विज्ञप्तिमा लेखिएको छ, सत्तारूढ दलभित्रको विवाद आफ्नो ठाउँमा छ तर राजनीतिक दलभित्रको द्वन्द्वको दुष्प्रभाव संसद् अधिवेशनमा पर्नु दुःखद् मात्रै होइन आपत्तिजनक छ। कांग्रेसले जनताको जीवन प्रधान कि सत्ताको राजनीति ? भन्दै प्रधानमन्त्री केपी शर्मा ओलीलाई प्रश्न गरेको छ। राजनीतिक दुर्घटना नहोस् सत्तारुढ नेकपाभित्रको आन्तरिक कलहबीच सरकारले अचानक संसद् अधिवेशन अन्त्य गरेपछि संभावित राजनीतिक दुर्घटनाप्रति राजनीतिक वृत्त तथा नागरिक स्तरमा चिन्ता व्यक्त गरेका छन्। सबैले आपसी छलफल र सहमतिमा निकास खोज्न आग्रह गरेका छन्। व्यक्तिगत इगोका कारण मुलुकलाई दुर्घटनातर्फ नधकेल्न र जनताले दिएको झन्डै दुई तिहाइ मतमा खेलाँची नगर्न आग्रह गरेका छन्। कमरेडहरुलाई दुई तिहाइ पचेन : गणतन्त्र नगुमोस्! पूर्वप्रधानमन्त्री डा बाबुराम भट्टराईले संसदलाई छलेर अब कुनै पनि अध्यादेश ल्याउने दुस्प्रयास नगर्न सुझाव दिएका छन्। कुनैकुनै प्रणीलाई घीउ पच्दैन रे ! हाम्रा कमरेडहरूलाई पनि दुई तिहाई करिब बहुमतको सरकार नपचेको जस्तो छ, बाबुरामले भनेका छन्, त्यो अजीर्णताले संसद र लोकतन्त्रलाई नै हानी गर्ने हो कि भन्ने खतरा चैं बढी गम्भीर भो ! सबै सजग रहौं र खबरदारी गरौं। यत्रो त्याग रबलिदानबाट प्राप्त संघीय लोकतान्त्रिक गणतन्त्र नगुमोस् ! पार्टीभित्रको किचलोको अचानोमा संसद् कांग्रेस सांसद गगन थापाले अप्रत्यासित बजेट अधिवेशन अन्त्य भए लगत्तै पार्टी भित्रको किचलोको अचानोमा संसद परेको टिप्पणी गरेका छन्। उनले संघीय संसदको चालु अधिवेशन अप्रत्यासित रुपमा अन्त्य हुनुलाई विनासकाले विपरित वुद्धिको संज्ञा दिएका छन्। संसदमा थुप्रै विधेयकहरू कार्यसूचीमा र प्रक्रियामा छन् ,कोभिड(१९ लगायत विभिन्न विषयमा प्रस्ताव दर्ता छन्, थापाले भनेका छन्, पार्टीभित्रको किचलोको अचानोमा संसद्। ओलीले केही गर्न सकेनन् राष्ट्रपतिबाट संसद्को बजेट अधिवेशन अन्त्य राष्ट्रपतिसँग प्रचण्डको भेटवार्ता संसद अधिवेशनको आकस्मिक अन्त्य : अब के होला ओलीको कदम ? अधिवेशन अन्त्य गर्दा सभामुख र अध्यक्षलाई पनि सोधिएन बजेट अधिवेशन अन्त्य अस्वभाविक : कांग्रेस नेकपा स्थायी कमिटी बैठक शनिबारसम्म स्थगित नेकपा प्रवक्ता भन्छन्, पार्टी एकतामा संकट आयो बजेट अधिवेशन अन्त्यपछि सबैको चिन्ता : राजनीतिक दुर्घटना नहोस् त्यसैगरी राजनीतिक विश्लेषक मुमाराम खनालले सभामुखलाईसम्म जानकारी नदिई संसदको अधिवेशन अन्त्य हुँदा शंका गर्ने ठाउँ भएको टिप्पणी गरेका छन्। सभामुखलाई समेत थाहा नदिई चालु संसद अधिवेशनको अन्त्यको अन्तर्यमा पार्टी विभाजन गर्ने अध्यादेश ल्याउने तयारी हो भने ओलीले निम्त्याउने दुर्घटना उनको व्यवस्थापकीय कौशल भन्दा धेरै बाहिर जानेछ, उनले भनेका छन्, अवसर पाए पनि बुढाले केही गर्न सकेनन्। जीवनको उत्तरार्धमा कुनै गतिलो काम गरेर गए पनि हुने। दलीय पद्धति हराउने चिन्ता त्यसैगरी नागरिक अगुवा डा देवेन्द्रराज पाण्डेले अब दलीय पद्धति हराउने हो कि भनेर चिन्ता गरेका छन्। लोकतन्त्र त हराए जस्तो भएकै थियो। अबदलीय पद्धति पनि हराउने हो क्या हो ?, उनले लेखेका छन्। त्यसैगरी पूर्वाधार विज्ञ डा सूर्यराज आचार्य यो कदम गैरजिम्मेवार भएको टिप्पणी गरेका छन्। चालु संसदलाई अपर्झट अन्त्य गर्नु अस्वाभाविक देखिएको छ। चर्चामा आए जस्तो अध्यादेशका लागि बाटो खुलाउन हो भने त झन् गैरजिम्मेवार काम भयो, उनले फेसबुकमा लेखेका छन्, लोकतान्त्रिक मान्यता र संविधानको मर्म अनुसार राष्ट्रपतिले अभिभावकको भूमिका निर्वाह गर्दै सरकारका यस्ता अवाञ्छित कदम प्रति अंकुश लगाउने अपेक्षा। सँगै रामेश्वर खनालले सरकार गिराउने र संसदभिका स्रवैधानिक उपाय बाहेक अन्य क्षेत्रमा हुने छलफल र षड्यन्त्रको विरोध गर्नुपर्ने बताएका छन्। सरकार बनाउने र गिराउने संसदभित्रका संवैधानिक उपाय बाहेक होटेलरचमेनागृह, नेताका घरमा हुने छलफल र षड्यंत्रको कस्सिएर विरोध गर्ने हो। सकेसम्म रोक्ने हो, उनले भनेका छन्।"
राष्ट्रपतिसँगको परामर्शपछि संसद अधिवेशन अन्त्य गर्ने मन्त्रिपरिषद्को निर्णय : के होला अब ओलीको कदम ?,"काठमाडौं : नेपाल कम्युनिस्ट पार्टी (नेकपा) भित्र चर्कँदै गएको आन्तरिक कलहबीच बिहीबार मध्यान्ह बसेको मन्त्रिपरिषद्को बैठकले संसद्को चालु अधिवेशन अन्त्य गर्ने निर्णय गरेकोछ । निर्णयसहित अधिवेशन अन्त्य भएको औपचारिक घोषणाका लागि राष्ट्रपतिकहाँ सिफारिस पठाउने निर्णय भएको छ। सरकारको यो निर्णयले पार्टीभित्रको विवादलाई थप जटिल बनाएको छ। प्रधानमन्त्री ओलीले संसद अधिवेशन अन्त्य गरेर आफू अनुकुलको कदम चाल्न खोजेको आशंका गरिएको छ। परिस्थिति थप गम्भीर हुने अनुमान गरिएको छ। ओलीको यो कदमपछि थप रणनीतिका लागि अध्यक्ष पुष्पकमल दाहाल 'प्रचण्ड', वरिष्ठ नेता झलनाथ खनाल, माधवकुमार नेपाल र उपाध्यक्ष वामदेव गौतम आकस्मिक परामर्शमा जुटेका छन्। नेपाल कम्युनिस्ट पार्टी (नेकपा) भित्रको आन्तरिक कलहले गम्भीर मोड लिएको छ। पार्टी अध्यक्ष पुष्पकमल दाहाल प्रचण्ड निवास खुमलटारमा बिहीबार बिहान दुवै पक्षबीच भएको छलफलपछि नेकपा अध्यक्ष केपी शर्मा ओली राष्ट्रपति विद्यादेवी भण्डारीलाई भेट्न शीतलनिवास पुगेका थिए। स्थायी समितिको बैठकबीच नै क्याबिनेट बोलाइनु र राष्ट्रपतिसँग प्रधानमन्त्री अचानक पुगेर परामर्श गर्नुलाई अर्थपूर्ण रुपमा लिइएको छ। बिहीबार बिहान पुष्पकमल दाहाल प्रचण्डसँग छलफल गर्न ओली समूहका नेताहरु खुमलटार पुगेका थिए। छलफलमा ओली निकटका ईश्वर पोखरेल, विष्णु पौडेल, सुवासचन्द्र नेम्वाङ, शंकर पोखरेल र योगेश भट्टराई सहभागी थिए।स्रोतका अनुसार भेटमा प्रचण्डले आफूलाई भन्दा पनि ओलीलाई सम्झाउन र पहिले भएका सहमति कार्यान्वयनका लागि मनाउन सुझाव दिएका थिए। स्थायी समितिको मंगलबारको बैठकमा ओलीको राजीनामा माग्दै चर्काचर्कीभएपछि आन्तरिक कलहले गम्भीर मोड लिएको हो। बुधबार दिनभर दुवै पक्षमा आआफ्नो गुट छलफल र रणनीतिमा व्यस्त रहे। पार्टीभित्रैबाट चर्को आलोचनासहित राजीनामा माग भएपछि तनावमा रहेका प्रधानमन्त्री ओली बचाउको रणनीतिसहित बुधबारदेखि व्यक्तिगत र समूहगत छलफललाई तीव्र बनाएका छन्। ओलीले बुधबार दिनभर सरकारका मन्त्रीहरू र आफू निकटका स्थायी कमिटी सदस्यहरूलाई परामर्शका लागि बालुवाटार बोलाएर परामर्श गरेका थिए। ओलीको राजीनामा मागिसकेका अध्यक्ष पुष्पकमल दाहाल 'प्रचण्ड', वरिष्ठ नेता झलनाथ खनाल, माधवकुमार नेपाल र उपाध्यक्ष वामदेव गौतम पनि रणनीतिक छलफलमा व्यस्त छन्। बुधबार बेलुका झम्सीखेलमा प्रचण्डले बोलाएको बैठकमा ४४ सदस्यीय स्थायी समितिका ३० जना सदस्यहरू सहभागी भएका थिए। पार्टीभित्र ओली अल्पमतमा देखिएका छन्। ९ सदस्यीय सचिवालयमा ६ जना र ४४ सदस्यीय स्थायी समितिका ३० जना ओली विपक्षमा देखिएका छन्। पार्टीभित्रैबाट आफू घेराबन्दीमा परेको बताउँदै आएका ओलीको सम्भावित कदम के होला भनेर अनेक अनुमान र आशंका गरिएको छ। स्रोतका अनुसार प्रधानमन्त्री राजीनामा दिने मुडमा छैनन् ।जस्तोसुकै परिस्थिति आए पनि सामना गर्ने मनस्थितिमा ओली रहेको उनी निकट स्रोत बताउँछ। पार्टी निर्णय मानेर दुईमध्ये एक पद रोज्ने अर्थात राजीनामा दिने, संसदीय दलको अंकगणित सामाना गर्ने, संसद अधिवेश अन्त्य गरेर संकटकाल लगाउने, मध्यावधिमा जाने, दल विभाजनसम्बन्धि अध्यादेश ब्यूँताएर कांग्रेससँगको सहकार्य वा सहमतिको सरकारजस्ता अनेक विकल्पबारे अहिले ओली टिममा छलफल भइरहेको छ। प्रधानमन्त्री ओलीले आफूलाई हटाउन भारत सक्रिय भएको र होटल एवं दूतावासमा चलखेल भइरहेको भनी दिएको पछिल्लो अभिव्यक्तिपछि पार्टीभित्र विवाद चर्केको हो। अध्यक्ष पुष्पकमल दाहाल 'प्रचण्ड', वरिष्ठ नेता झलनाथ खनाल, माधवकुमार नेपाल र उपाध्यक्ष वामदेव गौतमले प्रधानमन्त्रीको अभिव्यक्तिप्रति आपत्ति जनाउँदै राजीनामा दिन आग्रह गरेका थिए"
ओली नआएपछि प्रचण्डले सुरू गरे स्थायी कमिटी बैठक,"काठमाडौं : अघिल्लो बुधबार सुरु भएको नेपाल कम्युनिष्ट पार्टी(नेकपा)को स्थायी कमिटी बैठक आज पनि बसेको छ। बिहीबार बिहान ११ बजेबाट बैठक सुरु हुने भनिएपनि ढिला गरी बैठक सुरु भएको हो। बालुवाटारमास्थित आफ्नै निवासमा भएको पार्टी बैठकमा प्रधानमन्त्री तथा पार्टी अध्यक्ष केपी शर्मा ओली भने सहभागी छैनन् । मन्त्रिपरिषद्को बैठकमा व्यस्त भएकाले स्थायी समिति बैठकमा प्रधानमन्त्री ओली र मन्त्रीहरु उपस्थित नभएको प्रधानमन्त्रीको सचिवालयले जनाएको छ। ओलीको अनुपस्थितिमा अर्का अध्यक्ष पुष्पकमल दाहाल 'प्रचण्ड'ले बैठक चलाइरहेका छन्। स्थायी समितिको मंगलबारको बैठकमा ओलीको राजीनामा माग्दै चर्काचर्की भएपछि आन्तरिक कलहले सतहीमा आएको छ। बुधबार केहि समय बैठक बसेपनि संसद बैठकमा जानुपर्ने भन्दै स्थायी कमिटी बैठक स्थगित गरिएको थियो । बैठक स्थगित भएपश्चात दिनभर ओली र प्रचण्डनेपाल पक्षमा आआफ्नो गुट छलफल र रणनीतिमा व्यस्त रहे। पार्टीभित्रैबाट चर्को आलोचनासहित राजीनामा माग भएपछि तनावमा रहेका प्रधानमन्त्री ओली बचाउको रणनीतिसहित बुधबारदेखि व्यक्तिगत र समूहगत छलफललाई तीव्र बनाएका छन्। ओलीले बुधबार दिनभर सरकारका मन्त्रीहरू र आफू निकटका स्थायी कमिटी सदस्यहरूलाई परामर्शका लागि बालुवाटार बोलाएर परामर्श गरेका थिए। ओलीको राजीनामा मागिसकेका अध्यक्ष पुष्पकमल दाहाल 'प्रचण्ड', वरिष्ठ नेता झलनाथ खनाल, माधवकुमार नेपाल र उपाध्यक्ष वामदेव गौतम पनि रणनीतिक छलफलमा व्यस्त छन्। बुधबार बेलुका झम्सीखेलमा प्रचण्डले बोलाएको बैठकमा ४४ सदस्यीय स्थायी समितिका ३० जना सदस्यहरू सहभागी भएका थिए। पार्टीभित्र ओली अल्पमतमा देखिएका छन्। ९ सदस्यीय सचिवालयमा ६ जना र ४४ सदस्यीय स्थायी समितिका ३० जना ओली विपक्षमा देखिएका छन्। पार्टी अध्यक्ष पुष्पकमल दाहाल प्रचण्ड निवास खुमलटारमा बिहीबार बिहान दुवै पक्षबीच भएको छलफल भएको थियो । शीर्ष नेता छलफलमा नेपाल कम्युनिष्ट पार्टी (नेकपा)का शीर्ष नेताहरु बालुवाटारमै छुट्टै छलफलमा जुटेका छन्। स्थायी कमिटी बैठकका लागि बालुवाटार पुगेका अध्यक्ष पुष्पकमल दाहाल 'प्रचण्ड' र वरिष्ठ नेता माधवकुमार नेपाल,वरिष्ठ नेता झलनाथ खनाल र उपाध्यक्ष बामदेव गौतम छुट्टै छलफल गरिरहेका छन्। यता मन्त्रीपरिषद् बैठक राख्नु अगाडि प्रधानमन्त्री एवम् नेकपा अध्यक्ष ओली राष्ट्रपति विद्यादेवी भण्डारीलाई भेट्न शीतलनिवास पुगेका थिए। मध्यान्ह बसेको मन्त्रिपरिषद्को बैठकले संसद्को चालु अधिवेशन अन्त्य गर्ने निर्णय गरेकोछ । निर्णयसहित अधिवेशन अन्त्य भएको औपचारिक घोषणाका लागि राष्ट्रपतिकहाँ सिफारिस गरिएको छ। सरकारको यो निर्णयले पार्टीभित्रको विवादलाई थप जटिल बनाएको छ। नेकपामा कडा शक्तिसंघर्ष प्रधानमन्त्रीको राजीनामा माग्ने क्रम रोकिएन ओलीप्रचण्ड टकराव : ओली समूहका नेता बोलाएर प्रचण्डले के भने ? राष्ट्रपतिसँगको परामर्शपछि संसद अधिवेशन अन्त्य गर्ने मन्त्रिपरिषद्को निर्णय : के होला अब ओलीको कदम ?"
राष्ट्रपतिसँग प्रचण्डको भेटवार्ता,"काठमाडौं : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्ड शीतल निवास पुगेका छन् । राष्ट्रपति विद्यादेवी भण्डारीसँग भेट गर्न प्रचण्ड शीतल निवास पुगेका हुन् । नेकपा स्थायी कमिटी बैठक स्थगित भएपछि प्रचण्ड बालुवाटारबाट शीतल निवास पुगेको उनको सचिवालयले जानकारी दिएको छ । प्रचण्डका प्रेस संयोजक विष्णु सापकोटा जुगलका अनुसार अहिले राष्ट्रपतिसँग भेटवार्ता जारी छ । बिहीबार बिहान बसेको मन्त्रिपरिषद् बैठकको सिफारिसमा राष्ट्रपतिले संसदको दुवै सदनको अधिवेशन अन्त्य गरेकी छन् । मन्त्रिपरिषद्को सिफारिसमा राष्ट्रपतिबाट संसदको बजेट अधिवेशन अन्त्य भएलगत्तै नेकपा स्थायी कमिटी बैठक स्थगित भएको हो । स्थायी कमिटी बैठकमा प्रधानमन्त्री एवम् नेकपाका अध्यक्ष केपी ओलीको चर्को आलोचना भएपछि नेकपाभित्र विवाद चर्किएको छ । बिहीबार मन्त्रिपरिषद् बैठक बस्नुअघि प्रधानमन्त्री ओलीले राष्ट्रपति भण्डारीसँग भेट गरेका थिए । असार १० गतेबाट सुरु भएको नेकपा स्थायी कमिटीमा सरकारका काम, प्रधानमन्त्रीले मदन मण्डारी फाउण्डेसनको कार्यक्रमाम दिएको अभिव्यक्ति र निर्वाचनमा आयोगमा नेकपा (एमाले) दर्ताका लागि परेको निवेदनका विषयमा चर्को बहस भइरहेको छ ।"
उच्चमनोबल र रोगसँग लड्ने क्षमताले जित्यो कोरोना,"मनिका झा। जनकपुरधाम क्रान्ति साह। विरगंज : कोभिड१९ को संक्रमणमा प्रदेश २ उच्च जोखिममा रह्यो। खुल्ला सिमाना र छिमेकी देश भारतमा कोरोनाको फैलिने दर निकै बढी हुँदा त्यसको प्रभावले प्रदेश २ अछुतो रहन सकेन। वैदेशिक रोजगारीका क्रममा देशबाहिर गएका महामारीबाट जोगिन नेपाल फर्किन थालेपछि कोसेलीमा कोरोना भाइरस पनि ल्याए। जसले संक्रमणको दरलाई बढाउँदै गयो। बढ्दो संक्रमण र न्युन स्वास्थ्य सुविधाबीच प्रदेशमा अधिकांश संक्रमितले कोरोनालाई पराजित गरेका छन्। यस प्रदेशमा हालसम्म कोभिड१९ ले ३ हजार ४४९ जनालाई संक्रमणमा पार्यो। जसमध्ये ३२ सय २८ पुरुष छन् भने २११ जना महिला। तर, संक्रमितको संख्या धेरै देखिए पनि कोरोनालाई पराजित गरेकाको संख्या पनि उच्च छ। अहिलेसम्म प्रदेशका आठै जिल्लाबाट संक्रमण मुक्त भई घर फर्किएकाको संख्या १७ सय २५ छ। विभिन्न रोगले ग्रसित र कोरोनाले पनि च्यापेका ३ जनाले हालसम्म ज्यान गुमाएका छन्। कोरोना अस्पतालको आइसोलेनसन वार्डमा १४ दिनको बसाईपछि वीरगन्जका पत्रकार सुरेश बिडारीको रिपोर्ट निगेटिभ आयो। संक्रमण पुष्टि भएपछि बैशाख ३० गते नारायणी अस्पतालको आइसोलेसनमा लगेर राखिएका बिडारी १४ दिनपछि जेठ १२ गते डिस्चार्ज भइ घर फर्किए। म बसेको आइसोलेसनका तीन कोठामा २२ जना पनि थिए। उनीहरूमा पनि कोरोनाको कुनै लक्षण थिएन। कसैले पनिऔषधि खानु परेन। १४ दिन बसेर घर फर्किएका हौं, बिडारी भन्छन्। संक्रमितको शरीरमा इम्युनिटी पावर बढाउनु पर्ने चिकित्सकको सुझावअनुसार आइसोलेसनमा बसेकाले बिहान बेलुकी तातोपानीमा बेसार हालेर खाएको उनी सम्झन्छन्। वीरगन्जको कोरोना अस्पतालमा भर्ना भएका १८२ संक्रमितमध्ये बिडारीसँगै १ सय ७६ संक्रमित उपचारपछि निको भई घर फर्किसकेका छन्। अब ६ संक्रमित उपचाररत छन्। नारायणी अस्थायी कोबिड अस्पतालका कोर्डिनेटर डाक्टर उदयनारायण सिंह आइसोलेसनमा ल्याएर राखिएका संक्रमितमध्ये ८५ प्रतिशतमा कोरोनाको कुनै पनि लक्षण नदेखिएको बताउँछन्। अहिलेसम्म आएका संक्रमितमध्ये ८५ प्रतिशतमा कुनै पनि लक्षण देखिएको छैन, उनले भने, १५ प्रतिशतमा मात्रै त्यो पनि सामान्य ज्वरो, खोकी र झाडा पखालाको समस्यामात्रै देखिन्छ। सामान्य ज्वरो, रुघाखोकी र झाडापखालाको समस्या भएका संक्रमितलाई पनि मलेरियामा प्रयोग हुने हाइड्रोक्सिल क्लोरोक्विन र एजिक्सोमाइन ट्याब्लेट मात्रै खान दिने गरेको डाक्टर सिंह बताउँछन्। भन्छन्, नेपालमा यति धेरै पोजेटिभ केश आइसकेको छ, तर मृत्यु भएकाबाहेक प्रायः सबैमा कोरोनाको कडा लक्षण देखिएको छैन, यो अनुसन्धानको विषय नै बनेको छ। कोरोनाबाट रिकोभरी दर यस प्रदेशमा बढी भए पनि यसको मुख्यकारणबारे बिनाअनुसन्धान ठोकुवा केही भन्न गाह्रो हुने सामाजिक विकास मन्त्रालय स्वास्थ्य निर्देशनालयका वरिष्ठ जनस्वास्थ्य प्रशासक विजयकुमार झा बताउँछन्। सामाजिक स्तरमा अहिले संक्रमण फैलिन नसकेको र बाहिरबाट आएकाले नै यो रोग सारे पनि संक्रमणको जोखिम बिस्तारै न्यून हुँदै गएको झाको अनुमान छ। कोरोना संक्रमणसँग जुध्न प्रदेश २ मा चिकित्सकहरू पनि उच्च मनोबलका साथ खटिएको प्रादेशिक अस्पताल जनकपुरका निमित्त मेडिकल सुपरिटेन्डेन्ट डा जामुन सिंह बताउँछन्। उनी भन्छन्, कोरोना हराउन कुनै औषधि बिरामीलाई नदिए पनि उनीहरूको उच्चमनोबल र रोगसँग लड्ने क्षमताकै कारण निको हुने दर बढी छ।"
नेकपा स्थायी समिति बैठक स्थगित,"काठमाडौं : सत्तारुढ दल नेपाल कम्युनिस्ट पार्टी (नेकपा) को स्थायी समिति बैठक स्थगित भएको छ। बिहीबार मध्यान्ह १२ बजेतिरबाट सुरु भएको बैठक केही समय बसेर स्थगित भएको हो। नेकपा अध्यक्ष तथा प्रधानमन्त्री केपी शर्मा ओली बैठकमा उपस्थित नभएपछि अर्का अध्यक्ष पुष्पकमल दाहाल 'प्रचण्ड'ले बैठक सुरु गरेका थिए। बिहीबार बिहान मन्त्रीपरिषद् बैठक राख्नु अगाडि प्रधानमन्त्री एवम् नेकपा अध्यक्ष ओली राष्ट्रपति विद्यादेवी भण्डारीलाई भेट्न शीतलनिवास पुगेका थिए। मध्यान्ह बसेको मन्त्रिपरिषद्को बैठकले संसद्को चालु अधिवेशन अन्त्य गर्ने निर्णय गरेको छ । स्थायी समितिको बैठकमा ओलीको राजीनामा माग्दै चर्काचर्कीभएपछि आन्तरिक कलहले गम्भीर मोड लिएको छ। पार्टीभित्रैबाट चर्को आलोचनासहित राजीनामा माग भएपछि तनावमा रहेका प्रधानमन्त्री ओली बचाउको रणनीतिसहित बुधबारदेखि व्यक्तिगत र समूहगत छलफललाई तीव्र बनाएका छन्। बिहीबार बिहान पुष्पकमल दाहाल प्रचण्डसँग छलफल गर्न ओली समूहका नेताहरु खुमलटार पुगेका थिए। छलफलमा ओली निकटका ईश्वर पोखरेल, विष्णु पौडेल, सुवासचन्द्र नेम्वाङ, शंकर पोखरेल र योगेश भट्टराई सहभागी थिए। स्रोतका अनुसार भेटमा प्रचण्डले आफूलाई भन्दा पनि ओलीलाई सम्झाउन र पहिले भएका सहमति कार्यान्वयनका लागि मनाउन सुझाव दिएका थिए। ओलीले बुधबार पनि दिनभर सरकारका मन्त्रीहरू र आफू निकटका स्थायी कमिटी सदस्यहरूसँग छलफल गरेका थिए।"
नेकपामा कडा शक्तिसंघर्ष,"काठमाडौं : सत्तारुढ नेकपाभित्र चुलिएको विवादसँगै दुवै पक्षका नेताहरू रणनीतिक खाका बनाउन बुधबार राति अबेलासम्म सक्रिय रहे। राजीनामा मागेर अप्ठ्यारोमा पारिएका अध्यक्ष एवं प्रधानमन्त्री केपी शर्मा ओलीले समस्या समाधानार्थ नेताहरूसँग दिनभर भेटघाट गरे। अर्कातिर, कार्यकारी अध्यक्ष पुष्पकमल दाहाल, वरिष्ठ नेता माधवकुमार नेपाललगायत ओलीलाई जसरी पनि राजीनामा गराउने गृहकार्यमा उसरी जुटे। प्रधानमन्त्री ओलीले बालुवाटारमा बाक्लो भेटघाट गरिरहँदा दाहालनेपाल पक्ष ललितपुरको झम्सिखेलस्थित अँगेनो रेस्टुरेन्टमा जुटेको थियो। त्यहाँ उनीहरूले बहुमत स्थायी समिति सदस्यहरू बोलाएर ओलीलाई सकभर सहमतिका आधारमा दुवै पदबाट राजीनामा गराउने तय गरे। ओली सहमतिमा आउन नचाहे बहुमत, अल्पमतकै निर्णयका आधारमा भए पनि हटाउने निर्णय लिने निष्कर्ष निकालेका थिए। दाहालनेपाल पक्षले दबाब बढाएर पद छाड्न लगाउन खोजे पनि प्रधानमन्त्री ओलीले दुवै पद नछाड्ने रणनीति बनाएका छन्। ओलीले बिहान बालुवाटारमा आफूनिकट स्थायी समिति सदस्यसहित दाहाल र नेपाल पक्षका केही नेतालाई बोलाएर छलफल गरेका थिए। साँझ दाहालनेपाल पक्ष झम्सिखेलमा जुटेको खबर पाएपछि बालुवाटारमा पनि ओली पक्षका नेताले गहन छलफल चलाए। ओली पक्षले पार्टी नेताहरूले भन्दैमा प्रधानमन्त्री र अध्यक्ष दुवै पद दबाबकै भरमा नछोड्ने निष्कर्ष निकालेको छ। प्रधानमन्त्री संसदीय दलले चयन गरेको र दुई पार्टी एकताका क्रममा दुई अध्यक्ष विधानमा व्यवस्था गरेर जाने गरी भएको भन्दै दबाब दिँदैमा अहिले दुवै पद छोड्न नसकिने निष्कर्षमा ओली पक्ष देखिएको हो। यसका लागि दाहालनेपाल पक्षमा रहेका मध्यमार्गी धारका स्थायी समिति सदस्यहरूसँग पनि ओली पक्षले बाक्लो छलफल गरेको छ। ओलीले बुधबार दाहाल र नेपालनिकट नेताहरूलाई पनि आफूनिकट नैताहरूसँगै राखेर छलफल गरेका थिए। ओलीसँगको छलफलका लागि नेपालनिकट मानिएका मन्त्रीहरू योगेश भट्टराई, घनश्याम भुसाल, दाहालनिकट मानिएका नेताहरू टोपबहादुर रायमाझी, मणि थापा पुगेका थिए। पूर्वमाओवादी धारकै नेताहरू गृहमन्त्री रामबहादुर थापा, उद्योगमन्त्री लेखराज भट्ट पनि बालुवाटार गएका थिए। छलफलमा नेताहरूले प्रधानमन्त्री ओलीलाई पार्टीभित्रको विवाद तन्काउनेभन्दा पनि समाधानका लागि उपयुक्त विकल्प पहिचान गरेर अगाडि बढ्न सुझाव दिएको नेकपा संसदीय दलका उपनेता सुवास नेम्बाङले बताए। प्रधानमन्त्रीले फरकफरक समूह बनाएर सबै स्थायी समितिका सदस्यलाई पार्टीभित्र देखापरेको विवाद समाधान कसरी गर्न सकिएला भन्ने हिसाबले छलफलका लागि बोलाउनुभएको हो। त्यही क्रममा हामी १९२० जना बिहान थियौं। उहाँले खेपखेप गरेर भेटिरहनुभएको छ, नेम्बाङले अन्नपूर्णसँग भने, प्रधानमन्त्रीले पार्टी बैठक चलिरहेको छ, तपाईंहरूले सबै कुरा हेर्नुहोस्, बुझ्नुहोस् र पार्टीलाई एउटा राम्रो ढंगले निकास निकाल्ने विषयमा भूमिका खेल्नुहोस् भन्नुभएको थियो। हामीले पनि सबैसँग छलफल गर्नुहोस्, पार्टीलाई एक बनाएर लैजानुहोस्। यताउता गर्न नदिऔं भन्ने सुझाव दिएका थियौं। नेताहरूले दुई अध्यक्षलाई निरन्तर छलफल गरेर विवाद नटुगिंदासम्म लागिरहन सुझाव दिएको पनि नेम्बाङले बताए। उता दाहालनेपाल पक्ष कुनै पनि प्रलोभनमा नफर्किने मनस्थितिमा देखिन्छ। निर्णयमा पुग्नुअघि प्रधानमन्त्री ओलीसँग वार्ता गर्ने र त्यसको जिम्मा अध्यक्ष दाहाललाई दिने समझदारी झम्सिखेल भेलाले बनाएको एक स्थायी समिति सदस्यले बताए। बुधबार स्थायी समितिको छोटो बैठकपछि दाहाल र नेपालबीच नेपाल निवासमा छलफल भयो। त्यसले झम्सिखेल भेला तय गरेको थियो।उहाँबाट पार्टी र सरकार दुवै चल्दैन भन्ने हाम्रो सामूहिक निष्कर्ष छ। अब उहाँले पार्टी नेताहरूले भनेजस्तै सहमतिका आधारमा पद त्याग गर्नुभए सबैभन्दा राम्रो हुन्छ। भएन भने पार्टीले बहुमत अल्पमतकै आधारमा भए पनि उहाँलाई हटाउने निर्णय लिने विषयमा भेलामा समझदारी जुटेको छ, ती स्थायी समिति सदस्यले अन्नपूर्णसँग भने। भेलामा गत वैशाख १० गते लिखित रूपमा पार्टी स्थायी समिति बैठक माग गर्ने २० नेता, ओली नेतृत्वकै सरकारमा रहेका गृहमन्त्री रामबहादुर थापा, ऊर्जामन्त्री वर्षमान पुन, वनमन्त्री शक्ति बस्नेत, शिक्षामन्त्री गिरिराजमणि पोखरेल, कृषिमन्त्री घनश्याम भुसाल पनि सहभागी थिए। सचिवालयका ९ मध्ये ६ नेता भेलामा सहभागी थिए। स्थायी समितिका ४४ मध्ये ३० जना थिए। बिहान प्रधानमन्त्री ओलीले बोलाएको छलफलमा सहभागी नेता गृहमन्त्री थापा, कृषिमन्त्री भुसाल, स्थायी समिति सदस्य मणि थापा, टोपबहादुर रायमाझी, हरिबोल गजुरेल पनि भेलामा सहभागी थिए। भेलामा केहीले अध्यक्ष र प्रधानमन्त्रीमध्ये दुवै पदबाट ओलीको राजीनामा माग गर्नुपर्ने धारणा राखे। केहीले भने दुईमध्ये एउटा पद छाडे हुने विचार राखे। तर, यस विषयमा अध्यक्ष दाहालले ओलीसँग गर्ने छलफलका आधारमा थप रणनीति बनाएर जाने भेलाले निष्कर्ष निकालेको छ। दाहालले अब पहिले ओलीसँग छलफल गर्ने पनि सहभागी एक स्थायी समिति सदस्यले बताए। भेलामा बुधबार बिहान ओलीले बोलाएको छलफलमा सहभागी भई मध्यमार्गी धार देखाएका पर्यटनमन्त्री योगेश भट्टराई भने सहभागी थिएनन्। पूर्वमाओवादी धारका उद्योगमन्त्री लेखराज भट्टलाई भने बैठकमा बोलाइएको थिएन। नेकपामा दाहालनेपाल पक्षको भेलाको यस्तो निष्कर्षपछि टकराव झन बढ्ने देखिएको छ। भेलामा सहभागी स्थायी समिति सदस्य गणेश शाहले पार्टीमा देखापरेका समस्या समाधानमा शीर्ष नेताहरूले सुझाव मागेको जानकारी दिए। अध्यक्ष दाहालले तपार्इंहरूको सुझाव दिनुहोस् भन्नुभयो। केही साथीहरूले सुझाव राख्नुभएको छ। पार्टीलाई एक्ताबद्ध बनाउने, विभाजन हुन नदिने र पार्टी निर्णय सबैले पालना गरेर जाने विषयमा केन्द्रित रहेर नेताहरूले सुझाव राख्नुभएको थियो, उनले अन्नपूर्णसँग भने। अर्का स्थायी समिति सदस्य भीम रावलले भने प्रधानमन्त्री तथा पार्टी अध्यक्षले पनि स्थायी समितिका सदस्यहरूसँग छलफल गर्न थालेकाले अर्का अध्यक्ष दाहालले पनि छलफल सुरु गरेको बताए। दाहालनेपाल समूहको भेलामा यसअघि प्रधानमन्त्री ओलीलाई साथ दिँदै आएका गृहमन्त्री थापाले पनि पुगेर सम्बोधन गरेका थिए। त्यसअघि अध्यक्ष एवं प्रधानमन्त्री ओलीले बोलाएको बालुवाटार छलफलमा मन्त्री यागेश भट्टराईले आफूले दक्षिण अफ्रिकाको द्वन्द्व व्यवस्थापनको विषयमा पनि अध्ययन गरेको भन्दै त्यही मोडेलमा विवाद समाधान गर्न प्रधानमन्त्रीलाई सुझाव दिएका थिए। तपाईंहरू (ओली, दाहाल र नेपाल)ले एकअर्काको पीडा बुझ्नुपर्यो। समस्या के हो पहिचान गर्नुपर्यो। दक्षिण अफ्रिकामा एकले अर्काको समस्यालाई महसुस गर्ने हुँदोरहेछ। त्यसलाई पनि आधार बनाउन सकिन्छ, उनले भने, तपाईंहरूको केके कुरामा असन्तुष्टि हो ? समस्या केकेमा हो ? त्यो पहिचान गर्नुहोस्। त्यसपछि हल गर्ने विधि खोज्नुपर्छ। कृषिमन्त्री भुसालले पार्टीले गर्ने निर्णय सबै नेताले मानेर जाने संस्कारको विकास भए विवाद समाधानको बाटो खुल्ने सुझाव प्रधानमन्त्रीलाई दिएका थिए। भुसालले भने, पार्टीलाई ठीक ढंगले चलाउनुपर्यो। पार्टीले गर्ने निर्णय स्वीकार गर्नुभयो भने मेरो सधंै तपाईंलाई साथ छ, अब पनि रहन्छ। तर, पार्टी निर्णय नमान्ने, आफ्नो ढंगले चल्ने गर्नुभयो भने मेरो साथ तपार्इंलाई हँुदैन। बालुवाटारको छलफलमा सचिवालयमा रहेका नेताहरू ईश्वर पोखरेल, रामबहादुर थापा, गण्डकी प्रदेशका मुख्यमन्त्री पृथ्वीसुब्बा गुरुङ, प्रधानमन्त्रीका मुख्य सल्लाहकार विष्णु रिमाललगायतले भने बोलेका थिएनन्। स्थायी समिति सदस्य मणि थापाले पार्टीभित्रको विवाद मिलाउन नेताहरूबीच विश्वास कायम गरेर अगाडि बढ्न आफूहरूले प्रधानमन्त्रीलाई सुझाव दिएको बताए। उहाँले समूहसमूहमा स्थायी समितिका सदस्यहरूसँग छलफल गर्न खोजेको छु, पहिलो चरणमा तपाईंहरूसँग छलफल गर्न खोजेको हो। कसरी पार्टीभित्र देखापरेको समस्या हल गर्ने तपाईंहरूको सुझाव दिनुहोस् भन्नुभयो। हामीले नेताहरुका बीचको आपसी संवाद र विश्वासबाटै समस्याको समाधान खोजी गर्न सुझाव दियौं, थापाले अन्नपूर्णसँग भने। बिहानको बालुवाटार छलफलमा परराष्ट्रमन्त्री प्रदीप ज्ञवालीले भने प्रधानमन्त्रीको तहबाट १४ असारमा दिएको अभिव्यक्ति नदिएको भए राम्रो हुने आफूलाई पनि लागेको बताएका थिए। तर, उनले अभिव्यक्तिलाई अब धेरै उचाल्नेभन्दा पनि त्यसको कमजोरीलाई स्वीकारेर प्रधानमन्त्रीले यस विषयमा भन्न खोजेको विषय प्रस्ट्याएर जाँदा समस्याको समाधान हुने सुझाव दिएका थिए। दाहालले बोलाए ओली पक्षका नेता दुवै पक्षले विवादको मध्यमार्गी बाटो के हुन सक्छ भनेर अन्तरसमूहमा पनि छलफल सुरु गरेका छन्। त्यही क्रममा अध्यक्ष दाहालले बिहीबार बिहान ८ बजे खुमलटारमा ओलीनिकट स्थायी समिति सदस्यलाई बोलाएका छन्। उहाँ (प्रचण्ड)ले हामीलाई बिहीबार (आज) बिहान छलफलका लागि निवासमा बोलाउनुभएको छ। हामी जाँदै छौं, नेकपा संसदीय दलका उपनेता नेम्बाडले अन्नपूर्णसँग भने। बुधबार स्थायी समिति बैठकअघि पनि ओली र दाहालको बीचमा छलफल भएको थियो। दुई नेताबीच झन्डै आधा घण्टा छलफल भएको बालुवाटार स्रोतले बताएको छ।"
प्रहरीले उल्टो जाहेरी लेख्दा,"काठमाडौं : काठमाडौं चन्द्रागिरिका राजेन्द्र मगरले २०५१ फागुन १५ गते शर्मिला मगरसँग विवाह गरे। त्यसको केही वर्षपछि २०५६ मंसिर २५ गते गोरखाकी शान्ता मगरसँग दोस्रो विवाह गरे। पतिले कान्छी श्रीमती ल्याएकोबारे शर्मिलाले त्यसको तीनचार महिनापछि नै थाहा पाएकी थिइन्। तर, उनले त्यस बेला उजुरी गरिनन्। नौ वर्षपछि उजुरी गर्न जाँदा श्रीमान् विदेशमा भएका बेला जाहेरी दर्ता गर्न मिल्दैन भनी कालिमाटी प्रहरीले फर्काइदिएको थियो। उनका पति राजेन्द्र त्यस बेला वैदेशिक रोजगारीमा थिए। शर्मिला २०७६ मंसिर १ गते फेरि महानगरीय प्रहरी परिसर गइन्। पति राजेन्द्रबाट मानाचामल भराउन, अंश दिलाउन र जेठी बुझाउने भाग पाउन उनले निवेदन दिइन्। तर, अनुसन्धानमा खटिएका प्रहरी नायब निरीक्षक प्रेमबहादुर रावलले बहुविवाहको जाहेरी बनाई शर्मिलालाई जबरजस्ती सहीछाप गराउन लगाएका थिए। जब कि बहुविवाहको मुद्दा लगाउने हदम्याद (३ महिना) पहिल्यै नाघिसकेको थियो। पद दुरुपयोग गरी बदनियतपूर्वक अनुसन्धान गर्ने प्रहरी नायब निरीक्षक रावललाई काठमाडौं जिल्ला अदालतले एक महिना कैद सजाय हुने फैसला गरेको छ। अनुसन्धान गर्ने क्रममा उनले झुटा जाहेरी दरखास्त तयार पारी दर्ता गरेको अदालतको ठहर छ। न्यायाधीश श्रीकृष्ण भट्टराईको इजलासले फौजदारी कार्यविधि संहिता र अपराध संहिता २०७४ को दफा ९९ विपरीत कार्य गरेकाले अनुसन्धानकर्ता रावललाई एक महिना कैद सजाय सुनाएको हो। शर्मिलाले आफू अक्षर नचिन्ने र अनुसन्धान गर्ने रावलले यसमा हस्ताक्षर गरे मानाचामल पाइन्छ भनेपछि आफूले हस्ताक्षर गरेको बयान अदालतमा दिएकी थिइन्। रावलले हदम्याद नाघिसकेको मुद्दालाई फरक विषय उठान गरी बदनियतपूर्वक अघि बढाएका थिए। जिल्ला अदालतले विवाह भएको झन्डै २० वर्षपछि जाहेरी दर्ता भएको र बहुविवाह मुद्दामा सर्वोच्च अदालतबाट प्रतिपादत सिद्धान्तविपरीत भएको ठहर गरेको छ। अदालतले फौजदारी कार्यविधि संहिता २०७४ को दफा ५१ बमोजिम हदम्यादका आधारमा उक्त मुद्दा प्रारम्भिक सुनवाइ गरी खारेज गरेको छ। तत्कालीन मुलुकी ऐन, बिहावारी महलमा दोस्रो विवाह गरेको थाहा भएको मितिले तीन महिनाभित्र जाहेरी दिनुपर्ने व्यवस्था छ। पद दुरुपयोग गरी बदनियतपूर्वक अनुसन्धान गर्ने प्रहरी नायब निरीक्षक रावललाई अदालतले एक महिना कैद सजाय सुनाएको छ। मुलुकी अपराध संहिता २०७४ ले अनुसन्धान र अभियोजन गर्ने अधिकारीले निर्दोष व्यक्तिलाई फसाउने मनसायले, झुटा मुद्दा लगाई बदनियतपूर्वक अनुसन्धान वा अभियोजन गरे ६ महिनासम्म कैद वा ५ हजार रुपैयाँसम्म जरिवाना वा दुवै सजाय हुने व्यवस्था गरेको छ। सोही कानुन प्रयोग गरी काठमाडांै जिल्ला अदालतले पहिलो पटक झुटो जाहेरी बनाउने अनुसन्धानकर्तालाई नै सजाय गर्ने ऐतिहासिक फैसला सुनाएको हो। अदालतको यस्तो कार्यबाट आइन्दा निर्दोष व्यक्तिलाई फसाएर बदनियतपूर्वक अनुसन्धान र अभियोज गर्ने कार्य निरुत्साहन हुने अदालतको अपेक्षा छ। नेपाल बार एसोसिएसनका महासचिव लीलामणि पौडेलले विगतमा राजनीतिक आस्था वा व्यक्तिगत दुस्मनीका आधारमा पहुँचवालाले अनुसन्धान र अभियोजन गर्ने निकायलाई प्रभावमा पारी वा दबाब दिई झुटा मुद्दा लगाउने तथा वास्तविक अपराधीलाई उन्मुक्ति दिने गरेको पाइएको बताए। त्यस्तो कार्यलाई निरुत्साहन गर्ने उद्देश्यले निर्दोष व्यक्तिलाई फसाउने नियतले अनुसन्धान गर्ने अधिकारीलाई कैद सजाय गर्ने काठमाडौं जिल्ला अदालतको फैसलाले फौजदारी न्याय प्रणालीमा सकारात्मक सन्देश जाने महासचिव पौडेलको भनाइ छ। आफू सामान्य हिसाबले मानाचामलका लागि उजुरी दिन गएको तर बदनियतपूर्वक रावलले बहुविवाहको जाहेरी बनाइदिएको शर्मिलाले अदालतमा बताएकी थिइन्। शर्मिलाले आफूले बहुविवाहअन्तर्गत जाहेरी नदिएको बताएकी थिइन्। जिल्ला अदालतले अनुसन्धानकर्ता रावलले अनुसन्धानका क्रममा हदम्यादसम्बन्धी कानुनको अपव्याख्या गरी २० वर्षअघि भएको विवाहको आरोपमा हदम्याद नै नभएको मुद्दामा जाहेरी दिन लगाएको ठहर गरको छ। रावलले जाहेरीवालाले नभनेको विषयलाई आफैंले जाहेरीमा लेखी बदनियतपूर्वक प्रतिवादी राजेन्द्र र उनकी कान्छी श्रीमती शान्ता मगरलाई थुनुवा पुर्जी दिई हिरासतमा राखेका थिए। फौजदारी कार्यविधि संहिता २०७४ को दफा ४ को उपदफा २ मा जाहेरवालालाई जाहेरीको व्यहोरा पढी, वाची सुनाई निजको सहीछापसमेत गराई राख्नुपर्ने प्रावधान छ। अनुसन्धान गर्ने क्रममा रावलले त्यसविपरीत कार्य गरेको जिल्ला अदालतको फैसलामा उल्लेख छ।"
नागरिकताबाट पतिको नाम हटाउने प्रस्ताव,"काठमाडौं : विवाहित महिलाले आफ्नो नागरिकताबाट पतिको थर हटाई आमा वा बुवाको नामथर राखेर अर्को नागरिकता लिने प्रावधानसहित राज्यव्यवस्था समितिले नागरिकता संशोधन विधेयकको प्रतिवेदन प्रतिनिधिसभामा पठाएको छ। समिति सभापति शशि श्रेष्ठले (झुक्याएर) यस्तो प्रावधान राखेर प्रतिवेदन पठाएको भन्दै सत्तासीन नेकपाकै सांसदले असन्तुष्टि जनाएका छन्। विवाहित महिलाले पतिको थर हटाउँदै गए तेस्रो पुस्तामा हाडानाताबीच विवाह हुने, पतिको थर राख्न नपाउँदा समाज विभाजित हुने, जातीय विभेद कायमै रहने उनीहरूको तर्क छ। सभापति श्रेष्ठले असार ९ गते प्रतिनिधिसभामा पेस गरेको प्रतिवेदनमा पतिको थर राखिएका नागरिकता सच्याएर महिलाले आमा वा बुवाको थर र अन्य विवरण राखी अर्को नागरिकता लिने प्रावधान राखिएको छ। महिलाले पतिको थर राखेर अर्को नागरिकता लिन बन्देज गर्न खोजिएको नेकपाका सांसदको आरोप छ। श्रेष्ठको धारणा भने इच्छुकका लागि मात्र छ। समितिले नागरिकता ऐेनको दफा १७ मा उपदफा ३ थपेर यस्तो प्रावधान राखेको छ। विवाह वा सम्बन्धविच्छेद भएकी महिलाले थर, वतन वा अन्य विवरण संशोधन गरी आफ्नो आमा वा बाबुको थर, वतन, वा अन्य विवरण राख्न चाहिँ निवेदन दिएमा तोकिएको अधिकारीले आवश्यक कुरा बुझी पहिले लिएको नागरिकताको प्रमाणपत्र खिची एक पटकको लागि थर, वतन वा विवरण संशोधन गरी अर्को नागरिकता प्रमाणपत्र दिन सक्नेछ, विधेयकमा छ। विवाहित महिलाले पतिको थर हटाएर नागरिकता लिने र छोराछोरीलाई माइतीकै थर राखेर नागरिकता दिन थाले हाडानाताभित्र विवाह हुने र सामाजिक संरचनामै असर पर्ने समितिका सदस्यको तर्क छ। सम्बन्धविच्छेद भएका महिलाले बाबु वा आमाको नागरिकतातिर फर्किन पाउनु राम्रो हो, नेकपा सांसद विजय सुब्बाले अन्नपूर्णसँग भने, तर, विवाहित महिलाका हकमा यस्तो व्यवस्था गर्नु उचित होइन। समितिमा पारित नभई झुक्याएर यस्तो प्रावधान राखेर सभापति श्रेष्ठले प्रतिवेदन तयार पारेको सुब्बाको आरोप छ। उपसमितिमा कुरा नमिलेपछि यो विषय समितिलाई नै टुंगो लगाउने जिम्मा दिएका थियौं, उनले भने, समितिमा छलफल र निर्णय नगराई एकाएक प्रतिवेदनमा समेटेर प्रतिनिधिसभामा पठाइएको रहेछ। नागरिकता विधेयकमाथि छलफल गर्न सुब्बाकै संयोजकत्वमा उपसमिति बनेको थियो। यो प्रावधानले तेस्रो पुस्तामा हाडानाताबीच विवाह हुने र कुनै महिलाले चाहे पतिको थर राख्नै नपाउँदा सामाजिक रुपमा अप्ठ्यारो पर्ने निश्चित छ, सुब्बाले भने, ऐन, कानुनमै पतिको थर राख्न नपाउने व्यवस्था गर्न मिल्छ र ? वंंश परम्परा तोड्ने नाममा पतिको थर नराख्ने भए विवाहपछि महिलाले बाबुकै थर राख्नुको खासै अर्थ नभएको तर्क उनले गरे। भने, आफ्ना निजी स्वार्थका लागि सिंगो महिला वर्गलाई विभाजन गर्न मिल्दैन। अर्का सांसद झपट रावलले समितिमा पारित नै नभएको विषय प्रतिवेदनमा समेटेर प्रतिनिधिसभामा पेस गरिएको दाबी गरे। विदेशीलाई नागरिकता दिने प्रावधान विधेयकमा राख्ने प्रयास असफल भएपछि एनजीओ मानसिकताले यस्तो प्रावधान राखिएको हो, उनले भने, यो विषय समितिबाट टुंगो लागेकै छैन। यसलाई सच्याउनुपर्छ। नेपालमा भएका थरहरू सबै बुवाको आधारमा राखिएको तर्क उनले गरे। भने, या त म कसैको थर राख्दिन भन्नुभयो। होइन भने पतिको थर हटाएर बुवाको थर राख्ने कुरामा केही भिन्नता छैन। विधेयकमा पतिको थर हटाएर बाबु, आमाको थर राख्न पाइने भए पनि पहिले नै नागरिकता लिएका महिलाले पतिको थर राख्न नपाउने प्रावधान राख्नु उचित नभएको सांसदहरूको भनाइ छ। समिति सचिवालय भने निर्णय हुनुभन्दा पाँच दिनअगावै प्रतिवेदन सबै सांसदलाई वितरण गरिएको, निर्णयको दिन कुनै पनि सांसदले कुरा नउठाउँदा पारित भएको बताउँछ। समितिमा सहमति भएकोे बाहेक विषयहरु प्रतिवेदनमा आउँदैनन् र आएका छैनन्, सभापति श्रेष्ठले भनिन्। सांसद सुब्बाले भने विदेशी ज्वाइँ र विदेशी बुहारीलाई सात वर्षपछि नागरिकता दिने प्रावधानमा मुख्य विवाद रहेकाले सबैको ध्यान त्यसमै केन्द्रित भएकाले पतिको थर फेर्ने विषयमा समितिमा छलफल र निर्णय नै नभएको बताए। सभापतिले प्रतिवेदन हेर्नुहोस् त भन्नुभएको थियो, उनले भने, सबैले विदेशी बुहारी र ज्वाइँका विषयमा जोड दियौं। तर, पतिको थर फेर्ने प्रस्ताव गरिएको होला भन्नेतिर ध्यानै दिएनौं। झुक्याएर प्रतिवेदनमा राखिएको रहेछ। यस्तो कुरा राखेर ल्याउँदा सभापतिले छलफल गराउने र निर्णय प्रक्रियामा लैजानुपथ्र्यो। नेकपाका सांसदको बहुमतबाट पारित विधेयकमा नागरिकता लिइसकेपछि लिंग परिवर्तन भए परिवर्तित लिंगअनुसारको अर्को नागरिकता दिनुपर्ने, कसैले जात जनाउने शब्दको सट्टा समुदायभित्रको थर राखेर अर्को नागरिकता लिन चाहे सोहीअनुसार अर्को नागरिकता पाउने र कसैले बाबुको पहिचान नभएको भनी लिएको नागरिकतामा बाबुको नाम रहेको महल खाली राखेर अर्को नागरिकता लिने प्रावधान विधेयकमा गरिएको छ। नेपाली पुरुषसँग विवाह गरेर आउने विदेशी बुहारीले सात वर्षपछि मात्र अंगीकृत नागरिकता पाउने विधेयकको प्रावधानप्रति विपक्षी कांग्रेस र मधेसकेन्द्रित दलले विरोध गरिरहेका छन्। विदेशी बुहारीलाई मात्र होइन, विदेशी ज्वाइँलाई पनि नागरिकतामा समान हक दिनुपर्ने नेकपाकै महिला सांसदको जोड छ।"
बालुवाटारमा मन्त्रिपरिषद्को बैठक बस्दै,"काठमाडौं : प्रधानमन्त्री केपी शर्मा ओलीले मन्त्रिपरिषद्को बैठक बोलाएका छन्। बिहीबार मध्याह्न १२ बजेपछि बालुवाटारमा बैठक बोलाइएको हो। प्रधानमन्त्रीको सचिवालयले मन्त्रिपरिषद् बैठक नियमित भएको जनाएको छ। पछिल्लो समयमा नेकपामा विवाद उत्पन्न भएकाले त्यस सम्बन्धमा पनि छलफल हुने जनाइएको छ। नेकपाको जारी स्थायी कमिटी बैठकमा अध्यक्ष एवं प्रधानमन्त्री ओलीलाई राजीनामा दिन दबाब दिइएको छ। नेकपा स्थायी कमिटीमा विवाद चर्किदै गर्दा छुट्टै भेलामा छलफल हुन थालेको छ। स्थायी कमिटी बैठक सँगसँगै ओली समूह र पुष्पकमल दाहालमाधव नेपाल समूह विभिन्न चरणमा छलफलमा जुटिरहेका छन्। बुधबार बिहान प्रधानमन्त्री ओलीले आफू निकटका स्थायी कमिटीका सदस्यबीच छलफल गरेका थिए भने प्रचण्डले बुधबार साँझको ललितपुरमा स्थायी कमिटीका ३० नेताहरु बीच छलफल गरेका थिए। यसैगरी बिहीबार बिहीबार बिहान प्रचण्डले खुमलटारमा बोलाएर ओली समूहका नेताहरुसँग छलफल गरेका छन्। नेकपाको ४४ सदस्यीय स्थायी कमिटीका सदस्यमध्ये बहुमत नेताको बैठकले प्रधानमन्त्री ओलीलाई अप्ठेरो बनाउने रणनीतिमा अध्यक्ष प्रचण्ड, वरिष्ठ नेता माधवकुमार नेपाल, झलनाथ खनाल र उपाध्यक्ष वामदेव गौतम एकजुट बनेका छन्। प्रधानमन्त्री ओलीले मदन भण्डारी फाउण्डेसनले आइतबार गरेको कार्यक्रममा भारतले आफूलाई हटाउन होटल र दूतावासमा चलखेल गरिरहेको अभिव्यक्ति दिएका थिए। स्थायी कमिटी बैठकमा सहभागी एक स्थायी समिति सदस्यका अनुसार ओलीको अभिव्यक्तिप्रति नेताहरुले आक्रोश व्यक्त गरेका हुन्। प्रधानमन्त्रीजस्तो जिम्मेवार व्यक्तिले यस्तो उत्ताउलो र सतही अभिव्यक्ति दिन नहुने बताएका थिए। यसले पार्टी, सरकार र मुलुकको प्रतिष्ठामा समेत आँच पुगेको उनीहरुले बताएका थिए।"
कर्मचारीले गुहारे प्रधानमन्त्री,"काठमाडौं : संघीय निजामती सेवाको सर्त सम्बन्धमा व्यवस्था गर्न बनेको विधेयकप्रति असन्तुष्ट कर्मचारीले प्रधानमन्त्रीलाई १७ बुँदे विरोधपत्र बुझाएका छन्। आधिकारिक ट्रेड युनियनका कार्यवाहक अध्यक्ष भोलानाथ पोखरेलले जायज माग सम्बोधन नगरिए आन्दोलनका थप कार्यक्रम गर्न बाध्य हुने चेतावनी दिएका छन्। ट्रेड युनियनलगायत धेरै अधिकार कटौती गरिन लागेको भन्दै उनीहरूले प्रधानमन्त्री केपी शर्मा ओलीलाई गुहारेका हुन्। उनीहरूले प्रतिनिधिसभाको राज्यव्यवस्था तथा सुशासन समितिले बहुमतका नाममा गणपूरक संख्या नै नरहेको अवस्थामा विधेयक पारित गरेको गुनासो गरे। निजामती कर्मचारी संयन्त्र ध्वस्त पार्ने गरी समितिले विधेयक अघि बढाएको आरोप लगाए। युनियनले विभेदकारी प्रावधान खारेज गरी संघीय निजामती ऐन यथाशिघ्र जारी गर्ने व्यवस्था गर्न प्रधानमन्त्रीसमक्ष माग गरेको छ। ट्रेड युनियनको संघ, प्रदेश र स्थानीय तहबीच अन्तरसक्बन्ध कायम हुने व्यवस्था गर्नुपर्ने माग उनीहरूको छ। उनीहरूले प्रदेश र स्थानीय तहमा खटाइने प्रमुख सचिव, प्रदेश सचिव, प्रमुख प्रशासकीय अधिकृत र लेखा प्रमुख संघीय निजामती सेवाबाट खटाउनुपर्ने माग गरेका छन्। प्रदेश सचिव प्रदेश निजामती सेवाबाट, प्रमुख प्रशासकीय अधिकृत स्थानीय सेवाबाट हुने व्यवस्था विधेयकमा गरिएको छ। श्रेणीविहीनमा १०० प्रतिशत खुला, राजपत्र अनंकित द्धितीय श्रेणी (खरिदार)मा ६० प्रतिशत खुला, १० प्रतिशत आन्तरिक, ३० प्रतिशत बढुवाबाट पदपुर्ति गर्नुपर्ने उनीहरूको माग छ। त्यस्तै राजपत्रअनंकित प्रथम (नायबसुब्बा)मा ४० प्रतिशत खुला ६० प्रतिशत बढुवा, राजपत्रांकित तृतीय श्रेणी (शाखा अधिकृत)मा ५० प्रतिशत खुला, १० प्रतिशत अन्तरतह, १० प्रतिशत आन्तरिक प्रतिस्पर्धा, ३० प्रतिशत बढुवा, राजपत्रांकित द्धितीय (उपसचिव) र राजपत्रांकित प्रथम (सहसचिव)मा १०१० प्रतिशत खुला, आप्र, अन्तरतह तथा ७० प्रतिशत बढुवाबाट पदपूर्ति गर्न माग गरिएको छ। विधेयकमा आन्तरिक प्रतिस्पर्धा (आप्र)को व्यवस्था हटाइएको छ। शाखा अधिकृतमा २० प्रतिशत आन्तरिक र ८० प्रतिशत खुला प्रतियोगिताको व्यवस्था छ। निजामती सेवाको पदमा बहाल रहेका कर्मचारीलाई संघीय सेवाको खुला तथा आन्तरिक पदमा प्रतिस्पर्धा गर्दा उमेरको हद नलाग्ने एवं पदोन्नति भएपश्चात् सोभन्दा अगाडिको सेवा अवधि जोडिने वर्तमान व्यवस्थालाई यथावत् कायम गर्न माग गरिएको छ। कर्मचारी सरुवा प्रणाली स्वचालित, चक्रीय, पूर्वानुमानयोग्य र वैज्ञानिक बनाउनुपर्ने, श्रेणीगत र तहगत प्रणालीमा एकरुपता ल्याउन कुनै एक प्रणाली लागू गर्नुपर्ने पनि विराधपत्रमा उल्लेख छ। निवृत्तिभरणलगायत सेवासुविधा यथावत् कायम गर्नुपर्ने, निजामती कर्मचारीका सेवा, सर्त र सुविधा यथावत् कायम गर्नुपर्ने, दुई तहको स्तरवृद्धि यथावत् गर्नुपर्ने, स्वास्थ्य सेवाको छैटांै र आठौं तहमा विज्ञापन हुने व्यवस्था सुनिश्चित गर्नुपर्ने, राजपत्र अनंकित प्रथम (नासु) र द्धितीय श्रेणी (खरिदार)को पदमा कम्तीमा ७ वर्ष सेवा अवधि पूरा गरेका र स्नातकोत्तर उत्तीर्ण गरेका कर्मचारीलाई राजपत्रांकित द्धितीय (उपसचिव) र प्रथम श्रेणी (सहसचिव)को पदमा आन्तरिक र खुला प्रतियोगितामा सहभागी हुन पाउने व्यवस्था गर्नुपर्ने, संघीय निजामती सेवा, प्रदेश निजामती सेवा, स्थानीय सेवा ऐनलगायतका कर्मचारीसँग सम्बन्धित ऐन, नियम निर्माण तथा सेवा सुविधासँग सम्बन्धित विषयमा निर्णय गर्दा आधिकारिक ट्रेड युनियनको प्रतिनिधित्व सुनिश्चित गर्नुपर्नेमा मागमा छ। न्याय सेवा, परराष्ट्र सेवा, लेखापरीक्षण सेवाको पदको हकमा राजपत्रांकित तृतीय श्रेणीको अन्तरतह प्रतियोगिताका लागि प्रतिशत नछ्टयाइने भएकाले सो अन्तरतह प्रतियोगिताको प्रतिशत बढुवाको प्रतिशतमा समावेश गर्नुपर्ने पनि उनीहरुको माग छ। युनियनका कार्यवाहक अध्यक्ष पोखरेलसहित नेपाल निजामती कर्मचारी संगठनका अध्यक्ष केदारप्रसाद देवकोटा, नेपाल राष्ट्रिय कर्मचारी संगठनका अध्यक्ष हरिबहादुर रावल, नेपाल निजामती कर्मचारी युनियन (संघ)का अध्यक्ष गोपालप्रसाद पोखरेल र नेपाल मधेसी निजामती कर्मचारी मञ्चका अध्यक्ष भुवनेश्वर चौधरीलगायत कर्मचारी नेता प्रधानमन्त्रीलाई भेट्न पुगेका थिए। विधेयकमा विधि पुगेको छैन प्रधानमन्त्री केपी शर्मा ओलीले कर्मचारीका अधिकार कटौती हुन नदिने प्रतिबद्धता जनाएका छन्। विधेयकमा विधि नपुगेको उल्लेख गर्दै प्रधानमन्त्री ओलीले भने, विधि पुगेको छैन भन्ने मलाई पनि जानकारी छ, विधि पुर्याउन लगाउँछौं। उनले आन्दोलन नगरी इमानदारीपूर्वक काम गर्न कर्मचारीलाई निर्देशन दिए। मैले तपाईंहरूकै लागि यत्रो आन्दोलन गरेको छु। अब तपाईंहरूले आन्दोलन गर्नुपर्दैन। राम्रोसँग काम गर्नुहोस्, म तपाईंहरूको अधिकार खोसिन दिन्नँ, उनले भने, ट्रेड भन्ने शब्द हटाइएको छ, मैले तपाईंहरूका अधिकार नघटाई राख्नु भनेको थिएँ। उनले विधेयक सरकारका प्रतिनिधि मन्त्रीकै असहमतिमा पारित हुन नसक्ने बताए। सरकारले यो विधेयकको स्वामित्व नलिने उनको भनाइ थियो। समितिमा २७ जना छन्, दुईचार जना मिलेर पास भयो भनेर मान्य हुन्छ र ? मन्त्रीले नै मानेका छैनन्। कसरी सरकारले स्वामित्व लिन्छ ? , प्रधानमन्त्रीलाई उद्धृत गर्दै आधिकारिक ट्रेड युनियनका कार्यवाहक अध्यक्ष पोखरेलले भने, कसरी पास भयो भनिएको हो, मलाई थाहा छैन। तर, सरकारले यो मान्दैन, निजामती विधेयक सरकारी विधेयक हो। त्यहाँ थप छलफल हुन्छ, ढुक्क हुनुहोस्, तपाईंहरूको अधिकार कटौती हुँदैन। प्रधानमन्त्रीले यो विधेयकमा कोही सन्तुष्ट नरहेको उल्लेख गर्दै संसद्ले पुनः यो विधेयक समितिमै थप छलफलका लागि फिर्ता पठाउने बताए। जसले त्यस्तो व्यवस्था राखेको हो उसैले सच्याएर संशोधन गर्छ, उनले भनेका थिए, सरकारले स्वामित्व नलिएपछि त्यो संशोधित व्यवस्था अगाडि बढ्दैन। समिति सभापति शशी श्रेष्ठले असार १५ गते संघीय मामिला तथा सामान्य प्रशासनमन्त्री हृदयेश त्रिपाठीकै असहमतिमा विधेयक पारित भएको घोषणा गरेकी थिइन्। गत माघ १७ गते संसद्मा पेस गरेको विधेयक त्यति लामो समय समितिमा अड्किएको थियो। त्यसमा सत्तारुढ सांसदकै असहमति छ। उक्त विधेयकको प्रतिवेदनमा कांग्रेसले लिखित फरक मत दर्ता गराएको छ। समितिबाट विधेयक पारित भएपछि कर्मचारी आन्दोलित छन्। नायबसुब्बा र अधिकृतले छुट्टाछुट्टै आन्दोलन घोषणा गरेका छन्। आधिकारिक युनियनले पनि आन्दोलन गर्ने बताएको छ। कर्मचारीतन्त्रमा भूइँचालो"
प्रधानमन्त्रीको राजीनामा माग्ने क्रम रोकिएन,"काठमाडौं : नेकपाभित्र अध्यक्ष एवं प्रधानमन्त्री केपी शर्मा ओलीको राजीनामाको माग बुधबार पनि दोहोरिएको छ। प्रधानमन्त्री ओलीले यही असार १४ गते मदन जयन्तीमा आयोजित कार्यक्रममा आफूलाई सरकारबाट हटाउने खेलमा भारत लागिपरेको र त्यसमा नेपालकै नेताहरूको समेत संलग्नता रहेको आरोप लगाएपछि सोही एजेन्डा र निर्वाचन आयोगमा एमाले पार्टी दर्ताबारे बुधबार धारणा राखेका नेताले पनि ओलीले कूटनीतिक मर्यादा भुलेर अन्तर्राष्ट्रिय सम्बन्ध बिगारेको, नेपालको सार्वभौमसत्तामाथि अपमान गरेको भन्दै राजीनामा माग गरेका हुन्। पार्टीले उहाँ (केपी ओली) लाई दुःख दिनुभएन। रातभर खटिएर काम गर्छु भन्नुहुन्छ। यति धेरै काम गर्छु भन्दा मलाई माया लागेको छ। पार्टीले अन्याय गरेर उहाँलाई अनावश्यक भारी बोकाउनु भएन। पार्टीले बुझेर भारी बिसाउन सहयोग गर्नुपर्यो, स्थायी समिति सदस्य मातृका यादवले भने, संगठनात्मक, राजनीतिक सबै हिसाबले प्रधानमन्त्री असफल भइसक्नुभएको छ। उहाँले सरकार र पार्टी दुबै नेतृत्वबाट राजीनामा दिनुपर्छ। उहाँ सम्मानित व्यक्ति भएकोले विवादमा पार्नु हुदैन। उनले प्रधानमन्त्रीले पार्टी भन्दा समूह चलाएर फरक मत राख्नेलाई सिध्याउने खेल खेलेको आरोप लगाए। म केपी कमरेडसँग लामो समयदेखि पार्टीमा आवद्ध भएको छैन। छोटो समय क्याबिनेट र पार्टीमा हुँदा केपी कमरेडलाई अलिअलि बुझें जस्तो लाग्छ, उनले भने, उहाँ (केपी ओली) पार्टी चलाउनु हुन्न, ग्याङ चलाउनु हुँदो रहेछ। ग्याङमा फरक मतको स्थान हुँदैन। पार्टी चलाउनु भएको भए फरक मत सुन्नुहुन्थ्यो होला। बहस, छलफल, विचार विमर्श गर्नुहुन्थ्यो होला। प्रधानमन्त्रीले राष्ट्रियतालाई आफ्नो कुर्सी बचाउने अश्त्र मात्र बनाइरहेकोले राष्टियताका विषय र नक्सा सार्वजनिकिकको विषयमा आफूबाहेक सबै नेताले धन्यवाद दिएको टिप्पणी गरे। उनले भने, अस्ति अध्यक्ष कमरेड प्रचण्डले जे बोल्नु भयो, त्यसपछि अर्का अध्यक्ष कमरेड ओलीलाई मनमा डर पस्यो। उहाँले दिल्ली र काठमाडौंमा षडयन्त्र भएको देख्नु भयो। अर्का स्थायी समिति सदस्य लिलामणि पोखरेलले प्रधानमन्त्रीले आफूविरुद्ध भारतले पार्टी नेतालाई प्रयोग गरिरहेको कुरा बिना तथ्य बोल्न नपाउने बताए। साँच्चै उहाँलाई भारत त्यसरी लागेको छ भन्ने लागेको भए प्रमाण सहित बोल्नु पर्दथ्यो। यदि त्यस्तो तथ्य छैन भने त्यो अपराध हो। क्षम्य छैन, उनले भने, उहाँको गतिविधि, अभिव्यक्तिले पार्टी निर्णय उल्लंघन भएको छ। पार्टी अध्यक्ष भएर पार्टी निर्णय उल्लंघन गर्न मिल्दैन। प्रधानमन्त्री भएर भारतले मलाई हटाउन लागेको भनेर त्यसरी सार्वजनिक फोरममा बोल्दै हिँड्न कुटनीतिक मर्यादाका हिसाबले मिल्दैन। नेपाली जनता र देशको सार्वभौमसत्ता माथि पनि अपमान भएको छ। आमन्त्रित स्थायी समिति सदस्य पेशल खतिवडाले पार्टीमा एक व्यक्ति एक पद कार्यान्वयन गरी जानुपर्ने बताए। एक व्यक्ति एक मुख्य जिम्मेवारी पार्टी विधान र गत केन्द्रीय समिति बैठकको निर्णय पनि हो। तपाइँले दुइटै पद ओगट्न पाउनु हुन्न। एउटा छोडनु नै राम्रो हुन्छ, खतिवडाले भने। उनले अध्यक्षले भारतसँग जोडिएर गरेको अभिव्यक्तिले वैचारिक, सांस्कृतिक विचलन भएको बताए। उनले भने, अध्यक्षको अभिव्यक्ति वैचारिक सांस्कृतिक विचलन हो। पार्टी पद्धती नसुहाउँदो विषय हो। संस्थागत प्रणालीलाई नस्विकार्ने काम भएको छ। बैठक बसिरहेको बेला बाहिर गएर बोल्नु बैठकको पनि अपमान भएको छ। आत्मालोचना गर्नुपर्यो। अब पार्टी पद्धतीअनुसार चल्ने प्रतिवद्धता जनाउनु पर्यो। सल्लाहकार परिषद्का अध्यक्ष नन्द कुमार प्रसाईले पार्टी नेतृत्वमा रहेको व्यक्तिले विधि र पद्धती ख्याल गर्नुपर्ने धारणा राखेका थिए। तर बुधबारको बैठकमा बोलेका स्थायी समिति सदस्य तथा पर्यटन मन्त्री योगैश भट्टराइले भने पार्टीमा अहिल्यै कसैको लाइसेन्स कसैले चाहँदैमा खारेज गर्ने बेला नभएको भन्दै दुबै अध्यक्षलाई विवाद मिलाउने गरी छलफलमा बस्न आग्रह गरे। पार्टी एकतालाई बचाएर लैजानु पर्छ। दुई नेताहरु मिल्नुहोस्, कसैको लाइसेन्स खारेज गर्ने बेला भएको छैन सचिवालयको बैठक राख्नुहोस् र साझा एवं ठोस अवधारणा बोकेर स्थायी समितिमा आउनुहोस, भट्टराईले भने। उनले पार्टी एकता दुई अध्यक्षले हिम्मतका साथ गरेर हिरो बनेको उदाहरण दिँदै अहिले पनि पार्टीमा देखिएको विवाद समाधान गरी हिरो बन्न आग्रह गरेका थिए। अन्य नेताहरुले जस्तो गरी एक, अर्काे पक्षमा लागेर टिप्पणी गर्ने भन्दा आफूलाई बीचमा राखेर शीर्ष नेतालाई मिलेरै जान आग्रह गरे। जाने अर्काे कुनै बाटो छैन, प्रचण्ड कमरेडले पनि पुल भत्काएर हामी आयौं भन्नुभएको छ। पुल भत्काएरै आएका हौं त्यसैले पनि मिलेर जानुको विकल्प छैन। प्रधानमन्त्री ओलीको राजीनामाबारे के भन्छन् दलका नेता ? बिहान बालुवाटारमा ओलीको परामर्श : साँझ ललितपुरमा ३० नेतासँग प्रचण्डको छलफल नेकपामा कडा शक्तिसंघर्ष"
ओलीप्रचण्ड टकराव : ओली समूहका नेता बोलाएर प्रचण्डले के भने ?,"काठमाडौं : नेपाल कम्युनिस्ट पार्टी (नेकपा)का अध्यक्षद्वय पुष्पकमल दाहाल प्रचण्डले अर्का अध्यक्ष केपी शर्मा ओली समूहका नेताहरुसँग छलफल गरेका छन्। बिहीबार बिहान प्रचण्डले खुमलटारमा बोलाएर छलफल गरेका हुन्। छलफलमा ओली निकटका ईश्वर पोखरेल, विष्णु पौडेल, सुवासचन्द्र नेम्वाङ, शंकर पोखरेल थिए। प्रधानमन्त्रीसमेत रहेका ओलीले बालुवाटारमा सहभागी तर प्रचण्डमाधव नेपाल समूहले ललितपुरको झम्सिखेलस्थित अँगेनो रेस्टुरेन्टमा गरेको छलफलमा नगएका योगेश भट्टराई पनि बिहीबार विहान प्रचण्ड निवासको छलफलमा सहभागी थिए। प्रचण्ड समूहबाट भने वर्षमान पुन (अनन्त), जनार्दन शर्मा (प्रभाकर), मातृका यादव, हरिबोल गजुरेललगायतका नेताहरु छलफलमा सहभागी थिए। उक्त छलफलमा सहभागी एक नेताका अनुसार प्रचण्डले बोलाएपछि छलफलमा गएको बताए। ती नेताले भने अध्यक्षद्वय मिल्नुको विकल्प छैन्। नमिलेको विषयमा छिट्टै छलफल गरेर टुंग्याउनुस् भनेका छौं। छलफलमा ओली पार्टीमा सल्लाह नगरी एकलौटी ढंगले निर्णय गर्ने र जथाभावी बोल्न थालेको प्रचण्डले बताएका थिए। २०७६ मंसिर ४ गते भएको सहमति अनुसार ओलीले पाँच वर्ष नै सरकारको नेतृत्व गर्ने र प्रचण्डले कार्यकारी अध्यक्ष भएर पार्टीको नेतृत्व गर्ने विषयमा पनि छलफल भएको थियो। छलफलमा प्रचण्डले ओली समूहका ति नेताहरुलाई सोधे त्यो सहमति अनुसार केही काम भयो त? तपाइँहरुले देख्नु भएको छ नि। प्रचण्डले उक्त सहमतिको प्रसंग उठाएपछि ओली समूहका नेताहरुले सहमति कार्यन्वयन गराउन आफुहरु लागि पर्ने बताएको सहभागी एक नेताले अन्नपूर्णलाई जानकारी दिए।"
प्रस्तावित निजामति विधेयकको विरोधमा नवलपरासीका कर्मचारी,"परासी : प्रस्तावित संघीय निजामति विधेयकविरुद्ध पश्चिम नवलपरासीका कर्मचारी विरोधमा उत्रिएका छन्। प्रस्तावित विधेयकले सम्पूर्ण निजामति कर्मचारी संयन्त्रलाई ध्वस्त बनाउने भन्दै निजामति कर्मचारीको आधिकारिक ट्रेड युनियन जिल्ला समितिले बिहीबार प्रमुख जिल्ला अधिकारी सागरमणि पाठकमार्फत प्रधानमन्त्रीलाई ज्ञापन पत्र पठाएका छन्। जिल्ला अध्यक्ष अमजद अलि अंसारी र सहसचिव नरेश कोहाँरको नेतृत्वमा ज्ञापन पत्र बुझाउन पुगेका कर्मचारीले संविधान र अन्तर्राष्ट्रिय श्रम संगठनको अभिसन्धिविरुद्ध विधेयक ल्याउन खोजिएकोले खारेज गर्न माग गरेका हुन्। संघीय संसदको राज्य व्यवस्था तथा सुशासन समितिबाट निजामति सेवाको गठन, सञ्चालन र सेवाको शर्त सम्बन्धमा व्यवस्था गर्न बनेको विधेयक बहुमतको नाउँमा जबरजस्ती पारित गरेको भन्दै कर्मचारीले उक्त प्रस्तावित विधेयकका १६ बुँदामा असहमित जनाउँदै आएका छन्।"
टिपरको ठक्करबाट घाइते भएका सिपाहीको मृत्यु,गोरखा : टिपरको ठक्करबाट घाइते भएका चार सिपाहीमध्ये एकको मृत्यु भएको छ । रणसिँह दल गण गोरखामा कार्यरत पालुङ्टार ३ निवासी प्रेम परियारको उपचारको क्रममा मृत्यु भएको गणपति उज्वल केशीले जानकारी दिए । उनका अनुसार अर्का सिपाही बज्रबाराही नगरपालिकाका ललितपुरका रञ्जित राना गम्भीर घाइते भएका छन् । टाउकोमा गम्भीर चोट लागेको रानाको भरतपुरस्थित पुरानो मेडिकल कलेजमा आइसियुमा उपचाररत छन् । नेपाली सेनाको बा १ झ ५८०० नम्बरको भ्यानलाई लु १ क ३८४६ नम्बरको टिपरले ठक्कर दिँदा चारजना घाइते भएका थिए । अरु दुईजनाको गोरखा अस्पतालमा सामान्य उपचार गराएर फर्किएका छन् । टिपर र चालकलाई नियन्त्रणमा लिइएको ट्राफिक प्रहरी कार्यालयले बताए ।घुम्तीमा असावधानीपूर्वक चलाएको टिपरले ठक्कर दिएको अनुमान गरिएको जिल्ला ट्राफिक प्रहरी कार्यालयले जनाएको छ ।
"गुल्मीमा पहिरोले पुरिएर एकको मृत्यु, चार घाइते, दुई बेपत्ता","गुल्मी : पहिरोमा पुरिएर गुल्मीमा एक जनाको ज्यान गएको छ । गएराति परेको अविरल वर्षाका कारण पहिरो जाँदा इस्मा गाउँपालिका १ हस्तीचौर गुल्मीका १८ महिनाका सिजन सारुको मृत्यु भएको हो । घटनामा अरु चार जना गम्भीर घाइते छन् । साथै दुई जना बेपत्ता छन् । घर माथिबाट आएको पहिरोले बंगालो बगाएको र पुरिएर बालकको ज्यान गएको स्थानीयले बताएका छन् । परिवारका अन्य सदस्य भागेर जोगिएका छन् । हस्तीचौरकै रिख बहादुर खत्रीको घर बगाएको छ । पहिरोमा पुरिएर ७ वर्षीया अपेक्षा खत्री बेपत्ता भएकी छन् । ईश्वरा खत्रीको जीवीत नै उद्धार गरिएको छ । उनको अवस्था गम्भीर रहेको स्थानीय जनप्रतिनिधिले बताएका छन् । घटनास्थलमा नेपाल प्रहरी, सशस्त्र प्रहरी र नेपाली सेनाको टोली पुगेको प्रमुख जिल्ला अधिकारी भरतकुमार शर्माले जानकारी दिए ।"
संघीय निजामती विधेयक विरुद्ध कर्मचारीहरु आन्दोलित,"बर्दिबास : प्रतिनिधिसभाको राज्य व्यवस्था तथा सुशासन समितिबाट हालै पारित भएको संघीय निजामती विधेयक विरुद्ध महोत्तरीका सरकारी कर्मचारीहरु आन्दोलित भएका छन् । राज्य व्यवस्था समितिले पारित गरेको निजामती विधेयकले राष्ट्रको सेवा गर्ने राष्ट्रसेवकहरुको मनोवल खस्काएको बुँदाहरु रहेको भन्दै त्यसको विरुद्धमा उनीहरु आन्दोलित भएका छन् । महोत्तरीको बर्दिबासस्थित सरकारी कार्यालय कर्मचारीहरुले विधेयक सच्चाउन माग गर्दै इलाका प्रशासन कार्यालय बर्दिबास प्रमुख सन्देश मास्के मार्फत प्रधानमन्त्रीलाई ज्ञापन पत्र बुझाएका छन् । सरुवा प्रणली स्वाचालित, चक्रिय र पूर्वानुमान योग्न हुनुपर्ने तथा निजामती कर्मचारीले खाइपाइ आएको सेवा सुविधालाई सुनिश्चित गर्नुपर्ने उनीहरुले माग अघि सारेका छन् । संघ, प्रदेश र स्थानीय तहका हाल कायम रहेको श्रेणीगत र तहगत प्रणालीमा एकरुपता ल्याउन आवश्यक व्यवस्था गरिनु पर्ने लगायत ८ बुँदे माग राख्दै कर्मचारीहरु सरकारलाई ज्ञापनपत्र बुझाएका हुन् । निजामती कर्मचारी युनियन संघ, निजामती कर्मचारी संगठन, राष्ट्रिय कर्मचारी निजामती संगठन र मधेसी निजामती कर्मचारी मञ्च महोत्तरीले संयुक्त रुपमा ज्ञापनपत्र बुझाएका छन् । उठाएको माग सम्बोधन नभए सशक्त आन्दोलनमा उत्रिने ज्ञापनपत्रमा उल्लेख गरिएको छ ।"
बलात्कार आरोपमा युवक पक्राउ,बागलुङ : जिल्लाको ताराखोला गाउँपालिकामा बलात्कारको आरोपमा एक युवक पक्राउ परेका छन् ।ताराखोला गाउँपालिका २ खाल्डाँडाका २१ वर्षीय रेशम वनलाई बलात्कारको आरोपमा ताराखोला प्रहरी चौकिले नियन्त्रणमा लिएको छ । वनलाई सोही ठाउको २० वर्षीया बिक थरकी युवतीलाई बलात्कार गरेको आरोपमा पक्राउ गरिएको हो । बुधबार दिउँसो भेडा चढाउन जंगल गएको बेला छोरी बलात्कार भएको जाहेरी बुवाले प्रहरीमा दिएपछि नियन्त्रणमा लिइ आवश्यक अनुसन्धान प्रक्रिया अगाडि बढाइएको प्रहरी नायव निरीक्षक युवराज सलामीले जानकारी दिए ।
"चट्याङ लागेर एकको मुत्यु, दुई घाइते",मलंगवा : सर्लाहीमा बिहीबार बिहान चट्याङ लागेर एकजनाको मृत्यु भएको छ भने दुईजना घाइते भएका छन्। चट्याङ लागेर बागमती नगरपालिका वडा नं १० का १८ वर्षीय छोटु पासवानको मृत्यु भएको हो। सोही वडाकी कमला देवी मुखिया घाइते भएकी छिन्। वडा नं ८ की सुनमाया बस्नेतको खेतमा धान रोप्दै गरेको अवस्थामा पासवान र मुखियालाई चटयाङ लागेको थियो। चटयाङबाट घाइते बनेका दुबैजनालाई उपचारका लागि बरहथवा लैजाँदै गर्दा पासवानको बाटोमा मृत्यु भएको जिल्ला प्रहरी कार्यालय सर्लाहीका प्रहरी नायब उपरीक्षक मदन कुवँरले जानकारी दिए। पासवानको अवस्था समान्य रहेको कुवँरले बताए। त्यस्तै पश्चिमी क्षेत्रमा पर्ने बलरा नगरपालिका १ का ३५ वर्षीय बरुण सहनी पनि चट्याङ लागेर घाइते बनेका छन्। सहनीलाई उपचारका लागि भारतको सीतामढीतर्फ लगिएको प्रहरीले जनाएको छ।
काठमाडौं उपत्यकामा कोरोना भाइरस फैलिँदै : चार दिनमै ७१ जनामा देखियो संक्रमण,"काठमाडौं : काठमाडौं उपत्यकामा कोरोना भाइरस (कोभिड१९) संक्रमण दिनप्रतिदिन बढ्दै गएको छ। सरकारले लकडाउन खुकुलो बनाएसँगै मानिसको गतिविधि पनि बढ्दै गएपछि कोरोना भाइरस संक्रमण फैलिँदै गएको हो। उपत्यकामा चार दिनको अवधिमा ७१ जनामा कोरोना संक्रमण देखिएको छ। बिहीबार मात्रै थप ३२ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसारले विभिन्न प्रयोगशालामा गरिएको परीक्षणमा उपत्यकामा थप ३२ जनामा कोरोना संक्रमण पुष्टि गरेका हुन्। नयाँ संक्रमित हुनेमा काठमाडौंका १७ महिला र ११ पुरुष गरी २८ जना , ललितपुरका २ जना पुरुष र भक्तपुरका २ पुरुष गरी ३२ जनामा कोरोना संक्रमण देखिएको हो। मन्त्रालयका अनुसार सोमबार उपत्यकामा ८ जनामा कोरोना संक्रमण देखिएको थियो। यस्तै मंगलबार १४ जना र बुधबार १७ जना भाइरसबाट संक्रमित भएका थिए। उपत्यकामा कोरोना संक्रमण फैलिँदै गएपछि स्वास्थ्य मन्त्रालयले अनावश्यक रुपमा घरभन्दा बाहिर नजान अनुरोध गरेको छ।भाइरस संक्रमणबाट बच्न सामाजिक दूरी कायम गर्न,मास्क लगाउन, खानपानमा ध्यान दिन र पटक पटक साबुन पानीले हात धुन स्वास्थ्य मन्त्रालयको सुझाएको छ। सबै नागरिक सचेत भइ कोरोना रोकथामका उपायाहरु अपनाए कोरोना नियन्त्रण हुने मन्त्रालयको दावी छ। नेपालमा कोरोना संक्रमितको संख्या १४ हजार ५१९ पुगेको छ। बिहीबार मात्र ४७३ जनाको रिपोर्ट पोजिटिभ आएसँगै संक्रमितको संख्या १४ हजार ५१९ पुगेको हो। काठमाडौं उपत्यकामा थपिए ८ जना कोरोना संक्रमित काठमाडौं उपत्यकामा थपिए १४ जना कोरोना संक्रमित काठमाडौं उपत्यकामा थपिए १७ जना कोरोना संक्रमित थप ४७३ जनामा कोरोना पुष्टि : संक्रमितको १४ हजार ५१९ पुग्यो कोरोनाबाट मृत्यु हुनेको संख्या ३१ पुग्यो स्वास्थ्य तथा जनसंख्या मन्त्रालयका प्रवक्ता डाजागेश्वर गौतमका अनुसार कोरोना जित्नेको संख्या ५ हजार ३२० पुगेको छ। बिहीबार मात्र ६६४ जना कोरोना जितेर घर फर्किएका छन्। मन्त्रालयका अनुसार अहिलेसम्म क्वारेन्टाइनमा ३८ हजार १०९ जना रहेका छन् । आइसोलेसनमा भने १० हजार १३७ जनाको उपचार भइराखेको छ । हालसम्म पीसीआर विधिबाट २ लाख ३७ हजार ७६४ जनाको र आरडीटी विधिबाट ३ लाख ६२०नमूना परीक्षण भएका छन्। कोरोनाबाट मृत्यु हुनेको संख्या ३१ पुगेको छ।स्वास्थ्य तथा जनसंख्या मन्त्रालयका प्रवक्ता गौतमका अनुसार बिहीबार ४९ दिने शिशुको मृत्यु भएसँगै संक्रमितको संख्या ३१ पुगेको हो।"
सुदूरपश्चिममा पीसीआर मेसिन जडानमा ढिलाइ,"धनगढी : सुदूरपश्चिम प्रदेशमा पछिल्ला दिनमा दैनिक २ सय बढी कोरोनाका बिरामी थपिदै गएका छन् । प्रदेशका विभिन्न जिल्लामा संकलित स्वाब परीक्षणका लागि केन्द्रीय प्रयोगशालामा पुर्याउनुपर्ने बाध्यता छ । केन्द्रका प्रयोगशालामा स्वाब पठाउने गरेपछि रिपोर्ट ढिलो आउँदा क्वारेन्टिनबाट भाग्नेको संख्या बढ्दै गएको छ । प्रदेशको एक मात्र धनगढी प्रयोगशालमा सबैको परीक्षण हुन सकेको छैन् । सुदूरपश्चिम स्वास्थ्य निर्देशनालयका अनुसार दैनिक हजारभन्दा बढी प्रदेशमा स्वाब संकलन भएपनि सबैको परीक्षण हुन नसकेको हो । धनगढीमा रहेको प्रयोगशालाले दैनिक डेढदेखि २ सयसम्म स्वाब परीक्षण हुने गरेको छ । प्रदेशमा प्रयोगशाला अभावमा क्वारेन्टिनबाट परीक्षणबिन घर पठाउनुपर्ने बाध्यता छ । सुदूरपश्चिम प्रदेश सरकारले कोरोना परीक्षणका लागि स्थापना गर्ने भनिएका प्रयोगशाला अझै सञ्चालन हुन सकेको छैन् । प्रदेश सरकारले पीसीआर मेसिन र भेन्टिलेटर खरिदका लागि साढे चार करोड रुपौयाँ विनियोजन गरेको छ । प्रदेश सरकारले पीसीआर मेसिन र भेन्टिलेटर खरिद गर्ने जिम्मा सुदूरपश्चिम स्वास्थ्य निर्देशनालयलाई दिएको छ । प्रदेश सरकारले लकडाउन सुरु भएसँगै चैत दोस्रो सातमा नै पीसीआर मेसिन र भेन्टिलेटर खरिद गर्ने निर्णय गरेको थियो । निर्णय गरेको ३ महिनामा पनि पीसीआर मेसिन सञ्चालन गर्न सकेको छैन् । स्वास्थ्य निर्देशानालय डोटीका निर्देशक डा गुणराज अवस्थीले पीसीआर मेसिन असार मसान्तभित्र सञ्चालनमा आउने दावी गरेका छन् । 'पीसीआर मेसिनका लागि ठेक्का भएर सामग्री आपूर्ति सुरु भइसकेको छ,' उनले भने, 'प्रयोगशाला सञ्चालनका लागि आवश्यक भौतिक पूर्वाधार तयार भएमा असारभित्र सञ्चालनमा आउने छन् ।' प्रदेशमा ३ वटा पीसीआर मेसिन थपिने भएका हुन् । डोटी, कैलाली र बैतडीमा पीसीआर मेसिन थपिने भएका हुन् । अहिले धनगढीमा सञ्चालमा रहेको पीसीआर मेसिन न्यून क्षमता भएको स्वास्थ्य निर्देशनालयले जनाएको छ । अब सञ्चालमा आउने पीसीआर मेसिन अटोमेटिक एक्सट्रेक्सन मेसिन रहेकोले एकै पटक ९६ जनाको स्वाब परीक्षण गर्न सकिन्ने स्वास्थ्य आपूर्ति व्यवस्थापन केन्द्र धनगढीको स्वास्थ्य अधिकृत सिद्धराज भट्टले बताए । प्रदेशमा नयाँ सञ्चालनमा आउने पीसीआर मेसिनले यहाँको कोरोना परीक्षणले सहज हुने उनको भनाइ छ । 'अब सञ्चालन आउने पीसीआर मेसिन अटोमेटिक हुने भएकाले अहिलको भन्दा दुई गुण बढी स्वाब परीक्षण गर्न सकिनेछ,' उनले भने । भेन्टिलेटर खरिद अनिश्चित प्रदेश सरकारले चैतमा भेन्टिलेटर खरिद गर्ने निर्णय भएको भए पनि अझै कहिले खरिद हुने अनिश्चित छ । स्वास्थ्य निर्देशनालयले भेन्टिलेटर खरिदका लागि टेण्डर गरी मुल्यांकनका क्रममा रहेको बताए पनि विश्वमै अभाव रहेको भन्दै अझै महिनौ लाग्ने बताएका छ । '२० वटा भेन्टिलेटर खरिदका लागि निर्देशनालयले प्रक्रिया अगाडि बढाएको हो, अन्र्तराष्ट्रिय बजारमा अत्याधिक मागका कारण भेन्टिलेटर मौज्दात नरहेको र कम्पनीको अर्डरपछि मात्र उत्पादन हुने देखिएको छ,' स्वास्थ्य निर्देशक डा गुणराज अवस्थीले भने, 'त्यसकारण दुई महिना अगाडि खरिद हुने सम्भावना कम देखिएको छ ।' सुदूरपश्चिममा हाल भेन्टिलेटर ६ वटा सेती प्रादेशिक अस्पतालमा र २ वटा महामाकाली अस्पातल कञ्चनपुरमा रहेका छन् । निर्देशक अवस्थीका अनुसार सुदूरपश्चिममा कोभिड१९ का लागि मात्र भेन्टिलेटर अभाव नभएर अन्य समयमा पनि रहेको थियो । सर्पको टोकाइबाट कयौँको उपचार नै नपायर मृत्यु भइरहेकाले प्रदेशका हरेक स्वास्थ्य चौकीमा भेन्टिलेटर आवश्यक भएको अवस्थीले बताए । 'शरीरका केही अंगमा खराबी भएपछि सपोर्ट सिस्टम वा भेन्टिलेटरको आवश्यकता पर्छ,' निर्देशक अवस्थीले भने , 'फोक्सोः निमोनिया, ड्रगको ओभरडोज, रगत जम्दा, क्रोनिक अब्स्ट्रक्टिभ पल्मोनरी डिजिज, सिस्टिक फाइब्रोसिस, फोक्सोमा समस्या, स्नायू रोगका कारण फोक्सोमा गम्भीर क्षति हुँदाको स्थितीमा भेन्टिलेटरको आवश्यकता पर्छ ।'"
सुन्तला सुपरजोनमै बिरुवा अभाव,"स्याङजा : सुन्तलाको जिल्ला भनेर चिनिने स्याङजामै सुन्तलाका बिरुवा अभाव भएको छ । सुन्तला सुपरजोनभित्रका इच्छुक किसानमध्ये ५० प्रतिशतले मात्र माग अनुरुप सुन्तलाका बिरुवा लगाउन पाएका छन् । गत वर्षको तुलनामा यस वर्ष सुन्तला रोपणमा चासो बढेकाले पचास प्रतिशत सुन्तलाका बिरुवा अभाव भएको सुन्तला सुरपरजोन संचालक समितिका अध्यक्ष बोधराज अर्यालले बताए । सुन्तला खेतीबाट आर्थिकोपार्जनको पाटो राम्रो देखिएको र कोरोनाका कारण जिल्लामा युवा शक्ति भित्रिएकाले बिगतमा बाँझा जग्गाजमिनमा सुन्तलाका बिरुवा लगाउने होड नै चलेको छ, उनले भने, किसानका माग ९० हजार बिरुवाको थियो, हामीले ४५ हजार मात्र उपलब्ध गराउन सक्यौं । सुपरजोन अन्तर्गतका ४ वटा हरित जालिभित्र सुन्तलाका बिरुवा उत्पादन गरिएको हो । पुतलीबजार स्थित देवी नर्सरी, भीरकोट स्थित बिन्ध्यवासिनी अर्गानिक भिलेज र शान्ति फलफूल नर्सरी र वालिङ् स्थित सुन्तला हाइटेक नर्सरीमा गरी झण्डै २६ हजार कलमी र ९ हजार बिजु बिरुवा उत्पादन गरिएका हुन् । यसैगरी धनकुटाबाट २ हजार कलमी र ८ हजार बिजु बिरुवा गरी ४५ हजार बिरुवा किसानलाई उपलब्ध गराइएको सचिव मुक्ति अधिकारीले जानकारी दिए । सुन्तलाको लागि उपयुक्त हावापानी भएकाले जिल्लाका केही उत्पादक क्षेत्र समेटेर प्रधानमन्त्री कृषि आधुनिकीकरण सुन्तला सुपरजोन परियोजना संचालनमा ल्याएको हो । जिल्लाका पुतलीबजारका ८ वडा, भिरकोटका ६ वडा, वालिङको एउटा वडा र अर्जुनचौपारी गाउँपालिकाको २ वडामा गरी कार्यक्रम संचालित छन् । जिल्लालाई विशेष गरी सुन्तलाबाटै समृद्ध बनाउने लक्ष्यसहित प्रधानमन्त्री कृषि आधुनिकीकरण परियोजना सुन्तला सुपरजोन घोषणा गरिएको हो । विसं २०७३०७४ मा जोन कार्यान्वयन एकाइ घोषणा गरे पनि पछिल्लो वर्ष २०७५०७६ मा पुनः सुपरजोन घोषणा भइ सुन्तला रोपणका गतिबिधिलाई अघि बढाइएका छन् । सुन्तला सुपरजोन अन्तर्गतका क्षेत्रबाट गतवर्ष २६ करोडको सुन्तला उत्पादन भएको बताइएको छ । सुपरजोन अन्तर्गत गतवर्ष १३ सय ५० हेक्टरमा सुन्तला खेती गरिएको थियो भने यसवर्ष १ सय ५० हेक्टरमा सुन्तला रोपण थप भएको छ । एक सय ७१ समूह, सहकारी र उद्यमी गरी ३ हजार ५ सय सुन्तला उत्पादक किसान सुपरजोनमा आवद्ध छन् । यहाँका सुन्तला किसानले न्यूनतम ३ देखि २२ लाख रुपैयाँसम्म वर्षेनी सुन्तलाबाट आम्दानी गर्ने गरेका छन् । प्रति हेक्टरमा ३ सय बिरुवा रोप्ने सकिन्छ । यसैगरी सुन्तला सुपरजोन परियोजनाबाहेक पनि स्याङजाका प्रायजसो पालिकामा सुन्तला खेतीको उत्पादन राम्रो हुन्छ । ९७ वडा रहेको स्याङजा ८९ वटा वडा बाहेक सबैमा सुन्तला खेतीका लागि उपयुक्त हावापानी भएकाले यहाँ सुन्तला रोपणलाई प्राथमिकतामा राख्ने गर्दछन् । गतवर्ष जिल्लाभरबाट ३८ करोड भन्दा बढी मूल्य बराबरको सुन्तला उत्पादन भएको थियो ।"
"चट्याङले हजुरबाको मृत्यु, नातिनी घाइते","राजविराज : वर्षासँगै परेको चट्याङले सप्तरीको डाकनेश्वरी नगरपालिकामा बिहीबार एक वृद्धको मृत्यु भएको छ भने एक बालिका घाइते भएकी छन्। खेतमा हलो जोत्न गएका डाकनेश्वरी नगरपालिका८ गम्हरिया प्रवाहाका ७० वर्षीय धर्मी साहको घटनास्थलमै मृत्यु भएको प्रदेश २ प्रहरी कार्यालय जनकपुरधाम प्रहरी प्रवक्ता डिएसपी मकेन्द्रकुमार मिश्रले जानकारी दिए। मिश्रका अनुसार खेतमा हलो जोत्न गएका साहको चट्याङ लागेर मृत्यु भएको हो। खेत जोतिरहेका बेला पानीसँगै बिजुली चम्किन थालेपछि साह रुख मुनी ओत लागेका थिए। रुखमा ओत लागेर बसेका साहको चट्याङले लागेर मृत्यु भएको उनका छोरा तेजनारायण साहले बताए। हजुरबुवासँगै खेत गएकी १६ वर्षीया कञ्चनाकुमारी साहलाई समेत करेण्टको झट्का लागेको छ। चट्याङले ढलेका हजुरबुवालाई उठाउन खोज्दा उनलाई समेत करेण्टको झटका लागेको कञ्चनाले बताइन्। कञ्चनाको स्थानिय मेडिकलमा उपचार भइरहेको छ। घटनास्थल पुगेको इलाका प्रहरी कार्यालय, कल्याणपुर सप्तरीको टोलीले पोष्टमार्टमका लागि शवलाई राजविराज ल्याउने तयारी गरिरहेको जनाएको छ। चट्याङ लागेर बिहीबार बारामा ४ तथा सप्तरी र सर्लाहीमा एकएक जना गरी ६ जनाको मृत्यु भएको प्रदेश २ का प्रहरी प्रवक्ता डिएसपी मिश्रले जानकारी दिए। यसैगरी बारामा ७ तथा सप्तरी र सर्लाहीमा एकएकजना गरी नौ जना घाइते भएका छन्। घाइते सबैको उपचार भइरहेको छ।"
भक्तपुरमा ६५ प्रतिशतमात्रै रोपाइँ,"भक्तपुर : असार तेस्रो साता बित्न लाग्दा भक्तपुरमा ६५ प्रतिशतमात्रै रोपाइँ भएको छ। धान खेती हुने भक्तपुरको कूल चार हजार तीन सय ४८ हेक्टरमध्ये अझै ३५ प्रतिशत खेतमा रोपाइँ बाँकी भएको हो। जिल्लास्थित कृषि ज्ञान केन्द्रका प्रमुख निर्मल गोडारले सिंचाइ सुविधा भएका खेतमा धान खेती भए पनि आकासे पानीको भर पर्नुपर्ने खेतमा रोपाइँ बाँकी भएको जानकारी दिए। उनले वर्षा भएर पानी परेको बेला धेरै पर्ने र धेरै दिन पानी नपर्ने गर्नाले धान रोपाइँ प्रभावित भएको सुनाए।वर्षा पर्याप्त भएको देखिन्छ, प्रमुख गोडारले भने, तर साता दिनको फरकमा वर्षा हुँदा रोपाइँ प्रभावित भएको छ। केन्द्रका अनुसार जिल्लाको उँचो ठाउँ सुडाल, नंखेल, चित्तपोल, छालिङ्ग, बालकोट र सिरुटारलगायतमा रोपाइँ बाँकी छ। मनसुन सक्रिय भए पनि पछिल्लो दिन पानी पर्न रोकिएपछि किसानहरुले रोपाइँ गर्न पाएका छैनन्। भक्तपुरमा रोपाइँ हुने कूल जमिनमध्ये दुई हजार पाँच सय ८५ हेक्टरमा सिंचाइ सुविधा रहेको छ। बाँकी क्षेत्रफलमा आकाशे पानीको भरमा रोपाइँ गर्नुपर्ने यहाँका किसानहरुको बाध्यता रहेको छ। वर्षा नहुँदा रोपाइँ गर्न ठिक्क भएको बीउसमेत बुढो हुन थालेको छ। बुढो बीउ रोप्दा धान उत्पादन घट्ने गर्दछ। धानविज्ञहरुका अनुसार बीउ हालेको १५ देखि १९ दिनभित्रको बीउ रोप्नुपर्छ। बुढो बीउ प्रयोग गर्दा पाँचदेखि सात प्रतिशतसम्म उत्पादन घट्ने उनीहरुको दावी छ। तर भक्तपुरमा जेठको पहिलो सातामै राखिएका बीउ अहिले कम्तीमा ३० दिनको भइसकेको छ। रोपाइँ सकेपछि खेतमा हप्तामा पाँच दिन पानी राख्ने र दुई दिन सुकाउने गर्न सकिए धानको राम्रो उत्पादन लिन सकिने कृषि प्राविधिकहरुको सुझाव छ। भक्तपुरमा वार्षिक २५ हजार ६८ मेट्रिक टन धान उत्पादन हुने केन्द्रको तथ्यांक छ। भक्तपुर देशभरमै बढी धान उत्पादकत्व भएको जिल्ला हो। यहाँ एक हेक्टर क्षेत्रफलमा करिब ६ मेट्रिक टन धान उत्पादन हुन्छ।"
"चट्याङले लागेर बाराका ४ महिलाको मृत्यु, ११ जना घाइते","वीरगन्ज : बिहीबार बिहान वर्षासँगै परेको चट्याङले बारा र पर्सामा धनजनको ठूलो क्षति पुर्याएको छ । बारा र पर्सामा चट्याङ लागेर चारजना महिलाको मृत्यु भएको छ । ११ जना घाइते भएका छन् । बारामा बिहीबार बिहान खेतमा धान रोप्न गएका बेला परेको चटयाङले चार महिलाको घटनास्थलमै मृत्यु भएको हो । चट्याङले कलैया उपमहानगरपालिका १२ शीतलपुरका दुईजना र फेटा गाउँपालिका १ त्रिवेणी गाउँका दुईजना महिलाको मृत्यु भएको हो । चट्याङ लागेर कलैया उपमहानगरपालिका १२ की ३५ वर्षीया आशा देवी महतो र ४५ वर्षीया अलिमा खातुनको तथा फेटा गाउँपालिका १ त्रिवेणीकी ३० वर्षीया इन्दुदेवी महतो र ४० वर्षीया सुनरपती देवी महतोको मृत्यु भएको बारा प्रहरीका प्रवक्ता प्रहरी नायव उपरीक्षक गौतम मिश्रले जानकारी दिए । बिहान धान रोप्न खेतमा गएका बेला परेको चटयाङ लागेर चारैजनाको घटनास्थलमै मृत्यु भएको प्रहरी नायव उपरीक्षक मिश्रले बताए । चट्याङ लागेर फेंटा गाउँपालिका १ मै ७ जना महिला गम्भीर घाइते भएका छन् ।चटयाङ लागेर स्थानीय बच्वा देवी, राजपती देवी, कान्ति देवी,उमा देवी, लिलावती देवी, शोशिता देवी र शीला देवी गम्भीर घाइते भएका छन् । ती ७ जनाको वीरगन्जस्थित नारायणी अस्पतालमा उपचार भइरहेको छ । यस्तै बिहीबार बिहान परेको चटयाङ लागेर बाराकै सुर्वण गाउँपालिकाको चरमोहना गाउँकी सिमा देवी, कलैया उपमहानगरपालिका १२ की मरियम खातुन र कलैया उपमहानगरपालिका १० का १२ वर्षीय बालक रन्जित कुशवाहा गम्भीर घाइते भएका छन् । उनीहरुको कलैयास्थित जिल्ला अस्पतालमा उपचार भइरहेको प्रहरी नायव उपरीक्षक मिश्रले जानकारी दिए । पर्सामा पनि १ बाल गम्भीर पर्सामा पनि चटयाङले लागेर एक बालक गम्भीर घाइते भएका छन् । बहुदरमाइ नगरपालिका ३ का साकीर हवारीका छोरा १३ वर्षीय रहमान हवारी चटयाङले लागेर गम्भीर घाइते भएका हुन् । बिहीबार बिहान आफनै घरको बरण्डामा बसिरहेका बेला परेको चटयाङले लागेर हवारी सख्त घाइते भएको पर्साका प्रहरी नायव उपरीक्षक मनोजित कुवँरले जानकारी दिए । घाइते हवारीको वीरगन्जको गण्डकस्थित वीरगन्ज हेल्थ केयर हस्पिटलमा उपचार भइरहेको छ । जिल्ला स्वास्थ्य कार्यालयमा २० लाखको क्षति बिहीबार बिहान परेको चट्याङले वीरगन्जको गण्डकस्थित जिल्ला स्वस्थ्य कार्यालयमा पनि लाखौंको क्षति भएको छ । चट्याङले कार्यालय भवनको तेस्रो तल्लाको भित्ता र छत चर्किनुका साथै विद्युतको लाइन र मीटर बक्समा आगलागी हुँदा करिब २० लाख रुपैयाँ बराबरको क्षति भएको अनुमान रहेको स्वास्थ्य निरीक्षक जयमोद ठाकुरले जानकारी दिए । ठाकुरका अनुसार चट्याङ परेपछि आगलागी हुँदा कोल्डचेन सिस्टम जलेको छ । कार्यालयमा रहेको ४ वटा कम्प्युटर र डिफ्रिजमा पनि क्षति पुग्नुका साथै ५० लाख भन्दा बढ़ीको बालबालिकाको लागि राखिएको भयाक्सिन पनि बिग्रिने सम्भावना रहेको उनले बताए । बालबालिकलाई लगाइने भ्याक्सिन डिफ्रिजमा राखिएकाले विद्युत आपूर्ति बन्द भएर तापक्रम बढेपछि भ्याक्सिन खराब हुने सम्भावना रहेको ठाकुरले बताए । '७८ घण्टामा पनि विद्युत आपूर्ति भएन भने करिब ५० लाख रुपैयाँ बराबरको भ्याक्सिन खराब हुने अवस्था छ,' उनले भने । बिहीबार बिहान परेको चटयाङले पर्साको ग्रामीण भेगमा पनि धनमालको क्षति भएको छ । पर्सागढी नगरपालिका वडा नमबर १ मनवाका लक्ष्मी दास र प्रेम नारायण थारुको घरमा चटयाङ खस्दा घर भित्र रहेका टिभी, पंखा , लत्ता कपडा जलेर अन्दाजी २ लाख बराबर क्षति भएको पर्साका प्रहरी नायव उपरिक्षक मनोजित कुवँरले जानकारी दिए । प्रदेश सरकारले मृतककका परिवारलाई ११ लाख दिने बारामा बिहीबार बिहान चट्याङ लागेर ज्यान गुमाएका बाराका चारजना महिलाको परिवारलाई प्रदेश २ सरकारले राहतको घोषणा गरेको छ । प्रदेश नम्बर २ को मन्त्रिपरिषद्को बिहीबार बिहान बसेको आकस्मिक बैठकले चट्याङबाट मृत्यु भएकाको परिवारलाई जनही एक एक लाख रुपैयाँ राहत दिने निर्णय गरेको हो । बारामा बिहीबार बिहान चट्याङ लागेर ४ जना महिलाले ज्यान गुमाएको दु:खद खबर आउने वित्तिकै आकस्मिक बैठक बसेर मृतकका प्रत्येक परिवारलाई एकएक लाख रुपैयाँ राहतस्वरुप दिने निर्णय गरिएको भौतिक पूर्वाधार विकास मन्त्री जितेन्द्र सोनलले जानकारी दिए । चट्याङले घाइते भएकाको उपचार खर्च पनि प्रदेश सरकारले नै व्यवहोर्ने निर्णय गरिएको मन्त्री सोनलले बताए । फेटा गाउँपालिकाको त्रिवेणीमा चट्याङ लागेर मृत्यु भएकाको परिवारलाई गाउँपालिकाकाले पनि जनही ५० हजार रुपैयाँ दिने भएको छ । गाउँपालिकाले मृतक दुईजनाको परिवारलाई जनही ५० हजार तत्काल राहत दिने घोषणा गरेको गाउँपालिकाका अध्यक्ष अमिरिलाल प्रसादले जानकारी दिए । चटयाङले क्षति पुर्याएको पर्साको जिल्ला स्वास्थ्य कार्यालय। तस्बिर : क्रान्ति शाह"
दार्चुलामा सशस्त्रका तीन बीओपी थपिए,"दार्चुला : सशस्त्र प्रहरीले दार्चुलाका तीन ठाउँमा बोडर आउट पोष्ट (बीओपी)को उद्घाटन गरेको छ। भारतसँग सीमा जोडीएका क्षेत्र लेकम गाउँपालिका ३ लाली, मालिकार्जुन गाउँपालिका७ जौलजीवी र व्यास गाउँपालिका२ दुम्लीङ गरेर तीन ठाउँमा सशस्त्र प्रहरी सुदूरपश्चिम प्रदेश प्रमुख डीआईजी हरिशंकर बुढाथोकीले उद्घाटन गरेका हुन्। डीआईजी बुढाथोकीले मालिकार्जुन र लालीमा स्वयम् उपस्थित भएर उद्घाटन गरेका थिए भने दुम्लीङमा भिडियो कन्फ्रेन्स मार्फत उद्घाटन गरेको सशस्त्र प्रहरी बल नेपाल ५० नम्बर गुल्म दार्चुलाका गुल्मपति डम्बर बहादुर विष्टले जानकारी दिए। विष्टका अनुसार तीनवटै बिओपीमा सशस्त्र प्रहरी नायब निरीक्षक (सई) को नेतृत्वमा २०० खटाइएको छ। दार्चुला जिल्लामा पछिल्लो समय छाङरु, लाली, जौलजीवी र दुम्लीङ गरेर ४ ठाउँमा नयाँ सशस्त्र प्रहरीका बीओपी उद्घाटन भएका छन्। सीमा क्षेत्रमा सशस्त्रको उपस्थितिले त्यहाँका बासिन्दाहरु उत्साहित भएका छन्। कार्यक्रममा बोल्दै प्रहरी नायव महानिरीक्षक बुढाथोकीले सशस्त्रले पाएको सीमा सुरक्षा जिम्मेवारी २४ सै घण्टा दिने बताए। उद्घाटन कार्यक्रममा शुभकामना दिँदै मालिकार्जुन गाँउपालिका अध्यक्ष नरेन्द्रसिंह धामीले नेपाल सरकारले सीमा रक्षाका साथसाथै सीमामा हुने अपराधि गतिविधि चोरी निकासीलाई कम गर्न बीओपी स्थापनाका लागि गरिएको निर्णय समाजका लागि सकारात्मक रहेको बताए।"
असारे विकासको हतारोले बालकको ज्यान गयो,"राजविराज : असारे विकासको हतारोले सावधानी नअपनाइ विकास निर्माणको काम गर्दा भत्किएको घरले किचेर सप्तरीमा बिहीबार एक बालकको मृत्यु भएको छ । सडकमा माटो सम्याउने र बसाउने काम गरिरहेको रोलरको कम्पनले खडक नगरपालिका१ सिस्वामा अचानक एक घरको पर्खाल लडेर बालक च्यापिंदा स्थानीय ८ वर्षीय उमेश मण्डलको घटनास्थलमै मृत्यु भएको प्रहरीले जनाएको छ । असारको अन्तिम समयमा नगरपालिकाकै रोलर र स्काभेटर प्रयोग गरी हतारहतार काम गर्न खोज्दा सामान्य सावधानी पनि नअपनाएकोले बालकको ज्यान गएको भन्दै स्थानीयवासीले वडा अध्यक्ष सिंहेश्वर मण्डलसहित उपभोक्ता समितिका पदाधिकारीलाई कारवाही गर्न माग गर्दै प्रदर्शन गरेका छन् । घटनास्थलमै बालकको शव राखी प्रदर्शन गरिरहेका स्थानीयवासीले खडक नगरपालिकाबाट लापरवाहीयुक्त काम भएकोले वडा अध्यक्ष, उपभोक्ता समितिका पदाधिकारीमाथि समेत कडा कारवाही गर्न माग गरेका हुन् । स्थानीयवासीले अति कम्पन दिने भ्याब्रेटर रोलर बस्तीमै चलाउँदा सर्वसाधारणलाई सूचित नगरेको र बालक च्यापिंदासमेत मजदुरले वास्ता नगरेको बताए । वडा अध्यक्ष मण्डलले मजदुरी काम गर्ने नजिकका मान्छे छविल मण्डललाई ३० लाखको आरसीसी सडक ढलानको योजना दिएर सुरुदेखि नै लापरवाही गर्दै आएको स्थानीय वृजनारायण साहले आक्रोश व्यक्त गरे । काम गर्ने बेलामा उपभोक्ता समितिका जिम्मेवार पदाधिकारी कोही पनि उपस्थित नरहेको र काममा खटाइएका चालक, मजदूरहरुले समेत पर्खाल भत्किएर बालक च्यापिँदा वास्ता पनि नगरेको स्थानीयवासीले बताए । रोलर मेसिनको कम्पनको असरका कारण वर्षायाममा पानीले भिजेर कमजोर बनेको पिलर नभएको घरको पर्खालको गारो भत्किएर बालकमाथि नै खसेको इलाका प्रहरी कार्यालय कडरबोनाका इन्स्पेकटर रामराजा केशरीले बताए । प्रदर्शनकारीले कारवाही र क्षतिपूर्तिको माग राखी शव उठाउन नदिएपछि घटनास्थलमा ठूलो सङ्ख्यामा जिल्ला प्रहरी कार्यालय, इलाका प्रहरी कार्यालय कडरवोना, इलाका प्रही कार्यालय कल्याणपुर र सशस्त्र प्रहरीको टोली पुगेको छ । चालकलाई पक्राउ गरी हदैसम्मको कारवाही गर्ने र अन्य आवश्यक प्रक्रियाको लागि पहल गर्ने बताए पनि प्रदर्शनकारीले वडा अध्यक्ष मण्डल र उपभोक्ता समितिका अध्यक्ष मण्डललाई पक्राउ गरी कारवाही हुनु पर्ने अडान राखिरहेका छन् ।"
मुस्ताङमा टिपर दुर्घटना : चालक र सहचालक गम्भीर घाइते,"जोमसोम : मुस्ताङको थासाङ गाउँपालिका३ मिसीमा बिहीबार टिपर दुर्घटना भएको छ। दिउँसो अन्दाजी ४ बजेको समयमा थासाङ३ लेते खोलाबाट गिटी लिएर थासाङ४ घाँसातर्फ जाँदै गर्दा बा ४ ख ५१३६ नम्बरको टिपर बेनीजोमसोम सडक खण्डबाट करिव एक सय मिटर तल खसेको जिल्ला प्रहरी कार्यालय मुस्ताङले जनाएको छ। जिल्ला प्रहरी कार्यालयका प्रहरी नायव उपरीक्षक नविनकृष्ण भण्डारीका अनुसार गिटी बोकेको टिपर बेनीजोमसोम मुख्य सडकबाट जंगल तल खस्दा टिपरका चालक तथा सहचालक गम्भीर घाइते भएका छन्। टिपरका चालक धादिङ जिल्ला थार्के गाउँपालिका४ बस्ने वर्ष २३ का सुजल तामाङ र टिपरका सोही ठेगाना भएका सहचालक वर्ष १९ का समिर तामाङ गम्भीर घाइते भएका हुन्। घटनापछि जिल्लाबाट प्रहरी नायव उपरीक्षक भट्टराईको कमाण्डमा ७ जनाको टोली, इलाका प्रहरी कार्यालयबाट ४ जनाको टोली र प्रहरी चौकी घाँसाबाट २ जनाको टोली गरी १४ जनाको प्रहरी टोली घटना स्थल पुगी उद्दार गरिएको छ। उनीहरुलाई अहिले लेते प्राथमिक स्वास्थ्य केन्द्रमा उपचारका लागि भर्ना गरिएको छ। उनीहरुको अवस्था चिन्ताजनक भएकाले थप उपचारका लागि पोखरा रिफरको तयारी भइरहेको जनाइएको छ। दुर्घटनाका चालक सुजल तामाङको टाउकोमा गम्भीर चोट लागेको छ भने सहचालक समिर तामाङको अनुहार र टाउकोमा गम्भीर चोट लागेको प्रहरीले बताएको छ। घटनाबारे आवश्यक अनुसन्धान भइरहेको प्रहरीले जनाएको छ।"
कोरोनाबाट मृत्यु हुनेको संख्या ३१ पुग्यो,"काठमाडौं : कोरोनाबाट मृत्यु हुनेको संख्या ३१ पुगेको छ।स्वास्थ्य तथा जनसंख्या मन्त्रालयका प्रवक्ता डाजागेश्वर गौतमका अनुसार बिहीबार ४९ दिने शिशुको मृत्यु भएसँगै संक्रमितको संख्या ३१ पुगेको हो। मन्त्रालयका अनुसार घाँटीमा समस्या देखिएपछि अस्पताल असार ९ गते भर्ना भएका शिशुको शल्यक्रियाअघि पीसीआर परीक्षण गर्दा रिपोर्ट पोजिटिभ आएको थियो । म्याग्दीका ती शिशुको कोरोनाकै कारण मृत्यु भएपछि उनका आमा, बुवा र फुपूको स्वाब संकलन गरेर पीसीआर परीक्षणका लागि पठाइएको छ । शिशुको श्वासप्रश्वासमा समस्या देखिएपछि सोमबार उनको घाँटीको शल्यक्रिया गरिएको थियो । नेपालमा कोरोना भाइरस (कोभिड१९) संक्रमितको संख्या १४ हजार ५१९ पुगेको छ। बिहीबार मात्र जनाको रिपोर्ट पोजिटिभ आएसँगै संक्रमितको संख्या १४ हजार ५१९ पुगेको हो। संक्रमित हुनेमा प्रदेश १ मा ६३६, प्रदेश २ मा ३९०९, बागमती ५०५, गण्डकी १ हजार ०८४,प्रदेश ५ मा ३ हजार ८५३,कर्णाली प्रदेशमा १ हजार ५१२ र सुदूरपश्चिम प्रदेशमा ३ हजार २० जना रहेका छन्। हालसम्म कोरोना जित्नेको संख्या ५ हजार ३२० पुगेको छ। मन्त्रालयका अनुसार अहिलेसम्म क्वारेन्टाइनमा ३८ हजार १०९ जना रहेका छन् । आइसोलेसनमा भने १० हजार १३७ जनाको उपचार भइराखेको छ ।बिहीबार मात्रै संक्रमितको संख्या १४ हजार ५१९ पुगेको छ। थप ४७३ जनामा कोरोना पुष्टि : संक्रमितको १४ हजार ५१९ पुग्यो"
खुल्ला चौरमा राखेर विद्यार्थी पढाउन सुरु,"सन्धिखर्क : अर्घाखाँचीको सन्धिखर्क नगरपालिका वडा नम्बर ८ पकलेमा रहेको जनता कृष्ण माविले विद्यार्थीलाई चौरमा राखेर पठन पाठन सञ्चालन गरेको छ । लामो समयदेखिको लकडाउनका कारण प्रभावित विद्यार्थीका लागि सरकारले असार १ गतेदेखि रेडियो र टेलिभिजनबाट पढाउन सुरु गरे पनि ग्रामीण भेगमा विद्यार्थीको सिकाइका लागि रेडियो, टेलिभिजन र अनलाइन कार्यक्रम प्रभावकारी नदेखिएपछि चौरमा राखेर पढाउन सुरु गरेको विद्यालयका शिक्षक प्रकाश भुसुालले बताए । लामो समय विद्यालय जान नपाएर अन्यौलमा परेका विद्यार्थी खुल्ला चौर भए पनि पढ्न पाउँदा खुशी छन् । नयाँ शैक्षिक सत्रको सुरुवातसँगै दुरी कायम गरी पठनपाठन सञ्चालन गरिएको र विद्यार्थी र शिक्षकलाई पायक पर्ने गरी फरकफरक स्थानमा राखेर विद्यार्थीहरुको पठनपाठन भइरहेको विद्यालयका शिक्षक भुसालको भनाइ छ । कोरोना महामारीका कारण पठनपाठन अनिश्चित भएपछि विद्यालयले विद्यार्थीलाई सामजिक दुरी कायम राख्दै मास्क र स्यानिटाइजरको प्रयोग गरेर खुल्ला चौरमा राखेर पठनपाठनसँगै कोरोना सचेतनाका जगाएको विद्यालयका प्रधानाध्यापक नारायणप्रसाद पौडेलले बताए । तीन महिनादेखि घरमै रहेका विद्यार्थीको स्मरणशक्तिमा ह्रास आएको भन्दै खुल्ला चौरमा राखेर पठनपाठन र कोरोना सम्बन्धी आवश्यक शिक्षा र परामर्श दिने गरेको प्रधानाध्यापक पौडेलले जानकारी दिए । कक्षा १ देखि ९ सम्म अध्ययनरत विद्यार्थीलाई पहिलो चरणमा दिनमा दुईदेखि तीन घन्टा चौरमा सामाजिक दूरी कायम गर्दै पठनपाठन सञ्चालन गरिएको छ । वर्षा भएको समयमा भने कक्षा बन्द रहनेछ । तत्काल विद्यालय खोल्न सक्ने वातावरण नभएपछि विद्यालय व्यवस्थापन समिति, शिक्षक र कर्मचारीको सहमतीमा विद्यालयले वैकल्पिक विधिबाट पठनपाठन सुरु गरेको विद्यालयले जनाएको छ । नगरपालिकासँग समन्वय गरी जिल्लामा पहिलोपटक आफ्नो वडाबाट पठनपाठनको सुरुवात गरिएको सन्धिखर्क नगरपालिका८ का अध्यक्ष ईश्वरीप्रसाद भुसालले बताए । विद्यालयमा नयाँ शैक्षिक सत्रका लागि विद्यार्थी समेत भर्ना भएका छन् । उनीहरूलाई किताब वितरण गरिएको छ । एउटा समूहमा २० जना विद्यार्थी राखेर अध्ययन भएको छ ।"
इनफ इज इनफका अभियान्ता भेट्न प्रधानमन्त्री अस्पतालमा,काठमाडौं : प्रधानमन्त्री केपी ओलीले अस्पताल भर्ना भएका इनफ इज इनफ अभियन्तालाई भेटेका छन्। बिहीबार साँझ प्रधानमन्त्री ओलीले अनशन बसेका इनअफ इज इनफका अभियान्तालाई ह्याम्स अस्पालमा पुगेर भेटेको प्रधानमन्त्रीका प्रेस सल्लाहकार सूर्य थापाले जानकारी दिए। प्रधानमन्त्री ओलीले उनीहरुलाई कोरोना भाइरस (कोभिड१९) संक्रमणको उपचार खर्चलाई सरकारले पारदर्शी बनाउने प्रतिवद्धता जनाउँदै अनशन तोड्न आग्रह गरेका छन्। अनशनरत इनफ इज इनफका अभियान्ताको स्वास्थ्यमा समस्या आएपछि साँझ अस्पताल भर्ना गरिएको थियो। उनीहरु अस्पताल भर्ना भए लगत्तै प्रधानमन्त्री ओली उनीहरुलाई भेट्न पुगेका हुन्। सरकारका कामप्रति असन्तुष्टि जनाउँदै यो अभियानमा युवा सहभागी हुँदै आएका छन्। प्रधानमन्त्री ओली पत्नी राधिका शाक्यसहित अस्पताल पुगेका हुन् ।
थप ४७३ जनामा कोरोना पुष्टि : संक्रमितको १४ हजार ५१९ पुग्यो,काठमाडौं : नेपालमा कोरोना भाइरस (कोभिड१९) संक्रमितको संख्या १४ हजार ५१९ पुगेको छ। बिहीबार मात्र ४७३ जनाको रिपोर्ट पोजिटिभ आएसँगै संक्रमितको संख्या १४ हजार ५१९ पुगेको हो। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार कोरोना जित्नेको संख्या ५ हजार ३२० पुगेको छ। मन्त्रालयका अनुसार अहिलेसम्म क्वारेन्टाइनमा ३८ हजार १०९ जना रहेका छन् । आइसोलेसनमा भने १० हजार १३७ जनाको उपचार भइराखेको छ । मन्त्रालयका अनुसार हालसम्म पीसीआर विधिबाट २ लाख ३७ हजार ७६४ र आरडीटी ३ लाख ६२० जनाको नमूना परीक्षण भएको छ। आज रेड जोनमा कोही परेका छैनन्।
अर्घाखाँचीमा ८९ जनाले जिते कोरोना,"सन्धिखर्क : अर्घाखाँचीमा ८९ जनाले कोरोना जितेर घर फर्किएका छन् । आइसोलेसनमा बसेका ८९ जनाको दोस्रो पीसीआर रिपोर्ट नेगेटिभ आएपछि डिस्चार्ज गरिएको छ । सन्धिखर्क नगरपालिकामा रहेको रविचित्र युवावर्ष रविचित्र मावि हटारीनेटामा रहेको आइसोलेसनबाट ५१ जना, शितगंगा नगरपालिकामा रहेको ज्योती माविको आइसोलेसनमा रहेका ३८ जना गरी ८९ जना डिस्चार्ज भएको जिल्ला स्वास्थ्य कार्यलय अर्घाखाँचीका जनस्वास्थ्य निरीक्षक गणेशराज पौडेलले बताए । उनीहरुलाई दुई हप्ता होम क्वारेन्टाइनमा बस्ने सुझाव दिएको सहायक प्रमुख जिल्ला अधिकारी विनोद खनालले जानकारी दिए । जिल्लामा तीन सय १२ जना कोरोना संक्रमित छन्। कोरोनाबाट दुईजनाको मृत्यु भइसकेको छ । भारतबाट आएका ८ सय ५१ जना क्वारेन्टाइनमा बसेका छन्।"
"त्रीशूलीमा जीप खसेको आशंका, प्रहरी र उद्दारकर्मी घटनास्थलमा","धादिङ : पृथ्बी राजमार्गअन्तरगत धादिङको बेनिघाट रोराङ गाउँपालिका १० स्थित जवाङ खोला नजिकैबाट त्रीशूली नदीमा गाडी खसेको आशंका गरिएको छ। मुग्लिङ्बाट काठमाडौंतर्फ जाँदै गरेको सानो खाले गाडी 'जीप' खसेको स्थानीयले जानकारी गराएपछि प्रहरी घटनास्थलमा पुगेका छन्। जवाङखोलाकै एक स्थानीय महिलाले गाडी खसेको कुरा बताएको जिल्ला ट्राफिक प्रहरी कार्यलय धादिङका प्रमुख नेत्र भट्टले बताए। उनले भने, 'स्थानीयको सूचनाको आधारमा हामी घटनास्थलमा अनुसन्धान गरिरहेका छौं, दुर्घटना भएको भनिएको ठाउँमा खसेको पुष्टि हुने बलियो र ठोकुवा गर्न सक्ने प्रमाण छैन, खसेको भनिएको ठाउँबाट त्रीशूली सोझै पर्ने भएकाले गाडी त्रीशूलीमा बेपत्ता भएको पनि हुनसक्ने भट्टले बताए। गाडि खसेको देख्ने महिलाको बारेमा प्रहरीले सबै विवरण खुलाएको छैन ।'उहाँ हामीसँगै हुनुहुन्छ भट्टले भने, 'उहाँले दिएको विवरणअनुसार अनुसन्धान र खोज तलास गरिरहेका छौं।' गाडि खसेको भनिएको ठाउँमा तत्काल शस्त्रका प्रहरीका जल उद्दारकर्मी परिचालन गरिएको भएपनि केही पत्ता लागेको छैन। घटनास्थलतर्फ धादिङका प्रमुख जिल्ला अधिकारी र प्रहरी प्रमुख पनि गएका छन्।"
"बारामा चट्याङ लागेर दुई जनाको मृत्यु, पाँच घाइते","वीरगन्ज : बारामा बिहीबार बिहान चट्याङ लागेर दुई जनाको मृत्यु भएको छ। पाँच जना घाइते भएका छन्। बिहान परेको पानीसँगै खसेको चट्याङले लागेर फेटा गाउँपालिका १ त्रिवेणी गाउँका ३० वर्षिया ईन्दु देवी र ४० वर्षिया सुनरपती देवीको मृत्यु भएको ईलाका प्रहरी कार्यालय प्रसौनीका प्रहरी निरीक्षक ओम प्रकाश यादवले जानकारी दिए। मृतक दुवै जना महिला बिहान ७ बजे धान रोपाइँका लागि खेततिर गएको बेला चट्याङले लागेर मृत्यु भएको हो। उनीहरुसँगै खेतमा गएका ५ जना पुरुष पनि घाइते भएको प्रहरी निरीक्षक यादवले बताए। घाइतेहरु नाम अहिले सम्म खुलेको छैन। उनीहरूलाई उपचारको लागि वीरगन्ज अस्पताल पठाइएको उनले बताए। घाइतेमध्येका एकजनाको अवस्था गम्भीर रहेको प्रहरी निरीक्षक यादवले बताए। बारामा चट्याङ लागेर चार जनाको मृत्यु, सात घाइते (अपडेट)"
२३ वर्षपछि नरनापुरमा बिजुली,"नरैनापुर : ०५३५४ सालतिर राप्रपाबाट निर्वाचित सांसद प्रेमबहादुर भण्डारीले पोल गाडेर नरैनापुरमा बिजुली बत्ति बाल्ने सपना देखाए। पोल मात्र हेरेर बस्यौं। बत्ति आएन, नरैनापुर ५ मोतिपुरका रियाज अहमद मुकेरी भन्छन्, भण्डारीपछि निर्वाचित ज्ञानु केसी, मोइस्तियाक राई, दिनेशचन्द्र यादवुसहित तीन जना सांसदले बिजुली ल्याउने चुनावी नारा मात्र बनाए। बिजुली आएन। मंगलबार दिउँसो मोतिपुर गाउँको ट्रान्सर्फमरको स्वीच अन गरेर विद्युत् सेवा शुभारम्भ गर्न गएकी प्रदेशसभा सदस्य कृष्णा केसी नमूनासँग मुकेरीसहितका स्थानीय खुसीले गद्गद् देखिए। हामीलाई त बिजुली आउँछ भन्ने विश्वास नै थिएन, बत्ति बलेको देखेपछि मोहम्मद हफिक खाँ भन्दै थिए, दिदीको त नाम पनि नमूना, काम पनि नमूनै गरिदिनुभयो। विद्युत् प्राधिकरणले मोतिपुर गाउँका दुई सय घरमा तत्काल विद्युत् सेवा दिनसक्ने जनाएको छ। स्थानीयले तरकारी खेती गर्ने बताए। नेपालगन्जनरैनापुर हुलाकी सडकको किनारमा अहिले पनि सांसद भण्डारीले गाडेका ८ मिटरका होचा पोल ठाउँ ठाउँमा देख्न सकिन्छ। ११ मिटरको मुख्य लाइनको मुनी गाडिएका प्रयोगविहीन पोललाई स्थानीयले चुनावी पोलको संज्ञा दिएका छन्। पोल गाडेको झन्डै साढे दुई दशकपछि पुगेको विद्युत् सेवा नरैनापुर १ कट्कुइँयास्थित हुलाकी सडक किनार र सशस्त्र प्रहरी बलको बीओपी, नरैनापुर ३ को लक्ष्मणपुर प्राथमिक स्वास्थ्य केन्द्रमा विस्तार भएको छ। नरैनापुर ५ को मोतिपुर गाउँ सहित चार ठाउँमा सांसद नमुनाले ट्रान्सर्फमरको स्वीच अन गरेर विद्युतीकरणको औपचारिक उद्घाटन गरिन्। विद्युत् सेवा शुभारम्भ गर्दा खुसीसहित भावुक बनेकी सांसद उनले नरैनापुरमा पोल गाडेर बिजुली ल्याउने चुनावी नारा अब सदाका लागि अन्त्य भएको बताइन्। लकडाउनलाई विद्युत सेवा विस्तारका लागि अवसरको रुपमा नलिएको भए नरैनापुरवासीले विद्युत सेवा पाउन अझै दुई वर्ष कुर्नुपर्ने अवस्था रहेको उनले बताइन्। नमूनाले भनिन्, हुलाकी राजमार्ग र विजुली पुगेपछि अब नरैनापुर दुर्गम रहेन। यस क्षेत्रमा कृषिमा आधारित कलकारखाना खोलेर दुर्गम नरैनापुरलाई समृद्ध बनाइनेछ। नरैनापुरवासीलाई अन्धकारबाट जोगाउन विद्युत् प्राधिकरणका तत्कालीन क्षेत्रीय प्रमुख मनोज सिंहले ठेक्का तोडेर विद्युत् सेवाका लागि ब्रेक थ्रु गरेको र वर्तमान क्षेत्रीय प्रमुख मुनिन्द्र ठाकुरले लकडाउनमै नरैनापुरमा विद्युत् विस्तार गर्ने आँट गरेकोमा सांसद नमूनाले धन्यवाद दिइन्। जिल्लाका ८ स्थानीय तहमध्ये विद्युत्बाट बञ्चित एक मात्र स्थानीय तह नरैनापुरको वडा नं १ देखि ६ सम्म सेवा पुगेको छ। हुलाकी राजमार्गको दुबै किनारका बस्तीमा तत्काल विद्युत् पहुँच भएको छ। प्राधिकरणका क्षेत्रीय प्रमुख ठाकुर भन्छन्, हुलाकी राजमार्गको दुबै किनारका दुई हजार घरमा तत्काल विद्युत् पुगेको छ। सशस्त्र प्रहरी, लक्षमणपुर प्राथमिक स्वास्थ्य केन्द्र, नरैनापुर गाउँपालिकालगायतका ठाउँमा बिजुली बाल्न सुरु भइसकेको छ। स्थानीयले मिटर जडान गरेर बत्ति बाल्न सक्छन्। प्राधिकरणले विपन्न परिवारलाई निःशुल्क मिटर जडान गरिदिने र उनीहरुले १० युनिट भन्दा कम विद्युत खपत गरे शुल्क पनि तिर्न नपर्ने जनाएको छ। नरैनापुरमा मुख्य लाइनमा विद्युत् पुगे पनि अन्य गाउँमा भने असोज महिनासम्ममा बिजुली पुग्ने विद्युत प्राधिकरणले जनाएको छ। विद्युत् विस्तारको ठेक्का कार्तिकसम्म छ। ठेकेदार त्रिलोक धितालले सम्झौता अघि नै सबै काम सम्पन्न हुने बताए। नरैनापुर गाउँपालिका अध्यक्ष इस्तियाक अहमद साह विद्युत् सेवा पुग्नु आफ्नो र नरैनापुरवासीका लागि ठूलो खुसीको कुरा भएको बताउँछन्। वर्षौदेखिको नरैनापुरबासीको बिजुली बाल्ने सपना पूरा भएपछि अब सिँचाइसँगै उद्योगधन्दाको विकास गर्न बाटो खुलेको उनको भनाइ छ। विद्युत विस्तारको काम सुरु हुँदै गर्दा स्थानीयले घरमा वायरिङ गरिसकेका छन्। नरैनापुर ५ मटेहियाका रामचन्द्र मौर्यले भने, तीन चार महिना अघि नै हामीले घरमा वायरिङ गरिसकेका थियौं। अहिले त बत्ति नै बलिसक्यो।"
न्यास्रिँदै वृद्धवृद्धा,"झापा : माइधार मन्दिर परिसरमा रहेको आ श्रममा २६ वर्षदेखि बस्दै आएकी इलामकी झुमाकुमारी खड्का कोरोना भाइरसको महामारीका कारण भएको लकडाउन र त्यसपछि पनि आफन्त भेट्न नपाउँदा न्यास्रिएकी छन्। उनी भन्छिन्, हामीलाई खानाको समस्या हँुदैन। सञ्चै हुनुहुन्छ भन्दै आउनेको न्यास्रो लाग्दो रहेछ। मिठो बोलीका साथ खानेकुरा बनाएर ल्याउने नयाँ मान्छे तीन, चार महिनादेखि देख्न पाएका छैनौं। तेह्रथुमकी भक्तदेवी प्याकुरेल विगत २१ वर्षदेखि माइधारको प्रणामी मन्दिर परिसरमा बस्दै आएकी छिन्। मान्छे नै भेट्न नपाउने यस्तो महामारी थाहा थिएन, बुढाबुढी हुँदै गएपछि सुख भन्दा पनि दुख साट्न मन लाग्दो रहेछ। अनि मात्र मन हल्का हुँदो रहेछ। यो वर्षको मातातीर्थमा औंसीमा ७२ वर्षीया भीमकुमारी दाहालले छोराहरु टाढा भएपनि नजिक भएका दुई छोरीसँग पनि भेट्न पाइनन्। छोरीहरु बेलाबेला भेट्न आइराख्थे। लकडाउनले गर्दा मुख देख्न पनि पाइएको छैन। न्यास्रो लागेको छ। उनले भनिन्। माइधार वारीपारी विभिन्न मन्दिर, आ श्रम, गुठी आदीमा बस्ने वृद्धवृद्धाको संख्या सयको हाराहारीमा छ। अधिकांश वृद्धहरु लकडाउनका कारण आफन्त भेटघाट गर्न नआउँदा र आपूसमेत आफन्तकोमा जान नपाउँदा उकुसमुकुस भएको बताउँछन्। ११ छोराछोरी जन्माएकी झापा धरमपुरकी ७८ वर्षीया धनमाया कार्की गएको मंसीरदेखि आ श्रममा बस्न आइपुगिन्। श्रीमान बेलैमा गुमाएकी उनले ठूलो दुख कष्टले छोराछोरी हुर्काएको सुनाउँदै भनिन्, मन्दिरमा जप, ध्यान र सेवा गरी बस्ने उद्देश्यले आएँ आँखाभरी आँसु पार्दै उनले कहिले गाडी चल्छ र आफन्त भेट्न जाउँ भएको बताइन्। प्रणामी मन्दिर आ श्रममा ७४ वर्षीया सुमित्रा कोइरालाको पनि छुट्टै कोठा छ। उनको कोठामा ठूलो फ्रेममा वर्तमान अर्थमन्त्री युवराज खतिवडाको तस्बिर पनि झुण्डिएको छ। अचम्म मान्दै सोध्दा मन्त्री खतिवडा आफ्नो जेठो भाइ भएको उनले बताइन्। झापा बुधबारे घर भई करिब २० वर्षदेखि आ श्रममा बस्दै आएकी उनले भनिन्, भाई अर्थमन्त्री भएपछि भाइटीका पनि लगायौं। काम पर्दा बुहारी सँग कुरा हुन्छ। उनका आफन्त भेट्न आउने भन्दा पनि उनी आफैं आफन्तकहाँ गइराख्ने गर्थिन्। अरु सबै व्यस्त छन्। आउन भ्याउँदैनन्। अहिले कसैको मुख देख्न नपाएर दिक्क लागेको छ। मन्दिर रेखदेख गर्दै आएका पुजारी कृष्णमणि न्यौपानेका अनुसार धेरै वृद्धवृद्धा आफन्तको पखाइमा छन्। २० जना जति लकडाउन सुरु हुनै लाग्दा आफन्तकोमा गएको उनले बताए। उमेर ढल्किँदै जाँदा कोही आएर आफ्नो हालखबर सोधोस् अनि केही खानेकुरा ल्याइदिउन् भन्ने आशा हुने रहेछ। अरु बेला मन्दिरमा आउनेको खाँचो हुँदैनथ्यो। अहिले सुनसान छ। वृद्धवृद्धालाई पनि न्यास्रो लागेको छ। उनले भने।"
"बारामा चट्याङ लागेर चार जनाको मृत्यु, सात घाइते (अपडेट)","वीरगन्ज : बारामा बिहीबार बिहान चट्याङले लागेर चार जनाको मृत्यु भएको छ भने सात जना महिला घाइते भएका छन्। धान रोपाइ गर्न बिहान करिब सात बजेतिर खेतमा गएका बेला चट्याङले लागेर बारा कलैया उपमहानगरपालिका१२ कि ३५ वर्षीया आशा देवी र ४५ वर्षीया अलिमा खातुनको मृत्यु भएको बाराका प्रहरी नायव उपरीक्षक गौतम मिश्रले जानकारी दिए। बिहिबार नै चट्याङले लागेर बाराकै फेंटा गाउँपालिका१ कि ४० वर्षीया सुनरपती देवी र ३० वर्षीया ईन्दु देवीको मृत्यु भएको थियो। चट्याङ लागेर फेंटा गाउँपालिका१ कै बच्वा देवी, राजपती देवी, कान्ति देवी, उमा देवी, लिलावती देवी, शोशिता देवी र शीला देवी गम्भीर घाइते भएको र उपचारका लागी उनीहरूलाई वीरगन्ज पठाइएको प्रहरीले जनाएको छ। खेत रोपाइँ गर्ने क्रममा महिलाहरुलाई चट्याङ लागेको प्रहरी नायब उपरीक्षक मिश्रले बताए। बारामा चट्याङ लागेर दुई जनाको मृत्यु, पाँच घाइते"
कोरोना जित्न आत्मबल नै काफी छ,"कैलाश जोशी। धनगढी, महादेव अवस्थी। कञ्चनपुर : कञ्चनपुरको बेदकोट नगरपालिका५ की सुशिला बोहरालाई एक साताअघि कोरोना संक्रमण पुष्टि भयो। तर, उनलाई लक्षण भने केही देखिएन। उनी सोही नगरपालिकाको धरमपुर नगर स्वास्थ्य केन्द्रमा ल्याब असिस्टेन्ट पदमा कार्यरत थिइन्। जेठ १२ गतेदेखि क्वारेन्टाइनमा रहेकाहरूको हेरचाहमा खटिएकी उनमा असार ९ गते कोरोना पुष्टि भएको थियो। मलाई त कोरोना लागेको अनुभव नै भएको छैन, बोहराले भनिन्, मनोबल उच्च राख्यो भने कोरोना जित्न सकिन्छ। कैलाली गोदावरीका एकजना व्यवसायीको शव व्यवस्थापनमा खटिएका नेपाल रेडक्रम सोसाइटी कैलालीका कर्मचारीले बुधबार स्टाटसमा लेखेका छन्, तनाव नलिनोस, मनोबल उच्च पार्नुस्, शरीरको इम्युनिटी बढाउनुस् कोरोना जितिन्छ, म अहिले स्वस्थ छु। दुई दिनअघि मात्रै उनमा कोरोना पुष्टि भएको हो। कञ्चनपुरको भीमदत्त नगरपालिका१८ की आनन्दी राना आइतबार महाकाली अञ्चल अस्पतालबाट घर फर्किएकी छन्। कोरोनाको लक्षण नदेखिएपछि उनलाई एक साताको बसाइपछि अस्पतालले डिस्जार्च गरेको हो। साथीभाइ र आफन्तले फोन गरेर हौसला दिन्थे, रोगसँग लड्न साहस नै सबैभन्दा ठूलो रहेछ, हामीले हिम्मत हार्नुहुन्न, रानाले भनिन्। अस्पताल बसाइमा तातोपानी दाने अदुवालगायत रोगसँग लड्ने प्रतिरोधात्मक क्षमता बढाउने खानेकुरा खाइरहेका थियौं। बुधबारसम्म सुदूरपश्चिममा कोरोनाका संक्रमितको संख्या २७ सय २४ जना पुगेको छ। अस्तव्यस्त क्वारेन्टाइन, उपचारका नामका औषधि नहुनु र चिकित्सकहरूले सामान्य उपचारबाहेक चाहेर केही गर्न नसक्दा पनि मृत्यु दर न्युन छ। सुदूरपश्चिममा बुधबारसम्म ७ जनाको ज्यान गएको छ। कैलालीको गोदावरी नगरपालिकाका बस व्यवसायी पुरुषबाहेक बाँकी ६ जनामा मृत्युपश्चात मात्रै कोरोना पुष्टि भएको थियो। सेती प्रादेशिक अस्पतालमा कोभिड१९ को अग्रपंक्तिमा खटिएका डाक्टर निराजन दत्त शर्मा भन्छन्, कुनै पनि भाइरस निको नहुने त हँुदैन, तर सुदूरपश्चिममा लक्षण देखिएकाहरू पनि निको भएर घर फर्केका छन्। यसको मुख्य कारण भनेको इम्युनिटी पावर नै भन्नुपर्छ। उनले कोरोनाको संक्रमण भएपनि, अरु दीर्घ रोग नभएका मानिसहरू समयमै चिकित्सकको सम्पर्कमा आएमा सामान्य उपचारपछि निको हुने उनले बताए। क्वारेन्टाइन व्यवस्थित छैनन्, गतिलो खाना, दैनिक ज्वरोको मापन छैन। तर, अस्पतालका आइसोलेसनहरू गम्भीर बिरामीका लागि खाली राखेर क्वारेन्टाइनमै बनाइएका आइसोलेसन र स्थानीय तहहरूले बनाएका आइसोलेसनबाटै कोरोनाका बिरामी निको भएर घर फर्किन थालेका छन्, डा निराजनले भने। कोरोना बिरामीको उपचारमा खटिएकी नर्स सीमा शर्मा भन्छिन्, उच्च मनोबल भएको संक्रमितमा लक्षण पनि देखिँदैन। आइसोलेसनमा रहेका कतिपय बिरामीहरू आफ्नो खानपानमा बढी ध्यान दिने गरेकाले छिट्टै निको भएर घर फर्किरहेका छन्। सुदूरपश्चिममा केही व्यक्ति क्वारेन्टाइनमा १४ दिन समय बिताएर घर गइसकेपछि पीसीआर रिपोर्टबाट संक्रमित पुष्टि भएका छन्। उनीहरूका कारण समुदायका केही व्यक्तिमा पनि संक्रमण देखिएको छ। तर, सुदूरपश्चिमका स्वास्थ्य निर्देशक डाक्टर गुणराज अवस्थी भन्छन्, भारतबाट आएकाहरूलाई कम्तिमा १४ दिन क्वारेन्टाइनमा रोक्न सकेका कारण संक्रमण समुदायमा फैलिएको छैन। अहिलेका संक्रमितहरू क्वारेन्टाइनमै रहेका हुन्। बुधबारसम्म सुदूरपश्चिममा ६६ हजार नागरिकहरु १४ देखि २१ दिनसम्म क्वारेन्टाइनमा बस्दै आएका छन्।"
घुर्मीमा होल्डिङ सेन्टर र कोरोना अस्पताल माग,"ओखलढुंगा : उदयपुरको घुर्मीमा होल्डिङ सेन्टर स्थापना गर्न सांसदले माग गरेका छन् । उनीहरुले पूर्वी पहाडका ओखलढुंगा, सोलुखुम्बु र खोटाङ तथा उदयपुरको पूर्वी भेगका लागि छुट्टै होल्डिङ सेन्टर आवश्यक रहेको सांसदको भनाइ छ । चार जिल्लाका प्रदेश सांसद तथा पूर्वाधार विकास राज्यमन्त्री अम्बीरबाबु गुरुङसहितले मुख्यमन्त्री समक्ष माग गरेका हुन् । उनीहरुले भारतलगायत विदेशबाट आउने नागरिकहरुलाई कोरोना परीक्षण तथा घरसम्म लैजानका लागि छुट्टै होल्डिङ सेन्टर आवश्यक रहेको भन्दै मुख्यमन्त्री शेरधन राईलाई माग पत्र बुझाएका छन् । प्रदेश १ मा सुनसरीको चतारामा एक मात्र होल्डिङ सेन्टर छ । पहाडका जिल्लामा आउने नागरिकलाई अपायक परेकाले घुर्मीमा होल्डिङ सेन्टर आवश्यक रहेको सांसद मोहन खड्काले बताए । सांसदले पहाडका ओखलढुंगा, सोलुखुम्बु र खोटाङ तथा उदयपुरको पूर्वी भेगका नागरिकका लागि उपयुक्त ठाउँमा कोरोना अस्पताल विकास गर्न पनि माग गरेका छन् । राज्यमन्त्री तथा सांसदहरुको माग कार्यन्वयनमा लैजान मुख्यमन्त्री राईले मुख्य सचिवलाई निर्देशन दिएका छन् ।"
दुई लाखभन्दा बढी रकमसहित सात जना जुवाडे पक्राउ,"बेनी : म्याग्दीको बेनी नगरपालिका८ कालीपुलमा जुवा खालबाट दुई लाख रुपैयाँ भन्दा बढी नगद सहित सात जना पक्राउ परेका छन्। जिल्ला प्रहरी कार्यालयका अनुसार कालीपुलको गंगा शेरचनको घरबाट बुधबार साँझ उनीहरुलाई पक्राउ गरिएको हो। निर्माण व्यावसायी महासंघ म्याग्दीका वरिष्ठ उपाध्यक्ष विपिन खड्का र सदस्य निरज भण्डारीसहित सात जनालाई पक्राउ गरिएको प्रहरी नायव उपरीक्षक किरनजंग कुँवरले बताए। उनका अनुसार जुवा खालबाट दुई लाख २९ हजार १४५ रुपैयाँ नगद समेत बरामद भएको छ। अधिकांश व्यवसायी छन्। खेल्ने र हेर्ने को को हुन भन्न पहिचान गरेर मुलुकी अपराध संहिता अन्तरगत मुद्दा चलाउछौ, उनले भने।"
कोरलामा गस्ती,"जोमसोम : मुस्ताङको कोरला नाकालगायत स्थानमा सशस्त्र प्रहरीले नियमित गस्तीलाई तीव्रता दिएको छ। सरकारले जेठ १५ गते लोमान्थाङ१ नेचुङमा सशस्त्र बोर्डर आउटपोस्ट (बीओपी) स्थापना गरेपछि नियमित गस्ती सुरु भएको हो। त्यहाँ सीमा सुरक्षार्थ खटिएका २५ जना जवानले सीमा क्षेत्र गस्तीलाई अघि बढाएका हुन्। चिनियाँ सुरक्षा अधिकारीसँगको समन्वयमा हतियार र पोसाकसहित गस्ती गर्न थालिएको नेचुङस्थित बीओपीका कमान्डर सशस्त्र प्रहरी निरीक्षक डम्बरबहादुर श्रेष्ठले बताए। उनका अनुसार बीओपी स्थापनाको एक महिना पुग्न लाग्दा पाँचवटा सीमास्तम्भ अनुगमन गरिएको छ। डोल्पातर्फको क्षेत्रमा सिमाना जोडिएको २०, २१, २२, २३ र मुस्ताङतर्फको २४ नम्बर पिलर गरी ५ वटा जंगे पिलरको अनुगमन भइसकेको श्रेष्ठले बताए। उनले डोल्पातर्फ बाँकी १८ र १९ र मनाङतर्फका २५, २६, २७, २८, २९, ३०, ३१, ३२ र ३३ नम्बर पिलरको अनुगमन तथा निरीक्षण गर्ने योजना रहेको सुनाए। उक्त नाका समुद्री सतहबाट ५ हजार मिटर अग्लो उचाइमा छ। सुरक्षाकर्मीको उपस्थितिले अवैध गतिविधि तथा तस्करी रोकथाममा टेवा पुगेको जनाइएको छ। चीनको कोरलापाससँग सीमा जोडिएको डोल्पातर्फ ६ र मनाङतर्फ ९ वटा पिलर छन्। २४ नम्बर पिलरलाई भने नेपालचीनको मुख्य आधारबिन्दु मानिएको छ। यी १६ वटै पिलर मुस्ताङको लोमान्थाङ र लोघेकर दामोदरकुण्ड गाउँपालिकासँग जोडिएका छन्। चीन पक्षसँग समन्वय गर्दै सबै पिलरको गस्ती गरिने श्रेष्ठले बताए। उनका अनुसार सुक्खा पठार क्षेत्र, कठिन र चुनौतीपूर्ण भौगोलिक अवस्थाका कारण कोरला क्षेत्रमा पैदलै गस्ती गर्नुपर्ने बाध्यता छ। यसअघि कोरला नाकामा पर्ने १६ वटै पिलरको सरकारी तवरबाट अनुगमन तथा निरीक्षण गर्ने योजना रहे पनि कोरोनाका कारण स्थगन भएको थियो। उत्तरी सीमा रक्षाका लागि सरकारले नेचुङस्थित भन्सार कार्यालयको नवनिर्मित भवनमा सशस्त्र क्याम्प खडा गरेको छ। त्यहाँ इलाका प्रहरी कार्यालयको टोलीसमेत बसेको छ। नेचुङमा सशस्त्रको क्याम्प स्थापना गर्न त्यसनजिकै थुम्कोमा ३३ रोपनी जग्गा प्राप्त भइसकेको छ।लोमान्थाङ१ को उत्तरी कोरला नाकाको दसगजायता भन्सार, अध्यागमन तथा सुरक्षा पूर्वाधार निर्माण गर्न मुख्य सडकको दायाँबायाँ १ हजार रोपनी जग्गा भन्सारका नाममा लालपुर्जा प्राप्त भइसकेको प्रमुख जिल्ला अधिकारी वेदप्रकाश अर्यालले बताए। नेचुङमा रहेको सशस्त्र प्रहरीको बीओपी क्याम्पयता २० किलोमिटर फेरो लुङ्खु फाँटमा नेपाली सेनाको टोली बसेको छ। त्यहाँ सशस्त्रको ब्याकअपमा नेपाली सेनालाई खटाइएको हो।"
"घट्दै संक्रमण, हट्दै त्रास","शंकरप्रसाद खनाल। नेपालगञ्ज, गोपाल भण्डारी। कपिलवस्तु, गोपाल शर्मा। दाङ, कृष्ण पोखरेल। पाल्पा : जेठ २ मा नरैनापुरमा पहिलोपटक आठजना युवालाई कोरोना संक्रमण पुष्टि भएको थियो। जेठ ४ मा नरैनापुर ५ को दीपेन्द्र प्राविको क्वारेन्टाइनमा २५ वर्षका एक युवाको कोरोनाबाट ज्यान गयो। नरैनापुरमा एक सय १८ संक्रमित थिए। मृत्यु र संक्रमण ह्वात्तै बढेपछि नागरिकमा त्रास थियो। तर अवस्था सधै गम्भीर रहेन। स्थानीय सरकारले कोरोनाविरुद्ध डटेर काम गरे। प्रदेश र संघमार्फत् निकायले कोरोनालाई समाजमा फैलिन रोके। नागरिक संयम भए। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार जेठको अन्तिम साता सबै संक्रमित निको भएर घर फर्केपछि नरैनापुर कोरोना मुक्त भएको हो। असारको पहिलो साता भने थप एक संक्रमित थपिए। ८८ जनाको स्वाब परीक्षण गर्दा सबैको रिपोर्ट नेगेटिभ आएको छ। कोरोना मुक्त नरैनापुरमा अन्नपूर्णकर्मी पुग्दा स्थानीयमा कोरोनाको कुनै डर र त्रास देखिँदैनथ्यो। ठाउँठाउँमा झुन्डका झुुन्ड मानिस कुरा गरिरहेका भेटिए। नरैनापुर ५ को मटेहियास्थित रामबहोरी बगियामा १८ पुरुष महिला र निस्फिक्री बसेका थिए। यो बगियामा फूल बर्सिन्छ। कोरोनाको के को डर ? , ८५ वर्षका रामबहोरी यादवले पिपलको बोट देखाउँदै भने, यहाँ विष्णु बस्छन्। यस्तो ठाउँमा कसरी कोरोना आउँछ ? भगवान्का साना साना चित्र प्लाष्टिकको पोकोमा बोक्ने र भजन गाउने यादवको आत्मबल उच्च देखिन्थ्यो। उनले कोरोना भगाउन गुर्जोलगायतका जंगली जडिबुटीको नियमित सेवन गरिरहेको बताए। सँगै रहेका मुन्नालाल यादवले पनि सुरु सुरुमा कोरोनाको डर लागे पनि अब त डर हटेको प्रतिक्रिया दिए। जय जनता मावि राँझामा कक्षा १० मा पढ्ने १६ वर्षकी पुनम यादव पनि कोरोना निको भएर घर फर्केको खबर सुनेपछि डर हटेको बताउँछिन्। नरैनापुर गाउँपालिका ३ को नरैनापुर पुग्दा बजार पूर्णरूपमा खुला थियो। गाउँपालिका कार्यालयको छेउमा उत्तर पश्चिमको एक पसलमा १०१२ जना एकै ठाउँमा बसेका थिए। नरैनापुर ५ जमुनाहा गाउँका अकवाल अहमद, नरैनापुर २ लक्ष्मणपुरका अनश खान र जलिम खाँ, राप्ती सोनारी गाउँपालिका रमेशकुमार जैसवाललगायतका व्यक्ति गफिँदै गरेको भेटिए। उनीहरू कसैले मास्क लगाएका थिएनन्। कोरोना नर्मल भइसक्यो। सबै सन्चो भएर घर फर्किसके। अब डराउनु पर्दैन, अकवालले ढुक्कले भने। उनको छेवैमा बसेका जलिमले थपे, दुई तीन दिन भयो। नरैनापुरमा चहलपहल सुरु भइसकेको छ। प्रदेश ५ मा कोरोनाको अर्काे हटस्पट हो, कपिलवस्तु। संक्रमित करिब साढे सात सय पुगे। प्रदेशमा सबैभन्दा धेरै क्वारेन्टाइनमा बस्ने जिल्ला पनि यही हो। कपिलवस्तुका प्रमुख जिल्ला अधिकारी दीर्घनारायण पौडेल भन्छन्, संयमता अपनाएर काम गर्दा कोरोना नियन्त्रण हुँदै गयो। जिल्लामा ठूलो संख्यामा कोरोना पोजेटिभ भेटिए पनि नागरिक संयमित भई आइसोलेसनमा बस्दा कोरोना नियन्त्रणमा सहयोग मिलेको उनी बताउँछन्। कोरोना नियन्त्रणका लागि वर्तमान समयमा सीमा क्षेत्रका २ वटा प्रवेश विन्दुहरू मर्यादपुर र सुठौलीमा नेपाली सेनाको होल्डिङ क्याम्प सञ्चालन गरिएको छ। कपिलवस्तुमा संक्रमितमध्ये ५ सय ९४ जना निको भएर घर फर्केका छन्। १ सय ४१ जनाको उपचार भइरहेको छ। गम्भीर बिरामी कोही पनि छैनन्। जिल्लाका विभिन्न क्वारेन्टाइनमा ३ सय ५९ जनालाई राखिएको स्वास्थ्य कार्यालयका कोरोना फोकल पर्सन कुमार थापाले बताए। सुरुवाती चरणमा भारतका विभिन्न सहरबाट आएकालाई अनिवार्य क्वारेन्टाइनमा राखिएका कारण संक्रमण समुदाय स्तरमा पुग्न नसकेको तौलिहवा अस्पतालका मेडिकल सुपरिटेण्डेन्ट डा किशोर बन्जाडेले बताए। कोरोना नियन्त्रणको मुख्य उपाय नै क्वारेन्टाइन बसाई हो, उनले भने, क्वारेन्टाइन बसाईपछि कोरोना परीक्षण गर्दा पोजेटिभ देखिएकालाई आइसोलेसनमा राखेर उपचार गर्यौं। दाङमा संक्रमित करिब ६ सय पुगेका छन्। एकाधबाहेक सबै भारतबाट फर्किएका र क्वारेन्टाइनमै बसेका हुन्। क्यारेन्टाइन व्यवस्थापनले नै कोरोना फैलिनबाट रोकिएको प्रमुख जिल्ला अधिकारी गोविन्दप्रसाद रिजाल बताउँछन्। घोराही उपमहानगरपालिका र बंगलाचुली गाउँपालिकामा मात्रै झन्डै ७५ प्रतिशत कोरोना संक्रमित देखिएका छन्। स्वदेश तथा विदेशबाट जिल्ला भित्रिने व्यक्ति घरपरिवारभन्दा पहिले नै पालिका क्वारेन्टाइनमा पुगेकै कारण समुदायमा संक्रमण फैलिन नपाएको अगुवाको ठहर छ। प्रमुख जिल्ला अधिकारी रमेश न्यौपानेले भारत र तेस्रो मुलुकबाट आउनेको सही व्यवस्थापनले कोरोना फैलिन नपाएको बताए। सीमाबाट आउनेलाई सिधै क्वारेन्टाइनमा राखियो, यसले संक्रमण फैलिन पाएन, उनले भने। जनस्तरसम्म कोभिड १९ को बारेमा जनचेतना पुग्यो। बाहिरबाट आएका व्यक्ति क्वारेन्टाइन पुगे जिल्लाका स्वास्थ्यकर्मी, सुरक्षाकर्मी, जनप्रतिनिधिबीच समन्वयको कारण समुदायस्तरमा संक्रमण फैलिन नपाएको जिल्ला स्वास्थ्य कार्यालय पाल्पाका निमित्तप्रमुख विश्वनाथ न्यौपाने बताउँछन्। पाल्पाका स्थानीय तहले आफैं भिटिएम किट खरीद गरी परीक्षणका लागि पठाए। क्वारेन्टाइनमा बसेका सबैको परीक्षणपछि घर पठाइएको थियो। भारत र विदेशबाट आउनेमा बाहेक कोरोना नदेखिएकाले समाज सुरक्षित रहेको रामपुर नगरपालिकाका प्रमुख रमणबहादुर थापाले बताए। अझै पनि संक्रमण डर भएकाले लकडाउन पालना, व्यक्तिगत सुरक्षामा ध्यान दिन आवश्यक रहेको उनको भनाइ छ। कोरोना नियन्त्रणमा सफलता मिलेपछि स्थानीय तह खुसी छन्। बाँके नरैनापुर गाउँपालिका अध्यक्ष इस्तियाक अहमद शाह निकै खुसी छन्। हामीले कोेरोनालाई जितेका छौं। उनले नरैनापुरमा कोरोना नियन्त्रणका लागि डेढ करोड रुपैयाँ खर्च भइसकेको बताए। कतैबाट सहयोग पाएन। सडकको बजेट काटेर कोरोनामा खर्च गरेको छु, उनले भने, समुदायको विकासको बजेट हो। समुदायलाई कोरोनाबाट जोगाउन सकेकोमा निकै खुसी लागेको छ।"
"छोरा नागरिक, आमा अनागरिक","वीरगन्ज : ६२ वर्षीया नगिनादेवी दास तत्वाको माइत भारत हो। उनको घर पर्साको जिराभवानी गाउँपालिका१ बलुवामा पर्छ। नगिनादेवीका श्रीमान् भरतदास तत्वाको २५ वर्षअघि निधन भएको थियो। श्रीमान् जिउँदै छँदा विवाहदर्ता नगराएका कारण उनी नेपालको नागरिकता पाउनबाट वञ्चित छिन्। उनका एक्ला छोरा अमरदास तत्वाले भने वंशजको नागरिकता पाइसकेका छन्। अहिले नागरिकताका लागि विवाहदर्ता गर्न जाँदा श्रीमान्को नागरिकता माग्छन्, उनी भन्छिन्, तर, श्रीमान्को नागरिकता हराइसकेको छ। आफ्नो वंशजको नागरिकता भए पनि बुवाको हराएकाले विवाहदर्ता हुन नसकी आमा अनागरिक बन्न बाध्य रहेको अमर बताउँछन्। उनीहरूका छिमेकी ७० वर्षीया कोशिलादेवीसँग पनि नागरिकता छैन। उनका चारै जना छोराले भने वंशजको नागरिकता पाइसकेका छन्। बुवाको नागरिकता पनि वंशजकै थियो। त्यही आधारमा हामी चारै दाजुभाइले वंशजकै नागरिकता पाइसकेका छौं, उनका माइला छोरा पलट राउत मुखिया बिन भन्छन्, तर, आमाको नागरिकता अहिलेसम्म बन्न सकेको छैन। बुवाको २० वर्षअघि निधन भएको पलट सुनाउँछन्। बुवाको नागरिकता पनि हराइसकेको छ, उनी भन्छन्, आमाको माइती भारतमा हो। आमाको नागरिकता बनाउन जाँदा विवाहदर्ता र बुवाको नागरिकता खोज्छन्। त्यही भएर आमाको नागरिकता बनाउन सकेका छैनौं। बलुवा गाउँमै भारत माइती भएका २५ भन्दा बढी एकल वृद्धा महिला नागरिकताविहीन छन्। छोराहरूले भने नागरिकता पाइसकेको तर आफूहरू अनागरिक भएर बस्नुपरेको दुखेसो पोख्छन् उनीहरू। उबेला नागरिकता बनाउनुपर्छ हेक्का नै भएन। त्यति साह्रो मतलब पनि गरिएन, ७० वर्षीया शम्शुल नेशा भन्छिन्, छोरा यो देशको नागरिक, त्यही छोरालाई जन्म दिने मचाहिँ अनागरिक बसेर बस्नुपरेको छ। नागरिकता नहुँदा सरकारले दिने सामाजिक सुरक्षा भत्ताबाट वञ्चित रहेको उनीहरूको गुनासो छ। पहिले सरकारबाट केही सेवासुविधा पाइँदैनथ्यो। त्यही भएर नागरिकताको मतलब नै गरिएन, ६२ वर्षीया सलम खातुन भन्छिन्, अहिले बूढा पेन्सन पाउन थालेपछि नागरिकता बनाउन खोज्दा बन्न सकेको छैन। वडाध्यक्ष शेख नुमान आजम आफ्नो वडाको बलुवा गाउँमा मात्रै भारत माइती भएका झन्डै २५ जना वृद्धा एकल महिला नागरिकताबाट वञ्चित रहेको सुनाउँछन्। नागरिकता सिफारिसका लागि बिहे दर्ताको प्रमाणपत्र चाहिने उनको भनाइ छ। त्यसका लागि श्रीमान्को नागरिकता माग्दा हराइसकेको भन्छन्। यही कारणले सिफारिस गर्न नसकिएको हो, उनी भन्छन्। नेपाली पुरुषसँग बिहे गरेर आउने विदेशी महिलालाई सात वर्षपछि मात्रै अंगीकृत नागरिकता दिने प्रावधान राखेर नागरिकता ऐन संशोधन तयारी भइरहँदा पक्ष र विपक्षमा बहस चलिरहेको छ। कांग्रेस, जनता समाजवादीसहितका प्रतिपक्षी दल यसको सातवर्षे प्रावधानको विपक्षमा उभिएका छन्। तराईमधेसका अगुवाले यो प्रावधानले भारतसँगको सामाजिक, सांस्कृतिक सम्बन्ध बिगार्ने भन्दै विरोध गरिरहेका छन्। अहिले बिहे गरेर आउनेबित्तिक्कै नागरिकता दिने कानुन हुँदा त बलुवा गाउँका जस्ता कैयन महिला बूढी भइसक्दा पनि नागरिकताबाट वञ्चित छन्, भोजपुरी भाषा एवं संस्कृतिविद् उमाशंकर द्विवेदी भन्छन्, सात वर्षपछि मात्रै नागरिकता दिने कानुन बन्यो भने झन् के होला ? बलुवाका वृद्धा महिलाको विवशता हेरेर सहजै अनुमान लगाउन सकिन्छ। नागरिकतासम्बन्धी विधेयकको यस्तो प्रावधानले नेपाल र भारतका सीमावर्ती नागरिकबीचको सदियौंदेखिको सामाजिक, सांस्कृतिक तथा पारम्परिक सम्बन्धलाई प्रभावित पार्ने भएकाले मधेसमा यसको विरोध भइरहेको उनको भनाइ छ।"
सलह मार्नेलाई प्रतिकिलो रु ५० प्रोत्साहन भत्ता,"काठमाडौं : टोखा नगरपालिकाले सलह किरा सङ्कलन गरेर आफ्नो वडामा बुझाउने व्यक्तिलाई प्रतिकिलो रु ५० प्रोत्साहन भत्ता दिने भएको छ । काठमाडौंको उत्तरी क्षेत्रमा रहेको टोखाले नेपालको कृषि क्षेत्रको चुनौतीका रूपमा देखिएको सलह किरा नियन्त्रणका लागि उक्त योजना अगाडि सारेको हो । नगरपालिकाका प्रमुख प्रकाश अधिकारीले सलह किराले ठूलो क्षेत्रमा कृषिबाली नष्ट गर्न थालेपछि यसको नियन्त्रणका लागि प्रोत्साहनस्वरुप रकम उपलब्ध गराउने घोषणा गरिएको जानकारी दिए। टोखाले सलह किरा नियन्त्रणका लागि किराको बासस्थान पहिचान गरी बिहान ६ बजेदेखि ८ बजेसम्म र बेलुका ६ बजेदेखि ७ बजेसम्म मालथियन, क्लोरोपाइरिफस, बोरिक एसिडलगायतका विषादी प्रयोग गर्न किसानलाई आग्रह गरेको छ । यस्तै सलह बसेको रुख तथा बोटविरुवा हल्लाई किरा भगाउने, सलह किरा बढी प्रोटिनयुक्त भएकाले मारेर हाँस तथा कुखुराको दानाका रूपमा प्रयोग गर्न कृषकलाई सुझाव दिएको छ । टोखाले सलह किरा साँझपख बोटबिरुवामा झुण्ड अवस्थामा बस्ने भएकाले यसलाई भगाउन थाल, मादल, टिन ठटाउने, खेतीबालीलाई संरक्षणका लागि झुलले बालीलाई ढाक्नुपर्ने बताएको छ । टोखा नगरपालिकामा ११ वडा रहेका छन् ।"
परिवारभित्रै सुरक्षा खतरा,"विराटनगर : मोरङको बेलबारी नगरपालिका४ का ३१ वर्षीय काले भनिने जीवन लिम्बूले जेठ १५ गते इँटाले हानेर ६१ वर्षीया आमा देवीकुमारी लिम्बूको हत्या गरेपछि चक्कुले घाँटीमा रेटी आत्महत्या गरे। विराटनगर महानगरपालिका१० मधुमारामा श्रीमतीको योजनामा औषधि व्यवसायी ३३ वर्षीय देवीप्रसाद दुलालको जेठ ३ गते राति हत्या भयो। अनुसन्धानबाट ३३ वर्षीया श्रीमती मीना श्रेष्ठ दुलालले आफ्नो प्रेमी सिरहाको लहानका २१ वर्षीय ब्रह्मदेव साह र इटहरीका २० वर्षीय सोनु साहको सहयोगमा दुलालको हत्या गरेको खुल्यो। विराटनगर१४ झटियाईका २९ वर्षीय रोहित र २६ वर्षीय नागेन्द्र चौहान मिलेर जेठ ३ गते राति आफ्नै बुवा सीताराम भनिने सत्यराम चौहानको हत्या गरे। सत्यरामले जेठो छोरासँग पैसा मागेको विषयमा विवाद बढेसँगै फरुवाले हानेर हत्या गरेपछि शवलाई घरभित्रै खाल्डो खनेर पुरिएको अवस्थामा भेटियो। इलामको देउमाई ६ की सुष्मा राईले बञ्चरो प्रहार गरी वैशाख २९ गते राति ५१ वर्षीय बुवा फूलबहादुर राईको हत्या गरिन्। सामान्य घरायसी विवाद हत्यामा पुगेर टुंगिएको प्रदेश १ प्रहरी कार्यालय विराटनगरका डीएसपी सुमनकुमार तिमल्सिनाले बताए। तेह्रथुमको फेदाप गाउँपालिका५ इसिबुका २० वर्षीय कञ्चन लिम्बूले बञ्चरो प्रहार गरी वैशाख २५ गते बाबु ४२ वर्षीय रूपबहादुर र सौतेनीआमा ३५ वर्षीय रूपेनी लिम्बूको हत्या गरेको प्रहरीले जनाएको छ। घरायसी विवादमा घरेलु हतियार र लाठी प्रहार गरी धनकुटाको छथरजोरपाटी४ की ४२ वर्षीया धनमाया लिम्बूले वैशाख ७ गते आफ्नै श्रीमान ४७ वर्षीय इन्द्रबहादुर लिम्बूको हत्या गरिन्। घरायशी विवादमै खोटाङको बाह्रपोखरी१ की ५० वर्षीया मेनुका राईले वैशाख १ गते खुकुरी प्रहार गरी आफ्नै श्रीमान् कुमार राईको हत्या गरिन्। खोटाङ केपिलासगढीका २७ वर्षीय मिलन राई र उनकै भाइ २० वर्षीय जीवन राईले चिर्पटले हानेर भिनाजु ४७ वर्षीय प्रीतिलाल राईको हत्या गरे। कर्तव्य ज्यान मुद्दामै १० वर्ष जेल सजाय भोगेर बाहिर निस्किएका मिलनले भाइसँग मिलेर वैशाख २५ गते घरायसी विवादका क्रममा भिनाजुको हत्या गरेको प्रहरीले जनाएको छ। माथि उल्लेख गरिएका उदाहरणबाट पछिल्लो समय घरपरिवार भित्रै हत्यालगायत आपराधिक घटना बढेको तथा आफ्नै छोराछोरी, श्रीमान्, श्रीमती र आफन्तबाट असुरक्षित हुनुपर्ने अवस्था आएको पुष्टि हुन्छ। डीएसपी तिमल्सिनाले लकडाउन यता आफ्नो निहित स्वार्थ पूर्तिका लागि हत्या गरेर परिवारको एउटा सदस्यले अर्कोलाई सिध्याउनेजस्ता पारिवारिक अपराधका घटना प्रदेश १ मा बढेको बताउँदै भने, प्रदेश १ मा लकडाउन यता परिवार भित्रै हत्याका १२ वटा घटना भएका छन्। परिवारको एउटा सदस्यले अर्कोलाई आक्रमण गरी घाइते र अंगभंग बनाउने तीन दर्जन घटना भएका छन्। मोरङ प्रहरी प्रमुख एसपी विश्व अधिकारी पारिवारिक सम्बन्ध सुमधुर राख्न नसक्दा, एकअर्कामा विश्वास गुम्दा र आपसी बेमेल उत्पन्न हुँदा पारिवारिक अपराधका घटना बढेको बताउँछन्। समाजको महत्वपूर्ण अंग मानिने परिवारभित्र मानिस सबैभन्दा बढी सुरक्षित हुन्छ र सुरक्षित महसुस गर्छ तर तर परिवार ध्वस्त बनाउने यस्ता घटनाले परिवारमै बढी असुरक्षित छौं कि भन्ने आशंका उब्जन थालेका छन्। परिवारभित्र नै एकले अर्कालाई साथ नदिने, मादक पदार्थ सेवन, आर्थिक अभाव, अविश्वास परिवारलाई कम प्राथमिकता, अनैतिक सम्बन्ध, शंकाको नजर आदि अपराधमा परिणत भएर पारिवारिक नाता सम्बन्धको अन्त्य भइरहेको अधिकारीले बताए। पछिल्लो समय भएका घटनाको प्रकृति हेर्दा कुनै ठूलो कारण र पुरानो रिसइबी नभएको उनले बताए। समाजशास्त्री एवं प्राध्यापक कुमार घिमिरे पछिल्लो समय बढ्दो कलहसँगै सिर्जित अपराधका कारण पारिवारिक सम्बन्ध जटिल मोडमा पुगिरहेको विश्लेषण गर्छन्। बढ्दो प्रविधिको प्रयोग र व्यक्तिवादी सोचले सामूहिकता र हार्दिकता टुटेर गएको देखिन्छ। पुँजीवादसँगै जोडिएको व्यक्तिवादी सोचले परिवारभित्र पनि म मात्रै भन्ने संकीर्ण सोच विकास गराएको उनको ठम्याइँ छ। प्राध्यापक घिमिरेले पैसा र धनसम्पत्तिका लागि सकारात्मकता त्यागेर गलत बाटोलाई अंगीकार गर्ने चलन बढ्दा पुरानो चलन एवं संस्कारको परिपाटीमा ब्रेकडाउन भई परिवार र समाज विघटनतर्फ उन्मुख भइरहनु दुःखद् भएको बताए। नियममा नबस्ने, सिस्टम उल्लंघन गर्ने, बढी स्वतन्त्रता एवं सन्तुष्टि चाहने आदि कुराले मान्छेमा हार्दिकता हराउँदै गएको उनको ठम्याइँ छ। मनोविद् एवं प्राध्यापक महेश खत्री अहंकारले पारिवारिक अनुशासनमा रहेर काम गर्ने परिपाटीको अन्त्य गर्दै मान्छेलाई सही कुरा बुझ्नबाट वञ्चित गरेर अपराधतर्फ डोर्याउँदै लग्ने बताउँछन्। मान्छे पछिल्लो समय सोख गर्ने, देखाउने र उडाउने क्रममा देखासिकी गर्न खोजिरहेको छ, बढ्दो लोभलालच र एकपछि अर्को गर्दै उत्पन्न हुने इच्छा, आकांक्षा एवं आवश्यकताले पारिवारिक संस्कार र हैसियत बिर्साएर मान्छेलाई गलत बाटोतर्फ लैजान थालेको उनको भनाइ छ। पारिवारिक अनुशासन र संस्कारले धेरै ठूलो प्रभाव पार्ने भएकाले रोक्ने खालका कदम आवश्यक देखिन थालेको छ।"
