शीर्षक,विवरण
यस्तो देखियो ५ महिनापछि त्रिभुवन अन्तर्राष्ट्रिय विमानस्थल,"काठमाडौं : करिब ५ महिनापछि कोरोना महामारीको बीचमा नै नियमित अन्तर्राष्ट्रिय उडान सुरु भएको छ। भदौ १६ गतेबाट उडान खुलेपछि भदौ १७ गते बुधबार काठमाडौं त्रिभुवन अन्तर्राष्ट्रिय विमानस्थलमा अन्तर्राष्ट्रिय उडान अवतरण भएका छन्। आइसोलेसन र क्वारेन्टाइनको अवस्था हेरि दैनिक ८०० यात्रुको चाप रहने गरी २ देखि ३ वटा सम्म उडान हुने नागरिक उड्डयन प्राधिकरणले जानकारी दिएको छ। अन्तर्राष्ट्रिय उडान तालिकामा मलेसियासँगै टर्कीको इस्तानाबुल, कोरियाको सिओल, चीनको गोन्जाओ, सारजहा, कतारको दोहा र दुबईबाट दैनिक उडान भदौ ४ गते बसेको मन्त्रिपरिषद् बैठकले अन्तर्राष्ट्रिय जहाज सशर्त खुलाउने निर्णय गरेको थियो। निगमको भाडादरमा विदेशी एयरलाइन्सको उडान गराउन निर्देशन सरकारले सार्वजनिक गरेको अन्तर्राष्ट्रिय उडान तालिकामा मलेसियासँगै टर्कीको इस्तानाबुल, कोरियाको सिओल, चीनको गोन्जाओ, सारजहा, कतारको दोहा र दुबईबाट नेपालमा दैनिक उडान हुनेछन्। यी बाहेक नेपाली वायुसो कम्पनीहरू नेपाल एयरलाइन्स र हिमालय एयरलाइन्सले पनि जापानको नारिता, चीनको चङगुइङ, मलेसियाको क्वालालम्पुर, युनाइटेड अरब इमिरेट्को आबुधाबी र दुबई र हङकङमा उडान भर्ने तालिका सार्वजनिक भएको छ। नियमित उडान तालिका एक महिनाका लागि सार्वजनिक गरिएको छ। परिस्थिति अनुसार तालिका हेरफेर हुन सक्ने उड्डयन प्राधिकरणले जानकारी दिएको छ। भदौ १६ बाट अन्तर्राष्ट्रिय उडान खुलेको भए पनि नेपाली नागरिक, विदेशी दातृ संस्थामा कार्यरत र कूटनीतिक नियोगका प्रतिनिधिबाहेक अन्य विदेशी पर्यटक नेपाल आउन नपाउने भनिएको छ। सरकारले भदौ १६ गतेबाट व्यावसायिक अन्तर्राष्ट्रिय उडान सुरु गरेको भए पनि चार्टर्ड तथा उद्घार उडानलाई पनि निरन्तरता दिने भएको छ। नियमित उडान हुन नसक्ने मुलुकमा चार्टर्ड उडान गरिने पर्यटन मन्त्रालयद्धारा जारी विज्ञप्तिमा उल्लेख रहेको छ। अन्नपूर्ण पोस्ट्की फोटो पत्रकार सुनीता डंगोलको क्यामरामा कैद भएका तस्बिर"
बिम्स्टेकको बडापत्रको मस्यौदा तयार,"काठमाडौं : दक्षिण तथा दक्षिण पूर्वी एसियाली राष्ट्रहरुको क्षेत्रीय सङ्गठन, बहुक्षेत्रीय प्राविधिक तथा आर्थिक सहयोगका लागि बङ्गाल खाडीको प्रयास (बिम्स्टेक) को बडापत्रको मस्यौदालाई अन्तिम रुप दिइएको छ। बिम्स्टेकको अध्यक्ष मुलुक श्रीलङ्काले अप्रत्यक्ष रुपमा आज आयोजना गरेको सङ्गठनका वरिष्ठ अधिकारीहरुको बैठकले बडापत्रलाई अन्तिम रुप दिनाका साथै भावी महासचिवको नियुक्तिलाई अनुमोदन गरेको छ। साथै बैठकले सङ्गठनका केन्द्रहरुका सम्बन्धमा पनि निर्णय गरेको छ। बैठकमा सङ्गठनको सत्रौँ मन्त्रिस्तरीय बैठक आगामी वर्ष आयोजना गर्ने श्रीलङ्काको प्रस्तावमा पनि छलफल गरेको छ। बैठकमा नेपाली प्रतिनिधिमण्डलको नेतृत्व गर्दै परराष्ट्र सचिव शङ्करदास वैरागीले काठमाडौँमा दुई वर्षअघि सम्पन्न बिम्स्टेकको चौथो शिखर सम्मेलनपछि भएका प्रगतिको समीक्षा गर्दै पहिचान गरिएका सहयोगका क्षेत्रका कार्यक्रमलाई द्रुत गतिमा कार्यान्वयन गर्न सुदृढ उपाय अवलम्बन गर्नुपर्नेमा जोड दिनुभएको परराष्ट्र मन्त्रालयले जनाएको छ। उनले व्यापार र सम्पर्क सञ्जाल विस्तारलगायत पहिचान गरिएका सहयोगका परियोजना कार्यान्वयन गर्न सदस्य मुलुकहरुबीच घनिभूत र गाढा रुपमा सहयोग हुनुपर्नेमा जोड दिए। सदस्य देशहरुका परराष्ट्र सचिवहरुको बाइसौँ बैठक आगामी मार्चमा थाइल्यान्डमा हुने भएको छ। रासस"
"हुम्लामा भीषण आगलागी, १५ घर नष्ट",हुम्ला : जिल्लाको सर्केगाड सर्केघाड गाउँपालिका४ रोडिकोटको ठूलो गाउँमा भीषण आगलागी भएको छ। एक घरबाट शुरु भएको आगलागीबाट अहिले १५ भन्दा बढी घर जलेर नष्ट भएको आगालागीस्थलबाट स्थानीयवासी धर्मराज शाहीले बताए। बेलुकी करीब ६ बजेतिर एक्कासि गाउँमा आगलागी भएको जनाइएको छ। नियन्त्रणका लागि गाउँका सबै गए पनि केही गर्न नसकिएको बताइएको छ। पानीको हाहाकार भएकाले निभाउन सकिएको छैन। रासस
भारतले पबजी सहित ११८ वटा चिनियाँ एप्समाथि प्रतिबन्ध लगायो,"नयाँदिल्ली : चीनसँग तनाब बढ्दै जाँदा भारत सरकारले पबजी सहित १ सय १८ वटा चिनियाँ एप्सबन्द गरिदिएको छ । सीमाक्षेत्र लद्दाखमा दुई देशका सैनिकबीच झडप भएको एक साताभित्रै भारत सरकारले भारतमा अत्याधिक उपभोग हुने चिनियाँ एप्समाथि प्रतिबन्ध लगाएको हो । भारत सरकारले विज्ञप्ति निकाल्दै देशको सार्वभौमसत्ता र अखण्डता, रक्षा र सुरक्षाको लागि यस्तो कदम चालेको जनाएको छ । टेन्सेन्ट होल्डिङ्स लिमिटेडको भिडियो गेम पबजी विश्वभर अत्याधिक प्रयोगमा आउने एप्स हो । जुन टप ५ स्मार्टफोन गेम्समा पर्छ । भारतमा भने ५ करोड सक्रिय पबजी प्रयोगकर्ताहरु छन् । सूचना प्रविधि ऐनको सेक्सन ६९ ए अन्तर्गत चिनियाँ एप्सहरमाथि प्रतिबन्ध लगाएको यहाँको विद्युत तथा सूचना प्रविधि मन्त्रालयले जनाएको छ । यही वर्षको जुन महिनामा पनि भारत सरकारले टिकटकसहित ५९ वटा चिनियाँ एप्समाथि प्रतिबन्ध लगाएको थियो । गत साता मात्रै चिनियाँ व्यापारको प्रभुत्वविरुद्ध भारतले अष्ट्रेलिया र जापानसँग गठबन्धन गरेको थियो । पछिल्लो समय विश्वकै बलियो अर्थतन्त्र बनाउने दौडमा रहेको चीनसँग क्षेत्रीय शक्ति भारतको मनमुटाव हुँदैआएको छ ।"
निगमको भाडादरमा विदेशी एयरलाइन्सको उडान गराउन निर्देशन,"काठमाडौं : संस्कृति, पर्यटन तथा नागरिक उड्डयन मन्त्रालयले अन्तर्राष्ट्रिय उडानमा नेपाल वायुसेवा निगम (नेपाल एयरलाइन्स)ले तय गरेको भाडादर अनुसार उडान गराउन निर्देशन दिएको छ। मन्त्रालयले अन्य विदेशी एयरलाइन्सलाई निगमका उडान गन्तब्यमा निर्धारण गरिएको भाडादर अनुरुप उडान गराउन नियामक नेपाल नागरिक उड्डयन प्राधिकरणलाई निर्देशन दिन आग्रह गरेको हो। बाह्य एयरलाइन्सको हकमा अन्तर्राष्ट्रिय उडानको भाडादर सम्बन्धमा हिमालय एयरलाइन्स र नेपाल एयरलाइन्सको उडान भएका गन्तब्यमा तत् वायुसेवाहरुले तय गरेको भाडादर अनुसार उडान गराउन विदेशी एयरलाइन्सलाई प्राधिकरणले निर्देशन दिने मन्त्रालयले जारी गरेको विज्ञप्तिमा उल्लेख छ। चार्टर उडानको भाडादरको हकमा साविकमा पर्यटन मन्त्रालयले स्वीकृत गरेको भाडादर भन्दा बढी नहुने सुनिश्चित गरी उडान सञ्चालन गर्न अनुमति दिन पनि प्राधिकरणलाई भनिएको छ। हवाई भाडादर असुलउपर सम्बन्धमा कालोबजारी, अपारदर्शिता र अन्य गैरकानूनी मुनाफा कायम गरी भाडा असुल नगर्न नगराउन सम्बन्धित वायुसेवा कम्पनीहरुलाई निर्देशन दिइएको छ। यी निर्णयहरुको कार्यान्वयन, सहजिकरण र अनुगमन गरी दिनका लागि विदेश स्थित नेपाली कुटनीतिक नियोगहरु र सम्बन्धित गैर आवासीय नेपाली संघलाई अनुरोध गरिने मन्त्रालयले जनाएको छ। अगष्ट २६ मा भएको एयर अरेबियाको उडानबाट पिसीआर परीक्षण गराइए आएका १४२ जनाको होटल क्वारेन्टिन वापतको रकम सम्बन्धित यात्रुलाई फिर्ता दिन र अब उप्रान्त यस्तो कार्य नगर्न नगराउन सचेतना गराउने निर्णय भएको विज्ञप्तिमा उल्लेख छ।"
पुजारीको हत्या प्रकरण : दुई जना सार्वजनिक,"रौतहट : पुजारी हत्यामा संलग्न रहेको आरोपमा प्रहरीले बुधबार दुई जनालाई सार्वजनिक गरेको छ। हत्यामा संलग्न रहेको आरोपमा रौतहटको देवाहि गोना नगरपालिका १ करुनियाका ३६ वर्षीय नरेश पटेल र २८ वर्षीय बालकुमार पटेललाई सार्वजनिक गरेको छ। प्रदेश प्रहरी कार्यालय र जिल्ला प्रहरी कार्यालयको टोलीले उनीहरुलाई बिहान १० बजे रौतहटको बौधिमाइ नगरपालिका ७ बाट पक्राउ गरेको प्रहरीले जनाएको छ। राम नरेश पटेलले कटुवा पेस्तोलले गोली प्रहार गरेको र बाल कुमारले बाटोमा बसेर मानिसको आवतजावत हेरेको प्रहरीले जनाएको छ। राम नरेशले पुजारीसँग व्याजमा पैसा लिएको त्यस विषयमा विवाद रहेको, मन्दिर नजिकै रक्सि पसल रहेको रक्सी सेवन गरी उनीहरुले विवाद गर्ने गरेको, मन्दिरको धारामा हात धुने विषयमा विवाद भएको, गाउँमा विभिन्न बिषयमा छलफल हुँदा पुजारीले फरक मत राख्ने गरेकोले हत्या गरेको प्रारम्भिक अनुसन्धानमा देखिएको प्रहरीले जनाएको छ। घटनामा संलग्न अन्य फरार रहेको खोजी भइरहेको प्रदेश २ प्रहरी प्रवक्ता डिएसपी अंशुकुमार सिंहले जनाएका छन्। पक्राउ परेकाहरु माथि अनुसन्धान गर्न १० दिनको म्याद थप गरिएको छ। रौतहटको माधवनारायण नपा २ खेसरहियाटोलस्थित हनुमान मन्दिरका ६५ वर्षीय पुजारी श्रीराम साहको भदौ ३ गते राति गोली हानी हत्या भएको थियो। राति करिव ९ बजे खाना खाइरहेको अवस्थामा साहको कन्चटमा गोली हानेर हत्या गरिएको थियो। प्रहरीले बुधबार बिहान १० बजे बोधिमाई नपाको बंकुलबाट उनीहरुलाई पक्राउ गरेको जनाएपनि केहिदिन अघि भारतको बिहारबाट भारतीय प्रहरीको सहयोगमा उनीहरुलाई पक्राउ गरी नेपाल ल्याएको सार्वजनिक भएको थियो। रौतहटमा मन्दिरका पुजारीको गोली हानी हत्या निरीह पुजारीको निर्मम हत्या पुजारी हत्याको विरोधमा हुने प्रदर्शन रोक्न गृहको गोप्य सर्कुलर पुजारी हत्या प्रकरण : हिन्दु महासंघद्वारा जवाफ माग पुजारी हत्याका २ आरोपित पक्राउ"
"उपत्यकामा निषेधाज्ञा : १२ वर्षमुनी, ६० वर्षमाथि र दीर्घ रोगीलाई घरबाट निस्कन रोक","काठमाडौं : काठमाडौं उपत्यकामा थप एक साता निषेधाज्ञाको निर्णय भएको छ। काठमाडौं, भक्तपुर र ललितपुरका प्रमुख जिल्ला अधिकारीले बुधबार थप एक साताका लागि उपत्यकामा निषेधाज्ञा तथ गर्ने निर्णय गरेका हुन्। निषेधाज्ञाको मोडालिटी केही परिवर्तन भएको छ। बुधबार राति १२ बजेबाट भदौ २४ गते राति १२ बजेसम्म निषेधाज्ञा लागू भएको हो। निषेधाज्ञा अनुसार अब १२ वर्षमुनी, ६० वर्षमाथि र दीर्घरोगी घरबाहिर निस्कन पाउने छैनन्। अत्यावश्यक कामबाहेक घरबाट कोही निस्कने पाउने छैनन्। यद्यपि अत्यावश्यक काममै पनि १२ वर्षमुनी, ६० वर्षमाथि र जुनसुकै उमेरका भए पनि दीर्घ रोगीलाई घरबाहिर निस्कन निषेध गरिएको छ। उपत्यकाका तीन सीडीओले निषेध गरिएका सेवा उल्लेख गरेर सार्वजनिक गरेको सूचनामा भनिएको छ, अत्यावश्यक सेवा तथा कामका लागि समेत १२ वर्ष मुनीका बालबालिका, ६० वर्षमाथिका नागरिक एवम् दीर्घ रोग भएका जुनसुकै उमेरका मानिसहरु घरबाट बाहिर निस्कन। उपत्यकामा निषेधाज्ञा एक हप्ता थपियो, केकेमा खुकुलो भयो ? अत्यावश्यक सामानसँगै भन्सारबाट जाँचपास गरी आएका सबै प्रकारका मालबाहक सवारी साधनलाईसमेत उपत्यका प्रवेशको अनुमति दिइएको छ। अन्य सवारी सवारी साधनलाई उपत्यका प्रवेशमा रोक लगाइएको छ। अत्यावश्यक सवारी साधनमा आउने चालक र सहयोगी अनिवार्य क्वारेन्टाइनमा बस्नुपर्ने व्यवस्था गर्नुपर्ने निर्णयसमेत भएको छ। निषेधाज्ञाको समयमा गुड्ने अत्यावश्यक सवारी साधनमामा सवारी व्यक्तिले अनिवार्य फोटोसहितको परिचय बोक्नुपर्नेछ। थप निर्णय जस्ताको तस्तै :"
स्याङजामा सरकारी कर्मचारीमा कोरोना संक्रमण,स्याङजा : जिल्ला सरकारी वकिलको कार्यालय स्याङजामा कार्यरत कर्मचारीमा कोरोना संक्रमण भएको छ। आँधीखोला गाउँपालिकाका २८ वर्षीय पुरुषमा कोरोना संक्रमण पुष्टि भएको प्रादेशिक स्वास्थ्य कार्यालय पोखराले जनाएको छ। स्वास्थ्य कार्यालय स्याङजाका प्रमुख यामप्रसाद शर्माका अनुसार अस्वस्थ्य देखिएपछि केही दिनदेखि उनी आफ्नै घरमा बस्दै आएका थिए। जिल्ला प्रशासन र कृषि ज्ञान केन्द्रसहित सरकारी कार्यालय एउटै कम्पाउण्ड भित्र छ। त्यसैगरी जिल्ला प्रहरी कार्यालय पनि नजिकै छ। कन्ट्रयाक ट्रेसिङको काम लगत्तै सुरु गरिने स्वास्थ्य कार्यालयले जनाएको छ। योसँगै स्याङ्जामा कोरोना संक्रमण पुष्टि हुनेको संख्या ३ सय ११ पुगेको छ। तीमध्ये ३ सय ५ जना निको भएर घर फर्केका छन् भने दुई जनाको मृत्यु भएको छ। जिल्लामा अहिले सक्रिय संक्रमितको संख्या ४ छ। यही भदौ ४ गते दुई सैनिकमा कोरोना संक्रमण देखिएपछि संक्रमण नदेखिएको स्याङ्जामा पुनः कर्मचारीमा संक्रमणमा देखिएपछि स्थानीय त्रसित छन्।
विश्वभर दुई करोड ५७ लाख बढी कोरोना संक्रमित,"विश्वभरी महामारीको रुपमा फैलिएको कोरोनाका कारण अहिलेसम्म संसारभरी दुई करोड ५७ लाख ८१ हजार ३४३ जना संंक्रमित भएका छन् । तीमध्ये अहिलेसम्म आठ लाख ५७ हजार ७६७ जनाको कोरोनाकै कारणले मृत्यु भइसकेको छ । मृत्यु भएका र संक्रमित भएकाहरु मध्ये सबैभन्दा धेरै अमेरिकामा रहेका छन् भने दोस्रो धेरै ब्राजिलमा र तेस्रो धेरै भारतमा रहेका छन् । कोरोना भाइरसको उत्पत्ति भएको मानिने चीन भने अहिले संक्रमितहरुको संख्याका आधारमा ३८ औँ स्थानमा रहेको छ । पछिल्लो विवरणअनुसार अमेरिकामा ६ लाख ७६ हजार २ सय ८१ जना संक्रमित हुँदासम्म एक लाख ८४ हजार ६९७ जनाको मृत्यु भएको छ । त्यसैगरी ब्राजिलमा ३९ लाख ५० हजार ९३१ जना संक्रमित रहेकामा एक लाख २२ हजार ५९६ जनाको मृत्यु भएको तथ्यांक छ। विश्वभरी महामारीको रुपमा फैलिएको कोरोना भाइरसको संंक्रमण अहिलेसम्म विश्वका २१५ ओटा देशमा पुगेको छ । सन् २०१९ को डिसेम्बरको अन्त्यतिर पहिलो पटक कोरोनाको संक्रमण चीनको वुहान सहरमा देखिएको थियो । डिसेम्बर र जनवरीसम्म चीनमा मात्रै रहेको कोरोना फेब्रुवरीदेखि फिलिपिन्स, जापान, इरान, इटली, दक्षिण कोरिया, फ्रान्स हँुदै विश्वभरी फैलिएको हो । द न्यूयोर्क टाइम्सकाअनुसार हाल विश्वमा १२५ वटा कोरोना भाइरसको खोपबारे अनुसन्धान भइरहेको छ जसमध्ये ३६ वटा मानवमा परीक्षण भइरहेका छन् । अघिल्लो साताको अन्त्यसम्म नौ खोपको तेश्रो चरण अन्तर्गत ठूलो संख्यामा मानिसमा परीक्षण भइरहेका जनाएको छ ।"
६५६ अटो रिक्सा चालकको स्वाब संकलन,"झापा : बिर्तामोडमा ६ सय ५६ जनाको स्वाबको नमुना संकलन गरिएको छ। बिर्तामोड नगरपालिकाले एकैदिन सिटी तथा टेम्पो चालकहरुको स्वाबको नमुना संकलन गरिएको नगरका स्वास्थ्य संयोजक ओमबहादुर खड्काले बताए। टेम्पो चालकहरुमा धेरै जोखिममा देखिएको हुनाले र उनीहरु मार्फतनै संक्रमण बढ्न सक्ने भएकाले पीसिआर टेष्टका लागि स्वाब संकलन गरिएको विर्तामोड नगरप्रमुख ध्रुवकुमार शिवाकोटीले बताए। टेम्पो तथा सिटी रिक्सा चालकहरुका कारण विर्तामोड आवतजावत गर्ने मानिसहरु पनि जोखिममा थिए। शिवाकोटीले भने, अन्य क्षेत्रभन्दा पनि अटो रिक्सा जो कोहिको पहुँचमा हुने र जहाँ पनि पुग्ने भएकोले पीसिआर टेष्ट अनिवार्य ठानेर नगरले नै गराएको हो। मंगलबार र बुधबार गरेर लिइएको स्वाबको रिपोर्ट आएपछि मात्र चालकहरुले त्यही पीसीआर रिपोर्ट देखाएर मात्र ट्याम्पो र अटो चलाउन पाउने छन्। शिवाकोटीले भने, गत बिहीबारबाटै नगरभित्र पीसिआर रिपोर्ट नआइञ्जेल कुनै पनि अटो सञ्चालनमा आउन दिएका छैनौँ। पीसीआर रिपोर्ट नेगेटिभ आएपछि मात्र अटो सञ्चालनमा ल्याइने छ। बिरामी बोकेर अन्य स्थानीय तहबाट आएका अटो रिक्साले विर्तामोड नगरप्रवेश गर्ने ठाउँसम्म मात्र बिरामी ल्याउन पाउने छन्। उक्त स्थानबाट बिरामीको हकमा नगरपालिकाको एम्बुलेन्सले निःशुल्क बिरामी अस्पतालसम्म लानेसमेत व्यवस्था गरिएको नगरप्रमुख शिवाकोटीले जानकारी दिए। नगरको आग्रहलाई बेवास्ता गरी पीसिआर रिपोर्ट नआइकनै अटोचलाउने चालक र अटोरिक्सा चढ्ने यात्रुलाई १ हजार रुपैयाँ जरिवाना गरिने झापाका ट्राफिक प्रमुख प्रहरी निरीक्षक प्रकाश जवेगुले बताए।"
रेलमार्गको ठेक्का प्रक्रियाको छानविन गर्न पौडेलको माग,"काठमाडौं : नेपाली कांग्रेसका वरिष्ठ नेता रामचन्द्र पौडेलले काकडभिट्टाइनरुवा रेलमार्गको प्रक्रिया तत्काल रोकेर छानविन गर्न माग गरेका छन् । उनले रेलमार्ग निर्माणका लागि खुला प्रतिस्पर्धाबिना निश्चित ठेकेदारलाई पोस्ने गरी हचुवाका भरमा ठेक्का दिनु गलत भएको धारणा राखेका छन्। 'आवश्यक गृहकार्य र तयारी बिना ठेक्कापट्टाको हतारो गर्नु अनुचित हो।' पौडेलद्वारा बुधबार जारी विज्ञप्तिमा भनिएको छ, 'राष्ट्रिय ढुकुटीको ब्रम्हलुट गर्नबाट जोगाउन तत्काल रेलमार्गको ठेक्कापट्टा रोकेर त्यसबारे छानविन गर्न संसदीय लेखा समिति, विकास समिति, सरकार र अख्तियार दुरुपयोग अनुसन्धान आयोग लगायत न्यायिक निकायको जोडदार ध्यानाकर्षण गराउँछु।' 'परियोजना निर्माणस्थलको धरातल प्रष्ट नभई सार्वजनिक खरिद ऐन ८, ९, १० र १५ तथा खरिद नियमावली (६) विपरीत रेलमार्ग निर्माणका लागि खुला प्रतिस्पर्धाबिना निश्चित ठेकेदारलाई पोस्ने गरी हचुवाका भरमा ठेक्का दिनु गलत छ।' जारी विज्ञप्तिमा भनिएको छ, 'राष्ट्रिय ढुकुटीबाट रेलमार्ग निर्माणका नाममा ३५ अर्ब रूपैयाँ हचुवाका भरमा खर्च गर्नु अनुचित छ।' उनले रेलमार्गमा पर्ने बजारको व्यवस्थापन र उक्त क्षेत्रमा जनताले उपभोग गर्दै आएको जग्गाको मुआब्जा वितरणसमेत नगरी रेलमार्ग निर्माणको प्रक्रिया थाल्नु सर्वथा गलत भएको धारणा राखेका छन्। पौडेलले रेलमार्ग निर्माणको जिम्मा निश्चित ठेकेदारलाई मात्रै योग्य बनाएर हचुवाका भरमा दिनुले सरकारले नीतिगत तथा संस्थागत भ्रष्टाचारलाई प्रोत्साहन गरेको प्रष्ट भएको उल्लेख गरेका छन्।"
"निषेधाज्ञा हटाउन उद्योगी, व्यवसायीको माग","विराटनगर : विराटनगरका उद्योगी व्यवसायीले कोरोना भाइरसको संक्रमण नियन्त्रणका नाममा लगाइएको निषेधाज्ञा तत्काल हटाउन माग गरेका छन् । उनीहरुले जिल्ला प्रशासन कार्यालय मोरङले थप गरेको निषेधाज्ञाप्रति आपत्ति जनाउँदै तत्काल फिर्ता लिन माग गरेका हुन् । उद्योगी व्यवसायीले कोरोना नियन्त्रणमा प्रभावकारी बन्न नसकेको भन्दै निषेधाज्ञा अनावश्यक रहेको ठहर पनि गरेका छन् । उद्योग संगठन मोरङ, मोरङ व्यापार संघ र विराट व्यापार संघले बुधबार संयुक्त विज्ञप्ति जारी गर्दै निषेधाज्ञाका नाममा सबैले अनावश्यक दुःख पाइरहेको उल्लेख गरेका छन् । उनीहरुले तत्काल निषेधाज्ञा फिर्ता गर्दै कोरोना नियन्त्रणका लागि अन्य उपायको अवलम्बन गर्न पनि आग्रह गरेका छन् । सरकारले कर मिनाहा नगर्ने, खानेपानी र टेलिफोनमा सहुलियत नदिने हुँदा निषेधाज्ञा र लकडाउनको औचित्य नभएको मोरङ व्यापार संघका अध्यक्ष प्रकाश मुन्दडाले बताए । निषेधाज्ञा महामारी नियन्त्रणको विकल्प नभएको उनको भनाइ छ । उद्योग व्यवसाय धारासायी बन्दै गएको बताउँदै उद्योग संगठन मोरङका अध्यक्ष भीम घिमिरेले उद्योगीहरु थप गरिएको निषेधाज्ञा धान्न सक्ने अवस्था नभएको बताए । अहिलेको परिस्थितिमा विकल्प बिना सरकारले कदम अगाडि बढाउने गरेको भन्दै उनले उद्योगी व्यवसायीले भने बन्दाबन्दी वा निषेधाज्ञालाई निरन्तरता दिन नसक्ने बताए । निषेधाज्ञा जारी रहँदा उद्योगीहरुले अहिलेको अवस्थामा उद्योग, व्यापार व्यवसाय क्षेत्र पूर्ण रुपमा बन्द गर्नुपर्ने हुन्छ, घिमिरेले भने, हैन भने निषेधाज्ञा उल्लंघन गर्नुको विकल्प रहँदैन । विराट व्यापार संघका अध्यक्ष सुजन थापाले उद्योग व्यापार सहज रुपमा चल्ने वातावरण बनाउनु पर्नेमा सरकारले झन् धारासायी बनाउने कदम चालेको आरोप लगाए । निषेधाज्ञा अन्त्य गर्दै नेपाल सरकार र विश्व स्वास्थ्य संगठनले अवलम्बन गरेको मापदण्डको अनिवार्य पालनामा जोड दिनुपर्ने उनको भनाइ छ । यसका लागि आफै व्यवसायीहरुसमेत सतर्क र मापदण्ड पालना गर्नेतर्फ उन्मुख हुनुपर्ने थापाले बताए । निषेधाज्ञा महामारी नियन्त्रणको विकल्प हुनै नसक्ने निस्कर्ष निकाल्दै उद्योगी व्यवसायीले यसक्रममा उद्योग व्यवसाय बन्द हुँदा कर्मचारी, श्रमिक, प्राविधिकको व्यवस्थापन गर्न समस्या भएको, बैंकको ऋण, ब्याज किस्ता, बिमा प्रिमियम, घर बहाल, तिर्न सकस परेको जनाएका छन् । जिल्ला प्रशासन कार्यालय मोरङले केही खुकुलो प्रावधानसहित मंगलबारदेखि भदौ २२ गतेसम्मका लागि निषेधाज्ञा लगाएको छ । तर प्रशासनले स्वास्थ्य सुरक्षा सम्बन्धी सबै मापदण्ड पूरा गरेर निषेधाज्ञाको समयमा पनि उद्योग र करकारखाना चलाउन छुट दिएको छ । उद्योग सञ्चालनमा अवरोध नगरिकन परिमार्जनसहित निषेधाज्ञालाई निरन्तरता दिइए पनि उद्योगी व्यवसायी भने त्यसको विपक्षमा देखिएका हुन् ।"
बालुवाटारमा ओलीप्रचण्ड बीच छलफल : के भयो निर्णय ?,"काठमाडौं : नेपाल कम्युनिष्ट पार्टी (नेकपा) का अध्यक्षद्वय केपी शर्मा ओली र पुष्पकमल दाहाल 'प्रचण्ड' बीच छलफलमा भएको छ। प्रधानमन्त्री निवास बालुवाटारमा दुई नेताबीच साँझ करिब डेढ घण्टा छलफल भएको प्रचण्डका प्रेस संयोजक विष्णु सापकोटाले जानकारी दिए। उनले पूर्व निर्धारित सचिवालय बैठक बिहीबार बिहान ११ बजे बस्ने सहमति भएको बताए। अध्यक्षद्वयको भेटमा बिहीबार बस्ने सचिवालय बैठकमा पेश हुने एजेन्डाबारे छलफल भएको छ। बैठकमा राष्ट्रिय सभामा खाली रहेको पदमा सचिवालय बैठकमै छलफल गरेर निष्कर्षमा पुग्ने अध्यक्षद्वबीच सहमति भएको छ। पार्टीको विवाद समाधानका लागि महासचिव विष्णु पौडेल संयोजक रहेको कार्यदलले बुझाएको प्रतिवेदन लगायतका विषयमा छलफल गर्ने तयारीसहित यस अघि भदौ १३ बैठक बोलाइएको थियो। तर सीसीएमसीका संयोजकसमेत रहेका उपप्रधान तथा रक्षामन्त्री ईश्वर पोखरेल र गृहमन्त्री रामबहादुर थापा बादलआइसोलेसनमा बस्नुपर्ने भएपछि बिहीबारसम्म बैठक स्थगित गरिएको थियो। साउन ३० गते पार्टी एकतामा देखिएको विवादको समाधानका लागि महासचिव विष्णुप्रसाद पौडेलको संयोजकत्वमा ६ सदस्यीय कार्यदल गठन गरिएको थियो। पौडेल संयोजक रहेको कार्यदलमा जनार्दन शर्मा, भीम रावल, सुरेन्द्र पाण्डे, जनार्दन शर्मा र पम्फा भुसाल सदस्य थिए। कार्यदलले यही भदौ ६ गते दुवै अध्यक्षलाई प्रतिवेदन बुझाइसकेको छ। यसैबीच सरकारले भदौ २० भित्र राष्ट्रियसभामा रिक्त रहेको एक पदमा नियुक्ति गर्ने समय नजिकिदै जाँदा उपाध्यक्ष वामदेव गौतमको नाम चर्चामा आएको छ। यस अगाडि राष्ट्रिय सभाको दुई वर्षे पदावधी सकिएपछि राजीनामा दिएका युवरा खतिवडालाई पुन: मन्त्री बनेका थिए। संविधानको धारा ७८ को उपधारा १ बमोजिम खतिवडा गैह्र सांसदका रुपमा मन्त्री बनेका थिए। संघीय संसदको सदस्य नरही पनि ६ महिनासम्म मन्त्री हुन पाइने प्रावधान अनुरुप खतिवडालाई नै अर्थमन्त्रीमा निरन्तरता दिइएको थियो। सोही समयदेखि उक्त पद खाली रहेको छ। भदौ २० गतेपछि अर्थमन्त्रीकै रुपमा निरन्तरता पाउन उनलाई राष्ट्रियसभाको सांसदमा पुनः नियुक्ति गर्नुपर्ने हुन्छ। बिहीबार बस्ने सचिवालयको बैठकले ठोस निर्णय गर्ने नेताहरुले बताउदै आएका छन्। यस अगाडि फागुन १४ गते नेकपा सचिवालयले उपाध्यक्ष गौतमलाई राष्ट्रिय सभा सदस्य बनाउन मन्त्रीपरिषदमार्फत राष्ट्रपति समक्ष सिफारिस गर्ने निर्णय गरेको थियो। तर निर्णय कार्यान्वयन नहुँदा नेकपामा विवाद उत्पन्न भएको थियो। बैशाखमा नेकपा सचिवालय बैठकले उपाध्यक्ष वामदेव गौतमलाई प्रतिनिधिसभाको उम्मेदवार बनाउने निर्णय गरेको थियो। तर उक्त निर्णय पनि कार्यान्वयन नभएपछि गौतम राष्ट्रिय सभामा जान तयार भएका हुन्।"
सुनसरीमा ७१ सहित प्रदेश १ मा १३७ संक्रमित भेटिए,"विराटनगर : सुनसरीमा सबैभन्दा बढी ७१ जनासहित प्रदेश १ मा बुधबार एक सय ३७ जना कोरोना भाइरसका नयाँ संक्रमित भेटिएका छन्। एक हजार तीन सय ४९ जनाको पीसीआर परीक्षण गरिएकोमा ३३ महिला र एक सय चार जना पुरुषको रिपोर्ट पोजिटिभ आएको हो। परीक्षण गरिएकामध्ये एक हजार दुई सय १२ जनाको रिपोर्ट नेगेटिभ आएको छ। नयाँ थपिएका संक्रमितमा सुनसरीमा ७१ सहित मोरङमा ४७, झापामा ११, भोजपुरमा तीन, पाँचथरमा एक र प्रदेश १ बाहिरका चार जना रहेको सामाजिक विकास मन्त्रालयले जनाएको छ। सुनसरीको पनि सबैभन्दा बढी इटहरी उपमहानगरपालिकामा संक्रमित भेटिएका छन्। इटहरीमा सात महिला र ५१ पुरुष गरेर ५८ जनामा बुधबार संक्रमण पुष्टि भएको मन्त्रालयले जनाएको छ। इटहरीबाहेक सुनसरीको धरानमा सात, बर्जुमा दुई, इनरुवा र भोक्राहानरसिंहमा एकएक तथा स्थानीय तह नखुलेका दुई पुरुषमा कोरोना देखिएको छ। मोरङमा पनि सबैभन्दा बढी प्रदेश राजधानी विराटनगरमा ४४ जनामा संक्रमण पुष्टि भएको छ। विराटनगर महानगरपालिकामा संक्रमण देखिएकामध्ये २१ महिला र २३ पुरुष रहेका छन्। त्यस्तै मोरङको धनपालथानमा एक पुरुष, स्थानीय तह नखुलेका दुई पुरुष, झापाको कमल गाउँपालिकामा तीन महिला, तीन पुरुष, मेचीनगरमा तीन पुरुष, बिर्तामोड र गौरीगञ्जमा एकएक जना पुरुषको रिपोर्ट पोजिटिभ आएको छ। भोजपुरको हतुवागढीमा तीन पुरुष, पाँचथरको स्थानीय तह नखुलेका एक पुरुष तथा प्रदेश १ बाहिरका दुई महिला र दुई पुरुषको रिपोर्ट पोजिटिभ आएको मन्त्रालयले जनाएको छ। प्रदेश १ मा कोरोना संक्रमितको संख्या हालसम्म तीन हजार पाँच सय ९१ पुगेको छ। प्रदेशमा हालसम्म ९१ हजार पाँच सय १४ जनाको पीसीआर परीक्षण गरिएकोमा ८७ हजार नौ सय २३ जनाको रिपोर्ट नेगेटिभ आएको छ। प्रदेश १ मा बुधबार सफल उपचारपछि कोरोना जितेर ८४ जना डिस्चार्ज भएका छन्। हालसम्म डिस्चार्ज हुनेको संख्या प्रदेशभरी एक हजार छ सय ८७ पुगेको छ।"
करेन्ट लागेर एक जनाको मृत्यु,नवलपुर : पूर्वी नवलपरासीको कावासोती नगरपालिकामा बुधबार एक जनाको करेन्ट लागेर मृत्यु भएको छ। कावासोती२ स्थित एक घरमाथि ट्रष्ट छाउने क्रममा जस्तापाताले विद्युत लाईनमा छुन पुग्दा करेन्ट लागेर कावासोती९ का ४० वर्षीय लक्ष्मीप्रसाद महतोको मृत्यु भएको जिल्ला प्रहरी कार्यालयका प्रवक्ता नायब उपरीक्षक मोहन खाँडले बताए। जस्ता पाताले ३३ केभी विद्युत प्रसारण लाइनमा छुन पुगेको थियो। करेन्ट लागेका उनको उपचारका क्रममा नवलपुर अस्पतालमा मृत्यु भएको खाँडले बताए।
भारतले पबजी सहित ११८ वटा चिनियाँ एप्समाथि प्रतिबन्ध लगायो,"नयाँदिल्ली : चीनसँग तनाब बढ्दै जाँदा भारत सरकारले पबजी सहित १ सय १८ वटा चिनियाँ एप्सबन्द गरिदिएको छ । सीमाक्षेत्र लद्दाखमा दुई देशका सैनिकबीच झडप भएको एक साताभित्रै भारत सरकारले भारतमा अत्याधिक उपभोग हुने चिनियाँ एप्समाथि प्रतिबन्ध लगाएको हो । भारत सरकारले विज्ञप्ति निकाल्दै देशको सार्वभौमसत्ता र अखण्डता, रक्षा र सुरक्षाको लागि यस्तो कदम चालेको जनाएको छ । टेन्सेन्ट होल्डिङ्स लिमिटेडको भिडियो गेम पबजी विश्वभर अत्याधिक प्रयोगमा आउने एप्स हो । जुन टप ५ स्मार्टफोन गेम्समा पर्छ । भारतमा भने ५ करोड सक्रिय पबजी प्रयोगकर्ताहरु छन् । सूचना प्रविधि ऐनको सेक्सन ६९ ए अन्तर्गत चिनियाँ एप्सहरमाथि प्रतिबन्ध लगाएको यहाँको विद्युत तथा सूचना प्रविधि मन्त्रालयले जनाएको छ । यही वर्षको जुन महिनामा पनि भारत सरकारले टिकटकसहित ५९ वटा चिनियाँ एप्समाथि प्रतिबन्ध लगाएको थियो । गत साता मात्रै चिनियाँ व्यापारको प्रभुत्वविरुद्ध भारतले अष्ट्रेलिया र जापानसँग गठबन्धन गरेको थियो । पछिल्लो समय विश्वकै बलियो अर्थतन्त्र बनाउने दौडमा रहेको चीनसँग क्षेत्रीय शक्ति भारतको मनमुटाव हुँदैआएको छ ।"
मल नपाएपछि विराटनगरमा कृषक आन्दोलित,"विराटनगर : कोरोना भाइरसको संक्रमण तीव्र रुपमा फैलिइरहेको विराटनगरमा मल लिन आएका कृषकहरु नपाएपछि आन्दोलित बनेका छन्। सबैतिर कोरोनाले त्रसित बनाइरहेका बेला मल नपाएका कृषक भने त्यसको प्रवाह नगरि आन्दोलनमा उत्रिएका हुन्। उनीहरुले बुधबार कोशी राजमार्ग अन्तर्गत विराटनगरको भाटभटेनी सुपर मार्केट नजिक सडक अवरुद्ध बनाए। धेरै दिनदेखि धाइरहे पनि मल नपाएको गुनासो गर्दै कृषकले सडक जाम गरेका हुन्। कोरोनाले गाँजेको विराटनगरमा कृषकहरु दैनिक ठेलमठेल र भीडभाड गर्दै मल लिनलाई लाइनमा बस्ने गरेका थिए। जसका कारण मल नपाउने समस्यासँगै कृषक कोरोनाको जोखिममा पनि परेका छन्। मोरङको लखन्तरीबाट मल लिन आएका रामचन्द्र पालले मल वितरण गर्छु भनेर बचन दिएका वितरकनै सम्पर्कविहीन बनेपछि आन्दोलनमा उत्रनु परेको बताए। उनले गाउँबाट लगातार चार दिन धाउँदा पनि मल नपाएको गुनासो गरे। चार दिनदेखि भात न पानी भएर विराटनगर धाइरहेको छु, पालले भने, तर विराटनगर आउँदा वितरकनै सम्पर्कमा आएनन्।' उनी जस्तै मोरङ र सुनसरीका अरु कृषकलाई पनि वितरकले मल दिने भनेर बोलाएका थिए। दिउँसो १२ बजे भेला भएका कृषकको भीडले वितरणस्थल भरिएको थियो। तर वितरक भने पसल बन्द गरेर सम्पर्कविहीन बनेको पालले बताए। उनले १० बिघा क्षेत्रफलमा लगाएको धान बिग्रने अवस्थामा पुगेको गुनासो गरे। कोरोनाको यत्रो महामारीमा खेतमा बिग्रन लागेको धान सम्झिएर केही दिनदेखि दिनभर लाइनमा बसिरहेको छु, पालले भने, साँझ परेपछि रित्तो हात फर्कनु परिरहेको छ। विराटनगर११ का कृषक कृष्णप्रसाद अधिकारीले पनि मलका लागि धाएको धेरै दिन भइसक्यो। भारतबाट लुकाईछिपाई चोर बाटो हुँदै ल्याएको एक बोरा युरिया मल प्रयोग गर्दा धान बिग्रिएको सुनाउँदै उनले समयमा सरकारले मल उपलब्ध नगराउँदा थप समस्या भइरहेको सुनाए। उनले साढे तीन बिघा क्षेत्रफलमा धान लगाएका छन्। भारतबाट चोर बाटो हुँदै ल्याएको मल प्रयोग गरेपछि धान डढ्न थाल्यो। मल दिन्छौँ भनेर बोलाए पनि नदिइकन फर्काउँछन् , उनले भने, सबै किसानको यस्तै हरिबिजोग भएको छ। यो देशमा किसान र गरिबलाई हेर्ने कोही पनि रहेनछन्। सुनसरीको बर्जु गाउँपालिका४ सीतागञ्जका राम चौधरीले पनि विराटनगर धाएको बुधबार चौथो दिन हो। मल बाँड्ने आश्वासन दिन्छन्। त्यही भएर दिनभर टनटलापुर घाममा टट्टिएर बस्छौँ, उनले भने, आज दिन सकेनौँ भन्छन्। साँझ परेपछि खाली हात फर्कनु पर्छ। चौधरीले पनि कृषि प्रधान मुलुक भनिएको नेपालमा कृषकको समस्या सरकारले सम्बोधन गर्न नसकेको बताए। साल्ट ड्रेडिङ विराटनगरका प्रमुख राधेश्याम चौधरीले कोरोना भाइरसको महामारीका कारण गरिएको निषेधाज्ञा र लकडाउनले मल आयातमा समस्या भइरहेको बताए। मल आयातनै गर्न सकिएको छैन, उनले भने, त्यही भएर वितरणमा समस्या भइरहेको छ। चौधरीले पाँच हजार छ सय मेट्रिकटन मल माग गरेको भए पनि माग गरेजति आयात हुन नसकेको बताए। मल थोरै आएका कारण कृषकलाई दामासाही हिसाबले वितरण गर्नुको विकल्प नभएको उनको भनाइ छ। प्रदेश १ मा कुल खपतको ३० प्रतिशत साल्ट ट्रेडिङको वितरण गर्ने कोटा हो। ७० प्रतिशत नेशनल टेड लिंकले वितरण गर्छ। ट्रेडिङले पनि मलनै नआएका कारण वितरण गर्न सकेका छैन।"
लकडाउन र निषेधाज्ञा गर्न ७७ जिल्लालाई सरकारको निर्देशन,"काठमाडौं : सरकारले कोरोना भाइरसको सङ्क्रमण ५०० भन्दा बढी भएका जिल्लामा निषेधाज्ञा र २०० भन्दा बढी सङ्क्रमित भएका जिल्लामा बन्दाबन्दी गर्न निर्देशन दिएको छ। स्वास्थ्य तथा जनसङ्ख्या मन्त्रालयको नियमित पत्रकार सम्मेलन मन्त्रालयका प्रवक्ता डा जागेश्वर गौतमले कोभिड१९ को सङ्क्रमणलाई रोक्नका लागि ५०० भन्दा बढी सङ्क्रमित भएका जिल्लामा निषेधाज्ञा र २०० भन्दा बढी सङ्क्रमण भएका जिल्लामा बन्दाबन्दी गर्न सबै जिल्ला प्रशासन कार्यालयलाई निर्देशन दिइसकेको बताए। पाँच सयभन्दा बढी सङ्क्रमित भएका जिल्ला १२ वटा रहेका छन्। मोरङ, सुनसरी, बारा, महोत्तरी, धनुषा, रौतहट, सर्लाही, पर्सा, चितवन, काठमाडौँ, ललितपुर र रुपन्दही रहेका छन्। अक्सफोर्ड पोलेसि म्यानेजमेन्टले गरेको नेपालमा कोभिड१९ को सङ्क्रमितको सर्वेक्षणमा भ्रममा नपर्ने मन्त्रालयका प्रवक्ता डा गौतमले बताउनुभयो। उहाँले मन्त्रालयले आफ्नै नेपालमा कति सङ्क्रमित हुन सक्छन् भनेर अनुमान गर्नका लागि प्रक्षेपण गरिरहेको समेत जानकारी दिए। उनले कोभिड१९ को खोप विश्वमा बनेर परीक्षणको क्रममा रहेको भन्दै खोपको सफल परीक्षणपश्चात नेपालमा समेत ल्याइने जानकारी दिए। यस्तै मन्त्रालयले सोह्र श्राद्ध भर्चुअल विधिबाट गर्नसमेत आग्रह गरेको छ। कोरोना भाइरसको सङ्क्रमण विगत २४ घण्टामा एक हजार १२० जनामा देखिएको छ। अहिलेसम्म नेपालमा ४१ हजार ६४९ जना कोभिड१९ को सङ्क्रमण देखिएको छ। आजै १ हजार ११२ जना निको भएका छन्। अहिलेसम्म २३ हजार २९० जना निको भएर घर फर्किएका छन्। यो ५६ प्रतिशत हो। रासस"
कोभिड अस्पताल भैरहवामा हृदयघातबाट पुरुषको मृत्यु,भैरहवा : भैरहवा स्थित कोभिड १९ भीम अस्पतालमा उपचारत बुटवल उपमनपा ६ का ५७ वर्षीय पुरुषको मृत्यु भएको छ। उनलाई गत भदौ १३ गते कोरोना संक्रमण पुष्टि भएपछि लुम्बिनी प्रादेशिक अस्पताल बुटवलले भदौ १५ गते उपचारका लागि भीम अस्पतालमा रिफर गरेको थियो। कोरोना संक्रमित पुरुषको आइसीयूमा उपचारको क्रममा दिउँसो साढे ३ बजे हृदयघातबाट मृत्यु भएको भीम अस्पतालका सूचना अधिकारी डा नारायण पोखरेलले जानकारी दिए। उनका अनुसार मुटुको शल्याक्रिया गराएका मृतकको मुटुमा स्टेन्टसमेत राखिएको थियो। मुटुरोगको औषधी पनि सेवन गर्दै आएका थिए।
"जनकपुरमा चम्ल्याहा बच्चाको जन्म, आमाको मृत्यु","जनकपुरधाम : जनकपुरधाममा चम्ल्याहा बच्चा जन्माएकी महिलाको मृत्यु भएको छ। झण्डै नौं महिनाको गर्भपछि शल्यक्रिया मार्फत् मंगलबार चार शिशु जन्माएकी आमाको बुधबार २ बजे मृत्यु भएको हो। चार शिशुमध्ये दुई शिशुको स्वास्थ्य अवस्था सामान्य रहेको तर दुई जनाको अवस्था भने अस्थिर देखिएको शल्यक्रियामा संलग्न चिकित्सक डा एसके सिंहले बताए। जनकपुरधाम स्थित काव्या हस्पिटलमा भर्ना भएकी धनुषा विदेह नगरपालिका ७ जोगियाराकी २८ वर्षीया अरमाना खातुन मंगलबार ९ बजे अस्पताल भर्ना भएकी थिइन्। भर्ना भएको झण्डै पाँच घण्टापश्चात् १ बजे एकैपटक चार शिशुलाई जन्म दिएकी थिइन्। प्रसुती तथा स्त्रीरोग विशेषज्ञ डा एसके सिंहले सुरुमा अवस्था समान्य भए पनि शल्यक्रियापछि अवस्था बिग्रिएको बताए। उनले भने, सामान्य तरिकाबाटै शल्यक्रिया मार्फत बच्चा जन्मिएको दुई घण्टापछि अवस्था बिग्रिएको थियो, तैपनि हामीले आइसियुमा राखेर उपचार गर्दै थियौं तर बुधबार अपरान्ह २ बजे निधन भयो। चार बच्चा जन्मनु निकै दुर्लभ हो', डा सिंहले भने, मेरो अहिलेसम्मको अनुभवमा मैले देखेको यो चम्ल्याहा जन्म दुर्लभ घटना हो। बुधबार जन्मिएका शिशुहरु ३४ हप्ता पुगेपछि जन्मिएका कारण ती शिशुलाई श्वासप्रश्वासमा कठिनाइ हुन सक्ने हुँदा केही साता विशेष स्वास्थ्य निगरानीमा राख्नुपर्ने शल्यक्रियामा संलग्न स्वास्थ्यकर्मीले बताएका छन्। सामान्यतः नवजात शिशु जन्मँदा साढे दुई किलो तौल हुनुपर्ने मानिन्छ। तर चम्ल्याहा जन्मिएका शिशुहरुको तौल धेरै कम छ। शिशुमध्ये छोराको तौल १५ किलो र छोरीहरुको तौल १२५ किलो रहेको अस्पतालले जनाएको छ। चारवटा बच्चा गर्भमा रहेको पहिले नै थाहा भएपछि व्यथा लागेका आतुनलाई समयअघि नै उनको परिवारले गाउँबाट मंगलबार साँझ जनकपुरधाम ल्याएको मृतकका देबर अताब्बुल नदाफले जनाए। उनका परिवारजनका अनुसार पछिल्लो केही साता त उनलाई हिँड्न, उठबस गर्न र खाना खान नै निकै कठिन भएको थियो। तर चिकित्सक भने शिशुका शरीरका अङ्गहरुको विकासका लागि भन्दै कम्तिमा ३४ साता पुर्याउन जोड दिइरहेका थिए। पाठेघर निकै तन्कने हुँदा चारवटा शिशुलाई शरीरमा पूरा समय राख्न लगभग असम्भव नै हुने चिकित्सक सिंहले बताए। मृतक खातुनको शल्यक्रियापछि फोक्सोमा पानी तथा रगतको मात्रा जमेर पलमन्ड्री एडिमा देखिएकोले चिकित्सकको निगरानीमा भेन्टिलेटरमा राखेर उपचार भइरहेको थियो। कोरोना परीक्षणका लागि स्वाब संकलन गरी प्रादेशिक प्रयोगशालामा समेत पठाइएको काव्या अस्पतालका चिकित्सक सिंहले जनाएका छन्।"
"उपत्यकामा निषेधाज्ञा एक हप्ता थपियो, केकेमा खुकुलो भयो ?","काठमाडौं : कोरोना संक्रमण रोकथामका लागि काठमाडौँ उपत्यकामा जारी निषेधाज्ञालाई थप एक हप्ता निरन्तरता दिने निर्णय भएको छ। काठमाडौं, भक्तपुर र ललितपुरका प्रमुख जिल्ला अधिकारीहरूको बुधबारको बैठकले संक्रमणको जोखिम बढ्दै गएकोले थप एक हप्ता निरन्तरता दिनुपर्ने निर्णय गरेको हो। यसको औपचारिक सूचना तीनै जिल्लाका प्रजिअबाट जारी भएको छ। निषेधाज्ञाको मोडालिटीमा थोरै परिवर्तन गरिएको छ। बिहान ११ बजेसम्म किनमेल र हिडडुलका लागि खुकुलो गरिएको छ। बैंकलगायतका नियमित सेवा प्रदायक संस्थाहरूले स्वास्थ्य सुरक्षाको मापदण्ड पालना गरी न्यूनतम कर्मचारी राखेर सेवा दिन सक्ने व्यवस्था मिलाइएको छ। तर होटल, रेष्टुरेन्ट, फुटपाथ पसल भने पूर्ण रूपमा बन्द गरिनेछ। उपत्यका नगरपालिका फोरमले थप एक हप्ता निषेधाज्ञा गर्नुपर्ने सुझाव तीनै सिडिओलाई दिएको थियो। निजी क्षेत्रका कार्यालय संचालन तथा अत्यावश्यक सेवा संचालन गर्ने गरी निषेधाज्ञालाई निरन्तरता दिनुपर्ने दबाब सबैतिरबाट आएकोले निषेधाज्ञालाई केही खुकुलो बनाउनेबारे गृह मन्त्रालयमा छलफल गरिएको हो। नेपाल उद्योग वाणिज्य संघ, स्वास्थ्य क्षेत्र, स्थानीय निकाय लगायत सरोकारवालासँग परामर्श गरेर निषेधाज्ञाको मोडालिटी थोरै परिवर्तन गरिएको हो। मंगलबार तीन वटै जिल्लाका प्रमुख जिल्ला अधिकारीबीच भर्चुअल बैठक भएको थियो। उपत्यकाको तीनै जिल्लाका प्रमुख जिल्ला अधिकारीले भदौ २ गतेको पहिलोपटक एक हप्ताका लागि निषेधाज्ञा जारी गरेका थिए। भदौ १० गतेको निर्णयानुसार यही भदौ १७ गते राति १२ बजेसम्मका लागि उक्त आदेशलाई निरन्तरता दिइएको थियो। संक्रमण तीव्र हुँदै गएपछि लकडाउन खोलिएको दुई महिनापछि सरकारले फेरि निषेधाज्ञा जारी गरेको हो। अहिले काठमाडौंमा दैनिक चार सयको हाराहारीमा संक्रमित थपिएका छन्। कुल संक्रमितको संख्या चालिस हजार नाघिसकेको छ। अहिले उपत्यकासहित मुलुकका ४३ जिल्लामा निषेधाज्ञा जारी छ। सरकारले सुरुमा चैत ११ गतेदेखि झन्डै चार महिना लकडाउन गरेको थियो।"
अहिलेकै क्रियाशील सदस्यताबाट महाधिवेशनमा जाऔं : पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले कोरोना महामारीका कारण महाधिवेशन प्रभावित हुन नदिन अहिलेकै क्रियाशील सदस्यताबाट अधिवेशनमा जान सकिने विकल्प सुझाएका छन्। उनले फागुनमा कुनै पनि हालतमा महाधिवेशन हुनुपर्नेमा जोड दिँदै क्रियाशील सदस्यताकै कारण महाधिवेशन सार्ने काम स्वीकार्य नहुने स्पष्ट पारे । अहिले भएकै क्रियाशील सदस्यताबाट चुनाव गराऔं । पुरानै क्रियाशील सदस्यताबाटै वडा, नगर अधिवेशन गराउन सकिन्छ, सामाजिक लोकतान्त्रिक अध्ययन केन्द्रले आयोजना गरेको भर्चुअल कार्यक्रममा वरिष्ठ नेता पौडेलले भने, त्यो भएन भने पनि अहिलेकै महाधिवेशन प्रतिनिधि जम्मा गरेर पनि प्रदेशजिल्ला अधिवेशन गर्न सकिन्छ । उनले जहाँ इच्छा, त्यहाँ उपाय भन्दै कोरोना भाइरस संक्रमणले महाधिवेशन सार्ने बहाना बन्न नहुने बताए । अहिलेको आवश्यकता अधिवेशन चाँडै गर्ने हुनुपर्छ । हाम्रो अठोट र राजनीतिक इच्छाशक्ति त्यतातर्फ हुनुपर्छ । समयमै अधिवेशन सम्पन्न गर्नेतर्फ लागौं, उनले भने । पार्टीको महाधिवेशनबाट आउने नेतृत्वले आमनिर्वाचनमा पार्टीलाई जिताउने अठोट राख्नुपर्ने नेता पौडेललको भनाई थियो । उनले दुई वर्षपछि स्थानीय तहको निर्वाचन हुने भएकाले महाधिवेशनमा लामो समय अलमलिन नहुनेमा जोड दिए । स्थानीय तहको चुनाव आइसक्यो । त्यसकारण अधिवेशन ढिलाई गर्ने हो भने आत्मघाती हुन्छ, उनले भने।"
संक्रमित शुन्य भएसँगै वालिङ्को आइसोलेसन खाली,"स्याङजा : वालिङ नगरपालिकाले स्थापना गरेको आइसोलेसन बुधबारदेखि खाली भएको छ। यहाँ बनाइएका आइसोलेसनमा कोरोना संक्रमितको संख्या शुन्य भएपछि आइसोलेसन भवन खाली भएका हुन। कोरोना भाइरस पुष्टि भइ आइसोलेसनमा बसेकाको पछिल्लो पीसीआर रिपोर्ट नेगेटिभ आएपछि उनीहरु घर फर्केका छन्। उनीहरुले कोरोना जितेर घर फर्केका हुन्। उनीहरुलाई १४ दिन होम क्वारेन्टाइनमा बस्ने गरी घर पठाइएको नगरप्रमुख दिलिपप्रताप खाँणले जानकारी दिए। वालिङ खेलमैदानस्थित समाज घरमा बनाइएको आइसोलेसन तथा क्वारेन्टाइनमा सेन्टरहरुमा बस्दै आएका १६ जनाको रिपोर्ट नेगेटिभ आएको हो। कोरोना संक्रमित भइ आइसोलेसनमा बसेका २ र क्वारेन्टाइनमा बसेका १४ जनाको रिपोर्ट बुधबार नेगेटिभ आएको प्रादेशिक कार्यालय पोखराले जनाएको छ। उच्च मनोबल, अनुशासन र धैर्यताका कारण कोरोनालाई जित्न सकेको भन्दै नगरप्रमुख दिलीपप्रताप खाँण र प्रमुख प्रशासकीय अधिकृत जीवन ज्ञवालीले बिदाई गरेका छन्। भारत तथा तेस्रो मुलुक र देशभित्रबाट वालिङ्मा आएका ७ सय ९२ जनाको पीसीआर टेष्ट परीक्षण गर्दा ६१ जनामा कोरोना पुष्टि भएको थियो। तीमध्ये एक जनाको पोखरामा उपचारका क्रममा निधन भएको र अरु सबै जना कोरोना जितेर घर फर्केका स्वास्थ्य शाखा प्रमुख कमल पाण्डेले जानकारी गराए। अब वालिङ नगरपालिकाको क्वारेन्टाइनमा ६ जना रहेको र उनीहरुको स्वाब संकलन गर्ने तयारी भएको नगरपालिकाले जनाएको छ।"
कोरोनाको लडाइमा खटिने व्यक्तिले भत्ताबाट बिमुख हुनुपर्दैन : स्वास्थ्यमन्त्री ढकाल,"काठमाडौं : स्वास्थ्य तथा जनसंख्या मन्त्री भानुभक्त ढकालले तीनै तहका सरकारले मिलेर कोभिड १९ रोकथाम तथा नियन्त्रणको काम थप प्रभावकारी बनाउनुपर्ने बताएका छन्। बुधबार प्रदेश सरकारका सामाजिक विकासमन्त्रीहरुसँग भर्चुअल बैठक गर्दै मन्त्री ढकालले कोभिड १९ रोकथामका लागि भएका कामहरु थप प्रभावकारी र व्यवस्थित बनाउनका लागि तीनै तहले समन्वय गरेर काम गर्नुपर्ने बताए। उनले जनस्वास्थ्यको मापदण्ड पालनाका निम्ति सचेतनाको काम प्रभावकारी बनाउनुपर्नेमा जोड दिए। उनले कोभिड १९ को अहिलेसम्म कुनै खोपको विकास भइ नसकेका कारण सावधानी अपनाउनुको विकल्प नभएकाले त्यसका लागि प्रदेश र स्थानीय सरकारले विशेष भूमिका निर्वाह गर्नुपर्ने धारणा राखे। मन्त्री ढकालले संघीय सरकारले आवश्यक सबै खालका सहयोग गर्न तयार रहेको भन्दै समस्या समाधानका लागि व्यवहारिक रुपमै प्रभावकारी काम हुनुपर्ने बताए। उनले कोभिड अवस्था रहेसम्म जोखिम भत्ता र बीमाको कुरा जारी रहने स्पष्ट पारे। ढकालले प्राविधिक कारण केही समस्या भएर कसैले जोखिम भत्ता नपाएको भएपनि कोभिड १९ को लडाइमा काम गरेका व्यक्तिले भत्ताबाट बिमुख हुन नपर्ने धारणा राखेको मन्त्रीका प्रेस सल्लाहकार माधवप्रसाद तिवारीले जानकारी दिए।मन्त्री ढकालले सरकारी प्रयोगशालाहरुले नै दैनिक १८,५०० जनाको नमुना परीक्षण गर्न सक्ने क्षमताको विकास गरिएको भन्दै कुनै विशेष कारणभन्दा बाहेक २४ घण्टाभित्रमा रिपोर्ट आउने व्यवस्था मिलाइने बताए। अहिलेको परिस्थितिमा समय तोकेर नै नमुना परीक्षणको रिपोर्ट दिनुको विकल्प नरहेको पनि उनको भनाई छ। आइशोलेसन निर्माणका लागि मात्र सरकारले ३८ करोड बजेट प्रदेश सरकार मार्फत स्थानीय तहमा पठाएको स्मरण गर्दै ढकालले केन्द्रमा तीन सय बेडको सरुवा रोग अस्पताल र प्रत्येक प्रदेशमा ५० बेडको अस्पताल सञ्चालनका लागि गृहकार्य भइरहेको जानकारी दिए। मन्त्री ढकालले अबदेखि हरेक १५ दिनमा सामाजिक विकासमन्त्रीसँग बैठक गर्ने जानकारी पनि दिए। भर्चुअल बैठकमा प्रदेश १ का सामाजिक विकासमन्त्री कोरोना पोजिटिभ भएर आइशोलेसनमा रहेकाले सहभागी भएनन्। बैठकमा प्रदेश २ का सामाजिक विकासमन्त्रीबाहेक अन्य सबै प्रदेशका सामाजिक विकास मन्त्री सहभागी थिए।"
नेकपाद्वारा मेयरको सुरक्षाको माग,"उदयपुर : नेपाली कांग्रेस बेलका नगर सभापति सुशिल सेढाईले आफ्नो फेसबुक पेजबाट मेयर दुर्गाकुमार थापा (स्वस्ति)लाई आक्रमण गर्ने धम्की दिएका छन्। फेसबुक लाइभमार्फत आन्दोलनका क्रममा कुटाइ खाएका जनताले त्यसको जवाफ त्यसरी नै फर्काउने भन्दै सभापति सेढाईले घुमाउरो ढंगबाट मेयर थापालाई धम्की दिएका हुन्। उनले भनेका छन्, हामीले त राजनीतिक तवरबाट सभासम्मेलन, निर्वाचन, नगरपालिकाबाट प्रहरीको कुटाइको हिसाबकिताब खोजौंला तर जनताले आफ्नै ढंगले हमला गरेर खोज्नेछन्।' गत बिहीवार साँझ ८:३० बजे सामाजिक संजाल फेसबुक लाइभ कार्यक्रममा मेयर थापालाई कुनै पनि सार्वजनिक मन्च, स्थानमा हमला गरी जनताले बदला लिने र कुनै हालतमा नछाड्ने चेतावनी दिएका छन्। भ्रष्टचारबाट चोखिनका निम्ति जथाभावी बोलेको, आन्दोलनरत दललाई गालीगलौज गरेको, आन्दोलन दबाउन लाठीचार्ज गर्न लगाएको भन्दै सभापति सेढाईले जनतालाई अघि सारी प्रतिकार गर्न तयार रहेको उद्घोष गरेका छन्। उनको अभिव्यक्तिविरुद्ध बेलका नगरपालिका कार्यक्षेत्र बनाएका नेपाल कम्युनिस्ट पार्टी (नेकपा) उदयपुर जिल्ला कमिटी सदस्यले मंगलबार साँझ एक प्रेस विज्ञप्ति प्रकाशन गर्दै मेयर दुर्गाकुमार थापाको जिउधनको सुरक्षाको माग गरेका छन्। विज्ञप्तिमा मेयर थापाको ज्यानधनमाथि कुनै पनि घटना घटेमा त्यसको सम्पुर्ण जिम्मेवारी सभापति सेढाईले लिनु पर्ने बताइएको छ। सार्वजानिकरुपमा आक्रमण नै गर्ने धम्की दिएपछि नेताहरुले मेयर थापाको कडा सुरक्षाको व्यवस्थाका लागि सुरक्षा निकायसँग माग गरेका छन्। कार्यक्षेत्रमा रहेका नगर सचिवसहित १२ जना जिल्ला सदस्यहरुले नेता सेढाईलाई कानुनी कार्वाही गर्न माग गरेका छन्। लाईभ प्रशारणमा सभापति सेढाईले नेकपाका केही नेताहरु आफ्नो आन्दोलनको समर्थनमा रहेको भन्ने अभिव्यक्तिलाई विज्ञप्तिमा सस्तो निकृष्टको उपमा दिँदै खण्डन गरिएको छ। विज्ञप्तिमा विपक्षी पार्टीले लगाएका आरोप पुष्टि गर्न चुनौती दिँदै दोषी प्रमाणित भए जो कोहीलाई पार्टीगत तथा कानुनी कारवाही गर्ने स्पष्ट पारिएको छ। साथै नगर भित्रका विषयमा केही अस्पष्टता भए वार्ता, छलफल र संवादबाट समस्याको समाधान खोज्न पनि अपिल गरिएको छ। विज्ञप्तिमा कोरोनाको महामारीको बेला सर्वसाधारण नागरिकलाई आन्दोलन तथा भिडभाड हुने कार्यक्रममा नजानसमेत अपिल गरिएको छ। प्रमुख विपक्षी दल लगायतका पार्टीहरुले बेलका नगरपालिका भित्र भ्रष्टाचार मौलाएको भन्दै केही दिन यता आन्दोलन गर्दै आएका छन्।"
चुनावी अभियानको त्यो बाचा : जसले जन्मियो सर्प पालन गर्न 'झलनाथ खनाल स्वास्थ्य विज्ञान प्रतिष्ठान',"सर्लाही : लालबन्दी नगरपालिका६ मा स्थापना भएको झलनाथ खनाल स्वास्थ्य विज्ञान प्रतिष्ठानले यहाँका साढे ८ विघा जमिनमा विषालु सर्प पाल्ने भएको छ। प्रतिष्ठानको सर्प पालन एवं एन्टी स्नेक भेनम उत्पादन परियोजनाका लागि सङ्घीय सरकार, प्रदेश नं २ सरकार र लालबन्दी नगरपालिकाले रु ७२ करोड अनुदान उपलब्ध गराउने भएको छ। यसका लागि प्रतिष्ठानले तीन वटै तहको सरकारसँग सम्झौता गरिसकेको प्रतिष्ठानका अध्यक्ष रेवती पन्तले बताए। सर्पको विष उत्पादन गरेर शुरुमा भारत सप्लाई गर्ने र पछि स्वदेशमै ल्याब स्थापना गर्ने प्रतिष्ठानको योजना छ। विषालु सर्पले टोकेर नेपालको तराई क्षेत्रमा वर्षेनी धेरै मानिसको ज्यान जाने गरेको छ। सर्पले टोकेको बिरामीलाई बचाउन प्रयोग गरिने एन्टी स्नेक भेनम सर्पकै विषबाट बनाइन्छ। अहिलेसम्म नेपालले एन्टी स्नेक भेनम उत्पादन गर्न सकेको छैन र सर्पदंशको उपचारमा भारतसँग निर्भर हुनु परिरहेको छ। नेकपाका वरिष्ठ नेता झलनाथ खनालका नाममा खुलेको सो प्रतिष्ठानले सर्लाहीको लालबन्दी नगरपालिका१ मा साढे ८ विघा जग्गा खरीद गरेर त्यहाँ विषालु सर्प पाल्ने तयारी अगाडि बढाएको अध्यक्ष पन्तले जानकारी दिए। उनका अनुसार सर्प पाल्नका लागि प्रतिकठ्ठा रु साढे ३ लाखका दरले टेण्डरमार्फत खरिद गरिएको उक्त जग्गामा तीनै तहका सरकारको लगानी छ। सम्झौताबमोजिम एन्टी स्नेक भेनम उत्पादनका लागि जग्गा खरिद गरी भवनसमेत बनाउन लागिएको अध्यक्ष पन्तले बताए। असोज अन्तिमसम्म भवन निर्माणको ठेक्का लागिसक्ने उनको भनाइ छ। उहाँका अनुसार अबको दुई वर्षभित्र भवन लगायतका सबै संरचनाहरु बनिसक्ने र सर्पको विष उत्पादन हुन थाल्ने छ। शुरुमा उत्पादित विष भारतको ल्याबमा पठाएर एन्टी स्नेक भेनम बनाइने र त्यसपछि नेपालमै ल्याब बनाइने योजना रहेको अध्यक्ष पन्तले बताए। पूर्वप्रधानमन्त्री झलनाथ खनालले २०७० सालको संविधानसभाको चुनाव सर्लाहीबाट पनि लडेका थिए। नेता खनालको चुनावी प्रचारप्रसारका क्रममा विषालु सर्पले टोकेर उपचार नपाई एक जनाको मृत्यु भएको थियो। नेता खनालले सर्लाहीको चुनाव प्रचारका क्रममा उक्त घटनाबारे थाहा पाए। त्यही घटनाबाट उत्प्रेरित भई नेपालमा सर्प पालन गर्ने र एन्डी स्नेक भेनम बनाउने मुख्य उद्देश्य राखेर २०७१ सालमा झलनाथ खनाल स्वास्थ्य विज्ञान प्रतिष्ठानको स्थापना भयो। अहिले नेकपा सर्लाहीका अध्यक्ष रेवती पन्तलाई प्रतिष्ठानको अध्यक्षको जिम्मेवारी दिइएको छ। रासस"
बझाङका ९ सहित सुदूरपश्चिमा थपिए १० कोरोना संक्रमित,"डडेल्धुरा: डडेल्धुरा अस्पतालको प्रयोगशालामा थप १० जनामा कोरोना पुष्टि भएको छ । बुधबार गरिएको परीक्षणमा डडेल्धुरा अमरगढी नगपालिकाका १ सहित बझाङका ९ गरी १० जनामा कोरोना पुष्टि भएको डडेल्धुरा अस्पतालले जनाएको छ । दुर्गाथली गाउपालिकाका ३, मष्ठाका ३, तलकोट का १ र जयपृथ्वी नगरपालिकाका २ गरि बझाङका ९ जनामा कोरोना पुष्टि भएको हो । डडेल्धुरा अस्पतालको प्रयोगशालमा बुधबार गरिएको परीक्षणमा २९० स्वाबको नमुना परीक्षण गर्दा १० जनामा कोरोना देखिएको डडेल्धुरा अस्पताल कोभिड १९ परीक्षण प्रयोगशाला इन्चार्ज ईश्वरी प्रसाद भूषालले जानकारी दिए ।"
फूल टिप्ने क्रममा करेन्ट लागेर मृत्यु,बेनी : म्याग्दीको बेनी नगरपालिका९ काउलेगौडामा करेन्ट लागेर बुधबार एक महिलाको मृत्यु भएको छ। घर नजिकै फूल टिप्ने क्रममा घाइते भएकी २६ वर्षीया शिला चोखाललाई घाइते भएकी थिइन्। उनलाई उपचारका लागि बेनी अस्पताल ल्याउँदा चिकित्सकले मृत घोषणा गरेका जिल्ला प्रहरी कार्यालयले जनाएको छ। प्रहरी नायव उपरीक्षक किरनजंग कुँवरका अनुसार विद्युत लिक भएर फूल टिप्ने क्रममा करेन्ट लागेको हुन सक्ने अनुमान गरिएको छ। मृतकको शव परीक्षणका लागि बेनी अस्पतालमा राखिएको र थप अनुसन्धानका लागि घटनास्थलमा प्रहरी टोली पुगेको उनले बताए।
"मर्स्याङ्दीमा दुर्घटनाको आशंका, सशस्त्रको गोताखोर परिचालन","दमौली : आँबुखैरेनी ४ ऐनापहरोस्थित मस्र्याङदी नदीमा सवारी खसेको आशंकामा गोताखोरसहितको टोलीले खोजी अभियान थालेको छ । बुधबार बिहान त्यहाँको पृथ्वी राजमार्ग छेउमा रहेको सडक पेटी भत्किएको देखिएको थियो । पेटीका केही भाग भत्केको देखेपछि स्थानीयले दुर्घटना भएर सवारी नदीमा खसेको आशंका गरे । स्थानीयले भत्किएको सडक पेटीको तस्बिर पनि सामाजिक सञ्जालमा राख्न थाले पछि प्रहरीले कुनै दुर्घटना भएको आशंकामा खोजी कार्य थालेको छ । 'घटनास्थलको प्रकृति हेर्दा केही खसेको जस्तो देखिन्छ,' तनहुँका प्रहरी नायब उपरीक्षक युवराज तिमल्सेनाले भने,'त्यसैले खोजी थालेका हौं । मुग्लिनको कुरिनटारस्थित सशस्त्र प्रहरी बलको गोताखोर सहितको टोलीले अहिले मस्र्याङदी नदीमा खोज तथा उद्धार थालेको छ । स्थानीय बादल थकालीले विहान सवारी खसेको आशंका उब्जिएको बताए । 'पक्कै केही खसेको हुनुपर्छ, 'उनले भने,' स्थानीयले पनि दमौलीबाट मुग्लिनतर्फ जाँदै गरेको सवारी खसेको हुनसक्ने आशंका गरेका छन् । ' ऐनापहरोको सडक मुन्तिर मस्र्याङदी गहिरो भएकाले सवारी डुबेको आशंका प्रहरीको छ । 'नदी गहिरो भएकाले खसेर डुबेको हो कि, ' उनले भने, 'विस्तृत कुरा खोजी पछि नै थाहा होला ।' हालसम्म केही नभेटिएको भनाइ प्रहरीको छ । अहिले नदीमा सशस्त्रका गोताखोरसहितका टोली खोजीका लागि परिचालित छन् । यसका अलावा स्थानीय र जनपद प्रहरी पनि तैनाथ छन् ।"
झापामा युवकको शव फेला,झापा : झापाको शिवसताक्षी नगरपालिका११ सतासीधाम जाने बाटोमा एक युवा मृत अवस्थामा फेला परेका छन्। शिवसताक्षी नगरपालिका मैनाचुलीका २८ वर्षीय गोमनसिंह मगर मंगलबारदेखि बेपत्ता भएका थिए। परिवारले झिलझिले प्रहरीमा मगरको खोजी गरिदिन जानकारी गराएका थिए। अन्तत: मगरको शव धारिलो हतियार प्रहार गरेको अवस्थामा बुधबार बिहान १० बजे भेटिएको हो। सतासीधामको रतुवामाई वृक्षारोपणका बन रक्षकले उक्त शव देखेर प्रहरीलाई खबर गरेको इलाका प्रहरी दमकका प्रहरी नायव उपरीक्षक विजयराज पण्डीतले जानकारी दिए। प्रहरीका अनुसार मृतक मगरको घाँटी तथा शरीरका विभिन्न भागमा गहिरो चोट देखिएको छ। शवको प्रकृति हेर्दा हत्याको आशंकामा घटनाको थप अनुसन्धानका लागि धरानबाट कुकुर बोलाइएको इलाका प्रहरी प्रमुख पण्डीतले जानकारी दिए।
"चरिकोटमा थप ७ जनाले जिते कोरोना, डिस्चार्ज हुनेको संख्या १८ पुग्यो","दोलखा : प्राथमिक स्वास्थ्य केन्द्र चरिकोटको आइसोलेसनमा रहेका ७ जना कोरोना संक्रमणमुक्त भएर बुधबार डिस्चार्ज भएका छ्न् । कोरोना भाइरस संक्रमण देखिए पछि चरिकोट आइसोलेसनमा राखिएका उनीहरुको पुनः गरिएको पीसीआर जाँचको रिपोर्ट नेगेटिभ आएपछि ४ महिला र ३ पुरूष गरी ७ जना कोरोना संक्रमण मुक्त भएर डिस्चार्ज भएका हुन् । कोरोना संक्रमण जितेर घर फर्किनेहरुमा ४ एनजिओकर्मी, २ सुरक्षाकर्मी र एक स्वास्थ्यकर्मी रहेको स्वास्थ्य कार्यालय दोलखाका प्रमुख बिभुकुमार झाले बताए । यो सहित बुधबारसम्म दोलखामा कोरोना जित्नेहरूको संख्या ६ महिला र १२ पुरूष गरी १८ जना पुगेको छ । बुधबार कोरोना संक्रमण मुक्त हुनेहरुको स्वाब भदौ २ संकलन गरिएकोमा १० दिनपछि पुनः भदौ १२ गते परीक्षण गरिएको स्वाबको रिपोर्ट नेगेटिभ आएको थियो । दोलखाबाट स्वाब संकलन गरिएकामध्ये बुधबारसम्ममा ११ महिला र २० पुरूष गरि ३१ जनामा कोरोना संक्रमण देखिएको छ। संक्रमण मुक्त हुनेहरूमा चितवनको तालिमबाट फर्केका एनजीओकर्मी इन्दिरा अर्याल, गंगा रिमाल, सुमन श्रेष्ठ, सिर्जना थामी रहेका छन् । स्वास्थ्यकर्मी पन्जु तामाङ तथा प्रहरीद्वय राम ठाकुर र कृष्ण कुमार यादब बुधबार डिस्चार्ज भएको प्रमुख झाले जनाए । निको भएर फर्केका हुन्। कोरोना संक्रमण मुक्त भएका उनीहरुलाई प्राथमिक स्वास्थ्य केन्द्र चरिकोटका स्वास्थ्यकर्मीको टोलीले बिदाई गरेका थिए । प्रस्तावित चरिकोट अस्पतालका मेडिकल डाइरेक्टर डा। बिनोद दंगालले उनीहरुलाई कोरोना संक्रमण मुक्त भएको प्रमाणपत्र प्रदान गरेका थिए । जिल्लामा अझै ८ पुरूष र ५ महिला गरि १३ जनाको विभिन्न स्थानका आईसोलेसनमा उपचाररत रहेको स्वास्थ्य कार्यालय दोलखाको तथ्यांक छ । दोलखामा थप २ जनामा कोरोना संक्रमण गाउँमा संक्रमित भेटिएपछि दोलखाको सिंगटीबजार बन्द दोलखामा थप ५ जनामा कोरोना संक्रमण शर्तसहित दोलखामा लकडाउन खुकुलो कोरोनाले मृत्यु भएको प्रमाण छैन : स्वास्थ्य मन्त्रालय"
कोभिड अस्पताल भैरहवामा ६५ वर्षीया महिलाको मृत्यु,"भैरहवा : भैरहवास्थित कोभिड १९ भीम अस्पतालमा उपचारत नवलपरासी जिल्ला राम्रगाम नपा ५ की ६५ वर्षीया महिलाको मृत्यु भएको छ। बुटवलमा उपचारत उनीमा कोरोना संक्रमण पुष्टि भएपछि कोभिड भीम अस्पतालमा भर्ना गरिएको थियो । मधुमेह, उच्च रक्तचाप, र निमोनियाको बिरामी रहेकी उनलाई आइसीयूमा राखेर उपचार गर्ने क्रममा मंगलबार राती मृत्यु भएको भीम अस्पतालका कोभिड १९ का फोकल पर्सन डा सुमित प्रजापतिले जानकारी दिए । 'मृतक दीर्घ रोगी हुनुहुन्थ्यो र उहाँलाई निमोनिया पनि भएको थियो,' उनले भने, 'तर, राती उपचारको क्रममा मृत्यु भयो ।' कोरोना संक्रमण पुष्टि भएपनि उनको मृत्यु कोरोना संक्रमणले भएको वा अन्य कुनै कारणले त्यो खुलेको छैन ।"
चुनावी अभियानको त्यो बाचा : जसले जन्मियो सर्प पालन गर्न 'झलनाथ खनाल स्वास्थ्य विज्ञान प्रतिष्ठान',"सर्लाही : लालबन्दी नगरपालिका६ मा स्थापना भएको झलनाथ खनाल स्वास्थ्य विज्ञान प्रतिष्ठानले यहाँका साढे ८ विघा जमिनमा विषालु सर्प पाल्ने भएको छ। प्रतिष्ठानको सर्प पालन एवं एन्टी स्नेक भेनम उत्पादन परियोजनाका लागि सङ्घीय सरकार, प्रदेश नं २ सरकार र लालबन्दी नगरपालिकाले रु ७२ करोड अनुदान उपलब्ध गराउने भएको छ। यसका लागि प्रतिष्ठानले तीन वटै तहको सरकारसँग सम्झौता गरिसकेको प्रतिष्ठानका अध्यक्ष रेवती पन्तले बताए। सर्पको विष उत्पादन गरेर शुरुमा भारत सप्लाई गर्ने र पछि स्वदेशमै ल्याब स्थापना गर्ने प्रतिष्ठानको योजना छ। विषालु सर्पले टोकेर नेपालको तराई क्षेत्रमा वर्षेनी धेरै मानिसको ज्यान जाने गरेको छ। सर्पले टोकेको बिरामीलाई बचाउन प्रयोग गरिने एन्टी स्नेक भेनम सर्पकै विषबाट बनाइन्छ। अहिलेसम्म नेपालले एन्टी स्नेक भेनम उत्पादन गर्न सकेको छैन र सर्पदंशको उपचारमा भारतसँग निर्भर हुनु परिरहेको छ। नेकपाका वरिष्ठ नेता झलनाथ खनालका नाममा खुलेको सो प्रतिष्ठानले सर्लाहीको लालबन्दी नगरपालिका१ मा साढे ८ विघा जग्गा खरीद गरेर त्यहाँ विषालु सर्प पाल्ने तयारी अगाडि बढाएको अध्यक्ष पन्तले जानकारी दिए। उनका अनुसार सर्प पाल्नका लागि प्रतिकठ्ठा रु साढे ३ लाखका दरले टेण्डरमार्फत खरिद गरिएको उक्त जग्गामा तीनै तहका सरकारको लगानी छ। सम्झौताबमोजिम एन्टी स्नेक भेनम उत्पादनका लागि जग्गा खरिद गरी भवनसमेत बनाउन लागिएको अध्यक्ष पन्तले बताए। असोज अन्तिमसम्म भवन निर्माणको ठेक्का लागिसक्ने उनको भनाइ छ। उहाँका अनुसार अबको दुई वर्षभित्र भवन लगायतका सबै संरचनाहरु बनिसक्ने र सर्पको विष उत्पादन हुन थाल्ने छ। शुरुमा उत्पादित विष भारतको ल्याबमा पठाएर एन्टी स्नेक भेनम बनाइने र त्यसपछि नेपालमै ल्याब बनाइने योजना रहेको अध्यक्ष पन्तले बताए। पूर्वप्रधानमन्त्री झलनाथ खनालले २०७० सालको संविधानसभाको चुनाव सर्लाहीबाट पनि लडेका थिए। नेता खनालको चुनावी प्रचारप्रसारका क्रममा विषालु सर्पले टोकेर उपचार नपाई एक जनाको मृत्यु भएको थियो। नेता खनालले सर्लाहीको चुनाव प्रचारका क्रममा उक्त घटनाबारे थाहा पाए। त्यही घटनाबाट उत्प्रेरित भई नेपालमा सर्प पालन गर्ने र एन्डी स्नेक भेनम बनाउने मुख्य उद्देश्य राखेर २०७१ सालमा झलनाथ खनाल स्वास्थ्य विज्ञान प्रतिष्ठानको स्थापना भयो। अहिले नेकपा सर्लाहीका अध्यक्ष रेवती पन्तलाई प्रतिष्ठानको अध्यक्षको जिम्मेवारी दिइएको छ। रासस"
सत्तारुढ दलले प्रधानमन्त्री आबेको उत्तराधिकारी सेप्टेम्बर १४ मा छान्ने,टोकियो : प्रधानमन्त्री सिन्जो आबेको उत्तराधिकारीका लागि सेप्टेम्बर १४ मा चुनाव हुने भएको छ। जापानी सत्तारुढ दल लिबरल डेमोक्रेटिकले उनको उत्तराधिकारीका लागि पार्टीमा चुनाव गर्न लागेको हो। अन्तर्राष्ट्रिय सञ्चारमाध्यमका अनुसार डेमोक्रेटिकको बुधबार बसेको बैठकले चुनावको मिति तय गरेको हो। चुनावमा लड्न नेताहरूले सेप्टेम्बर ८ मा मनोनयन दर्ता गराउनुपर्ने छ। प्रधानमन्त्री आबेले स्वास्थ्य समस्याका कारण आफ्नो कार्यकाल पूरा नभई पदबाट यसै साता राजिनामा दिइसकेका छन्। उनको राजिनामासँगै रिक्त हुने पदका लागि पार्टीमा चुनाव हुन लागेको हो।
"मर्स्याङ्दीमा दुर्घटनाको आशंका, सशस्त्रको गोताखोर परिचालन","दमौली : आँबुखैरेनी ४ ऐनापहरोस्थित मस्र्याङदी नदीमा सवारी खसेको आशंकामा गोताखोरसहितको टोलीले खोजी अभियान थालेको छ । बुधबार बिहान त्यहाँको पृथ्वी राजमार्ग छेउमा रहेको सडक पेटी भत्किएको देखिएको थियो । पेटीका केही भाग भत्केको देखेपछि स्थानीयले दुर्घटना भएर सवारी नदीमा खसेको आशंका गरे । स्थानीयले भत्किएको सडक पेटीको तस्बिर पनि सामाजिक सञ्जालमा राख्न थाले पछि प्रहरीले कुनै दुर्घटना भएको आशंकामा खोजी कार्य थालेको छ । 'घटनास्थलको प्रकृति हेर्दा केही खसेको जस्तो देखिन्छ,' तनहुँका प्रहरी नायब उपरीक्षक युवराज तिमल्सेनाले भने,'त्यसैले खोजी थालेका हौं । मुग्लिनको कुरिनटारस्थित सशस्त्र प्रहरी बलको गोताखोर सहितको टोलीले अहिले मस्र्याङदी नदीमा खोज तथा उद्धार थालेको छ । स्थानीय बादल थकालीले विहान सवारी खसेको आशंका उब्जिएको बताए । 'पक्कै केही खसेको हुनुपर्छ, 'उनले भने,' स्थानीयले पनि दमौलीबाट मुग्लिनतर्फ जाँदै गरेको सवारी खसेको हुनसक्ने आशंका गरेका छन् । ' ऐनापहरोको सडक मुन्तिर मस्र्याङदी गहिरो भएकाले सवारी डुबेको आशंका प्रहरीको छ । 'नदी गहिरो भएकाले खसेर डुबेको हो कि, ' उनले भने, 'विस्तृत कुरा खोजी पछि नै थाहा होला ।' हालसम्म केही नभेटिएको भनाइ प्रहरीको छ । अहिले नदीमा सशस्त्रका गोताखोरसहितका टोली खोजीका लागि परिचालित छन् । यसका अलावा स्थानीय र जनपद प्रहरी पनि तैनाथ छन् ।"
के कोरोना समुदायस्तरमा फैलिएको हो ?,"काठमाडौं : सरकारले कोभिड१९ को संक्रमण समुदायस्तरमा फैलिएको भन्नेबारेमा अध्ययन गर्ने भएको छ। कोभिड१९ को संक्रमण सबै समूहका मानिसमा देखिरहेको र ट्राभल हिस्ट्रीमा नदेखिएका व्यक्तिमा पनि संक्रमण देखिन थालेपछि स्वास्थ्य तथा जनसङ्ख्या मन्त्रालयको इपिडिमियोलोजी तथा सरुवा रोग नियन्त्रण महाशाखाले समुदायमा फैलिएको हो वा होइन भन्ने अध्ययन गर्न थालेको हो। नेपाल अहिले संक्रमणको दोस्रो चरणमा रहेको छ। सङ्क्रमित भएको व्यक्तिबाट अर्को व्यक्तिमा संक्रमण सर्नुलाई दोस्रो चरण मानिन्छ। गत चैतमा विदेशबाट कैलाली घरमा आएका एक जनामा व्यक्तिबाट घरकै रहेका अर्को स्थानीय व्यक्तिमा संक्रमण सरेपछि मन्त्रालयले नेपालमा दोस्रो चरणमा प्रवेश गरेको घोषणा गरेको थियो। संक्रमणको तेस्रो चरण भनेको समुदायमा संक्रमण फैलिएको भन्ने हो। महाशाखाका निर्देशक डा वासुदेव पाण्डेले अहिले ठूलो सङ्ख्यामा सबैमा संक्रमण देखिन थालेपछि समुदायमा नै संक्रमण फैलिएको कि भनेर अध्ययन गर्न थालिएको जानकारी दिनुभयो। यसअघि गत जेठ महिनामा महाशाखाले काठमाडौँ उपत्यकामा पनि समुदायस्तरमा संक्रमण फैलिएको छ वा छैन भनेर अध्ययन गरेको थियो। सो अध्ययनले उपत्यकामा समुदायस्तरमा संक्रमण नफैलिएको बताएको थियो। त्यतिबेलाभन्दा अहिले काठमाडौँ उपत्यकामा संक्रमण दर बढिरहेको छ। हिजोमात्र ४८१ जनामा संक्रमण देखिएको थियो। 'संक्रमणको सूचक हेर्दा अहिले समुदायस्तरमा नै हो कि भन्ने देखाउँछ' उनले भने 'अब अध्ययन गरेपछि मात्र समुदायमा संक्रमण छ वा छैनन् भन्ने पुष्टि गर्दछ।' महाशाखाले विश्व स्वास्थ्य सङ्गठनको प्राविधिक सहयोगमा अध्ययन गर्न थालेको हो। अध्ययनका लागि महाशाखाले शुक्रबारसम्म कर्मचारी छनोट गर्ने र ती कर्मचारीलाई तालिम दिएर सातवटै प्रदेशमा रगत सङ्कलनका लागि पठाउने महाशाखा निर्देशक डा पाण्डेले बताए। सातवटै प्रदेशमा संक्रमण बढी फैलिएका ठाउँमा गई छ हप्तादेखि कतै नगएका व्यक्तिको रगत सङ्कलन गरिने छ। महिला, पुरुष, बालबालिका र वृद्धा सबैको एन्टिबडी परीक्षण गरिनेछ। एलाइजा विधिबाट एन्टिबडीको परीक्षण गरी नेपालमा समुदायस्तरमा फैलिएको छ वा छैन भन्ने पत्ता लाग्नेछ। सातवटै प्रदेशबाट सङ्कलन भएको रगतको नमूना राष्ट्रिय जनस्वास्थ्य प्रयोगशाला टेकुमा परीक्षण गरिनेछ। महाशाखाका निर्देशक डा पाण्डेले अवको एक हप्तामा सातवटै प्रदेशमा रगतको नमूना सङ्कलन गर्नका लागि टोली जाने बताए। उनका अनुसार करिब एक महिनाभित्र समुदायस्तरमा फैलिएको हो वा होइन भनेर अध्ययन पूरा गरिनेछ। 'पहिले ट्राभल हिस्ट्री भएका मानिसमा मात्र संक्रमण देखिएको थियो', उनले भने 'तर अहिले ट्राभल हिस्ट्री नभएका र समुदायमा रहेका व्यक्तिमा पनि संक्रमण देखिएको छ। काठमाडौँमा नै ट्राभल हिस्ट्री नभएका मानिसमा संक्रमण देखिएको छ।' विगतमा विदेशमा आएका १५ वर्षदेखि ४५ वर्ष उमेर समूहका व्यक्तिमा संक्रमण देखिए पनि अहिले नेपालभित्रकै जो कोहीलाई पनि संक्रमण देखिन थालेको उनको भनाइ रहेको छ। गत माघ ९ गते नेपालमा पहिलोपटक संक्रमण देखिएको थियो। अहिलेसम्म ४६ वटा प्रयोगशालामा सात लाख पाँच हजार ५६० जनामा गरिएको पिसिआर परीक्षणमा ४० हजार ५२९ जना कोभिड १९ को संक्रमण देखिएको छ। पिसिआर परीक्षण गरिएकामध्ये संक्रमण दर ५७ प्रतिशत रहेको छ। तीमध्ये सक्रिय सङ्क्रमित १८ हजार ११२ जनामा रहेको छ। यस्तै २३९ जनामा संक्रमणका कारणले निधन भइसकेको छ। नेपालमा प्रति १० लाख ७८ प्रतिशत मृत्युदर, सङ्क्रमितमध्ये मृत्युदर ०६ प्रतिशत रहेको छ। मोरङ, सुनसरी, बारा, महोत्तरी, धनुषा, रौतहट, सर्लाही, पर्सा, चितवन, काठमाडौँ, ललितपुर र रुपन्दहीलगायतका १२ जिल्लामा ५०० भन्दा बढी सङ्क्रमित भेटिएका छन्। स्वास्थ्य तथा जनसङ्ख्या मन्त्रालयका प्रवक्ता डा जागेश्वर गौतमले समुदायस्तरमा संक्रमण फैलिएकाबारे अध्ययन गर्ने तयारीमा रहेको जानकारी दिए। उनले १२ जिल्लामा खासखास ठाउँमा (कलस्टर)मा संक्रमण देखिएको बताए। 'यहाँ समुदायमा संक्रमण अझै फैलिएको छैन', उनले भने 'बाह्र जिल्लामा क्लस्टरमा संक्रमण फैलिएको छ। त्यसलाई नियन्त्रण गर्न सकेनाँै भने समुदायमा फैलिने डर छ।' अहिलेसम्म २२ हजार १७८ जना संक्रमणबाट निको भएर घर फर्किएका छन्। अहिलेसम्म ५५ प्रतिशत डिस्चार्ज रहेका छन्। अहिले संस्थागत आइसोलेशनमा १० हजार ८३२ जना, होम आइसोलेशनमा सात हजार २८० जना र क्वारेन्टिनमा सात हजार ३९० जना रहेका छन्। मन्त्रालयका सहप्रवक्ता डा समीरकुमार अधिकारीले समुदायमा संक्रमण अझै गई नसकेकाले बताए। उनले संक्रमणको सूचक हेर्दा नेपाल तेस्रो चरण प्रवेशका क्रममा रहेको बताए। रासस"
स्याउ किन्ने व्यापारीलाई क्वारेन्टाइन अनिवार्य,"जोमसोम : स्याउ उत्पादनले प्रसिद्ध मानिएको हिमाली जिल्ला मुस्ताङमा यसवर्ष फलेका स्याउ बिक्री गर्न कनि भइरहेको छ। स्याउ किनका लागि आउने जिल्ला बाहिरका व्यापारीलाई अनिवार्य क्वारेन्टायनमा राखिने भएको छ। जिल्ला कोभिड१९ संकट व्यवस्थापन समिति मुस्ताङको गतसाता बसेको बैठकले यस्तो निर्णय गरेको हो। जिल्लालाई कोरोनामुक्त कायमै राख्नका लागि व्यापारीलाई क्वारेनटाइनमा राख्नुपर्ने नियम बनाइएको मुस्ताङकी प्रमुख जिल्ला अधिकारी हिरादेवी पौडेलले जानकारी दिइन्। स्याउ बगैँचा अवलोकन गर्न, बैना गर्न, स्याउ लिन आउने व्यापारीहरुलाई स्याउ बगँैचा धनीको सिफारिसका आधारमा वडाको सिफारिसमा स्थानीय प्रशासनले मुस्ताङ प्रवेशको अनुमति दिइने व्यवस्था गरिएको प्रजिअ अधिकारीले बताइन्। ।सीसीएमसीको निर्णय अनुसार स्याउ व्यापारी मुस्ताङ आउँदा उनीहरु बस्ने क्वारेन्टाइनको निगरानी वडा र स्याउ धनीले गर्नुपर्ने छ। व्यापारीले भौतिक दूरी कायम गरी बैगैचा अवलोकनदेखि खरिदका लागि छलफल गर्नु पर्ने प्रशासनले जनाएको छ। स्याउ टिप्नलाई सकभर जिल्ला भित्रकै कामदारलाई लगाउने त्यो सम्भव नभए बगैचा धनीको निवेदनका आधारमा वडाले कामदारको सिफारिस गर्ने र त्यसलाई प्रशासनले सहजीकरण गर्ने बताइएको नियम बनाइएको छ। मुस्ताङमा स्याउ बगैचा हेर्न तथा स्याउ किन्नका लागि धादिङ, रुकुम, कास्की, म्याग्दी, बाग्लुङ, पर्वत लगायतका व्यापारी मुस्ताङ आउने गर्छन्। स्याउ तयार हुने एक महिनाअघि देखि नै व्यापारीको मुस्ताङमा चहलपहल हुने गथ्र्यो। विगत वर्षमा तीजताका आउने स्याउ व्यापारी आएका छैनन्। कोरोना माहामारी र बेनीजोमसोम सडक अवरुद्ध भएका कारण व्यापारी मुस्ताङ आउन नसकेको टुकुचेका स्याउ किसान राजन शेर्पाले जानकारी दिए। गत वर्ष मुस्ताङ जिल्लाबाट ६५ सय मेट्रिकटन स्याउ जिल्ला बाहिरिएको थियो। जसबाट मुस्ताङले ६५ करोड रुपैयाँ आम्दानी गरेको स्याउ जोन मुस्ताङका प्रमुख माधव लम्सालले जानकारी दिए। मुस्ताङको मुख्य आम्दानीको श्रोत भनेकै कृषि र पर्यटन व्यवसाय हो। कोरोना महामारीका कारण विश्वनै ठप्प भएका कारण यहाँको पर्यटन सुकेको छ। कृषिक्षेत्र मध्येको मुख्य बाली स्याउ बजारिकणमा समस्या देखिने चिन्ताले मुस्ताङका किसानलाई पिरोलेको छ। अधिल्ला वर्ष मुस्ताङमा उत्पादित २० प्रतिशत स्याउ जिल्लामै खपत हुने गथ्र्यो। यसपटक जिल्लामा पर्यटक नआउने अवस्था नरहेकाले पूरै स्याउ बाहिर बिक्री गर्नु पर्ने चुनौती देखिएको मार्फाका किसान दिपक लालचन बताउछन्। पछिल्ला वर्ष मुस्ताङमा स्याउ खेतीमा आकर्षण बढिरहेको छ। २ वर्षअघि मुस्ताङमा एक हजार रोपनीमा विस्तार भएको स्याउ बगैचा अहिले १ हजार ५ सय हेक्टर भन्दा बढीमा विस्तार भइरहेको कार्यालय प्रमुख लम्साले बताए। मुस्ताङका ५ वटै स्थानीय तहमा स्याउ खेती विस्तार भइरहेको छ। यहाँका मुख्य स्याउ उत्पादनको क्षेत्र थासाङ, घरपझोङ र वारागुङमुक्ति हुन्। जहा े सय हेक्टर जमिनमा स्याउ उत्पादन हुने गर्छ। जिल्लाको लोमान्थाङ गाउँपालिकामा यसै वर्षदेखि उच्च घनत्वको स्याउ खेती विस्तार भएको छ। लोघेकर दामोदरकुण्ड गाउँपालिकामा गतवर्षदेखि स्याउ खेती विस्तार भएको लोघेकर गापाका अध्यक्ष लोप्साङ छोम्फेल बिष्टले जानकारी दिए।"
फुड बैंकबाट चारसय मजदुरलाई खाद्यान्न,"तानसेन : पाल्पाको रामपुर नगरपालिकामा फुड बैंक मार्फत चार सय मजदुरलाई खाद्यान्न वितरण गरिएको छ। लायन्स क्लब अफ रामपुरको अगुवाइमा भएको विभिन्न व्यक्ति संघ संस्थाको सहयोगमा रकम संकलन गरी चार सय २१ जनालाई खाद्यान्न सहयोग गरिएको हो। लायन्स क्लब रामपुरले हुने खानेले हुँदा खानेलाई दिएर जाऔं, नहुनेले लिएर जाऔं भन्ने अभियानका साथ युथ युनियन मटेरी क्लब, रामपुर युवा क्लब, इस्लामिक सक्रिय युवा समाज, सिज नेपाल सदावर्त र भम्बक युनाइटेडको समन्वयमा फुड बैंक स्थापना गरी खाद्यान्न सामग्री वितरण गरेको हो। कोरोना भाइरस सङ्क्रमणको बढ्दो जोखिम तथा दुई हप्तादेखि भएको निषेधाज्ञाका कारण समस्यामा परेका असहाय, गरिव, विपन्न वर्गका नागरिकका लागि लायन्स क्लब रामपुरमा फुड बैंक स्थापना गरी खाद्यान्न सामग्री वितरण गरेको हो। यसले दैनिक जीविकोपार्जन गर्न समस्या परेका नागरिकलाई सजिलो परेको छ। फुड बैंकमार्फत एक व्यक्तिलाई पाँच किलो चामल, एकएक किलो दाल, नुन र आधा लिटर खानेतेल वितरण गरिएको थियो।"
स्क्रब टाइफस र डेंगुका बिरामी बढे,"बैतडी : बैतडीमा डेंगु र स्क्रब टाइफसका बिरामी बढ्न थालेका छन् । गएको साउनयता बैतडीमा स्क्रब टाइफसका ४९ जना बिरामी फेला परेका स्वास्थ्य कार्यालयका जनस्वास्थ्य निरीक्षक भुवनप्रसाद जोशीले जानकारी दिए । दशरथचन्द नगरपालिका २५ महिला र ११ पुरुष गरी ३६ जनामा स्क्रब टाइफसको संक्रमण पुष्टि भएको छ । यस्तै पाटन नगरपालिकाका ३ महिला र एक पुरुष गरी ४ जना, दोगडाकेदार गाउँपालिकाका ४ महिला र २ पुरुष गरी ६ जना, मेलौली नगरपालिकाका १ महिला, पञ्चेश्वर गाउँपालिकाका १ पुरुष र सिगास गाउँपालिकाका १ महिलामा स्क्रब टाइफस पुष्टि भएको जोशीले जानकारी दिए । जिल्ला अस्पताल बैतडी र अन्य स्वास्थ्य संस्थाहरु उपचारका लागि पुगेका व्यक्तिहरुको आरडीटी चेकजाँच गर्दा स्क्रब टाइफस देखिएको जोशीले जानकारी दिए । गत आर्थिक बर्षमा जिल्लाभरी ४० जनामा स्क्रब टाइफसको संक्रमण पुष्टि भएको थियो । यो वर्ष भने एक महिनाकै अवधिमा ४९ जना स्क्रब टाइफसको संक्रमण पुष्टि भएको उनले बताए । माइट नामक किर्नाको टोकाईबाट स्क्रब टाइफस हुने भएकाले सरसफाईमा बिशेष ध्यान दिनुपर्नेमा स्वास्थ्यकर्मीहरुले जोड दिएका छन् । झाडी, झ्याङ भएका ठाउँमा माइट बस्ने भएकाले सकभर त्यस्तो ठाउँमा नबस्न स्वास्थ्यकर्मीहरुले आग्रह गरेका छन् । यस्तै जिल्लामा डेंगुका बिरामी पनि देखिन थालेका स्वास्थ्य कार्यायले जनाएको छ । जिल्लाको दशरथचन्द नगरपालिकाका २ महिला र १ पुरुष गरी तीनजनामा डेंगु रोग देखा परेको जोशीले बताए । डेंगु एडिज नामको पोथी लामखुट्टेको टोकाइबाट हुने भएकाले लामखुट्टेको टोकाइबाट बच्नुपर्नेमा उनले जोड दिए । स्क्रब टाइफस भएमा उच्च ज्वरो आउने, धेरै टाउको दुख्ने, शरीरमा राता डाबरहरु आउने लगायतका लक्षण देखा पर्छन भने डेंगु भएमा पनि उच्च ज्वरो आउने भएकाले यस्ता लक्षण देखिएमा स्वास्थ्य संस्थामा जान स्वास्थ्यकर्मीहरुले सुझाएका छन् ।"
कोभिड अस्पताल भैरहवामा ६५ वर्षीया महिलाको मृत्यु,"भैरहवा : भैरहवास्थित कोभिड १९ भीम अस्पतालमा उपचारत नवलपरासी जिल्ला राम्रगाम नपा ५ की ६५ वर्षीया महिलाको मृत्यु भएको छ। बुटवलमा उपचारत उनीमा कोरोना संक्रमण पुष्टि भएपछि कोभिड भीम अस्पतालमा भर्ना गरिएको थियो । मधुमेह, उच्च रक्तचाप, र निमोनियाको बिरामी रहेकी उनलाई आइसीयूमा राखेर उपचार गर्ने क्रममा मंगलबार राती मृत्यु भएको भीम अस्पतालका कोभिड १९ का फोकल पर्सन डा सुमित प्रजापतिले जानकारी दिए । 'मृतक दीर्घ रोगी हुनुहुन्थ्यो र उहाँलाई निमोनिया पनि भएको थियो,' उनले भने, 'तर, राती उपचारको क्रममा मृत्यु भयो ।' कोरोना संक्रमण पुष्टि भएपनि उनको मृत्यु कोरोना संक्रमणले भएको वा अन्य कुनै कारणले त्यो खुलेको छैन ।"
"चरिकोटमा थप ७ जनाले जिते कोरोना, डिस्चार्ज हुनेको संख्या १८ पुग्यो","दोलखा : प्राथमिक स्वास्थ्य केन्द्र चरिकोटको आइसोलेसनमा रहेका ७ जना कोरोना संक्रमणमुक्त भएर बुधबार डिस्चार्ज भएका छ्न् । कोरोना भाइरस संक्रमण देखिए पछि चरिकोट आइसोलेसनमा राखिएका उनीहरुको पुनः गरिएको पीसीआर जाँचको रिपोर्ट नेगेटिभ आएपछि ४ महिला र ३ पुरूष गरी ७ जना कोरोना संक्रमण मुक्त भएर डिस्चार्ज भएका हुन् । कोरोना संक्रमण जितेर घर फर्किनेहरुमा ४ एनजिओकर्मी, २ सुरक्षाकर्मी र एक स्वास्थ्यकर्मी रहेको स्वास्थ्य कार्यालय दोलखाका प्रमुख बिभुकुमार झाले बताए । यो सहित बुधबारसम्म दोलखामा कोरोना जित्नेहरूको संख्या ६ महिला र १२ पुरूष गरी १८ जना पुगेको छ । बुधबार कोरोना संक्रमण मुक्त हुनेहरुको स्वाब भदौ २ संकलन गरिएकोमा १० दिनपछि पुनः भदौ १२ गते परीक्षण गरिएको स्वाबको रिपोर्ट नेगेटिभ आएको थियो । दोलखाबाट स्वाब संकलन गरिएकामध्ये बुधबारसम्ममा ११ महिला र २० पुरूष गरि ३१ जनामा कोरोना संक्रमण देखिएको छ। संक्रमण मुक्त हुनेहरूमा चितवनको तालिमबाट फर्केका एनजीओकर्मी इन्दिरा अर्याल, गंगा रिमाल, सुमन श्रेष्ठ, सिर्जना थामी रहेका छन् । स्वास्थ्यकर्मी पन्जु तामाङ तथा प्रहरीद्वय राम ठाकुर र कृष्ण कुमार यादब बुधबार डिस्चार्ज भएको प्रमुख झाले जनाए । निको भएर फर्केका हुन्। कोरोना संक्रमण मुक्त भएका उनीहरुलाई प्राथमिक स्वास्थ्य केन्द्र चरिकोटका स्वास्थ्यकर्मीको टोलीले बिदाई गरेका थिए । प्रस्तावित चरिकोट अस्पतालका मेडिकल डाइरेक्टर डा। बिनोद दंगालले उनीहरुलाई कोरोना संक्रमण मुक्त भएको प्रमाणपत्र प्रदान गरेका थिए । जिल्लामा अझै ८ पुरूष र ५ महिला गरि १३ जनाको विभिन्न स्थानका आईसोलेसनमा उपचाररत रहेको स्वास्थ्य कार्यालय दोलखाको तथ्यांक छ । दोलखामा थप २ जनामा कोरोना संक्रमण गाउँमा संक्रमित भेटिएपछि दोलखाको सिंगटीबजार बन्द दोलखामा थप ५ जनामा कोरोना संक्रमण शर्तसहित दोलखामा लकडाउन खुकुलो कोरोनाले मृत्यु भएको प्रमाण छैन : स्वास्थ्य मन्त्रालय"
महासंघलाई हङकङ सरकारको निशुल्क घर,"अनोज रोक्का हङकङ : नेपाली संघसस्थाहरुको छाता संगठन हङकङ नेपाली महासंघले निशुल्क घर पाएको छ। यसअघि नेपालीहरुकै संस्था एकिकृत नेपाली समाज (हिन्स) ले पनि सरकारी घर पाएको थियो। महासंघ स्थापनाकालबाटै भाडामा बसिरहेको थियो। सरकारी घर पाएपछि महासंघलाई आफ्ना दैनिक सामाजिक कार्य र नेपाली समुदायका सीप, कौशल र प्रतिभा उजागरका विविध कार्यक्रम गर्नका लागि सहज हुने भएको छ। हङकङमा नेपालीहरुको उल्लेख्य बसोबास रहेको याउचिमोङ् डिष्ट्रिक अन्तरगत मंकोक, नाथन सेन्टरको १५ औ तलामा महासंघले आफ्नो फ्लाट पाएको हो। 'यो प्राप्ति सम्पुर्ण नेपालीहरुको लागि गौरवको विषय हो। हामी हङकङमा रहेका नेपाली समुदायका लागि काम गरिरहेका छौँ।' महासंघका अध्यक्ष टकं रानाले भने, 'समुदायको सिप, कौशल र क्षमता अभिवृदिसँगै सहयोगको हरेक क्षेत्रमा हातेमालो गरिरहेका छौँ, अब यसको सदुपयोग गर्नेछौँ।' सरकारी तबरबाट हाम्रो कामको पहिचानस्वरुप सरकारी घर पाउनु समुदायकै सफलता भएको उनले बताए। लामो समयको ताकेता र समुदायका लागि उत्कृष्ट कार्य गरेकै आधारमा सरकारी भवन प्राप्त भएको नेपाली समुदायका लागि सिएसटिएन प्रोजेक्ट प्रमुख रीता गुरुङले बताइन्। सरकारी भवन उद्घाटन कार्यक्रममा महासंघका भुतपुर्व अध्यक्षहरु, विभिन्न संघसस्थाका प्रतिनिधी, वुद्धिजिवी, सल्लाहकार, विद्यार्थी लगायतले आगामी कार्यक्रमको लागि शुभकामना दिए।"
संक्रमित बढेपनि सुनसरीमा बजार खोल्ने,"इटहरी : सुनसरीमा कोरोना संक्रमित संख्या बढ्दै गएपनि सुनसरी प्रशासनले निषेधित क्षेत्रलाई खुकुलो बनाउने निर्णय गरेको छ । बिहीबारदेखि बिहान १० बजेसम्म बजार खुल्ने भएको हो । साथै आवतजावतका लागि रिक्सा सञ्चालन गर्न अनुमति दिइएको जिल्ला प्रशासन कार्यालय सुनसरीले जनाएको छ । कार्यालयले बुधबार जारी गरेको विज्ञप्तीअनुसार १८ गतेदेखि निषेधित क्षेत्र खुकुलो पार्न लागिएको हो । तर हाट बजार, भेला, कार्यक्रममा भने प्रतिबन्ध अझै कायमै छ । बजार र यातायात आंशिक खोलेपनि पर्याप्त सतर्कता अपनाउन आग्रह गरिएको छ । मास्क, स्यानेटाइजरलाई अनिवार्य गर्न भनिएको छ । यस्तै पसल तथा रिक्सालाई पटक पटक डिस्इन्फेक्सन गर्नुपर्ने शर्त राखिएको छ । लामो समयदेखिको बन्दाबन्दीका कारण समस्यामा परेका सर्वसाधारणलाई यो निर्णयले राहत दिने विश्वास गरिएको छ । प्रशासनले अनुमति नदिएपनि इटहरीका व्यवसायीहरुले बिहीबारदेखि बजार खोल्ने घोषणा गरेका थिए । व्यवसायी र प्रशासनले बजार खोल्ने निर्णय गरिरहँदा सुनसरीमा कोरोना संक्रमितहरुको संख्या भने दिनदिनै बढिरहेको छ । स्वास्थ्य कार्यालय सुनसरीका अनुसार बुधबार मात्रै ६७ जनामा कोरोना सङ्क्रमण पुष्टि भएको छ । तीमध्ये इटहरीमा मात्रै ५८ जना छन् । मंगलबार सुनसरीभरी ५६ जनामा कोरोना देखिएको थियो ।सुनसरीमा कोरोना संक्रमितको संख्या ८ सय ३० पुगेको छ । तीमध्ये ३ सय ८५ जना कोरोना मुक्त भएका छन् । ६ जनाको मृत्यु भएको स्वास्थ्य कार्यालय सुनसरीले जनाएको छ ।"
लमजुङमा सञ्चारकर्मीसहित १८ जनामा संक्रमण,"बेंसीसहर : लमजुङमा बुधबार १८ जनामा कोरोना संक्रमण पुष्टि भएको छ । संक्रमित हुनेमा एक सञ्चारर्की पनि रहेका छन् । बुधबार क्षयरोग उपचार केन्द्र पोखरामा गरिएको परीक्षणमा १३ पुरुष र ५ महिला गरी १८ जनामा कोरोना पोजिटिभ देखिएको हो । बेसीशहर नगरपालिका २ का ४० वर्षीय पुरुष, बेसीशहर नगरपालिका ३ का ३७ र्षिय दुई पुरुष, वडा नं ३ कै १३ र २३ बर्षिय दुई महिला, बेसीशहर नगरपालिका वडा नं ७ का २३ बर्षिय पुरुष र ४४ बर्षिय महिला, बेसीशहर नगरपालिका वडा नं ८ का ३१, २२, १८, ४०, ३६, ३१ वर्षीय ६ जना पुरुष र बेसीशहरमा कार्यरत २७ वर्षीय एक पुरुष संञ्चारकर्मीमा कोरोना संक्रमण पुष्टि भएको गण्डकी प्रदेश स्वास्थ्य निर्देशनालय पोखराले जानकारी दिएको छ । यसैगरी सुन्दरबजार नगरपालिकाका २ पुरुष २ महिलामा गरी ४ जनामा कोरोना संक्रमण पुष्टि भएको छ । योसँगै लमजुङमा संक्रमित संख्या २ सय ३३ जना पुगेका छन्, भने उपचारपछि घर फर्किएको संख्या ११३ जना पुगेको छ । संक्रमितहरुलाई आशोलेसनमा लैजाने तयारी गरिएको प्रमुख जिल्ला अधिकारी कृष्णप्रसाद शर्माले जानकारी दिए ।"
निषेधाज्ञा फेरि एक हप्ता थपिने : कस्तो होला मोडालिटी ?,"काठमाडौं : काठमाडौँ उपत्यकामा थप एक हप्ता निषेधाज्ञालाई निरन्तरता दिने तयारी छ। पहिलेकै स्वरूपमा निरन्तरता दिने कि मोडालिटीमा थोरै परिवर्तन गर्ने बारेमा गृह मन्त्रालयमा छलफलमा भइरहेको छ। अपरान्हसम्म टुंगो लाग्नेछ। तीनै जिल्लाका प्रमुख जिल्ला अधिकारीहरूले गृहको निर्देशन प्रतिक्षा गरिरहेका छन्। गृहको निर्देशनपछि तीनै प्रजिअको बैठक बसेर सूचना जारी हुनेछ। काठमाडौं, भक्तपुर र ललितपुरका प्रमुख जिल्ला अधिकारीहरूको मंगलबारको बैठकले संक्रमणको जोखिम बढ्दै गएकोले थप एक हप्ता निरन्तरता दिनुपर्ने निश्कर्ष निकालेको थियो। त्यो निश्कर्षसहित तीनै जिल्लाका प्रजिअहरूले अनुमोदनका लागि गृह मन्त्रालयमा जानकारी दिएका छन्। बुधबार राति १२ बजे निषेधाज्ञा सकिने भएकोले बुधबार अपरान्हसम्ममा निषेधाज्ञा थपिएको सूचना जारी गर्ने तयारी छ। गृहमन्त्रालयले दिने निर्देशनका आधारमा निषेधाज्ञाबारे थप छलफल र निर्णय हुने जानकारी भक्तपुरका प्रमुख जिल्ला अधिकारी हुमकला पाण्डेले दिइन्। निजी क्षेत्रका कार्यालय संचालन तथा अत्यावश्यक सेवा संचालन गर्ने गरी निषेधाज्ञालाई निरन्तरता दिनुपर्ने दबाब सबैतिरबाट आएकोले निषेधाज्ञालाई केही खुकुलो बनाउनेबारे छलफल गरिएको हो। मोडालिटीको टुंगो गृहले लगाउँदैछ। नेपाल उद्योग वाणिज्य संघ, स्वास्थ्य क्षेत्र, स्थानीय निकाय लगायत सरोकारवालासँग परामर्श गरेर निषेधाज्ञाको मोडालिटी परिवर्तन गर्न लागिएको हो। मंगलबार तीन वटै जिल्लाका प्रमुख जिल्ला अधिकारीबीच भर्चुअल बैठक भएको थियो। उपत्यका नगरपालिका फोरमले थप एक हप्ता निषेधाज्ञा गर्नुपर्ने सुझाव तीनै सिडिओलाई दिएको छ। उपत्यकाको तीनै जिल्लाका प्रमुख जिल्ला अधिकारीले भदौ २ गतेको पहिलोपटक एक हप्ताका लागि निषेधाज्ञा जारी गरेका थिए। भदौ १० गतेको निर्णयानुसार यही भदौ १७ गते राति १२ बजेसम्मका लागि उक्त आदेशलाई निरन्तरता दिइएको थियो। संक्रमण तीव्र हुँदै गएपछि लकडाउन खोलिएको दुई महिनापछि सरकारले फेरि निषेधाज्ञा जारी गरेको हो। अहिले काठमाडौंमा दैनिक चार सयको हाराहारीमा संक्रमित थपिएका छन्। कुल संक्रमितको संख्या चालिस हजार नाघिसकेको छ। अहिले उपत्यकासहित मुलुकका ४३ जिल्लामा निषेधाज्ञा जारी छ। सरकारले सुरुमा चैत ११ गतेदेखि झन्डै चार महिना लकडाउन गरेको थियो।"
वन फडानी प्रकरण : अनुसन्धान सुरु,"डडल्धुरा : डडेल्धुरा भित्रिमधेश आलिताल गाउँपालिका मा सालको वन फडानीका विषयमा तीव्र अनुसन्धान भई रहेको छ। वन फडानी प्रकरणका मुछिएका मानिसको अनुसन्धान भई रहेको छ। अवैध रुपमा काटिएको काठका विषयमा छानविन गर्न थप तीन जनालाई मगंलबार हिरासतमा लिई अनुसन्धान थालिएको छ। भने अनुसन्धाका क्रममा जानकारीमा आएका अन्य मानिसको समेत खोजिकार्य भईरहेको छ। अवैध रुपमा सालको काठ काटी लुकाई छिपाई राखेको काठ जगंल, घर छेउ, वारि, र खोला किनारबाट बरामद गरिएको थियो। सडक निर्माण गर्दा सामुदायिक र राष्ट्रिय वनक्षेत्रमा रहेका सालका रुखहरु काटि १ सय १० गोलिया भन्दा बढी काठ स्थानीय चिरान गाउको वरिपरि लुकाएर राखेका अवस्थामा भेटिएको हो। भने अन्य स्थानीयको घरबाट समेत सालको काठ बरामद भएको वन कार्यालयले जनाएको छ। आलिताल गाउँपालिका८ गोदामडोलाचिरान चक्रपथ जोड्ने सडकमा सामुदायिक र राष्ट्रिय वनक्षेत्र रहेको छ। गाउँपालिका को समपुरक बजेटबाट चक्रपथ सडकको निर्माण सुरु भएको हो। तर उक्त सडकमा सालका काठ वतावरणीय प्रभाव मुल्याकंन नगरि कनै अवैध रुपमा काटिएको थियो। आलितालको वडा नं ८ मा रहेको रजनी सामुदायिक वन क्षेत्रमा पर्ने चिरान गाउमा दुई हजार बढी क्युफिट सालको काचो काठ बरामद गरि डिभिजन वन कार्यालयले अहिले काठ काट्ने मानिसको खोजि कार्य समेत गरि रहेको छ। अवैध रुपमा रुख काटिएपछि वन डिभिजन कार्यालयले अनुसन्धान तीव्र रुपमा गर्न थालेको छ। अहिले सम्म पाँच जना पक्राउ परेसवैलाई हिरासतमा राखि डिभिजन वन कार्यालय डडेल्धुराका निमित्त प्रमुख डवलबहादुर बोहराले जाकारी दिए। वन कार्यालयले गाउँपालिका सगं जवाफ मागे पछि थप तिन जनालाई पक्राउ गरिएको निमित्त वन अधिकृत बोहराले बताए। निर्माण कम्पनी उग्रतारा कन्ट्रक्सनसँग उक्त चक्रपथ निर्माण गर्नका लागि जिममेवारी लिएका एक जना र अरु दुई जना गरी तीन जनालाई नियन्त्रण लिएको हो। अनुसन्धान जारी छ।बयानका आधारमा अदालतमा रिपोर्ट पेश गर्ने निमित्त वन अधिकृत बोहराले बताए। पक्राउ गरिएका मानिसको नाम भने गोप्य राखिएको छ। यस अघि एक जना सामुदायिक वनका अध्यक्ष र एक जना गोलिया ताछ्दै गरेका स्थानिय लाई नियन्त्रण लिएको थियो। असार महिनामा सडक निर्माण गर्दा सालका रुख काटिएका थिए। रुख काटिएको भदौ पहिलो साता मात्रै वन कार्यालयले जानकारी पाएको थियो। रुखका गोलिया बनाई लुकाई राखेको अवस्थामा काठ बरामत गरिएको थियो। १४ वटा सिंगो रुख काटिएको अवस्थामा फेला परेको जानकारी दिइएको छ। विभिन्न स्थानीय व्यक्तिको घरबाट समेत काठ बरामद गरिएको थियो। उनीहरुको खोजिकार्य गर्नका लागि पत्र काटिसकेको वन कार्यालय डडेल्धुराले जनाएको छ। रुख कटानका लागी प्रयोग भएका मेसिन औजार बरामत हुन सकेका छैनन्। निमित्त वन अधिकृत बोहराले भने, निमार्ण कम्पनीका सञ्चालकसँग अनुसन्धान जारी छ। बयानका आधारमा रुख काट्न प्रयोग भएका मेसिन, औजार नियन्त्रणमा लिइने बताए। अवैध वन फडानी भएको घट्नाको गहन अनुसन्धान भईरहेको छ। दोषि जो कोही पनि उम्किन नसक्ने र वन ऐन नियम र कानुन बमोजिम सजाय पाउने डिभिजन वन कार्यालयले जनायो। सालका रुखहरु काट्नमा स्थानीय र जनप्रतिनिधीको समेत संलग्नता हुन सक्ने आशंका गरिएको छ।"
बझाङका ९ सहित सुदूरपश्चिमा थपिए १० कोरोना संक्रमित,"डडेल्धुरा: डडेल्धुरा अस्पतालको प्रयोगशालामा थप १० जनामा कोरोना पुष्टि भएको छ । बुधबार गरिएको परीक्षणमा डडेल्धुरा अमरगढी नगपालिकाका १ सहित बझाङका ९ गरी १० जनामा कोरोना पुष्टि भएको डडेल्धुरा अस्पतालले जनाएको छ । दुर्गाथली गाउपालिकाका ३, मष्ठाका ३, तलकोट का १ र जयपृथ्वी नगरपालिकाका २ गरि बझाङका ९ जनामा कोरोना पुष्टि भएको हो । डडेल्धुरा अस्पतालको प्रयोगशालमा बुधबार गरिएको परीक्षणमा २९० स्वाबको नमुना परीक्षण गर्दा १० जनामा कोरोना देखिएको डडेल्धुरा अस्पताल कोभिड १९ परीक्षण प्रयोगशाला इन्चार्ज ईश्वरी प्रसाद भूषालले जानकारी दिए ।"
अष्ट्रेलियाको अर्थतन्त्रमा व्यापक गिरावट,"क्यानबेरा : कोरोना भाइरस महामारीका कारण अष्ट्रेलियाको अर्थतन्त्रमा यस वर्षको दोस्रो त्रैमासिक अवधिमा व्यापक गिरावट आएको छ । बुधबार सार्वजनिक गरिएको विवरणमा अष्ट्रेलियाको अर्थतन्त्र विगत २८ वर्षको अवधिमा पहिलो पटक मन्दीको अवस्था देखिएको छ । सन् १९५९ यता पहिलो पटक अप्रिलदेखि जुन महिनाको अवधिमा अष्ट्रेलियाको अर्थतन्त्र ७ प्रतिशत खुम्चिएको छ । यसअघि सन् १९७४ मा २ प्रतिशतले अर्थतन्त्र न्यून भएको थियो । अर्थशास्त्रीहरुले यसअघि सन् १९३० को महामन्दीको अवस्थामा अर्थतन्त्र ९५ प्रतिशतले खुम्चिएको बताएका छन् । गत मार्च महिनामा पनि ०३ प्रतिशतले अर्थतन्त्र खुम्चिएको थियो । प्राविधिक रुपमा लगातार दुई महिना अर्थतन्त्र खुम्चिए मन्दी आएको मानिन्छ । अष्ट्रेलियाका अर्थमन्त्री जस फ्राइडेनबर्गले कोभिड१९ का कारण मुलुकको अर्थतन्त्रमा गम्भीर असर परेको बताए । उनले २८ वर्षदेखि लगातार हुँदै आएको आर्थिक वृद्धि यसपटक कोरोनाभाइरसका कारण पहिलोपटक रोकिएको छ भने । प्रधानमन्त्री स्कट मरिसनले पनि संसदमा सम्बोधन गर्दै अष्ट्रेलियाका लागि यो निकै संकटपूर्ण अवस्था आइलागेको बताए । आर्थिक सहयोग तथा विकास संगठनले जुन महिनामा संगठनमा आबद्ध मुलुकहरुको अर्थतन्त्र अप्रिलजुन महिनाको अवधिमा ९८ प्रतिशतको हाराहारीमा खुम्चिने पूर्वानुमान गरेको थियो । संगठनले बेलायतको अर्थतन्त्र २० प्रतिशत, फ्रान्सको १४ प्रतिशत तथा संयुक्तराज्य अमेरिकाको ९१ प्रतिशतले गिरावट आउने जनाएको छ ।"
झापामा युवकको शव फेला,झापा : झापाको शिवसताक्षी नगरपालिका११ सतासीधाम जाने बाटोमा एक युवा मृत अवस्थामा फेला परेका छन्। शिवसताक्षी नगरपालिका मैनाचुलीका २८ वर्षीय गोमनसिंह मगर मंगलबारदेखि बेपत्ता भएका थिए। परिवारले झिलझिले प्रहरीमा मगरको खोजी गरिदिन जानकारी गराएका थिए। अन्तत: मगरको शव धारिलो हतियार प्रहार गरेको अवस्थामा बुधबार बिहान १० बजे भेटिएको हो। सतासीधामको रतुवामाई वृक्षारोपणका बन रक्षकले उक्त शव देखेर प्रहरीलाई खबर गरेको इलाका प्रहरी दमकका प्रहरी नायव उपरीक्षक विजयराज पण्डीतले जानकारी दिए। प्रहरीका अनुसार मृतक मगरको घाँटी तथा शरीरका विभिन्न भागमा गहिरो चोट देखिएको छ। शवको प्रकृति हेर्दा हत्याको आशंकामा घटनाको थप अनुसन्धानका लागि धरानबाट कुकुर बोलाइएको इलाका प्रहरी प्रमुख पण्डीतले जानकारी दिए।
फूल टिप्ने क्रममा करेन्ट लागेर मृत्यु,बेनी : म्याग्दीको बेनी नगरपालिका९ काउलेगौडामा करेन्ट लागेर बुधबार एक महिलाको मृत्यु भएको छ। घर नजिकै फूल टिप्ने क्रममा घाइते भएकी २६ वर्षीया शिला चोखाललाई घाइते भएकी थिइन्। उनलाई उपचारका लागि बेनी अस्पताल ल्याउँदा चिकित्सकले मृत घोषणा गरेका जिल्ला प्रहरी कार्यालयले जनाएको छ। प्रहरी नायव उपरीक्षक किरनजंग कुँवरका अनुसार विद्युत लिक भएर फूल टिप्ने क्रममा करेन्ट लागेको हुन सक्ने अनुमान गरिएको छ। मृतकको शव परीक्षणका लागि बेनी अस्पतालमा राखिएको र थप अनुसन्धानका लागि घटनास्थलमा प्रहरी टोली पुगेको उनले बताए।
कर्मचारी नियुक्तिमा प्रधानाध्यापककै मनपरी,"भोजपुर : प्रधानाध्यापकले नै मनोमानी ढंगले कर्मचारी नियुक्ति गरेको खुलेको छ । रामप्रसाद राई गाउँपालिका ५, मानेभञ्ज्याङस्थित स्थानीय बेहेरेश्वर माध्यमिक विद्यालयका प्रधानाध्यापक खगेश्वर पौडलले लेखापाल दरबन्दीको कर्मचारी नियुक्तिमा मनोमानी गरेको पाइएको हो। गत भदौ १३ गते लिइएको परीक्षामा प्रधानाध्यापक पौडेलले आफ्ना निकट परिक्षार्थीलाई व्यक्तिगत ढंगबाट लेखापालमा नियुक्ति गरेको एक स्थानीयले बताएका छन् । पुरानै पाठ्यक्रम अनुरुप नै परीक्षाको तयारी गरेपनि पौडेलले आफ्नो अनुकुल एनआइसी एसिया बैंक बैकुण्ठे शाखाका कर्मचारीलाई रोष्टर राखेर पाठ्यक्रम बाहिरको प्रश्नावली बनाएको परीक्षार्थी स्मृति कार्कीले गुनासो गरिन् । रोष्टरले ३४ प्रतिशत प्रश्नपत्र पाठ्यक्रमबाहिरबाट समेटेर बनाएको उनले आरोप लगाइन्। उक्त प्रश्नपत्र पनि अंग्रेजी माध्यमबाट बनाएर प्रधानाध्यापक पौडेल स्वयमले परीक्षा हलभित्र उल्था समेत गरेको परीक्षार्थीको गुनासो छ । परीक्षा सञ्चालन गराउन प्रधानाध्यापक पौडेलले रोष्टरमा विद्यालयकै शिक्षक टंक प्रसाद घिमीरेलाई प्रस्तावित गरे । परीक्षाको मिती नजिकिएसँगै पौडेलले आफ्ना निकट रविना बस्नेतलाई कर्मचारी नियुक्ति गराउन आग्रह गरे । तर प्रस्तावित रोष्टर घिमिरेले परीक्षा प्रणाली मर्यादित गर्नुपर्छ भनेपछि पौडेलले आफू अनुकुल बैंकका कर्मचारीलाई तत्काल रोष्टर बनाएको घिमिरेले बताए । ६ जना मात्र सहभागी भएको परीक्षा वैधानिकता र मर्यादित बनाउने किसिमको नभएको उनले बताए । घिमीरेका अनुसार निकट रहेका व्यक्तिलाई नै नियुक्ति गर्ने टुंगो नभएपछि विवाद हुन्छ भन्दै पौडेलले रातारात बैंकका कर्मचारीलाई रोष्टर बनाएका थिए । यता प्रधानाध्यापक पौडेलले कर्मचारी नियुक्तिको सबै परीक्षा प्रणाली पारदर्शी भएको बताएका छन् । गाउँपालिकाका शिक्षा शाखा प्रमुख श्रीप्रसाद ढकाल, शिक्षा समन्वय इकाई भोजपुरका प्रतिनिधि, गाउँपालिकाका कर्मचारीको प्रत्यक्ष निरीक्षणमा परीक्षा सञ्चालन गरिएको उनले बताए । प्रधानाध्यापक पौडेलका अनुसार रोष्टरमा नियुक्ति गरिएका ती बैंकका कर्मचारीलाई कोडिङ गरेरै परीक्षा गराउन पठाएको बताए । विद्यालय व्यवस्थापन समितिको निर्णय अनुसार नै गत २०७६ पुष १८ गते पाठ्यक्रमसहित कर्मचारी नियुक्तिको विज्ञापन खुलाइएको थियो । परीक्षाबाट उत्तीर्ण गराइएका बस्नेतलाई प्रधानाध्यापक पौडेलले विद्यालय व्यवस्थापन समितिको बैठक नै नबसी नियुक्ति दिएको पनि खुल्न आएको छ ।"
बिना 'पावर' पाइँदैन उपचार,"विराटनगर : सप्तरीको खड्क नगरपालिका१ मा खुकुरी प्रहारबाट घाइते भएका ५० वर्षीय देवप्रसाद साहलाई उपचारका लागि परिवारका सदस्यले भदौ ६ गते विराटनगर ल्याए । तर कुनै पनि अस्पतालले भर्ना लिन मानेनन् । घाइतेले उपचार नपाएको गुनासो मोरङका प्रमुख जिल्ला अधिकारी (सिडिओ) कोषहरि निरौलासम्म पुग्यो । मध्यरातमा निरौलाको फोन गएपछि मात्रै विराट नर्सिङ होम एवं विराटनगर अस्पतालले भर्ना लिएर उपचार थाल्यो । साह अहिले निको भएर घर फर्किसकेका छन् । स्वास्थ्य सम्बन्धी विभिन्न समस्या भएका बिरामीले पछिल्लो समय उपचार नपाउने गरेको यस्ता धेरै गुनासो निरौलासम्म पुगिरहेका छन् । उनले बिरामीका आफन्तले गुनासो गर्ने वित्तिकै सम्बन्धित अस्पताललाई तत्काल भर्ना लिएर उपचार थाल्न निर्देशन दिने गरेको । एक साताभित्रमा भर्ना लिन नमानिएका चारजना बिरामीको उपचार गर्न प्रजिअ निरौलाको निर्देशनपछि अस्पतालहरु बाध्य भए । बिरामी परेर आफ्नै घरको आँगनमा छटपटाइरहेका विराटनगर महानगरपालिका१२ का ६५ वर्षीय प्रल्हाद रायलाई महानगरका प्रहरी निरीक्षक राजन पौडेल नेतृत्वको टोलीले उद्धार गर्दै सोमबार साँझ ७ बजे कोशी अस्पताल ल्यायो । तर घरमा एक्लै बस्दै आएका उनलाई भर्ना लिएर उपचार गर्न चिकित्सकले अस्वीकार गरे । महानगरका मेयर भीम पराजुलीले मेडिकल सुपरिटेन्डेन डा चुमनलाल दासलाई फोन गरेपछि मात्रै अस्पताल बिरामीको उपचार गर्न तयार भयो । अस्पताल पुर्याएको दुई घण्टापछि एम्बुलेन्सबाट निकालेर आकस्मिक कक्षमा राख्दै उनको उपचार थालियो । अहिले रायको स्वास्थ्य अवस्था सामान्य बन्दै गएको अस्पतालले जनाएको छ । माथि उल्लेख गरिएका दुईवटा उदाहरण उपचारका लागि ल्याइए पनि अस्पतालले अस्वीकार गरेपछि सिडिओ र मेयरलाई गुहार्नु परेको विषयसँग सम्बन्धित छन् । कोरोना भाइरसको संक्रमणलाई कारण देखाउँदै विराटनगरका ठूला अस्पतालले अस्वीकार गरिदिँदा आक्रमण, कुटपिट लगायत कुनै घटना तथा दुर्घटनामा परेका र स्वास्थ्यमा विभिन्न समस्या भएका बिरामीले सहज उपचार नपाउने अवस्था बनेको छ । समयमा उपचार नपाउँदा मोरङको पथरीशनिश्चरे नगरपालिका२ की ६२ वर्षीया सानकुमारी राईको पनि बिहीबार बिहान ज्यान गयो । एक्कासि पिसाब बन्द भएपछि एम्बुलेन्समा राखेर बुधबार रातभर झापा र मोरङका सातवटा अस्पताल डुलाउँदा डुलाउँदै उनले मृत्युवरण गरिन् । कोरोना रिपोर्ट नेगेटिभ आएको प्रमाण खोज्दै निजी अस्पतालले भर्ना लिन नमानेपछि अन्तिम अवस्थामा कोशी अस्पताल पुर्याएर भर्ना गरिएको एक घण्टा वित्न नपाउँदै उनको मृत्यु भयो । उनको कोरोना जाँच गर्दा रिपोर्ट नेगेटिभ आयो । 'आमालाई विभिन्न अस्पतालमा उपचार गर्न लगिए पनि कसैले लिनै मानेनन्, ' छोरी मेनुकाले भनिन्, 'भनसुन गर्न पहुँच नहुँदा समयमा उपचार नपाएर अन्नतः आमा सधैंका लागि विदा हुनु भयो ।' स्वास्थ्यमा समस्या भएर अस्पताल गए पनि पहुँच नहुनेले सहज उपचार पाउने अवस्था नभएको उनको गुनासो छ । उदयपुरको चौदण्डीगढी नगरपालिका ६ की ६५ वर्षीया डम्बरकुमारी बस्नेतलाई भात सर्किएर बेहोस बनेपछि शनिबार राति विराटनगर ल्याइयो । तर विराटनगरका सातवटा अस्पताल पुर्याउँदा पनि उनको उपचार कुनैले गर्न मानेनन् । फर्काएर घर लगिएको केही घण्टापछि आइतबार उनको मृत्यु भयो । स्वास्थ्यमा विभिन्न समस्या भएर उपचारका लागि ल्याए पनि अस्पतालहरुले ठाडै अस्वीकार गर्दा राई र बस्नेतजस्तै धेरैले अकालमा ज्यान गुमाइरहेका छन् । यसरी मृत्युवरण गर्नेमा कोरोना संक्रमण भने देखिएको छैन । राई र बस्नेतको मृत्यु पावर र पहुँच नभएकै कारण भएको प्रष्ट हुन्छ । पावरसम्म पुग्न सकेकै कारण साह र रायले उपचार पाए । २० प्रतिशत बेड कोरोना संक्रमितका लागि छुट्याएर उपचार थाल्न सरकारले दिएको निर्देशनअनुसार विराटनगरका निजी अस्पतालले संक्रमितको उपचार पनि थालेका छन् । तर, कोरोना नलागेका अन्य बिरामीले भने अस्पताल भर्ना हुनै नपाई ज्यान गुमाउनुपर्ने बाध्यात्मक अवस्था छ । अस्पतालमा उपचार गर्न जानेले पहुँच र पावर नै देखाउनुपर्ने तथा पावर नहुनेले त्यत्तिकै ज्यान गुमाउनु पर्ने अवस्था बनिरहेको अधिकारकर्मी उमेश विश्वकर्मा बताउँछन् । 'सहज उपचार पाउनु पर्नेमा सिडिओ र मेयरलाई गुहार्नु पर्ने अवस्था आउनु दुर्भाग्यपूर्ण हो, उनले भने, कतिपयले ठूलबडासम्म पहुँच पुर्याउन नसक्दा उपचार अभावमा मृत्युवरण गर्नु परिरहेको छ ।' विश्वकर्माले कोरोना जोखिम देखाउँदै निजी अस्पताल पन्छिरहँदा सहज रुपमा स्वास्थ्य सेवा पाउने नागरिकको अधिकारको उल्लंघन भएको बताए । उनले भने, 'कोरोनाका नाममा समयमा उपचार नपाएर सर्वसाधारणले ज्यान गुमाइरहँदा राज्यले पनि त्यस्ता स्वास्थ्य संस्थालाई कारबाहीको दायरामा ल्याएको देखिँदैन । कुनै नयाँ बिरामी ल्याउँदा सुरक्षात्मक उपाय अपनाएर उपचार गर्नु पर्नेमा अस्पतालहरु त्यत्तिकै पन्छिएको देखिन्छ ।' बिरामीको उपचार नगर्नेलाई कारबाहीको चेतावनी दिने सरकार उपचार नपाएर मृत्यु हुँदासम्म पनि चुप लागेर बसिदिँदा अस्पतालको मनोमानी बढेको विश्वकर्माको भनाइ छ । उपचार नपाएर सर्वसाधारणले धमाधम ज्यान गुमाउनु पर्ने विकराल अवस्था आएपछि प्रजिअ निरौलाले विराटनगरका सबै निजी अस्पतालका सञ्चालक र चिकित्सकसँग छलफलसमेत चलाएका छन् । भर्ना नगरेर तथा उपचार नपाएर बिरामीको मृत्यु हुने अवस्था आउन नदिन उनीहरुलाई निरौलाले निर्देशन दिए । उनले यदि उपलब्ध स्रोत साधनले उपचार सम्भव नभएमा सुविधा भएको अर्को अस्पतालसँग समन्वय गरेर बिरामी रेफर गर्न सक्ने सुझाव दिएका छन् । विराट नर्सिङ होम एवं विराटनगर अस्पतालका प्रशासन प्रमुख पदम विनाडीले सबैमा संक्रमणको डर र जोखिम भएकाले बिरामीको उपचार असहज बनिरहेको बताए । जोखिमकै कारण अस्पताल आएका सबै बिरामीलाई भर्ना गरेर उपचार गरिहाल्ने अवस्था नरहेको उनको भनाइ छ । चिकित्सक संघ कोशीका अध्यक्ष डा फरवार्ड सिलवालले शंकास्पद बिरामीको चाँडो पीसीआर परीक्षण गरेर रिपोर्ट सार्वजनिक गरे उपचार प्रक्रिया अघि बढाउन सजिलो हुने बताए । अहिलेको जोखिमयुक्त परिस्थितिमा अस्पतालमा भर्ना गरिएका व्यक्ति संक्रमित रहेमा अरुलाई पनि सर्ने उनको भनाइ छ । प्रशासनसँगको छलफलमा अन्य बिरामी एवं संक्रमितको उपचारमा खटिने चिकित्सक र स्वास्थ्यकर्मीको बिमा सरकारी कर्मचारी सरह हुनु पर्ने, उनीहरुमा कोरोना देखिएमा खाने, बस्ने र उपचारको व्यवस्था तथा पीपीई लगायत सुरक्षात्मक सामग्रीको सहज उपलब्धता सरकारबाट हुनु पर्ने माग राखिएको जानकारी डा सिलवालले दिए । कानुन सम्झायौं, अब कारबाही हुन्छ : प्रजिअ अस्पतालले मनपरी गरिरहँदा सर्वसाधारणले दुःख पाउने र अकालमा ज्यान गुमाउनु परेको भन्दै प्रजिअ निरौलाले सबैलाई बिरामीको स्वास्थ्य उपचार सम्बन्धी कानुनका बारेमा सम्झाइसकेको बताए । 'अस्पताललाई बिरामी नफर्काउन सम्झाउने काम भइरहेको छ,'उनले भने, 'कानुनका बारेमा धेरै सम्झाइसकेका कारण अब पनि त्यही क्रम दोहोर्याए कारबाही हुन्छ । बिरामीको उपचार गर्दिन भनेर पन्छिन नपाउने कुरा कानुनमै स्पष्ट रहेको उनको भनाइ छ । जनस्वास्थ्य ऐन २०७५ मा स्वास्थ्य उपचारमा नियमित, सहज, सर्वसुलभ, प्रभावकारी, गुणस्तरीय र नागरिकको पहुँच स्थापित गर्ने कुरा उल्लेख छ । ऐनले आधारभूत तथा आकस्मिक स्वास्थ्य सेवा पाउने नागरिकको अधिकार सुरक्षित गरेको बताउँदै प्रजिअ निरौलाले उपचारमा आनाकानी गर्नेमाथि ऐनअनुसार तत्काल कारबाही अघि बढाइने बताए । 'उपलब्ध सबै सेवा दिइसकेपछि बिरामीलाई उपलब्ध नभएको सेवाका लागि मात्रै अर्को अस्पतालसँग समन्वय गरेर रेफर गर्नु पर्ने कानुनी व्यवस्था छ,' निरौलाले भने, 'कानुनका बारेमा सबै जानकारी दिँदै आगामी दिनमा कारबाहीको विषय बनाउन नपरोस् भनेर सम्झाउने काम भइसकेको छ ।' फौजदारी संहिता २०७४ अनुसार लापरबाहीले कसैको ज्यान गएमा कारबाही गर्न सक्ने व्यवस्था रहेको उनले बताए । निरौलाले भने, 'बिरामीको उपचारमा लापरबाही गर्ने अस्पताललाई यो वा त्यो बहानामा अब उन्मुक्ती दिन सकिँदैन ।'"
दुई लाखलाई रोजगारी,"काठमाडौं : सरकारले प्रधानमन्त्री रोजगार कार्यक्रममार्फत दुई लाख जनालाई सय दिनको रोजगारी दिने भएको छ। श्रम रोजगार तथा सामाजिक सुरक्षा मन्त्रालयले चालु आर्थिक वर्षमा बेरोजगारलाई सय दिनको काम लगाएर रोजगारी दिने भएको हो। १५ देखि ५९ वर्ष उमेर समूहका व्यक्तिलाई श्रममूलक कार्यमा लगाई सय दिनको रोजगारी दिन थालिएको कार्यक्रमका राष्ट्रिय कार्यक्रम निर्देशक सुमन घिमिरेले जानकारी दिए। सरकारले बेरोजगार युवालाई प्रधानमन्त्री रोजगार कार्यक्रमका लागि ११ अर्ब ६० करोड बजेट विनियोजन गरेको छ। घरपरिवारमा कोही पनि सदस्य रोजगार नभएकालाई उक्त कार्यक्रममार्फत दुई लाख जनालाई रोजगारी दिन थालिएको घिमिरेले बताए। सरकारले चालु आवमा सार्वजनिक, निजी क्षेत्र र विशेष कार्यक्रममार्फत पाँच लाख रोजगारी सिर्जना गर्ने लक्ष्यअनुरुप प्रधानमन्त्री रोजगार कार्यक्रमबाट दुई लाखलाई रोजगारी प्रदान गर्ने भएको छ। उनका अनुसार स्थानीय तहबाट छनोट गरिएकाहरूले मर्मतसम्भार आयोजना र सामुदायिक पूर्वाधारका २० आयोजनामा श्रम गर्नेछन््। रोजगारीको अवसर सिर्जना गर्न, स्थानीय स्रोत र साधनको अधिकतम प्रयोग गर्न र स्थानीयवासीको पूर्वाधारमा निर्माणमा अपनत्व बढाउन उक्त कार्यक्रम ल्याइएको हो।"
बागलुङमा चट्याङले लागेर एकको मृत्यु,बागलुङ : अविरल वर्षा सँगै परेको चट्याङले लागेर एक जनाको मृत्यु भएको छ । जिल्लाको बडिगाड गाउँपालिका१० दर्लिङका ५० वर्षीय अशोक बुढाको चट्याङले लागेर मृत्यु भएको जिल्ला प्रहरी कार्यालय बागलुङका प्रहरी उपरीक्षक राजेन्द्र रेग्मीले जानकारी दिए । रेग्मीका अनुसार घरनजिकैको पसलमा सरसामान किनेर फर्कने क्रममा चट्याङले लागेर बुढा सडकमै लडेका थिए । अर्धचेत अवस्थामा रहेका उनको स्थानीयले उद्धार गरी घरमा राखिरहेको अवस्थामा मंगलबार राति ज्यान गएको डीएसपी रेग्मीले बताए ।
अर्घाखाँचीमा भदौं २४ सम्म निषेधाज्ञा,"सन्धिखर्क : अर्घाखाँचीमा भाद्र २४ गते राती १२ बजे सम्मका लागि लकडाउनको समय अवधी थपिएको छ । बुधबार बिहान जिल्ला प्रशासन कार्यालयमा बसेको जिल्ला कोभिड १९ संकट व्यवस्थापन केन्द्र ( डिसीसीएमसी) को बैठकले भदौ २४ गते राती १२ बजेसम्म लकडाउन थप गर्ने निर्णय गरेको सहायक प्रमुख जिल्ला अधिकारी बिक्रम थापाले बताए । बुधबार राती १२ बजेसम्मको लागि यस अघिनै लकडाउन गरिएकोमा यसलाई बढाएर २४ गते राती १२ बजे सम्म लगिएको हो । तराईसँग सिमाना जोडिएका छिमेकी जिल्ला रुपन्देही, कपिलवस्तुमा दैनिक कोरोना संक्रमितको संख्या बढिरहेको र अर्घाखाँचीमा पनि समुदाय स्तरमा कोरोना संक्रमित हुन लागेपछि लकडाउन थपिएको प्रशासनले जनाएको छ । जिल्ला प्रशासन कार्यालयमा मंगलबार बसेको राजनितिक दल र सञ्चारकर्मीसँगको छुट्टाछुट्टै भेटघाटमा लकडाउन थप गर्न मंगलबार सुझाव दिएका थिए ।"
रोजगार सिर्जनाको सूत्र,"विश्वको रोजगारको अवस्था, रोजगारको अवसर र नेपालीको गन्तव्य मुलुकको अवस्थाबारे मूल्यांकन हुन आवश्यक छ विश्वव्यापी रूपमा फैलिएको कोरोना भाइरस (कोभिड १९) संक्रमणका कारण धेरैको रोजगार गुमेको छ। वैदेशिक रोजगारमा रहेका अधिकांश रोजगार गुमाएर स्वदेश फर्कंदै छन्। स्वदेशमा पनि धेरैले रोजगार गुमाएका छन्। सरकारले एकीकृत ढंगले काम गर्न सके स्थानीयस्तरमै प्रशस्तै रोजगार सिर्जना गर्न सकिन्छ। सर्वप्रथम त विश्वमा रोजगारको अवस्था, रोजगारको अवसर र नेपालीको गन्तव्य मुलुकको अवस्थाबारे मूल्यांकन हुन आवश्यक छ। रोजगार सिर्जना गर्न सकिने क्षेत्र धेरै छन्। सरकारले रोजगारका क्षेत्र पहिचान गरी सम्भावित अवसर खोजी गर्नुपर्छ। अहिले मान्छे कुन ठाउँमा खपत भइरहेका छन्, कस्ता खालका रोजगार प्राप्त गरिरहेका छन्। वैदेशिक रोजगारमा कुनकुन क्षेत्रमा कति गएका थिए ? कस्ता काम गरे ? कोभिडपछि मलेसियादेखि खाडी देशमा गएका जनशक्ति कति फर्किन सक्छन् ? भन्ने विषयमा सरकारले अध्ययन गर्नुपर्छ। त्यस्तै भोलि कति जालान्नजालान्, त्यस विषयमा सरकाले ध्यान दिनुपर्छ। दक्षिण कोरियालगायत गुणस्तरीय ठाउँको पनि मूल्यांकन हुनुपर्छ। त्यहाँको अवस्था के छ, नेपालीले कस्तो क्षेत्रमा अवसर पाइरहेका छन् भन्ने विषयमा सरकार जानकार हुनुपर्छ। त्यति मात्र नभई शैक्षिक गन्तव्य मुलुकको पनि अवस्था हेरिनुपर्छ। शिक्षाको नाममा विदेश जाने तर रोजगार गर्ने क्रम बढेको छ। कतिले पढ्ने, कतिले श्रम गर्ने गर्छन्। युरोप, अमेरिका, क्यानडा, अस्ट्रेलिया, जापानलगायतमा विद्यार्थी भिसामा जानेमध्ये ६० प्रतिशत रोजगार र ४० प्रतिशत अध्ययन गर्ने गरेको पाइन्छ। उनीहरूले पनि रेमिट्यान्स पठाइरहेका छन्। भारत पनि नेपालको मुख्य गन्तव्य देश हो। नेपाल राष्ट्र बैंकको अध्ययनअनुसार भारतबाट पनि १४ प्रतिशत रेमिट्यान्स आउने गरेको छ। अहिले भारतको अर्थतन्त्र नकारात्मक अवस्थामा छ। यस अवस्थामा भारतमा गएका हाम्रा मान्छेको अवस्था के हुन्छ ? उनीहरू फर्किए भने नेपालमा कसरी व्यवस्थापन गर्ने सरकारले हेक्का राख्नैपर्छ। त्यसो त, नेपाली बजारमा भारतीय नागरिकले पनि काम गरिरहेका छन्। भारतीय नागरिकले यहाँ आएर कुनकुन क्षेत्रमा काम गरिरहेका छन् भन्ने विषयमा खोजी हुन आवश्यक छ। उद्योग क्षेत्रमा, सरकारी परियोजनामा काम गर्नुका साथै सानाठूला व्यापार क्षेत्रमा उनीहरूको संलग्नता छ। कपाल काट्नेदेखि तरकारी, फलफूल व्यापारसम्म भारतीयको संलग्नता छ। प्लम्बिङ, इलेक्ट्रिसियन, मोबाइल, मोटरसाइकल बनाउनेलगायतका क्षेत्रमा भारतीय छन्। त्यो क्षेत्रमा नेपालीलाई रोजगार दिने विषयमा सोच्नुपर्ने बेला आएको छ। विभिन्न कारणले भारतीय आउन बन्देज लगाउन त सकिँदैन तर नेपालीलाई दक्ष बनाएर त्यस्ता क्षेत्रमा काममा लगाउन पक्कै सकिन्छ। कृषिलाई परम्परागत ढंगले मात्र हेर्नु हुन्न। धान, गहुँ, मकै उत्पादन गर्ने मात्र नहेरी नयाँ ढंगबाट कृषि क्षेत्रलाई हेरिनुपर्छ। कृषि क्षेत्रमा प्रविधि र सीपको उच्च प्रयोग हुन सकोस् र प्रतिस्पर्धात्मक बन्न सकोस्। यसो गर्न सक्दा रोजगारको एउटा चित्र आउँछ। त्यो चित्रले जनशक्तिलाई कहाँ व्यवस्थापन गर्ने भन्ने खाका आउँछ। कोभिड १९ भन्दा अघि विकासको दिशा कतातिर गइरहेको थियो। त्यो दिशालाई कोभिडले कति विचलन आयो भन्ने विषय अध्ययन हुनुपर्छ। साविकको बाटोमा लैजान के गर्नुपर्छ ? त्यसका सम्भावित क्षेत्र के हुन् भनेर खोज्नुपर्छ। सम्भावित क्षेत्र खोज्दा सबभन्दा पहिलो सम्भावना भएको कृषि क्षेत्र हो। तर कृषि क्षेत्र भनेर मात्र हुँदैन। अहिलेसम्म युवाहरू यस क्षेत्रमा आकर्षित किन भएनन् भन्ने विषयमा कारण खोज्नुपर्छ। कृषिमा लागेका कतिपय युवा प्नि पलायन भएका छन्। त्यसको कारण पनि खोज्नुपर्छ। कृषिलाई परम्परागत ढंगले मात्र हेर्नु हुन्न। धान, गहुँ, मकै उत्पादन गर्ने मात्र नहेरी नयाँ ढंगबाट कृषि क्षेत्रलाई हेरिनुपर्छ। कृषि क्षेत्रमा प्रविधि र सीपको उच्च प्रयोग हुन सकोस् र प्रतिस्पर्धात्मक बन्न सकोस्। जसले गर्दा उत्पादन लागत पनि घट्ने छ। थोरै श्रमशक्तिले पनि काम गरेर धेरै उत्पादन गर्न सकिन्छ। उदाहरणका लागि, हाइड्रोपोनिक भन्ने एउटा प्रविधि छ। त्यसमा माटोको प्रयोग हुँदैन, तर सहज ढंगले तरकारी उत्पादन गर्न सकिन्छ। मान्छे अहिले धेरै घाममा काम गर्न चाहँदैन, अप्ठेरो हुने गरी काम गर्न खोज्दैन। हिलोमा लडीबुडी गरेर काम गर्न चाहँदैन। त्यसलाई व्यवस्थित गर्ने अचुक उपाय भनेको प्रविधि प्रयोग नै हो। हाइड्रोपोनिकबाट एक रोपनी जग्गामा दिनमै १० हजारको बिक्री हुने गरी तरकारी उत्पादन गर्न सकिन्छ। त्यस्तो खालको प्रविधि आत्मसात गर्न जरुरी छ। तरकारी, फलफूललगायत खाद्यन्न उत्पादनमै समस्या छ। कम लागत हुने गरी प्रविधि र सीप दिन जरुरी छ। सीप, प्रविधि र वित्तीय पहुँच (सहुलियत ऋण) उपलब्ध गराइदिएर उत्पादनमा प्रेरित गर्नुपर्छ। उत्पादन जब गर्छ, बजारका लागि पनि वैज्ञानिक आधार तयार गर्नुपर्छ। बजारीकरणमा ध्यान नदिँदा वस्तुको गुणस्तर खस्केर जान्छ। जस्तो काभ्रेको टमाटर, अदुवा, तरकारी काठमाडौं, विराटनगर पुग्दा थिचिने, मिचिने हुन्छ। ग्रेडिङ गर्ने, उत्पादलाई प्याकेजिङ गर्ने, ह्यान्डलिङमा सहजता ल्याउने खालको प्रविधि सिकायो भने त्यो वस्तु बजारसम्म पुग्दा गुणस्तर र ताजा रहिरहन्छ। यसो गर्दा त्यो वस्तुको विक्रय शक्ति बढ्छ। यसका साथसाथै कृषि उत्पादनलाई कच्चा पदार्थ बनाएर उद्योगका रूपमा विकास गर्न सक्नुपर्छ। साना तथा घरेलु, लघु उद्योगमा पनि प्रशस्त रोजगार सिर्जना गर्न सक्ने ठाउँ छ। जाम, अचारलगायत बनाएर आम्दानी बढाउन सकिन्छ। टिमुरको अचार बनाएर अहिले पनि राम्रो कमाइ गरेको देख्न पाइन्छ। जसले गरिराखेका छन्, उनीहरूलाई प्रोत्साहन गर्दै थप मान्छेलाई आकर्षित गर्नतर्फ सरकारको ध्यान जानुपर्छ। औद्योगीकरणतर्फ ध्यान जान जरुरी छ। कृषि पदार्थमा आधारित उद्योग (साना, मझौला र ठूला ) कहाँनिर कसरी विकास गर्न सकिन्छ भन्नतर्फ लाग्नुपर्छ। माछापालन पनि रोजगार सिर्जना गर्न सकिने महŒवपूर्ण क्षेत्र हो। ताजा माछा पायो भने मान्छेले खान्छ। पहिला मारिएर राखेको माछाप्रति विश्वास कम भयो। केमिकल, अन्य खालका औषधि हालेको हुने, बाहिरबाट ल्याएको हुनाले त्यस्तो माछा खान मान्छे रुचाउँदैनन्। ताजा माछा सहरका छेउछाउमा कसरी पाल्न सकिन्छ भन्नतर्फ लाग्नुपर्छ। ट्राउट वा अन्य जुनसुकै खालका माछा पनि पालन गर्न सकिन्छ। जनकपुरलगायत ठूलो क्षेत्रबाट ल्याउने त छँदैछ। घना बस्ती भएका नगरपालिकावरिपरि पनि माछापालन गर्न सक्ने सम्भावना हुन्छ। त्यो क्षेत्रको पहिचान स्थानीय तहले गर्नुपर्छ। त्यसका लागि आवश्यक कोष प्रदेश र केन्द्र सरकारले दिनुपर्छ। वनको क्षेत्र पनि रोजगार सिर्जना हुने मुख्य क्षेत्र हो। अहिले फर्निचर चीनबाट आयात भइरहेको छ। काठ मलेसिया र बर्माबाट आइरहेको छ। नेपालमा ४० प्रतिशत वन छ। तर वनको वैज्ञानिक व्यवस्थापन नगरी देखाउनलाई मात्र भएको छ। वनको स्रोतको उच्चतम उपयोग गर्नुपर्छ। त्यो गर्न सकियो भने फर्निचर उद्योग नेपालकै काठबाट स्थापना र उत्पादन हुने वातावरण तयार भयो भने यसबाट लाखौं मान्छेले रोजगार पाउँछन्। वनमा पनि उच्चतम प्रविधि प्रयोग गर्न सकिन्छ। पौरिनिया भन्ने काठ १० वर्षमै उत्पादन गर्न सकिन्छ। आगोले नटिप्ने, पानीले नकुहिने खालको हुन्छ। हाम्रो सालको काठ (अग्राख) पनि बलियो हो। तर काठ तयार हुन सय वर्ष लाग्छ। छोटो समयमै उत्पादन हुने खालका प्रविधि खोज्नुपर्छ। जस्तो अगर काठ (धूपी) परफ्युम बनाउन प्रयोग हुन्छ। भारतको चेरापुन्जी छेउछाउमा यसको व्यापक उत्पादन हुन्छ। हामीकहाँ पनि यसको उत्पादन हुन्छ। गुल्मी क्षेत्रमा व्यावसायिक खेतीको सुरु भएको छ। अगरको लिटर तेलको ४० हजारदेखि ५० हजार डलरमा बिक्री हुन्छ। त्यसैगरी फलफूलकै क्षेत्रमा पनि किबी, ड्रइगन फुडको उत्पादन बढाउन ध्यान दिनुपर्छ। बजारको सम्भावना वाणिज्य मन्त्रालयले खोज्नुपर्छ। उत्पादन बढाउन कृषि मन्त्रालयले सहयोग गर्नुपर्छ। सुरक्षाको व्यवस्था गृह मन्त्रालयले गर्नुपर्छ। जस्तो बुद्घचित्त एउटै बोटको १६ लाख आउँछ। तर सुरक्षा दिन नसकेर मान्छेले सीसीटीभी राखेका छन्। तीन तहका सबै निकाय मिलेर एकीकृत ढंगले होलस्ट्रिक एप्रोच हुनुपर्छ। अहिले वन तथा वातावरण मन्त्रालय, उद्योग तथा वाणिज्य मन्त्रालय, गृह मन्त्रालय, कृषि मन्त्रालयको समन्वय एकदमै कम छ। कृषि मन्त्रालयले उत्पादन, उद्योगले कच्चा पदार्थलाई औद्योगीकरण, राष्ट्रबैंकले सहुलियत ऋणमा ध्यान दिन सके रोजगार सिर्जना हुन समस्या छैन। पर्यटन, उद्योग, यातायात, मत्स्यपालन, सेवामूलक क्षेत्रमा प्रशस्त सम्भावना छ। कपाल काट्नेमा ३५ प्रतिशत भारतीय छन्। प्लम्बिङ, मोटरसाइकल बनाउनेमा भारतीयकै दबदबा छ। त्यस्तै विद्युतीकरण गर्ने, वायरिङ गर्ने, मोबाइल, टेलिभिजन बनाउने इलेक्ट्रिसियन भारतीय छन्। उनीहरूलाई काममा प्रतिबन्ध लगाउने होइन। हाम्रा मान्छेलाई त्यो खालको सीप दिनुपर्छ। विस्तारै विस्थापित गर्न सकिन्छ। काम नराम्रो कहिल्यै हुँदैन। इज्जत गर्न जान्नुपर्छ। काम र सीपलाई पूजा गर्नुपर्छ भन्ने भयो भने यो सानो काम भन्ने भावना आउँदैन। पाठ्यक्रममै यस्ता विषय समेटेर अघि बढ्नुपर्छ। मान्छेलाई शिक्षित गराउनुपर्छ। बाहिरबाट आएकाले पनि सीप सिकेका हुन्छन् र थप सिक्न पाउँछन्। यहाँ धेरै मान्छेले रोजगार गुमाएका छन् भने ती मान्छेलाई सीप सिकाउँदै जानुपर्छ। अवस्था सामान्यीकरण हुँदै गएपछि पर्यटनमा समय लाग्ने भए पनि अन्य क्षेत्रमा सीप र तालिम दिएर जनशक्ति तयार गर्न सकिन्छ। सीटीईभीटीजस्ता संस्थाले समन्वय गरी एक महिनादेखि ६ महिनासम्मको तालिम दिएर जनशक्ति तयार गर्न सक्छन्। निजी क्षेत्रलाई सँगसँगै लिएर हिँड्न सकिन्छ। स्थानीय तहले विस्तृतमा तथ्यांक लिनुपर्छ। स्थानीय तहमा रहेका रोजगार सूचना केन्द्र व्यवस्थित गर्दै वास्तविक तथ्यांक लिनुपर्छ। स्थानीय तहमा कृषि उद्यम केन्द्र तथा शाखा पनि छ। स्थानीय तहका रोजगार, कृषि, उद्यममा पर्याप्त जनशक्ति राखी तथ्यांक संकलन गर्न सरकारले ध्यान दिनुपर्छ। आउँदो वर्षभित्र कुन क्षेत्रमा कति जनशक्ति चाहिन्छ प्रक्षेपण गर्नुपर्छ। कृषि, उद्योग, व्यवसाय, व्यापरमा कति रोजगार सिर्जना हुन सक्छ, स्थानीय तहले नै हेर्नुपर्छ। निजी क्षेत्रका संघसंस्थामार्फत सात सय ५३ स्थानीय तहले तथ्यांक लिन सक्छन्। यसो गर्न सके रोजगारको वास्तविक तथ्यांक आउँछ। यसबाट बेरोजगार व्यवस्थापन गर्न सहज हुन्छ। शिक्षा, तालिम र प्रविधिसम्बन्धी योजना ल्याउन सकिन्छ। एउटा गाउँपालिकाले वार्षिक एक हजारलाई मात्रै रोजगार दिँदा पनि लाखौं मानिसले रोजगार पाउँछन्।"
सोह्र श्राद्ध किन ?,"वैदिक सनातन हिन्दु संस्कारमा श्राद्ध महत्त्वपूर्ण कर्ममध्येको एक हो। श्रद्धा मूलमा रहेका श्राद्धको मानव जीवन पद्धतिमा महत्त्व छ। श्रद्धा शब्दका दुई भाग छन् श्रत् र धा श्रत्को अर्थ सत्यप्रतिको विश्वास र धाको अर्थ धारणा गर्नु हो। जुन भावनाले ईश्वरीय दिव्यता र शास्त्रीय आदेशमा सम्पूर्ण विश्वास धारणा गर्छ, त्यो श्रद्धा हो। मार्कण्डेय पुराणमा भनिएको छ श्रद्धया परया दत्तं पितृणामनामगोत्रतः। यदादारास्तु ते जातास्तदाहारत्वमेतितत्।। अर्थात् परम श्रद्धाका साथ पितृहरूको नाम, गोत्र उच्चारण गर्दै जुन अन्न प्रदान गरिन्छ; त्यो आहारका रूपमा परिणत हुन्छ। श्राद्धकालमा रामगीता, पितृसुत्त र भागवत आदि पाठ गर्नाले बुद्धि मन र कर्म तीनै कुरा सिद्धिका लागि फलदायी मानिन्छ । हिन्दु धर्ममा कर्म तीन किसिमले बताइएको छ। यसमा नित्य, नैमित्तिक र काम्यकर्म छन्। जसअनुरूप श्राद्धका भेदहरू यस प्रकारले व्याख्या गरिएको छ। नित्य श्राद्ध : दिनदिनै गरिने श्राद्धलाई नित्य श्राद्ध भनिन्छ। यो श्राद्ध वै श्रदेरहित हुन्छ। नैमित्तिक श्राद्ध : मातापिता आदिमध्ये कसैको मृत्युतिथिमा गरिने एकोद्धिष्ट श्राद्धलाई नैमित्तिक श्राद्ध भनिन्छ। काम्य श्राद्ध : अविष्ट सिद्धिका लागि गरिने श्राद्धलाई काम्य श्राद्ध भनिन्छ। वृद्धि श्राद्ध : अभ्युदय वा विवाहवारि या सप्ताह पुराणमा गरिने श्राद्धलाई आभ्युदयिक श्राद्ध भनिन्छ। पार्वण श्राद्ध : औंसी या पर्वमा गरिने श्राद्धलाई पार्वण श्राद्ध भनिन्छ। एकपार्वण श्राद्ध : सोह्र श्राद्ध तिथिभित्र मृत्यु भएमा तीनवटा पिण्ड दिएर गर्ने श्राद्धलाई एकपार्वण श्राद्ध भनिन्छ। जसअनुरूप सपिण्ड श्राद्ध, गोष्ठी श्राद्ध, शुद्धि श्राद्ध, कर्मांग श्राद्ध, दैविक श्राद्ध, यात्रा श्राद्ध र महालय श्राद्ध रहेका छन्। विशेषगरी श्राद्ध दुईपटक गरिन्छ। मृत्यु तिथि अश्विन कृष्ण प्रतिपदादेखि अमावश्यासम्म १५ दिन र भाद्र शुक्ल पूर्णिमाका एक तिथि जोडेर १६ दिनको समय अवधिलाई सोह्र श्राद्ध भनिन्छ। संस्कृत भाषामा यसलाई महालयपार्वण श्राद्ध भन्ने प्रचलन रहेको छ। यस समयलाई पितृहरूलाई तृप्ति तुल्याउने समय भनिन्छ। त्यसैकारणले हिन्दु संस्कारभित्र रहनेहरूले श्राद्ध कर्म गर्छन्, दिवंगत आत्माहरूको मुक्तिका निमित्त पितृपक्ष र मृत्यु तिथिमा घरतर्फ तीन पुस्ता श्राद्ध, मामा घरतिर चार पुस्तालाई तर्पण गर्ने प्रचलन रहेको छ। पौराणिक ग्रन्थअनुसार विष्णु पुराण, नृसिंह पुराण, गरुड पुराण, श्रीमद् भागवत महापुराणले पनि सोह्र श्राद्ध अनुसरण प्रसंग पाइन्छ। त्रेत्रायुगमा श्री रामचन्द्रले वनवास बस्दा सोह्र श्राद्ध गरेको पाइन्छ। श्राद्ध गर्दा मुख्य दुई अंग मानिएको छ। श्राद्धको सुरुमा तर्पण गरिन्छ। हाम्रा पितृहरूको रक्षा र हामीले दिएको अन्न एवं जलस्वधादेवीमार्फत आआफ्नो लोकमा पुर्याइदिने सम्पूर्ण ऋषिहरूलाई तर्पण गरिन्छ। दोस्र्रो पक्ष दीपपूजन, ब्राह्मण पूजनसहित पिण्डदान गरिन्छ। यो किन र कसका लागि भने ब्राह्मणदेखि स्तम्वपर्यन्त सबै चाराचर स्थावर, जंगमले प्राप्त गर्छन्। श्राद्ध गर्दा धैरै विधि र नियम छन्, जसअनुरूप स्थानको शुद्धीकरण हुन आवश्यक छ। ब्राह्मण वेद अर्थको ज्ञाता, गृहस्थि, सत्य वचन बोल्ने, मातापिताको सेवक पत्नी सन्तानलाई माया गर्ने हुनुपर्छ। श्राद्धमा प्रयोग गरिने सामग्री गंगाजल, तुल्सीपत्र, सेतो फूल, जौ, तिल, जनै, सुपारी, दुना, टपरी, गाईको दूध, कुश, छोरीको छोरो, चामल सिधा अन्न शुद्ध र पवित्र हुनुपर्छ। श्राद्धकालमा रामगीता, पितृसुत्त र भागवत आदि पाठ गर्नाले बुद्धि मन र कर्म तीनै कुरा सिद्धिका लागि फलदायी मानिन्छ। श्राद्ध गर्दा घरमा बसेर वा नभए पवित्र तीर्थ या गंगाको किनार र शुद्ध भूमिमा गर्न सकिन्छ। अतः सबैको यो लोक र परलोकसमेत राम्रो होस् तथा सबैको सद्गति प्राप्त गरून् भनी सन्तान भएर पितृकार्य अर्थात् पितृऋण तपाईंहामीले तिर्यौं भने जीवन सुःख, शान्ति समृद्धिको भएर जान्छ।"
करमा छुट दिदै स्थानीय सरकार,"सन्धिखर्क : कोरोनाका कारण आर्थिक अवस्थामा मन्दी आएपछि यहाँका स्थानीय सरकारले करमा छुटको व्यवस्था गरेका छन् । भूमिकास्थान नगरपालिकाले कोरोनाका कारण व्यवसाय बन्द गर्नुपर्ने भएकाले व्यवसाय करमा एक वर्ष अर्थात २०७६७७ को शतप्रतिशत मिनाहा गरेको छ । भूमिकास्थान नगरपालिकाले कोरोनाका कारण व्यवसाय बन्द गर्नुपर्ने भएकाले व्यवसाय करमा एक वर्ष अर्थात २०७६७७ को शतप्रतिशत मिनाहा गरेको नगरपालिकाका नगर प्रमुख रेशम थापाले बताए । सबै व्यवसायीहरुको व्यवसाय कोरोनाले चौपट पारेको निष्कर्ष निकाल्दै किराना, साना होटल तथा रेष्टुरेण्ट, कपडा पसललगायतका सबै व्यवसाय कर मिनाहा गरेको नगरपालिकाका उपप्रमुख खडानन्द वेलवासेले बताए । सन्धिखर्क नगरपालिकाले व्यवसाय कर, उद्योग व्यवसाय करमा १० प्रतिशत छुट दिएको सन्धिखर्क नगरपालिकाका राजस्व शाखा प्रमुख मुक्ति खनालले बताए । विदेशबाट फर्किएर सन्धिखर्क नगरपालिकाभित्रमा कुनै उद्योग दर्ता गर्न चाहेमा त्यस्तो व्यक्तिलाई ५० प्रतिशत छुट दिने निर्णय भएको छ । कोरोनाका कारण सुपा देउराली मन्दिर बन्द भएपछि उक्त स्थानमा रहेका टंकीहरुलाई लकडाउन अबधीको भाडा मिनाहा गरेको छ । सटरहरुको अवस्था हेरी ५० प्रतिशत भाडा छुट गरेको सन्धिखर्क नगरपालिकाका राजस्व शाखा प्रमुख मुक्तिराम खनालले बताए । शान्ति बगैचाका सटरलाई पनि सटरको प्रकृतिअनुसार लकडाउन अवधिको भाडामा ५० प्रतिशत छुट दिएको छ । यहाँका सटरले १० देखि ३० हजारसम्म मासिक भाडा तिर्दै आएका थिए । पाणिनि गाउँपालिकाले मालपोत कर बुझाउने समय तीन महिना थप गरेको छ । कोरोनाका कारण स्थानीयमा आर्थिक समस्या हुने देखिएकाले आर्थिक बर्ष २०७६७७ को मालपोत कर असार मसान्तसम्म तिर्नुपर्ने भएपनि तीन महिना अर्थात् असोज मसान्तसम्म बिलम्ब शुल्क नलिने निर्णय गरिएको गाउँपालिकाका प्रमुख प्रशासकीय अधिकृत मधुकृष्ण पौड्यालले बताए । व्यवसाय, उद्योगधन्दा धेरै नभएकाले मालपोत कर तीन महिनापछि बुझाए पनि विलम्ब शुल्क नलिने निर्णय भएको उनको भनाइ छ । स्थानीय सरकार बनेपछि अर्घाखाँची जिल्लामै सबैभन्दा महंगो कर लिइरहेको भुमिकास्थान नगरपालिकाले गएको बर्षदेखि करको दर ह्वात्तै घटाएको छ । नगरपालिकाले कर घटाएपछि स्थानीयहरु खुशी भएका छन् । नगरपालिकाका स्थानीय जनताले जिल्लाका सबै पालिकामा भन्दा बढी भएको भनेर गुनासो गरेपछि नगर कार्यपालिकाको चौथो नगर सभा बैठकले एक बर्षअघि औषतमा ६५ प्रतिशतसम्म कर घटाउने निर्णय गरेको हो । जन्म दर्ता र मृत्यु दर्ताको पाँच सय रुपैयाँ लिदै आएकोमा यसलाई घटाएर ८ रुपैयाँमा झारिएको छ । नेपालकै कानुनअनुसार ३५ दिनसम्म निशुल्क, ३५ दिनपछि जन्म दर्ता र मृत्यु दर्ताको लागि पाँच सय लिने गरिएकोमा ३५ देखि ७० दिनसम्म आएमा ८ रुपैयाँ र त्योभन्दा पछि आएमा ५० रुपैयाँ बनाइएको नगर उपप्रमुख खडानन्द वेल्वासेले बताए । नेपालकै कानुनमा लेखिएअनुसार ३५ दिनसम्म जन्म, मृत्यु, बसाइ सराइ, सम्बन्ध बिच्छेद र विवाह दर्ताको निशुल्क व्यवस्था भएपनि त्यसपछि भने दस्तुर हवात्तै बढाएका छन् । विवाह दर्ताका लागि यहाँका स्थानीय तहले एक सयदेखि पाँच सयसम्म सेवा शुल्क लिने निर्णय कार्यन्वयन गरिरहेका छन् । एउटै जिल्लाका स्थानीय सरकार भएपनि एउटै सेवा, सिफारिसमा पनि फरकफरक शुल्क लिने गरेका छन् । नागरिकता सिफारिस सन्धिखर्क नगरपालिकाले निशुल्क गराएको छ । छत्रदेव गाउँपालिकाले त्यही शुल्क एक सय पचास लिने गरेको छ । अझ एउटै सिफारिस पनि नेपाली भाषा र अंग्रेजी भाषाको दर फरक छ । नेपाली भाषामा लेखिने सिफारिसको दर थोरै छ भने अंग्रेजी भाषामा लेखिने सिफारिसको दर महंगो छ । भुमिकास्थान नगरपालिका८ नुवाकोटका प्रज्वल पौडेल नाता प्रमाणित गर्न दुई वर्षअघि अंग्रेजीमा बाहिरी पसलमा लेखाएर वडा कार्यलयमा गए । उनले एक हजार शुल्क तिरे त्यसको एक वर्षपछि उनकै भाइ प्रज्ञान पौडेल नाता प्रमाणितका लागि वडा कार्यलय गए । वैदेशिक प्रयोजनका लागि नाता प्रमाणित अंग्रेजी भाषामा बनाउनुपर्ने थियो । बाहिर पसलमा कम्प्युटर टाइप गराई लगेको अंग्रेजी भाषाको नाता प्रमाणितको लागि पाँच सय शुल्क तिर्नुपर्यो । त्यही नाता प्रमाणित नेपालीमा बनाएको भए एक सय रुपैयामा हुने थियो । अंग्रेजी भाषामा सिफारिस बनाउँदा महंगो शुल्क लिने देसभरकै परिपाटी रहेको छ । जिल्लाका सबै स्थानीय सरकारले अंग्रेजी भाषामा गरिने सिफरिस तथा प्रमाणितको पाँच सय देखि ६ सयसम्म लिने गरेका छन् । जन्म प्रमाणितको सबैभन्दा थोरै एक सय रुपैयाँ सन्धिखर्क नगरपालिका, भुमिकास्थान नगरपालिका र मालारानी गाउँपालिकाको छ । धेरै शितगंगा नगरपालिकाको दुई सय रुपैयाँ छ । तर, अंग्रेजी भाषाको लागि पाँच सयदेखि ६ सयसम्म तिर्नुपर्छ । शितगंगा नगरपालिका, भुमिकास्थान नगरपालिका, पाणिनि गाउँपालिका, छत्रदेव गाउँपालिका र मालारानी गाउँपालिकामा अंग्रेजी भाषाको सिफारिस तथा प्रमाणितको पाँच सय र सन्धिखर्क नगरपालिकाले ६ सय रुपैयाँ लिने गरेका छन् । देशभरी नै स्थानीय सरकारले अंग्रेजी भाषाको सिफारिसको दस्तुर बढी लिने गरेका छन् । नेपाली भाषाको सिफारिस खासगरी नेपालको लागि र अंग्रेजी भाषा वैदेशिक प्रयोजनका लागि प्रयोग गरिने भएकाले दस्तुर महंगो भएको सरोकारवालाको भनाइ छ ।"
तस्करी बढेपछि प्रतिबन्ध,"परासी : भारततर्फ मटर (केराउ) लगायत खाद्य सामग्रीको तस्करी बढेपछि जिल्ला प्रशासन कार्यालय पश्चिम नवलपरासीले ओसारपसार र ढुवानीमा प्रतिबन्ध लगाएको छ। सीमा नाकाको आवतजावतमा पूर्ण रोक लगाइए पनि सीमावर्ती नाकाबाट हरियो र सेतो मटर, छोहडा र मरिच भारतर्फ तस्करी बढेपछि जिल्लास्थित सुरक्षा समितिको बैठक बसेर ओसारपसार र ढुवानीमा प्रतिबन्ध लगाएको हो। सीमावर्ती क्षेत्रबाट लुकिछिपी लैजाने गरेका त्यस्ता सामग्रीलाई हरेक दिनजसो प्रहरीले बरामद गर्ने गरेको छ। तर, तस्करी नरोकिएपछि प्रशासनले सूचना नै निकालेर त्यस्ता सामग्रीमा प्रतिबन्ध लगाएको हो। उक्त सामग्री जिल्लाको आवश्यकताभन्दा बढी भण्डारण गर्ने र लुकिछिपी भारततर्फ चोरी निकासी गर्ने कार्यले शान्ति सुरक्षा र कोरोना संक्रमणका कारण मानव स्वास्थ्यमा प्रतिकुल असर पर्ने देखिएकोले अर्को आदेश नहुञ्जेलसम्म पूर्ण रुपमा प्रतिबन्ध लगाइएको सूचनामा उल्लेख छ। कारोबारीले तेस्रो मुलुकबाट आउने मटरलगायत खाद्य सामग्री वीरगञ्जको नाका हुँदै नवलपरासी भित्र्याउने गरेका छन्। भन्सार तिरेर ल्याइएका उक्त सामग्री कारोबारीले सीमा नाकाको दशगजा नजिक गोदाम बनाएर राख्ने र त्यहीबाट साइकल, मोटरसाइकल र स्थानीयलाई प्रयोग गरेर भारततर्फ निकासी गर्दै आएका छन्। मटर तस्करीका क्रममा नेपाल र भारतबाट आउजाउ बढेको र यसले कोरोना संक्रमणको जोखिमलाई बढाएकाले उक्त सामग्रीमा प्रतिबन्ध लगाइएको प्रमुख जिल्ला अधिकारी सागरमणि पाठकले बताए। प्रतिबन्ध लगाएपछि बाहिर जिल्लाबाट उक्त सामग्री नआउने र तस्करीमा कमी आउने उनको विश्वास छ। सीमावर्ती क्षेत्रका गोदाममा लैजाने उक्त सामग्री तस्करी गर्नकै ल्याइएको बारे सुरक्षाकर्मी जानकार छन्। भन्सार तिरेर ल्याइएका उक्त सामग्री बीच बाटोमा बरामद गर्न सुरक्षाकर्मीले कानुनअनुसार नसक्ने भएका कारण दशगजामा लगेर राख्ने र त्यहीबाट तस्करी हुने गरेको छ। नेपालमा प्रतिकेजी ६० देखि ६५ मा बिक्री हुने मटर भारतमा एक सय १० देखि एक सय २० सम्म बिक्री हुने गरेका कारण भारततर्फ तस्करी बढेको सीमावर्ती क्षेत्रका व्यवसायी बताउँछन्। सीमा नाकामै गोदाम राख्न पाउने प्रावधानले तस्करी रोक्न समस्या भयो। भारतमा तस्करी हुने सामग्रीलाई कम्तीमा सीमाबाट १० किमिको दुरीमा गोदाम राख्न पाउने गरी कानुन बने सहज हुने थियो, जिल्ला प्रहरी कार्यालयका उपरीक्षक अजय केसीले भने। यसैबीच साउनदेखि भदौको पहिलो सातासम्म प्रहरीले २० लाख बराबरको मटर बरामद गरेर भन्सार कार्यालय पठाइएको प्रहरी उपरीक्षक केसीले बताए। महेशपुर भन्सार कार्यालयका अनुसार दैनिकजसो प्रहरीले मटर बरामद गरेर बुझाउने गरेको कार्यालय प्रमुख हेमचन्द्र शर्माले बताए। उक्त अवधिमा तीन सय ३८ क्विन्टल बरामद गरेको केराउ लिलाम गरिएको शर्माले जानकारी दिए। त्यसैगरी सात सय केजी छोहडासमेत भन्सार कार्यालयले लिलाम गरेको छ।"
कोरोना संक्रमित दमौलीकी युवतीको शिक्षण अस्पतालमा मृत्यु,"दमौली : किड्नीको उपचारका लागि काठमाडौं गएकी व्यास २ की एक युवतीको उपचारका क्रममा मृत्यु भएको छ । सुरुमा पीसीआर रिपोर्ट नेगेटिभ देखिए पनि पछि भने उनमा कोरोना संक्रमण देखिएको छ। पारिवारिक श्रोतका अनुसार व्यास २ कालिका मार्गकी युवती यसअघि बाथको औषधि सेवन गर्थिन् । उनका बुवाका अनुसार बिरामी परेपछि उनलाई भाद्र ४ गते काठमाडौंको अल्का अस्पताल लगिएको थियो । अल्काले किड्नी फेल भएको र अवस्था जटिल भएको भन्दै १६ गते बिहान त्रिवि शिक्षण अस्पतालमा रिफर गरेको थियो । त्यहीं उपचारका क्रममा बुधबार उनको मृत्यु भएको बताइएको छ । परिवारका अनुसार अघिल्लो दिन लिइएको स्वाबको नतिजा बुधबार बिहान पोजिटिभ आयो भनेर चिकित्सकले जानकारी गराएका थिए । उनको राजधानीमा सेनाले बुधबार नै अन्त्येष्टि गरेको बताइएको छ । आमाको नतिजा नेगेटिभ व्यास २ का वडाध्यक्ष काशिराम श्रेष्ठले युवतीको निधनपछि परिवारका तीन सदस्य होम आइसोलेसनमा रहेको बताए। उनका परिवारका अन्य सदस्य पहिल्यै घरबाहिर रहेको समेत उनले जानकारी दिए । 'उहाँहरु अरुसँग बेग्लै हुनुहुन्छ, 'उनले भने, 'अब केही दिनपछि पीसीआर संकलन गछौं ।' मृतक युवतीका बुवाको कोरोना परीक्षण नभए पनि आमाको भने यसअघि नतिजा नेगेटिभ आएको थियो ।"
कोरोनासँगका कुस्ती अनुभूति,"कोरोना सकारात्मक भएको खबर फैलिएपछि छरछिमेकी टाढैबाट पनि सकभर बोल्न खोजेनन्।  वरपर नजिकमा रहेका पार्टीसम्बद्ध साथीहरू पनि देखादेख भएर कुरा गर्न सकभर चाहेनन्।  केही आँटिला साथीहरू घरमा आएर ढाडस दिएपछि छरछिमेक अलि सहज देखियो।  हामी अधिकांश मान्छे आफूलाई औषधिविज्ञ ठान्दा रहेछौं। फोन गरेर सान्त्वना, हौसला दिनेमध्ये लगभग आधाजतिले औषधि र अन्य गर्नुपर्ने योग, पथपरहेजबारे लामालामा सुझाव पेस गर्नुभयो। (पहिलेपहिले म पनि गर्थें।)  अस्पतालको पाँच दिनको बसाइमा स्वास्थ्यकर्मीको अनुहार नदेखी डिस्चार्ज भएँ। संक्रमण पुष्टि भएको एघारौं दिन पुनः संक्रमण परीक्षणका लागि स्वाब निकाल्नेबाहेक अस्पतालले अति सामान्यभन्दा पनि सामान्य स्वास्थ्य जाँच पनि गरेन।  कोरोना नकारात्मक प्रमाणित भएर फर्केपछि राती पुनः श्वासप्रश्वासमा अस्पताल भर्ना हुनुअगाडि जस्तै समस्या देखा पयो। संयोगले म डाक्टरका घरमा वास बसेको थिएँ। उनले जाँच्दा ब्लडप्रेसर ह्वात्तै बढेको पाइयो।  कोरोना नकारात्मक प्रमाणित भइसकेपछि पनि पार्टीका साधनस्रोतयुक्त मध्यम र उच्च मध्यम तहका नेताहरूले धुलिखेलबाट काठमाडौं आउन साधन उपलब्ध गराउन चाहेनन् र बहानाबाजी गरे। मैले सकभर उनीहरूलाई नभेटिदिए हुन्थ्यो भन्ने जस्तो भाव प्रकट गरें। कमसेकम हाम्रोजस्तो देशले अड्कल गर्न नसकेको महामारी आयो कोरोना। साधनस्रोतसम्पन्न विकसित देशहरू हायलकायल भएका छन्। लगभग सबै क्षेत्रमा कमजोर रहेको हाम्रो मुलुक स्वास्थ्यको क्षेत्रमा मात्र सबल हुने सम्भव थिएन। दुर्भाग्य सबल र विकसित मुलुकसरह नै कोरोनाविरुद्ध हामी पनि समान ढंगले लड्नुपरेको छ। हामी कमजोर छौं तर कोरोनाविरुद्धको भारी बलियाले जत्ति नै बोक्नुपर्दा हाम्रो हरिविजोग भएको छ। अब यतिले र यसरी मात्रै लडेर कोरोनाबाट पार पाइन्न। त्यसैले सबैभन्दा पहिला यसबारे सोच बदलौं। त्यसपछि शैली बदलौं र अनि गति र हाम्रा व्यवहार बदलौं। विभिन्न विकसित देशहरू कोरोनाविरुद्धको खोप परीक्षणमा जुटेको सुनिएको छ। यो सन्को अन्त्यसम्ममा खोप उत्पादन भएर विश्व बजारमा पनि आउला। तर सबै नेपालीलाई लगाउन पुग्ने गरी यहाँ भित्रिन समय लाग्ने देखिन्छ। यसो भएकाले त्यतिञ्जेल नेपाली समाजले आफ्नो खराब अंगका रूपमा कोरोनालाई स्विकार्नु र सोहीमुताबिकको व्यवहारमा आफूलाई ढाल्नुको विकल्प छैन। हाम्रो समाजको एउटा खास विशेषता देख्छु। रहस्य, भाग्य, अवतार, चमत्कारजस्ता कुराबाट प्रभावित र तरंगित भइहाल्ने। यस्तो भएपछि मान्छे दुई विपरीतमध्ये कुनै न कुनै अतिमा पुग्दो रहेछ। कुनै विषयलाई अन्धसमर्थन वा अन्धविरोधका रूपमा यो व्यक्त भएको पाइन्छ। राजनीतिक र अन्य विषयजस्तै कोरोनाको सन्दर्भमा पनि यही मनोवृत्ति हावी छ। एउटा ठूलो हुल छ। कोरोनालाई भयावह आतंकजस्तो बनाएर प्रचारमा दौडेको छ। सरकारी ढुकुटीको रसास्वादन गर्ने यो जमातले कोरोना आतंकको लाठो देखाएर जनतालाई बन्दी बनाइरहेको छ। सबैतिर निष्पट्ट सुनसान छ। जे गरे पनि त भयो। ठूला व्यापारिक घराना, तस्कर, कालोबजारीको जमात पनि यही पक्षमा छ। सबैतिर निष्पट्ट सुनसान छ। जे गरे पनि त भयो ! अर्को जमात छ, कोरोना केही हैन भनेर निष्फिक्री हुने। केही हदसम्म म आफैं पनि यही मान्यता राख्ने झुन्डको लगभग सदस्य थिएँ। तर जब आफूलाई नै यसले संक्रमण गयो, बल्ल अनुभूति भयो कि कोरोना पनि केही त हो। हाम्रो देशमा अनगिन्ती यस्ता टोलहरू छन् कि आफ्नै टोलमा कोरोना संक्रमित नहुँदासम्म केही भएको छैन जस्तो गरी निष्फिक्री हुने। जब आफ्नै छेउमा वा आफैंलाई लाग्छ अनि कोकोहोलो मचाउने। त्यसकारण यी दुवै प्रवृत्ति गलत छन्। यी प्रवृत्तिले मुलुकलाई कोरोनाबाट निकासमा पुयाउँदैनन्। त्यसैले कोरोना अब आतंक होइन, हाम्रो समाजको नकारात्मक अंग भयो। जनतालाई थुनेर होइन, यसका विषयमा सचेत बनाएर कोरोना परास्त गर्न सकिन्छ। जनतालाई सचेत बनाउन ठूला, सरकारी प्रशासक, मन्त्री, नेताहरू जनतासम्म पुग्नुपर्छ। अब घरभित्र लुकेर मात्र कोरोना भाग्दैन। सुरक्षात्मक उपायको अवलम्बन गरौं। दूरी कायम गरौं। लकडाउन वा निषेधाज्ञाबाहेक जनताले अब केके कसोकसो गरेर कोरोनाविरुद्ध लड्नुपर्ने हो ती संश्लेषित गरौं र ती कुरा लिएर जनताकहाँ जाऔं। उसै पनि तपाईं ठूलाबडा दुईचार सय वर्ष बाँच्नु हुन्न। त्यसमा पनि कोरोना लाग्दैमा मरिन्न। सकभर नलाग्ने नै गरेर जाऔं। कोरोनासँगै डटेर जीवन धान्ने तरिका लिएर जनताकहाँ जाआंै। कोरोना लाग्दैमा मरिन्न, तपाईंका लागि हामी छौं भनेर ढाडस दिन संक्रमितकहाँ जाऔं। सरकारी र अन्य सञ्चारमाध्यमबाट दैनिक अहिलेको रूप र शैलीको कोरोना महिमाको प्रचार बन्द गर्नुपर्छ र कोरोनासँग डटेर जनता काममा जाने तरिकाको प्रचार गर्नुपर्छ। कोरोनाविरुद्धको संघर्ष ६ महिनाको अनुभवका आधारमा यस दौरानमा भएगरेका बेठीक प्रयोग उजागर गर्नुपर्छ। उदाहरणका लागि म संक्रमित भएर बस्दा मेरो भलो चिताएर सुझाएका सबै आयुर्वेदिक औषधि खाएको भए म मरिसक्थें। अतः स्वास्थ्यकर्मीबाहेक अन्य जनसमुदायलाई आफूसँग भएको औषधि विज्ञानको जानकारी अरूलाई वितरण नगर्न सिकाउनुपर्छ र संक्रमित वा पीडितलाई पनि चिकित्सकको परामर्शविना कुनै औषधि प्रयोग नगर्न सचेत गर्नुपर्छ। आयुर्वेदिक औषधिको साइडइफेक्ट हुन्न भन्ने जनविश्वास छ। त्यस्तो कुरा हो होइन जनतालाई प्रस्ट बुझाउनुपर्छ। मेरो विचारमा दाल, भात पनि जथाभावी खाए त्यसले बिगार गर्छ। सरकारले आफूसँग भएको संयन्त्र, स्रोतसाधनलाई अब अर्को नयाँ ढंगबाट परिचालित गर्नुपर्छ। जनताको जीवनयापनलाई खुकुलो पार्दै कोरोनाविरुद्ध जनचेतना जागृत गराउन सरकारी अधिकारीलाई प्रेरित गर्नुपर्छ र राम्रो परिणाम ल्याउनेलाई प्रोत्साहन गर्नुपर्छ। संक्रमितको उपचारमा संलग्न चिकित्सकहरूलाई उनीहरूका काम गर्ने शैली तत्कालै परिवर्तन गर्न भन्नुपर्छ। आधुनिक प्रविधि प्रयोग गर्नैपर्छ तर बिरामीलाई मुखै नदेखाउने तरिकालाई कुनै पनि तर्कका आधारमा सही भन्न सकिन्न। एउटा बिरामी अस्पतालमा गएपछि सुरमै गरिनुपर्ने न्यूनतम कुरा हुन्छन्। जस्तै उसको तौल लिने, ब्लडप्रेसर नाप्ने आदि। मेरै सन्दर्भमा अकस्मात रक्तचाप बढेर मलाई समस्या भएको रहेछ। अस्पतालले यसबारे कुनै वास्ता नै गरेन। अस्पतालबाट फर्केकै दिन फेरि म उही समस्याको सिकार भएको छु। त्यसकारण जनचेतना जगाउन जसरी नेता, मन्त्री, सरकारी अधिकारी जनताकहाँ पुग्नुपर्छ त्यसरी नै बिरामीको उपचारका लागि डाक्टर सशरीर बिरामीको अगाडि हुनुपर्छ। जानेबुझेका वा जाने बुझेकै हुनु अनिवार्य हुने, मान्छेहरूले अबुझको जस्तो व्यवहार गर्नाले समस्या झन् जटिल बन्छ। जुन अस्पतालले मेरो स्वाब परीक्षण गरेर कोरोना छैन भनेर प्रमाणित गयो, त्यसको अर्को दिन डिस्चार्ज गर्ने बेला डिस्चार्ज कागज त्यही संस्थाको कर्मचारीले मेरो हातमा पनि दिएन। मलाई बाटोमा उभ्याएर पाँच मिटर पर भुइँमा कागज राखिदियो। कोरोना बारेको योभन्दा भ्रामक बुझाइ र व्यवहार अरू के हुन सक्छ ? अस्ति स्वाब दिएको, हिजो त्यसको रिपोर्ट नेगेटिभ आयो। म आज बिहान नौ बजे डिस्चार्ज भएँ। म पूर्णरूपमा कोरोनामुक्त भएको प्रमाणको लिखत मसँग छ। म सडकमा जनतासँग हिँड्ने भुइँमान्छे हुँ। मसँग काठमाडौंसम्म आउने साधन भएन लु न कामरेड हजुर भनेर साधनसम्पन्न निम्नमध्यम, मध्यम, उच्चमध्यम यी तीनैथरी नेता र यसमध्ये धेरै त सरकारी सुविधामा रहेका मित्रहरूलाई गुहार्दा गरिएको बहानाबाजी, हानाथाप र बेवास्ता पनि कोरोनाबारेको भ्रामक बुझाइ नै हो। थप मनमा खेल्ने कुरा के हो भने मेरो ठाउँमा यिनको आफ्नै परिवारको सदस्य वा नातेदार भएको भए यिनले के गर्दा हुन् ? काभ्रेका एक युवा कम्युनिस्ट सिमराज दनुवारलाई कोरोना त्रासले छोएन र उनले ल्याउन तयार भए। साँगा भञ्ज्याङबाट जिल्ला अध्यक्ष कमरेड रेवती पन्तको व्यवस्थापनमा काठमाडौं आइपुगियो। अन्त्यमा केही नभएको पनि होइन। भएको छ, गरेको छ, तर अब यतिले र यसरी मात्रै लडेर कोरोनाबाट पार पाइन्न। त्यसैले सबैभन्दा पहिला यसबारे सोच बदलौं। त्यसपछि शैली बदलौं र अनि गति र हाम्रा व्यवहार बदलौं। कोरोना टार्न सकिन्छ, जित्न पनि सकिन्छ। आतंकित भएर होइन, सजग र दृढ भएर। (वाग्ले नेकपाका केन्द्रीय सदस्य हुन्।)"
बालिका करणीको आरोपमा युवा पक्राउ,जोमसोम : मुस्ताङको वारागुङ मुक्तिक्षेत्र गाउँपालिका१ मा एक १५ वर्षिया बालिकालाई करणी गरेको आरोपमा प्रहरीले एक युवालाई पक्राउ गरेको छ । जिल्ला प्रहरी कार्यालय मुस्ताङका अनुसार रुकुम जिल्ला पुथा उत्तरगंगा गाउँपालिका१ विरगुम घर भई हाल मुस्ताङको वारागुङ मुक्तिक्षेत्र गाउपालिका१ बस्ने २७ वर्षीय टेकप्रसाद सुनार पक्राउ परेका हुन् । उनले बालिकालाई ललाइफकाइ करणी गरेको आरोप लगाइएको छ। पीडित पक्षको जाहेरीपछि प्रहरीले गत श्रावण ९ गते युवालाई पक्राउ गरी अनुसन्धान कार्य अघि बढाएइको जिल्ला प्रहरी कार्यालयका सूचना अधिकारी प्रहरी निरीक्षक आशिष अधिकारीले जानकारी दिए । प्रहरीका अनुसार घटनाकी पीडित बालिका पनि जिल्ला बाहिरक हुन् । पीडित र पीडक पक्ष दुवै जना कामको सिलसिलामा मुस्ताङ आएका थिए ।
मानव एक यौनिक प्राणी,"सामाजिक परिवेशमा यौनका कुरा श्लील ढंगमा प्रस्तुत गरिए पनि त्यसलाई अपाच्य, अमर्यादित र असभ्य भनी टीकाटिप्पणी गरिन्छ। यसो हुनुको पछाडि सामाजिक रूपमा यौनलाई अझै पनि अश्लीलतासँग जोडेर हेरिनु, गालीगलौज गर्दा यौनसँग सम्बन्धित झर्रा शब्दावलीको व्यापक प्रयोग हुनु, यौनलाई फोहोर, नराम्रो र अनुशासनहप्न व्यवहारका रूपमा चित्रित गरिनु आदि हुन सक्छन्। अझ अविवाहित, अपाड्डता भएका, यौनिक तथा लैंगिक अल्पसंख्यक व्यक्तिले यौनका कुरा श्लील ढंगबाट सामाज वा परिवारमा प्रयोग गरे वा उच्चारण गरे उसको चरित्रलाई अपव्याख्या गर्न सुरु गरिन्छ। यो एउटा प्रतिनिधि घटनाबारेमा चर्चा गरौं। बाटोको अर्को किनारातिर जान खोजिरहेका एक दृष्टिविहीन युवालाई एकजना वटुवाले बाटोपारि जान मद्दत गर्दै सोध्छन्, कतासम्म जान खोज्नुभएको, के म सहयोग गरौं ? दृष्टिविहीन युवाले हुन्छ धन्यवाद, म फार्मेसीसम्म जान लागेको भन्दै स्वीकृति दिन्छन्। फार्मेसीमा बिक्रेताले दृष्टिविहीन युवालाई के सेवा गरौं भनेर सोध्छन्। दृष्टिविहीन युवाले मलाई एक पाकेट कन्डम दिनुहोस भन्छन्। भर्खरै फार्मेसीसम्म पुर्याउन सहयोग गर्ने बटुवाले अचम्म मान्दै आबुई यस्तो मान्छेले पनि त्यस्तो काम गर्छन् र ? भन्दै रिसाउदै दृष्टिविहीन युवालाई गाली गर्दै हिँड्छन्। यौनिकताका सवालमा अपाड्डता भएका व्यक्तिहरूलाई समाजले हेर्ने दृष्टिकोणबारे यो एउटा प्रतिनिधि घटना हुन सक्छ। शिक्षा मन्त्रालय, पाठ्यक्रम विकास केन्द्र तथा सरोकारवाला निकायहरूले जिम्मेवार यौन सचेतना भएको पुस्ता तयार पार्न विद्यालयभित्र र बाहिर रहेका विद्यार्थीलक्षित बृहत् यौनिकता शिक्षाको सघन पाठ्यक्रम तयार गरी लागू गर्न ढिलाइ गर्नु हुँदैन। मानव यौनिकता मानिस हुनुको केन्द्र भागमा पर्छ। मानव यौनिकताभित्र यौन स्वास्थ्य, प्रजनन स्वास्थ्य, यौनिक अभिमुखीकरण, महिनावारी, प्रजनन, स्वास्थ्य सम्बन्ध, शारीरिक एकीकृतपना, लैंगिक पहिचान, शारीरिक बनावटका साथै असंख्य अन्य पक्षहरूको सम्मि श्रण, अनुभव, अनुभूति तथा अभिव्यक्ति हुने गर्छन्। हरेक व्यक्तिका अआफ्नो यौनिकता हुन सक्छ किनकि हरेक व्यक्तिले फरक किसिमको सामाजिक, आर्थिक तथा राजनीतिक वातावरण, विविधतायुक्त बहुलवाद समाज, रीतिरिवाज, परम्परा, व्यक्तिगत स्वास्थ्यस्थिति तथा धार्मिक संस्कारबीच हुर्किएको हुन्छ। त्यसैले यौनको सवालमा हरेक व्यक्तिका आआफ्नै अवधारणा विकास भएको हुन्छ। कसैले यौनलाई विज्ञान, अनुशासन र स्वास्थ्यको केन्द्र भागमा राखेर हेर्छन् भने कसैले यौनलाई संकुचित, गोप्य र छाडावादसँग जोडेर व्याख्या गर्छन्। युवावस्था वा किशोरावस्थामा प्रवेश गरेसँगै उनीहरूमा यौन जिज्ञासा, कूतुहलता र यस विषयमा थप जानकारी लिन खोज्ने अभिरुचि बढेर जन्छ त्यसैले उनीहरूलाई आफ्नो जीवनलाई स्वस्थ र सुखमय बनाउने सीप हासिल गर्न तथा मूल्यमान्यता विकास गर्न यौनिकतासम्बन्धी सही ज्ञान प्राप्त गर्न आवश्यक छ। त्यसैले सानै उमेरदेखि बालबालिकालाई उनीहरूका अभिभावक तथा परिवारले यौनका विषयमा सही सूचना तथा जानकारी दिनुपर्छ। तर नेपाली परिवारमा बालबालिका, युवा तथा किशोरकिशोरीले यौनसम्बन्धी सूचना पाउदैनन्। त्यसैले उनीहरूको सूचनाका स्रोत प्रायः साथीसंगी, इन्टरनेट, रेडियो, सामाजिक सञ्जाल, टेलिभिजन र पत्रपत्रिका हुने गर्छन्। तर ती सूचनाका स्रोतहरू आधिकारिक, विश्वासिलो र भरपर्दो नहुन पनि सक्छन्। गलत सूचनालाई सही सम्झिएर व्यवहारमा अपनाए त्यसले विभिन्न शारीरिक तथा मानसिक जोखिम तथा समस्या निम्त्याउन सक्छ। त्यसैले औपचारिक विद्यालय शिक्षा तथा अनौपचरिक शिक्षामा युवा तथा किशोरकिशोरीलाई यौन शिक्षा प्रदान गर्न प्रमुख भूमिका खेल्नुपर्छ। विद्यालयको पाठ्यक्रममा आधारित यौन शिक्षालाई नै बृहत् यौनिकता शिक्षा भनिन्छ। युनेस्को २०१८ ले बृहत् यौनिकता शिक्षालाई परिभाषित गरेअनुसार त्यस्तो शिक्षा जसले युवा, किशोरकिशोरी तथा बालबालिकाका ज्ञान, सीप, मूल्य र धारणामा अभिवृद्धि गरेर उनीहरूलाई आफ्नो स्वास्थ्य, वृत्ति विकास र स्वाभिमान अनुभूति गराउन, सम्मानपूर्ण सामाजिक र यौन सम्बन्ध विकास गर्न, व्यक्तिगत छनोटले आफ्नो तथा अरूका प्रगतिलाई कसरी प्रभाव पार्छ भन्ने कुरा स्विकार्न र जीवनभरका लागि आफ्नो अधिकार सुरक्षाबारे बुझ्न र सुनिश्चित गर्न सक्षम बनाउछ। त्यसैले बृहत् यौनिकता शिक्षालाई संकुचित अवधारणामा मात्र परिभाषित गरिनु हुँदैन। यो शिक्षालाई मानव यौनिकताको मनोवैज्ञानिक, संवेगात्मक, शारीरिक र सामाजिक पक्षलाई समेटेर सानो उमेरका बालबालिकादेखि युवा उमेरका विद्यार्थीलाई लक्षित गरेर पाठ्यक्रम तयार पारी अध्ययनअध्यापन गरउनुपर्छ। युवा, बालबालिका तथा किशोरकिशोरीको सर्वांगीण विकास तथा सशक्तीकरणका लागि बृहत् यौनिकता शिक्षा अनिवार्य आवश्यकता हुन सक्ने भनी विभिन्न समयमा गरिएका धेरै अध्ययनले प्रमाणित गरेका छन्। युनेस्कोद्वारा सन् २०१६ मा बृहत् यौनिकता शिक्षाबारेमा गरिएको एक समीक्षात्मक अध्ययनले देखाएअनुसार विद्यालय तहमा बृहत् यौनिकता शिक्षा पाएका युवा तथा किशोरकिशोरीको पहिलो यौन सम्पर्कको उमेर ढिलो सुरु भएको, यौन साथीहरूको संख्या घटेको, जोखिमयुक्त व्यवहार अपनाउने क्रम घटेको र कण्डम तथा परिवार नियोजनका साधन प्रयोगमा वृद्धि भएको देखाएको छ। यसका अलावा बृहत् यौनिकता शिक्षा प्राप्त गरेका युवा तथा किशोरकिशोरीको स्वास्थ्यमा सकारात्मक परिणाम देखा परेका छन् भने लैड्डिक असमानता घटाउन सघाएको, महिला तथा किशोरीविरुद्ध हुने हिंसाका घटना दरमा कमी आएको र उनीहरूमा आफ्ना अधिकार र नागरिक हक दाबी गर्ने क्षमतामा पनि वृद्धि भएको पाइएको छ। समाजमा व्याप्त लैड्डिक असमानता, विभेदकारी पितृसत्तात्मक अवधारणा तथा अभ्यास क्रमशः घट्दै गएको निष्कर्ष निकालेको छ। बृहत् यौनिकता शिक्षा केवल यौन स्वास्थ्यको ज्ञानका विषयमा मात्र सीमित छैन। यो शिक्षाले विद्यार्थीमाझ असुरक्षित यौन ब्यवहारबाट उत्पन्न हुने सम्भावित नकारात्मक परिणामलाई कम गर्न, जीवनोपयोगी सीपहरू जस्तै सञ्चार, संवाद, दृढता, पक्षपातविरुद्ध चुनौती दिन सक्ने र निर्णय गर्न सक्ने सीप विकास गराउछ। यौन क्रियालाई सन्तान प्राप्त गर्ने प्रक्रियाका रूपमा मात्र नसिकाई, आनन्द, विश्वास, दिगो सम्बन्ध, यौन हिंसा, निर्णय, आकर्षणलगायत विभिन्न मनोवैज्ञानिक पक्ष समेटी युवा तथा किशोरकिशोरीलाई आफू अनुकूल यौन जीवन जिउन उत्प्रेरित गर्छ। नेपालमा विद्यालय स्तरमा बृहत् यौनिकता शिक्षाको पाठ्यक्रम तयार गरी लागू गरिएको करिब १७ वर्ष पुगेको छ। पहिलोपटक सन् २००३ मा कक्षा ९ र १० को अनिवार्य स्वास्थ्य जनसंख्या तथा वातावरण शिक्षा विषयअन्तर्गत बृहत् यौनिकता शिक्षाको पाठ्यक्रम तयार गरी लागू गरिएको थियो। कक्षा ६, ७ र ८ मा करिब एक दशकपछि सन् २०१३ मा पाठ्यक्रम परिमार्जित गरी बृहत् यौनिकता शिक्षाको पठनपाठन सुरु गरियो। वर्तमान शिक्षा प्रणालीमा बृहत् यौनिकता शिक्षाको पाठ्यक्रमलाई एकल विषयका रूपमा लागू गरिएको छैन। विभिन्न विषय जस्तै विज्ञान, सामाजिक शिक्षा, स्वास्थ्य जनसंख्या तथा वातावरण शिक्षा, स्वास्थ्य तथा शारीरिक शिक्षा र नैतिक शिक्षामा बृहत् यौनिकता शिक्षाको पाठ्यक्रमलाई विषयअनुकूल पाठ बनाई समावेश गरिएको छ। नेपालको औपचारिक शिक्षा प्रणालीमा बृहत् यौनिकता शिक्षाको पठनपाठन् हुनु आफैंमा उल्लेखनीय उपलब्धि मान्न सकिन्छ। तर अझै पनि बृहत् यौनिकता शिक्षाको विद्यालय पाठ्यक्रम बृहत् र उमेरसुहाउँदो हुन सकेको छैन। हाल सरोकारवालाहरू बृहत् यौनिकता शिक्षाको पाठ्यक्रम विद्यार्थीलाई आवश्यक छ कि छैन ? लागू गरिनु जरुरी छ कि छैन ? छ भने केकस्ता सवाल समेटिनुपर्छ आदि विषयमा केन्द्रित भई छलफल गरिरहेका छन्। तर फेरि अन्य सरोकारवाला यो विषयलाई समेटिनु हुन्न भन्ने दृष्टिकोणका साथ अगाडि आएका छन्। वास्तवमा देशको ४० प्रतिशत युवा जनसंख्या भएको मुलुकले बृहत् यौनिकता शिक्षालाई अझ परिष्कृत, व्यापक बनाई लागू गर्नुको विकल्प छैन। त्यसैले शिक्षा मन्त्रालय, पाठ्यक्रम विकास केन्द्र तथा सरोकारवाला निकायहरूले जिम्मेवार यौन सचेतना भएको पुस्ता तयार पार्न विद्यालयभित्र र बाहिर रहेका विद्यार्थीलक्षित बृहत् यौनिकता शिक्षाको सघन पाठ्यक्रम तयार गरी लागू गर्न ढिलाइ गर्नु हुँदैन। (भण्डारी र कटवाल यौन तथा प्रजनन स्वास्थ्य क्षेत्रमा संलग्न छन्।)"
सर्पले डसेर मृत्यु,"सन्धिखर्क : जिल्लाको भूमिकास्थान नगरपालिकामा सर्पले डसेर एकजनाको मृत्यु भएको छ । भूमिकास्थान नगरपालिका ९, ढिकुराका ४५ वर्षीय शेरबहादुर विकको सर्पले डसेर मृत्यु भएको जिल्ला प्रहरी कार्यालयका प्रहरी निरीक्षक प्रकाश खत्रीले जानकारी दिए । उपचारका लागि कपिलवस्तु लैजाँदै गर्दा विकको बाटोमै ज्यान गएको हो । तीन दिनअघि १४ गते आइतबार विकलाई सर्पले टोकेको थियो । विषको असर देखिन थालेपछि मंगलबार मात्र उनलाई अर्घाखाँची अस्पताल ल्याइएको थियो । शरीरभरी विषको मात्रा फैलिएकाले अस्पतालले कपिलवस्तुको सर्पदंश उपचार केन्द्रमा रिफर गरेको अर्घाखाँची अस्पतालका प्रमुख डाक्टर कपिल गौतमले जानकारी दिए । उपचारका लागि कपिलवस्तु लैजाने क्रममा नरपानीमा ज्यान गएको स्थानीय डासिराम दर्लामीले जानकारी दिए । गत भाद्र १४ गते अर्घाखाँचीको शितगंगा नगरपालिका वडा नम्बर५ जुकेनामा सर्पले डस्दा ३५ वर्षीय यमबहादुर बेल्बासेको ज्यान गएको थियो ।"
कौसी क्विन०७७ फोटो प्रतियोगिता हुने,"काठमाडौं : कौसी खेती प्रवद्र्धनका लागि वगमती प्रदेशस्तरीय कौसी क्विन२०७७ फोटो प्रतियोगिता हुने भएको छ। प्रज्ञान क्रियसन प्रालिद्वारा सञ्चालित हलोखबर डटकमले सो प्रतियोगिताको आयोजना गरेको हो। प्रतियोगिताले कौसी खेतीका तरकारी, साना फलफूल तथा पुष्प खेती व्यवस्थापन क्षेत्रलाई समेटेको छ। यस प्रतियोगितमा सहभागी हुन कौसी खेती गर्दै गरेका कम्तीमा तीनवटा फोटो क्याप्सनसहित पठाउनुपर्नेछ। प्रतियोगीले भिडियो पनि पठाउन सक्नेछन्। यसमा वागमती प्रदेशबाट मात्र सहभागी हुने पाउनेछन्। हलोखबर डटकमको फेसबुक पेजमा पोस्ट गरिएका आफ्नो फोटोमा प्रतियोगीले लाइक, कमेन्ट, सेयर गर्न लगाउने र निर्णायक मण्डलले दिएको नम्बरका आधारमा बिजेता छानिनेछन्। सर्वोत्कृष्ट पुरस्कार विजेताले ५५ हजार ३५० र कौसी खेती गर्ने सामग्री प्राप्त गर्नेछन्। दोस्रो हुनेले १६ हजार ८५० रुपैयाँ बराबरका खेती गर्ने सामग्री र तेस्रो हुनेले १० हजार ५० रुपैयाँ बराबारका सामग्री प्राप्त गर्ने जनाइएको छ। साना फलफूल तथा पुष्प खेती व्यवस्थापन विधातर्फ प्रथम पुरस्कार सात हजार, दोस्रो पुरस्कार ६ हजार र तेस्रो पुरस्कार पाँच हजारको छ।"
"डा रिजालले भने : 'हामी दुवैमा कोरोना संक्रमण छ, तर भयभीत छैनौं'","काठमाडौं : वरिष्ठ स्त्री तथा प्रसूति रोग विशेषज्ञ डा भोला रिजालले आफू र श्रीमती कोरोना संक्रमित भएपनि भयभीत नभएको बताएका छन् । बुधबार बिहान आफ्नो फेसबुक एकाउन्टमा डा रिजालले श्रीमतीसँगको फोटो पोस्ट गर्दै लेखे छन्, 'हामी दुबै आज कोरोना संक्रमित भएका छौं तर थोरै पनि भयभित छैनौं । हामीलाई मात्र होइन, सबैले अरुलाई पनि हौसला दिऊँ । संक्रमितहरुको मनोवलका साथै स्वास्थ्यकर्मी जो आफ्नो जीवन राष्ट्रको लागि समर्पण गरिरहेका छन्, सबैलाई सलाम छ ।' उनले आफू स्वास्थ्यकर्मी भएकाले आफ्नो जीवन आफ्नो हातमा नहुने मात्र नभइ आफ्नो परिवार समेत उत्तिकै जोखिममा रहेको समेत बताएका छन्। 'म एउटा स्वास्थ्यकर्मी। हाम्रो जीवन आफ्नो हातमा कहाँ हुन्छ र हामी आफू मात्र होइन हामीबाट हाम्रा परिवार समेत उत्तिकै जोखिममा रहन्छन्, 'उनले भनेका छन्। उनले आफूलाई आशिर्वाद, स्वास्थलाभको शुभकामना व्यक्त गर्ने सबैलाई धन्यवाद भन्दै अग्रपङ्तिमा खटिएकाहरुमा उच्च मनोवलका साथ काममा हौसला मिलोस् भन्दै शुभकामना समेत व्यक्त गरेका छन्। डा रिजाल र उनकी पत्नीलाई यही भदौं १४ गते स्वाब नमूना परीक्षण गराएका थिए। रिपोर्ट पोजिटिभ आएपछि रिजाल दम्पती भदौ १४ गते आइतबारबाट ह्याम्स अस्पतालको आइसोलेसनमा बसेका छन्। लक्षण नदेखिएको भएपनि उमेरका कारण केही परिहाल्यो भने अप्ठेरो होला भनेर अस्पतालमै भर्ना भएको जानकारी दिएका थिए।"
"ढुंगाले लागेर आमाको मृत्यु, छोरी गम्भीर",तानसेन : अविरल वर्षासँगै पहाडबाट खसेको ढुङ्गाले लागेर पाल्पामा एक महिलाको मृत्यु भएको छ भने एक गम्भीर घाइते भएकी छिन् । मृत्यु हुनेमा माथागढी गाउँपालिका ७ रहवासकी २९ वर्षीय समिक्षा चौहान हुन् ।उनको बुटवल सिटि अस्पतालम उपचारको क्रममा मंगलबार राती मृत्यु भएको हो । ढुङ्गाले किचेर गम्भीर भएकी समिक्षाकी ३ वर्षीया छोरी करिष्मा चौहानको सिटि अस्पताल बुटवलमा उपचार भइरहको छ । उनको अवस्था गम्भीर रहेको अस्पतालले जनाएको छ । तिनाउँ गाउँपालिका ३ श्रीडाडा गोविन्द सोमैको घरमा बसेकी चौहानलाई मंगलबार बेलुका अविरल वर्षासँगै माथि पहाडबाट खसेको ढुङ्गा लागेको थियो । चौहानका आमा छोरी केही दिन अघि मात्र माथागढी रहवासबाट माइतीघर तिनाउँ श्रीडाडा आएकी थिइन् ।
बाराका संक्रमित ९७ वर्षीय वृद्धको वीरगन्जमा मृत्यु,"वीरगन्ज : वीरगन्जमा कोरोना संक्रमणका कारण थप १ जनाको मृत्यु भएको छ । बाराको सिम्रौनगढ नगरपालिका वडा नम्बर ९ का ९७ वर्षीय पुरुषको बुधबार बिहान मृत्यु भएको हो । वीरगन्जको गण्डक अस्थायी कोभिड अस्पतालको आइसीयूमा उपचाररत ती पुरुषको बुधबार बिहान १ बजे मृत्यु भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए । मुटुका रोगी रहेका ती पुरुषमा निमोनिया भएपछि भदौ १२ गते वीरगन्जकै तराई अस्पतालमा भर्ना गरिएको थियो।कोरोनाको आशंकामा उनको स्वाब परीक्षण गर्दा पीसीआर रिपोर्ट पोजेटिभ आएपछि उनलाई भदौ १४ गते गण्डक अस्थायी कोभिड अस्पतालमा रिफर गरिएको थियो । शरिरमा सोडियमको मात्रा कम रहेको र निमोनियाले पनि ग्रस्त रहेका उनको उपचारका क्रममा बुधबार बिहान मृत्यु भएको डाक्टर नीरज सिंहले जानकारी दिए । योसँगै वीरगन्जमा कोरोनाका कारण अहिलेसम्म मृत्यु हुनेको संख्या ५५ पुगेको छ । साउन यतामा मात्रै ५१ जनाको मृत्यु भएको हो । वीरगन्जमा अहिलेसम्म कोरोनाका कारण मृत्यु भएका ५५ मध्ये २ बेवारिसे पुरुष सहित पर्साका ३९ जना , बाराका १२ जना र रौतहटका ४ जना रहेका छन् ।"
"महसुल उठाऔं, मर्कामा पनि नपारौं","डेडिकेटेड र ट्रंक लाइन बिजुली सेवा उपभोग गरेका ग्राहकको बक्यौता महसुल विवाद लामो समयदेखि कचपल्टिएको छ। मतभेद सल्टाउन भएका आन्तरिक, मन्त्रालयगत एवं आयोगस्तरीय पहलहरू निचोडमा पुग्न सकेका छैनन्। त्यही कारण अर्बौं राजस्व उपभोक्ताकै खल्तीमा अड्किइरहेको छ। त्यसैलाई ध्यान दिई अख्तियार दुरुपयोग अनुसन्धान आयोगले समाधानको मध्यमार्गी सुझाव लिखित रूपमा दिएको छ। सरोकारवाला ऊर्जा मन्त्रालय, विद्युत् नियमन आयोग र नेपाल विद्युत् प्राधिकरण अख्तियारको परिपत्रसँगै समाधानका गृहकार्यमा लागेका प्रारम्भिक संकेत मिलेका छन्। समस्या टुंग्याउन ढिला भइसकेको छ। जसरी हुन्छ सल्ट्याइनुपर्छ। पाँच वर्षअघि देशमा चरम लोडसेडिङ थियो। नेपालमा चौबीसै घन्टा बत्ती आउँछ भन्ने कसैले कल्पनासम्म गरेको थिएन। १८ घन्टासम्मको लोडसेडिङ सिंगो मुलुकले सहनुपरेको थियो। उद्योगधन्दा अस्तव्यस्त थिए। अर्थतन्त्र चौपट हुने अवस्थामा थियो। त्यस्तो अवस्थामा प्राधिकरणले २०७२ साउन १ देखि ठूला उद्यमलाई चौबीसै घन्टा चलाउन बिजुली उपलब्ध गराउने वातावरण बनाइदियो। सर्वसाधारणले ६ घन्टा बिजुली पाउँदा उद्योग पूर्णरूपमा सञ्चालनमा रहन पाए। त्यसरी सुविधा पाएका करिब चार सय डेडिकेटेड र ट्रंक लाइन (सबस्टेसनबाट सबस्टेसन जाने लाइनबाट निरन्तर विद्युत् सप्लाई हुने) का ग्राहकलाई भने दोब्बर महसुल तोक्यो। तर, महसुल निर्धारण गर्नु प्राधिकरणको अधिकार क्षेत्रबाहिर रहेको विषय प्रश्नवाचक बन्यो। अन्ततः प्राधिकरणले ६ महिनापछि तत्कालीन विद्युत् महसुल निर्धारण आयोगमार्फत सोही महसुल निर्धारण गरायो। त्यसलाई सम्बद्ध ग्राहकहरूले स्वीकार गरे। हो, प्राधिकरणको जटिलकालीन व्यवस्थापन उद्योगहरूको राहतार्थ थियो। उद्योगधन्दाले पनि त्यसलाई सकारात्मक लाभका रूपमा लिएका थिए। २०७५ वैशाख ३० देखि मुलुकभर लोडसेडिङ अन्त्य भएको प्राधिकरणले औपचारिक घोषणा गयो। तर, विगतको अप्ठ्यारोकालमा डेडिकेटेड र ट्रंक लाइन सुविधा लिने उद्योगहरूले भने त्यसको अनुभूति गर्न पाएनन्। कारण तिनका लागि राखिएको दोब्बर महसुल हटाइएन। त्यसमा उनीहरूले पक्षपात भएको गुनासो झिकिरहे। त्यही कारण देखाउँदै उनीहरूले लामो समयदेखि ठूलो मात्रामा महसुलसमेत तिरेका छैनन्। विद्युत् महसुल निर्धारण आयोगको विघटन गरी नयाँ बनाइएको विद्युत् नियमन आयोगले बल्ल साउन १ देखि समान महसुल लागू गरायो। अबका लागि विवाद सल्टिए पनि पुरानो के गर्ने भन्ने समस्या यथावत् छ। त्यसैलाई ध्यान दिएर अख्तियार मिलापत्रमा अग्रसर भएको हो। उसको सुझावको आशय छ सुरुमा औपचारिक महसुल निर्धारण नभएको ६ महिना अवधिको अतिरिक्त शुल्क लिनु गैरकानुनी हो। लोडसेडिङ हटेपछि पनि थप लिइरहनु अन्याय हो। त्यसलै २०७२ पुसदेखि २०७५ वैशाखसम्मको दोब्बर लिएर बाँकी अवधिको अन्य ग्राहक समान गर्दा न्यायोचित हुने अख्तियारको राय छ। यसको अर्को पाटो पनि छ। सुरुका ६ महिना अतिरिक्त शुल्क लिइएकामा आपत्ति जनाउँदै रिट लिएर शिवम् सिमेन्ट लिमिटेड सर्वोच्च अदालत गएको थियो। सर्वोच्चले सुरुको ६ महिनाको दोब्बर नलिन आदेश जारी गरेको छ। तर, अन्य उद्योगका हकमा त्यही ६ महिनाको के गर्ने भन्ने विवाद यथावत् छ। अख्तियारले त्यो अवधिको शिवम्कै फैसलालाई आधार मान्न दिएको सुझाव न्यायोचित र व्यावहारिकसमेत देखिन्छ। जहाँसम्म पछिल्लो अवधिको कुरा छ प्राकृतिक न्यायका हिसाबले पनि देशैभर लोडसेडिङ हटेपछि निश्चित उद्योगलाई भने बढी समय बिजुली चलाएको सुविधावापतको जरिमाना लिनु उचित देखिन्न। अतः यस्ताखाले विवादमा अल्झिएरअल्झाएर अर्बौं रावस्व अड्काइरहनु हुँदैन। चाँडो समाधान गरेर सबै उद्योगलाई बक्यौता बिलिङ गरी असुलउपर गरिनुपर्छ। त्यसका लागि प्राधिकरणलाई नोक्सानी नहोस्, उद्यमी पनि मर्कामा नपरून् भन्ने हेरिनुपर्छ। अख्तियारले सुझाएको मध्यमार्गी बाटो त्यसको उचित समाधान हुन सक्छ।"
५ महिनापछि व्यावसायिक उडान खुला,"काठमाडौं : कोरोनाको कारण देखाउँदै स्थगन भएको करिब ५ महिनापछि कोरोना महामारीको बीचमा नै नियमित अन्तर्राष्ट्रिय उडान सुरु भएको छ। भदौ १६ गतेबाट उडान खुलेपछि भदौ १७ गते बुधबार काठमाडौं त्रिभुवन अन्तर्राष्ट्रिय विमानस्थलमा अन्तर्राष्ट्रिय उडान अवतरण हुने भएका छन्। दैनिक ५०० यात्रुको चाप रहने गरी २ देखि ३ वटा सम्म उडान हुने नागरिक उड्डयन प्राधिकरणले जानकारी दिएको छ। अन्तर्राष्ट्रिय उडान तालिकामा मलेसियासँगै टर्कीको इस्तानाबुल, कोरियाको सिओल, चीनको गोन्जाओ, सारजहा, कतारको दोहा र दुबईबाट दैनिक उडान भदौ ४ गते बसेको मन्त्रिपरिषद् बैठकले अन्तर्राष्ट्रिय जहाज सशर्त खुलाउने निर्णय गरेको थियो। मंगलबार राति १ बजे नेपाल वायुसेवा निगमको जहाज ४८ जना यात्रु बोकेर जापानको नारिता उडान भर्दै छ भने भदौ १७ गते नारिताबाट २१३ यात्रु लिएर निगमको जहाज काठमाडौं अवतरण गर्ने प्रवक्ता अर्चना खड्काले जानकारी दिइन्। यस्तै मलेसियाको मालिन्दो एयर पनि बुधबार ३ बजे काठमाडौं विमानस्थलमा अवतरण गर्ने र ४ बजे फर्किने तालिका रहेको विमानस्थल प्रवक्ता देवचन्द्रलाल कर्णले जानकारी दिए। मलेसियाबाट कति यात्रु नेपाल आउने र नेपालबाट कति फर्किने भन्ने तथ्यांक आइनसकेको कर्णको भनाइ छ। सरकारको निर्देशन अनुसार नियमित उडानका लागि विमानस्थल पूर्ण रूपमा तयार रहेको प्रवक्ता कर्णले स्पष्ट पारे। भिसासम्बन्धी सरकारको निर्देशन अनुसार अध्यागमनले हेर्छ, स्वास्थ्यसम्बन्धी निर्देशन स्वास्थ्य मन्त्रालयद्धारा स्थापित हेल्थ डेस्कले हेर्छ, रनवे, ट्याक्सी वे, टर्मिनल बिल्डिङ विमानस्थलले हेर्छ, यात्रुलाई आगमन कक्षबाट होल्डिङ सेन्टरसम्म पुयाउने काम सेनाले हेर्छ। सबैले आफ्नो जिम्मेवारी सम्हाल्ने विमानस्थल प्रवक्ताको भनाइ छ। सरकारले सार्वजनिक गरेको अन्तर्राष्ट्रिय उडान तालिकामा मलेसियासँगै टर्कीको इस्तानाबुल, कोरियाको सिओल, चीनको गोन्जाओ, सारजहा, कतारको दोहा र दुबईबाट नेपालमा दैनिक उडान हुनेछन्। यी बाहेक नेपाली वायुसो कम्पनीहरू नेपाल एयरलाइन्स र हिमालय एयरलाइन्सले पनि जापानको नारिता, चीनको चङगुइङ, मलेसियाको क्वालालम्पुर, युनाइटेड अरब इमिरेट्को आबुधाबी र दुबई र हङकङमा उडान भर्ने तालिका सार्वजनिक भएको छ। नियमित उडान तालिक एक महिनाका लागि सार्वजनिक गरिएको छ। परिस्थिति अनुसार तालिका हेरफेर हुन सक्ने उड्डयन प्राधिकरणले जानकारी दिएको छ। भदौ १६ बाट अन्तर्राष्ट्रिय उडान खुलेको भए पनि नेपाली नागरिक, विदेशी दातृ संस्थामा कार्यरत र कूटनीतिक नियोगका प्रतिनिधिबाहेक अन्य विदेशी पर्यटक नेपाल आउन नपाउने भनिएको छ। सरकारले भदौ १६ गतेबाट व्यावसायिक अन्तर्राष्ट्रिय उडान सुरु गरेको भए पनि चार्टर्ड तथा उद्घार उडानलाई पनि निरन्तरता दिने भएको छ। नियमित उडान हुन नसक्ने मुलुकमा चार्टर्ड उडान गरिने पर्यटन मन्त्रालयद्धारा जारी विज्ञप्तिमा उल्लेख रहेको छ। आन्तरिक उडान भने अझै भदौ ३१ गतेसम्मका लागि स्थगित गरिएको भदौ १४ गते बसेको मन्त्रिपरिषद् बैठकले निर्णय गरेको छ। यसअघि सरकारले भदौ १ गतेबाट नै आन्तरिक तथा बाह्य उडान खुलाउने भनेको भए पनि कोरोना संक्रमण फैलिन क्रम बढेसँगै सबै उडान स्थगित गरेको थियो। आन्तरिक हवाई कम्पनीले उडान सञ्चालन गराउन सरकारसँग माग गर्दै सुरक्षा संयन्त्र पालना गरेर उडानका लागि तयार रहेको बताउँदै आइरहेका छन्।"
प्रधानमन्त्रीको ढिपी र गौशालाको गोबर ग्यास,"मुलुकको सबैभन्दा ठूलो गौशाला आज चरम आर्थिक अभावको संकटबाट गुज्रिरहेको छ रूसको सफल आन्तरिक्ष कार्यक्रम अमेरिकाका लागि हाँक थियो। ठूलो चुनौतीको विषय बनेको थियो। अमेरिकीहरू तिलमिलाएका थिए। त्यसैले राष्ट्रपति जोनएफ केनेडीले एकैपटक चन्द्रमामा पुग्ने तिथिमितिसमेत घोषणा गरिहाले। यसले अमेरिकी वैज्ञानिकहरू ठूलो असमञ्जसमा परे। किनकि अहिलेका विश्वविख्यात अमेरिकी आन्तरिक्ष संस्था नासा (नेसनल एरोनोटिक्स एन्ड स्पेस एडमिन्सट्रेसन) को स्थापना भएको ६ वर्षभन्दा बढी भएको थिएन। तर आश्चर्यको विषय के रह्यो भने अमेरिकीहरूको अदम्य साहस र प्रचुर लगनशीलता तथा अहोरात्र मेहनतले नील आम्रष्टङ र बुज आल्ड्रिन चन्द्रमा पुग्ने विश्वको पहिलो व्यक्ति बने। हाम्रा प्रधानमन्त्री केपी शर्मा ओली केनेडी होइनन्। नेपाल अमेरिका पनि होइन र यहाँ नासा त के त्यसको एउटा रौंको बराबर कुनै अनुसन्धान तथा अन्वेषण केन्द्र छैन। त्यस्तो अवस्थामा प्रधानमन्त्रीजस्तो हैसियत भएको व्यक्तिले जथाभावी बोल्दै हिँड्दै गयो भने उनको के दुर्दशा हुन्छ भन्ने कुरा यो सरकारको दयनीय अवस्था हेरेर अहिले सहजै अनुमान लगाउन सकिन्छ। झन् कोरोनाको कहरले त मुलुकका सबै क्षेत्र थिलथिलो भएको अवस्थामा हाम्रो प्रधानमन्त्री केनेडी नभए पनि मौकामा चौका हान्न भने धेरै सिपालु हुनुहुन्छ। दुई वर्षपहिले पूर्वाञ्चल भ्रमणमा रहदा उनले विराटनगरस्थित गौशालाले पाइपलाइनबाट ग्यास वितरणको तयारी गरिरहेको अवस्था अवलोकनका लागि चाँजोपाँजो मिलाउन भने तर विनातयारी चौबीस घन्टाभित्र उद्घाटन नै गरिहाले। तराईमधेसमा वैकल्पिक ऊर्जाका सबैभन्दा सशक्त माध्यम गोबर ग्यास तथा सौर्य ऊर्जाको भरपूर उपयोग गर्न सक्यो भने प्रधानमन्त्री ओलीका शब्दमा समस्यालाई पनि सम्पत्तिका रूपमा उत्पादन गर्न सक्ने क्षमता नेपालीसँग रहेको जगजाहेर छ। पहिलोपटक प्रधानमन्त्री भएका बेला पाइपलाइनबाट घरघर ग्यास पुर्याउने जुन डिङ उनले हाँकेका थिए, त्यो धोको त उनको पूरा भयो तर जनताका समस्या भने समाधान भएनन्। उदघाट्नलगतै ३२ घरमा पुगेको ग्यास दुई वर्षमा उक्लिनुभन्दा झन् घटेर ३० मा झरेको छ। तर प्रधानमन्त्रीले ग्यासको उदघाट्न गर्दै आश्वासनको जुन पोका बाँडेका थिए, त्यो भने दुई वर्षभन्दा बढी भइसक्दा पनि पूरा भएको छैन। प्रधानमन्त्रीकै शब्दमा ३२ वटा घरपरिवारलाई सिलिन्डरको डल्ला चाहिँदैन अब छोटो समयभित्र ६० घरले सिलिन्डरको डल्लाको बिदाइ गर्दैछन्। थोरैले भए पनि काँधमा सिलिन्डरको डल्ला बोकिराख्ने समस्याबाट उनमुक्ति पाएकोमा म साह्रै खुसी छु। के हुँदै थियो विराटनगरमा ? नेपालको दोस्रो ठूलो सहर विराटनगर धेरै अर्थमा आफूलाई चिनाउन सफल भएको छ। राजनीतिक तथा औद्योगिक रूपमा मात्र होइन, शैक्षिकप्राविधिक रूपमा पनि यसले खेल्दै आएको भूमिका कहींकतै लुकेको छैन। सामाजिक रूपमा मुलुककै सबैभन्दा ठूलो गौशाला र अनाथ आ श्रम विराटनगरमै अवस्थित छ। यही गौशालाले ( श्रीकृष्ण गौ सेवा सदन) २०७२ सालमा जैविक फोहोरबाट ग्यास उत्पादन गरी पाइपलाइनमार्फत वितरण गर्ने परियोजनाको थालनी गरेको थियो। २०४२ सालमा राजा वीरेन्द्र तथा रानी ऐश्वर्याबाट उद्घाटित यो गौशाला निर्माणमा नेपाल सरकारको योगदान अति न्यून छ। जेजति लगानी गरिएका छन्, त्यसको अधिकांश हिस्सा स्थानीयले गरेका हुन्। विशेषतः विराटनगरका समृद्घ माडवाडी समाजको अतुलनीय योगदान रहेको छ। साँचो कुरा त के हो भने माडवाडी समाजको तर्फबाट विराटनगरवासीका लागि यो अनुपम सुनौलो उपहार हो। त्यसमा पनि समाजसेवी दिनदयाल अग्रवाल बाँचुञ्जेल गौशालाको जुन सुव्यवस्थित व्यवस्थापन प्रदान गरे, त्यो विराटनगरवासीका लागि अब ऐतिहासिक धरोहर भइसकेको छ। अति उच्च प्रविधिको गोबरग्यास, बर्मेली आधुनिक अर्गेनिक मल तथा बिहानै गौमूत्रको सेवनजस्ता स्वास्थ्यवद्र्घक विकास निर्माण तथा सामाजिक आयोजनाहरूले उनको काम गर्ने तरिका सबैका लागि अनुकरणीय बनेको छ। विशुद्व सामाजिक सेवाहेतु गरिएका यी कार्यका लागि नेपाल सरकारलाई नगुहारिएका पनि होइनन् तर पञ्चायतकालदेखि अहिलेसम्म सरकारको प्रत्यक्ष लगानीविना निर्माण गरिएका नेपालको सबैभन्दा ठूलो गौशालाले वर्तमान प्रधानमन्त्री केपी शर्मा ओलीको इज्जत र प्रतिष्ठालाई कसरी जोगायो र अहिलेसम्म धान्दै छन् त्योचाहि सबैका लागि चासोको विषय बनेको छ। प्रधानमन्त्रीको उदघाट्न भाषणको सारलाई केलाएर अध्ययन गर्ने हो भने यस प्रकारको भावार्थ प्रस्टरूपमा दृष्टिगोचर हुन्छ। नेपालमा पहिलोपटक विश्व बैंक, स्वयं गौशाला र विराटनगर महानगरपालिकाको अनुदान सहयोगमा डेढ करोडको लगानीमा निर्माण गरिएको अति उच्च प्रविधिको गोबरग्यासले गौशालाको छेउछाउको ६० घरपरिवारलाई पाइपलाइनमार्फत खाना पकाउने ग्यास आपूर्ति गर्ने निधो गरेको थियो। २०७५ साल मंसिरमा सो ग्यास प्लान्टको उद्घाटन गर्ने उद्देश्यका साथ काम भइरहेको थियो। यसैबीचमा प्रधानमन्त्रीको पार्टीसँग सम्बद्घ विराटनगरका केही नेताले सुइको पाए। थाहा पाउनसाथ प्रधानमन्त्रीको पूर्वाञ्चल भ्रमण क्रममा अवलोकनका लागि तारतम्य मिलाइयो। त्यतिबेलासम्म ३२ घरमा ग्यास आपूर्ति गर्न सक्ने तयारी भइसकेको थियो। तर पहिलोपटक आफू प्रधानमन्त्री भएका बेला पाइपबाट जनताका घरघरमा ग्यास पुर्याउने उनले जुन ढिपी कसेका थिए, त्यो ३२ घरबाट शुभारम्भ भयो भन्ने घोषणा गर्न चाहन्थे। यो सुनौलो अवसरलाई उनले उद्घाटनमा रूपान्तरण गरे। सरकारी सञ्चारमाध्यमदेखि आसेपासे मिडियाबाट खुब प्रचारप्रसार गर्न लगाए। लाग्थ्यो, अब नेपालीहरू केही वर्षमै ग्यासमा आत्मनिर्भर बन्ने छन्। आफूले वाचा गरेका कुरा अचानक र अप्रत्याशित रूपमा भेटाएपछि उनको खुसीको सीमा नै रहेनन्। प्रधानमन्त्रीले आफ्नो उद्घाटन भाषणमा सरकारका तर्फबाट केही आर्थिकसँगै दुई केबीको सोलार पावर अनुदान सहयोग गर्ने घोषणा पनि गरिहाले। साथै आफूले बोलेका कुरा आज मूर्तरूप धारण गरेको डिङ पनि हाँके। प्रधानमन्त्रीमाथि प्रश्नवाचक चिह्न तर प्रधानमन्त्रीको फाइफुट्टी केही महिनाभित्रै उदांगियो। उनको विकासे हाकमाथि प्रश्नवाचक चिह्न लागेको छ। उद्घाटनका बेला ३२ घरमा आपूर्ति गरिएको ग्यास दुई वर्ष बितिसक्दा पनि ३३ हुन सकेको छैन। बरु घटेर झन् ३० मा झरेको छ। प्रधानमन्त्रीले घोषणा गरेको अनुदान सहयोग अहिलेसम्म प्राप्त नभएकाले आर्थिक अभावका कारण योजना थिलथिलो भएको छ। बाकी ३० वटा घरधुरीका लागि उत्पादित ग्यास खेर गइरहेको छ। गौशालासँग ५० लाख मात्र सम्भव हुन सक्यो भने ३० घरधुरीले अगामी १० दिनमा ग्यास पाउन सक्छन्। तर जुन गौशालाले प्रधानमन्त्रीको इज्जत र प्रतिष्ठा बचायो, त्यसलाई आज ५० लाख राशि पहाडसरह भएको छ। यसको मूल कारण के हो भने मुलुकको सबैभन्दा ठूलो गौशाला आज चरम आर्थिक अभावको संकटबाट गुज्रिरहेको छ। गौशालाले ग्यास उत्पादन गर्नुभन्दा पहिले गोबरबाट बर्मेली आधुनिक अर्गेनिक मलको कारखाना स्थापना गरेको थियो। यसबाट अति उच्च प्रकारको कम्पोस्ट मल उत्पादन हुदै आएको छ। तर ग्यास प्लान्टको स्थापनासँगै मलको उत्पादन स्वात्तै घटेको छ। करोडौंको लागतमा निर्माण गरिएको एकातिर मल कारखानाको अवस्था खस्किँदै गएको छ भने अर्कातर्फ त्यही अनुपातमा लगानी गरिएको ग्यास उत्पादन पनि सोचेजस्तो नभएकाले नेपालको सबैभन्दा ठूलो गौशालाको अवस्था धर्मराउँदो छ। यसले गर्दा सयांैको संख्यामा रहेका गाईको खुराक पनि समयमा उपलब्ध हुन सकिरहेको छैन। जेजति गाई छन्, प्रायः कुपोषणको सिकार भएका छन्। गौशालाले आयुर्वेदिक विधिबाट बिहानै गौमूत्र सेवनको जुन कार्यक्रम ल्याएको थियो, त्यो पनि बन्द भएको छ। यता ग्यास प्लान्टमा केही खराबी आयो भने भारतबाट महँगो शुल्क तिरेर प्राविधिक झिकाउनुपर्ने बाध्यता छ। त्यसैले प्रधानमन्त्रीले कबुल गरेको रकम उपलब्ध गराइयो भने मात्र केही गर्न सक्ने अवस्थामा पुगेका छन् गौशाला। तर वर्तमान प्रधानमन्त्री जति बोल्छन् त्यति गर्दै र हुदै गयो भने मुलुक वर्षभरिमै कोल्टे फेरिसक्थ्यो। त्यसैले गौशाला व्यवस्थापन समितिले विकल्प नखोजी कुनै उपाय देखिन्न। खासगरी गौशालाको रिढ मानिएको गाईको संख्या नै दिनप्रतिदिन घट्दै गएको र जेजति छन्, ती पनि पिलपिले भइसकेको अवस्थामा त्यसमाथि सक्दो चाँडो ध्यान पुर्याउनुपर्ने देखिन्छ। त्यसैले मुलुककै सबैभन्दा ठूलो गौशाला जसलाई देशको धरोहरका रूपमा व्याख्या गरे पनि हुन्छ, खस्किँदै गरेको अवस्था हेरेर जोकोहीले भन्न सक्छन् प्रधानमन्त्रीले हाकेको डीङले मूर्तरूप धारण गर्न लगाउने हो भने सक्दो चाँडो कबुल गरिएको रकम उपलब्ध गराउनुपर्छ। होइन भने त्यो ढिपीमै सीमित हुने हो भने यसको अवस्था पनि पानीजहाजजस्तो नहोला भन्न सकिन्न। प्रधानमन्त्रीलाई राहत पहिलोपटक प्रधानमन्त्री भएपछि जोकोही पनि फाइफुटी झार्छन्। केपी ओलीले पनि फाइफुइँ गरे। धाकरबाफ देखाए र पानीजहाजको गर्न नपाए पनि देशको पहिलो ग्यास पाइपलाइनको उद्घाटन गर्न भ्याए। यद्यपि पहिलो गाँसमै ढुंगा फेला पर्यो। तर प्रधानमन्त्रीले अनजान तथा भावावेशमा आएर भनेका कतिपय कुरा अहिले गौशालाजस्तै स्वस्फूर्त मूर्तरूप धारण गर्दैछन्, जो उनका लागि मात्र होइन मुलुककै लागि शुभसंकेत हो। झापाको कन्काई र दमक नगरपालिका तथा सुर्खेत र दांग जिल्लामा पाइपलाइनबाट ग्यास आपूर्ति गर्ने परियोजनाले मूर्तरूप धारण गर्दैछन्। झपामा त झन्डै चार हजार घरपरिवारका लागि परियोजना अपरेसनमा छन्। प्रधानमन्त्रीको गृह जिल्ला भएर पनि होला झापालीहरू हौसिएको हुनुपर्छ। वैकल्पिक ऊर्जा परियोजनामार्फत विश्व बैंकले ४० प्रतिशत रकम अनुदान सहयोग तथा ६० प्रतिशत आफ्नै लगानीमा भइरहेको यस प्रकारको कामले प्रधानमन्त्रीको भावलाई समाएको देखिन्छ। अन्त्यमा, बाचाली भएको कारण हाम्रो प्रधानमन्त्रीले राष्ट्रपति केनेडीजस्तो सोचे सम्झेर नबोले पनि संयोगले उनलाई साथ दिँदै आएका छन्। तराईमधेसमा वैकल्पिक ऊर्जाका सबैभन्दा सशक्त माध्यम गोबर ग्यास तथा सौर्य ऊर्जाको भरपूर उपयोग गर्न सक्यो भने प्रधानमन्त्री ओलीका शब्दमा समस्यालाई पनि सम्पत्तिका रूपमा उत्पादन गर्न सक्ने क्षमता नेपालीसँग रहेको जगजाहेर छ।"
बुटवलमा कोरोना संक्रमित महिलाको मृत्यु,"कपिलवस्तु : कोरोना संक्रमणबाट कपिलवस्तुकी एक महिलाको बुटवलमा उपचारका क्रममा बुधबार बिहान मृत्यु भएको छ । कृष्ण नगरनगरपालिका ११ की ७० वर्षीया सोनमति कुर्मीको लुम्विनी प्रादेशिक अस्पतालको कोरोना विशेष अस्थायी अस्पतालमा मृत्यु भएको स्वास्थ्य कार्यालय कपिलवस्तुका कोरोना फोकल पर्सन कुमार थापाले बताए । भदौ ७ गते उनलाई कोरोना पोजेटिभ देखिएपछि बुटवलस्थित प्रादेशिक अस्पतालमा उपचारका लागि लगिएको थियो । स्वासप्रश्वासमा समस्या देखिएपछि उनलाई कोरोना विशेष अस्पतालको सघन उपचार कक्षमा उपचारका क्रममा भैरमा बिहान सवा ९ बजेतिर मृत्यु भएको लुम्विनी प्रादेशिक अस्पतालले जनाएको छ । मृतक कुर्मी ज्वरो, श्वासप्रश्वास, उच्च रक्तचापजस्ता दीर्घरोगको बिरामी रहेको स्वास्थ्य कार्यालयले जनाएको छ ।"
गीतमार्फत दसैं सम्झाउँदै गोविन्द,"काठमाडौं : लोकदोहोरी हुँदै छोटो समयमा गीतसंगीतमा आफ्नो पृथक् परिचय बनाएका गायक गोविन्द गौतम यतिबेला दसैंका लागि गीत तयार गर्न व्यस्त छन्। अघिल्ला वर्षहरूमा बिदा नमिलेर स्वदेश फर्कन नपाएका नेपाली दाजुभाइ यसपटक कोरोनाका कारण दसैं मनाउन स्वदेश फर्कन नपाउने हुन् कि भन्ने चिन्ता गर्दै गोविन्दले गीत तयार गरेका छन्। केही समय आफैं पनि परदेसिएका उनी अहिले स्वदेश फर्केर चाडबाडमा स्वदेश फर्कन नपाउँदाको पीडा कस्तो हुन्छ भन्ने वर्णन गर्न व्यस्त छन्। भन्छन्, यसपालिको दसैं रोगले पो सताउँछ कि भन्ने चिन्ता छ, त्यसैले त्यसैलाई गीतमा समेट्ने प्रयास गर्दैछु। परदेसिएका धेरै नेपाली दाजुभाइ कामको सिलसिलामा बिदा नमिलेर दसैं तिहारमा घर फर्कंन पाउँदैनथे तर यसपालि रोगले गर्दा फर्कने अवस्था नहोला जस्तो छ, त्यसैलाई गीतमार्फत उतार्दै छु। अमृत खातीको संगीतमा रेकर्डिङको तयारीमा रहेको उनको गीतले भन्छ, पोहोर भ्याइनँ यसपालि रोग आयो, आफूसँगै बालबच्चा जोगाउँ, जमरा टीका थालीमा, यसपालि त म घर आउँदिनँ, भेटौंला अर्को सालैमा। उनले यो गीत गायिका सुनिता दुलालसँग रेकर्ड गराउने तयारी रहेको पनि सुनाए। गाउँमा छँदा सानातिना सांगीतिक माहोलमा सामेल हुने उनलाई रामेछापको वनपाखाले नै गीतसंगीत सिकायो। आफूले औपचारिक रूपमा संगीतको शिक्षा नलिए पनि उनले लोकसंगीतको क्षेत्रमा पृथक् प्रस्तुति दिएका छन्। अहिले आएर संगीतको औपचारिक शिक्षाको आवश्यकता महसुस गरेका उनी त्यसको तयारीमा पनि छन्। केही समयअघि उनले गाएको भेटौं शनिबार बोलको गीतले निकै राम्रो चर्चा पायो। गायिका मेलिना राईको साथमा उनले गाएको यो गीतको म्युजिक भिडियो पनि निकै रुचाइएको थियो। कुमार कार्कीको शब्द र संगीत तथा कृष्ण भान्जाको एरेन्ज रहेको गीत उनको आफ्नै युट्युब च्यानलमार्फत सार्वजनिक गरिएको हो। भीमसेन अधिकारीको र खमेश श्रेष्ठको निर्देशन रहेको उक्त म्युजिक भिडियोमा नेपाल आइडल मार्फत चर्चा कमाएकी काउली बूढी (सन्ध्या बुढा), गोविन्द गौतम, अर्जुन सिलवाल, एलिसा गिरीलगायतले अभिनय छ। लोकगीतलाई आधुनिक शैलीमा प्रस्तुत गरिएको भिडियोको छायांकन ओम प्रसाईंले गरेका हुन्। सरिता गौतमको सम्पादन तथा अर्जुन सिलवालको कोरियोग्राफी रहेको भिडियोमा गायक आफैं मोडल पनि बन्ने प्रयास गरेका छन्। गौतमले साँढे गोरु झै, मायालुको ज्यान, तिमी मेरो बूढा म चाहिँ तिम्रो पोई जस्ता गीत बजारमा ल्याइसकेका छन्। उनीले केही गीत आफैंले पनि लेखेका छन्। भन्छन्, अरू जुनसुकै काम गरे पनि संगीतको नशाले मलाई छोइसकेको छ त्यसैले योभन्दा टाढा गएर रमाउन सक्दिनँ।"
अभौतिक मुद्रामा लगाव,"काठमाडौं : नेपालमा केही महिनायता पाई नामक एक क्रिप्टो चर्चामा छ। बिटक्वइन वा इथेरेमजस्तै बहुमूल्य क्रिप्टोकरेन्सी (अभौतिक मुद्रा) बन्ने भन्दै यसको माइनिङ (पैसा उत्पादन) व्यापक रूपमा भइरहेको छ। सेयर बजारका लगानीकर्ता र सहरी क्षेत्रका विद्यार्थीमा पाई लोकप्रिय हुँदै गएको बताइन्छ। धेरैले फेसबुक र ट्विटरलगायत सञ्जालमा यसको विज्ञापन गरिरहेका छन्। ह्वाट्सएप र भाइबरजस्ता माध्यममा पनि यसको फैलावट तीव्र भएको यसका प्रयोगकर्ता बताउँछन्। अमेरिकाको स्ट्यानफोर्ड विश्वविद्यालयमा सन् २०१९ मार्च १४ मा तीन विद्यार्थीले यो क्रिप्टो तयार पारेको भनिएको छ। यो मोबाइलमै माइनिङ गर्न सकिने संसारको पहिलो क्रिप्टो हो। त्यसकारण यसलाई निर्माताले सर्वाधिक समावेशी भनेका छन्। यसअघि शक्तिशाली कम्प्युटरमार्फत उच्च गतिको इन्टरनेट पहुँचमा मात्रै यस्ता अभौतिक मुद्राको माइनिङ गर्न सकिन्थ्यो। पाईले एक व्यक्तिले एउटा डिभाइसमा मात्रै माइनिङ गर्न पाउने र उसले विश्वासिला साथीलाई आफ्नो नामबाट पाई खोल्न लगाउनुपर्ने प्रावधान राखेको छ। यो नेटवर्किङ व्यवसायजस्तै हो। आफूले जति धेरै व्यक्तिलाई पाई सञ्चालन गर्न लगायो त्यति धेरै अंक बढ्ने विधि यसमा अपनाइएको छ। नेपालमा नेटवर्किङ व्यवसाय मात्र होइन, अभौतिक मुद्राको कारोबार तथा माइनिङ र ब्लकचेन सञ्चालन गर्न रोक लगाइएको छ। त्यति मात्र होइन, कमोडिटी र डेसिरभेटिभ्स बजार तथा सबै किसिमका गम्ब्लिङमा पनि प्रतिबन्ध छ। तर, सट्टेबाजी अवैध रूपमै भइरहेको संलग्नहरू बताउँछन्। पाई अभौतिक मुद्रा बनिसकेको छैन। तीन चरणमा अभौतिक मुद्राको प्रक्रिया पूरा हुने बताएका यसका संस्थापकले पहिलो चरणमै रहेको बताएका छन्। उनीहरूले यो परियोजना सफल हुने प्रत्याभूति भने दिएका छैनन्। तर, हामीकहाँ बिनालागत मोबाइलमा एउटा एप खोलेर भोलि पैसा आयो भने त राम्रै हुन्छ भन्ने मानसिकतामा धेरैले पाई चलाइरहेको जानकार बताउँछन्। सम्बद्धका अनुसार नेपालमा ५० हजारभन्दा बढीले पाई डाउनलोड गरेको अनुमान छ। अभौतिक मुद्राको कारोबार सुरु भएको एक दशक भएको छ। यसअघि अन्तर्राष्ट्रिय सट्टेबजारमा चाख पसेका थोरै व्यक्ति मात्रै यस्ता कारोबारमा संलग्न थिए। पाईको प्रभाव चाहिँ त्यस्तो पुरानो समूहभन्दा बाहिर बढी देखिएको छ। साइबर सुरक्षाका जानकार भने पाईजस्ता एपले मोबाइलका व्यक्तिगत सूचनादेखि मोबाइल बैंकिङमार्फत बैंक खातामा पुगेर पैसा चोरीसम्मका जोखिम हुने बताउँछन्। जोखिम मुद्राको माग र पूर्तिअनुसार विनिमय दरमा तलमाथि हुन्छ। तर, प्रचलनमा रहेका अभौतिक मुद्राको मूल्यको उतारचढाव अत्यन्त तीव्र छ। सन् २०१३ जुलाईमा ६५ डलरमा झरेको बिटक्वइनको एउटा सिक्काको भाउ २०१७ डिसेम्बरमा २० हजार ८९ डलर (त्यस बेलाको विनिमय दरअनुसार २० लाख ६५ हजार रुपैयाँ) सम्म पुग्यो। त्यो अहिले साढे ११ हजार डलर पर्छ। गत साउन ६ मा ७ सय ३९ डलर पर्ने यिर्न फाइनान्सको भाउ पाँच सातापछि १४ भदौमा ३८ हजार ६ सय ८३ डलर पुग्यो। यो अहिलेको सबैभन्दा महँगो अभौतिक मुद्रा हो। क्वइनमार्केटक्यापमा कारोबार हुने दुई सय अभौतिक मुद्र्रामध्ये नेपाली मूल्यमा कुनै क्रिप्टोकरेन्सी एउटै सिक्काको ४५ लाख ५४ हजार रुपैयाँ पर्छ। कुनै सिक्का ५ पैसा (१ रुपैयाँको २० क्वाइन) मा पनि आउँछ। यसले नयाँ क्रिप्टोकरेन्सीको मूल्य निर्धारण कसरी हुन्छ भन्ने आकलन गर्न पनि अत्यन्तै कठिन छ। मूल्य शृंखलाको अन्योल र तीव्र उतारचढावले विश्वको विनिमय बजार सुरक्षित हुन नसक्ने मौद्रिक अर्थशास्त्रका जानकार बताउँछन्। नेपाल राष्ट्र बैंकका पूर्वकार्यकारी निर्देशक नरबहादुर थापा अभौतिक मुद्रामा नेपालले अग्रसरता लिएर वैधता दिन नसक्ने बताउँछन्। अभौतिक मुद्रासम्म पुग्नुअघि हामीले थुप्रै पूर्वाधार तयार पार्नु पर्नेछ, थापा भन्छन्, यस्ता कुरालाई वैधानिकता दिने हो भने हाम्रो अर्थतन्त्र धान्ने विदेशी मुद्राको ढुकुटी तत्कालै रित्तिने जोखिम पनि हुन्छ। त्यसो त ठूला अर्थतन्त्र र फेसबुकजस्ता विश्व सञ्जाल भएका प्लेटफर्मले बिस्तारै आफ्ना अभौतिक मुद्रा जारी गर्न थाल्दा अहिलेका अभौतिक मुद्राको अस्तित्व संकटमा पर्न सक्ने कतिपय बताउँछन्। चीन र रुसले आफ्ना साझेदार मुलुकसँग मिलेर युरोजस्तै सामूहिक मुद्राको निर्माण गर्न सक्छन्, सेयर बजारका विश्लेषक लोचन कोइराला भन्छन्। अर्का विश्लेषक प्रकाश तिवारी भने अहिले अभौतिक मुद्रा जोसुकैले आफैं बनाउन सक्ने अवस्था आइसकेकाले यस्ता मुद्रा ग्याम्ब्लिङका लागि पनि अस्तित्वमा रहिरहने बताउँछन्। हाम्रो सेयर बजारमा कति प्रतिफल दिन्छ भनेर होइन, कुन सेयरको भाउ कति पुग्छ भनेर लगानी गर्ने गरिन्छ, तिवारी भन्छन्, सेयर र जग्गामा जस्तै अभौतिक मुद्रामा पनि भाउ बढेर नाफा कमाइन्छ भन्नेले नै लगानी गर्ने हुन्। उनीहरूको बुझाइमा अहिलेको भौतिक मुद्रा (सिक्का र नोट)को विकल्पमा भुक्तानी प्रणालीको व्यापक विस्तारका लागि भने राज्यले प्रत्याभूति दिएका अभौतिक मुद्रा नै चलनचल्तीमा आउने सम्भावना छ। त्यसबेला अहिलेको आकाश छुने भाउ पाएका अभौतिक मुद्राको मूल्य कति हुन्छ भन्ने अनुमान गर्न सकिँदैन। नियमन अभौतिक मुद्राको एक दशकसम्म विश्वमा यसको नियमनबारे खासै काम भएको छैन। यस्ता मुद्रा अन्तर्राष्ट्रिय व्यापार र सेवाको भुक्तानीमा सहज माध्यम भएका छन्। भुक्तानी लागत पनि सस्तो पर्छ। त्यसकारण यसको लोकप्रियता बढेको वित्तीय बजार विश्लेषक तिवारी बताउँछन्। सबैले प्रतिबन्ध गर्दागर्दै पनि अभौतिक मुद्राको विश्वव्यापी प्रयोग यसरी बढ्नुमा केही कारण छन्, उनी भन्छन्, यो भविष्यको विनिमय माध्यम हो। तर, नियमनको दायरामा नआउँदा प्रयोग बढ्न सकेको छैन। नेपाल राष्ट्र बैंकले २९ साउन २०७४ मा सूचना जारी गर्दै बिटक्वइन नेपालमा प्रतिबन्ध गरेको बताएको थियो। उक्त सूचनामा बिटक्वइन मात्रै उल्लेख भए पनि कानुनअनुसार राष्ट्र बैंकको स्वीकृतिबिना कुनै पनि विदेशी मुद्राको कारोबार गर्न पाइँदैन। मुद्रा छाप्ने वा यसको माइनिङ गर्ने अधिकार त राष्ट्र बैंकलाई मात्रै छ। कतिपय वित्त विश्लेषक विश्व अर्थतन्त्रमा देखिने नवप्रवर्तनलाई स्वीकार गर्नुपर्ने बताउँछन्। सरकारले यस्ता वित्त बजारलाई क्रमशः वैधानिकता दिने बाटोमा विचार गर्नुपर्छ, विश्लेषक तिवारी भन्छन्। राष्ट्र बैंकको मुद्रा व्यवस्थापन विभाग प्रमुख रेवतीप्रसाद नेपाल भने नेपालमा डिजिटल साक्षरता अझै कमजोर रहेको र अभौतिक मुद्राको विश्वासिलो प्रत्याभूतिसमेत नभएकाले अहिले नै नियमनबारे सोच्न नसकिने बताउँछन्। राष्ट्र बैंकले गत असारमा जारी गरेको भुक्तानी तथा फस्र्योट नियमावलीमा पनि अभौतिक मुद्रालाई समावेश गरेको छैन। क्रिप्टो युगको एक दशक ओपन सोर्स सफ्टवयरका रूपमा सन् २००९ मा ६ हजार भर्चुअल करेन्सी जारी भयो। बिटक्वइन नाम दिइएको उक्त विकेन्द्रिकृत मुद्रा जारी हुनुभन्दा १५ वर्षअघि सन् १९९६ मा अमेरिकी खुफिया संस्था नेसनल सेक्युरिटी एजेन्सीले अभौतिक विद्युतीय मुद्राको अवधारणा अघि सारेको थियो। बिटक्वइन सार्वजनिक भएको ११ वर्षमा पनि यसका संस्थापक भनिएका सन्तोषी नाकामोतो को हो भन्ने व्यक्तिको पहिचान हुन सकेको छैन। त्यसपछि लाइटक्वइन, पियरक्वइनजस्ता अभौतिक मुद्रा जारी हुन थाले। संसारमा यस्ता दुई हजारभन्दा बढी अभौतिक मुद्रा जारी भइसकेका छन्। जोर्डन केली नामक व्यक्तिले सन् २०१४ फेब्रुअरी २० मा अमेरिकामा पहिलो पटक बिटक्वइन एटीएम बुथको स्थापना गरे। त्यसपछि सोही वर्ष अगस्ट ६ मा पहिलो पटक बेलायत सरकारले राज्यस्तरमा अभौतिक मुद्राको महŒव र राष्ट्रिय अर्थतन्त्रमा यसको प्रभावबारे अध्ययन गर्ने घोषणा गयो। त्यसअघि नै चीनले बिटक्वइनलाई प्रतिबन्ध लगाएको थियो। एजेन्सीका अनुसार नेपालसहित आठ मुलुकले मात्र यस्ता अभौतिक मुद्रामाथि पूर्ण प्रतिबन्ध लगाएका छन्। त्यसमा अल्जेरिया, बोलिभिया, इजिप्ट, इराक, मोरक्को, पाकिस्तान र संयुक्त अरब इमिरेट्स पर्छन्। चीनसहित बहराइन, बंगलादेश, कोलम्बिया, डोमिनिकन रिपब्लिक, इन्डोनेसिया, इरान, कुवेत, लेसोथो, लिथुआनिया, मकाउ, ओमन, कतार, साउदी अरेबिया र ताइवानले अन्तरनिहित प्रतिबन्ध अर्थात् विस्तृत अध्ययन गरेर नियमनमा ल्याउन सक्ने गरी रोक लगाएका छन्। विदेशी मुद्राको सञ्चिति सकिएर टाट पल्टिन लागेको भेनेजुएलाले महँगीको थेग्नै नसक्ने मारबाट पार पाउन २०१८ अगस्टमा पेत्रो नामक अभौतिक मुद्रा जारी गयो। यो सरकारी स्तरबाट जारी भएको पहिलो मुद्रा हो। एजेन्सीले भेनेजुएलालाई उक्त मुद्रा प्रचलनमा ल्याउनमा रुस र इरानले सहयोग गरिरहेको उल्लेख गरेका छन्। भेनेजुएलाको कदमसँगै बैंक अफ थाइल्यान्डले पनि अभौतिक मुद्रा तयार पार्ने घोषणा गरेको छ। भारतमा त्यहाँको केन्द्रीय बैंकले अभौतिक मुद्रामाथि लगाएको प्रतिबन्ध सर्वोच्च अदालतले चार महिनाअघि मात्रै खारेज गरेको छ। चीनले त यही वर्ष अन्त्यसम्म आफ्नै अभौतिक मुद्रा जारी गर्ने प्रक्रिया अघि बढाएको बताएको छ। फेसबुकले स्विट्जरल्यान्डमा लिब्रा एसोसियसन नामक एक संस्था खडा गरी आफ्नै अभौतिक मुद्रा जारी गर्ने प्रयास अघि बढाइरहेको छ। सन् २०१७ मा सुरु भएको फेसबुकको अभौतिक मुद्रा यात्रा अमेरिकी सरकारको अनुमति नपाएर रोकिएको छ। यद्यपि, फेसबुकले यसको पूर्वाधार तयार पार्न स्विट्जरल्यान्ड र अमेरिकामा नियामकीय एवम् कानुनी स्वीकृतिको प्रक्रिया अघि बढाइरहेको छ। फेसबुकले तयार पारिरहेको अभौतिक मुद्रा लिब्राचाहिँ अहिलेको बिटक्वइन वा अरू अभौतिक मुद्राजस्ता विकेन्द्रीकृत प्रकृतिको होइन। यसमा तेस्रो पक्षको प्रत्याभूति हुने र एक केन्द्रीय बैंककै जस्तो पद्धतिमा मुद्राको भुक्तानी प्रणाली व्यवस्थित गर्ने भनिएको छ। यसका लागि प्रत्याभूति कोषको व्यवस्था गर्ने प्रस्ताव गरिएको छ। विश्वसनीय तेस्रो पक्ष प्रत्याभूति भयो भने त्यस्तो मुद्राको नेपाली रुपैयाँ वा अमेरिकी डलरजस्तै विनिमय कारोबार हुन सक्छ। तथ्य कतिपय नेपालीले सामाजिक सञ्जालमा आफ्नो नामको लगइन् राखेर पाई खोल्न विज्ञापन गरिरहेका छन्। क्रिप्टो करेन्सीलाई वैधता दिने प्रक्रिया सुरु भइसकेको भ्रम फैलाइरहेका छन्। सरकारले त्यसबारे कत्ति पनि तयारी अघि बढाएको छैन। संसारका दुई सय (राष्ट्रसंघमा नभएका हङकङ, ताइवान, मकाउजस्ता ठूला अर्थतन्त्रसमेत) मध्ये नेपालसहित जम्मा २३ मुलुकले मात्रै क्रिप्टोकरेन्सीलाई प्रतिबन्ध घोषणा गरेका छन्। गुगल भेन्चर, स्ट्यान्डर्ड चार्टर्ड, जेपीमोर्गन, माइक्रोसफ्टजस्ता संसारका ठूला कम्पनीदेखि हजारौं रेस्टुरेन्ट र ईकमर्स प्लेटफर्मले क्रिप्टोकरेन्सी कारोबार गरिरहेका छन्। अमेरिकाले क्रिप्टोकरेन्सी जारी गर्ने इजाजत त दिएको छैन। तर, अभौतिक मुद्राको कारोबारमा प्राप्त हुने पुँजीगत लाभमा भने कर लगाएको छ। यो नेपालजस्ता मुलुकका लागि पनि प्रेरणादायी हुन सक्छ। सामान खरिदबिक्री, व्यापार, अनुदान सहायताजस्ता भुक्तानीमा मात्र होइन, भ्रष्टाचार वा अवैध आर्जनलाई लुकाउने माध्यम पनि क्रिप्टोकरेन्सी बनिरहेको छ। लागूऔषध एवम् मानव तस्करी र छद्म व्यापार अर्थात् कालोबजारी प्रबद्र्धनमा पनि यस्ता अभौतिक मुद्राको प्रयोग भएको अनुमानका अधारमा मुलुकहरू चाँडै यस्तो मु्द्रा स्वीकार गर्न नसक्ने अवस्थामा छन्। नियमित व्यापारमा आएका दुई सय क्रिप्टोकरेन्सीको बजार पुँजीकरण गत आइतबारसम्म ३ खर्ब ६७ अर्ब ४८ करोड डलर हाराहारी छ। यो रकम नेपालको अर्थतन्त्रको झन्डै १२ गुणा बराबर हो।"
१२ जिल्लामा ७३ प्रतिशत संक्रमित,"काठमाडौं : संघीय राजधानी काठमाडौंलगायत १२ जिल्लामा समुदाय तहमै कोरोना संक्रमण फैलिएको छ । संक्रमितको संख्या दिनहुँ वृद्धि भइरहँदा दर्जन जिल्लामा नियन्त्रण चुनौती देखिएको छ । काठमाडौंलगायत चार जिल्लामा एक हजारभन्दा बढी सक्रिय संक्रमित छन् । स्वास्थ्य मन्त्रालयका जनस्वास्थ्यविद् डा सुरेश तिवारीका अनुसार प्रमुख १२ जिल्लामा कुल संक्रमितमध्ये ७३ प्रतिशत छन् । यी १२ जिल्ला हट स्पट हुन् । समुदायमा कोरोना संक्रमण फैलिएको विन्दु सुरु भएको छ । यही बेला नियन्त्रण गरे अन्य जिल्लामा फैलिन पाउँदैन, उनले भने । विगतमा बाहिरबाट आउनेमा संक्रमण थियो । अहिले झन्डै ९६ प्रतिशत संक्रमित स्थानीय भएको डा तिवारी बताउँछन् । काठमाडौं कुल संक्रमितको संख्या ४ हजार ९ सय १५ पुगेको छ । त्यसपछि पर्सामा २ हजार ३ सय १० पुगेका छन् । अन्य प्रमुख संक्रमित जिल्लामा मोरङ, रौतहट, सर्लाही, महोत्तरी, धनुषा, बारा, रूपन्देही, कपिलवस्तु, बाँके, दैलेख, कैलालीलगायत छन् । यससँगै विभिन्न ठाउँमा लगाइएको निषेधाज्ञा के गर्ने भन्ने बहस सुरु भएको छ । स्वास्थ्य मन्त्रालयका प्रमुख विशेषज्ञ डा सुशीलनाथ प्याकुरेलका अनुसार, पोजेटिभिटी दरका आधारमा निषेधाज्ञालाई निरन्तरता दिने निर्णय गर्न सकिन्छ । हरेक जिल्लामा रहेका संक्रमितको पोजेटिभिटी दर निकाल्नुपर्छ । संक्रमण बढ्दो छ कि घट्दो छ भन्ने निष्कर्षका आधारमा कार्यक्रम अघि बढाउनु पर्छ । कुनै पनि जिल्लामा संक्रमण दर दुई सयभन्दा बढी भए लकडाउन गर्नुपर्ने डा तिवारी बताउँछन् ।"
कोभिडपछिको उच्च शिक्षा : योजनामै सीमित विश्वविद्यालय,"काठमाडौं : कोरोना संक्रमणका कारण विश्वविद्यालय र क्याम्पसको पढाइ बन्द भएको ६ महिना भएको छ। केहीले अनलाइनमार्फत कक्षा सञ्चालन गरे पनि धेरै विश्वविद्यालय योजना बनाउनमै सीमित छन्। विश्वविद्यालयले शैक्षिक सत्र खेर जान नदिने प्रतिबद्धता जनाएका छन्। तर, कार्यान्वयमा चुनौती थपिँदै गएको छ। वैकल्पिक कोभिडका कारण प्राध्यापक र कर्मचारी कार्यालय गएका छैनन्। वैकल्पिक तरिकाबाट कसरी प्रभावकारी रुपमा पठनपाठन गराउन सकिन्छ भन्ने पनि अन्योलमा छ। मुलकभर ११ वटा विश्वविद्यालय सञ्चालनमा छन्। जहाँ पाँच लाखको हाराहारी विद्यार्थी पढ्छन्। १० हजार बढी प्राध्यापक र त्यत्तिकै कर्मचारी कार्यरत छन्। उच्च शिक्षामा ८० प्रतिशत विद्यार्थी भार बोकेको त्रिभुवन विश्वविद्यालयले यसअघि तालिका प्रकाशन गरेर पनि रोकिएका परीक्षा असोजभित्र सम्पन्न गर्ने बताएको छ। तर अनलाइनबाट सञ्चालन गर्नुपर्ने परीक्षा प्राविधिक हिसाबले कति जटिल छ भन्ने विषयमा अध्ययन सुरु गरेको छ। विश्वविद्यालयमा वैकल्पिक पढाइका लागि तयार गरिएको कार्यविधिमा अनलाइन, रेडियो तथा टेलिभिजनको प्रयोग र शैक्षिक सामग्री प्रयोग गर्न सक्नेलगायत उपाय उल्लेख छ। तर कार्यविधि तयार भएको लामो समयसम्म पढाउनका लागि अडियो भिडियो तयार गर्नेलगायत काम भएको छैन। समयमै पढाइ तथा पठनपाठन नहुँदा अन्तिम सेमष्टरको परीक्षा कुरेर बसेका विद्यार्थी माथिल्लो तहमा पढ्नबाट बञ्चित भएका छन्। सबै पढाइ सकेर नतिजाको पर्खाइमा रहेका पनि मर्कामा परेका विद्यार्थीको गुनासो छ। उपकुलपति धर्मकान्त बास्कोटाका अनुसार विश्वविद्यालयमा विभिन्न तह र संकायमा नियमित र आंशिक गरी चार लाख ९२ हजार विद्यार्थी छन्। उनका अनुसार पीएचडी, एमफिल र स्नातकोत्तर तहका विद्यार्थीलाई जेनतेन अनलाइनबाट पढाइरहेको भए पनि स्नातक तहका धेरैजसो विषयमा समस्या छ। विश्वविद्यालयलाई कुन संकायका विद्यार्थी कहाँ छन् भन्ने पत्तोसमेत छैन। कोभिडको प्रभाव लामो समयसम्म जाने देखेर विश्वविद्यालयले बल्ल विद्यार्थीलाई सार्वजनिक सूचनामार्फत जहाँ जस्तो अवस्थामा रहे पनि सम्बन्धित क्याम्पस तथा विभागमा सम्पर्क गर्न भनेको छ। विशेषगरी शिक्षा, व्यवस्थापन र मानविकी तथा सामाजिक शास्त्र संकायका विद्यार्थी सम्पर्कविहीन छन्। ती विद्यार्थीसँग सम्पर्क भएपछि मात्रै कुन मोडालिटीबाट पढाइ सञ्चालन गर्ने भन्ने विषयमा निक्र्योल गरिने बास्कोटाले बताए। उनका अनुसार त्रिविमा आंगिक तथा सम्बन्धन प्राप्त क्याम्पसमा समेत गरेर ७६ जिल्लाका विद्यार्थी पढ्छन्। उनीहरुमध्ये थुप्रै विद्यार्थी दुर्गम भेगका भएकाले तत्काल सम्पर्क गर्न नसकिएको त्रिविले जनाएको छ। विद्यार्थीलाई अनलाइनबाटै पढाउने योजनाका साथ आन्तरिक तयारी भइरहेको छ। अनलाइनबाट पढाउँदा दुर्गमका केही विद्यार्थी छुट्न सक्छन्। अवस्था यस्तै रहिरह्यो भने केही विद्यार्थी छुटे पनि पढाइ सुरु गर्नुपर्ने अवस्था छ, बास्कोटाले भने। पूर्वाञ्चल विश्वविद्यालय पनि तत्कालका लागि यसअघि स्थगित भएका परीक्षा सञ्चालन गर्नेतर्फ केन्द्रित भएको छ। पहिलो चरणमा अनलाइनबाट परीक्षा सञ्चालन गरेर त्यसपछि मात्रै पढाइलाई अघि बढाउने योजना रहेको विश्वविद्यालयका उपकुलपति प्राध्यापक डा यादवराज कोइरालाले बताए। सेमेस्टर प्रणालीका विद्यार्थीलाइ पढाइ र परीक्षाका सम्बन्धमा खासै समस्या नभए पनि वार्षिक प्रणालीमा भर्ना भएका र पढिरहेका विद्यार्थीको व्यवस्थापन गर्न कठिन भएको कोइरालाको भनाइ छ। सकेसम्म शैक्षिक सत्र नास हुन नदिने गरी तयारी गर्दै छौं, कोइरालाले भने। सुदूरपश्चिमाञ्चल विश्वविद्यालय पनि विद्यार्थी व्यवस्थापन र शैक्षिक गतिविधिबारे अन्योलमै छ। लामो समयसम्म आन्दोलन र पदाधिकारी रिक्तताको समस्या बेहोरेको यस विश्वविद्यालयले ६ महिनाअघि मात्रै नयाँ उपकुलपति पाएको थियो। उपकुलपति अम्मरराज जोशीले भने, बल्ल विश्वविद्यालयको वेभसाइट डेम्लपको काम सकेका छांै। त्यसपछि मात्रै पठनपाठन लगायत विषयमा अध्ययन गर्छांै। विद्यार्थी जहाँ छन् त्यही पुगेर परीक्षा सञ्चालन गर्ने तयारी विश्वविद्यालयको छ। अनलाइन तथा अफलाइन दुवै विधिको प्रयोग गर्ने त्रिविको योजना छ। मध्यपश्चिमाञ्चल विश्वविद्यालयले पनि लकडाउनको अवधिमा परीक्षा सञ्चालन र नतिजा प्रकाशनलाई प्राथमिकतामा राखेको छ। लकडाउनको अवधिमा ४९ वटा नतिजा प्रकाशन गरेको उपकुल पनि प्राध्यापक डानन्दबहादुर सिंहले बताए। यसबीचमा अनलाइनबाट पढाइ पनि सञ्चालन गरेको र अब पनि अनलाइन र अफलाइन दुवै विधिबाट पढाइ सञ्चालन गर्ने तयारी विश्वविद्यालयको रहेको सिंहले बताए। काठमाडौं विश्वविद्यालयले लकडाउन सुरु हुने बित्तिकै अनलाइनबाट शैक्षिक गतिविधि सञ्चालन गरिरहेको छ। नेपाल खुला विश्वविद्यालयले पनि शैक्षिक गधिविधिलाई सामान्य दिनको अवस्थामा जसरी सञ्चालन गरिररहेको छ। विश्वविद्यालयका उपकुलपति प्राध्यापक डा लेखनाथ शर्माले प्राविधिक रुपमा सामान्य कठिनाइ आए पनि शैक्षिक गतिविधिलाई ठूलो असर नरहेको बताए। थोरै विद्यार्थी अध्ययनरत लुम्बिनी वौद्ध, राजर्षिजनकलगायत विश्वविद्यालयले पनि कोभिडपछि पठनपाठनलाई प्रभावकारी बनाउन सकेका छैनन्। वर्षदिनदेखि पदाधिकारी रिक्त भएका कारण पोखरा, नेपाल संस्कृत र कृषि तथा वन विज्ञान विश्वविद्यालयको शैक्षिक गतिविधि त झन् टिठलाग्दो छ। यी तीनै विश्वविद्यालयमा विश्वविद्यालयको प्राज्ञिक तथा प्रशासनिक नेतृत्व गर्ने उपकुलपति, रजिस्ट्रार, परीक्षा नियन्त्रक, सेवा आयोगका पदाधिकारी तथा डिन समेत छैनन्। सम्बन्धित विभागको नेतृत्व गरिरहेका प्राध्यापकले आफ्नो क्षमताले भ्याएसम्म जेनतेन पठनपाठन सञ्चालन गरिरहेको कृषि तथा वन विज्ञान विश्वविद्यालयका सह प्राध्यापक डा ईश्वरी कडरियाले बताए। तर अनुगमन गर्ने संयन्त्र नहुँदा कतै पनि काम प्रभावकारी भएको छैन। नेपाल प्राध्यापक संघका अध्यक्ष बुद्धबहादुर थापाले एक वर्षसम्म पदाधिकारी नियुक्त गर्न नसक्ने सरकारी कमजोरीको असर विश्वविद्यालयमा परेको बताए। विश्वविद्यालयमा पर्याप्त लगानी अभाव रहेकाले यही अवस्थामा अनलाइनबाट पढाइ सञ्चालन गर्न कठिन भएको उनले बताए। त्रिविले भने अनलाइन विधिबाट शैक्षिक क्रियाकलापलाई दिगो बनाउन हरेक आंगिक क्याम्पसमा प्राविधिक प्रयोगशाला बनाउने निर्णय भएको बताए। प्रयोगशाला बनाउन छिटै रकम पठाउने लागिएको पनि उपकुलपति बास्कोटाले बताए। तर पुरानै सोच भएका र तत्काल अनलाइनमा किन जानुपर्यो भन्ने सोच भएका प्राध्यापकका कारण समस्या भएको पनि उनले बताए। उनका अनुसार पछिल्लो समय अधिकांश शिक्षकको ईमेल आईडी बनेको छ। १ लाख ४५ हजार विद्यार्थीको पनि ईमेल आईडी बनिसकेको छ। नेपाल कम्युनिष्ट पार्टी निकट अनेरास्ववियुका नेता रश्मि आचार्यले कोभिडको असर सुरु भएको छ महिना बितिसक्दा पनि विश्वविद्यालयका पदाधिकारीले प्रभावकारी काम गर्न नसकेको बताए। विद्यार्थीलाई वैकल्पिक विधिबाट पढाउन कार्यविधि ल्याउन ढिलो भएको र ल्याएको कार्यविधिलाई पनि कार्यान्वयनमा लैजान नसकेको उनले आरोप लगाए।"
रोकियो इन्द्रजात्रा,"भक्तपुर : मंगलबार उपत्यकामा इन्द्रजात्रा। विश्वव्यापी महामारीको रूपमा फैलिएको कोरोना भाइरस संक्रमणका कारण यस वर्ष इन्द्रजात्रा पनि रोकियो। इन्द्रको प्रतीकस्वरूप लिंगो ठडिएन। इन्द्रजात्राअन्तर्गतका कुमारीयात्रा, लाखे, पुलुकिसी र कालभैरव जात्रालगायतका अरू विधि पनि रोकियो। इतिहास तथा संस्कृतिविद्हरूले इतिहासमा यस वर्षमात्रै इन्द्रजात्रा रोकिएको दाबी गरेका छन्। कोरोना भाइरस संक्रमणको कारण यस वर्ष इन्द्रजात्रा भएन। आजभन्दा दुई सय ५२ वर्षअघि गोरखाका राजा पृथ्वीनारायण शाहले इन्द्रजात्राकै दिन कान्तिपुरमा आक्रमण गरेका थिए। त्यसबेलासमेत इन्द्रजात्रा रोकिएन। कान्तिपुरलाई कब्जा जमाएका पृथ्वीनारायण शाहले समेत इन्द्रजात्रालाई निरन्तरता दिन आदेश दिएको बताइन्छ। उनले १८२५ सालमा आजकै दिन राजा तथा नगरवासी इन्द्रजात्रामा मस्त हुँदा कान्तिपुरमा आक्रमण गरेको इतिहास छ। इतिहासमा यसअघि इन्द्रजात्रा रोकिएको छैन तर कोरोना भाइरस महामारीले यस वर्ष रोकियो, इतिहासविद् प्राडा पुरुषोत्तमलोचन श्रेष्ठले भने, पृथ्वीनारायण शाहले कान्तिपुरमा आक्रमण गर्दा पनि इन्द्रजात्रा रोकिएन। बरु कान्तिपुर राज्य नै गयो, जात्रा रोकिएन। उनले यसअघि काठमाडौं उपत्यकाका कुनै पनि जात्रा, पर्व रोकिएको कुनै इतिहास नभएको जिकिर गरे। तर यस वर्ष बिस्का जात्रा, मच्छिन्द्रनाथको जात्रापछि इन्द्रजात्रा रोकिएको उनले स्पष्ट पारे। काठमाडौं उपत्यका सम्पूर्ण जात्रा, पर्व जनसहभागितामा सञ्चालन हुन्छ तर अहिले जनसहभागिताले कोरोना भाइरस संक्रमण फैलिने सम्भावना भएकाले जात्रा मनाउने बहानामा मानव समाजलाई विनाशतिर लान नहुनेमा जोड दिए। उनका अनुुसार बिस्का जात्रा भक्तपुरको सांस्कृतिक पहिचान भएजस्तै इन्द्रजात्रा काठमाडौंको सांस्कृतिक पहिचान हो। त्यस्तै मच्छिन्द्रनाथको जात्रा ललितपुरको सांस्कृतिक प्राण हो। उनले मल्लकालमा कुनै अपरिचित व्यक्ति भेटिए नाम र ठेगानाभन्दा कुन जात्रा मान्ने भनेर सोध्ने प्रचलन रहेको स्पष्ट पारे। मल्लकालमा भक्तपुर, ललितपुर र कान्तिपुरमा कुनै अपरिचित व्यक्ति भेटिए नाम, थर र ठेगाना सोधिँदैन, प्राडा श्रेष्ठले भने, कुन जात्रा मनाउने भनेर सोधिन्छ। बिस्का जात्रा भने भक्तपुरे, मच्छिन्द्रनाथको जात्रा भने ललितपुरे र इन्द्रजात्रा भने कान्तिपुरे भनेर चिनिन्थ्यो। भक्तपुरमा फरक इन्द्रजात्रा भक्तपुरमा भने काठमाडौंमा भन्दा फरक ढंगले इन्द्रजात्रा मनाइन्छ। यहाँ इन्द्रको छोराको जयन्तको प्रतीकस्वरूप इन्द्रजात्राको दुई दिनअघि नै यमद्यः (सानो काठे लिंगो) ठड्यान्छ। तर यस वर्ष विश्वव्यापी कोरोना भाइरस संक्रमणको कारण भक्तपुरमा यमद्यः ठडिएन। भक्तपुरमा आठ दिनसम्म इन्द्रजात्रा चल्छ। भाद्र शुक्ल पक्ष द्वादशीको दिन यमद्यः ठड्याएर यहाँ विधिवत् रूपमा इन्द्रजात्रा सुरु हुन्छ। यस दिन भक्तपुरका मल्लकालीन २४ टोलमा यमद्यः उठाइन्छ। यसरी यमद्यः उठाएको छैटौं दिन मूःपात्र जात्रा हुन्छ। मूःपात्रसँगै या मता जात्रा हुन्छ। इन्द्रजात्राको अन्तिम दिन पुलुकिसी जात्रा हुन्छ। पुलुकिसी देवराज इन्द्रको वहान ऐरावत हात्तीको प्रतीक हो। तर कोरोना भाइरस संक्रमणको कारण भक्तपुरमा यस वर्ष कुनै पनि जात्रा नहुने भएको गुठी संस्थान भक्तपुरका प्रमुख आनन्द कर्माचार्यले जानकारी दिए। काठमाडौं उपत्यकामा कोरोना भाइरसको संक्रमण बढिरहेकाले इन्द्रजात्राका कुनै पनि जात्रा तथा विधि नहुने उनको भनाइ थियो। यस वर्ष कोरोना भाइरस संक्रमणको कारण अवस्था प्रतिकूल रह्यो, प्रमुख कर्माचार्यले भने, त्यसैले सार्वजनिक रूपमा हुने यमद्यः ठड्याउने, मूःपात्र, या मता र पुलुकिसी जात्रा नहुने भएको छ। काठमाडौंमा इन्द्रजात्रा सकिएको चौथो दिन भक्तपुरमा पुलुकिसी जात्रा गरेर इन्द्रजात्राको विधिवत् समापन गरिन्छ। इन्द्र जात्रासम्बन्धी किंवदन्ती इन्द्रजात्रासम्बन्धी किंवदन्तीअनुसार इन्द्रका आमा बसुन्धरालाई गणेश चतुर्थीको दिन व्रत बस्न पारिजात र बिमिरो आवश्यक पर्छ। स्वर्गमा यी चिज नपाइने भएपछि आफ्ना नाति जयन्तलाई मत्र्यलोकबाट पारिजात र बिमिरो ल्याउन भनिन्छ। मत्र्यलोकमा आएका जयन्तले कसैसँग नसोधी पारिजातको फूल टिप्छ। उनले पारिजात टिपेको देखेकाले जयन्तलाई समाउँछ। त्यसबेला मत्र्यलोकमा राजा राक्षसराज मूःपात्र हुन्छन्। जसले गर्दा इन्द्रका छोरा जयन्तलाई मूःपात्रकहाँ पुयाइन्छ। उनले आफ्नो राज्यको पारिजात फूल चोरेको भन्दै सजायस्वरूप जयन्तको हात काटिदिन्छ र चोकमा सबैले देख्ने गरी पाता कसेर राख्छ। त्यही पाता कसेर राखेको प्रतीकस्वरूप भक्तपुरका टोल टोलमा यमद्यः ठड्याइँदै आएको संस्कृतिकर्मी ओमप्रसाद धौभडेल बताउँछन्। मूःपात्रको कैदमा रहेको उनै जयन्तलाई छुटाउन इन्द्रले सलाँ गणेश, छुमा गणेश र मसान भैरवलाई पृथ्वीलोकमा पठाउँछन्। तैपनि मूःपात्रसँग उनीहरू पराजित हुन्छन्। त्यसपछि इन्द्रले आफ्नो बहान ऐरावत हात्ती र मसान भैरवलाई जयन्त छुटाउन पठाउँछन्। सोही ऐरावत हात्तीले जयन्त छुटाएर लगेको सन्दर्भमा भक्तपुरमा इन्द्रजात्राको चौथो दिन पुलुकिसी जात्रा मनाइँदै आएको संस्कृतिकर्मी धौभडेल बताउँछन्।"
इब्राहिमोभिच मिलानमै बस्ने,"मिलान : स्विडेनका भेट्रान स्ट्राइकर ज्लाटन इब्राहिमोभिच थप एक वर्ष इटालीमै बस्ने भएका छन्। उनले इटाली छाड्ने चर्चा चलिरहेका बेला इटालियन सिरिए क्लब एसी मिलानमै बस्ने निर्णय गरेका हुन्। ३८ वर्षीय इब्राहिमोभिचले मिलानसँग एक वर्ष रहने गरी सम्झौता गरेको बताइएको छ। इब्राहिमोभिच गत जनवरीमा ६ महिनाका लागि अमेरिकी शीर्ष डिभिजन क्लब एलए ग्यालेक्सीबाट मिलान पुगेका थिए। छोटो समयका लागि मिलान आएका इब्राहिमोभिचको प्रदर्शनले मिलानलाई लिगको छैटौं स्थानमा उभ्याउनुका साथै युरोपा लिगमा छनोट गराउन सफल भएको थियो। इब्राहिमोभिचले मिलानका लागि १८ खेल खेल्दै १० गोलसमेत गरेका थिए। इब्राहिमोभिचको प्रेरणादायी प्रदर्शनमा मिलान १३ खेलसम्म अपराजित रहेको थियो। सोही कारण हौसिएको मिलानले इब्राहिमोभिचलाई पुनः प्राथमिकतामा राखेको बताइएको छ। मिलानले इब्राहिमोभिचलाई सात मिलियन युरो पारिश्रमिक दिने भएको छ। इब्राहिमोभिच र मिलानबीचको नयाँ सम्झौताबारे अन्तर्राष्ट्रिय सञ्चार माध्यमले विभिन्न अड्कलबाजी गरे पनि क्लबले औपचारिक घोषणा भने गरिसकेको छैन। विश्वका चर्चित क्लबहरू बार्सिलोना, युभेन्ट्स, आयाक्स, पेरिस सेन्ट जर्मन (पीएसजी), प्रिमियर लिग क्लब म्यानचेस्टर युनाइटेड लगायतबाट खेलिसकेका इब्राहिमोभिचले मिलानबाट यसअघि दुईपटक खेलिसकेका छन्। उनी सन् २०१०२०११ को सिजनमा बार्सिलोनाबाट लोनमा मिलान पुगेका थिए। त्यसपछि उनी सन् २०११२०१२ को सिजनमा मिलानमै अनुबन्ध भएका थिए। उनले मिलानपछि चार वर्ष पीएसजी र दुई वर्ष म्यानचेस्टर युनाइटेडमा बिताएका थिए। सन् २०१८२०१९ को सिजन एलए ग्यालेक्सीमा रहेका उनी गत जनवरीमा मात्र मिलान पुगेका थिए। नयाँ सम्झौतासँगै इब्राहिमोभिच अन्य खेलाडीसँगै प्रशिक्षणमा सामेल हुनेछन्। इटालियन सिरिए यही सेप्टेम्बर १९ देखि सुरु हुँदैछ। सन् २००१ देखि सन् २०१६ सम्म १५ वर्ष स्विडेनको राष्ट्रिय टोलीको महŒवपूर्ण खेलाडी रहेका इब्राहिमोभिचले देशका लागि एक सय १६ खेल खेल्दै ६२ गोल पनि गरेका छन्।"
गौतम कि खतिवडा ?,"काठमाडौं : एकदुई दिनयता प्रायःबीच सोधीखोजी चल्छ, युवराज खतिवडालाई प्रधानमन्त्रीले निरन्तरता देलान् कि नदेलान् ? दिन सक्ने अनुमानका जवाफ आउनासाथ अर्को प्रश्न खस्छ, उसो भए वामदेव गौतमको व्यवस्थापन कसरी गर्लान् त ? साम्य भयो भनिएको नेकपामा फेरि नयाँ किचलो देखिएको छ, राष्ट्रियसभामा कसलाई लैजाने भन्ने। प्रधानमन्त्री अर्थमन्त्री खतिवडाको निरन्तरता चाहन्छन्। त्यसका लागि उनलाई राष्ट्रियसभामा मनोनयन जरुरी छ। उपाध्यक्ष गौतमलाई जैलानुपर्ने अर्कातिर दबाब छ। यो अन्तरविरोधले ६ महिनाअघिको निर्णय पुनः बल्झाएको छ। रिक्त राष्ट्रियसभा सदस्य पदमा गौतमलाई सिफारिस गर्न सरकारलाई अनुरोध गर्ने सर्वसम्मत निर्णय गत फागुन १४ मा गरिएको थियो। तर, प्रधानमन्त्री केपी शर्मा ओलीले उक्त निर्णय मान्न बाध्य नहुने बताएका थिए। त्यसअघि उक्त पदमा मनोनीत भएका डा खतिवडा अर्थमन्त्री थिए। उनको अवधि सकिएपछि उक्त पद रिक्त भएको थियो। यद्यपि, खतिवडाले गैरसांसदका रूपमा अर्थमन्त्रीमा पुनर्नियुक्ति पाए। संविधानतः गैरसांसद पनि ६ महिनासम्म मन्त्री हुन पाउने तर त्यसपछि निरन्तरताका लागि संघीय सांसद भइसक्नुपर्ने कानुनी व्यवस्था छ। उनी आफ्नो पद जोगाउन अबको तीन दिनभित्र राष्ट्रियसभा सदस्यमा मनोनीत भइसक्नुपर्ने हुन्छ। अर्कातिर गौतमले आफूलाई राष्ट्रियसभामा लैजाने गत फागुनकै निर्णय कार्यान्वयनको माग प्रधानमन्त्रीसमक्ष गरेका छन्। सचिवालयका नेताको रोजाइमा गौतम र प्रधानमन्त्री ओलीको रोजाइमा डा खतिवडा देखिएका छन्। बिहीबार बस्ने सचिवालय बैठकमा यो विषयले प्रवेश पाउने भएको छ। मिल्दै गरेको पार्टी विवाद बल्झाउने प्रयासमा गौतमको मुद्दा फेरि आएको छ। यो पार्टीभित्र अस्थिरता चाहिरहने षड्यन्त्रको खेल हो। वैशाख २० मा अर्काे निर्णय भइसकेकाले ६ महिनाअघि फर्किनुको अर्थ छैन, ओलीनिकट एक स्थायी समिति सदस्यले भने। गौतमनिकट केन्द्रीय सदस्य केशवलाल श्रेष्ठले भने यसलाई विवाद होइन कि विगतको निर्णय कार्यान्वयन गराई विधिवत ढंगले पार्टी सञ्चालन गर्ने प्रवृत्तिको संस्थागत विकासको कडीका रूपमा बुझ्नुपर्ने बताए। पार्टी निर्णय भनेको गौतमलाई राष्ट्रियसभामा पठाउने भन्ने हो अहिलेसम्म। त्यसयता कुनै छलफल यसमा भएको छैन। पार्टीले अर्काे निर्णय गरेको पनि छैन, श्रेष्ठले अन्नपूर्णसँग भने, कमिटीले गरेको निर्णय कार्यान्वयन गर्ने विषय नै प्रमुख हुन्छ। गौतमले त्यही विषय उठाउनु भएको हो। यसमा विवाद हुनुपर्ने विषय छैन। ओलीले भने १२ भदौमा गौतमलाई डोल्पामा उपनिर्वाचन लड्न जान प्रस्ताव गरेका छन्। गौतमले १३ र १४ भदौमा आफूनिकट नेताहरूसँग परामर्श गरेपछि उक्त प्रस्तावलाई १५ भदौमा अस्वीकार गरिदिए। फागुनमै सचिवालयले गौतमलाई राष्ट्रियसभा सदस्य नियुक्तिका लागि सिफारिस गर्न सरकारलाई अनुरोध गर्ने सर्वसम्मत निर्णय गरेको छ। केपी शर्मा ओलीको पनि हस्ताक्षर छ त्यहाँ। कसैले नोट अफ डिसेन्ट लेखेको छैन, गौतमनिकट केन्द्रीय सदस्य हरि पराजुलीले भने, पार्टीको वफादार सिपाहीले त्यही निर्णय कार्यान्वयन हुनुपर्छ भन्छ, वामदेव गौतमले अहिले त्यही भन्नुभएको हो। गौतम प्रतिनिधिसभा निर्वाचनमा बर्दिया १ मा पराजित भएका थिए। यसबीच उनमा उतारचढाव देखियो। कहिले उपचुनाव गरेर प्रतिनिधिसभामा आउने त कहिले संविधान संशोधन भए मात्र राष्ट्रियसभामा जाने भन्ने। कहिले निसर्त राष्ट्रियसभामा जाने, फेरि प्रतिनिधिसभामै जाने आदि। पार्टीभित्र दुई अध्यक्षको शक्ति संघर्षमा उनी कहिले बालुवाटारतिर त कहिले खुमलटारतिर तानिने क्रम पनि देखियो। त्यही क्रममा उनले संगठन विभाग प्रमुखको जिम्मेवारी पाए। विधान संशोधन गरी उपाध्यक्षसमेत बने। गौतमले पार्टीे विभाजन रोक्न १३ साउनमा अघि सारेको ६ बुँदे प्रस्तावले ठूलो त्राण दिएको थियो, नेकपालाई। गौतमकै ६ बुँदे आसपासको जगमा महासचिव विष्णु पौडेल नेतृत्वको समस्या समाधान सुझाव कार्यदल बन्यो। कार्यदलले दिएको प्रतिवेदनमै आधारित रहेर दुई अध्यक्ष प्रस्ट कार्य विभाजन गर्दै विवाद साम्य बनाउँदै महाधिवेशन लक्षित भएर जाने निष्कर्ष पुगेका हुन्। फागुन १४ को निर्णय कार्यान्वयन गर्नुपर्ने विषयलाई ओलीनिकट नेताले भने विवाद फागनुतिरै फर्काउन चाहेको अर्थमा बुझेका छन्।"
बिजुली बेच्न नसके १० खर्ब जोखिममा,"काठमाडौं : स्वतन्त्र ऊर्जा उत्पादकहरूको संस्था (इप्पान) का उपाध्यक्ष आशिष गर्गले बिजुली बेच्न नसके १० खर्ब रुपैयाँ जोखिममा पर्ने बताएका छन्। नेपाल आर्थिक पत्रकार समाज (सेजन) ले मंगलबार आयोजना गरेको सेजन अर्थनीति बहसअन्तर्गत उनले यस्तो दाबी गरेका हुन्। हाल १३ सय ६० मेगावाट रहेको नेपालको विद्युत् उत्पादन क्षमता आगामी तीन वर्षभित्र ६ हजार मेगावाट पुग्ने बताउँदै उत्पादन बढे पनि खपत नबढ्दा बिजुली खेर गएर १० खर्ब लगानी जोखिममा पर्ने र माग भने तत्काल बढ्न नसक्ने अवस्था रहेको उनको भनाइ छ। अहिलेको विद्युत् खपतको अवस्था र तत्काल धेरै विद्युत् खपत गर्ने गरी औद्योगीकरण नहुने अवस्थाले अबको तीन वर्षमा विद्युत् माग १७१८ सय मेगावाटभन्दा बढी पुग्ने अवस्था छैन, उनले भने, अहिलेको अवस्थाले चालु वर्षमा एक हजार, अर्को वर्ष दुई हजार र तेस्रो वर्ष कम्तीमा एक हजार पाँच सय मेगावाट भन्दा बढी गरी तीन वर्षभित्र झण्डै ४५ सय मेगावाट बराबरको उत्पादन बढ्ने अवस्था छ, त्यो अवस्थामा बिजुली बेच्न नसके चार हजार मेगावाट विद्युत् खेर जान्छ। विद्युत् खेर जाँदा ऋण लगानी गर्ने बैंक, स्वपुँजी लगानी गर्ने लगानीकर्ता र सेयर लगानी गर्ने सेयरकर्ताको पैसा डुब्ने बताउँदै सरकारले अग्रसरता देखाए अहिले पनि विद्युत् व्यापारको अवस्था रहेको बताउँछन्। चीनसँग अन्तरदेशीय प्रसारण लाइन निर्माण प्रक्रिया अघि बढे पनि त्यो निर्माण हुन पाँच वर्ष कम्तीमा लाग्ने तथा बनेपछि पनि पाँच सय किलोमिटरभन्दा बढीको प्रसारण लाइनमा बिजुली लैजानुपर्ने भएकाले विद्युत् व्यापार कठिन रहेको तथा बंगलादेशमा बिक्री गर्न पनि २३ किलोमिटर भारतीय भूमि प्रयोग गर्नुपर्ने कारण भारत अहिलेका लागि नेपालको बिजुलीको मुख्य बजार रहेको उनको तर्क छ। विद्युत् बेच्नका लागि पहिलो अन्तरदेशीय प्रसारण लाइन बनिसकेकाले एक हजार मेगावाटसम्म तत्काल निर्यात गर्न सकिने तथा अहिले निर्माण अघि बढेको तीन हजार मेगावाटसम्म निर्यात गर्न सकिने बुटबलगोरखपुर अन्तरदेशीय प्रसारण लाइन निर्माणपछि धेरै सहज हुने उनी बताउँछन्।"
अवार्डभन्दा मास्कको चर्चा,"न्युयोर्क : गायिका लेडी गागाले सन् २०२० को एमटीभी भिडियो म्युजिक अवार्ड (भीएमए) मा सबैभन्दा बढी अवार्ड हात पारेकी छन्। उनले आर्टिस्ट अफ द इयरसहित पाँच अवार्ड पोल्टामा पारिन्। अवार्ड वितरण कार्यक्रममा चर्चित गायिका गागाले आफ्ना प्रस्तुतिका साथै पहिरेको मास्कले सबैको ध्यान खिच्न सफल भइन्। पाँच अवार्ड हात पारेसँगै गागाले आफ्नो प्रस्तुतिको क्रममा पाँच भिन्नभिन्न फेसमास्क लगाइन्। आई गगल्ससहित उनले लगाएका मास्क सामाजिक सञ्जालमा निकै भाइरल भइरहेको छ। अत्यन्त सीमित दर्शक र प्रस्तुतिबीच एमटीभी भिडियो म्युजिक अवार्ड यसै साता सम्पन्न भएको हो। सो अवसरमा विश्व चर्चित साउथ कोरियन ब्यान्ड बीटीएसले आफ्नो डेब्यु अंग्रेजी बोलको गीत प्रस्तुत गरेको थियो। बीटीएसले मनोनीत भएको बेस्ट पप, बेस्ट के पप तथा बेस्ट ग्रुप यी तीनै विधामा अवार्ड हात पार्यो। कार्यक्रममा माइली साइरसले पनि प्रस्तुति दिएकी थिइन्।"
बेलायती खोप परीक्षण ३० हजार व्यक्तिमा,"वासिङ्टन : बेलायती औषधि निर्माता एस्ट्राजेनेकाले कोरोनाविरुद्धको खोपको क्लिनिकल परीक्षण संयुक्त राज्य अमेरिकामा तेस्रो चरणमा प्रवेश गरेको छ। सोमबार जानकारी दिइएअनुसार, अन्तिम चरणको परीक्षण गर्नेमा उक्त कम्पनी तेस्रो भएको छ। अक्सफोर्ड विश्वविद्यालयको साझेदारीमा विकसित यो खोपलाई अमेरिकी संघीय सरकारको समर्थन छ। यसका प्रतिद्वन्द्वी मोडर्ना र फाइजरबायोएनटेक यसअघि नै तेस्रो चरणको परीक्षणमा गएका छन्। यी कम्पनीलाई पनि संघीय सरकारको कोष उपलब्ध गराइएको छ ।एस्ट्राजेनिकाले अमेरिकामा १८ वर्ष वा सोभन्दा माथिका विभिन्न जातीय र भौगोलिक समूहहरूबाट करिब ३० हजार व्यक्तिलाई तेस्रो चरणको परीक्षणमा समावेश गर्न लागिएको जनाएको छ। यो खोप स्वस्थ व्यक्ति वा एचआईभी भएका वा कोरोना संक्रमणको जोखिमको खतरा भएका व्यक्तिलाई दिइनेछ। परीक्षणका क्रममा सहभागीलाई चार साताको अन्तरालमा दुई वटा सक्रिय डोज दिइनेछ। हाल एस्ट्राजेनेकाको तेस्रो चरणको परीक्षण बेलायत, ब्राजिल र दक्षिण अफ्रिकामा पनि भइरहेको छ भने जापान र रुसमा पनि यसको परीक्षण गरिने योजना रहेको छ । यस कामका लागि अमेरिकामा ३० हजारसहित ल्याटिन अमेरिका, एसिया, युरोप र अफ्रिका गरी विश्वव्यापी रूपमा ५० हजार स्वयंसेवक सम्मिलित गराइने कम्पनीले जनाएको छ। प्रयोगात्मक नाम एजेडडी १२२२ राखिएको यो खोपमा चिम्पान्जीलाई संक्रमित गर्ने सामान्य रुघाखोकीको भाइरसको कमजोर संस्करण र प्रतिरक्षा प्रणाली बढाउन कोभिड १९ गराउने भाइरसको प्रोटिन प्रयोग गरिनेछ। एस्ट्राजेनेकाले जनवरी २०२१ सम्ममा प्रभावकारी खोप तयार पार्ने उद्देश्यसहित काम अगाडि बढाएको छ । (सीएनएन)"
चुरे चर्किंदा बढ्यो त्रास,"डँडेलधुरा : डँडेलधुराको भित्री मधेसका जनताका घर र आँगन चर्किन थालेपछि त्रास फैलिएको छ। एकातिर पहिरोको त्रास छ भने अर्कोतिर घर र धर्तीसमेत चर्किन थालेपछि उनीहरू त्रसित बनेका हुन्। पहिरोले दुई दर्जनभन्दा बढी घरहरू चर्किएका छन् भने आँगन, खेतबारीलगायतका क्षेत्रमा पनि चिरा पर्ने, जमिन फाट्ने, भासिने भइरहेको छ। चर्केको घर भत्किने डरले आलीताल गाउँपालिकामा पर्ने चुरे क्षेत्रबाट ३५ परिवार विस्थापित भएका छन्। ७५ घरपरिवार रहेको बलौचा गाउँका नौ परिवार जंगलमा त्रिपाल टाँगेर बसेको स्थानीय मीना बोहराले बताइन्। उनले भनिन्, घरभित्र बसे पहिरोले बगाउला भन्ने त्रास, त्रिपालमा बस्दा झन् सकस छ। गाउँमाथिको पहाड पूरै चर्किएको छ। ज्वालामुखी गए जसरी बलौचाको पहाड चर्किंदा स्थानीय त्रसित बनेको वडाध्यक्ष वीरबहादुर बोहराले बताए। अन्नबाली तथा पशु (चौपाया) आदि घरमै रहेको र आफूहरूबीच जंगलमा दूधेबालकसहित त्रिपालमुनि रहेको ३० वर्षीया पहिरो पीडित निर्मला बोहराले बताइन्। उनी परिवारका आठ जनासहित १५ दिनेको शिशुसहित त्रिपालमा छन्। निर्मलासहित उनका टोलका ६ परिवार जंगलमा रात बिताइरहेका छन््। त्यस ठाउँको जमिन पनि भासिने क्रममा छ। आफूलाई सुरक्षित स्थानमा मात्रै नभई घर र जमिनको समेत व्यवस्था गर्नुपर्ने पहिरो पीडितको माग छ। पहिरोले अहिलेसम्म तीनवटा घर पुरेको छ। ३५ घरका दिवाल भत्केका छन्। आफूहरूलाई सरकारले छिटोभन्दा छिटो सुरक्षित स्थानमा सार्नुपर्ने मोहना साउदले बताइन्। केही गाउँलेहरूलाई विद्यालय र बालविकास केन्द्रमा सारिएको छ। बलौचाका बस्तीलाई नजिगडाको सरस्वती प्रावि, वाचिकालाई बाल विकास केन्द्र र सामुदायिक भवन बलौचा र खिन्नेभाडीका बस्तीलाई नारीमा रहेका भवनमा सार्न थालिएको छ। गाउँपालिका स्तरमा बैठक बसी मुचुल्का उठाई सहयोगका लागि प्रदेश र संघीय सरकारलाई सहयोगको अपिल गर्ने निर्णय भएको आलिताल गाउँपालिकाका अध्यक्ष बलबहादुर गुरुङले बताए। जिल्ला विपद् व्यवस्थापन समितिका अध्यक्ष एवं प्रमुख जिल्ला अधिकारी बन्धुप्रसाद बाँस्तोलासहित प्रहरी कार्यालय प्रमुख प्रहरी नायब उपरीक्षक दधिराम न्यौपानेको टोलीले पहिरो पीडित रहेकै स्थानमा पुगेर राहत दिएका छन्। प्रतिपरिवार आठ हजारका दरले २५ परिवारलाई नगद सहयोग पनि दिएको प्रमुख जिल्ला अधिकारी बाँस्तोलाले बताए।"
५ औद्योगिक क्षेत्र यसै वर्ष,"काठमाडौं : पाँच वटा औद्योगिक क्षेत्र यसै वर्ष निर्माण सुरु हुने भएको छ। झन्डै एक दशकदेखि चर्चाको शिखरमा रहेको औद्योगिक क्षेत्र यस वर्ष भने निर्माणको चरणमा पुगेका हुन्। उद्योग, वाणिज्य तथा आपूर्ति मन्त्रालयका सचिव चन्द्र घिमिरेले झापाको दमक, सर्लाहीको मुर्तिया, मकवानपुरको मयुरधाम र चितवनको शक्तिखोर र बाँकेको नौबस्तामा यसै वर्ष निर्माण कार्य सुरु हुने बताए। रूपन्देहीको मोतीपुर र कञ्चनपुरको दैजीमा औद्योगिक क्षेत्र बनाउने निर्णय भए पनि यस वर्ष जग्गा प्राप्ति र वातावरणीय प्रभाव मूल्यांकन (ईआईए) सकिने सचिव घिमिरेले बताए। सरकारले कर्णाली प्रदेशबाहेक अन्य ६ वटा प्रदेशमा औद्योगिक क्षेत्र निर्माण तयारी गरेको छ। सात स्थानमा औद्योगिक क्षेत्र निर्माण गर्ने सरकारले निर्णय गरे पनि जग्गा प्राप्तिमै सरकार रुमल्लिएको थियो। जग्गा प्राप्ति र वन क्षेत्रको समस्याले गर्दा लामो समयदेखि प्रक्रिया अघि बढ्न नसकेको मन्त्रालयले जनाएको छ। सचिव घिमिरेले यसै वर्ष पाँचवटा औद्योगिक क्षेत्रको निर्माण शिलान्यास गर्ने योजना बनेको बताए। झापाको दमकमा २१ बिघा जमिनमा औद्योगिक क्षेत्र निर्माण हुनेछ। करिब १५ सय बिघामा औद्योगिक क्षेत्र बनाउन सकिने भए पनि थप ६ बिघा जग्गा प्राप्त गर्न सकिने अवस्था भएकाले प्रक्रिया अघि बढाएको छ। दमकमा जग्गा प्राप्तिको अन्तिम चरणमा पुगेकाले यहीँ आर्थिक वर्षभित्र शिलन्यास हुने गरी काम अघि बढेको सचिव घिमिरेले बताए। लामो समयदेखि मयुरधामको जग्गा प्राप्ति वन मन्त्रालयमा अडकएको थियो। अहिले जग्गा प्राप्ति अघि बढेको छ। यसै आर्थिक वर्षमा काम सुरु हुन्छ, सचिव घिमिरेले भने। हेटौडा र शक्तिखोरको वातावरणीय प्रभाव मूल्यांकन (ईआईए) पूरा भएको छ। अन्य क्षेत्रमा पनि जग्गा प्राप्ति र ईआईएको समस्या सल्टेको छ। उनले भने, सात मध्ये ५ वटा औद्योगिक क्षेत्र द्रूत गतिमा अघि बढेको छ। मोतिपुर दजीको पनि केही जग्गा प्राप्त र वनसँग ईआईए यहीँ आर्थिक वर्षमा सकिने सचिव घिमिरेले बताए। सातमध्ये दुईतीनवटामा अझै थप काम गर्न बाँकी भए पनि यस वर्ष ५ वटा औद्योगिक क्षेत्रको निर्माण सुरु हुन्छ, उनले भने। पछिल्लो समय औद्योगिक क्षेत्र घोषणा तथा निर्माण गर्न सरकारले उच्च प्राथमिकता दिएको छ। सरकारले विगत केही वर्षदेखि बजेट उपलब्ध गराए पनि जग्गा प्राप्ति, वातावारणीय प्रभाव मूल्यांकन (ईआईए) लगायत समस्याले औद्योगिक क्षेत्रको काम अघि बढ्न सकेको थिएन। देशभर १० वटा औद्योगिक क्षेत्र सञ्चालनमा छन्। बालाजु, भक्तपुर, पाटन, धरान, बुटवल, नेपालगञ्ज, पोखरा, वीरेन्द्रगर, हेटौडा र गजेन्द्रनारायण सिंह औद्योगिक क्षेत्र सञ्चालनमा छन्। अहिले सञ्चालनमा आएका औद्योगिक क्षेत्रमा सञ्चालित उद्योगभन्दा आयातित सोरुमले प्राथमिकता पाएका छन्। तर, अब बन्ने औद्योगिक क्षेत्रमा भने उत्पादमूलक उद्योगले मात्रै प्राथमिकता पाउनेछन्। एउटा उद्योगमा एकैखालको उत्पादन र फरक क्षेत्रमा फरकखालको उद्योग खोल्न प्राथमिकता दिने सरकारको तयारी छ। औद्योगिक क्षेत्र व्यवस्थापन लिमिटेडले अन्य सम्भावित औद्योगिक क्षेत्रको पनि अध्ययन गरिरहेको छ। औद्योगिक क्षेत्र व्यवस्थापन लिमिटेडका महाप्रबन्धक सुवास सिटौलाले देशको औद्यौगिक विकासका लागि औद्योगिक क्षेत्र घोषणा गर्दै पूर्वाधार निर्माणको तयारी गरेको बताए। घोषणा भएका सातवटाको निर्माण छिट्टै सुरु हुने र अन्य सम्भावित क्षेत्र पनि खोज्ने उनले बताए। घोषणा भएका औद्योगिक क्षेत्रको निर्माण छिट्टै सुरु हुने र अन्य सम्भावित क्षेत्र पनि खोज्ने उनले बताए। उनका अनुसार सर्लाहीको मुर्तिया, दाङको लक्ष्मीपुर, कैलालीको लम्की, तनहुँको चिन्तुटार, दैलेखको चुप्रामा औद्योगिक क्षेत्र घोषणाका लागि मन्त्रिपरिषद्मा लगिए पनि अझै घोषणा हुन सकेको छैन।"
"महसुल उठाऔं, मर्कामा पनि नपारौं","डेडिकेटेड र ट्रंक लाइन बिजुली सेवा उपभोग गरेका ग्राहकको बक्यौता महसुल विवाद लामो समयदेखि कचपल्टिएको छ। मतभेद सल्टाउन भएका आन्तरिक, मन्त्रालयगत एवं आयोगस्तरीय पहलहरू निचोडमा पुग्न सकेका छैनन्। त्यही कारण अर्बौं राजस्व उपभोक्ताकै खल्तीमा अड्किइरहेको छ। त्यसैलाई ध्यान दिई अख्तियार दुरुपयोग अनुसन्धान आयोगले समाधानको मध्यमार्गी सुझाव लिखित रूपमा दिएको छ। सरोकारवाला ऊर्जा मन्त्रालय, विद्युत् नियमन आयोग र नेपाल विद्युत् प्राधिकरण अख्तियारको परिपत्रसँगै समाधानका गृहकार्यमा लागेका प्रारम्भिक संकेत मिलेका छन्। समस्या टुंग्याउन ढिला भइसकेको छ। जसरी हुन्छ सल्ट्याइनुपर्छ। पाँच वर्षअघि देशमा चरम लोडसेडिङ थियो। नेपालमा चौबीसै घन्टा बत्ती आउँछ भन्ने कसैले कल्पनासम्म गरेको थिएन। १८ घन्टासम्मको लोडसेडिङ सिंगो मुलुकले सहनुपरेको थियो। उद्योगधन्दा अस्तव्यस्त थिए। अर्थतन्त्र चौपट हुने अवस्थामा थियो। त्यस्तो अवस्थामा प्राधिकरणले २०७२ साउन १ देखि ठूला उद्यमलाई चौबीसै घन्टा चलाउन बिजुली उपलब्ध गराउने वातावरण बनाइदियो। सर्वसाधारणले ६ घन्टा बिजुली पाउँदा उद्योग पूर्णरूपमा सञ्चालनमा रहन पाए। त्यसरी सुविधा पाएका करिब चार सय डेडिकेटेड र ट्रंक लाइन (सबस्टेसनबाट सबस्टेसन जाने लाइनबाट निरन्तर विद्युत् सप्लाई हुने) का ग्राहकलाई भने दोब्बर महसुल तोक्यो। तर, महसुल निर्धारण गर्नु प्राधिकरणको अधिकार क्षेत्रबाहिर रहेको विषय प्रश्नवाचक बन्यो। अन्ततः प्राधिकरणले ६ महिनापछि तत्कालीन विद्युत् महसुल निर्धारण आयोगमार्फत सोही महसुल निर्धारण गरायो। त्यसलाई सम्बद्ध ग्राहकहरूले स्वीकार गरे। हो, प्राधिकरणको जटिलकालीन व्यवस्थापन उद्योगहरूको राहतार्थ थियो। उद्योगधन्दाले पनि त्यसलाई सकारात्मक लाभका रूपमा लिएका थिए। २०७५ वैशाख ३० देखि मुलुकभर लोडसेडिङ अन्त्य भएको प्राधिकरणले औपचारिक घोषणा गयो। तर, विगतको अप्ठ्यारोकालमा डेडिकेटेड र ट्रंक लाइन सुविधा लिने उद्योगहरूले भने त्यसको अनुभूति गर्न पाएनन्। कारण तिनका लागि राखिएको दोब्बर महसुल हटाइएन। त्यसमा उनीहरूले पक्षपात भएको गुनासो झिकिरहे। त्यही कारण देखाउँदै उनीहरूले लामो समयदेखि ठूलो मात्रामा महसुलसमेत तिरेका छैनन्। विद्युत् महसुल निर्धारण आयोगको विघटन गरी नयाँ बनाइएको विद्युत् नियमन आयोगले बल्ल साउन १ देखि समान महसुल लागू गरायो। अबका लागि विवाद सल्टिए पनि पुरानो के गर्ने भन्ने समस्या यथावत् छ। त्यसैलाई ध्यान दिएर अख्तियार मिलापत्रमा अग्रसर भएको हो। उसको सुझावको आशय छ सुरुमा औपचारिक महसुल निर्धारण नभएको ६ महिना अवधिको अतिरिक्त शुल्क लिनु गैरकानुनी हो। लोडसेडिङ हटेपछि पनि थप लिइरहनु अन्याय हो। त्यसलै २०७२ पुसदेखि २०७५ वैशाखसम्मको दोब्बर लिएर बाँकी अवधिको अन्य ग्राहक समान गर्दा न्यायोचित हुने अख्तियारको राय छ। यसको अर्को पाटो पनि छ। सुरुका ६ महिना अतिरिक्त शुल्क लिइएकामा आपत्ति जनाउँदै रिट लिएर शिवम् सिमेन्ट लिमिटेड सर्वोच्च अदालत गएको थियो। सर्वोच्चले सुरुको ६ महिनाको दोब्बर नलिन आदेश जारी गरेको छ। तर, अन्य उद्योगका हकमा त्यही ६ महिनाको के गर्ने भन्ने विवाद यथावत् छ। अख्तियारले त्यो अवधिको शिवम्कै फैसलालाई आधार मान्न दिएको सुझाव न्यायोचित र व्यावहारिकसमेत देखिन्छ। जहाँसम्म पछिल्लो अवधिको कुरा छ प्राकृतिक न्यायका हिसाबले पनि देशैभर लोडसेडिङ हटेपछि निश्चित उद्योगलाई भने बढी समय बिजुली चलाएको सुविधावापतको जरिमाना लिनु उचित देखिन्न। अतः यस्ताखाले विवादमा अल्झिएरअल्झाएर अर्बौं रावस्व अड्काइरहनु हुँदैन। चाँडो समाधान गरेर सबै उद्योगलाई बक्यौता बिलिङ गरी असुलउपर गरिनुपर्छ। त्यसका लागि प्राधिकरणलाई नोक्सानी नहोस्, उद्यमी पनि मर्कामा नपरून् भन्ने हेरिनुपर्छ। अख्तियारले सुझाएको मध्यमार्गी बाटो त्यसको उचित समाधान हुन सक्छ।"
प्रधानमन्त्रीको ढिपी र गौशालाको गोबर ग्यास,"मुलुकको सबैभन्दा ठूलो गौशाला आज चरम आर्थिक अभावको संकटबाट गुज्रिरहेको छ रूसको सफल आन्तरिक्ष कार्यक्रम अमेरिकाका लागि हाँक थियो। ठूलो चुनौतीको विषय बनेको थियो। अमेरिकीहरू तिलमिलाएका थिए। त्यसैले राष्ट्रपति जोनएफ केनेडीले एकैपटक चन्द्रमामा पुग्ने तिथिमितिसमेत घोषणा गरिहाले। यसले अमेरिकी वैज्ञानिकहरू ठूलो असमञ्जसमा परे। किनकि अहिलेका विश्वविख्यात अमेरिकी आन्तरिक्ष संस्था नासा (नेसनल एरोनोटिक्स एन्ड स्पेस एडमिन्सट्रेसन) को स्थापना भएको ६ वर्षभन्दा बढी भएको थिएन। तर आश्चर्यको विषय के रह्यो भने अमेरिकीहरूको अदम्य साहस र प्रचुर लगनशीलता तथा अहोरात्र मेहनतले नील आम्रष्टङ र बुज आल्ड्रिन चन्द्रमा पुग्ने विश्वको पहिलो व्यक्ति बने। हाम्रा प्रधानमन्त्री केपी शर्मा ओली केनेडी होइनन्। नेपाल अमेरिका पनि होइन र यहाँ नासा त के त्यसको एउटा रौंको बराबर कुनै अनुसन्धान तथा अन्वेषण केन्द्र छैन। त्यस्तो अवस्थामा प्रधानमन्त्रीजस्तो हैसियत भएको व्यक्तिले जथाभावी बोल्दै हिँड्दै गयो भने उनको के दुर्दशा हुन्छ भन्ने कुरा यो सरकारको दयनीय अवस्था हेरेर अहिले सहजै अनुमान लगाउन सकिन्छ। झन् कोरोनाको कहरले त मुलुकका सबै क्षेत्र थिलथिलो भएको अवस्थामा हाम्रो प्रधानमन्त्री केनेडी नभए पनि मौकामा चौका हान्न भने धेरै सिपालु हुनुहुन्छ। दुई वर्षपहिले पूर्वाञ्चल भ्रमणमा रहदा उनले विराटनगरस्थित गौशालाले पाइपलाइनबाट ग्यास वितरणको तयारी गरिरहेको अवस्था अवलोकनका लागि चाँजोपाँजो मिलाउन भने तर विनातयारी चौबीस घन्टाभित्र उद्घाटन नै गरिहाले। तराईमधेसमा वैकल्पिक ऊर्जाका सबैभन्दा सशक्त माध्यम गोबर ग्यास तथा सौर्य ऊर्जाको भरपूर उपयोग गर्न सक्यो भने प्रधानमन्त्री ओलीका शब्दमा समस्यालाई पनि सम्पत्तिका रूपमा उत्पादन गर्न सक्ने क्षमता नेपालीसँग रहेको जगजाहेर छ। पहिलोपटक प्रधानमन्त्री भएका बेला पाइपलाइनबाट घरघर ग्यास पुर्याउने जुन डिङ उनले हाँकेका थिए, त्यो धोको त उनको पूरा भयो तर जनताका समस्या भने समाधान भएनन्। उदघाट्नलगतै ३२ घरमा पुगेको ग्यास दुई वर्षमा उक्लिनुभन्दा झन् घटेर ३० मा झरेको छ। तर प्रधानमन्त्रीले ग्यासको उदघाट्न गर्दै आश्वासनको जुन पोका बाँडेका थिए, त्यो भने दुई वर्षभन्दा बढी भइसक्दा पनि पूरा भएको छैन। प्रधानमन्त्रीकै शब्दमा ३२ वटा घरपरिवारलाई सिलिन्डरको डल्ला चाहिँदैन अब छोटो समयभित्र ६० घरले सिलिन्डरको डल्लाको बिदाइ गर्दैछन्। थोरैले भए पनि काँधमा सिलिन्डरको डल्ला बोकिराख्ने समस्याबाट उनमुक्ति पाएकोमा म साह्रै खुसी छु। के हुँदै थियो विराटनगरमा ?नेपालको दोस्रो ठूलो सहर विराटनगर धेरै अर्थमा आफूलाई चिनाउन सफल भएको छ। राजनीतिक तथा औद्योगिक रूपमा मात्र होइन, शैक्षिकप्राविधिक रूपमा पनि यसले खेल्दै आएको भूमिका कहींकतै लुकेको छैन। सामाजिक रूपमा मुलुककै सबैभन्दा ठूलो गौशाला र अनाथ आ श्रम विराटनगरमै अवस्थित छ। यही गौशालाले ( श्रीकृष्ण गौ सेवा सदन) २०७२ सालमा जैविक फोहोरबाट ग्यास उत्पादन गरी पाइपलाइनमार्फत वितरण गर्ने परियोजनाको थालनी गरेको थियो। २०४२ सालमा राजा वीरेन्द्र तथा रानी ऐश्वर्याबाट उद्घाटित यो गौशाला निर्माणमा नेपाल सरकारको योगदान अति न्यून छ। जेजति लगानी गरिएका छन्, त्यसको अधिकांश हिस्सा स्थानीयले गरेका हुन्। विशेषतः विराटनगरका समृद्घ माडवाडी समाजको अतुलनीय योगदान रहेको छ। साँचो कुरा त के हो भने माडवाडी समाजको तर्फबाट विराटनगरवासीका लागि यो अनुपम सुनौलो उपहार हो। त्यसमा पनि समाजसेवी दिनदयाल अग्रवाल बाँचुञ्जेल गौशालाको जुन सुव्यवस्थित व्यवस्थापन प्रदान गरे, त्यो विराटनगरवासीका लागि अब ऐतिहासिक धरोहर भइसकेको छ। अति उच्च प्रविधिको गोबरग्यास, बर्मेली आधुनिक अर्गेनिक मल तथा बिहानै गौमूत्रको सेवनजस्ता स्वास्थ्यवद्र्घक विकास निर्माण तथा सामाजिक आयोजनाहरूले उनको काम गर्ने तरिका सबैका लागि अनुकरणीय बनेको छ। विशुद्व सामाजिक सेवाहेतु गरिएका यी कार्यका लागि नेपाल सरकारलाई नगुहारिएका पनि होइनन् तर पञ्चायतकालदेखि अहिलेसम्म सरकारको प्रत्यक्ष लगानीविना निर्माण गरिएका नेपालको सबैभन्दा ठूलो गौशालाले वर्तमान प्रधानमन्त्री केपी शर्मा ओलीको इज्जत र प्रतिष्ठालाई कसरी जोगायो र अहिलेसम्म धान्दै छन् त्योचाहि सबैका लागि चासोको विषय बनेको छ। प्रधानमन्त्रीको उदघाट्न भाषणको सारलाई केलाएर अध्ययन गर्ने हो भने यस प्रकारको भावार्थ प्रस्टरूपमा दृष्टिगोचर हुन्छ। नेपालमा पहिलोपटक विश्व बैंक, स्वयं गौशाला र विराटनगर महानगरपालिकाको अनुदान सहयोगमा डेढ करोडको लगानीमा निर्माण गरिएको अति उच्च प्रविधिको गोबरग्यासले गौशालाको छेउछाउको ६० घरपरिवारलाई पाइपलाइनमार्फत खाना पकाउने ग्यास आपूर्ति गर्ने निधो गरेको थियो। २०७५ साल मंसिरमा सो ग्यास प्लान्टको उद्घाटन गर्ने उद्देश्यका साथ काम भइरहेको थियो। यसैबीचमा प्रधानमन्त्रीको पार्टीसँग सम्बद्घ विराटनगरका केही नेताले सुइको पाए। थाहा पाउनसाथ प्रधानमन्त्रीको पूर्वाञ्चल भ्रमण क्रममा अवलोकनका लागि तारतम्य मिलाइयो। त्यतिबेलासम्म ३२ घरमा ग्यास आपूर्ति गर्न सक्ने तयारी भइसकेको थियो। तर पहिलोपटक आफू प्रधानमन्त्री भएका बेला पाइपबाट जनताका घरघरमा ग्यास पुर्याउने उनले जुन ढिपी कसेका थिए, त्यो ३२ घरबाट शुभारम्भ भयो भन्ने घोषणा गर्न चाहन्थे। यो सुनौलो अवसरलाई उनले उद्घाटनमा रूपान्तरण गरे। सरकारी सञ्चारमाध्यमदेखि आसेपासे मिडियाबाट खुब प्रचारप्रसार गर्न लगाए। लाग्थ्यो, अब नेपालीहरू केही वर्षमै ग्यासमा आत्मनिर्भर बन्ने छन्। आफूले वाचा गरेका कुरा अचानक र अप्रत्याशित रूपमा भेटाएपछि उनको खुसीको सीमा नै रहेनन्। प्रधानमन्त्रीले आफ्नो उद्घाटन भाषणमा सरकारका तर्फबाट केही आर्थिकसँगै दुई केबीको सोलार पावर अनुदान सहयोग गर्ने घोषणा पनि गरिहाले। साथै आफूले बोलेका कुरा आज मूर्तरूप धारण गरेको डिङ पनि हाँके। प्रधानमन्त्रीमाथि प्रश्नवाचक चिह्नतर प्रधानमन्त्रीको फाइफुट्टी केही महिनाभित्रै उदांगियो। उनको विकासे हाकमाथि प्रश्नवाचक चिह्न लागेको छ। उद्घाटनका बेला ३२ घरमा आपूर्ति गरिएको ग्यास दुई वर्ष बितिसक्दा पनि ३३ हुन सकेको छैन। बरु घटेर झन् ३० मा झरेको छ। प्रधानमन्त्रीले घोषणा गरेको अनुदान सहयोग अहिलेसम्म प्राप्त नभएकाले आर्थिक अभावका कारण योजना थिलथिलो भएको छ। बाकी ३० वटा घरधुरीका लागि उत्पादित ग्यास खेर गइरहेको छ। गौशालासँग ५० लाख मात्र सम्भव हुन सक्यो भने ३० घरधुरीले अगामी १० दिनमा ग्यास पाउन सक्छन्। तर जुन गौशालाले प्रधानमन्त्रीको इज्जत र प्रतिष्ठा बचायो, त्यसलाई आज ५० लाख राशि पहाडसरह भएको छ। यसको मूल कारण के हो भने मुलुकको सबैभन्दा ठूलो गौशाला आज चरम आर्थिक अभावको संकटबाट गुज्रिरहेको छ। गौशालाले ग्यास उत्पादन गर्नुभन्दा पहिले गोबरबाट बर्मेली आधुनिक अर्गेनिक मलको कारखाना स्थापना गरेको थियो। यसबाट अति उच्च प्रकारको कम्पोस्ट मल उत्पादन हुदै आएको छ। तर ग्यास प्लान्टको स्थापनासँगै मलको उत्पादन स्वात्तै घटेको छ। करोडौंको लागतमा निर्माण गरिएको एकातिर मल कारखानाको अवस्था खस्किँदै गएको छ भने अर्कातर्फ त्यही अनुपातमा लगानी गरिएको ग्यास उत्पादन पनि सोचेजस्तो नभएकाले नेपालको सबैभन्दा ठूलो गौशालाको अवस्था धर्मराउँदो छ। यसले गर्दा सयांैको संख्यामा रहेका गाईको खुराक पनि समयमा उपलब्ध हुन सकिरहेको छैन। जेजति गाई छन्, प्रायः कुपोषणको सिकार भएका छन्। गौशालाले आयुर्वेदिक विधिबाट बिहानै गौमूत्र सेवनको जुन कार्यक्रम ल्याएको थियो, त्यो पनि बन्द भएको छ। यता ग्यास प्लान्टमा केही खराबी आयो भने भारतबाट महँगो शुल्क तिरेर प्राविधिक झिकाउनुपर्ने बाध्यता छ। त्यसैले प्रधानमन्त्रीले कबुल गरेको रकम उपलब्ध गराइयो भने मात्र केही गर्न सक्ने अवस्थामा पुगेका छन् गौशाला। तर वर्तमान प्रधानमन्त्री जति बोल्छन् त्यति गर्दै र हुदै गयो भने मुलुक वर्षभरिमै कोल्टे फेरिसक्थ्यो। त्यसैले गौशाला व्यवस्थापन समितिले विकल्प नखोजी कुनै उपाय देखिन्न। खासगरी गौशालाको रिढ मानिएको गाईको संख्या नै दिनप्रतिदिन घट्दै गएको र जेजति छन्, ती पनि पिलपिले भइसकेको अवस्थामा त्यसमाथि सक्दो चाँडो ध्यान पुर्याउनुपर्ने देखिन्छ। त्यसैले मुलुककै सबैभन्दा ठूलो गौशाला जसलाई देशको धरोहरका रूपमा व्याख्या गरे पनि हुन्छ, खस्किँदै गरेको अवस्था हेरेर जोकोहीले भन्न सक्छन् प्रधानमन्त्रीले हाकेको डीङले मूर्तरूप धारण गर्न लगाउने हो भने सक्दो चाँडो कबुल गरिएको रकम उपलब्ध गराउनुपर्छ। होइन भने त्यो ढिपीमै सीमित हुने हो भने यसको अवस्था पनि पानीजहाजजस्तो नहोला भन्न सकिन्न। प्रधानमन्त्रीलाई राहतपहिलोपटक प्रधानमन्त्री भएपछि जोकोही पनि फाइफुटी झार्छन्। केपी ओलीले पनि फाइफुइँ गरे। धाकरबाफ देखाए र पानीजहाजको गर्न नपाए पनि देशको पहिलो ग्यास पाइपलाइनको उद्घाटन गर्न भ्याए। यद्यपि पहिलो गाँसमै ढुंगा फेला पर्यो। तर प्रधानमन्त्रीले अनजान तथा भावावेशमा आएर भनेका कतिपय कुरा अहिले गौशालाजस्तै स्वस्फूर्त मूर्तरूप धारण गर्दैछन्, जो उनका लागि मात्र होइन मुलुककै लागि शुभसंकेत हो। झापाको कन्काई र दमक नगरपालिका तथा सुर्खेत र दांग जिल्लामा पाइपलाइनबाट ग्यास आपूर्ति गर्ने परियोजनाले मूर्तरूप धारण गर्दैछन्। झपामा त झन्डै चार हजार घरपरिवारका लागि परियोजना अपरेसनमा छन्। प्रधानमन्त्रीको गृह जिल्ला भएर पनि होला झापालीहरू हौसिएको हुनुपर्छ। वैकल्पिक ऊर्जा परियोजनामार्फत विश्व बैंकले ४० प्रतिशत रकम अनुदान सहयोग तथा ६० प्रतिशत आफ्नै लगानीमा भइरहेको यस प्रकारको कामले प्रधानमन्त्रीको भावलाई समाएको देखिन्छ। अन्त्यमा, बाचाली भएको कारण हाम्रो प्रधानमन्त्रीले राष्ट्रपति केनेडीजस्तो सोचे सम्झेर नबोले पनि संयोगले उनलाई साथ दिँदै आएका छन्। तराईमधेसमा वैकल्पिक ऊर्जाका सबैभन्दा सशक्त माध्यम गोबर ग्यास तथा सौर्य ऊर्जाको भरपूर उपयोग गर्न सक्यो भने प्रधानमन्त्री ओलीका शब्दमा समस्यालाई पनि सम्पत्तिका रूपमा उत्पादन गर्न सक्ने क्षमता नेपालीसँग रहेको जगजाहेर छ।"
बिजुली बेच्न नसके १० खर्ब जोखिममा,"काठमाडौं : स्वतन्त्र ऊर्जा उत्पादकहरूको संस्था (इप्पान) का उपाध्यक्ष आशिष गर्गले बिजुली बेच्न नसके १० खर्ब रुपैयाँ जोखिममा पर्ने बताएका छन्। नेपाल आर्थिक पत्रकार समाज (सेजन) ले मंगलबार आयोजना गरेको सेजन अर्थनीति बहसअन्तर्गत उनले यस्तो दाबी गरेका हुन्। हाल १३ सय ६० मेगावाट रहेको नेपालको विद्युत् उत्पादन क्षमता आगामी तीन वर्षभित्र ६ हजार मेगावाट पुग्ने बताउँदै उत्पादन बढे पनि खपत नबढ्दा बिजुली खेर गएर १० खर्ब लगानी जोखिममा पर्ने र माग भने तत्काल बढ्न नसक्ने अवस्था रहेको उनको भनाइ छ। अहिलेको विद्युत् खपतको अवस्था र तत्काल धेरै विद्युत् खपत गर्ने गरी औद्योगीकरण नहुने अवस्थाले अबको तीन वर्षमा विद्युत् माग १७१८ सय मेगावाटभन्दा बढी पुग्ने अवस्था छैन, उनले भने, अहिलेको अवस्थाले चालु वर्षमा एक हजार, अर्को वर्ष दुई हजार र तेस्रो वर्ष कम्तीमा एक हजार पाँच सय मेगावाट भन्दा बढी गरी तीन वर्षभित्र झण्डै ४५ सय मेगावाट बराबरको उत्पादन बढ्ने अवस्था छ, त्यो अवस्थामा बिजुली बेच्न नसके चार हजार मेगावाट विद्युत् खेर जान्छ। विद्युत् खेर जाँदा ऋण लगानी गर्ने बैंक, स्वपुँजी लगानी गर्ने लगानीकर्ता र सेयर लगानी गर्ने सेयरकर्ताको पैसा डुब्ने बताउँदै सरकारले अग्रसरता देखाए अहिले पनि विद्युत् व्यापारको अवस्था रहेको बताउँछन्। चीनसँग अन्तरदेशीय प्रसारण लाइन निर्माण प्रक्रिया अघि बढे पनि त्यो निर्माण हुन पाँच वर्ष कम्तीमा लाग्ने तथा बनेपछि पनि पाँच सय किलोमिटरभन्दा बढीको प्रसारण लाइनमा बिजुली लैजानुपर्ने भएकाले विद्युत् व्यापार कठिन रहेको तथा बंगलादेशमा बिक्री गर्न पनि २३ किलोमिटर भारतीय भूमि प्रयोग गर्नुपर्ने कारण भारत अहिलेका लागि नेपालको बिजुलीको मुख्य बजार रहेको उनको तर्क छ। विद्युत् बेच्नका लागि पहिलो अन्तरदेशीय प्रसारण लाइन बनिसकेकाले एक हजार मेगावाटसम्म तत्काल निर्यात गर्न सकिने तथा अहिले निर्माण अघि बढेको तीन हजार मेगावाटसम्म निर्यात गर्न सकिने बुटबलगोरखपुर अन्तरदेशीय प्रसारण लाइन निर्माणपछि धेरै सहज हुने उनी बताउँछन्।"
सोह्र श्राद्ध किन ?,"वैदिक सनातन हिन्दु संस्कारमा श्राद्ध महत्त्वपूर्ण कर्ममध्येको एक हो। श्रद्धा मूलमा रहेका श्राद्धको मानव जीवन पद्धतिमा महत्त्व छ। श्रद्धा शब्दका दुई भाग छन् श्रत् र धा श्रत्को अर्थ सत्यप्रतिको विश्वास र धाको अर्थ धारणा गर्नु हो। जुन भावनाले ईश्वरीय दिव्यता र शास्त्रीय आदेशमा सम्पूर्ण विश्वास धारणा गर्छ, त्यो श्रद्धा हो। मार्कण्डेय पुराणमा भनिएको छ श्रद्धया परया दत्तं पितृणामनामगोत्रतः। अर्थात् परम श्रद्धाका साथ पितृहरूको नाम, गोत्र उच्चारण गर्दै जुन अन्न प्रदान गरिन्छ; त्यो आहारका रूपमा परिणत हुन्छ। श्राद्धकालमा रामगीता, पितृसुत्त र भागवत आदि पाठ गर्नाले बुद्धि मन र कर्म तीनै कुरा सिद्धिका लागि फलदायी मानिन्छ । हिन्दु धर्ममा कर्म तीन किसिमले बताइएको छ। यसमा नित्य, नैमित्तिक र काम्यकर्म छन्। जसअनुरूप श्राद्धका भेदहरू यस प्रकारले व्याख्या गरिएको छ। नित्य श्राद्ध : दिनदिनै गरिने श्राद्धलाई नित्य श्राद्ध भनिन्छ। यो श्राद्ध वै श्रदेरहित हुन्छ। नैमित्तिक श्राद्ध : मातापिता आदिमध्ये कसैको मृत्युतिथिमा गरिने एकोद्धिष्ट श्राद्धलाई नैमित्तिक श्राद्ध भनिन्छ। काम्य श्राद्ध : अविष्ट सिद्धिका लागि गरिने श्राद्धलाई काम्य श्राद्ध भनिन्छ। वृद्धि श्राद्ध : अभ्युदय वा विवाहवारि या सप्ताह पुराणमा गरिने श्राद्धलाई आभ्युदयिक श्राद्ध भनिन्छ। पार्वण श्राद्ध : औंसी या पर्वमा गरिने श्राद्धलाई पार्वण श्राद्ध भनिन्छ। एकपार्वण श्राद्ध : सोह्र श्राद्ध तिथिभित्र मृत्यु भएमा तीनवटा पिण्ड दिएर गर्ने श्राद्धलाई एकपार्वण श्राद्ध भनिन्छ। जसअनुरूप सपिण्ड श्राद्ध, गोष्ठी श्राद्ध, शुद्धि श्राद्ध, कर्मांग श्राद्ध, दैविक श्राद्ध, यात्रा श्राद्ध र महालय श्राद्ध रहेका छन्। विशेषगरी श्राद्ध दुईपटक गरिन्छ। मृत्यु तिथि अश्विन कृष्ण प्रतिपदादेखि अमावश्यासम्म १५ दिन र भाद्र शुक्ल पूर्णिमाका एक तिथि जोडेर १६ दिनको समय अवधिलाई सोह्र श्राद्ध भनिन्छ। संस्कृत भाषामा यसलाई महालयपार्वण श्राद्ध भन्ने प्रचलन रहेको छ। यस समयलाई पितृहरूलाई तृप्ति तुल्याउने समय भनिन्छ। त्यसैकारणले हिन्दु संस्कारभित्र रहनेहरूले श्राद्ध कर्म गर्छन्, दिवंगत आत्माहरूको मुक्तिका निमित्त पितृपक्ष र मृत्यु तिथिमा घरतर्फ तीन पुस्ता श्राद्ध, मामा घरतिर चार पुस्तालाई तर्पण गर्ने प्रचलन रहेको छ। पौराणिक ग्रन्थअनुसार विष्णु पुराण, नृसिंह पुराण, गरुड पुराण, श्रीमद् भागवत महापुराणले पनि सोह्र श्राद्ध अनुसरण प्रसंग पाइन्छ। त्रेत्रायुगमा श्री रामचन्द्रले वनवास बस्दा सोह्र श्राद्ध गरेको पाइन्छ। श्राद्ध गर्दा मुख्य दुई अंग मानिएको छ। श्राद्धको सुरुमा तर्पण गरिन्छ। हाम्रा पितृहरूको रक्षा र हामीले दिएको अन्न एवं जलस्वधादेवीमार्फत आआफ्नो लोकमा पुर्याइदिने सम्पूर्ण ऋषिहरूलाई तर्पण गरिन्छ। दोस्र्रो पक्ष दीपपूजन, ब्राह्मण पूजनसहित पिण्डदान गरिन्छ। यो किन र कसका लागि भने ब्राह्मणदेखि स्तम्वपर्यन्त सबै चाराचर स्थावर, जंगमले प्राप्त गर्छन्। श्राद्ध गर्दा धैरै विधि र नियम छन्, जसअनुरूप स्थानको शुद्धीकरण हुन आवश्यक छ। ब्राह्मण वेद अर्थको ज्ञाता, गृहस्थि, सत्य वचन बोल्ने, मातापिताको सेवक पत्नी सन्तानलाई माया गर्ने हुनुपर्छ। श्राद्धमा प्रयोग गरिने सामग्री गंगाजल, तुल्सीपत्र, सेतो फूल, जौ, तिल, जनै, सुपारी, दुना, टपरी, गाईको दूध, कुश, छोरीको छोरो, चामल सिधा अन्न शुद्ध र पवित्र हुनुपर्छ। श्राद्धकालमा रामगीता, पितृसुत्त र भागवत आदि पाठ गर्नाले बुद्धि मन र कर्म तीनै कुरा सिद्धिका लागि फलदायी मानिन्छ। श्राद्ध गर्दा घरमा बसेर वा नभए पवित्र तीर्थ या गंगाको किनार र शुद्ध भूमिमा गर्न सकिन्छ। अतः सबैको यो लोक र परलोकसमेत राम्रो होस् तथा सबैको सद्गति प्राप्त गरून् भनी सन्तान भएर पितृकार्य अर्थात् पितृऋण तपाईंहामीले तिर्यौं भने जीवन सुःख, शान्ति समृद्धिको भएर जान्छ।"
मानव एक यौनिक प्राणी,"सामाजिक परिवेशमा यौनका कुरा श्लील ढंगमा प्रस्तुत गरिए पनि त्यसलाई अपाच्य, अमर्यादित र असभ्य भनी टीकाटिप्पणी गरिन्छ। यसो हुनुको पछाडि सामाजिक रूपमा यौनलाई अझै पनि अश्लीलतासँग जोडेर हेरिनु, गालीगलौज गर्दा यौनसँग सम्बन्धित झर्रा शब्दावलीको व्यापक प्रयोग हुनु, यौनलाई फोहोर, नराम्रो र अनुशासनहप्न व्यवहारका रूपमा चित्रित गरिनु आदि हुन सक्छन्। अझ अविवाहित, अपाड्डता भएका, यौनिक तथा लैंगिक अल्पसंख्यक व्यक्तिले यौनका कुरा श्लील ढंगबाट सामाज वा परिवारमा प्रयोग गरे वा उच्चारण गरे उसको चरित्रलाई अपव्याख्या गर्न सुरु गरिन्छ। यो एउटा प्रतिनिधि घटनाबारेमा चर्चा गरौं। बाटोको अर्को किनारातिर जान खोजिरहेका एक दृष्टिविहीन युवालाई एकजना वटुवाले बाटोपारि जान मद्दत गर्दै सोध्छन्, कतासम्म जान खोज्नुभएको, के म सहयोग गरौं ? दृष्टिविहीन युवाले हुन्छ धन्यवाद, म फार्मेसीसम्म जान लागेको भन्दै स्वीकृति दिन्छन्। फार्मेसीमा बिक्रेताले दृष्टिविहीन युवालाई के सेवा गरौं भनेर सोध्छन्। दृष्टिविहीन युवाले मलाई एक पाकेट कन्डम दिनुहोस भन्छन्। भर्खरै फार्मेसीसम्म पुर्याउन सहयोग गर्ने बटुवाले अचम्म मान्दै आबुई यस्तो मान्छेले पनि त्यस्तो काम गर्छन् र ? भन्दै रिसाउदै दृष्टिविहीन युवालाई गाली गर्दै हिँड्छन्। यौनिकताका सवालमा अपाड्डता भएका व्यक्तिहरूलाई समाजले हेर्ने दृष्टिकोणबारे यो एउटा प्रतिनिधि घटना हुन सक्छ। शिक्षा मन्त्रालय, पाठ्यक्रम विकास केन्द्र तथा सरोकारवाला निकायहरूले जिम्मेवार यौन सचेतना भएको पुस्ता तयार पार्न विद्यालयभित्र र बाहिर रहेका विद्यार्थीलक्षित बृहत् यौनिकता शिक्षाको सघन पाठ्यक्रम तयार गरी लागू गर्न ढिलाइ गर्नु हुँदैन। मानव यौनिकता मानिस हुनुको केन्द्र भागमा पर्छ। मानव यौनिकताभित्र यौन स्वास्थ्य, प्रजनन स्वास्थ्य, यौनिक अभिमुखीकरण, महिनावारी, प्रजनन, स्वास्थ्य सम्बन्ध, शारीरिक एकीकृतपना, लैंगिक पहिचान, शारीरिक बनावटका साथै असंख्य अन्य पक्षहरूको सम्मि श्रण, अनुभव, अनुभूति तथा अभिव्यक्ति हुने गर्छन्। हरेक व्यक्तिका अआफ्नो यौनिकता हुन सक्छ किनकि हरेक व्यक्तिले फरक किसिमको सामाजिक, आर्थिक तथा राजनीतिक वातावरण, विविधतायुक्त बहुलवाद समाज, रीतिरिवाज, परम्परा, व्यक्तिगत स्वास्थ्यस्थिति तथा धार्मिक संस्कारबीच हुर्किएको हुन्छ। त्यसैले यौनको सवालमा हरेक व्यक्तिका आआफ्नै अवधारणा विकास भएको हुन्छ। कसैले यौनलाई विज्ञान, अनुशासन र स्वास्थ्यको केन्द्र भागमा राखेर हेर्छन् भने कसैले यौनलाई संकुचित, गोप्य र छाडावादसँग जोडेर व्याख्या गर्छन्। युवावस्था वा किशोरावस्थामा प्रवेश गरेसँगै उनीहरूमा यौन जिज्ञासा, कूतुहलता र यस विषयमा थप जानकारी लिन खोज्ने अभिरुचि बढेर जन्छ त्यसैले उनीहरूलाई आफ्नो जीवनलाई स्वस्थ र सुखमय बनाउने सीप हासिल गर्न तथा मूल्यमान्यता विकास गर्न यौनिकतासम्बन्धी सही ज्ञान प्राप्त गर्न आवश्यक छ। त्यसैले सानै उमेरदेखि बालबालिकालाई उनीहरूका अभिभावक तथा परिवारले यौनका विषयमा सही सूचना तथा जानकारी दिनुपर्छ। तर नेपाली परिवारमा बालबालिका, युवा तथा किशोरकिशोरीले यौनसम्बन्धी सूचना पाउदैनन्। त्यसैले उनीहरूको सूचनाका स्रोत प्रायः साथीसंगी, इन्टरनेट, रेडियो, सामाजिक सञ्जाल, टेलिभिजन र पत्रपत्रिका हुने गर्छन्। तर ती सूचनाका स्रोतहरू आधिकारिक, विश्वासिलो र भरपर्दो नहुन पनि सक्छन्। गलत सूचनालाई सही सम्झिएर व्यवहारमा अपनाए त्यसले विभिन्न शारीरिक तथा मानसिक जोखिम तथा समस्या निम्त्याउन सक्छ। त्यसैले औपचारिक विद्यालय शिक्षा तथा अनौपचरिक शिक्षामा युवा तथा किशोरकिशोरीलाई यौन शिक्षा प्रदान गर्न प्रमुख भूमिका खेल्नुपर्छ। विद्यालयको पाठ्यक्रममा आधारित यौन शिक्षालाई नै बृहत् यौनिकता शिक्षा भनिन्छ। युनेस्को २०१८ ले बृहत् यौनिकता शिक्षालाई परिभाषित गरेअनुसार त्यस्तो शिक्षा जसले युवा, किशोरकिशोरी तथा बालबालिकाका ज्ञान, सीप, मूल्य र धारणामा अभिवृद्धि गरेर उनीहरूलाई आफ्नो स्वास्थ्य, वृत्ति विकास र स्वाभिमान अनुभूति गराउन, सम्मानपूर्ण सामाजिक र यौन सम्बन्ध विकास गर्न, व्यक्तिगत छनोटले आफ्नो तथा अरूका प्रगतिलाई कसरी प्रभाव पार्छ भन्ने कुरा स्विकार्न र जीवनभरका लागि आफ्नो अधिकार सुरक्षाबारे बुझ्न र सुनिश्चित गर्न सक्षम बनाउछ। त्यसैले बृहत् यौनिकता शिक्षालाई संकुचित अवधारणामा मात्र परिभाषित गरिनु हुँदैन। यो शिक्षालाई मानव यौनिकताको मनोवैज्ञानिक, संवेगात्मक, शारीरिक र सामाजिक पक्षलाई समेटेर सानो उमेरका बालबालिकादेखि युवा उमेरका विद्यार्थीलाई लक्षित गरेर पाठ्यक्रम तयार पारी अध्ययनअध्यापन गरउनुपर्छ। युवा, बालबालिका तथा किशोरकिशोरीको सर्वांगीण विकास तथा सशक्तीकरणका लागि बृहत् यौनिकता शिक्षा अनिवार्य आवश्यकता हुन सक्ने भनी विभिन्न समयमा गरिएका धेरै अध्ययनले प्रमाणित गरेका छन्। युनेस्कोद्वारा सन् २०१६ मा बृहत् यौनिकता शिक्षाबारेमा गरिएको एक समीक्षात्मक अध्ययनले देखाएअनुसार विद्यालय तहमा बृहत् यौनिकता शिक्षा पाएका युवा तथा किशोरकिशोरीको पहिलो यौन सम्पर्कको उमेर ढिलो सुरु भएको, यौन साथीहरूको संख्या घटेको, जोखिमयुक्त व्यवहार अपनाउने क्रम घटेको र कण्डम तथा परिवार नियोजनका साधन प्रयोगमा वृद्धि भएको देखाएको छ। यसका अलावा बृहत् यौनिकता शिक्षा प्राप्त गरेका युवा तथा किशोरकिशोरीको स्वास्थ्यमा सकारात्मक परिणाम देखा परेका छन् भने लैड्डिक असमानता घटाउन सघाएको, महिला तथा किशोरीविरुद्ध हुने हिंसाका घटना दरमा कमी आएको र उनीहरूमा आफ्ना अधिकार र नागरिक हक दाबी गर्ने क्षमतामा पनि वृद्धि भएको पाइएको छ। समाजमा व्याप्त लैड्डिक असमानता, विभेदकारी पितृसत्तात्मक अवधारणा तथा अभ्यास क्रमशः घट्दै गएको निष्कर्ष निकालेको छ। बृहत् यौनिकता शिक्षा केवल यौन स्वास्थ्यको ज्ञानका विषयमा मात्र सीमित छैन। यो शिक्षाले विद्यार्थीमाझ असुरक्षित यौन ब्यवहारबाट उत्पन्न हुने सम्भावित नकारात्मक परिणामलाई कम गर्न, जीवनोपयोगी सीपहरू जस्तै सञ्चार, संवाद, दृढता, पक्षपातविरुद्ध चुनौती दिन सक्ने र निर्णय गर्न सक्ने सीप विकास गराउछ। यौन क्रियालाई सन्तान प्राप्त गर्ने प्रक्रियाका रूपमा मात्र नसिकाई, आनन्द, विश्वास, दिगो सम्बन्ध, यौन हिंसा, निर्णय, आकर्षणलगायत विभिन्न मनोवैज्ञानिक पक्ष समेटी युवा तथा किशोरकिशोरीलाई आफू अनुकूल यौन जीवन जिउन उत्प्रेरित गर्छ। नेपालमा विद्यालय स्तरमा बृहत् यौनिकता शिक्षाको पाठ्यक्रम तयार गरी लागू गरिएको करिब १७ वर्ष पुगेको छ। पहिलोपटक सन् २००३ मा कक्षा ९ र १० को अनिवार्य स्वास्थ्य जनसंख्या तथा वातावरण शिक्षा विषयअन्तर्गत बृहत् यौनिकता शिक्षाको पाठ्यक्रम तयार गरी लागू गरिएको थियो। कक्षा ६, ७ र ८ मा करिब एक दशकपछि सन् २०१३ मा पाठ्यक्रम परिमार्जित गरी बृहत् यौनिकता शिक्षाको पठनपाठन सुरु गरियो। वर्तमान शिक्षा प्रणालीमा बृहत् यौनिकता शिक्षाको पाठ्यक्रमलाई एकल विषयका रूपमा लागू गरिएको छैन। विभिन्न विषय जस्तै विज्ञान, सामाजिक शिक्षा, स्वास्थ्य जनसंख्या तथा वातावरण शिक्षा, स्वास्थ्य तथा शारीरिक शिक्षा र नैतिक शिक्षामा बृहत् यौनिकता शिक्षाको पाठ्यक्रमलाई विषयअनुकूल पाठ बनाई समावेश गरिएको छ। नेपालको औपचारिक शिक्षा प्रणालीमा बृहत् यौनिकता शिक्षाको पठनपाठन् हुनु आफैंमा उल्लेखनीय उपलब्धि मान्न सकिन्छ। तर अझै पनि बृहत् यौनिकता शिक्षाको विद्यालय पाठ्यक्रम बृहत् र उमेरसुहाउँदो हुन सकेको छैन। हाल सरोकारवालाहरू बृहत् यौनिकता शिक्षाको पाठ्यक्रम विद्यार्थीलाई आवश्यक छ कि छैन ? लागू गरिनु जरुरी छ कि छैन ? छ भने केकस्ता सवाल समेटिनुपर्छ आदि विषयमा केन्द्रित भई छलफल गरिरहेका छन्। तर फेरि अन्य सरोकारवाला यो विषयलाई समेटिनु हुन्न भन्ने दृष्टिकोणका साथ अगाडि आएका छन्। वास्तवमा देशको ४० प्रतिशत युवा जनसंख्या भएको मुलुकले बृहत् यौनिकता शिक्षालाई अझ परिष्कृत, व्यापक बनाई लागू गर्नुको विकल्प छैन। त्यसैले शिक्षा मन्त्रालय, पाठ्यक्रम विकास केन्द्र तथा सरोकारवाला निकायहरूले जिम्मेवार यौन सचेतना भएको पुस्ता तयार पार्न विद्यालयभित्र र बाहिर रहेका विद्यार्थीलक्षित बृहत् यौनिकता शिक्षाको सघन पाठ्यक्रम तयार गरी लागू गर्न ढिलाइ गर्नु हुँदैन। (भण्डारी र कटवाल यौन तथा प्रजनन स्वास्थ्य क्षेत्रमा संलग्न छन्।)"
रोजगार सिर्जनाको सूत्र,"विश्वको रोजगारको अवस्था, रोजगारको अवसर र नेपालीको गन्तव्य मुलुकको अवस्थाबारे मूल्यांकन हुन आवश्यक छ विश्वव्यापी रूपमा फैलिएको कोरोना भाइरस (कोभिड १९) संक्रमणका कारण धेरैको रोजगार गुमेको छ। वैदेशिक रोजगारमा रहेका अधिकांश रोजगार गुमाएर स्वदेश फर्कंदै छन्। स्वदेशमा पनि धेरैले रोजगार गुमाएका छन्। सरकारले एकीकृत ढंगले काम गर्न सके स्थानीयस्तरमै प्रशस्तै रोजगार सिर्जना गर्न सकिन्छ। सर्वप्रथम त विश्वमा रोजगारको अवस्था, रोजगारको अवसर र नेपालीको गन्तव्य मुलुकको अवस्थाबारे मूल्यांकन हुन आवश्यक छ। रोजगार सिर्जना गर्न सकिने क्षेत्र धेरै छन्। सरकारले रोजगारका क्षेत्र पहिचान गरी सम्भावित अवसर खोजी गर्नुपर्छ। अहिले मान्छे कुन ठाउँमा खपत भइरहेका छन्, कस्ता खालका रोजगार प्राप्त गरिरहेका छन्। वैदेशिक रोजगारमा कुनकुन क्षेत्रमा कति गएका थिए ? कस्ता काम गरे ? कोभिडपछि मलेसियादेखि खाडी देशमा गएका जनशक्ति कति फर्किन सक्छन् ? भन्ने विषयमा सरकारले अध्ययन गर्नुपर्छ। त्यस्तै भोलि कति जालान्नजालान्, त्यस विषयमा सरकाले ध्यान दिनुपर्छ। दक्षिण कोरियालगायत गुणस्तरीय ठाउँको पनि मूल्यांकन हुनुपर्छ। त्यहाँको अवस्था के छ, नेपालीले कस्तो क्षेत्रमा अवसर पाइरहेका छन् भन्ने विषयमा सरकार जानकार हुनुपर्छ। त्यति मात्र नभई शैक्षिक गन्तव्य मुलुकको पनि अवस्था हेरिनुपर्छ। शिक्षाको नाममा विदेश जाने तर रोजगार गर्ने क्रम बढेको छ। कतिले पढ्ने, कतिले श्रम गर्ने गर्छन्। युरोप, अमेरिका, क्यानडा, अस्ट्रेलिया, जापानलगायतमा विद्यार्थी भिसामा जानेमध्ये ६० प्रतिशत रोजगार र ४० प्रतिशत अध्ययन गर्ने गरेको पाइन्छ। उनीहरूले पनि रेमिट्यान्स पठाइरहेका छन्। भारत पनि नेपालको मुख्य गन्तव्य देश हो। नेपाल राष्ट्र बैंकको अध्ययनअनुसार भारतबाट पनि १४ प्रतिशत रेमिट्यान्स आउने गरेको छ। अहिले भारतको अर्थतन्त्र नकारात्मक अवस्थामा छ। यस अवस्थामा भारतमा गएका हाम्रा मान्छेको अवस्था के हुन्छ ? उनीहरू फर्किए भने नेपालमा कसरी व्यवस्थापन गर्ने सरकारले हेक्का राख्नैपर्छ। त्यसो त, नेपाली बजारमा भारतीय नागरिकले पनि काम गरिरहेका छन्। भारतीय नागरिकले यहाँ आएर कुनकुन क्षेत्रमा काम गरिरहेका छन् भन्ने विषयमा खोजी हुन आवश्यक छ। उद्योग क्षेत्रमा, सरकारी परियोजनामा काम गर्नुका साथै सानाठूला व्यापार क्षेत्रमा उनीहरूको संलग्नता छ। कपाल काट्नेदेखि तरकारी, फलफूल व्यापारसम्म भारतीयको संलग्नता छ। प्लम्बिङ, इलेक्ट्रिसियन, मोबाइल, मोटरसाइकल बनाउनेलगायतका क्षेत्रमा भारतीय छन्। त्यो क्षेत्रमा नेपालीलाई रोजगार दिने विषयमा सोच्नुपर्ने बेला आएको छ। विभिन्न कारणले भारतीय आउन बन्देज लगाउन त सकिँदैन तर नेपालीलाई दक्ष बनाएर त्यस्ता क्षेत्रमा काममा लगाउन पक्कै सकिन्छ। कृषिलाई परम्परागत ढंगले मात्र हेर्नु हुन्न। धान, गहुँ, मकै उत्पादन गर्ने मात्र नहेरी नयाँ ढंगबाट कृषि क्षेत्रलाई हेरिनुपर्छ। कृषि क्षेत्रमा प्रविधि र सीपको उच्च प्रयोग हुन सकोस् र प्रतिस्पर्धात्मक बन्न सकोस्। यसो गर्न सक्दा रोजगारको एउटा चित्र आउँछ। त्यो चित्रले जनशक्तिलाई कहाँ व्यवस्थापन गर्ने भन्ने खाका आउँछ। कोभिड १९ भन्दा अघि विकासको दिशा कतातिर गइरहेको थियो। त्यो दिशालाई कोभिडले कति विचलन आयो भन्ने विषय अध्ययन हुनुपर्छ। साविकको बाटोमा लैजान के गर्नुपर्छ ? त्यसका सम्भावित क्षेत्र के हुन् भनेर खोज्नुपर्छ। सम्भावित क्षेत्र खोज्दा सबभन्दा पहिलो सम्भावना भएको कृषि क्षेत्र हो। तर कृषि क्षेत्र भनेर मात्र हुँदैन। अहिलेसम्म युवाहरू यस क्षेत्रमा आकर्षित किन भएनन् भन्ने विषयमा कारण खोज्नुपर्छ। कृषिमा लागेका कतिपय युवा प्नि पलायन भएका छन्। त्यसको कारण पनि खोज्नुपर्छ। कृषिलाई परम्परागत ढंगले मात्र हेर्नु हुन्न। धान, गहुँ, मकै उत्पादन गर्ने मात्र नहेरी नयाँ ढंगबाट कृषि क्षेत्रलाई हेरिनुपर्छ। कृषि क्षेत्रमा प्रविधि र सीपको उच्च प्रयोग हुन सकोस् र प्रतिस्पर्धात्मक बन्न सकोस्। जसले गर्दा उत्पादन लागत पनि घट्ने छ। थोरै श्रमशक्तिले पनि काम गरेर धेरै उत्पादन गर्न सकिन्छ। उदाहरणका लागि, हाइड्रोपोनिक भन्ने एउटा प्रविधि छ। त्यसमा माटोको प्रयोग हुँदैन, तर सहज ढंगले तरकारी उत्पादन गर्न सकिन्छ। मान्छे अहिले धेरै घाममा काम गर्न चाहँदैन, अप्ठेरो हुने गरी काम गर्न खोज्दैन। हिलोमा लडीबुडी गरेर काम गर्न चाहँदैन। त्यसलाई व्यवस्थित गर्ने अचुक उपाय भनेको प्रविधि प्रयोग नै हो। हाइड्रोपोनिकबाट एक रोपनी जग्गामा दिनमै १० हजारको बिक्री हुने गरी तरकारी उत्पादन गर्न सकिन्छ। त्यस्तो खालको प्रविधि आत्मसात गर्न जरुरी छ। तरकारी, फलफूललगायत खाद्यन्न उत्पादनमै समस्या छ। कम लागत हुने गरी प्रविधि र सीप दिन जरुरी छ। सीप, प्रविधि र वित्तीय पहुँच (सहुलियत ऋण) उपलब्ध गराइदिएर उत्पादनमा प्रेरित गर्नुपर्छ। उत्पादन जब गर्छ, बजारका लागि पनि वैज्ञानिक आधार तयार गर्नुपर्छ। बजारीकरणमा ध्यान नदिँदा वस्तुको गुणस्तर खस्केर जान्छ। जस्तो काभ्रेको टमाटर, अदुवा, तरकारी काठमाडौं, विराटनगर पुग्दा थिचिने, मिचिने हुन्छ। ग्रेडिङ गर्ने, उत्पादलाई प्याकेजिङ गर्ने, ह्यान्डलिङमा सहजता ल्याउने खालको प्रविधि सिकायो भने त्यो वस्तु बजारसम्म पुग्दा गुणस्तर र ताजा रहिरहन्छ। यसो गर्दा त्यो वस्तुको विक्रय शक्ति बढ्छ। यसका साथसाथै कृषि उत्पादनलाई कच्चा पदार्थ बनाएर उद्योगका रूपमा विकास गर्न सक्नुपर्छ। साना तथा घरेलु, लघु उद्योगमा पनि प्रशस्त रोजगार सिर्जना गर्न सक्ने ठाउँ छ। जाम, अचारलगायत बनाएर आम्दानी बढाउन सकिन्छ। टिमुरको अचार बनाएर अहिले पनि राम्रो कमाइ गरेको देख्न पाइन्छ। जसले गरिराखेका छन्, उनीहरूलाई प्रोत्साहन गर्दै थप मान्छेलाई आकर्षित गर्नतर्फ सरकारको ध्यान जानुपर्छ। औद्योगीकरणतर्फ ध्यान जान जरुरी छ। कृषि पदार्थमा आधारित उद्योग (साना, मझौला र ठूला ) कहाँनिर कसरी विकास गर्न सकिन्छ भन्नतर्फ लाग्नुपर्छ। माछापालन पनि रोजगार सिर्जना गर्न सकिने महŒवपूर्ण क्षेत्र हो। ताजा माछा पायो भने मान्छेले खान्छ। पहिला मारिएर राखेको माछाप्रति विश्वास कम भयो। केमिकल, अन्य खालका औषधि हालेको हुने, बाहिरबाट ल्याएको हुनाले त्यस्तो माछा खान मान्छे रुचाउँदैनन्। ताजा माछा सहरका छेउछाउमा कसरी पाल्न सकिन्छ भन्नतर्फ लाग्नुपर्छ। ट्राउट वा अन्य जुनसुकै खालका माछा पनि पालन गर्न सकिन्छ। जनकपुरलगायत ठूलो क्षेत्रबाट ल्याउने त छँदैछ। घना बस्ती भएका नगरपालिकावरिपरि पनि माछापालन गर्न सक्ने सम्भावना हुन्छ। त्यो क्षेत्रको पहिचान स्थानीय तहले गर्नुपर्छ। त्यसका लागि आवश्यक कोष प्रदेश र केन्द्र सरकारले दिनुपर्छ। वनको क्षेत्र पनि रोजगार सिर्जना हुने मुख्य क्षेत्र हो। अहिले फर्निचर चीनबाट आयात भइरहेको छ। काठ मलेसिया र बर्माबाट आइरहेको छ। नेपालमा ४० प्रतिशत वन छ। तर वनको वैज्ञानिक व्यवस्थापन नगरी देखाउनलाई मात्र भएको छ। वनको स्रोतको उच्चतम उपयोग गर्नुपर्छ। त्यो गर्न सकियो भने फर्निचर उद्योग नेपालकै काठबाट स्थापना र उत्पादन हुने वातावरण तयार भयो भने यसबाट लाखौं मान्छेले रोजगार पाउँछन्। वनमा पनि उच्चतम प्रविधि प्रयोग गर्न सकिन्छ। पौरिनिया भन्ने काठ १० वर्षमै उत्पादन गर्न सकिन्छ। आगोले नटिप्ने, पानीले नकुहिने खालको हुन्छ। हाम्रो सालको काठ (अग्राख) पनि बलियो हो। तर काठ तयार हुन सय वर्ष लाग्छ। छोटो समयमै उत्पादन हुने खालका प्रविधि खोज्नुपर्छ। जस्तो अगर काठ (धूपी) परफ्युम बनाउन प्रयोग हुन्छ। भारतको चेरापुन्जी छेउछाउमा यसको व्यापक उत्पादन हुन्छ। हामीकहाँ पनि यसको उत्पादन हुन्छ। गुल्मी क्षेत्रमा व्यावसायिक खेतीको सुरु भएको छ। अगरको लिटर तेलको ४० हजारदेखि ५० हजार डलरमा बिक्री हुन्छ। त्यसैगरी फलफूलकै क्षेत्रमा पनि किबी, ड्रइगन फुडको उत्पादन बढाउन ध्यान दिनुपर्छ। बजारको सम्भावना वाणिज्य मन्त्रालयले खोज्नुपर्छ। उत्पादन बढाउन कृषि मन्त्रालयले सहयोग गर्नुपर्छ। सुरक्षाको व्यवस्था गृह मन्त्रालयले गर्नुपर्छ। जस्तो बुद्घचित्त एउटै बोटको १६ लाख आउँछ। तर सुरक्षा दिन नसकेर मान्छेले सीसीटीभी राखेका छन्। तीन तहका सबै निकाय मिलेर एकीकृत ढंगले होलस्ट्रिक एप्रोच हुनुपर्छ। अहिले वन तथा वातावरण मन्त्रालय, उद्योग तथा वाणिज्य मन्त्रालय, गृह मन्त्रालय, कृषि मन्त्रालयको समन्वय एकदमै कम छ। कृषि मन्त्रालयले उत्पादन, उद्योगले कच्चा पदार्थलाई औद्योगीकरण, राष्ट्रबैंकले सहुलियत ऋणमा ध्यान दिन सके रोजगार सिर्जना हुन समस्या छैन। पर्यटन, उद्योग, यातायात, मत्स्यपालन, सेवामूलक क्षेत्रमा प्रशस्त सम्भावना छ। कपाल काट्नेमा ३५ प्रतिशत भारतीय छन्। प्लम्बिङ, मोटरसाइकल बनाउनेमा भारतीयकै दबदबा छ। त्यस्तै विद्युतीकरण गर्ने, वायरिङ गर्ने, मोबाइल, टेलिभिजन बनाउने इलेक्ट्रिसियन भारतीय छन्। उनीहरूलाई काममा प्रतिबन्ध लगाउने होइन। हाम्रा मान्छेलाई त्यो खालको सीप दिनुपर्छ। विस्तारै विस्थापित गर्न सकिन्छ। काम नराम्रो कहिल्यै हुँदैन। इज्जत गर्न जान्नुपर्छ। काम र सीपलाई पूजा गर्नुपर्छ भन्ने भयो भने यो सानो काम भन्ने भावना आउँदैन। पाठ्यक्रममै यस्ता विषय समेटेर अघि बढ्नुपर्छ। मान्छेलाई शिक्षित गराउनुपर्छ। बाहिरबाट आएकाले पनि सीप सिकेका हुन्छन् र थप सिक्न पाउँछन्। यहाँ धेरै मान्छेले रोजगार गुमाएका छन् भने ती मान्छेलाई सीप सिकाउँदै जानुपर्छ। अवस्था सामान्यीकरण हुँदै गएपछि पर्यटनमा समय लाग्ने भए पनि अन्य क्षेत्रमा सीप र तालिम दिएर जनशक्ति तयार गर्न सकिन्छ। सीटीईभीटीजस्ता संस्थाले समन्वय गरी एक महिनादेखि ६ महिनासम्मको तालिम दिएर जनशक्ति तयार गर्न सक्छन्। निजी क्षेत्रलाई सँगसँगै लिएर हिँड्न सकिन्छ। स्थानीय तहले विस्तृतमा तथ्यांक लिनुपर्छ। स्थानीय तहमा रहेका रोजगार सूचना केन्द्र व्यवस्थित गर्दै वास्तविक तथ्यांक लिनुपर्छ। स्थानीय तहमा कृषि उद्यम केन्द्र तथा शाखा पनि छ। स्थानीय तहका रोजगार, कृषि, उद्यममा पर्याप्त जनशक्ति राखी तथ्यांक संकलन गर्न सरकारले ध्यान दिनुपर्छ। आउँदो वर्षभित्र कुन क्षेत्रमा कति जनशक्ति चाहिन्छ प्रक्षेपण गर्नुपर्छ। कृषि, उद्योग, व्यवसाय, व्यापरमा कति रोजगार सिर्जना हुन सक्छ, स्थानीय तहले नै हेर्नुपर्छ। निजी क्षेत्रका संघसंस्थामार्फत सात सय ५३ स्थानीय तहले तथ्यांक लिन सक्छन्। यसो गर्न सके रोजगारको वास्तविक तथ्यांक आउँछ। यसबाट बेरोजगार व्यवस्थापन गर्न सहज हुन्छ। शिक्षा, तालिम र प्रविधिसम्बन्धी योजना ल्याउन सकिन्छ। एउटा गाउँपालिकाले वार्षिक एक हजारलाई मात्रै रोजगार दिँदा पनि लाखौं मानिसले रोजगार पाउँछन्।"
कोरोनासँगका कुस्ती अनुभूति,"कोरोना सकारात्मक भएको खबर फैलिएपछि छरछिमेकी टाढैबाट पनि सकभर बोल्न खोजेनन्।  वरपर नजिकमा रहेका पार्टीसम्बद्ध साथीहरू पनि देखादेख भएर कुरा गर्न सकभर चाहेनन्।  केही आँटिला साथीहरू घरमा आएर ढाडस दिएपछि छरछिमेक अलि सहज देखियो।  हामी अधिकांश मान्छे आफूलाई औषधिविज्ञ ठान्दा रहेछौं। फोन गरेर सान्त्वना, हौसला दिनेमध्ये लगभग आधाजतिले औषधि र अन्य गर्नुपर्ने योग, पथपरहेजबारे लामालामा सुझाव पेस गर्नुभयो। (पहिलेपहिले म पनि गर्थें।)  अस्पतालको पाँच दिनको बसाइमा स्वास्थ्यकर्मीको अनुहार नदेखी डिस्चार्ज भएँ। संक्रमण पुष्टि भएको एघारौं दिन पुनः संक्रमण परीक्षणका लागि स्वाब निकाल्नेबाहेक अस्पतालले अति सामान्यभन्दा पनि सामान्य स्वास्थ्य जाँच पनि गरेन।  कोरोना नकारात्मक प्रमाणित भएर फर्केपछि राती पुनः श्वासप्रश्वासमा अस्पताल भर्ना हुनुअगाडि जस्तै समस्या देखा पयो। संयोगले म डाक्टरका घरमा वास बसेको थिएँ। उनले जाँच्दा ब्लडप्रेसर ह्वात्तै बढेको पाइयो।  कोरोना नकारात्मक प्रमाणित भइसकेपछि पनि पार्टीका साधनस्रोतयुक्त मध्यम र उच्च मध्यम तहका नेताहरूले धुलिखेलबाट काठमाडौं आउन साधन उपलब्ध गराउन चाहेनन् र बहानाबाजी गरे। मैले सकभर उनीहरूलाई नभेटिदिए हुन्थ्यो भन्ने जस्तो भाव प्रकट गरें। कमसेकम हाम्रोजस्तो देशले अड्कल गर्न नसकेको महामारी आयो कोरोना। साधनस्रोतसम्पन्न विकसित देशहरू हायलकायल भएका छन्। लगभग सबै क्षेत्रमा कमजोर रहेको हाम्रो मुलुक स्वास्थ्यको क्षेत्रमा मात्र सबल हुने सम्भव थिएन। दुर्भाग्य सबल र विकसित मुलुकसरह नै कोरोनाविरुद्ध हामी पनि समान ढंगले लड्नुपरेको छ। हामी कमजोर छौं तर कोरोनाविरुद्धको भारी बलियाले जत्ति नै बोक्नुपर्दा हाम्रो हरिविजोग भएको छ। अब यतिले र यसरी मात्रै लडेर कोरोनाबाट पार पाइन्न। त्यसैले सबैभन्दा पहिला यसबारे सोच बदलौं। त्यसपछि शैली बदलौं र अनि गति र हाम्रा व्यवहार बदलौं। विभिन्न विकसित देशहरू कोरोनाविरुद्धको खोप परीक्षणमा जुटेको सुनिएको छ। यो सन्को अन्त्यसम्ममा खोप उत्पादन भएर विश्व बजारमा पनि आउला। तर सबै नेपालीलाई लगाउन पुग्ने गरी यहाँ भित्रिन समय लाग्ने देखिन्छ। यसो भएकाले त्यतिञ्जेल नेपाली समाजले आफ्नो खराब अंगका रूपमा कोरोनालाई स्विकार्नु र सोहीमुताबिकको व्यवहारमा आफूलाई ढाल्नुको विकल्प छैन। हाम्रो समाजको एउटा खास विशेषता देख्छु। रहस्य, भाग्य, अवतार, चमत्कारजस्ता कुराबाट प्रभावित र तरंगित भइहाल्ने। यस्तो भएपछि मान्छे दुई विपरीतमध्ये कुनै न कुनै अतिमा पुग्दो रहेछ। कुनै विषयलाई अन्धसमर्थन वा अन्धविरोधका रूपमा यो व्यक्त भएको पाइन्छ। राजनीतिक र अन्य विषयजस्तै कोरोनाको सन्दर्भमा पनि यही मनोवृत्ति हावी छ। एउटा ठूलो हुल छ। कोरोनालाई भयावह आतंकजस्तो बनाएर प्रचारमा दौडेको छ। सरकारी ढुकुटीको रसास्वादन गर्ने यो जमातले कोरोना आतंकको लाठो देखाएर जनतालाई बन्दी बनाइरहेको छ। सबैतिर निष्पट्ट सुनसान छ। जे गरे पनि त भयो। ठूला व्यापारिक घराना, तस्कर, कालोबजारीको जमात पनि यही पक्षमा छ। सबैतिर निष्पट्ट सुनसान छ। जे गरे पनि त भयो ! अर्को जमात छ, कोरोना केही हैन भनेर निष्फिक्री हुने। केही हदसम्म म आफैं पनि यही मान्यता राख्ने झुन्डको लगभग सदस्य थिएँ। तर जब आफूलाई नै यसले संक्रमण गयो, बल्ल अनुभूति भयो कि कोरोना पनि केही त हो। हाम्रो देशमा अनगिन्ती यस्ता टोलहरू छन् कि आफ्नै टोलमा कोरोना संक्रमित नहुँदासम्म केही भएको छैन जस्तो गरी निष्फिक्री हुने। जब आफ्नै छेउमा वा आफैंलाई लाग्छ अनि कोकोहोलो मचाउने। त्यसकारण यी दुवै प्रवृत्ति गलत छन्। यी प्रवृत्तिले मुलुकलाई कोरोनाबाट निकासमा पुयाउँदैनन्। त्यसैले कोरोना अब आतंक होइन, हाम्रो समाजको नकारात्मक अंग भयो। जनतालाई थुनेर होइन, यसका विषयमा सचेत बनाएर कोरोना परास्त गर्न सकिन्छ। जनतालाई सचेत बनाउन ठूला, सरकारी प्रशासक, मन्त्री, नेताहरू जनतासम्म पुग्नुपर्छ। अब घरभित्र लुकेर मात्र कोरोना भाग्दैन। सुरक्षात्मक उपायको अवलम्बन गरौं। दूरी कायम गरौं। लकडाउन वा निषेधाज्ञाबाहेक जनताले अब केके कसोकसो गरेर कोरोनाविरुद्ध लड्नुपर्ने हो ती संश्लेषित गरौं र ती कुरा लिएर जनताकहाँ जाऔं। उसै पनि तपाईं ठूलाबडा दुईचार सय वर्ष बाँच्नु हुन्न। त्यसमा पनि कोरोना लाग्दैमा मरिन्न। सकभर नलाग्ने नै गरेर जाऔं। कोरोनासँगै डटेर जीवन धान्ने तरिका लिएर जनताकहाँ जाआंै। कोरोना लाग्दैमा मरिन्न, तपाईंका लागि हामी छौं भनेर ढाडस दिन संक्रमितकहाँ जाऔं। सरकारी र अन्य सञ्चारमाध्यमबाट दैनिक अहिलेको रूप र शैलीको कोरोना महिमाको प्रचार बन्द गर्नुपर्छ र कोरोनासँग डटेर जनता काममा जाने तरिकाको प्रचार गर्नुपर्छ। कोरोनाविरुद्धको संघर्ष ६ महिनाको अनुभवका आधारमा यस दौरानमा भएगरेका बेठीक प्रयोग उजागर गर्नुपर्छ। उदाहरणका लागि म संक्रमित भएर बस्दा मेरो भलो चिताएर सुझाएका सबै आयुर्वेदिक औषधि खाएको भए म मरिसक्थें। अतः स्वास्थ्यकर्मीबाहेक अन्य जनसमुदायलाई आफूसँग भएको औषधि विज्ञानको जानकारी अरूलाई वितरण नगर्न सिकाउनुपर्छ र संक्रमित वा पीडितलाई पनि चिकित्सकको परामर्शविना कुनै औषधि प्रयोग नगर्न सचेत गर्नुपर्छ। आयुर्वेदिक औषधिको साइडइफेक्ट हुन्न भन्ने जनविश्वास छ। त्यस्तो कुरा हो होइन जनतालाई प्रस्ट बुझाउनुपर्छ। मेरो विचारमा दाल, भात पनि जथाभावी खाए त्यसले बिगार गर्छ। सरकारले आफूसँग भएको संयन्त्र, स्रोतसाधनलाई अब अर्को नयाँ ढंगबाट परिचालित गर्नुपर्छ। जनताको जीवनयापनलाई खुकुलो पार्दै कोरोनाविरुद्ध जनचेतना जागृत गराउन सरकारी अधिकारीलाई प्रेरित गर्नुपर्छ र राम्रो परिणाम ल्याउनेलाई प्रोत्साहन गर्नुपर्छ। संक्रमितको उपचारमा संलग्न चिकित्सकहरूलाई उनीहरूका काम गर्ने शैली तत्कालै परिवर्तन गर्न भन्नुपर्छ। आधुनिक प्रविधि प्रयोग गर्नैपर्छ तर बिरामीलाई मुखै नदेखाउने तरिकालाई कुनै पनि तर्कका आधारमा सही भन्न सकिन्न। एउटा बिरामी अस्पतालमा गएपछि सुरमै गरिनुपर्ने न्यूनतम कुरा हुन्छन्। जस्तै उसको तौल लिने, ब्लडप्रेसर नाप्ने आदि। मेरै सन्दर्भमा अकस्मात रक्तचाप बढेर मलाई समस्या भएको रहेछ। अस्पतालले यसबारे कुनै वास्ता नै गरेन। अस्पतालबाट फर्केकै दिन फेरि म उही समस्याको सिकार भएको छु। त्यसकारण जनचेतना जगाउन जसरी नेता, मन्त्री, सरकारी अधिकारी जनताकहाँ पुग्नुपर्छ त्यसरी नै बिरामीको उपचारका लागि डाक्टर सशरीर बिरामीको अगाडि हुनुपर्छ। जानेबुझेका वा जाने बुझेकै हुनु अनिवार्य हुने, मान्छेहरूले अबुझको जस्तो व्यवहार गर्नाले समस्या झन् जटिल बन्छ। जुन अस्पतालले मेरो स्वाब परीक्षण गरेर कोरोना छैन भनेर प्रमाणित गयो, त्यसको अर्को दिन डिस्चार्ज गर्ने बेला डिस्चार्ज कागज त्यही संस्थाको कर्मचारीले मेरो हातमा पनि दिएन। मलाई बाटोमा उभ्याएर पाँच मिटर पर भुइँमा कागज राखिदियो। कोरोना बारेको योभन्दा भ्रामक बुझाइ र व्यवहार अरू के हुन सक्छ ? अस्ति स्वाब दिएको, हिजो त्यसको रिपोर्ट नेगेटिभ आयो। म आज बिहान नौ बजे डिस्चार्ज भएँ। म पूर्णरूपमा कोरोनामुक्त भएको प्रमाणको लिखत मसँग छ। म सडकमा जनतासँग हिँड्ने भुइँमान्छे हुँ। मसँग काठमाडौंसम्म आउने साधन भएन लु न कामरेड हजुर भनेर साधनसम्पन्न निम्नमध्यम, मध्यम, उच्चमध्यम यी तीनैथरी नेता र यसमध्ये धेरै त सरकारी सुविधामा रहेका मित्रहरूलाई गुहार्दा गरिएको बहानाबाजी, हानाथाप र बेवास्ता पनि कोरोनाबारेको भ्रामक बुझाइ नै हो। थप मनमा खेल्ने कुरा के हो भने मेरो ठाउँमा यिनको आफ्नै परिवारको सदस्य वा नातेदार भएको भए यिनले के गर्दा हुन् ? काभ्रेका एक युवा कम्युनिस्ट सिमराज दनुवारलाई कोरोना त्रासले छोएन र उनले ल्याउन तयार भए। साँगा भञ्ज्याङबाट जिल्ला अध्यक्ष कमरेड रेवती पन्तको व्यवस्थापनमा काठमाडौं आइपुगियो। अन्त्यमा केही नभएको पनि होइन। भएको छ, गरेको छ, तर अब यतिले र यसरी मात्रै लडेर कोरोनाबाट पार पाइन्न। त्यसैले सबैभन्दा पहिला यसबारे सोच बदलौं। त्यसपछि शैली बदलौं र अनि गति र हाम्रा व्यवहार बदलौं। कोरोना टार्न सकिन्छ, जित्न पनि सकिन्छ। आतंकित भएर होइन, सजग र दृढ भएर।(वाग्ले नेकपाका केन्द्रीय सदस्य हुन्।)"
अभौतिक मुद्रामा लगाव,"काठमाडौं : नेपालमा केही महिनायता पाई नामक एक क्रिप्टो चर्चामा छ। बिटक्वइन वा इथेरेमजस्तै बहुमूल्य क्रिप्टोकरेन्सी (अभौतिक मुद्रा) बन्ने भन्दै यसको माइनिङ (पैसा उत्पादन) व्यापक रूपमा भइरहेको छ। सेयर बजारका लगानीकर्ता र सहरी क्षेत्रका विद्यार्थीमा पाई लोकप्रिय हुँदै गएको बताइन्छ। धेरैले फेसबुक र ट्विटरलगायत सञ्जालमा यसको विज्ञापन गरिरहेका छन्। ह्वाट्सएप र भाइबरजस्ता माध्यममा पनि यसको फैलावट तीव्र भएको यसका प्रयोगकर्ता बताउँछन्। अमेरिकाको स्ट्यानफोर्ड विश्वविद्यालयमा सन् २०१९ मार्च १४ मा तीन विद्यार्थीले यो क्रिप्टो तयार पारेको भनिएको छ। यो मोबाइलमै माइनिङ गर्न सकिने संसारको पहिलो क्रिप्टो हो। त्यसकारण यसलाई निर्माताले सर्वाधिक समावेशी भनेका छन्। यसअघि शक्तिशाली कम्प्युटरमार्फत उच्च गतिको इन्टरनेट पहुँचमा मात्रै यस्ता अभौतिक मुद्राको माइनिङ गर्न सकिन्थ्यो। पाईले एक व्यक्तिले एउटा डिभाइसमा मात्रै माइनिङ गर्न पाउने र उसले विश्वासिला साथीलाई आफ्नो नामबाट पाई खोल्न लगाउनुपर्ने प्रावधान राखेको छ। यो नेटवर्किङ व्यवसायजस्तै हो। आफूले जति धेरै व्यक्तिलाई पाई सञ्चालन गर्न लगायो त्यति धेरै अंक बढ्ने विधि यसमा अपनाइएको छ। नेपालमा नेटवर्किङ व्यवसाय मात्र होइन, अभौतिक मुद्राको कारोबार तथा माइनिङ र ब्लकचेन सञ्चालन गर्न रोक लगाइएको छ। त्यति मात्र होइन, कमोडिटी र डेसिरभेटिभ्स बजार तथा सबै किसिमका गम्ब्लिङमा पनि प्रतिबन्ध छ। तर, सट्टेबाजी अवैध रूपमै भइरहेको संलग्नहरू बताउँछन्। पाई अभौतिक मुद्रा बनिसकेको छैन। तीन चरणमा अभौतिक मुद्राको प्रक्रिया पूरा हुने बताएका यसका संस्थापकले पहिलो चरणमै रहेको बताएका छन्। उनीहरूले यो परियोजना सफल हुने प्रत्याभूति भने दिएका छैनन्। तर, हामीकहाँ बिनालागत मोबाइलमा एउटा एप खोलेर भोलि पैसा आयो भने त राम्रै हुन्छ भन्ने मानसिकतामा धेरैले पाई चलाइरहेको जानकार बताउँछन्। सम्बद्धका अनुसार नेपालमा ५० हजारभन्दा बढीले पाई डाउनलोड गरेको अनुमान छ। अभौतिक मुद्राको कारोबार सुरु भएको एक दशक भएको छ। यसअघि अन्तर्राष्ट्रिय सट्टेबजारमा चाख पसेका थोरै व्यक्ति मात्रै यस्ता कारोबारमा संलग्न थिए। पाईको प्रभाव चाहिँ त्यस्तो पुरानो समूहभन्दा बाहिर बढी देखिएको छ। साइबर सुरक्षाका जानकार भने पाईजस्ता एपले मोबाइलका व्यक्तिगत सूचनादेखि मोबाइल बैंकिङमार्फत बैंक खातामा पुगेर पैसा चोरीसम्मका जोखिम हुने बताउँछन्। जोखिम मुद्राको माग र पूर्तिअनुसार विनिमय दरमा तलमाथि हुन्छ। तर, प्रचलनमा रहेका अभौतिक मुद्राको मूल्यको उतारचढाव अत्यन्त तीव्र छ। सन् २०१३ जुलाईमा ६५ डलरमा झरेको बिटक्वइनको एउटा सिक्काको भाउ २०१७ डिसेम्बरमा २० हजार ८९ डलर (त्यस बेलाको विनिमय दरअनुसार २० लाख ६५ हजार रुपैयाँ) सम्म पुग्यो। त्यो अहिले साढे ११ हजार डलर पर्छ। गत साउन ६ मा ७ सय ३९ डलर पर्ने यिर्न फाइनान्सको भाउ पाँच सातापछि १४ भदौमा ३८ हजार ६ सय ८३ डलर पुग्यो। यो अहिलेको सबैभन्दा महँगो अभौतिक मुद्रा हो। क्वइनमार्केटक्यापमा कारोबार हुने दुई सय अभौतिक मुद्र्रामध्ये नेपाली मूल्यमा कुनै क्रिप्टोकरेन्सी एउटै सिक्काको ४५ लाख ५४ हजार रुपैयाँ पर्छ। कुनै सिक्का ५ पैसा (१ रुपैयाँको २० क्वाइन) मा पनि आउँछ। यसले नयाँ क्रिप्टोकरेन्सीको मूल्य निर्धारण कसरी हुन्छ भन्ने आकलन गर्न पनि अत्यन्तै कठिन छ। मूल्य शृंखलाको अन्योल र तीव्र उतारचढावले विश्वको विनिमय बजार सुरक्षित हुन नसक्ने मौद्रिक अर्थशास्त्रका जानकार बताउँछन्। नेपाल राष्ट्र बैंकका पूर्वकार्यकारी निर्देशक नरबहादुर थापा अभौतिक मुद्रामा नेपालले अग्रसरता लिएर वैधता दिन नसक्ने बताउँछन्। अभौतिक मुद्रासम्म पुग्नुअघि हामीले थुप्रै पूर्वाधार तयार पार्नु पर्नेछ, थापा भन्छन्, यस्ता कुरालाई वैधानिकता दिने हो भने हाम्रो अर्थतन्त्र धान्ने विदेशी मुद्राको ढुकुटी तत्कालै रित्तिने जोखिम पनि हुन्छ। त्यसो त ठूला अर्थतन्त्र र फेसबुकजस्ता विश्व सञ्जाल भएका प्लेटफर्मले बिस्तारै आफ्ना अभौतिक मुद्रा जारी गर्न थाल्दा अहिलेका अभौतिक मुद्राको अस्तित्व संकटमा पर्न सक्ने कतिपय बताउँछन्। चीन र रुसले आफ्ना साझेदार मुलुकसँग मिलेर युरोजस्तै सामूहिक मुद्राको निर्माण गर्न सक्छन्, सेयर बजारका विश्लेषक लोचन कोइराला भन्छन्। अर्का विश्लेषक प्रकाश तिवारी भने अहिले अभौतिक मुद्रा जोसुकैले आफैं बनाउन सक्ने अवस्था आइसकेकाले यस्ता मुद्रा ग्याम्ब्लिङका लागि पनि अस्तित्वमा रहिरहने बताउँछन्। हाम्रो सेयर बजारमा कति प्रतिफल दिन्छ भनेर होइन, कुन सेयरको भाउ कति पुग्छ भनेर लगानी गर्ने गरिन्छ, तिवारी भन्छन्, सेयर र जग्गामा जस्तै अभौतिक मुद्रामा पनि भाउ बढेर नाफा कमाइन्छ भन्नेले नै लगानी गर्ने हुन्। उनीहरूको बुझाइमा अहिलेको भौतिक मुद्रा (सिक्का र नोट)को विकल्पमा भुक्तानी प्रणालीको व्यापक विस्तारका लागि भने राज्यले प्रत्याभूति दिएका अभौतिक मुद्रा नै चलनचल्तीमा आउने सम्भावना छ। त्यसबेला अहिलेको आकाश छुने भाउ पाएका अभौतिक मुद्राको मूल्य कति हुन्छ भन्ने अनुमान गर्न सकिँदैन। नियमन अभौतिक मुद्राको एक दशकसम्म विश्वमा यसको नियमनबारे खासै काम भएको छैन। यस्ता मुद्रा अन्तर्राष्ट्रिय व्यापार र सेवाको भुक्तानीमा सहज माध्यम भएका छन्। भुक्तानी लागत पनि सस्तो पर्छ। त्यसकारण यसको लोकप्रियता बढेको वित्तीय बजार विश्लेषक तिवारी बताउँछन्। सबैले प्रतिबन्ध गर्दागर्दै पनि अभौतिक मुद्राको विश्वव्यापी प्रयोग यसरी बढ्नुमा केही कारण छन्, उनी भन्छन्, यो भविष्यको विनिमय माध्यम हो। तर, नियमनको दायरामा नआउँदा प्रयोग बढ्न सकेको छैन। नेपाल राष्ट्र बैंकले २९ साउन २०७४ मा सूचना जारी गर्दै बिटक्वइन नेपालमा प्रतिबन्ध गरेको बताएको थियो। उक्त सूचनामा बिटक्वइन मात्रै उल्लेख भए पनि कानुनअनुसार राष्ट्र बैंकको स्वीकृतिबिना कुनै पनि विदेशी मुद्राको कारोबार गर्न पाइँदैन। मुद्रा छाप्ने वा यसको माइनिङ गर्ने अधिकार त राष्ट्र बैंकलाई मात्रै छ। कतिपय वित्त विश्लेषक विश्व अर्थतन्त्रमा देखिने नवप्रवर्तनलाई स्वीकार गर्नुपर्ने बताउँछन्। सरकारले यस्ता वित्त बजारलाई क्रमशः वैधानिकता दिने बाटोमा विचार गर्नुपर्छ, विश्लेषक तिवारी भन्छन्। राष्ट्र बैंकको मुद्रा व्यवस्थापन विभाग प्रमुख रेवतीप्रसाद नेपाल भने नेपालमा डिजिटल साक्षरता अझै कमजोर रहेको र अभौतिक मुद्राको विश्वासिलो प्रत्याभूतिसमेत नभएकाले अहिले नै नियमनबारे सोच्न नसकिने बताउँछन्। राष्ट्र बैंकले गत असारमा जारी गरेको भुक्तानी तथा फस्र्योट नियमावलीमा पनि अभौतिक मुद्रालाई समावेश गरेको छैन। क्रिप्टो युगको एक दशक ओपन सोर्स सफ्टवयरका रूपमा सन् २००९ मा ६ हजार भर्चुअल करेन्सी जारी भयो। बिटक्वइन नाम दिइएको उक्त विकेन्द्रिकृत मुद्रा जारी हुनुभन्दा १५ वर्षअघि सन् १९९६ मा अमेरिकी खुफिया संस्था नेसनल सेक्युरिटी एजेन्सीले अभौतिक विद्युतीय मुद्राको अवधारणा अघि सारेको थियो। बिटक्वइन सार्वजनिक भएको ११ वर्षमा पनि यसका संस्थापक भनिएका सन्तोषी नाकामोतो को हो भन्ने व्यक्तिको पहिचान हुन सकेको छैन। त्यसपछि लाइटक्वइन, पियरक्वइनजस्ता अभौतिक मुद्रा जारी हुन थाले। संसारमा यस्ता दुई हजारभन्दा बढी अभौतिक मुद्रा जारी भइसकेका छन्। जोर्डन केली नामक व्यक्तिले सन् २०१४ फेब्रुअरी २० मा अमेरिकामा पहिलो पटक बिटक्वइन एटीएम बुथको स्थापना गरे। त्यसपछि सोही वर्ष अगस्ट ६ मा पहिलो पटक बेलायत सरकारले राज्यस्तरमा अभौतिक मुद्राको महŒव र राष्ट्रिय अर्थतन्त्रमा यसको प्रभावबारे अध्ययन गर्ने घोषणा गयो। त्यसअघि नै चीनले बिटक्वइनलाई प्रतिबन्ध लगाएको थियो। एजेन्सीका अनुसार नेपालसहित आठ मुलुकले मात्र यस्ता अभौतिक मुद्रामाथि पूर्ण प्रतिबन्ध लगाएका छन्। त्यसमा अल्जेरिया, बोलिभिया, इजिप्ट, इराक, मोरक्को, पाकिस्तान र संयुक्त अरब इमिरेट्स पर्छन्। चीनसहित बहराइन, बंगलादेश, कोलम्बिया, डोमिनिकन रिपब्लिक, इन्डोनेसिया, इरान, कुवेत, लेसोथो, लिथुआनिया, मकाउ, ओमन, कतार, साउदी अरेबिया र ताइवानले अन्तरनिहित प्रतिबन्ध अर्थात् विस्तृत अध्ययन गरेर नियमनमा ल्याउन सक्ने गरी रोक लगाएका छन्। विदेशी मुद्राको सञ्चिति सकिएर टाट पल्टिन लागेको भेनेजुएलाले महँगीको थेग्नै नसक्ने मारबाट पार पाउन २०१८ अगस्टमा पेत्रो नामक अभौतिक मुद्रा जारी गयो। यो सरकारी स्तरबाट जारी भएको पहिलो मुद्रा हो। एजेन्सीले भेनेजुएलालाई उक्त मुद्रा प्रचलनमा ल्याउनमा रुस र इरानले सहयोग गरिरहेको उल्लेख गरेका छन्। भेनेजुएलाको कदमसँगै बैंक अफ थाइल्यान्डले पनि अभौतिक मुद्रा तयार पार्ने घोषणा गरेको छ। भारतमा त्यहाँको केन्द्रीय बैंकले अभौतिक मुद्रामाथि लगाएको प्रतिबन्ध सर्वोच्च अदालतले चार महिनाअघि मात्रै खारेज गरेको छ। चीनले त यही वर्ष अन्त्यसम्म आफ्नै अभौतिक मुद्रा जारी गर्ने प्रक्रिया अघि बढाएको बताएको छ। फेसबुकले स्विट्जरल्यान्डमा लिब्रा एसोसियसन नामक एक संस्था खडा गरी आफ्नै अभौतिक मुद्रा जारी गर्ने प्रयास अघि बढाइरहेको छ। सन् २०१७ मा सुरु भएको फेसबुकको अभौतिक मुद्रा यात्रा अमेरिकी सरकारको अनुमति नपाएर रोकिएको छ। यद्यपि, फेसबुकले यसको पूर्वाधार तयार पार्न स्विट्जरल्यान्ड र अमेरिकामा नियामकीय एवम् कानुनी स्वीकृतिको प्रक्रिया अघि बढाइरहेको छ। फेसबुकले तयार पारिरहेको अभौतिक मुद्रा लिब्राचाहिँ अहिलेको बिटक्वइन वा अरू अभौतिक मुद्राजस्ता विकेन्द्रीकृत प्रकृतिको होइन। यसमा तेस्रो पक्षको प्रत्याभूति हुने र एक केन्द्रीय बैंककै जस्तो पद्धतिमा मुद्राको भुक्तानी प्रणाली व्यवस्थित गर्ने भनिएको छ। यसका लागि प्रत्याभूति कोषको व्यवस्था गर्ने प्रस्ताव गरिएको छ। विश्वसनीय तेस्रो पक्ष प्रत्याभूति भयो भने त्यस्तो मुद्राको नेपाली रुपैयाँ वा अमेरिकी डलरजस्तै विनिमय कारोबार हुन सक्छ। तथ्य कतिपय नेपालीले सामाजिक सञ्जालमा आफ्नो नामको लगइन् राखेर पाई खोल्न विज्ञापन गरिरहेका छन्। क्रिप्टो करेन्सीलाई वैधता दिने प्रक्रिया सुरु भइसकेको भ्रम फैलाइरहेका छन्। सरकारले त्यसबारे कत्ति पनि तयारी अघि बढाएको छैन। संसारका दुई सय (राष्ट्रसंघमा नभएका हङकङ, ताइवान, मकाउजस्ता ठूला अर्थतन्त्रसमेत) मध्ये नेपालसहित जम्मा २३ मुलुकले मात्रै क्रिप्टोकरेन्सीलाई प्रतिबन्ध घोषणा गरेका छन्। गुगल भेन्चर, स्ट्यान्डर्ड चार्टर्ड, जेपीमोर्गन, माइक्रोसफ्टजस्ता संसारका ठूला कम्पनीदेखि हजारौं रेस्टुरेन्ट र ईकमर्स प्लेटफर्मले क्रिप्टोकरेन्सी कारोबार गरिरहेका छन्। अमेरिकाले क्रिप्टोकरेन्सी जारी गर्ने इजाजत त दिएको छैन। तर, अभौतिक मुद्राको कारोबारमा प्राप्त हुने पुँजीगत लाभमा भने कर लगाएको छ। यो नेपालजस्ता मुलुकका लागि पनि प्रेरणादायी हुन सक्छ। सामान खरिदबिक्री, व्यापार, अनुदान सहायताजस्ता भुक्तानीमा मात्र होइन, भ्रष्टाचार वा अवैध आर्जनलाई लुकाउने माध्यम पनि क्रिप्टोकरेन्सी बनिरहेको छ। लागूऔषध एवम् मानव तस्करी र छद्म व्यापार अर्थात् कालोबजारी प्रबद्र्धनमा पनि यस्ता अभौतिक मुद्राको प्रयोग भएको अनुमानका अधारमा मुलुकहरू चाँडै यस्तो मु्द्रा स्वीकार गर्न नसक्ने अवस्थामा छन्। नियमित व्यापारमा आएका दुई सय क्रिप्टोकरेन्सीको बजार पुँजीकरण गत आइतबारसम्म ३ खर्ब ६७ अर्ब ४८ करोड डलर हाराहारी छ। यो रकम नेपालको अर्थतन्त्रको झन्डै १२ गुणा बराबर हो।"
५ औद्योगिक क्षेत्र यसै वर्ष,"काठमाडौं : पाँच वटा औद्योगिक क्षेत्र यसै वर्ष निर्माण सुरु हुने भएको छ। झन्डै एक दशकदेखि चर्चाको शिखरमा रहेको औद्योगिक क्षेत्र यस वर्ष भने निर्माणको चरणमा पुगेका हुन्। उद्योग, वाणिज्य तथा आपूर्ति मन्त्रालयका सचिव चन्द्र घिमिरेले झापाको दमक, सर्लाहीको मुर्तिया, मकवानपुरको मयुरधाम र चितवनको शक्तिखोर र बाँकेको नौबस्तामा यसै वर्ष निर्माण कार्य सुरु हुने बताए। रूपन्देहीको मोतीपुर र कञ्चनपुरको दैजीमा औद्योगिक क्षेत्र बनाउने निर्णय भए पनि यस वर्ष जग्गा प्राप्ति र वातावरणीय प्रभाव मूल्यांकन (ईआईए) सकिने सचिव घिमिरेले बताए। सरकारले कर्णाली प्रदेशबाहेक अन्य ६ वटा प्रदेशमा औद्योगिक क्षेत्र निर्माण तयारी गरेको छ। सात स्थानमा औद्योगिक क्षेत्र निर्माण गर्ने सरकारले निर्णय गरे पनि जग्गा प्राप्तिमै सरकार रुमल्लिएको थियो। जग्गा प्राप्ति र वन क्षेत्रको समस्याले गर्दा लामो समयदेखि प्रक्रिया अघि बढ्न नसकेको मन्त्रालयले जनाएको छ। सचिव घिमिरेले यसै वर्ष पाँचवटा औद्योगिक क्षेत्रको निर्माण शिलान्यास गर्ने योजना बनेको बताए। झापाको दमकमा २१ बिघा जमिनमा औद्योगिक क्षेत्र निर्माण हुनेछ। करिब १५ सय बिघामा औद्योगिक क्षेत्र बनाउन सकिने भए पनि थप ६ बिघा जग्गा प्राप्त गर्न सकिने अवस्था भएकाले प्रक्रिया अघि बढाएको छ। दमकमा जग्गा प्राप्तिको अन्तिम चरणमा पुगेकाले यहीँ आर्थिक वर्षभित्र शिलन्यास हुने गरी काम अघि बढेको सचिव घिमिरेले बताए। लामो समयदेखि मयुरधामको जग्गा प्राप्ति वन मन्त्रालयमा अडकएको थियो। अहिले जग्गा प्राप्ति अघि बढेको छ। यसै आर्थिक वर्षमा काम सुरु हुन्छ, सचिव घिमिरेले भने। हेटौडा र शक्तिखोरको वातावरणीय प्रभाव मूल्यांकन (ईआईए) पूरा भएको छ। अन्य क्षेत्रमा पनि जग्गा प्राप्ति र ईआईएको समस्या सल्टेको छ। उनले भने, सात मध्ये ५ वटा औद्योगिक क्षेत्र द्रूत गतिमा अघि बढेको छ। मोतिपुर दजीको पनि केही जग्गा प्राप्त र वनसँग ईआईए यहीँ आर्थिक वर्षमा सकिने सचिव घिमिरेले बताए। सातमध्ये दुईतीनवटामा अझै थप काम गर्न बाँकी भए पनि यस वर्ष ५ वटा औद्योगिक क्षेत्रको निर्माण सुरु हुन्छ, उनले भने। पछिल्लो समय औद्योगिक क्षेत्र घोषणा तथा निर्माण गर्न सरकारले उच्च प्राथमिकता दिएको छ। सरकारले विगत केही वर्षदेखि बजेट उपलब्ध गराए पनि जग्गा प्राप्ति, वातावारणीय प्रभाव मूल्यांकन (ईआईए) लगायत समस्याले औद्योगिक क्षेत्रको काम अघि बढ्न सकेको थिएन। देशभर १० वटा औद्योगिक क्षेत्र सञ्चालनमा छन्। बालाजु, भक्तपुर, पाटन, धरान, बुटवल, नेपालगञ्ज, पोखरा, वीरेन्द्रगर, हेटौडा र गजेन्द्रनारायण सिंह औद्योगिक क्षेत्र सञ्चालनमा छन्। अहिले सञ्चालनमा आएका औद्योगिक क्षेत्रमा सञ्चालित उद्योगभन्दा आयातित सोरुमले प्राथमिकता पाएका छन्। तर, अब बन्ने औद्योगिक क्षेत्रमा भने उत्पादमूलक उद्योगले मात्रै प्राथमिकता पाउनेछन्। एउटा उद्योगमा एकैखालको उत्पादन र फरक क्षेत्रमा फरकखालको उद्योग खोल्न प्राथमिकता दिने सरकारको तयारी छ। औद्योगिक क्षेत्र व्यवस्थापन लिमिटेडले अन्य सम्भावित औद्योगिक क्षेत्रको पनि अध्ययन गरिरहेको छ। औद्योगिक क्षेत्र व्यवस्थापन लिमिटेडका महाप्रबन्धक सुवास सिटौलाले देशको औद्यौगिक विकासका लागि औद्योगिक क्षेत्र घोषणा गर्दै पूर्वाधार निर्माणको तयारी गरेको बताए। घोषणा भएका सातवटाको निर्माण छिट्टै सुरु हुने र अन्य सम्भावित क्षेत्र पनि खोज्ने उनले बताए। घोषणा भएका औद्योगिक क्षेत्रको निर्माण छिट्टै सुरु हुने र अन्य सम्भावित क्षेत्र पनि खोज्ने उनले बताए। उनका अनुसार सर्लाहीको मुर्तिया, दाङको लक्ष्मीपुर, कैलालीको लम्की, तनहुँको चिन्तुटार, दैलेखको चुप्रामा औद्योगिक क्षेत्र घोषणाका लागि मन्त्रिपरिषद्मा लगिए पनि अझै घोषणा हुन सकेको छैन।"
१२ जिल्लामा ७३ प्रतिशत संक्रमित,"काठमाडौं : संघीय राजधानी काठमाडौंलगायत १२ जिल्लामा समुदाय तहमै कोरोना संक्रमण फैलिएको छ । संक्रमितको संख्या दिनहुँ वृद्धि भइरहँदा दर्जन जिल्लामा नियन्त्रण चुनौती देखिएको छ । काठमाडौंलगायत चार जिल्लामा एक हजारभन्दा बढी सक्रिय संक्रमित छन् । स्वास्थ्य मन्त्रालयका जनस्वास्थ्यविद् डा सुरेश तिवारीका अनुसार प्रमुख १२ जिल्लामा कुल संक्रमितमध्ये ७३ प्रतिशत छन् । यी १२ जिल्ला हट स्पट हुन् । समुदायमा कोरोना संक्रमण फैलिएको विन्दु सुरु भएको छ । यही बेला नियन्त्रण गरे अन्य जिल्लामा फैलिन पाउँदैन, उनले भने । विगतमा बाहिरबाट आउनेमा संक्रमण थियो । अहिले झन्डै ९६ प्रतिशत संक्रमित स्थानीय भएको डा तिवारी बताउँछन् । काठमाडौं कुल संक्रमितको संख्या ४ हजार ९ सय १५ पुगेको छ । त्यसपछि पर्सामा २ हजार ३ सय १० पुगेका छन् । अन्य प्रमुख संक्रमित जिल्लामा मोरङ, रौतहट, सर्लाही, महोत्तरी, धनुषा, बारा, रूपन्देही, कपिलवस्तु, बाँके, दैलेख, कैलालीलगायत छन् । यससँगै विभिन्न ठाउँमा लगाइएको निषेधाज्ञा के गर्ने भन्ने बहस सुरु भएको छ । स्वास्थ्य मन्त्रालयका प्रमुख विशेषज्ञ डा सुशीलनाथ प्याकुरेलका अनुसार, पोजेटिभिटी दरका आधारमा निषेधाज्ञालाई निरन्तरता दिने निर्णय गर्न सकिन्छ । हरेक जिल्लामा रहेका संक्रमितको पोजेटिभिटी दर निकाल्नुपर्छ । संक्रमण बढ्दो छ कि घट्दो छ भन्ने निष्कर्षका आधारमा कार्यक्रम अघि बढाउनु पर्छ । कुनै पनि जिल्लामा संक्रमण दर दुई सयभन्दा बढी भए लकडाउन गर्नुपर्ने डा तिवारी बताउँछन् ।"
कोभिडपछिको उच्च शिक्षा : योजनामै सीमित विश्वविद्यालय,"काठमाडौं : कोरोना संक्रमणका कारण विश्वविद्यालय र क्याम्पसको पढाइ बन्द भएको ६ महिना भएको छ। केहीले अनलाइनमार्फत कक्षा सञ्चालन गरे पनि धेरै विश्वविद्यालय योजना बनाउनमै सीमित छन्। विश्वविद्यालयले शैक्षिक सत्र खेर जान नदिने प्रतिबद्धता जनाएका छन्। तर, कार्यान्वयमा चुनौती थपिँदै गएको छ। वैकल्पिक कोभिडका कारण प्राध्यापक र कर्मचारी कार्यालय गएका छैनन्। वैकल्पिक तरिकाबाट कसरी प्रभावकारी रुपमा पठनपाठन गराउन सकिन्छ भन्ने पनि अन्योलमा छ। मुलकभर ११ वटा विश्वविद्यालय सञ्चालनमा छन्। जहाँ पाँच लाखको हाराहारी विद्यार्थी पढ्छन्। १० हजार बढी प्राध्यापक र त्यत्तिकै कर्मचारी कार्यरत छन्। उच्च शिक्षामा ८० प्रतिशत विद्यार्थी भार बोकेको त्रिभुवन विश्वविद्यालयले यसअघि तालिका प्रकाशन गरेर पनि रोकिएका परीक्षा असोजभित्र सम्पन्न गर्ने बताएको छ। तर अनलाइनबाट सञ्चालन गर्नुपर्ने परीक्षा प्राविधिक हिसाबले कति जटिल छ भन्ने विषयमा अध्ययन सुरु गरेको छ। विश्वविद्यालयमा वैकल्पिक पढाइका लागि तयार गरिएको कार्यविधिमा अनलाइन, रेडियो तथा टेलिभिजनको प्रयोग र शैक्षिक सामग्री प्रयोग गर्न सक्नेलगायत उपाय उल्लेख छ। तर कार्यविधि तयार भएको लामो समयसम्म पढाउनका लागि अडियो भिडियो तयार गर्नेलगायत काम भएको छैन। समयमै पढाइ तथा पठनपाठन नहुँदा अन्तिम सेमष्टरको परीक्षा कुरेर बसेका विद्यार्थी माथिल्लो तहमा पढ्नबाट बञ्चित भएका छन्। सबै पढाइ सकेर नतिजाको पर्खाइमा रहेका पनि मर्कामा परेका विद्यार्थीको गुनासो छ। उपकुलपति धर्मकान्त बास्कोटाका अनुसार विश्वविद्यालयमा विभिन्न तह र संकायमा नियमित र आंशिक गरी चार लाख ९२ हजार विद्यार्थी छन्। उनका अनुसार पीएचडी, एमफिल र स्नातकोत्तर तहका विद्यार्थीलाई जेनतेन अनलाइनबाट पढाइरहेको भए पनि स्नातक तहका धेरैजसो विषयमा समस्या छ। विश्वविद्यालयलाई कुन संकायका विद्यार्थी कहाँ छन् भन्ने पत्तोसमेत छैन। कोभिडको प्रभाव लामो समयसम्म जाने देखेर विश्वविद्यालयले बल्ल विद्यार्थीलाई सार्वजनिक सूचनामार्फत जहाँ जस्तो अवस्थामा रहे पनि सम्बन्धित क्याम्पस तथा विभागमा सम्पर्क गर्न भनेको छ। विशेषगरी शिक्षा, व्यवस्थापन र मानविकी तथा सामाजिक शास्त्र संकायका विद्यार्थी सम्पर्कविहीन छन्। ती विद्यार्थीसँग सम्पर्क भएपछि मात्रै कुन मोडालिटीबाट पढाइ सञ्चालन गर्ने भन्ने विषयमा निक्र्योल गरिने बास्कोटाले बताए। उनका अनुसार त्रिविमा आंगिक तथा सम्बन्धन प्राप्त क्याम्पसमा समेत गरेर ७६ जिल्लाका विद्यार्थी पढ्छन्। उनीहरुमध्ये थुप्रै विद्यार्थी दुर्गम भेगका भएकाले तत्काल सम्पर्क गर्न नसकिएको त्रिविले जनाएको छ। विद्यार्थीलाई अनलाइनबाटै पढाउने योजनाका साथ आन्तरिक तयारी भइरहेको छ। अनलाइनबाट पढाउँदा दुर्गमका केही विद्यार्थी छुट्न सक्छन्। अवस्था यस्तै रहिरह्यो भने केही विद्यार्थी छुटे पनि पढाइ सुरु गर्नुपर्ने अवस्था छ, बास्कोटाले भने। पूर्वाञ्चल विश्वविद्यालय पनि तत्कालका लागि यसअघि स्थगित भएका परीक्षा सञ्चालन गर्नेतर्फ केन्द्रित भएको छ। पहिलो चरणमा अनलाइनबाट परीक्षा सञ्चालन गरेर त्यसपछि मात्रै पढाइलाई अघि बढाउने योजना रहेको विश्वविद्यालयका उपकुलपति प्राध्यापक डा यादवराज कोइरालाले बताए। सेमेस्टर प्रणालीका विद्यार्थीलाइ पढाइ र परीक्षाका सम्बन्धमा खासै समस्या नभए पनि वार्षिक प्रणालीमा भर्ना भएका र पढिरहेका विद्यार्थीको व्यवस्थापन गर्न कठिन भएको कोइरालाको भनाइ छ। सकेसम्म शैक्षिक सत्र नास हुन नदिने गरी तयारी गर्दै छौं, कोइरालाले भने। सुदूरपश्चिमाञ्चल विश्वविद्यालय पनि विद्यार्थी व्यवस्थापन र शैक्षिक गतिविधिबारे अन्योलमै छ। लामो समयसम्म आन्दोलन र पदाधिकारी रिक्तताको समस्या बेहोरेको यस विश्वविद्यालयले ६ महिनाअघि मात्रै नयाँ उपकुलपति पाएको थियो। उपकुलपति अम्मरराज जोशीले भने, बल्ल विश्वविद्यालयको वेभसाइट डेम्लपको काम सकेका छांै। त्यसपछि मात्रै पठनपाठन लगायत विषयमा अध्ययन गर्छांै। विद्यार्थी जहाँ छन् त्यही पुगेर परीक्षा सञ्चालन गर्ने तयारी विश्वविद्यालयको छ। अनलाइन तथा अफलाइन दुवै विधिको प्रयोग गर्ने त्रिविको योजना छ। मध्यपश्चिमाञ्चल विश्वविद्यालयले पनि लकडाउनको अवधिमा परीक्षा सञ्चालन र नतिजा प्रकाशनलाई प्राथमिकतामा राखेको छ। लकडाउनको अवधिमा ४९ वटा नतिजा प्रकाशन गरेको उपकुल पनि प्राध्यापक डानन्दबहादुर सिंहले बताए। यसबीचमा अनलाइनबाट पढाइ पनि सञ्चालन गरेको र अब पनि अनलाइन र अफलाइन दुवै विधिबाट पढाइ सञ्चालन गर्ने तयारी विश्वविद्यालयको रहेको सिंहले बताए। काठमाडौं विश्वविद्यालयले लकडाउन सुरु हुने बित्तिकै अनलाइनबाट शैक्षिक गतिविधि सञ्चालन गरिरहेको छ। नेपाल खुला विश्वविद्यालयले पनि शैक्षिक गधिविधिलाई सामान्य दिनको अवस्थामा जसरी सञ्चालन गरिररहेको छ। विश्वविद्यालयका उपकुलपति प्राध्यापक डा लेखनाथ शर्माले प्राविधिक रुपमा सामान्य कठिनाइ आए पनि शैक्षिक गतिविधिलाई ठूलो असर नरहेको बताए। थोरै विद्यार्थी अध्ययनरत लुम्बिनी वौद्ध, राजर्षिजनकलगायत विश्वविद्यालयले पनि कोभिडपछि पठनपाठनलाई प्रभावकारी बनाउन सकेका छैनन्। वर्षदिनदेखि पदाधिकारी रिक्त भएका कारण पोखरा, नेपाल संस्कृत र कृषि तथा वन विज्ञान विश्वविद्यालयको शैक्षिक गतिविधि त झन् टिठलाग्दो छ। यी तीनै विश्वविद्यालयमा विश्वविद्यालयको प्राज्ञिक तथा प्रशासनिक नेतृत्व गर्ने उपकुलपति, रजिस्ट्रार, परीक्षा नियन्त्रक, सेवा आयोगका पदाधिकारी तथा डिन समेत छैनन्। सम्बन्धित विभागको नेतृत्व गरिरहेका प्राध्यापकले आफ्नो क्षमताले भ्याएसम्म जेनतेन पठनपाठन सञ्चालन गरिरहेको कृषि तथा वन विज्ञान विश्वविद्यालयका सह प्राध्यापक डा ईश्वरी कडरियाले बताए। तर अनुगमन गर्ने संयन्त्र नहुँदा कतै पनि काम प्रभावकारी भएको छैन। नेपाल प्राध्यापक संघका अध्यक्ष बुद्धबहादुर थापाले एक वर्षसम्म पदाधिकारी नियुक्त गर्न नसक्ने सरकारी कमजोरीको असर विश्वविद्यालयमा परेको बताए। विश्वविद्यालयमा पर्याप्त लगानी अभाव रहेकाले यही अवस्थामा अनलाइनबाट पढाइ सञ्चालन गर्न कठिन भएको उनले बताए। त्रिविले भने अनलाइन विधिबाट शैक्षिक क्रियाकलापलाई दिगो बनाउन हरेक आंगिक क्याम्पसमा प्राविधिक प्रयोगशाला बनाउने निर्णय भएको बताए। प्रयोगशाला बनाउन छिटै रकम पठाउने लागिएको पनि उपकुलपति बास्कोटाले बताए। तर पुरानै सोच भएका र तत्काल अनलाइनमा किन जानुपर्यो भन्ने सोच भएका प्राध्यापकका कारण समस्या भएको पनि उनले बताए। उनका अनुसार पछिल्लो समय अधिकांश शिक्षकको ईमेल आईडी बनेको छ। १ लाख ४५ हजार विद्यार्थीको पनि ईमेल आईडी बनिसकेको छ। नेपाल कम्युनिष्ट पार्टी निकट अनेरास्ववियुका नेता रश्मि आचार्यले कोभिडको असर सुरु भएको छ महिना बितिसक्दा पनि विश्वविद्यालयका पदाधिकारीले प्रभावकारी काम गर्न नसकेको बताए। विद्यार्थीलाई वैकल्पिक विधिबाट पढाउन कार्यविधि ल्याउन ढिलो भएको र ल्याएको कार्यविधिलाई पनि कार्यान्वयनमा लैजान नसकेको उनले आरोप लगाए।"
गौतम कि खतिवडा ?,"काठमाडौं : एकदुई दिनयता प्रायःबीच सोधीखोजी चल्छ, युवराज खतिवडालाई प्रधानमन्त्रीले निरन्तरता देलान् कि नदेलान् ? दिन सक्ने अनुमानका जवाफ आउनासाथ अर्को प्रश्न खस्छ, उसो भए वामदेव गौतमको व्यवस्थापन कसरी गर्लान् त ? साम्य भयो भनिएको नेकपामा फेरि नयाँ किचलो देखिएको छ, राष्ट्रियसभामा कसलाई लैजाने भन्ने। प्रधानमन्त्री अर्थमन्त्री खतिवडाको निरन्तरता चाहन्छन्। त्यसका लागि उनलाई राष्ट्रियसभामा मनोनयन जरुरी छ। उपाध्यक्ष गौतमलाई जैलानुपर्ने अर्कातिर दबाब छ। यो अन्तरविरोधले ६ महिनाअघिको निर्णय पुनः बल्झाएको छ। रिक्त राष्ट्रियसभा सदस्य पदमा गौतमलाई सिफारिस गर्न सरकारलाई अनुरोध गर्ने सर्वसम्मत निर्णय गत फागुन १४ मा गरिएको थियो। तर, प्रधानमन्त्री केपी शर्मा ओलीले उक्त निर्णय मान्न बाध्य नहुने बताएका थिए। त्यसअघि उक्त पदमा मनोनीत भएका डा खतिवडा अर्थमन्त्री थिए। उनको अवधि सकिएपछि उक्त पद रिक्त भएको थियो। यद्यपि, खतिवडाले गैरसांसदका रूपमा अर्थमन्त्रीमा पुनर्नियुक्ति पाए। संविधानतः गैरसांसद पनि ६ महिनासम्म मन्त्री हुन पाउने तर त्यसपछि निरन्तरताका लागि संघीय सांसद भइसक्नुपर्ने कानुनी व्यवस्था छ। उनी आफ्नो पद जोगाउन अबको तीन दिनभित्र राष्ट्रियसभा सदस्यमा मनोनीत भइसक्नुपर्ने हुन्छ। अर्कातिर गौतमले आफूलाई राष्ट्रियसभामा लैजाने गत फागुनकै निर्णय कार्यान्वयनको माग प्रधानमन्त्रीसमक्ष गरेका छन्। सचिवालयका नेताको रोजाइमा गौतम र प्रधानमन्त्री ओलीको रोजाइमा डा खतिवडा देखिएका छन्। बिहीबार बस्ने सचिवालय बैठकमा यो विषयले प्रवेश पाउने भएको छ। मिल्दै गरेको पार्टी विवाद बल्झाउने प्रयासमा गौतमको मुद्दा फेरि आएको छ। यो पार्टीभित्र अस्थिरता चाहिरहने षड्यन्त्रको खेल हो। वैशाख २० मा अर्काे निर्णय भइसकेकाले ६ महिनाअघि फर्किनुको अर्थ छैन, ओलीनिकट एक स्थायी समिति सदस्यले भने। गौतमनिकट केन्द्रीय सदस्य केशवलाल श्रेष्ठले भने यसलाई विवाद होइन कि विगतको निर्णय कार्यान्वयन गराई विधिवत ढंगले पार्टी सञ्चालन गर्ने प्रवृत्तिको संस्थागत विकासको कडीका रूपमा बुझ्नुपर्ने बताए। पार्टी निर्णय भनेको गौतमलाई राष्ट्रियसभामा पठाउने भन्ने हो अहिलेसम्म। त्यसयता कुनै छलफल यसमा भएको छैन। पार्टीले अर्काे निर्णय गरेको पनि छैन, श्रेष्ठले अन्नपूर्णसँग भने, कमिटीले गरेको निर्णय कार्यान्वयन गर्ने विषय नै प्रमुख हुन्छ। गौतमले त्यही विषय उठाउनु भएको हो। यसमा विवाद हुनुपर्ने विषय छैन। ओलीले भने १२ भदौमा गौतमलाई डोल्पामा उपनिर्वाचन लड्न जान प्रस्ताव गरेका छन्। गौतमले १३ र १४ भदौमा आफूनिकट नेताहरूसँग परामर्श गरेपछि उक्त प्रस्तावलाई १५ भदौमा अस्वीकार गरिदिए। फागुनमै सचिवालयले गौतमलाई राष्ट्रियसभा सदस्य नियुक्तिका लागि सिफारिस गर्न सरकारलाई अनुरोध गर्ने सर्वसम्मत निर्णय गरेको छ। केपी शर्मा ओलीको पनि हस्ताक्षर छ त्यहाँ। कसैले नोट अफ डिसेन्ट लेखेको छैन, गौतमनिकट केन्द्रीय सदस्य हरि पराजुलीले भने, पार्टीको वफादार सिपाहीले त्यही निर्णय कार्यान्वयन हुनुपर्छ भन्छ, वामदेव गौतमले अहिले त्यही भन्नुभएको हो। गौतम प्रतिनिधिसभा निर्वाचनमा बर्दिया १ मा पराजित भएका थिए। यसबीच उनमा उतारचढाव देखियो। कहिले उपचुनाव गरेर प्रतिनिधिसभामा आउने त कहिले संविधान संशोधन भए मात्र राष्ट्रियसभामा जाने भन्ने। कहिले निसर्त राष्ट्रियसभामा जाने, फेरि प्रतिनिधिसभामै जाने आदि। पार्टीभित्र दुई अध्यक्षको शक्ति संघर्षमा उनी कहिले बालुवाटारतिर त कहिले खुमलटारतिर तानिने क्रम पनि देखियो। त्यही क्रममा उनले संगठन विभाग प्रमुखको जिम्मेवारी पाए। विधान संशोधन गरी उपाध्यक्षसमेत बने। गौतमले पार्टीे विभाजन रोक्न १३ साउनमा अघि सारेको ६ बुँदे प्रस्तावले ठूलो त्राण दिएको थियो, नेकपालाई। गौतमकै ६ बुँदे आसपासको जगमा महासचिव विष्णु पौडेल नेतृत्वको समस्या समाधान सुझाव कार्यदल बन्यो। कार्यदलले दिएको प्रतिवेदनमै आधारित रहेर दुई अध्यक्ष प्रस्ट कार्य विभाजन गर्दै विवाद साम्य बनाउँदै महाधिवेशन लक्षित भएर जाने निष्कर्ष पुगेका हुन्। फागुन १४ को निर्णय कार्यान्वयन गर्नुपर्ने विषयलाई ओलीनिकट नेताले भने विवाद फागनुतिरै फर्काउन चाहेको अर्थमा बुझेका छन्।"
कोरोनाको लडाइमा खटिने व्यक्तिले भत्ताबाट बिमुख हुनुपर्दैन : स्वास्थ्यमन्त्री ढकाल,"काठमाडौं : स्वास्थ्य तथा जनसंख्या मन्त्री भानुभक्त ढकालले तीनै तहका सरकारले मिलेर कोभिड १९ रोकथाम तथा नियन्त्रणको काम थप प्रभावकारी बनाउनुपर्ने बताएका छन्। बुधबार प्रदेश सरकारका सामाजिक विकासमन्त्रीहरुसँग भर्चुअल बैठक गर्दै मन्त्री ढकालले कोभिड १९ रोकथामका लागि भएका कामहरु थप प्रभावकारी र व्यवस्थित बनाउनका लागि तीनै तहले समन्वय गरेर काम गर्नुपर्ने बताए। उनले जनस्वास्थ्यको मापदण्ड पालनाका निम्ति सचेतनाको काम प्रभावकारी बनाउनुपर्नेमा जोड दिए। उनले कोभिड १९ को अहिलेसम्म कुनै खोपको विकास भइ नसकेका कारण सावधानी अपनाउनुको विकल्प नभएकाले त्यसका लागि प्रदेश र स्थानीय सरकारले विशेष भूमिका निर्वाह गर्नुपर्ने धारणा राखे। मन्त्री ढकालले संघीय सरकारले आवश्यक सबै खालका सहयोग गर्न तयार रहेको भन्दै समस्या समाधानका लागि व्यवहारिक रुपमै प्रभावकारी काम हुनुपर्ने बताए। उनले कोभिड अवस्था रहेसम्म जोखिम भत्ता र बीमाको कुरा जारी रहने स्पष्ट पारे। ढकालले प्राविधिक कारण केही समस्या भएर कसैले जोखिम भत्ता नपाएको भएपनि कोभिड १९ को लडाइमा काम गरेका व्यक्तिले भत्ताबाट बिमुख हुन नपर्ने धारणा राखेको मन्त्रीका प्रेस सल्लाहकार माधवप्रसाद तिवारीले जानकारी दिए।मन्त्री ढकालले सरकारी प्रयोगशालाहरुले नै दैनिक १८,५०० जनाको नमुना परीक्षण गर्न सक्ने क्षमताको विकास गरिएको भन्दै कुनै विशेष कारणभन्दा बाहेक २४ घण्टाभित्रमा रिपोर्ट आउने व्यवस्था मिलाइने बताए। अहिलेको परिस्थितिमा समय तोकेर नै नमुना परीक्षणको रिपोर्ट दिनुको विकल्प नरहेको पनि उनको भनाई छ। आइशोलेसन निर्माणका लागि मात्र सरकारले ३८ करोड बजेट प्रदेश सरकार मार्फत स्थानीय तहमा पठाएको स्मरण गर्दै ढकालले केन्द्रमा तीन सय बेडको सरुवा रोग अस्पताल र प्रत्येक प्रदेशमा ५० बेडको अस्पताल सञ्चालनका लागि गृहकार्य भइरहेको जानकारी दिए। मन्त्री ढकालले अबदेखि हरेक १५ दिनमा सामाजिक विकासमन्त्रीसँग बैठक गर्ने जानकारी पनि दिए। भर्चुअल बैठकमा प्रदेश १ का सामाजिक विकासमन्त्री कोरोना पोजिटिभ भएर आइशोलेसनमा रहेकाले सहभागी भएनन्। बैठकमा प्रदेश २ का सामाजिक विकासमन्त्रीबाहेक अन्य सबै प्रदेशका सामाजिक विकास मन्त्री सहभागी थिए।"
रेलमार्गको ठेक्का प्रक्रियाको छानविन गर्न पौडेलको माग,"काठमाडौं : नेपाली कांग्रेसका वरिष्ठ नेता रामचन्द्र पौडेलले काकडभिट्टाइनरुवा रेलमार्गको प्रक्रिया तत्काल रोकेर छानविन गर्न माग गरेका छन् । उनले रेलमार्ग निर्माणका लागि खुला प्रतिस्पर्धाबिना निश्चित ठेकेदारलाई पोस्ने गरी हचुवाका भरमा ठेक्का दिनु गलत भएको धारणा राखेका छन्। 'आवश्यक गृहकार्य र तयारी बिना ठेक्कापट्टाको हतारो गर्नु अनुचित हो।' पौडेलद्वारा बुधबार जारी विज्ञप्तिमा भनिएको छ, 'राष्ट्रिय ढुकुटीको ब्रम्हलुट गर्नबाट जोगाउन तत्काल रेलमार्गको ठेक्कापट्टा रोकेर त्यसबारे छानविन गर्न संसदीय लेखा समिति, विकास समिति, सरकार र अख्तियार दुरुपयोग अनुसन्धान आयोग लगायत न्यायिक निकायको जोडदार ध्यानाकर्षण गराउँछु।' 'परियोजना निर्माणस्थलको धरातल प्रष्ट नभई सार्वजनिक खरिद ऐन ८, ९, १० र १५ तथा खरिद नियमावली (६) विपरीत रेलमार्ग निर्माणका लागि खुला प्रतिस्पर्धाबिना निश्चित ठेकेदारलाई पोस्ने गरी हचुवाका भरमा ठेक्का दिनु गलत छ।' जारी विज्ञप्तिमा भनिएको छ, 'राष्ट्रिय ढुकुटीबाट रेलमार्ग निर्माणका नाममा ३५ अर्ब रूपैयाँ हचुवाका भरमा खर्च गर्नु अनुचित छ।' उनले रेलमार्गमा पर्ने बजारको व्यवस्थापन र उक्त क्षेत्रमा जनताले उपभोग गर्दै आएको जग्गाको मुआब्जा वितरणसमेत नगरी रेलमार्ग निर्माणको प्रक्रिया थाल्नु सर्वथा गलत भएको धारणा राखेका छन्। पौडेलले रेलमार्ग निर्माणको जिम्मा निश्चित ठेकेदारलाई मात्रै योग्य बनाएर हचुवाका भरमा दिनुले सरकारले नीतिगत तथा संस्थागत भ्रष्टाचारलाई प्रोत्साहन गरेको प्रष्ट भएको उल्लेख गरेका छन्।"
अहिलेकै क्रियाशील सदस्यताबाट महाधिवेशनमा जाऔं : पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले कोरोना महामारीका कारण महाधिवेशन प्रभावित हुन नदिन अहिलेकै क्रियाशील सदस्यताबाट अधिवेशनमा जान सकिने विकल्प सुझाएका छन्। उनले फागुनमा कुनै पनि हालतमा महाधिवेशन हुनुपर्नेमा जोड दिँदै क्रियाशील सदस्यताकै कारण महाधिवेशन सार्ने काम स्वीकार्य नहुने स्पष्ट पारे । अहिले भएकै क्रियाशील सदस्यताबाट चुनाव गराऔं । पुरानै क्रियाशील सदस्यताबाटै वडा, नगर अधिवेशन गराउन सकिन्छ, सामाजिक लोकतान्त्रिक अध्ययन केन्द्रले आयोजना गरेको भर्चुअल कार्यक्रममा वरिष्ठ नेता पौडेलले भने, त्यो भएन भने पनि अहिलेकै महाधिवेशन प्रतिनिधि जम्मा गरेर पनि प्रदेशजिल्ला अधिवेशन गर्न सकिन्छ । उनले जहाँ इच्छा, त्यहाँ उपाय भन्दै कोरोना भाइरस संक्रमणले महाधिवेशन सार्ने बहाना बन्न नहुने बताए । अहिलेको आवश्यकता अधिवेशन चाँडै गर्ने हुनुपर्छ । हाम्रो अठोट र राजनीतिक इच्छाशक्ति त्यतातर्फ हुनुपर्छ । समयमै अधिवेशन सम्पन्न गर्नेतर्फ लागौं, उनले भने । पार्टीको महाधिवेशनबाट आउने नेतृत्वले आमनिर्वाचनमा पार्टीलाई जिताउने अठोट राख्नुपर्ने नेता पौडेललको भनाई थियो । उनले दुई वर्षपछि स्थानीय तहको निर्वाचन हुने भएकाले महाधिवेशनमा लामो समय अलमलिन नहुनेमा जोड दिए । स्थानीय तहको चुनाव आइसक्यो । त्यसकारण अधिवेशन ढिलाई गर्ने हो भने आत्मघाती हुन्छ, उनले भने।"
बालुवाटारमा ओलीप्रचण्ड बीच छलफल : के भयो निर्णय ?,"काठमाडौं : नेपाल कम्युनिष्ट पार्टी (नेकपा) का अध्यक्षद्वय केपी शर्मा ओली र पुष्पकमल दाहाल 'प्रचण्ड' बीच छलफलमा भएको छ। प्रधानमन्त्री निवास बालुवाटारमा दुई नेताबीच साँझ करिब डेढ घण्टा छलफल भएको प्रचण्डका प्रेस संयोजक विष्णु सापकोटाले जानकारी दिए। उनले पूर्व निर्धारित सचिवालय बैठक बिहीबार बिहान ११ बजे बस्ने सहमति भएको बताए। अध्यक्षद्वयको भेटमा बिहीबार बस्ने सचिवालय बैठकमा पेश हुने एजेन्डाबारे छलफल भएको छ। बैठकमा राष्ट्रिय सभामा खाली रहेको पदमा सचिवालय बैठकमै छलफल गरेर निष्कर्षमा पुग्ने अध्यक्षद्वबीच सहमति भएको छ। पार्टीको विवाद समाधानका लागि महासचिव विष्णु पौडेल संयोजक रहेको कार्यदलले बुझाएको प्रतिवेदन लगायतका विषयमा छलफल गर्ने तयारीसहित यस अघि भदौ १३ बैठक बोलाइएको थियो। तर सीसीएमसीका संयोजकसमेत रहेका उपप्रधान तथा रक्षामन्त्री ईश्वर पोखरेल र गृहमन्त्री रामबहादुर थापा बादलआइसोलेसनमा बस्नुपर्ने भएपछि बिहीबारसम्म बैठक स्थगित गरिएको थियो। साउन ३० गते पार्टी एकतामा देखिएको विवादको समाधानका लागि महासचिव विष्णुप्रसाद पौडेलको संयोजकत्वमा ६ सदस्यीय कार्यदल गठन गरिएको थियो। पौडेल संयोजक रहेको कार्यदलमा जनार्दन शर्मा, भीम रावल, सुरेन्द्र पाण्डे, जनार्दन शर्मा र पम्फा भुसाल सदस्य थिए। कार्यदलले यही भदौ ६ गते दुवै अध्यक्षलाई प्रतिवेदन बुझाइसकेको छ। यसैबीच सरकारले भदौ २० भित्र राष्ट्रियसभामा रिक्त रहेको एक पदमा नियुक्ति गर्ने समय नजिकिदै जाँदा उपाध्यक्ष वामदेव गौतमको नाम चर्चामा आएको छ। यस अगाडि राष्ट्रिय सभाको दुई वर्षे पदावधी सकिएपछि राजीनामा दिएका युवरा खतिवडालाई पुन: मन्त्री बनेका थिए। संविधानको धारा ७८ को उपधारा १ बमोजिम खतिवडा गैह्र सांसदका रुपमा मन्त्री बनेका थिए। संघीय संसदको सदस्य नरही पनि ६ महिनासम्म मन्त्री हुन पाइने प्रावधान अनुरुप खतिवडालाई नै अर्थमन्त्रीमा निरन्तरता दिइएको थियो। सोही समयदेखि उक्त पद खाली रहेको छ। भदौ २० गतेपछि अर्थमन्त्रीकै रुपमा निरन्तरता पाउन उनलाई राष्ट्रियसभाको सांसदमा पुनः नियुक्ति गर्नुपर्ने हुन्छ। बिहीबार बस्ने सचिवालयको बैठकले ठोस निर्णय गर्ने नेताहरुले बताउदै आएका छन्। यस अगाडि फागुन १४ गते नेकपा सचिवालयले उपाध्यक्ष गौतमलाई राष्ट्रिय सभा सदस्य बनाउन मन्त्रीपरिषदमार्फत राष्ट्रपति समक्ष सिफारिस गर्ने निर्णय गरेको थियो। तर निर्णय कार्यान्वयन नहुँदा नेकपामा विवाद उत्पन्न भएको थियो। बैशाखमा नेकपा सचिवालय बैठकले उपाध्यक्ष वामदेव गौतमलाई प्रतिनिधिसभाको उम्मेदवार बनाउने निर्णय गरेको थियो। तर उक्त निर्णय पनि कार्यान्वयन नभएपछि गौतम राष्ट्रिय सभामा जान तयार भएका हुन्।"
गौतम कि खतिवडा ?,"काठमाडौं : एकदुई दिनयता प्रायःबीच सोधीखोजी चल्छ, युवराज खतिवडालाई प्रधानमन्त्रीले निरन्तरता देलान् कि नदेलान् ? दिन सक्ने अनुमानका जवाफ आउनासाथ अर्को प्रश्न खस्छ, उसो भए वामदेव गौतमको व्यवस्थापन कसरी गर्लान् त ? साम्य भयो भनिएको नेकपामा फेरि नयाँ किचलो देखिएको छ, राष्ट्रियसभामा कसलाई लैजाने भन्ने। प्रधानमन्त्री अर्थमन्त्री खतिवडाको निरन्तरता चाहन्छन्। त्यसका लागि उनलाई राष्ट्रियसभामा मनोनयन जरुरी छ। उपाध्यक्ष गौतमलाई जैलानुपर्ने अर्कातिर दबाब छ। यो अन्तरविरोधले ६ महिनाअघिको निर्णय पुनः बल्झाएको छ। रिक्त राष्ट्रियसभा सदस्य पदमा गौतमलाई सिफारिस गर्न सरकारलाई अनुरोध गर्ने सर्वसम्मत निर्णय गत फागुन १४ मा गरिएको थियो। तर, प्रधानमन्त्री केपी शर्मा ओलीले उक्त निर्णय मान्न बाध्य नहुने बताएका थिए। त्यसअघि उक्त पदमा मनोनीत भएका डा खतिवडा अर्थमन्त्री थिए। उनको अवधि सकिएपछि उक्त पद रिक्त भएको थियो। यद्यपि, खतिवडाले गैरसांसदका रूपमा अर्थमन्त्रीमा पुनर्नियुक्ति पाए। संविधानतः गैरसांसद पनि ६ महिनासम्म मन्त्री हुन पाउने तर त्यसपछि निरन्तरताका लागि संघीय सांसद भइसक्नुपर्ने कानुनी व्यवस्था छ। उनी आफ्नो पद जोगाउन अबको तीन दिनभित्र राष्ट्रियसभा सदस्यमा मनोनीत भइसक्नुपर्ने हुन्छ। अर्कातिर गौतमले आफूलाई राष्ट्रियसभामा लैजाने गत फागुनकै निर्णय कार्यान्वयनको माग प्रधानमन्त्रीसमक्ष गरेका छन्। सचिवालयका नेताको रोजाइमा गौतम र प्रधानमन्त्री ओलीको रोजाइमा डा खतिवडा देखिएका छन्। बिहीबार बस्ने सचिवालय बैठकमा यो विषयले प्रवेश पाउने भएको छ। मिल्दै गरेको पार्टी विवाद बल्झाउने प्रयासमा गौतमको मुद्दा फेरि आएको छ। यो पार्टीभित्र अस्थिरता चाहिरहने षड्यन्त्रको खेल हो। वैशाख २० मा अर्काे निर्णय भइसकेकाले ६ महिनाअघि फर्किनुको अर्थ छैन, ओलीनिकट एक स्थायी समिति सदस्यले भने। गौतमनिकट केन्द्रीय सदस्य केशवलाल श्रेष्ठले भने यसलाई विवाद होइन कि विगतको निर्णय कार्यान्वयन गराई विधिवत ढंगले पार्टी सञ्चालन गर्ने प्रवृत्तिको संस्थागत विकासको कडीका रूपमा बुझ्नुपर्ने बताए। पार्टी निर्णय भनेको गौतमलाई राष्ट्रियसभामा पठाउने भन्ने हो अहिलेसम्म। त्यसयता कुनै छलफल यसमा भएको छैन। पार्टीले अर्काे निर्णय गरेको पनि छैन, श्रेष्ठले अन्नपूर्णसँग भने, कमिटीले गरेको निर्णय कार्यान्वयन गर्ने विषय नै प्रमुख हुन्छ। गौतमले त्यही विषय उठाउनु भएको हो। यसमा विवाद हुनुपर्ने विषय छैन। ओलीले भने १२ भदौमा गौतमलाई डोल्पामा उपनिर्वाचन लड्न जान प्रस्ताव गरेका छन्। गौतमले १३ र १४ भदौमा आफूनिकट नेताहरूसँग परामर्श गरेपछि उक्त प्रस्तावलाई १५ भदौमा अस्वीकार गरिदिए। फागुनमै सचिवालयले गौतमलाई राष्ट्रियसभा सदस्य नियुक्तिका लागि सिफारिस गर्न सरकारलाई अनुरोध गर्ने सर्वसम्मत निर्णय गरेको छ। केपी शर्मा ओलीको पनि हस्ताक्षर छ त्यहाँ। कसैले नोट अफ डिसेन्ट लेखेको छैन, गौतमनिकट केन्द्रीय सदस्य हरि पराजुलीले भने, पार्टीको वफादार सिपाहीले त्यही निर्णय कार्यान्वयन हुनुपर्छ भन्छ, वामदेव गौतमले अहिले त्यही भन्नुभएको हो। गौतम प्रतिनिधिसभा निर्वाचनमा बर्दिया १ मा पराजित भएका थिए। यसबीच उनमा उतारचढाव देखियो। कहिले उपचुनाव गरेर प्रतिनिधिसभामा आउने त कहिले संविधान संशोधन भए मात्र राष्ट्रियसभामा जाने भन्ने। कहिले निसर्त राष्ट्रियसभामा जाने, फेरि प्रतिनिधिसभामै जाने आदि। पार्टीभित्र दुई अध्यक्षको शक्ति संघर्षमा उनी कहिले बालुवाटारतिर त कहिले खुमलटारतिर तानिने क्रम पनि देखियो। त्यही क्रममा उनले संगठन विभाग प्रमुखको जिम्मेवारी पाए। विधान संशोधन गरी उपाध्यक्षसमेत बने। गौतमले पार्टीे विभाजन रोक्न १३ साउनमा अघि सारेको ६ बुँदे प्रस्तावले ठूलो त्राण दिएको थियो, नेकपालाई। गौतमकै ६ बुँदे आसपासको जगमा महासचिव विष्णु पौडेल नेतृत्वको समस्या समाधान सुझाव कार्यदल बन्यो। कार्यदलले दिएको प्रतिवेदनमै आधारित रहेर दुई अध्यक्ष प्रस्ट कार्य विभाजन गर्दै विवाद साम्य बनाउँदै महाधिवेशन लक्षित भएर जाने निष्कर्ष पुगेका हुन्। फागुन १४ को निर्णय कार्यान्वयन गर्नुपर्ने विषयलाई ओलीनिकट नेताले भने विवाद फागनुतिरै फर्काउन चाहेको अर्थमा बुझेका छन्।"
"उपत्यकामा निषेधाज्ञा एक हप्ता थपियो, केकेमा खुकुलो भयो ?","काठमाडौं : कोरोना संक्रमण रोकथामका लागि काठमाडौँ उपत्यकामा जारी निषेधाज्ञालाई थप एक हप्ता निरन्तरता दिने निर्णय भएको छ। काठमाडौं, भक्तपुर र ललितपुरका प्रमुख जिल्ला अधिकारीहरूको बुधबारको बैठकले संक्रमणको जोखिम बढ्दै गएकोले थप एक हप्ता निरन्तरता दिनुपर्ने निर्णय गरेको हो। यसको औपचारिक सूचना तीनै जिल्लाका प्रजिअबाट जारी भएको छ। निषेधाज्ञाको मोडालिटीमा थोरै परिवर्तन गरिएको छ। बिहान ११ बजेसम्म किनमेल र हिडडुलका लागि खुकुलो गरिएको छ। बैंकलगायतका नियमित सेवा प्रदायक संस्थाहरूले स्वास्थ्य सुरक्षाको मापदण्ड पालना गरी न्यूनतम कर्मचारी राखेर सेवा दिन सक्ने व्यवस्था मिलाइएको छ। तर होटल, रेष्टुरेन्ट, फुटपाथ पसल भने पूर्ण रूपमा बन्द गरिनेछ। उपत्यका नगरपालिका फोरमले थप एक हप्ता निषेधाज्ञा गर्नुपर्ने सुझाव तीनै सिडिओलाई दिएको थियो। निजी क्षेत्रका कार्यालय संचालन तथा अत्यावश्यक सेवा संचालन गर्ने गरी निषेधाज्ञालाई निरन्तरता दिनुपर्ने दबाब सबैतिरबाट आएकोले निषेधाज्ञालाई केही खुकुलो बनाउनेबारे गृह मन्त्रालयमा छलफल गरिएको हो। नेपाल उद्योग वाणिज्य संघ, स्वास्थ्य क्षेत्र, स्थानीय निकाय लगायत सरोकारवालासँग परामर्श गरेर निषेधाज्ञाको मोडालिटी थोरै परिवर्तन गरिएको हो। मंगलबार तीन वटै जिल्लाका प्रमुख जिल्ला अधिकारीबीच भर्चुअल बैठक भएको थियो। उपत्यकाको तीनै जिल्लाका प्रमुख जिल्ला अधिकारीले भदौ २ गतेको पहिलोपटक एक हप्ताका लागि निषेधाज्ञा जारी गरेका थिए। भदौ १० गतेको निर्णयानुसार यही भदौ १७ गते राति १२ बजेसम्मका लागि उक्त आदेशलाई निरन्तरता दिइएको थियो। संक्रमण तीव्र हुँदै गएपछि लकडाउन खोलिएको दुई महिनापछि सरकारले फेरि निषेधाज्ञा जारी गरेको हो। अहिले काठमाडौंमा दैनिक चार सयको हाराहारीमा संक्रमित थपिएका छन्। कुल संक्रमितको संख्या चालिस हजार नाघिसकेको छ। अहिले उपत्यकासहित मुलुकका ४३ जिल्लामा निषेधाज्ञा जारी छ। सरकारले सुरुमा चैत ११ गतेदेखि झन्डै चार महिना लकडाउन गरेको थियो।"
करेन्ट लागेर एक जनाको मृत्यु,नवलपुर : पूर्वी नवलपरासीको कावासोती नगरपालिकामा बुधबार एक जनाको करेन्ट लागेर मृत्यु भएको छ। कावासोती२ स्थित एक घरमाथि ट्रष्ट छाउने क्रममा जस्तापाताले विद्युत लाईनमा छुन पुग्दा करेन्ट लागेर कावासोती९ का ४० वर्षीय लक्ष्मीप्रसाद महतोको मृत्यु भएको जिल्ला प्रहरी कार्यालयका प्रवक्ता नायब उपरीक्षक मोहन खाँडले बताए। जस्ता पाताले ३३ केभी विद्युत प्रसारण लाइनमा छुन पुगेको थियो। करेन्ट लागेका उनको उपचारका क्रममा नवलपुर अस्पतालमा मृत्यु भएको खाँडले बताए।
स्याङजामा सरकारी कर्मचारीमा कोरोना संक्रमण,स्याङजा : जिल्ला सरकारी वकिलको कार्यालय स्याङजामा कार्यरत कर्मचारीमा कोरोना संक्रमण भएको छ। आँधीखोला गाउँपालिकाका २८ वर्षीय पुरुषमा कोरोना संक्रमण पुष्टि भएको प्रादेशिक स्वास्थ्य कार्यालय पोखराले जनाएको छ। स्वास्थ्य कार्यालय स्याङजाका प्रमुख यामप्रसाद शर्माका अनुसार अस्वस्थ्य देखिएपछि केही दिनदेखि उनी आफ्नै घरमा बस्दै आएका थिए। जिल्ला प्रशासन र कृषि ज्ञान केन्द्रसहित सरकारी कार्यालय एउटै कम्पाउण्ड भित्र छ। त्यसैगरी जिल्ला प्रहरी कार्यालय पनि नजिकै छ। कन्ट्रयाक ट्रेसिङको काम लगत्तै सुरु गरिने स्वास्थ्य कार्यालयले जनाएको छ। योसँगै स्याङ्जामा कोरोना संक्रमण पुष्टि हुनेको संख्या ३ सय ११ पुगेको छ। तीमध्ये ३ सय ५ जना निको भएर घर फर्केका छन् भने दुई जनाको मृत्यु भएको छ। जिल्लामा अहिले सक्रिय संक्रमितको संख्या ४ छ। यही भदौ ४ गते दुई सैनिकमा कोरोना संक्रमण देखिएपछि संक्रमण नदेखिएको स्याङ्जामा पुनः कर्मचारीमा संक्रमणमा देखिएपछि स्थानीय त्रसित छन्।
मल नपाएपछि विराटनगरमा कृषक आन्दोलित,"विराटनगर : कोरोना भाइरसको संक्रमण तीव्र रुपमा फैलिइरहेको विराटनगरमा मल लिन आएका कृषकहरु नपाएपछि आन्दोलित बनेका छन्। सबैतिर कोरोनाले त्रसित बनाइरहेका बेला मल नपाएका कृषक भने त्यसको प्रवाह नगरि आन्दोलनमा उत्रिएका हुन्। उनीहरुले बुधबार कोशी राजमार्ग अन्तर्गत विराटनगरको भाटभटेनी सुपर मार्केट नजिक सडक अवरुद्ध बनाए। धेरै दिनदेखि धाइरहे पनि मल नपाएको गुनासो गर्दै कृषकले सडक जाम गरेका हुन्। कोरोनाले गाँजेको विराटनगरमा कृषकहरु दैनिक ठेलमठेल र भीडभाड गर्दै मल लिनलाई लाइनमा बस्ने गरेका थिए। जसका कारण मल नपाउने समस्यासँगै कृषक कोरोनाको जोखिममा पनि परेका छन्। मोरङको लखन्तरीबाट मल लिन आएका रामचन्द्र पालले मल वितरण गर्छु भनेर बचन दिएका वितरकनै सम्पर्कविहीन बनेपछि आन्दोलनमा उत्रनु परेको बताए। उनले गाउँबाट लगातार चार दिन धाउँदा पनि मल नपाएको गुनासो गरे। चार दिनदेखि भात न पानी भएर विराटनगर धाइरहेको छु, पालले भने, तर विराटनगर आउँदा वितरकनै सम्पर्कमा आएनन्।' उनी जस्तै मोरङ र सुनसरीका अरु कृषकलाई पनि वितरकले मल दिने भनेर बोलाएका थिए। दिउँसो १२ बजे भेला भएका कृषकको भीडले वितरणस्थल भरिएको थियो। तर वितरक भने पसल बन्द गरेर सम्पर्कविहीन बनेको पालले बताए। उनले १० बिघा क्षेत्रफलमा लगाएको धान बिग्रने अवस्थामा पुगेको गुनासो गरे। कोरोनाको यत्रो महामारीमा खेतमा बिग्रन लागेको धान सम्झिएर केही दिनदेखि दिनभर लाइनमा बसिरहेको छु, पालले भने, साँझ परेपछि रित्तो हात फर्कनु परिरहेको छ। विराटनगर११ का कृषक कृष्णप्रसाद अधिकारीले पनि मलका लागि धाएको धेरै दिन भइसक्यो। भारतबाट लुकाईछिपाई चोर बाटो हुँदै ल्याएको एक बोरा युरिया मल प्रयोग गर्दा धान बिग्रिएको सुनाउँदै उनले समयमा सरकारले मल उपलब्ध नगराउँदा थप समस्या भइरहेको सुनाए। उनले साढे तीन बिघा क्षेत्रफलमा धान लगाएका छन्। भारतबाट चोर बाटो हुँदै ल्याएको मल प्रयोग गरेपछि धान डढ्न थाल्यो। मल दिन्छौँ भनेर बोलाए पनि नदिइकन फर्काउँछन् , उनले भने, सबै किसानको यस्तै हरिबिजोग भएको छ। यो देशमा किसान र गरिबलाई हेर्ने कोही पनि रहेनछन्। सुनसरीको बर्जु गाउँपालिका४ सीतागञ्जका राम चौधरीले पनि विराटनगर धाएको बुधबार चौथो दिन हो। मल बाँड्ने आश्वासन दिन्छन्। त्यही भएर दिनभर टनटलापुर घाममा टट्टिएर बस्छौँ, उनले भने, आज दिन सकेनौँ भन्छन्। साँझ परेपछि खाली हात फर्कनु पर्छ। चौधरीले पनि कृषि प्रधान मुलुक भनिएको नेपालमा कृषकको समस्या सरकारले सम्बोधन गर्न नसकेको बताए। साल्ट ड्रेडिङ विराटनगरका प्रमुख राधेश्याम चौधरीले कोरोना भाइरसको महामारीका कारण गरिएको निषेधाज्ञा र लकडाउनले मल आयातमा समस्या भइरहेको बताए। मल आयातनै गर्न सकिएको छैन, उनले भने, त्यही भएर वितरणमा समस्या भइरहेको छ। चौधरीले पाँच हजार छ सय मेट्रिकटन मल माग गरेको भए पनि माग गरेजति आयात हुन नसकेको बताए। मल थोरै आएका कारण कृषकलाई दामासाही हिसाबले वितरण गर्नुको विकल्प नभएको उनको भनाइ छ। प्रदेश १ मा कुल खपतको ३० प्रतिशत साल्ट ट्रेडिङको वितरण गर्ने कोटा हो। ७० प्रतिशत नेशनल टेड लिंकले वितरण गर्छ। ट्रेडिङले पनि मलनै नआएका कारण वितरण गर्न सकेका छैन।"
लकडाउन र निषेधाज्ञा गर्न ७७ जिल्लालाई सरकारको निर्देशन,"काठमाडौं : सरकारले कोरोना भाइरसको सङ्क्रमण ५०० भन्दा बढी भएका जिल्लामा निषेधाज्ञा र २०० भन्दा बढी सङ्क्रमित भएका जिल्लामा बन्दाबन्दी गर्न निर्देशन दिएको छ। स्वास्थ्य तथा जनसङ्ख्या मन्त्रालयको नियमित पत्रकार सम्मेलन मन्त्रालयका प्रवक्ता डा जागेश्वर गौतमले कोभिड१९ को सङ्क्रमणलाई रोक्नका लागि ५०० भन्दा बढी सङ्क्रमित भएका जिल्लामा निषेधाज्ञा र २०० भन्दा बढी सङ्क्रमण भएका जिल्लामा बन्दाबन्दी गर्न सबै जिल्ला प्रशासन कार्यालयलाई निर्देशन दिइसकेको बताए। पाँच सयभन्दा बढी सङ्क्रमित भएका जिल्ला १२ वटा रहेका छन्। मोरङ, सुनसरी, बारा, महोत्तरी, धनुषा, रौतहट, सर्लाही, पर्सा, चितवन, काठमाडौँ, ललितपुर र रुपन्दही रहेका छन्। अक्सफोर्ड पोलेसि म्यानेजमेन्टले गरेको नेपालमा कोभिड१९ को सङ्क्रमितको सर्वेक्षणमा भ्रममा नपर्ने मन्त्रालयका प्रवक्ता डा गौतमले बताउनुभयो। उहाँले मन्त्रालयले आफ्नै नेपालमा कति सङ्क्रमित हुन सक्छन् भनेर अनुमान गर्नका लागि प्रक्षेपण गरिरहेको समेत जानकारी दिए। उनले कोभिड१९ को खोप विश्वमा बनेर परीक्षणको क्रममा रहेको भन्दै खोपको सफल परीक्षणपश्चात नेपालमा समेत ल्याइने जानकारी दिए। यस्तै मन्त्रालयले सोह्र श्राद्ध भर्चुअल विधिबाट गर्नसमेत आग्रह गरेको छ। कोरोना भाइरसको सङ्क्रमण विगत २४ घण्टामा एक हजार १२० जनामा देखिएको छ। अहिलेसम्म नेपालमा ४१ हजार ६४९ जना कोभिड१९ को सङ्क्रमण देखिएको छ। आजै १ हजार ११२ जना निको भएका छन्। अहिलेसम्म २३ हजार २९० जना निको भएर घर फर्किएका छन्। यो ५६ प्रतिशत हो। रासस"
"उपत्यकामा निषेधाज्ञा : १२ वर्षमुनी, ६० वर्षमाथि र दीर्घ रोगीलाई घरबाट निस्कन रोक","काठमाडौं : काठमाडौं उपत्यकामा थप एक साता निषेधाज्ञाको निर्णय भएको छ। काठमाडौं, भक्तपुर र ललितपुरका प्रमुख जिल्ला अधिकारीले बुधबार थप एक साताका लागि उपत्यकामा निषेधाज्ञा तथ गर्ने निर्णय गरेका हुन्। निषेधाज्ञाको मोडालिटी केही परिवर्तन भएको छ। बुधबार राति १२ बजेबाट भदौ २४ गते राति १२ बजेसम्म निषेधाज्ञा लागू भएको हो। निषेधाज्ञा अनुसार अब १२ वर्षमुनी, ६० वर्षमाथि र दीर्घरोगी घरबाहिर निस्कन पाउने छैनन्। अत्यावश्यक कामबाहेक घरबाट कोही निस्कने पाउने छैनन्। यद्यपि अत्यावश्यक काममै पनि १२ वर्षमुनी, ६० वर्षमाथि र जुनसुकै उमेरका भए पनि दीर्घ रोगीलाई घरबाहिर निस्कन निषेध गरिएको छ। उपत्यकाका तीन सीडीओले निषेध गरिएका सेवा उल्लेख गरेर सार्वजनिक गरेको सूचनामा भनिएको छ, अत्यावश्यक सेवा तथा कामका लागि समेत १२ वर्ष मुनीका बालबालिका, ६० वर्षमाथिका नागरिक एवम् दीर्घ रोग भएका जुनसुकै उमेरका मानिसहरु घरबाट बाहिर निस्कन। उपत्यकामा निषेधाज्ञा एक हप्ता थपियो, केकेमा खुकुलो भयो ? अत्यावश्यक सामानसँगै भन्सारबाट जाँचपास गरी आएका सबै प्रकारका मालबाहक सवारी साधनलाईसमेत उपत्यका प्रवेशको अनुमति दिइएको छ। अन्य सवारी सवारी साधनलाई उपत्यका प्रवेशमा रोक लगाइएको छ। अत्यावश्यक सवारी साधनमा आउने चालक र सहयोगी अनिवार्य क्वारेन्टाइनमा बस्नुपर्ने व्यवस्था गर्नुपर्ने निर्णयसमेत भएको छ। निषेधाज्ञाको समयमा गुड्ने अत्यावश्यक सवारी साधनमामा सवारी व्यक्तिले अनिवार्य फोटोसहितको परिचय बोक्नुपर्नेछ। थप निर्णय जस्ताको तस्तै :"
नेकपाद्वारा मेयरको सुरक्षाको माग,"उदयपुर : नेपाली कांग्रेस बेलका नगर सभापति सुशिल सेढाईले आफ्नो फेसबुक पेजबाट मेयर दुर्गाकुमार थापा (स्वस्ति)लाई आक्रमण गर्ने धम्की दिएका छन्। फेसबुक लाइभमार्फत आन्दोलनका क्रममा कुटाइ खाएका जनताले त्यसको जवाफ त्यसरी नै फर्काउने भन्दै सभापति सेढाईले घुमाउरो ढंगबाट मेयर थापालाई धम्की दिएका हुन्। उनले भनेका छन्, हामीले त राजनीतिक तवरबाट सभासम्मेलन, निर्वाचन, नगरपालिकाबाट प्रहरीको कुटाइको हिसाबकिताब खोजौंला तर जनताले आफ्नै ढंगले हमला गरेर खोज्नेछन्।' गत बिहीवार साँझ ८:३० बजे सामाजिक संजाल फेसबुक लाइभ कार्यक्रममा मेयर थापालाई कुनै पनि सार्वजनिक मन्च, स्थानमा हमला गरी जनताले बदला लिने र कुनै हालतमा नछाड्ने चेतावनी दिएका छन्। भ्रष्टचारबाट चोखिनका निम्ति जथाभावी बोलेको, आन्दोलनरत दललाई गालीगलौज गरेको, आन्दोलन दबाउन लाठीचार्ज गर्न लगाएको भन्दै सभापति सेढाईले जनतालाई अघि सारी प्रतिकार गर्न तयार रहेको उद्घोष गरेका छन्। उनको अभिव्यक्तिविरुद्ध बेलका नगरपालिका कार्यक्षेत्र बनाएका नेपाल कम्युनिस्ट पार्टी (नेकपा) उदयपुर जिल्ला कमिटी सदस्यले मंगलबार साँझ एक प्रेस विज्ञप्ति प्रकाशन गर्दै मेयर दुर्गाकुमार थापाको जिउधनको सुरक्षाको माग गरेका छन्। विज्ञप्तिमा मेयर थापाको ज्यानधनमाथि कुनै पनि घटना घटेमा त्यसको सम्पुर्ण जिम्मेवारी सभापति सेढाईले लिनु पर्ने बताइएको छ। सार्वजानिकरुपमा आक्रमण नै गर्ने धम्की दिएपछि नेताहरुले मेयर थापाको कडा सुरक्षाको व्यवस्थाका लागि सुरक्षा निकायसँग माग गरेका छन्। कार्यक्षेत्रमा रहेका नगर सचिवसहित १२ जना जिल्ला सदस्यहरुले नेता सेढाईलाई कानुनी कार्वाही गर्न माग गरेका छन्। लाईभ प्रशारणमा सभापति सेढाईले नेकपाका केही नेताहरु आफ्नो आन्दोलनको समर्थनमा रहेको भन्ने अभिव्यक्तिलाई विज्ञप्तिमा सस्तो निकृष्टको उपमा दिँदै खण्डन गरिएको छ। विज्ञप्तिमा विपक्षी पार्टीले लगाएका आरोप पुष्टि गर्न चुनौती दिँदै दोषी प्रमाणित भए जो कोहीलाई पार्टीगत तथा कानुनी कारवाही गर्ने स्पष्ट पारिएको छ। साथै नगर भित्रका विषयमा केही अस्पष्टता भए वार्ता, छलफल र संवादबाट समस्याको समाधान खोज्न पनि अपिल गरिएको छ। विज्ञप्तिमा कोरोनाको महामारीको बेला सर्वसाधारण नागरिकलाई आन्दोलन तथा भिडभाड हुने कार्यक्रममा नजानसमेत अपिल गरिएको छ। प्रमुख विपक्षी दल लगायतका पार्टीहरुले बेलका नगरपालिका भित्र भ्रष्टाचार मौलाएको भन्दै केही दिन यता आन्दोलन गर्दै आएका छन्।"
यस्तो छ तीन दिनको मौसम,"काठमाडौं : जल तथा मौसम विज्ञान विभागले अझै तीन दिन भारी वर्षा हुने जनाएको छ। विभागको मौसम पूर्वानुमान महाशाखाका अनुसार हाल पुर्वी र मध्य भूभागमा नेपाल नजिक रहेको मनसुनको न्युन चापीय रेखा पश्चिम सर्ने क्रममा छ। आज राति देशभर सामान्यतया बदली रही केही स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। बागमती प्रदेश, गण्डकी प्रदेश र प्रदेश ५ एक वा दुई स्थानमा भारी वर्षाको सम्भावना रहेको छ। महाशाखाका अनुसार बिहीबार देशभर सामान्यतया बदली रहि केहि स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। गण्डकी प्रदेश, प्रदेश ५, कर्णाली प्रदेश र सुदुरपश्चिम प्रदेशका थोरै स्थानहरूमा तथा प्रदेश १, प्रदेश २, बागमती प्रदेशका एकदुइ स्थानहरुमा भारी वर्षाको सम्भावना रहेको छ। शुक्रबार देशभर सामान्यतया बदली रहि केहि स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ। प्रदेश १, बागमति प्रदेशको एक वा दुई स्थानमा भारी वर्षाको सम्भावना रहेको महाशाखाले जनाएको छ।"
"जनकपुरमा चम्ल्याहा बच्चाको जन्म, आमाको मृत्यु","जनकपुरधाम : जनकपुरधाममा चम्ल्याहा बच्चा जन्माएकी महिलाको मृत्यु भएको छ। झण्डै नौं महिनाको गर्भपछि शल्यक्रिया मार्फत् मंगलबार चार शिशु जन्माएकी आमाको बुधबार २ बजे मृत्यु भएको हो। चार शिशुमध्ये दुई शिशुको स्वास्थ्य अवस्था सामान्य रहेको तर दुई जनाको अवस्था भने अस्थिर देखिएको शल्यक्रियामा संलग्न चिकित्सक डा एसके सिंहले बताए। जनकपुरधाम स्थित काव्या हस्पिटलमा भर्ना भएकी धनुषा विदेह नगरपालिका ७ जोगियाराकी २८ वर्षीया अरमाना खातुन मंगलबार ९ बजे अस्पताल भर्ना भएकी थिइन्। भर्ना भएको झण्डै पाँच घण्टापश्चात् १ बजे एकैपटक चार शिशुलाई जन्म दिएकी थिइन्। प्रसुती तथा स्त्रीरोग विशेषज्ञ डा एसके सिंहले सुरुमा अवस्था समान्य भए पनि शल्यक्रियापछि अवस्था बिग्रिएको बताए। उनले भने, सामान्य तरिकाबाटै शल्यक्रिया मार्फत बच्चा जन्मिएको दुई घण्टापछि अवस्था बिग्रिएको थियो, तैपनि हामीले आइसियुमा राखेर उपचार गर्दै थियौं तर बुधबार अपरान्ह २ बजे निधन भयो। चार बच्चा जन्मनु निकै दुर्लभ हो', डा सिंहले भने, मेरो अहिलेसम्मको अनुभवमा मैले देखेको यो चम्ल्याहा जन्म दुर्लभ घटना हो। बुधबार जन्मिएका शिशुहरु ३४ हप्ता पुगेपछि जन्मिएका कारण ती शिशुलाई श्वासप्रश्वासमा कठिनाइ हुन सक्ने हुँदा केही साता विशेष स्वास्थ्य निगरानीमा राख्नुपर्ने शल्यक्रियामा संलग्न स्वास्थ्यकर्मीले बताएका छन्। सामान्यतः नवजात शिशु जन्मँदा साढे दुई किलो तौल हुनुपर्ने मानिन्छ। तर चम्ल्याहा जन्मिएका शिशुहरुको तौल धेरै कम छ। शिशुमध्ये छोराको तौल १५ किलो र छोरीहरुको तौल १२५ किलो रहेको अस्पतालले जनाएको छ। चारवटा बच्चा गर्भमा रहेको पहिले नै थाहा भएपछि व्यथा लागेका आतुनलाई समयअघि नै उनको परिवारले गाउँबाट मंगलबार साँझ जनकपुरधाम ल्याएको मृतकका देबर अताब्बुल नदाफले जनाए। उनका परिवारजनका अनुसार पछिल्लो केही साता त उनलाई हिँड्न, उठबस गर्न र खाना खान नै निकै कठिन भएको थियो। तर चिकित्सक भने शिशुका शरीरका अङ्गहरुको विकासका लागि भन्दै कम्तिमा ३४ साता पुर्याउन जोड दिइरहेका थिए। पाठेघर निकै तन्कने हुँदा चारवटा शिशुलाई शरीरमा पूरा समय राख्न लगभग असम्भव नै हुने चिकित्सक सिंहले बताए। मृतक खातुनको शल्यक्रियापछि फोक्सोमा पानी तथा रगतको मात्रा जमेर पलमन्ड्री एडिमा देखिएकोले चिकित्सकको निगरानीमा भेन्टिलेटरमा राखेर उपचार भइरहेको थियो। कोरोना परीक्षणका लागि स्वाब संकलन गरी प्रादेशिक प्रयोगशालामा समेत पठाइएको काव्या अस्पतालका चिकित्सक सिंहले जनाएका छन्।"
६५६ अटो रिक्सा चालकको स्वाब संकलन,"झापा : बिर्तामोडमा ६ सय ५६ जनाको स्वाबको नमुना संकलन गरिएको छ। बिर्तामोड नगरपालिकाले एकैदिन सिटी तथा टेम्पो चालकहरुको स्वाबको नमुना संकलन गरिएको नगरका स्वास्थ्य संयोजक ओमबहादुर खड्काले बताए। टेम्पो चालकहरुमा धेरै जोखिममा देखिएको हुनाले र उनीहरु मार्फतनै संक्रमण बढ्न सक्ने भएकाले पीसिआर टेष्टका लागि स्वाब संकलन गरिएको विर्तामोड नगरप्रमुख ध्रुवकुमार शिवाकोटीले बताए। टेम्पो तथा सिटी रिक्सा चालकहरुका कारण विर्तामोड आवतजावत गर्ने मानिसहरु पनि जोखिममा थिए। शिवाकोटीले भने, अन्य क्षेत्रभन्दा पनि अटो रिक्सा जो कोहिको पहुँचमा हुने र जहाँ पनि पुग्ने भएकोले पीसिआर टेष्ट अनिवार्य ठानेर नगरले नै गराएको हो। मंगलबार र बुधबार गरेर लिइएको स्वाबको रिपोर्ट आएपछि मात्र चालकहरुले त्यही पीसीआर रिपोर्ट देखाएर मात्र ट्याम्पो र अटो चलाउन पाउने छन्। शिवाकोटीले भने, गत बिहीबारबाटै नगरभित्र पीसिआर रिपोर्ट नआइञ्जेल कुनै पनि अटो सञ्चालनमा आउन दिएका छैनौँ। पीसीआर रिपोर्ट नेगेटिभ आएपछि मात्र अटो सञ्चालनमा ल्याइने छ। बिरामी बोकेर अन्य स्थानीय तहबाट आएका अटो रिक्साले विर्तामोड नगरप्रवेश गर्ने ठाउँसम्म मात्र बिरामी ल्याउन पाउने छन्। उक्त स्थानबाट बिरामीको हकमा नगरपालिकाको एम्बुलेन्सले निःशुल्क बिरामी अस्पतालसम्म लानेसमेत व्यवस्था गरिएको नगरप्रमुख शिवाकोटीले जानकारी दिए। नगरको आग्रहलाई बेवास्ता गरी पीसिआर रिपोर्ट नआइकनै अटोचलाउने चालक र अटोरिक्सा चढ्ने यात्रुलाई १ हजार रुपैयाँ जरिवाना गरिने झापाका ट्राफिक प्रमुख प्रहरी निरीक्षक प्रकाश जवेगुले बताए।"
"हुम्लामा भीषण आगलागी, १५ घर नष्ट",हुम्ला : जिल्लाको सर्केगाड सर्केघाड गाउँपालिका४ रोडिकोटको ठूलो गाउँमा भीषण आगलागी भएको छ। एक घरबाट शुरु भएको आगलागीबाट अहिले १५ भन्दा बढी घर जलेर नष्ट भएको आगालागीस्थलबाट स्थानीयवासी धर्मराज शाहीले बताए। बेलुकी करीब ६ बजेतिर एक्कासि गाउँमा आगलागी भएको जनाइएको छ। नियन्त्रणका लागि गाउँका सबै गए पनि केही गर्न नसकिएको बताइएको छ। पानीको हाहाकार भएकाले निभाउन सकिएको छैन। रासस
पाठ्यभार घटाएर भए पनि शैक्षिकसत्र पूरा गरिन्छ : शिक्षामन्त्री,"काठमाडौं : शिक्षा, विज्ञान तथा प्रविधिमन्त्री गिरिराजमणि पोखरेलले कुनै पनि तहको शैक्षिकसत्र खेर नजाने गरी कार्यतालिका बनाइने बताए। अनेरास्ववियूले आयोजना गरेको भर्चुअल अन्तरक्रियामा आज उनले कोभिड१९ का कारणले पढाइ सञ्चालन नभए पनि पाठ्यभार घटाएर पूर्वनिर्धारित समयावधि भित्रै शैक्षिकसत्र पूरा गर्ने बताए। वैकल्पिक सिकाइ सहजीकरण निर्देशिका परिमार्जन गर्दै त्यसलाई पनि मूल्याङ्कन र परीक्षाको अभिन्न अङ्ग बनाउने धारणा राख्दै उनले वैकल्पिक सिकाइका लागि सरकारअन्तर्गत छुट्टै डेडिकेटेड शैक्षिक टेलिभिजन खोल्ने तयारी गरेको बताए। 'मैले व्यवस्थित वैकल्पिक शिक्षाका लागि प्रधानमन्त्रीज्यूसँग छुट्टै डेडिकेटेड शैक्षिक टेलिभिजन खोल्ने प्रस्ताव गरेको छु। प्रधानमन्त्रीले पनि त्यसलाई सकारात्मक लिनुभएको छ', मन्त्री पोखरेलले भने, 'त्यस्तो टेलिभिजनबाट बिहान माध्यमिक तह, दिउँसो आधारभूत तह र साँझ विश्वविद्यालय तहलाई सिकाइने व्यवस्था मिलाइनेछ।' कार्यक्रममा अनेरास्ववियूका संयोजक ऐन महरले वैकल्पिक सिकाइलाई सबै विद्यार्थीको पहुँचमा पुर्याउनुपर्ने धारणा राखे। अनेरास्ववियूका सहसंयोजक रञ्जित तामाङले कक्षा १२ को परीक्षाबारे अविलम्ब निर्णय गर्न आग्रह गरे। विद्यार्थी नेताले वैकल्पिक सिकाइको पुनरावलोकन गरी थप प्रभावकारी बनाइनुपर्ने, शैक्षिकसत्रलाई जोगाउनुपर्ने, अवरुद्ध परीक्षा वैकल्पिक विधिबाट सञ्चालन गरिनुपर्ने, कक्षा ११ मा नयाँ पाठ्यक्रम कार्यान्वयन गरिनुपर्नेलगायत विषयमा मन्त्री पोखरेललाई ध्यानाकर्षण गराए।"
पुजारीको हत्या प्रकरण : दुई जना सार्वजनिक,"रौतहट : पुजारी हत्यामा संलग्न रहेको आरोपमा प्रहरीले बुधबार दुई जनालाई सार्वजनिक गरेको छ। हत्यामा संलग्न रहेको आरोपमा रौतहटको देवाहि गोना नगरपालिका १ करुनियाका ३६ वर्षीय नरेश पटेल र २८ वर्षीय बालकुमार पटेललाई सार्वजनिक गरेको छ। प्रदेश प्रहरी कार्यालय र जिल्ला प्रहरी कार्यालयको टोलीले उनीहरुलाई बिहान १० बजे रौतहटको बौधिमाइ नगरपालिका ७ बाट पक्राउ गरेको प्रहरीले जनाएको छ। राम नरेश पटेलले कटुवा पेस्तोलले गोली प्रहार गरेको र बाल कुमारले बाटोमा बसेर मानिसको आवतजावत हेरेको प्रहरीले जनाएको छ। राम नरेशले पुजारीसँग व्याजमा पैसा लिएको त्यस विषयमा विवाद रहेको, मन्दिर नजिकै रक्सि पसल रहेको रक्सी सेवन गरी उनीहरुले विवाद गर्ने गरेको, मन्दिरको धारामा हात धुने विषयमा विवाद भएको, गाउँमा विभिन्न बिषयमा छलफल हुँदा पुजारीले फरक मत राख्ने गरेकोले हत्या गरेको प्रारम्भिक अनुसन्धानमा देखिएको प्रहरीले जनाएको छ। घटनामा संलग्न अन्य फरार रहेको खोजी भइरहेको प्रदेश २ प्रहरी प्रवक्ता डिएसपी अंशुकुमार सिंहले जनाएका छन्। पक्राउ परेकाहरु माथि अनुसन्धान गर्न १० दिनको म्याद थप गरिएको छ। रौतहटको माधवनारायण नपा २ खेसरहियाटोलस्थित हनुमान मन्दिरका ६५ वर्षीय पुजारी श्रीराम साहको भदौ ३ गते राति गोली हानी हत्या भएको थियो। राति करिव ९ बजे खाना खाइरहेको अवस्थामा साहको कन्चटमा गोली हानेर हत्या गरिएको थियो। प्रहरीले बुधबार बिहान १० बजे बोधिमाई नपाको बंकुलबाट उनीहरुलाई पक्राउ गरेको जनाएपनि केहिदिन अघि भारतको बिहारबाट भारतीय प्रहरीको सहयोगमा उनीहरुलाई पक्राउ गरी नेपाल ल्याएको सार्वजनिक भएको थियो। रौतहटमा मन्दिरका पुजारीको गोली हानी हत्या निरीह पुजारीको निर्मम हत्या पुजारी हत्याको विरोधमा हुने प्रदर्शन रोक्न गृहको गोप्य सर्कुलर पुजारी हत्या प्रकरण : हिन्दु महासंघद्वारा जवाफ माग पुजारी हत्याका २ आरोपित पक्राउ"
बिम्स्टेकको बडापत्रको मस्यौदा तयार,"काठमाडौं : दक्षिण तथा दक्षिण पूर्वी एसियाली राष्ट्रहरुको क्षेत्रीय सङ्गठन, बहुक्षेत्रीय प्राविधिक तथा आर्थिक सहयोगका लागि बङ्गाल खाडीको प्रयास (बिम्स्टेक) को बडापत्रको मस्यौदालाई अन्तिम रुप दिइएको छ। बिम्स्टेकको अध्यक्ष मुलुक श्रीलङ्काले अप्रत्यक्ष रुपमा आज आयोजना गरेको सङ्गठनका वरिष्ठ अधिकारीहरुको बैठकले बडापत्रलाई अन्तिम रुप दिनाका साथै भावी महासचिवको नियुक्तिलाई अनुमोदन गरेको छ। साथै बैठकले सङ्गठनका केन्द्रहरुका सम्बन्धमा पनि निर्णय गरेको छ। बैठकमा सङ्गठनको सत्रौँ मन्त्रिस्तरीय बैठक आगामी वर्ष आयोजना गर्ने श्रीलङ्काको प्रस्तावमा पनि छलफल गरेको छ। बैठकमा नेपाली प्रतिनिधिमण्डलको नेतृत्व गर्दै परराष्ट्र सचिव शङ्करदास वैरागीले काठमाडौँमा दुई वर्षअघि सम्पन्न बिम्स्टेकको चौथो शिखर सम्मेलनपछि भएका प्रगतिको समीक्षा गर्दै पहिचान गरिएका सहयोगका क्षेत्रका कार्यक्रमलाई द्रुत गतिमा कार्यान्वयन गर्न सुदृढ उपाय अवलम्बन गर्नुपर्नेमा जोड दिनुभएको परराष्ट्र मन्त्रालयले जनाएको छ। उनले व्यापार र सम्पर्क सञ्जाल विस्तारलगायत पहिचान गरिएका सहयोगका परियोजना कार्यान्वयन गर्न सदस्य मुलुकहरुबीच घनिभूत र गाढा रुपमा सहयोग हुनुपर्नेमा जोड दिए। सदस्य देशहरुका परराष्ट्र सचिवहरुको बाइसौँ बैठक आगामी मार्चमा थाइल्यान्डमा हुने भएको छ। रासस"
बझाङका ९ सहित सुदूरपश्चिमा थपिए १० कोरोना संक्रमित,"डडेल्धुरा: डडेल्धुरा अस्पतालको प्रयोगशालामा थप १० जनामा कोरोना पुष्टि भएको छ । बुधबार गरिएको परीक्षणमा डडेल्धुरा अमरगढी नगपालिकाका १ सहित बझाङका ९ गरी १० जनामा कोरोना पुष्टि भएको डडेल्धुरा अस्पतालले जनाएको छ । दुर्गाथली गाउपालिकाका ३, मष्ठाका ३, तलकोट का १ र जयपृथ्वी नगरपालिकाका २ गरि बझाङका ९ जनामा कोरोना पुष्टि भएको हो । डडेल्धुरा अस्पतालको प्रयोगशालमा बुधबार गरिएको परीक्षणमा २९० स्वाबको नमुना परीक्षण गर्दा १० जनामा कोरोना देखिएको डडेल्धुरा अस्पताल कोभिड १९ परीक्षण प्रयोगशाला इन्चार्ज ईश्वरी प्रसाद भूषालले जानकारी दिए ।"
के कोरोना समुदायस्तरमा फैलिएको हो ?,"काठमाडौं : सरकारले कोभिड१९ को संक्रमण समुदायस्तरमा फैलिएको भन्नेबारेमा अध्ययन गर्ने भएको छ। कोभिड१९ को संक्रमण सबै समूहका मानिसमा देखिरहेको र ट्राभल हिस्ट्रीमा नदेखिएका व्यक्तिमा पनि संक्रमण देखिन थालेपछि स्वास्थ्य तथा जनसङ्ख्या मन्त्रालयको इपिडिमियोलोजी तथा सरुवा रोग नियन्त्रण महाशाखाले समुदायमा फैलिएको हो वा होइन भन्ने अध्ययन गर्न थालेको हो। नेपाल अहिले संक्रमणको दोस्रो चरणमा रहेको छ। सङ्क्रमित भएको व्यक्तिबाट अर्को व्यक्तिमा संक्रमण सर्नुलाई दोस्रो चरण मानिन्छ। गत चैतमा विदेशबाट कैलाली घरमा आएका एक जनामा व्यक्तिबाट घरकै रहेका अर्को स्थानीय व्यक्तिमा संक्रमण सरेपछि मन्त्रालयले नेपालमा दोस्रो चरणमा प्रवेश गरेको घोषणा गरेको थियो। संक्रमणको तेस्रो चरण भनेको समुदायमा संक्रमण फैलिएको भन्ने हो। महाशाखाका निर्देशक डा वासुदेव पाण्डेले अहिले ठूलो सङ्ख्यामा सबैमा संक्रमण देखिन थालेपछि समुदायमा नै संक्रमण फैलिएको कि भनेर अध्ययन गर्न थालिएको जानकारी दिनुभयो। यसअघि गत जेठ महिनामा महाशाखाले काठमाडौँ उपत्यकामा पनि समुदायस्तरमा संक्रमण फैलिएको छ वा छैन भनेर अध्ययन गरेको थियो। सो अध्ययनले उपत्यकामा समुदायस्तरमा संक्रमण नफैलिएको बताएको थियो। त्यतिबेलाभन्दा अहिले काठमाडौँ उपत्यकामा संक्रमण दर बढिरहेको छ। हिजोमात्र ४८१ जनामा संक्रमण देखिएको थियो। 'संक्रमणको सूचक हेर्दा अहिले समुदायस्तरमा नै हो कि भन्ने देखाउँछ' उनले भने 'अब अध्ययन गरेपछि मात्र समुदायमा संक्रमण छ वा छैनन् भन्ने पुष्टि गर्दछ।' महाशाखाले विश्व स्वास्थ्य सङ्गठनको प्राविधिक सहयोगमा अध्ययन गर्न थालेको हो। अध्ययनका लागि महाशाखाले शुक्रबारसम्म कर्मचारी छनोट गर्ने र ती कर्मचारीलाई तालिम दिएर सातवटै प्रदेशमा रगत सङ्कलनका लागि पठाउने महाशाखा निर्देशक डा पाण्डेले बताए। सातवटै प्रदेशमा संक्रमण बढी फैलिएका ठाउँमा गई छ हप्तादेखि कतै नगएका व्यक्तिको रगत सङ्कलन गरिने छ। महिला, पुरुष, बालबालिका र वृद्धा सबैको एन्टिबडी परीक्षण गरिनेछ। एलाइजा विधिबाट एन्टिबडीको परीक्षण गरी नेपालमा समुदायस्तरमा फैलिएको छ वा छैन भन्ने पत्ता लाग्नेछ। सातवटै प्रदेशबाट सङ्कलन भएको रगतको नमूना राष्ट्रिय जनस्वास्थ्य प्रयोगशाला टेकुमा परीक्षण गरिनेछ। महाशाखाका निर्देशक डा पाण्डेले अवको एक हप्तामा सातवटै प्रदेशमा रगतको नमूना सङ्कलन गर्नका लागि टोली जाने बताए। उनका अनुसार करिब एक महिनाभित्र समुदायस्तरमा फैलिएको हो वा होइन भनेर अध्ययन पूरा गरिनेछ। 'पहिले ट्राभल हिस्ट्री भएका मानिसमा मात्र संक्रमण देखिएको थियो', उनले भने 'तर अहिले ट्राभल हिस्ट्री नभएका र समुदायमा रहेका व्यक्तिमा पनि संक्रमण देखिएको छ। काठमाडौँमा नै ट्राभल हिस्ट्री नभएका मानिसमा संक्रमण देखिएको छ।' विगतमा विदेशमा आएका १५ वर्षदेखि ४५ वर्ष उमेर समूहका व्यक्तिमा संक्रमण देखिए पनि अहिले नेपालभित्रकै जो कोहीलाई पनि संक्रमण देखिन थालेको उनको भनाइ रहेको छ। गत माघ ९ गते नेपालमा पहिलोपटक संक्रमण देखिएको थियो। अहिलेसम्म ४६ वटा प्रयोगशालामा सात लाख पाँच हजार ५६० जनामा गरिएको पिसिआर परीक्षणमा ४० हजार ५२९ जना कोभिड १९ को संक्रमण देखिएको छ। पिसिआर परीक्षण गरिएकामध्ये संक्रमण दर ५७ प्रतिशत रहेको छ। तीमध्ये सक्रिय सङ्क्रमित १८ हजार ११२ जनामा रहेको छ। यस्तै २३९ जनामा संक्रमणका कारणले निधन भइसकेको छ। नेपालमा प्रति १० लाख ७८ प्रतिशत मृत्युदर, सङ्क्रमितमध्ये मृत्युदर ०६ प्रतिशत रहेको छ। मोरङ, सुनसरी, बारा, महोत्तरी, धनुषा, रौतहट, सर्लाही, पर्सा, चितवन, काठमाडौँ, ललितपुर र रुपन्दहीलगायतका १२ जिल्लामा ५०० भन्दा बढी सङ्क्रमित भेटिएका छन्। स्वास्थ्य तथा जनसङ्ख्या मन्त्रालयका प्रवक्ता डा जागेश्वर गौतमले समुदायस्तरमा संक्रमण फैलिएकाबारे अध्ययन गर्ने तयारीमा रहेको जानकारी दिए। उनले १२ जिल्लामा खासखास ठाउँमा (कलस्टर)मा संक्रमण देखिएको बताए। 'यहाँ समुदायमा संक्रमण अझै फैलिएको छैन', उनले भने 'बाह्र जिल्लामा क्लस्टरमा संक्रमण फैलिएको छ। त्यसलाई नियन्त्रण गर्न सकेनाँै भने समुदायमा फैलिने डर छ।' अहिलेसम्म २२ हजार १७८ जना संक्रमणबाट निको भएर घर फर्किएका छन्। अहिलेसम्म ५५ प्रतिशत डिस्चार्ज रहेका छन्। अहिले संस्थागत आइसोलेशनमा १० हजार ८३२ जना, होम आइसोलेशनमा सात हजार २८० जना र क्वारेन्टिनमा सात हजार ३९० जना रहेका छन्। मन्त्रालयका सहप्रवक्ता डा समीरकुमार अधिकारीले समुदायमा संक्रमण अझै गई नसकेकाले बताए। उनले संक्रमणको सूचक हेर्दा नेपाल तेस्रो चरण प्रवेशका क्रममा रहेको बताए। रासस"
धानमा राइस हिस्पाको प्रकोप बढ्दो,"स्याङजा : भीरकोट नगरपालिका५ स्थित पकान फाँटमा राईस हिस्पा (काँडेदार खपटे किरा) को प्रकोप बढेको छ। किराले धानका पात काटेपछि बिरुवा नै सुक्ने क्रम बढेको हो। खपटे किरा अहिले फाँटका झण्डै ३ सय रोपनी भन्दा बढी क्षेत्रफलमा हुर्किदैगरेको धानबालीलाई क्षति पुर्याएको कृषि ज्ञान केन्द्रले जनाएको छ। साउन महिनामा अलिअलि देखिएको प्रकोप अहिले ह्वात्तै बढेको छ। करिब २ महिनाअघि रोपिएका ती धानका बिरुवा अहिले सुकेका छन। हरिया धानका बिरुवा राता देखिएको र किराले धेरै नै नोक्सान पुरयाउदै गएको वडाअध्यक्ष यामप्रसाद अधिकारी (लक्ष्मण) को भनाई छ। बिरुवाका कलिलो पात खाने खपटे किरोले, छिप्पिएका पात पनि खाएको छ कृषि विकास अधिकृत इश्वरीप्रसाद अर्यालले भने कलिला पात पलाउन सक्थ्यो, तर छिप्पिएका पात पलाउन अलि कठिनपर्छ। यसअघि भीरकोटका डौवा, अर्मादीखोला जस्ता फाँटमा पनि यी किराले धानवालीमा नोक्सान पुरयाएको थियो। धानवालीमा किराको प्रकोट बढेपछि नगरपालिका र ज्ञान केन्द्रका प्राबिधिक टोलीले धानको अनुगमन तथा निरीक्षण गरेका छन्। प्राबिधिकका सुझाव अनुसार किरा मार्ने औषधी छर्कैका छन्। क्लोरोपाइरिफस र साइपर मेशिनलाई मिसाएर धानमा छर्कनका लागि किसानलाई प्राबिधिक सीप उपलब्ध गराएको अधिकृत अर्यालले जानकारी दिए। खपटे किराको प्रकोपसंगै धान सुक्न थालेपछि किसानले घरेलु बिषादीको प्रयोग गरेका थिए। घरेलु बिषादीको प्रयोगले पनि नियन्त्रण हुन नसकेपछि ज्ञान केन्द्रको सिफारिस गरेको बिषादी छर्केको किसान सूर्यप्रसाद तिवारीले बताए। जिल्लाकै प्रमुख धान उत्पादक क्षेत्र पकान फाँटमा खपटे किराले क्षति पुर्याएकोमा किसान चिन्तित छन्। धेरै खर्च र मेहनत गरेर रोपेर बयस्क अवस्थामा पुगेको धानमा किराको प्रकोपले धान नफल्ने हो कि भन्ने चिन्ता बढेको अर्का किसान सूर्यवहादुर थापाको छ।"
काठमाडौं उपत्यकामा थप ३८८ जनामा कोरोना पुष्टि,"काठमाडौं : पछिल्लो २४ घण्टामा काठमाडौं उपत्यकामा थप ३८८ जनामा कोरोना भाइरस (कोभिड१९) संक्रमण पुष्टि भएको छ। उपत्यकाका विभिन्न प्रयोगशालामा गरिएको परीक्षणमा थप ३८८ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। उनका अनुसार काठमाडौंका ३५० जना, भक्तपुरका ९ जना र ललितपुरका २९ जनामा कोरोना भाइरस संक्रमण देखिएको हो। मंगलबार उपत्यकामा ४८१ जनामा कोरोना संक्रमित थपिएका थिए। गौतमका अनुसार काठमाडौंका ३९३ जना, भक्तपुरका ३० जना र ललितपुरका ५८ जनामा कोरोना भाइरस संक्रमण देखिएको हो। यस्तै सोमबार काठमाडौं उपत्यकामा थप २९८ जना कोरोना संक्रमित थपिएका थिए।"
लमजुङमा सञ्चारकर्मीसहित १८ जनामा संक्रमण,"बेंसीसहर : लमजुङमा बुधबार १८ जनामा कोरोना संक्रमण पुष्टि भएको छ । संक्रमित हुनेमा एक सञ्चारर्की पनि रहेका छन् । बुधबार क्षयरोग उपचार केन्द्र पोखरामा गरिएको परीक्षणमा १३ पुरुष र ५ महिला गरी १८ जनामा कोरोना पोजिटिभ देखिएको हो । बेसीशहर नगरपालिका २ का ४० वर्षीय पुरुष, बेसीशहर नगरपालिका ३ का ३७ र्षिय दुई पुरुष, वडा नं ३ कै १३ र २३ बर्षिय दुई महिला, बेसीशहर नगरपालिका वडा नं ७ का २३ बर्षिय पुरुष र ४४ बर्षिय महिला, बेसीशहर नगरपालिका वडा नं ८ का ३१, २२, १८, ४०, ३६, ३१ वर्षीय ६ जना पुरुष र बेसीशहरमा कार्यरत २७ वर्षीय एक पुरुष संञ्चारकर्मीमा कोरोना संक्रमण पुष्टि भएको गण्डकी प्रदेश स्वास्थ्य निर्देशनालय पोखराले जानकारी दिएको छ । यसैगरी सुन्दरबजार नगरपालिकाका २ पुरुष २ महिलामा गरी ४ जनामा कोरोना संक्रमण पुष्टि भएको छ । योसँगै लमजुङमा संक्रमित संख्या २ सय ३३ जना पुगेका छन्, भने उपचारपछि घर फर्किएको संख्या ११३ जना पुगेको छ । संक्रमितहरुलाई आशोलेसनमा लैजाने तयारी गरिएको प्रमुख जिल्ला अधिकारी कृष्णप्रसाद शर्माले जानकारी दिए ।"
सीमामा ५२ किलोमिटर हेर्न सशस्त्रका तीन पोष्ट,"इलाम : सीमा सुरक्षा र सीमाक्षेत्रमा हुने अबैद्य गतिविधि नियन्त्रणका लागि साढे ५२ किलोमिटर क्षेत्रको निगरानीका लागि इलामका दुई स्थानमा सशस्त्र प्रहरीको बोर्डर आउट पोष्ट(बीओपी) स्थापना गरिएको छ। यस अघि पशुपतिनगरमा रहेको एउटा पोष्टले सो क्षेत्रको शुरक्षा गर्ने गरेको थियो। भारतबाट हुने सीमा अतिक्रमण, सीमाक्षेत्रमा हुने गतिविधि लगायतको नियन्त्रणका लागि स्थानीयले पटकपटक सीमा सुरक्षाको माग गरिरहेको अवस्थामा सशस्त्रले दुई वटा पोष्ट थपेको हो। इलामको सूर्योदय नगरपालिका ५ समालबुङ र रोङ गाउँपालिका ६ को दुर्गम सलकपुरमा सशस्त्र प्रहरीको बोर्डर आउट पोष्ट (बीओपी) स्थापना गरिएको हो। दुबै स्थानका बीओपी सशस्त्र प्रहरी बल नम्बर १ बराह बाहिनीका बाहिनीपति सशस्त्र प्रहरी नायव महानिरीक्षक बंशीराज दाहालले उद्घाटन गरेका हुन्। नायव महानिरीक्षक दाहालले उद्घाटनको क्रममा सीमा क्षेत्रमा स्थापना भएका बीओपीले सीमानाको रक्षा र नागरिकको सेवालाई प्राथमिकतामा राखेर काम गर्ने बताए। उनले स्थानीयलाई सुरक्षाको अनुभुती हुने गरी काम गर्न निर्देशन दिए। रोङ गाउँपालिकाको सलकपुरमा बीओपी स्थापना गर्नका लागि स्थानीय लाखमान गम्देनले निःशुल्क पाँच रोपनी जग्गा उपलब्ध गराएको सशस्त्रले जनाएको छ। भारततर्फ बाक्ले सीमा शुरक्षा बलको क्याम्प भएपनि नेपालमा नभएको कारण नदि र बन जन्य सामग्रीको तस्करी हुने गरेको थियो। रोङ ६ का वडाअध्यक्ष सुवास तामाङले सशस्त्र प्रहरीको उपस्थितीले त्यो समस्या समाधानमा सहयोग पुग्ने बताए। सूर्योदय नगरपालिका ५ को समालबुङमा स्थापना गरिएको बीओपी स्थापनाका लागि स्थानीय तारादेबी खत्री, मनोजकुमार खत्री, बिष्णु कुमार खत्री, टेकबहादुर खत्री, गंगा खत्री, धनकुमार खत्री र कुलबहादुर खत्रीले पाँच रोपनी जग्गा निःशुल्क उपलब्ध गराउएका हुन्। सशस्त्र प्रहरी बल नेपाल नंम्बर १ गण हेडक्वाटर श्री अन्तु गुल्म इलामका सशस्त्र प्रहरी उपरीक्षक सुधीर जंग थापाले दान पाएको जग्गामा तत्काल भवन निर्माणको प्रक्रिया थालिने बताए। उपरीक्षक थापाका अनुसार आगामी असोज महिनाभित्रमा नेपाल भारत सीमा क्षेत्रको छब्बीसे, जौबारी , कालपोखरी र सन्दकपुरमा थप चार वटा बीओपी स्थापना गरिने तयारी शुरु भएको छ। सशस्त्रको उपस्थिती बढेपछि स्थानीय नागरिकले शुरक्षाको थप प्रत्याभुती गर्ने अपेक्षा गरेको सूर्योदय नगरपालिकाका नगर प्रमुख रणबहादुर राईले बताए। चालु आर्थिक बर्ष भित्रका प्रदेश १ को नेपाल भारत सीमा क्षेत्रका मा २२ वटा सशस्त्र प्रहरीको बीओपी स्थापना गर्ने तयारी गरेको जनाइएको छ। झापा, पाँचथर र ताप्लेजुङका विभिन्न स्थानमा विओपी स्थापनाका लागि काम भइरहेको जनाइएको छ।"
सुरु भयो सोह्र श्राद्ध,"काठमाडौं : आजदेखि सोह्र श्राद्ध सुरु भएको छ। चाडपर्व यज्ञयागादि तथा ठूला कार्य गर्नुअघि पितृलाई श्रद्धा भक्तिका साथ सम्झिने वैदिक सनातन हिन्दू शास्त्रीय परम्पराअनुसार सोह्रश्राद्ध गर्ने गरिएको हो । दसैं, तिहारजस्ता सनातन धर्मावलम्बीले मनाउने ठूला पर्वअघि श्रद्धा, भक्तिका साथ दिवङ्गत पितृलाई सम्झन सोह्र श्राद्ध गर्न थालिएको हो । यस समयमा पितृले आश गरी बसेका हुन्छन् भन्ने शास्त्रीय मान्यता छ । प्रत्येक वर्ष आश्विन कृष्ण पक्षमा दिवंगत पितृका नाममा गरिने सोह्र श्राद्धका लागि आवश्यक पर्ने अपराह्नकालको समय निर्धारण गरिएको छ । धर्मशास्त्रका विभिन्न ग्रन्थमा सोह्र श्राद्ध अपराह्नकालमा गर्नु भन्ने वचनअनुसार पञ्चाङ्गकार एवं तोयनाथ पन्तको पात्रोका सम्पादक सूर्यनाथ पन्तले १६ वटै तिथिको समय निकाले हुन्। यस वर्ष कोरोना भाइरसको सङ्क्रमणबाट बच्न जारी निषेधाज्ञाका कारण सोह्र श्राद्ध गराउने ब्राह्मण यजमानकहाँ जान कठिन छ । विशेषगरी काठमाडौँ उपत्यकालगायत ठूला सहरमा यो समस्या छ । आवतजावत गर्दा कोरोना फैलन सक्ने चिन्ता छ । केही स्थानीय तहले श्राद्ध विद्युतीय रुपमा गर्न, घरमा पुरोहित नबोलाउन भनी सार्वजनिकरुपमा सूचनासमेत जारी गरेका छन् । कुनै कारणवश श्राद्ध रोकिँदा शास्त्रमा अनेक विकल्प दिइएका छन् । सोह्र श्राद्ध कर्ताले आफ्ना पिताको तिथिमा गर्नुपर्ने विधान छ । आपत् धर्मअनुसार कुनै कारणवश अड्किएमा आश्विन कृष्ण औँसीदेखि आश्विन शुक्ल पञ्चमीसम्म गर्न हुने शास्त्रीय वचन रहेको धर्मशास्त्रविद् गौतमले बताए। यस वर्ष असोज महिनाभर अधिकमास भएकाले आश्विन शुक्लपञ्चमी कात्तिक ५ गते बुधबार पर्छ । भदौको पितृपक्षअर्थात् सोह्र श्राद्धमा कोरोनाकै कारण श्राद्ध गर्न नसक्नेले कात्तिक १ देखि ५ गतेसम्म पनि गर्न शास्त्रसम्मत् हुने उनले बताए। यो समयमा पनि कारणवश सोह्र श्राद्ध गर्न नसकिएमा कार्तिककृष्ण औँसीअर्थात् लक्ष्मीपूजाका दिन गर्न सकिन्छ । कार्तिककृष्ण औँसीमा पनि गर्न नसकिने भएमा वृश्चिक सङ्क्रान्तिअर्थात् मङ्सिरसम्म जुराएर गर्न सकिने शास्त्रीय मत छ । यो विकल्प अहिले कोरोनाका कारण सिर्जना भएको जस्तै परिस्थितिका लागि दिइएको हो ।"
"२४ घण्टामा १२ कोरोना संक्रमितको मृत्यु, मृतकको संख्या २५१ पुग्यो","काठमाडौं : कोरोना भाइरस (कोभिड१९) संक्रमणबाट थप १२ जनाको मृत्यु भएको छ। योसहित ज्यान गुमाउनेको संख्या २५१ पुगेको हो। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार २४ घण्टामा १२ जनाको मृत्यु भएसँगै कोरोनाले ज्यान गुमाउनेको संख्या २५१ पुगेको हो। यसलाई हिसाव गर्ने हो भने नेपालमा प्रतिघण्टा २ जना कोरोनाका कारण मृत्यु भएको छ। त्यस्तै पछिल्लो २४ घण्टामा मात्रै ११ सय २० जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ४१ हजार ६४९ पुगेको प्रवक्ता गौतमले जानकारी दिए। बुधबार नयाँ संक्रमितमा ३२० महिला र ८०० पुरुष छन्। यस्तै मन्त्रालयका अनुसार १० हजार ४९३ जना आइसोलेसनमा रहेका छन् भने होम आइसोलेसनमा ७ हजार ६१५ छन्। क्वारेन्टाइनमा ६ हजार ७६६ जना रहेका छन् भने कोरोनाका सक्रिय संक्रमितको संख्या १८ हजार १०८ छ। पछिल्लो २४ घण्टामा १११२ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या २३ हजार २९० पुगेको छ। नेपालमा कोरोनाबाट २५१ जनाको मृत्यु भएको छ। त्यसैगरी पछिल्लो २४ घण्टामा काठमाडौं उपत्यकामा थप ३८८ जनामा कोरोना भाइरस (कोभिड१९) संक्रमण पुष्टि भएको छ। काठमाडौंका ३५० जना, भक्तपुरका ९ जना र ललितपुरका २९ जनामा कोरोना भाइरस संक्रमण देखिएको हो।"
फूल टिप्ने क्रममा करेन्ट लागेर मृत्यु,बेनी : म्याग्दीको बेनी नगरपालिका९ काउलेगौडामा करेन्ट लागेर बुधबार एक महिलाको मृत्यु भएको छ। घर नजिकै फूल टिप्ने क्रममा घाइते भएकी २६ वर्षीया शिला चोखाललाई घाइते भएकी थिइन्। उनलाई उपचारका लागि बेनी अस्पताल ल्याउँदा चिकित्सकले मृत घोषणा गरेका जिल्ला प्रहरी कार्यालयले जनाएको छ। प्रहरी नायव उपरीक्षक किरनजंग कुँवरका अनुसार विद्युत लिक भएर फूल टिप्ने क्रममा करेन्ट लागेको हुन सक्ने अनुमान गरिएको छ। मृतकको शव परीक्षणका लागि बेनी अस्पतालमा राखिएको र थप अनुसन्धानका लागि घटनास्थलमा प्रहरी टोली पुगेको उनले बताए।
कोरोनाले आमा बितेको चार दिनपछि छोराको पनि मृत्यु,भक्तपुर : मध्यपुर थिमि नगरपालिका७ नगदेशका कोरोना संक्रमित ४० वर्षीय पुरुषको मृत्यु भएको छ। भदौ २ गतेदेखि पाटन अस्पतालमा उपचाररत उनको मंगलबार राति मृत्यु भएको पाटन अस्पतालले जनाएको छ। दमकव समस्या रहेको उनकी आमाको पनि चार दिनअघि अर्थात भदौ १३ गते कोरोनाको कारण पाटन अस्पतालमा मृत्यु भएको थियो। तर छोरामा भने कुनै रोगको समस्या नभएकव बताइएको छ। मृतककी गर्भवती श्रीमतीसहित परिवारका ६ जनामा पनि कोरोना संक्रमण देखिएको छ। उनीहरू सबै होम आइसोलेसनमा रहेका छन्।
चुनावी अभियानको त्यो बाचा : जसले जन्मियो सर्प पालन गर्न 'झलनाथ खनाल स्वास्थ्य विज्ञान प्रतिष्ठान',"सर्लाही : लालबन्दी नगरपालिका६ मा स्थापना भएको झलनाथ खनाल स्वास्थ्य विज्ञान प्रतिष्ठानले यहाँका साढे ८ विघा जमिनमा विषालु सर्प पाल्ने भएको छ। प्रतिष्ठानको सर्प पालन एवं एन्टी स्नेक भेनम उत्पादन परियोजनाका लागि सङ्घीय सरकार, प्रदेश नं २ सरकार र लालबन्दी नगरपालिकाले रु ७२ करोड अनुदान उपलब्ध गराउने भएको छ। यसका लागि प्रतिष्ठानले तीन वटै तहको सरकारसँग सम्झौता गरिसकेको प्रतिष्ठानका अध्यक्ष रेवती पन्तले बताए। सर्पको विष उत्पादन गरेर शुरुमा भारत सप्लाई गर्ने र पछि स्वदेशमै ल्याब स्थापना गर्ने प्रतिष्ठानको योजना छ। विषालु सर्पले टोकेर नेपालको तराई क्षेत्रमा वर्षेनी धेरै मानिसको ज्यान जाने गरेको छ। सर्पले टोकेको बिरामीलाई बचाउन प्रयोग गरिने एन्टी स्नेक भेनम सर्पकै विषबाट बनाइन्छ। अहिलेसम्म नेपालले एन्टी स्नेक भेनम उत्पादन गर्न सकेको छैन र सर्पदंशको उपचारमा भारतसँग निर्भर हुनु परिरहेको छ। नेकपाका वरिष्ठ नेता झलनाथ खनालका नाममा खुलेको सो प्रतिष्ठानले सर्लाहीको लालबन्दी नगरपालिका१ मा साढे ८ विघा जग्गा खरीद गरेर त्यहाँ विषालु सर्प पाल्ने तयारी अगाडि बढाएको अध्यक्ष पन्तले जानकारी दिए। उनका अनुसार सर्प पाल्नका लागि प्रतिकठ्ठा रु साढे ३ लाखका दरले टेण्डरमार्फत खरिद गरिएको उक्त जग्गामा तीनै तहका सरकारको लगानी छ। सम्झौताबमोजिम एन्टी स्नेक भेनम उत्पादनका लागि जग्गा खरिद गरी भवनसमेत बनाउन लागिएको अध्यक्ष पन्तले बताए। असोज अन्तिमसम्म भवन निर्माणको ठेक्का लागिसक्ने उनको भनाइ छ। उहाँका अनुसार अबको दुई वर्षभित्र भवन लगायतका सबै संरचनाहरु बनिसक्ने र सर्पको विष उत्पादन हुन थाल्ने छ। शुरुमा उत्पादित विष भारतको ल्याबमा पठाएर एन्टी स्नेक भेनम बनाइने र त्यसपछि नेपालमै ल्याब बनाइने योजना रहेको अध्यक्ष पन्तले बताए। पूर्वप्रधानमन्त्री झलनाथ खनालले २०७० सालको संविधानसभाको चुनाव सर्लाहीबाट पनि लडेका थिए। नेता खनालको चुनावी प्रचारप्रसारका क्रममा विषालु सर्पले टोकेर उपचार नपाई एक जनाको मृत्यु भएको थियो। नेता खनालले सर्लाहीको चुनाव प्रचारका क्रममा उक्त घटनाबारे थाहा पाए। त्यही घटनाबाट उत्प्रेरित भई नेपालमा सर्प पालन गर्ने र एन्डी स्नेक भेनम बनाउने मुख्य उद्देश्य राखेर २०७१ सालमा झलनाथ खनाल स्वास्थ्य विज्ञान प्रतिष्ठानको स्थापना भयो। अहिले नेकपा सर्लाहीका अध्यक्ष रेवती पन्तलाई प्रतिष्ठानको अध्यक्षको जिम्मेवारी दिइएको छ। रासस"
घरायसी विवादमा श्रीमानले गरे श्रीमतीको हत्या,अछाम : अछाममा श्रीमान्ले श्रीमतीको हत्या गरेका छन् । साँफेबगर नगरपालिका१३ बाब्लाका दिपकबहादुर कुँवरले श्रीमती धना देवी कुँवरको बुधबार दिउँसो १२ बजे तिर हत्या गरेको प्रहरीले जनाएको छ । घरायसी विवादका कारण कुँवरले गोठालो गएकी श्रीमतीको घाँटीमा हसिया प्रहार गरी हत्या गरेको जिल्ला प्रहरी कार्यालय अछामका सूचना अधिकारी तथा प्रहरी निरीक्षक रमेश दत्त अवस्थीले जानकारी दिए । घटनाको अनुन्धान भइरहेको प्रहरीले जनाएको छ ।
दश वर्षअघि हत्यामा संलग्न पाँचजना पक्राउ,"बेनी : जिल्ला प्रहरी कार्यालय म्याग्दीले दश वर्षअघिको हत्यामा संलग्न पाँचजनालाई एकै दिन पक्राउ गरेको छ । म्याग्दी जिल्ला अदालतले कर्तव्य ज्यान मुद्दामा दोषी ठहर गरेका मालिका गाउँपालिका४ चिउरीबोटका चार र मालिका२ रुमका एकजनालाई पोखराको विभिन्न ठाउँबाट पक्राउ गरिएको प्रहरीले जनाएको छ । पक्राउ परेका पाँचैजनालाई अदालतको आदेशअनुसार सजाय भुक्तानका लागि जिल्ला कारागार चलान गरिएको प्रहरी नायव उपरिक्षक (डिएसपी) किरनजंग कुँवरले जानकारी दिए । पक्राउ पर्नेमा २० वर्ष (जन्मकैद)को सजाय तोकिएका चिउरीबोटका २८ वर्षीय बलमान घर्ती, ३३ वर्षीय जिवन घर्ती र रुमका २९ वर्षीय तिथेन्द्र घर्तीमगर रहेका छन् । घटना हुँदाको समयमा बालबालिका भएका कारण आधा (१० वर्ष) कैद सजाय तोकिएका चिउरीबोटका २६ वर्षीय दुर्गाबहादुर घर्ती र दलप्रसाद पुन समेत पक्राउ परेका छन् । उनिहरु पोखराका विभिन्न स्थानमा भिन्न आवरणमा लुकिछिपी बसेका थिए । बिशेष टोलीले मंगलबार पक्राउ गरेर बेनी ल्याई अदालत बुझाएको प्रहरी निरिक्षक डाक्टरप्रसाद चौधरीले बताए । फरार प्रतिबादी पक्राउ अभियान अन्तरगत म्याग्दी प्रहरीलाई यो हालसम्मकै ठूलो सफलता हो,' उनले भने, 'पछिल्लो दुई महिनायता कर्तब्य ज्यान, डाकाचोरी, लागु औषध, सवारी ज्यान लगायतका मुद्दामा फरार १९ जना प्रतिबादी पक्राउ गरेका छौ ।' २०६६ फागुन ११ गते तत्कालीन ओखरबोट गाविस३ चिउरीबोटमा महाशिवरात्री पर्वको अवसरमा दाजुङ खोला युवा क्लवले आयोजना गरेको मेलामा भलिबल खेल हारेको रिसमा बागलुङको तत्कालीन तमान गाविस८ का २१ वर्षीय नारायण छन्त्यालको हत्या गरेका थिए । यसअघि गत हप्ता २० वर्षअघिको कर्तव्य ज्यान मुद्दामा अदालतबाट दोषी ठहर भएका धवलागिरी गाउँपालिका३ (साविक मुना गाविस७) दरका ४४ वर्षीय चन्द्रवल घर्तिलाई पक्राउ गरी कारागार चलान गरेको थियो । घर्ति समेतले २०५७ कात्तिक २१ गते दरका २२ वर्षीय गर्बे पाइजालाई मकैबारीमा बञ्चरो प्रहार गरी हत्या गरेको मुद्दामा अदालतले २० वर्ष (जन्मकैद)को फैसला सुनाएको थियो । पर्वत जिल्ला अदालतले सवारी ज्यान मुद्दामा २०६७ जेठ २४ गते तीन महिना पाँच दिन कैद सजायको फैसला गरेका मालिका गाउपालिका७ बिमका २९ वर्षीय प्रकाश सुनार पनि गत हप्ता पक्राउ परेका थिए । दोषी ठहर गरेका व्यक्तिहरु धमाधम पक्राउ पर्न थालेपछि अदालतको फैसला कार्यान्वयनमा सहयोग पुग्नुका साथै पिडितले न्यायको अनुभूति गरेका छन् । जिल्ला अदालतका अनुसार गत आर्थिक वर्षमा एक करोड ७ लाख २० हजार २४७ रुपैया जरिवाना असुल उपर गर्नुपर्नेमा ११ लाख ९५ हजार ८९८ असुल उपर भएको छ । एक हजार ४९ वर्ष सात महिना २९ दिन कैद सजाय असुल उपर गर्नुपर्नेमा १८८ वर्ष सात महिना २९ दिन बराबरको कैद असुल उपर भएको छ । प्रहरीको सक्रियताले फरार प्रतिबादीहरु पक्राउ परेकाले यो वर्ष फैसला कार्यान्वयनमा राम्रो लक्ष्य हाँसिल हुने देखिएको म्याग्दी अदालतका तहसिलदार धर्मराज सवेदीले बताए ।"
लमजुङमा थप एक साता निषेधाज्ञा,"बेंसीसहर : कोरोना संक्रमण तीव्र रुपमा बढ्न थालेपछि लमजुङमा एक साताका लागि निषेधाज्ञा थप गरिएको छ। जिल्ला कोभिड१९ संकट ब्यवस्थापन केन्द्रको बुधबार बसेको बैठकले एकसाताका लागि निषेधाज्ञा थप गर्ने निर्णय गरेको हो। दुईसाता अघिदेखि जारी निषेधाज्ञा बुधबार साँझ ६ बजे सकिंदै थियो। आगामी २४ गते साँझ ६ बजेसम्मका लागि पुनः निषेधाज्ञा जारी गरिएको प्रमुख जिल्ला अधिकारी कृष्णप्रसाद शर्माले जानकारी दिए। जिल्लामा कोरना संक्रमितको संख्या २ सय ३३ पुगेको छ। १ सय १३ जना निको भएका छन् भने आइसोलेसनमा १ सय २० जना रहेका छन्। प्रशासनले कोरना संक्रमण देखिएका बेसीसहर, सुन्दरबजार, राइनास, मध्यनेपाल नगरपालिका र क्ब्होँलासोँथर गाउँपालिकामा निषेधाज्ञा जारी गरेको छ। मर्स्याङ्दी र दोर्दी गाउँपालिका आफैंले पालिकामा एकसाता निषेधाज्ञा जारी गराएका छन्। निषेधाज्ञाको समयमा औषधी उपचार, खाद्य वस्तु खरिद, आफ्नै बारीमा कृषिजन्य कार्य गर्ने जस्ता आवश्यक कामबाहेक कुनै पनि व्यक्ति घरबाहिर निस्कन पाउने छैनन्। त्यस्तै, एम्बुलेन्स, बिरामी बोक्ने गाडी, खाद्य वस्तु, तरकारी, दूध, खानेपानी, पेट्रोलियम पदार्थ बोक्ने गाडी, शव वाहन, फोहोर मैला व्यवस्थापन गर्ने गाडी, निर्माण सामग्री ढुवानी साधन, पशुपंक्षी दाना बोक्ने गाडी, सञ्चारकर्मी, स्वास्थ्यकर्मी तथा सुरक्षा निकायले प्रयोग गर्ने साधन, अनुमती प्राप्त सवारीसाधन बाहेक सबै निजी तथा सार्वजनिक सवारी साधन सञ्चालन गर्न नपाउने जिल्ला प्रशासनले जनाएको छ। अत्याश्यक उपभोग्य बस्तु बिक्रि गर्ने, खाद्यन्न तथा तरकारी, पेट्रोलम पप्प, ग्याँस, डिपो, औषधी पसलबाहेक सम्पूर्ण पसल, उद्योग व्यापार व्यवसाय गर्न नपाउने भएको छ। तर खाद्यन्न र तरकारीको लागि भने निषेधाज्ञा ती क्षेत्रमा बिहान ६ बजेदेखि ९ बजेसम्म मात्र खोल्न पाउने प्रशासनले जनाएको छ।"
"झापामा एक युवकको हत्या, अनुसन्धान गर्न तालिम प्राप्त कुकुर मगाइयो",झापा : झापाको शिवसताक्षी नगरपालिका११ सतासीधाम जाने बाटोमा एक युवक मृत अवस्थामा फेला परेका छन्। शिवसताक्षी नगरपालिका मैनाचुलीका २८ वर्षीय गोमनसिंह मगर मंगलबार बेलुकादेखि बेपत्ता भएका थिए। परिवारले झिलझिले प्रहरीमा मगरको खोजी गरिदिन पनि जानकारी गराएका थिए। सतासीधामको रतुवामाई वृक्षारोपणका वन रक्षकले उक्त शव देखेर प्रहरीलाई खबर गरेको इलाका प्रहरी कार्यालय दमकका प्रहरी नायव उपरीक्षक बिजयराज पण्डितले जानकारी दिए। मगरको शव धारिलो हतियार प्रहार गरेको अवस्थामा बुधबार बिहान १० बजे फेला परेको छ। प्रहरीका अनुसार मृतक मगरको घाँटी तथा शरीरका विभिन्न भागमा गहिरो चोट देखिएको छ। जसका कारण हत्याको आशंका गरिएको छ। प्रहरीले धरानबाट तालिम प्राप्त कुकुर मगाएर घटनास्थल आसपास खोजी गरिरहेको छ। घटनास्थल नजिकै एउटा मोटरसाइकल बेवारिसे अवस्थामा फेला परेको प्रहरीको भनाई छ।
व्यापारीलाई ज्यान मार्ने धम्की दिँदै एक वर्षदेखि असुली : हतियारसहित पाँच जना पक्राउ,"विराटनगर : विराटनगरमा हतियार देखाएर व्यापारीलाई धम्क्याउँदै पैसा असुल्ने अपराधिक गिरोह एक वर्षदेखि सक्रिय रहेको पाइएको छ । सञ्जाल विस्तार गरेर धाक धम्की दिएर ठाउँठाउँमा गोली पड्काउँदै मजवुत योजनाका साथ व्यवसायीसँग पैसा असुल गरिरहे पनि प्रहरीमा यो सूचना साउन दोस्रो सातामात्रै पुगेको हो । हतियारको बलमा ज्यान मार्ने धम्की दिने र पैसा लिने गरेपनि गिरोहसँग डराएका कारण व्यवसायीले घटनालाई लुकाएर लामो समयदेखि प्रहरीलाई जानकारी नदिएको पाइएको छ । उक्त गिरोहमा आवद्ध रहेकामध्ये पाँच जनालाई प्रहरीले हतियारसहित पक्राउ गरेर अनुसन्धान थालेपछि एक वर्षदेखि गिरोहले चलाइरहेको धन्दा बाहिर आएको हो । पक्राउ पर्नेमा एक भारतीय नागरिक पनि छन् । भारत बिहार सितामडी घर भएका २७ वर्षीय राजु साह, मोरङको कटहरी गाउँपालिका२ आदर्श नगरका २६ वर्षीय किसन साह, २८ वर्षीय एलेक्स भनिने रविन शर्मा, २७ वर्षीय अभिषेक राय र सप्तरीको बोदेवसाइन नगरपालिका८ का २७ वर्षीय नन्दु भनिने नन्दकिशोर साह पक्राउ परेका हुन् । विराटनगरको जलजला चौकस्थित चाइना बजारमा कपडा बेच्ने काम गर्दै आएका भारतीय नागरिक राजुलाई विराटनगर महानगरपालिका८ रेन्बो गल्लीस्थित उनकै डेराबाट पक्राउ गरिएको प्रहरीले जनाएको छ । त्यस्तै किसनलाई विराटनगर८ देवकोटा चौक, रविनलाई आफैँ घर, नन्दकिशोर र अभिषेकलाई विराटनगर३ कञ्चनबारीस्थित नन्दकिशोरको डेराबाट पक्राउ गरिएको प्रहरीले जनाएको छ । मोरङ प्रहरी प्रमुख एसपी सन्तोष खड्काले संगठित रुपमा अपराधिक समूह स्थापना गरेर गिरोहमा आवद्ध रहेकाले हतियार देखाउँदै एक वर्षदेखि व्यापारीसँग पैसा असुल्ने गरेको पाइएको बताए । व्यापारीलाई ज्यान मार्ने धम्की दिएर पैसा लिने क्रमसँगै लुटपाट एवं चोरीका घटना पनि बढेको विशेष सूचनाका आधारमा गिरोहसम्म पुग्दै पक्राउ गर्न प्रहरी सफल भएको जानकारी उनले दिए । एसपी खड्काले गिरोहका मुख्य नाइके अभिषेक रहेको र हतियार देखाउँदै त्रसित बनाएर व्यापारीसँग रकम असुल्ने धन्दा उनकै योजनामा चलाइएको बताए । पक्राउ परेकामध्ये रविन र नन्दकिशोर अभिषेकका विश्वासपात्र र अरु दुई मुख्य सहयोगी रहेको खुलेको छ । रविनकै घरबाट प्रहरीले मंगलबार साँझ एउटा अटोमेटिक पेस्तोल र तीन राउण्ड गोली पनि बरामद गरेको छ । पक्राउ पर्नेमध्ये नन्दकिशोरको डेराबाट भारतीय र नेपाली रुपैयाँ गरेर ९७ हजार एक सय २० रुपैयाँ प्रहरीले बरामद गरेको छ । जसमा ४९ हजार चार सय ५० भारतीय रुपैयाँ रहेको एसपी खड्काले बताए । प्रहरीले विभिन्न कम्पनीका १६ थान मोबाइल, कोटाक महिन्द्र नामको भारतीय बैंकको चेक, उनीहरुले प्रयोग गर्ने को ३२ प ७५२५, को १५ प २३१५ र को ३६ प २७६२ नम्बरको मोटरसाइकल र एउटा चक्कु नियन्त्रणमा लिएको छ । प्रहरीले पक्राउ परेका पाँच जना र उनीहरुबाट बरामद गरिएको हतियार, नगद लगायतका सामान बुधबार सार्वजनिक गरेको छ । उनीहरुविरुद्ध हातहतियार खरखजना, अपराधिक लाभ र चोरी तथा संगठित अपराधमा मुद्दा चलाउन बुधबारनै म्याद थप गरेर अनुसन्धान अघि बढाइएको जानकारी एसपी खड्काले दिए । यो गिरोहमा अरु पनि आवद्ध भएको हुन सक्ने आशंकामा विभिन्न कोणबाट अनुसन्धान गर्दै थप खोज्ने प्रयास भइरहेको छ, उनले भने, लामो समयदेखि धन्दा चलाइएका कारण अरु पनि व्यापारी पीडित भएको हुन सक्छन् । खड्काले यो गिरोहबाट अरु व्यापारी वा सर्वसाधारण कोही पीडित भएमा तत्काल प्रहरीमा जानकारी गराउन आग्रह गरे । यस्तो छ घटना प्रहरीका अनुसार विराटनगरका व्यापारी विवेक मालपानीलाई एक वर्षअघि ९८४०४१८२३० नम्बरको मोबाइलबाट १० लाख रुपैयाँ माग्दै धम्कीपूर्ण फोन आयो । पैसा नदिए ज्यान मार्नेसम्मको धम्की दिइयो । व्यवसायी मालपानी विराटनगरमा गुट्खा, चालम र तेलको डिलर लगायतका व्यवसाय सञ्चालन गर्छन् । धम्कीसँगै डराएका उनले त्यतिबेलै उक्त गिरोहलाई गुद्री बजारमा बोलाएर एक लाख रुपैयाँ सुम्पिएको प्रहरीले जनाएको छ । तर गिरोहसँग डराएका उनले प्रहरीमा भने खबर गरेनन् । उल्टै बाँकी रकम पछि उपलब्ध गराउने सर्त राखेर फर्किए । पुनः उनलाई गत असार २४ गते १० लाख रुपैयाँ माग्दै त्यही नम्बरबाट फोन आयो । उनले त्यसको पर्सिपल्ट असार २६ गते कञ्चनबारीको नहरमा बोलाएर त्यही गिरोहलाई थप चार लाख रुपैयाँ दिएको प्रहरीको प्रारम्भिक अनुसन्धानबाट खुलेको छ । त्यस्तै विराटनगरका अर्का व्यापारी रतन पारकलाई त्यही नम्बरबाट साउन १३ गते १० लाखको डिमान्ड गर्दै नदिए ज्यान मार्ने धम्कीसहितको फोन गयो । पारक विराटनगरमा इलेक्ट्रोनिक सामग्री र कम्प्युटरको व्यापार गर्छन् । उक्त घटनाबाट डराएका उनी साउन १६ गते कांग्रेसका एक नेताकहाँ पुगे । त्यसपछि तिनै नेताको सहयोग र सल्लाहमा पारक प्रहरीमा पुगेको पाइएको छ । घटनाको सुराक पाएको प्रहरीले सुक्ष्म रुपमा अनुसन्धान अघि बढायो । दुवै व्यापरीलाई धम्क्याएको मोबाइल नम्बर र धम्क्याउने शैली एउटै भएपछि अनुसन्धान तीव्र पारिएको थियो, प्रहरीका एक अधिकृतले भने, त्यसपछि खोजी गर्दै जाँदा गिरोहसम्म पुग्न सफल भइयो । त्यस्तै यही भदौ १५ गते चाइना बजारका सञ्चालक रामनरेश साहको घरबाट ११ लाख रुपैयाँ चोरी भएको थियो । उक्त चोरीको घटनामा पनि यही गिरोहको संलग्नता रहेको देखिएको प्रहरीले जनाएको छ । भारतीय नागरिक राजु त्यही पसलमा काम गर्ने र सबै कुरा जान्ने भएकाले चोरीको योजना बनाउन गिरोहले सजिलै सकेको प्रहरीको विश्लेषण छ । धम्क्याउँदै असुलेको र चोरी गरेकोमध्ये केही रकम उनीहरुले बैंकमासमेत राखेको पाइएपछि त्यस सम्बन्धमा पनि प्रहरीले अनुसन्धान अघि बढाएको छ । व्यापारीलाई धम्क्याउने र पैसा माग्ने तथा लिने काममा भने अभिषेक र रविन अघि बढ्ने गरेको पाइएको प्रहरीले जनाएको छ । पैसा मागेका व्यापारीका घरमा गोली पड्काइयो गिरोहले पैसा मागेका व्यापारीको घर आसपास र कम्पाउण्डमा उनीहरुलाई त्रसित बनाउने गोली पड्काउने गरेको पनि खुलेको छ । साउन १६ गते राति ९ बजेतिर विराटनगरमै गोली पड्किएको खुलेपछि प्रहरीले त्यसमा संलग्नको खोजी तीव्र बनाएको थियो । उक्त गोली पैसा मागेको तीन दिनपछि त्यही गिरोहले मनोवैज्ञानिक हिसाबले त्रास सिर्जना गर्न पारकको घरको पर्खाललाई लक्षित गरेर पड्काएको खुलेको प्रहरीले जनाएको छ । प्रहरीले त्यतिबेला घटनास्थलबाट गोलीको खोका फेला पारेको थियो । तर त्यसभन्दा नौ महिनाअघि त्यही गिरोहले व्यापारी मालपानीको घरको पर्खाललाई पनि लक्षित गरेर गोली पड्काएको प्रहरीको प्रारम्भिक अनुसन्धानबाट खुलेको छ । मालपानीले भने उक्त घटनाका बारेमा आफूले चाल नपाएको प्रहरीलाई बताएका छन् । दुवै व्यापारीको घरको पर्खालमा पेस्तोलबाट गोलीले लागेको दाग पनि प्रहरीले भेटिसकेको छ । प्रहरीले अहिले बरामद भएको पेस्तोल र गोली तथा यसअघि फेला परेको खोका परीक्षणका लागि विधि विज्ञान प्रयोगशालामा पठाउने भएको छ । गिरोह चलाउन एक लाखमा पेस्तोल यो गिरोहले विशेष गरेर मध्यम वर्गका व्यापारीलाई लक्षित गरेर पैसा असुल्ने गरिरहेको प्रहरीले जनाएको छ । धम्क्याएर पैसा असुल्ने समूहको नेतृत्व गरेका अभिषेकले गिरोह चलाउन भारतबाट एक लाख रुपैयाँ खर्च गरेर पेस्तोल झिकाएको प्रहरीको प्रारम्भिक अनुसन्धाबाट खुलेको छ । उनले पनि प्रहरीलाई त्यही कुरा बताएका छन् । एक लाखमा भारतबाट पेस्तोल र ६ राउण्ड गोली झिकाएपछि एक वर्षदेखि सञ्जाल विस्तार गरेर धन्दा चलाएको पाइयो, प्रहरी स्रोतले भन्यो, अहिलेसम्म तीन राउण्ड गोली विभिन्न ठाउँमा पड्काएर खपत गरिसकेको पनि खुलेको खुल्यो । बाँकी रहेको तीन राउण्ड गोली प्रहरीले पेस्तोलसँगै बरामद गरेको छ । भारतमा हतियारको कारोबार गर्ने समूहसँग सम्पर्क बढाएर पेस्तोल झिकाएको पाइएको प्रहरीले जनाएको छ । भारतीय समूहका सदस्यले भारतदेखि विराटनगरको कोशी प्रोजेक्टसम्म ल्याइदिएपछि त्यहाँबाट अभिषेकले पेस्तोल लिएर आएको खुलेको प्रहरीका एक अधिकृतले बताए ।"
वन फडानी प्रकरण : अनुसन्धान सुरु,"डडल्धुरा : डडेल्धुरा भित्रिमधेश आलिताल गाउँपालिका मा सालको वन फडानीका विषयमा तीव्र अनुसन्धान भई रहेको छ। वन फडानी प्रकरणका मुछिएका मानिसको अनुसन्धान भई रहेको छ। अवैध रुपमा काटिएको काठका विषयमा छानविन गर्न थप तीन जनालाई मगंलबार हिरासतमा लिई अनुसन्धान थालिएको छ। भने अनुसन्धाका क्रममा जानकारीमा आएका अन्य मानिसको समेत खोजिकार्य भईरहेको छ। अवैध रुपमा सालको काठ काटी लुकाई छिपाई राखेको काठ जगंल, घर छेउ, वारि, र खोला किनारबाट बरामद गरिएको थियो। सडक निर्माण गर्दा सामुदायिक र राष्ट्रिय वनक्षेत्रमा रहेका सालका रुखहरु काटि १ सय १० गोलिया भन्दा बढी काठ स्थानीय चिरान गाउको वरिपरि लुकाएर राखेका अवस्थामा भेटिएको हो। भने अन्य स्थानीयको घरबाट समेत सालको काठ बरामद भएको वन कार्यालयले जनाएको छ। आलिताल गाउँपालिका८ गोदामडोलाचिरान चक्रपथ जोड्ने सडकमा सामुदायिक र राष्ट्रिय वनक्षेत्र रहेको छ। गाउँपालिका को समपुरक बजेटबाट चक्रपथ सडकको निर्माण सुरु भएको हो। तर उक्त सडकमा सालका काठ वतावरणीय प्रभाव मुल्याकंन नगरि कनै अवैध रुपमा काटिएको थियो। आलितालको वडा नं ८ मा रहेको रजनी सामुदायिक वन क्षेत्रमा पर्ने चिरान गाउमा दुई हजार बढी क्युफिट सालको काचो काठ बरामद गरि डिभिजन वन कार्यालयले अहिले काठ काट्ने मानिसको खोजि कार्य समेत गरि रहेको छ। अवैध रुपमा रुख काटिएपछि वन डिभिजन कार्यालयले अनुसन्धान तीव्र रुपमा गर्न थालेको छ। अहिले सम्म पाँच जना पक्राउ परेसवैलाई हिरासतमा राखि डिभिजन वन कार्यालय डडेल्धुराका निमित्त प्रमुख डवलबहादुर बोहराले जाकारी दिए। वन कार्यालयले गाउँपालिका सगं जवाफ मागे पछि थप तिन जनालाई पक्राउ गरिएको निमित्त वन अधिकृत बोहराले बताए। निर्माण कम्पनी उग्रतारा कन्ट्रक्सनसँग उक्त चक्रपथ निर्माण गर्नका लागि जिममेवारी लिएका एक जना र अरु दुई जना गरी तीन जनालाई नियन्त्रण लिएको हो। अनुसन्धान जारी छ।बयानका आधारमा अदालतमा रिपोर्ट पेश गर्ने निमित्त वन अधिकृत बोहराले बताए। पक्राउ गरिएका मानिसको नाम भने गोप्य राखिएको छ। यस अघि एक जना सामुदायिक वनका अध्यक्ष र एक जना गोलिया ताछ्दै गरेका स्थानिय लाई नियन्त्रण लिएको थियो। असार महिनामा सडक निर्माण गर्दा सालका रुख काटिएका थिए। रुख काटिएको भदौ पहिलो साता मात्रै वन कार्यालयले जानकारी पाएको थियो। रुखका गोलिया बनाई लुकाई राखेको अवस्थामा काठ बरामत गरिएको थियो। १४ वटा सिंगो रुख काटिएको अवस्थामा फेला परेको जानकारी दिइएको छ। विभिन्न स्थानीय व्यक्तिको घरबाट समेत काठ बरामद गरिएको थियो। उनीहरुको खोजिकार्य गर्नका लागि पत्र काटिसकेको वन कार्यालय डडेल्धुराले जनाएको छ। रुख कटानका लागी प्रयोग भएका मेसिन औजार बरामत हुन सकेका छैनन्। निमित्त वन अधिकृत बोहराले भने, निमार्ण कम्पनीका सञ्चालकसँग अनुसन्धान जारी छ। बयानका आधारमा रुख काट्न प्रयोग भएका मेसिन, औजार नियन्त्रणमा लिइने बताए। अवैध वन फडानी भएको घट्नाको गहन अनुसन्धान भईरहेको छ। दोषि जो कोही पनि उम्किन नसक्ने र वन ऐन नियम र कानुन बमोजिम सजाय पाउने डिभिजन वन कार्यालयले जनायो। सालका रुखहरु काट्नमा स्थानीय र जनप्रतिनिधीको समेत संलग्नता हुन सक्ने आशंका गरिएको छ।"
नदी गाउँ पस्ने खतरा : स्थानीयले बनाए अस्थायी तटबन्ध,"टीकापुर : कैलालीको टीकापुरका स्थानीयले कर्णाली नदीमा अस्थायी तटबन्ध बनाएका छन्। कर्णाली नदीको कटान नियन्त्रणका लागि स्थानीयले नदीमा अस्थायी तटबन्ध बनाएका हुन्। टीकापुर नगरपालिका२ मुलपानीमा तटबन्ध कटान गर्दा नदी टीकापुरमा पस्ने खतरा बढेको थियो। रानी, जमरा, कुलरिया कुलासँग आबद्ध विभिन्न गाउँका एक हजार बढी किसानहरुले कटान नियन्त्रणका लागि अस्थायी तटबन्ध बनाएका हुन्। स्थानीय जनशक्ति सामुदायिक वन क्षेत्रमा निर्माण भएको तटबन्ध नदीले कटान गरेको थियो। कटानका कारण राष्ट्रिय गौरवको रानी, जमरा, कुलरिया सिचाईं आयोजनाले निर्माण गरेको तटबन्ध भत्किएर कर्णाली फुट्ने अवस्थामा थियो। कर्णाली नदीमा पानीको सतह घटेसँगै कटान तीब्र भएर तटबन्ध भत्किएको हो। तटबन्ध भत्किँदा टीकापुर नगरपालिकाको भुराखानीबाट वडा नं ५ का अधिकांश भाग, टीकापुर पार्क लगायतका क्षेत्रमा कर्णाली नदी पस्ने खतरा थियो। नदी नियन्त्रणका लागि कुलासँग आबद्ध १८ गाउँका एक हजार बढी किसानहरुले बाँस, काठ, डोरी, कठ्ठा, ग्राभेलको प्रयोग गरेर अस्थायी तटबन्ध निर्माण गरेका हुन्। विभिन्न कुलासँग आवद्ध १८ गाउँका हजार बढी किसानहरुले बाँस, काठ, डोरीको प्रयोग गरेर कट्ठाहरुमा ग्राभेल भरेर तटबन्ध बनाएका छौं ज्ञानी कुला जल उपभोक्ता समितिका सदस्य जोखनलाल चौधरीले भने नदी नै गाउँ पस्ने खतरा बढेपछि कोराना कहरका बीच पनि किसानहरुले तटबन्ध निर्माण गरेका छौं। कर्णाली नदीको बीचमा रहेका टापुहरुमा वर्षेनी बालुवा थुप्रिने गर्दा नदीले धार परिवर्तन गरेर कटान गर्दै आएको छ। कर्णाली नदीले केही दिनयता झण्डै ५० फिट लम्बाई र २० फिटभन्दा बढी चौडाईको तटबन्ध भत्काएको थियो। नदीले तटबन्ध कटान गर्दा गाउँ पस्ने खतरा बढेको भएपनि किसानहरुले अस्थायी तटबन्ध निर्माण गरेर नियन्त्रणको प्रयास गरिएको छ। तत्कालका लागि अस्थायी तटबन्ध बनाएर नियन्त्रणको प्रयास सफल भएको छ रानी, जमरा, कुलरिया सिचाईं आयोजनाका सिनियर डिभिजन इञ्जिनियर विदुर श्रेष्ठले भने वर्षा सकिएलगत्तै आयोजनाले स्थायी तटबन्ध निर्माणको पहल थाल्नेछ। इञ्जिनियर श्रेष्ठले नदीको बिचमा रहेका टापुहरु सफा नगरे वर्षेनी नदी कटानको समस्या आइरहनेछ। सम्बन्धित नगरपालिका, गाउँपालिका, स्थानीय प्रशासन लगायत सरोकारवालाहरुको समन्वयमा टापु हटाउनै पर्छ इञ्जिनियर श्रेष्ठले भने ८ सय मिटर फैलिएर बग्नुपर्ने नदी टापुका कारण खुम्चिएर डेढ सय मिटरमा पुगेपछि तटबन्ध भत्किएको हो। राष्ट्रिय गौरवको रानी, जमरा, कुलरिया सिचाईं आयोजना सुरु भएसँगै कर्णाली नदीले कटान गर्दै आएको कमाण्ड क्षेत्रभित्रका जमिन सुरक्षाका लागि तटबन्ध गर्दै आएको छ। अस्थायी रुपमा तटबन्धले रोकथाम हुने भएपनि कर्णाली नदीमा रहेका टापुहरु नभत्काए वर्षेनी तटबन्ध फुट्ने खतरा रहेको छ। कटान नियन्त्रणका लागि समेत टापुहरु हटाउनु पर्ने आवाज उठ्न थालेको छ।"
संक्रमित बढेपनि सुनसरीमा बजार खोल्ने,"इटहरी : सुनसरीमा कोरोना संक्रमित संख्या बढ्दै गएपनि सुनसरी प्रशासनले निषेधित क्षेत्रलाई खुकुलो बनाउने निर्णय गरेको छ । बिहीबारदेखि बिहान १० बजेसम्म बजार खुल्ने भएको हो । साथै आवतजावतका लागि रिक्सा सञ्चालन गर्न अनुमति दिइएको जिल्ला प्रशासन कार्यालय सुनसरीले जनाएको छ । कार्यालयले बुधबार जारी गरेको विज्ञप्तीअनुसार १८ गतेदेखि निषेधित क्षेत्र खुकुलो पार्न लागिएको हो । तर हाट बजार, भेला, कार्यक्रममा भने प्रतिबन्ध अझै कायमै छ । बजार र यातायात आंशिक खोलेपनि पर्याप्त सतर्कता अपनाउन आग्रह गरिएको छ । मास्क, स्यानेटाइजरलाई अनिवार्य गर्न भनिएको छ । यस्तै पसल तथा रिक्सालाई पटक पटक डिस्इन्फेक्सन गर्नुपर्ने शर्त राखिएको छ । लामो समयदेखिको बन्दाबन्दीका कारण समस्यामा परेका सर्वसाधारणलाई यो निर्णयले राहत दिने विश्वास गरिएको छ । प्रशासनले अनुमति नदिएपनि इटहरीका व्यवसायीहरुले बिहीबारदेखि बजार खोल्ने घोषणा गरेका थिए । व्यवसायी र प्रशासनले बजार खोल्ने निर्णय गरिरहँदा सुनसरीमा कोरोना संक्रमितहरुको संख्या भने दिनदिनै बढिरहेको छ । स्वास्थ्य कार्यालय सुनसरीका अनुसार बुधबार मात्रै ६७ जनामा कोरोना सङ्क्रमण पुष्टि भएको छ । तीमध्ये इटहरीमा मात्रै ५८ जना छन् । मंगलबार सुनसरीभरी ५६ जनामा कोरोना देखिएको थियो ।सुनसरीमा कोरोना संक्रमितको संख्या ८ सय ३० पुगेको छ । तीमध्ये ३ सय ८५ जना कोरोना मुक्त भएका छन् । ६ जनाको मृत्यु भएको स्वास्थ्य कार्यालय सुनसरीले जनाएको छ ।"
कोरोना कहरले रोकियो कालोपत्रे,"जोमसोम : उत्तरदक्षिण जोड्ने राष्ट्रिय गौरवको बेनीजोमसोमकोरला सडक आयोजना अन्तर्गत बेनीजोमसोम ७६ किमी सडकको प्याकेज नम्बर४ को कोवाङजोमसोमबीचमा गर्ने भनीएको कालोपत्रे तैयारीको काम कोरोना कहरका कारण रोकिएको निर्माण कम्पनीले जनाएको। यस्तै,बेनीजोमसोम सडकको मुस्ताङ खण्डको प्याकेज ३ को लेतेकोवाङ सडकमा पनि कालोपत्रे गर्ने अन्तिम तयारीमा थियो। बेनीजोमसोम७६ किमी सडकको ११ मिटरको दुईलेन सडकमा करिब ८ मिटरको अस्फाल्ट कालोपत्रे विस्तारको लागत २ अर्ब ६० करोड विनियोजन भएको थियो। उत्तरी कोरलानाकासम्म सडक सञ्जाल विस्तार गरी व्यापार तथा पारवाहनमार्ग खुलाउने उद्देश्यले सरकारले २०७४ सालदेखि बेनीजोमसोमकोरला सडकको स्तरोन्तिकार्य अघि बढाएको हो। सम्झौता अवधि साढे २ वर्ष तोकिएको बेनीजोमसोम सडकको म्याग्दीखण्डमा बर्खायामको बाढीपहिरो र नदी कटान र मुस्ताङ खण्डमा हिउँदयामको असन्तुलित हिमपातका कारण सडक स्तरोन्नतिमा बाधा पुर्याएको निर्माण कम्पनीहरुले स्पष्ट पारेका छन्। बेनीजोमसोम सडकको सम्झौता अवधि सकिएर पहिलो पटक थपिएको म्याद असारमा सकिने भनीएपनि मंसिरसम्म म्याद थप भएको बेनीजोमसोमकोरला सडक आयोजनाले जनाएको छ। आयोजनाले बेनीजोमसोम सडक स्तरोन्नतिको काम ६५ प्रतिशत सम्पन्न गरेको जनाएपनि प्राकृतिक प्रकोपका कारण निर्माधिन सडकमा क्षति पुगेको पाईएको छ। बेनीजोमसोम सडकको म्याग्दी खण्डमा कमजोर भुसतहका कारण बर्खायाम निर्माणधिन सडकमा क्षति पुग्ने गरेको छ। बेनीजोमसोम सडको चौथो प्याकेजको १६ किमी सडक मध्ये कोवाङजोमसोम खण्डको ९ किमी सडकमा निर्माण कम्पनीले कालोपत्रे गर्ने तैयारी गरेको आयोजनाका सवईन्जिनीयर किरण घिमिरेले बताए। बेनीजोमसोम चौथो प्याकेजको जिम्मा कोशी एण्ड न्यौपानेले लिएको थियो। तर, उक्त जेभीले सप्तकोशी जलाधार कन्ट्रक्सन जेभीलाई कम्पनीनै बिक्री गरिसकेकाले यसको जिम्मा सप्तकोशी जलाधारले लिएको आयोजनाले जनाएको छ। सप्तकोशीले मुस्ताङ खण्डको कोवाङ देखि मार्फा सम्म कालोपत्रे गर्न आवश्यक ईकुमेन्ट र मेट्रियल जुटाउदै गरेको थियो। कालोपत्रेका लागि गिट्टी समेत बन्दोबस्त गरिसकेको थियो। कालोपत्रेका लागि केही उपकरण निर्माण स्थलमा आईसकेका थिए भने केही उपकरण आउने क्रममा थियो। सप्तकोशीले चालु आर्थिक वर्षको दशै अगाडीनै कालोपत्रे सम्पन्न गर्न २ महिनाअघिनै बिटामिन निर्माणस्थल ल्याईपुर्याएको सवईन्जिनीयर घिमिरेले जानकारी दिए। मुस्ताङमा ट्राययलको रुपमा कालोपत्रे गर्नका लागि केही सेम्फल नमूना ल्याब टेस्टका लागि काठमान्डौं पठाईसकेको छ। चौथो प्याकेजको १६ किमी सडक मध्ये जोमसोम बजारक्षेत्रको १ किमी सडकमा आरसिरी ढलान गर्नुपर्ने हुन्छ। यस्तै बेनीजोमसोम सडकको तेश्रो प्याकेजको जिम्मा पाएको शर्मा गजुरमुखि जेभीले पनि सप्तकोशी जस्तै प्याकेजको १६ किमी मध्ये ८ किमी सडकमा अस्फाल्ट कालोपत्रे गर्ने योजना बनाएको प्रोजेक्ट मेनेजर नरेन्द्र न्यौपानेले जानकारी दिए। शर्मा गजुरमुखिले त्यस खण्डको लेते देखि कोवाङसम्म कालोपत्रे गर्ने जनाएको थियो। तर , कालोपत्रेका लागि केही सडक फिनिसिङको काम बाकी रहेको र त्यसलाई कोरोना कहरले असहज तुल्याएको प्रोजेक्ट म्यानेर न्यौपानेले उल्लेख गरे। राष्ट्रिय गौरवको बेनीजोमसोम सडकमा प्राकृतिक प्रकोपले निर्माणकार्यमा असहज तुल्याए पनि जोमसोमकोरला १ सय १० किमी ग्राभेल सडकको ७ प्याकेज मध्ये ४ वटा प्याकेजको काम आयोजनालाई हस्तान्तरण भईसकेको करिडोरले जनाएको छ।"
बुटवलमा कोरोना संक्रमित महिलाको मृत्यु,"कपिलवस्तु : कोरोना संक्रमणबाट कपिलवस्तुकी एक महिलाको बुटवलमा उपचारका क्रममा बुधबार बिहान मृत्यु भएको छ । कृष्ण नगरनगरपालिका ११ की ७० वर्षीया सोनमति कुर्मीको लुम्विनी प्रादेशिक अस्पतालको कोरोना विशेष अस्थायी अस्पतालमा मृत्यु भएको स्वास्थ्य कार्यालय कपिलवस्तुका कोरोना फोकल पर्सन कुमार थापाले बताए । भदौ ७ गते उनलाई कोरोना पोजेटिभ देखिएपछि बुटवलस्थित प्रादेशिक अस्पतालमा उपचारका लागि लगिएको थियो । स्वासप्रश्वासमा समस्या देखिएपछि उनलाई कोरोना विशेष अस्पतालको सघन उपचार कक्षमा उपचारका क्रममा भैरमा बिहान सवा ९ बजेतिर मृत्यु भएको लुम्विनी प्रादेशिक अस्पतालले जनाएको छ । मृतक कुर्मी ज्वरो, श्वासप्रश्वास, उच्च रक्तचापजस्ता दीर्घरोगको बिरामी रहेको स्वास्थ्य कार्यालयले जनाएको छ ।"
चुरे चर्किंदा बढ्यो त्रास,"डँडेलधुरा : डँडेलधुराको भित्री मधेसका जनताका घर र आँगन चर्किन थालेपछि त्रास फैलिएको छ। एकातिर पहिरोको त्रास छ भने अर्कोतिर घर र धर्तीसमेत चर्किन थालेपछि उनीहरू त्रसित बनेका हुन्। पहिरोले दुई दर्जनभन्दा बढी घरहरू चर्किएका छन् भने आँगन, खेतबारीलगायतका क्षेत्रमा पनि चिरा पर्ने, जमिन फाट्ने, भासिने भइरहेको छ। चर्केको घर भत्किने डरले आलीताल गाउँपालिकामा पर्ने चुरे क्षेत्रबाट ३५ परिवार विस्थापित भएका छन्। ७५ घरपरिवार रहेको बलौचा गाउँका नौ परिवार जंगलमा त्रिपाल टाँगेर बसेको स्थानीय मीना बोहराले बताइन्। उनले भनिन्, घरभित्र बसे पहिरोले बगाउला भन्ने त्रास, त्रिपालमा बस्दा झन् सकस छ। गाउँमाथिको पहाड पूरै चर्किएको छ। ज्वालामुखी गए जसरी बलौचाको पहाड चर्किंदा स्थानीय त्रसित बनेको वडाध्यक्ष वीरबहादुर बोहराले बताए। अन्नबाली तथा पशु (चौपाया) आदि घरमै रहेको र आफूहरूबीच जंगलमा दूधेबालकसहित त्रिपालमुनि रहेको ३० वर्षीया पहिरो पीडित निर्मला बोहराले बताइन्। उनी परिवारका आठ जनासहित १५ दिनेको शिशुसहित त्रिपालमा छन्। निर्मलासहित उनका टोलका ६ परिवार जंगलमा रात बिताइरहेका छन््। त्यस ठाउँको जमिन पनि भासिने क्रममा छ। आफूलाई सुरक्षित स्थानमा मात्रै नभई घर र जमिनको समेत व्यवस्था गर्नुपर्ने पहिरो पीडितको माग छ। पहिरोले अहिलेसम्म तीनवटा घर पुरेको छ। ३५ घरका दिवाल भत्केका छन्। आफूहरूलाई सरकारले छिटोभन्दा छिटो सुरक्षित स्थानमा सार्नुपर्ने मोहना साउदले बताइन्। केही गाउँलेहरूलाई विद्यालय र बालविकास केन्द्रमा सारिएको छ। बलौचाका बस्तीलाई नजिगडाको सरस्वती प्रावि, वाचिकालाई बाल विकास केन्द्र र सामुदायिक भवन बलौचा र खिन्नेभाडीका बस्तीलाई नारीमा रहेका भवनमा सार्न थालिएको छ। गाउँपालिका स्तरमा बैठक बसी मुचुल्का उठाई सहयोगका लागि प्रदेश र संघीय सरकारलाई सहयोगको अपिल गर्ने निर्णय भएको आलिताल गाउँपालिकाका अध्यक्ष बलबहादुर गुरुङले बताए। जिल्ला विपद् व्यवस्थापन समितिका अध्यक्ष एवं प्रमुख जिल्ला अधिकारी बन्धुप्रसाद बाँस्तोलासहित प्रहरी कार्यालय प्रमुख प्रहरी नायब उपरीक्षक दधिराम न्यौपानेको टोलीले पहिरो पीडित रहेकै स्थानमा पुगेर राहत दिएका छन्। प्रतिपरिवार आठ हजारका दरले २५ परिवारलाई नगद सहयोग पनि दिएको प्रमुख जिल्ला अधिकारी बाँस्तोलाले बताए।"
करमा छुट दिदै स्थानीय सरकार,"सन्धिखर्क : कोरोनाका कारण आर्थिक अवस्थामा मन्दी आएपछि यहाँका स्थानीय सरकारले करमा छुटको व्यवस्था गरेका छन् । भूमिकास्थान नगरपालिकाले कोरोनाका कारण व्यवसाय बन्द गर्नुपर्ने भएकाले व्यवसाय करमा एक वर्ष अर्थात २०७६७७ को शतप्रतिशत मिनाहा गरेको छ । भूमिकास्थान नगरपालिकाले कोरोनाका कारण व्यवसाय बन्द गर्नुपर्ने भएकाले व्यवसाय करमा एक वर्ष अर्थात २०७६७७ को शतप्रतिशत मिनाहा गरेको नगरपालिकाका नगर प्रमुख रेशम थापाले बताए । सबै व्यवसायीहरुको व्यवसाय कोरोनाले चौपट पारेको निष्कर्ष निकाल्दै किराना, साना होटल तथा रेष्टुरेण्ट, कपडा पसललगायतका सबै व्यवसाय कर मिनाहा गरेको नगरपालिकाका उपप्रमुख खडानन्द वेलवासेले बताए । सन्धिखर्क नगरपालिकाले व्यवसाय कर, उद्योग व्यवसाय करमा १० प्रतिशत छुट दिएको सन्धिखर्क नगरपालिकाका राजस्व शाखा प्रमुख मुक्ति खनालले बताए । विदेशबाट फर्किएर सन्धिखर्क नगरपालिकाभित्रमा कुनै उद्योग दर्ता गर्न चाहेमा त्यस्तो व्यक्तिलाई ५० प्रतिशत छुट दिने निर्णय भएको छ । कोरोनाका कारण सुपा देउराली मन्दिर बन्द भएपछि उक्त स्थानमा रहेका टंकीहरुलाई लकडाउन अबधीको भाडा मिनाहा गरेको छ । सटरहरुको अवस्था हेरी ५० प्रतिशत भाडा छुट गरेको सन्धिखर्क नगरपालिकाका राजस्व शाखा प्रमुख मुक्तिराम खनालले बताए । शान्ति बगैचाका सटरलाई पनि सटरको प्रकृतिअनुसार लकडाउन अवधिको भाडामा ५० प्रतिशत छुट दिएको छ । यहाँका सटरले १० देखि ३० हजारसम्म मासिक भाडा तिर्दै आएका थिए । पाणिनि गाउँपालिकाले मालपोत कर बुझाउने समय तीन महिना थप गरेको छ । कोरोनाका कारण स्थानीयमा आर्थिक समस्या हुने देखिएकाले आर्थिक बर्ष २०७६७७ को मालपोत कर असार मसान्तसम्म तिर्नुपर्ने भएपनि तीन महिना अर्थात् असोज मसान्तसम्म बिलम्ब शुल्क नलिने निर्णय गरिएको गाउँपालिकाका प्रमुख प्रशासकीय अधिकृत मधुकृष्ण पौड्यालले बताए । व्यवसाय, उद्योगधन्दा धेरै नभएकाले मालपोत कर तीन महिनापछि बुझाए पनि विलम्ब शुल्क नलिने निर्णय भएको उनको भनाइ छ । स्थानीय सरकार बनेपछि अर्घाखाँची जिल्लामै सबैभन्दा महंगो कर लिइरहेको भुमिकास्थान नगरपालिकाले गएको बर्षदेखि करको दर ह्वात्तै घटाएको छ । नगरपालिकाले कर घटाएपछि स्थानीयहरु खुशी भएका छन् । नगरपालिकाका स्थानीय जनताले जिल्लाका सबै पालिकामा भन्दा बढी भएको भनेर गुनासो गरेपछि नगर कार्यपालिकाको चौथो नगर सभा बैठकले एक बर्षअघि औषतमा ६५ प्रतिशतसम्म कर घटाउने निर्णय गरेको हो । जन्म दर्ता र मृत्यु दर्ताको पाँच सय रुपैयाँ लिदै आएकोमा यसलाई घटाएर ८ रुपैयाँमा झारिएको छ । नेपालकै कानुनअनुसार ३५ दिनसम्म निशुल्क, ३५ दिनपछि जन्म दर्ता र मृत्यु दर्ताको लागि पाँच सय लिने गरिएकोमा ३५ देखि ७० दिनसम्म आएमा ८ रुपैयाँ र त्योभन्दा पछि आएमा ५० रुपैयाँ बनाइएको नगर उपप्रमुख खडानन्द वेल्वासेले बताए । नेपालकै कानुनमा लेखिएअनुसार ३५ दिनसम्म जन्म, मृत्यु, बसाइ सराइ, सम्बन्ध बिच्छेद र विवाह दर्ताको निशुल्क व्यवस्था भएपनि त्यसपछि भने दस्तुर हवात्तै बढाएका छन् । विवाह दर्ताका लागि यहाँका स्थानीय तहले एक सयदेखि पाँच सयसम्म सेवा शुल्क लिने निर्णय कार्यन्वयन गरिरहेका छन् । एउटै जिल्लाका स्थानीय सरकार भएपनि एउटै सेवा, सिफारिसमा पनि फरकफरक शुल्क लिने गरेका छन् । नागरिकता सिफारिस सन्धिखर्क नगरपालिकाले निशुल्क गराएको छ । छत्रदेव गाउँपालिकाले त्यही शुल्क एक सय पचास लिने गरेको छ । अझ एउटै सिफारिस पनि नेपाली भाषा र अंग्रेजी भाषाको दर फरक छ । नेपाली भाषामा लेखिने सिफारिसको दर थोरै छ भने अंग्रेजी भाषामा लेखिने सिफारिसको दर महंगो छ । भुमिकास्थान नगरपालिका८ नुवाकोटका प्रज्वल पौडेल नाता प्रमाणित गर्न दुई वर्षअघि अंग्रेजीमा बाहिरी पसलमा लेखाएर वडा कार्यलयमा गए । उनले एक हजार शुल्क तिरे त्यसको एक वर्षपछि उनकै भाइ प्रज्ञान पौडेल नाता प्रमाणितका लागि वडा कार्यलय गए । वैदेशिक प्रयोजनका लागि नाता प्रमाणित अंग्रेजी भाषामा बनाउनुपर्ने थियो । बाहिर पसलमा कम्प्युटर टाइप गराई लगेको अंग्रेजी भाषाको नाता प्रमाणितको लागि पाँच सय शुल्क तिर्नुपर्यो । त्यही नाता प्रमाणित नेपालीमा बनाएको भए एक सय रुपैयामा हुने थियो । अंग्रेजी भाषामा सिफारिस बनाउँदा महंगो शुल्क लिने देसभरकै परिपाटी रहेको छ । जिल्लाका सबै स्थानीय सरकारले अंग्रेजी भाषामा गरिने सिफरिस तथा प्रमाणितको पाँच सय देखि ६ सयसम्म लिने गरेका छन् । जन्म प्रमाणितको सबैभन्दा थोरै एक सय रुपैयाँ सन्धिखर्क नगरपालिका, भुमिकास्थान नगरपालिका र मालारानी गाउँपालिकाको छ । धेरै शितगंगा नगरपालिकाको दुई सय रुपैयाँ छ । तर, अंग्रेजी भाषाको लागि पाँच सयदेखि ६ सयसम्म तिर्नुपर्छ । शितगंगा नगरपालिका, भुमिकास्थान नगरपालिका, पाणिनि गाउँपालिका, छत्रदेव गाउँपालिका र मालारानी गाउँपालिकामा अंग्रेजी भाषाको सिफारिस तथा प्रमाणितको पाँच सय र सन्धिखर्क नगरपालिकाले ६ सय रुपैयाँ लिने गरेका छन् । देशभरी नै स्थानीय सरकारले अंग्रेजी भाषाको सिफारिसको दस्तुर बढी लिने गरेका छन् । नेपाली भाषाको सिफारिस खासगरी नेपालको लागि र अंग्रेजी भाषा वैदेशिक प्रयोजनका लागि प्रयोग गरिने भएकाले दस्तुर महंगो भएको सरोकारवालाको भनाइ छ ।"
कर्मचारी नियुक्तिमा प्रधानाध्यापककै मनपरी,"भोजपुर : प्रधानाध्यापकले नै मनोमानी ढंगले कर्मचारी नियुक्ति गरेको खुलेको छ । रामप्रसाद राई गाउँपालिका ५, मानेभञ्ज्याङस्थित स्थानीय बेहेरेश्वर माध्यमिक विद्यालयका प्रधानाध्यापक खगेश्वर पौडलले लेखापाल दरबन्दीको कर्मचारी नियुक्तिमा मनोमानी गरेको पाइएको हो। गत भदौ १३ गते लिइएको परीक्षामा प्रधानाध्यापक पौडेलले आफ्ना निकट परिक्षार्थीलाई व्यक्तिगत ढंगबाट लेखापालमा नियुक्ति गरेको एक स्थानीयले बताएका छन् । पुरानै पाठ्यक्रम अनुरुप नै परीक्षाको तयारी गरेपनि पौडेलले आफ्नो अनुकुल एनआइसी एसिया बैंक बैकुण्ठे शाखाका कर्मचारीलाई रोष्टर राखेर पाठ्यक्रम बाहिरको प्रश्नावली बनाएको परीक्षार्थी स्मृति कार्कीले गुनासो गरिन् । रोष्टरले ३४ प्रतिशत प्रश्नपत्र पाठ्यक्रमबाहिरबाट समेटेर बनाएको उनले आरोप लगाइन्। उक्त प्रश्नपत्र पनि अंग्रेजी माध्यमबाट बनाएर प्रधानाध्यापक पौडेल स्वयमले परीक्षा हलभित्र उल्था समेत गरेको परीक्षार्थीको गुनासो छ । परीक्षा सञ्चालन गराउन प्रधानाध्यापक पौडेलले रोष्टरमा विद्यालयकै शिक्षक टंक प्रसाद घिमीरेलाई प्रस्तावित गरे । परीक्षाको मिती नजिकिएसँगै पौडेलले आफ्ना निकट रविना बस्नेतलाई कर्मचारी नियुक्ति गराउन आग्रह गरे । तर प्रस्तावित रोष्टर घिमिरेले परीक्षा प्रणाली मर्यादित गर्नुपर्छ भनेपछि पौडेलले आफू अनुकुल बैंकका कर्मचारीलाई तत्काल रोष्टर बनाएको घिमिरेले बताए । ६ जना मात्र सहभागी भएको परीक्षा वैधानिकता र मर्यादित बनाउने किसिमको नभएको उनले बताए । घिमीरेका अनुसार निकट रहेका व्यक्तिलाई नै नियुक्ति गर्ने टुंगो नभएपछि विवाद हुन्छ भन्दै पौडेलले रातारात बैंकका कर्मचारीलाई रोष्टर बनाएका थिए । यता प्रधानाध्यापक पौडेलले कर्मचारी नियुक्तिको सबै परीक्षा प्रणाली पारदर्शी भएको बताएका छन् । गाउँपालिकाका शिक्षा शाखा प्रमुख श्रीप्रसाद ढकाल, शिक्षा समन्वय इकाई भोजपुरका प्रतिनिधि, गाउँपालिकाका कर्मचारीको प्रत्यक्ष निरीक्षणमा परीक्षा सञ्चालन गरिएको उनले बताए । प्रधानाध्यापक पौडेलका अनुसार रोष्टरमा नियुक्ति गरिएका ती बैंकका कर्मचारीलाई कोडिङ गरेरै परीक्षा गराउन पठाएको बताए । विद्यालय व्यवस्थापन समितिको निर्णय अनुसार नै गत २०७६ पुष १८ गते पाठ्यक्रमसहित कर्मचारी नियुक्तिको विज्ञापन खुलाइएको थियो । परीक्षाबाट उत्तीर्ण गराइएका बस्नेतलाई प्रधानाध्यापक पौडेलले विद्यालय व्यवस्थापन समितिको बैठक नै नबसी नियुक्ति दिएको पनि खुल्न आएको छ ।"
सर्पले डसेर मृत्यु,"सन्धिखर्क : जिल्लाको भूमिकास्थान नगरपालिकामा सर्पले डसेर एकजनाको मृत्यु भएको छ । भूमिकास्थान नगरपालिका ९, ढिकुराका ४५ वर्षीय शेरबहादुर विकको सर्पले डसेर मृत्यु भएको जिल्ला प्रहरी कार्यालयका प्रहरी निरीक्षक प्रकाश खत्रीले जानकारी दिए । उपचारका लागि कपिलवस्तु लैजाँदै गर्दा विकको बाटोमै ज्यान गएको हो । तीन दिनअघि १४ गते आइतबार विकलाई सर्पले टोकेको थियो । विषको असर देखिन थालेपछि मंगलबार मात्र उनलाई अर्घाखाँची अस्पताल ल्याइएको थियो । शरीरभरी विषको मात्रा फैलिएकाले अस्पतालले कपिलवस्तुको सर्पदंश उपचार केन्द्रमा रिफर गरेको अर्घाखाँची अस्पतालका प्रमुख डाक्टर कपिल गौतमले जानकारी दिए । उपचारका लागि कपिलवस्तु लैजाने क्रममा नरपानीमा ज्यान गएको स्थानीय डासिराम दर्लामीले जानकारी दिए । गत भाद्र १४ गते अर्घाखाँचीको शितगंगा नगरपालिका वडा नम्बर५ जुकेनामा सर्पले डस्दा ३५ वर्षीय यमबहादुर बेल्बासेको ज्यान गएको थियो ।"
रोकियो इन्द्रजात्रा,"भक्तपुर : मंगलबार उपत्यकामा इन्द्रजात्रा। विश्वव्यापी महामारीको रूपमा फैलिएको कोरोना भाइरस संक्रमणका कारण यस वर्ष इन्द्रजात्रा पनि रोकियो। इन्द्रको प्रतीकस्वरूप लिंगो ठडिएन। इन्द्रजात्राअन्तर्गतका कुमारीयात्रा, लाखे, पुलुकिसी र कालभैरव जात्रालगायतका अरू विधि पनि रोकियो। इतिहास तथा संस्कृतिविद्हरूले इतिहासमा यस वर्षमात्रै इन्द्रजात्रा रोकिएको दाबी गरेका छन्। कोरोना भाइरस संक्रमणको कारण यस वर्ष इन्द्रजात्रा भएन। आजभन्दा दुई सय ५२ वर्षअघि गोरखाका राजा पृथ्वीनारायण शाहले इन्द्रजात्राकै दिन कान्तिपुरमा आक्रमण गरेका थिए। त्यसबेलासमेत इन्द्रजात्रा रोकिएन। कान्तिपुरलाई कब्जा जमाएका पृथ्वीनारायण शाहले समेत इन्द्रजात्रालाई निरन्तरता दिन आदेश दिएको बताइन्छ। उनले १८२५ सालमा आजकै दिन राजा तथा नगरवासी इन्द्रजात्रामा मस्त हुँदा कान्तिपुरमा आक्रमण गरेको इतिहास छ। इतिहासमा यसअघि इन्द्रजात्रा रोकिएको छैन तर कोरोना भाइरस महामारीले यस वर्ष रोकियो, इतिहासविद् प्राडा पुरुषोत्तमलोचन श्रेष्ठले भने, पृथ्वीनारायण शाहले कान्तिपुरमा आक्रमण गर्दा पनि इन्द्रजात्रा रोकिएन। बरु कान्तिपुर राज्य नै गयो, जात्रा रोकिएन। उनले यसअघि काठमाडौं उपत्यकाका कुनै पनि जात्रा, पर्व रोकिएको कुनै इतिहास नभएको जिकिर गरे। तर यस वर्ष बिस्का जात्रा, मच्छिन्द्रनाथको जात्रापछि इन्द्रजात्रा रोकिएको उनले स्पष्ट पारे। काठमाडौं उपत्यका सम्पूर्ण जात्रा, पर्व जनसहभागितामा सञ्चालन हुन्छ तर अहिले जनसहभागिताले कोरोना भाइरस संक्रमण फैलिने सम्भावना भएकाले जात्रा मनाउने बहानामा मानव समाजलाई विनाशतिर लान नहुनेमा जोड दिए। उनका अनुुसार बिस्का जात्रा भक्तपुरको सांस्कृतिक पहिचान भएजस्तै इन्द्रजात्रा काठमाडौंको सांस्कृतिक पहिचान हो। त्यस्तै मच्छिन्द्रनाथको जात्रा ललितपुरको सांस्कृतिक प्राण हो। उनले मल्लकालमा कुनै अपरिचित व्यक्ति भेटिए नाम र ठेगानाभन्दा कुन जात्रा मान्ने भनेर सोध्ने प्रचलन रहेको स्पष्ट पारे। मल्लकालमा भक्तपुर, ललितपुर र कान्तिपुरमा कुनै अपरिचित व्यक्ति भेटिए नाम, थर र ठेगाना सोधिँदैन, प्राडा श्रेष्ठले भने, कुन जात्रा मनाउने भनेर सोधिन्छ। बिस्का जात्रा भने भक्तपुरे, मच्छिन्द्रनाथको जात्रा भने ललितपुरे र इन्द्रजात्रा भने कान्तिपुरे भनेर चिनिन्थ्यो। भक्तपुरमा फरक इन्द्रजात्रा भक्तपुरमा भने काठमाडौंमा भन्दा फरक ढंगले इन्द्रजात्रा मनाइन्छ। यहाँ इन्द्रको छोराको जयन्तको प्रतीकस्वरूप इन्द्रजात्राको दुई दिनअघि नै यमद्यः (सानो काठे लिंगो) ठड्यान्छ। तर यस वर्ष विश्वव्यापी कोरोना भाइरस संक्रमणको कारण भक्तपुरमा यमद्यः ठडिएन। भक्तपुरमा आठ दिनसम्म इन्द्रजात्रा चल्छ। भाद्र शुक्ल पक्ष द्वादशीको दिन यमद्यः ठड्याएर यहाँ विधिवत् रूपमा इन्द्रजात्रा सुरु हुन्छ। यस दिन भक्तपुरका मल्लकालीन २४ टोलमा यमद्यः उठाइन्छ। यसरी यमद्यः उठाएको छैटौं दिन मूःपात्र जात्रा हुन्छ। मूःपात्रसँगै या मता जात्रा हुन्छ। इन्द्रजात्राको अन्तिम दिन पुलुकिसी जात्रा हुन्छ। पुलुकिसी देवराज इन्द्रको वहान ऐरावत हात्तीको प्रतीक हो। तर कोरोना भाइरस संक्रमणको कारण भक्तपुरमा यस वर्ष कुनै पनि जात्रा नहुने भएको गुठी संस्थान भक्तपुरका प्रमुख आनन्द कर्माचार्यले जानकारी दिए। काठमाडौं उपत्यकामा कोरोना भाइरसको संक्रमण बढिरहेकाले इन्द्रजात्राका कुनै पनि जात्रा तथा विधि नहुने उनको भनाइ थियो। यस वर्ष कोरोना भाइरस संक्रमणको कारण अवस्था प्रतिकूल रह्यो, प्रमुख कर्माचार्यले भने, त्यसैले सार्वजनिक रूपमा हुने यमद्यः ठड्याउने, मूःपात्र, या मता र पुलुकिसी जात्रा नहुने भएको छ। काठमाडौंमा इन्द्रजात्रा सकिएको चौथो दिन भक्तपुरमा पुलुकिसी जात्रा गरेर इन्द्रजात्राको विधिवत् समापन गरिन्छ। इन्द्र जात्रासम्बन्धी किंवदन्ती इन्द्रजात्रासम्बन्धी किंवदन्तीअनुसार इन्द्रका आमा बसुन्धरालाई गणेश चतुर्थीको दिन व्रत बस्न पारिजात र बिमिरो आवश्यक पर्छ। स्वर्गमा यी चिज नपाइने भएपछि आफ्ना नाति जयन्तलाई मत्र्यलोकबाट पारिजात र बिमिरो ल्याउन भनिन्छ। मत्र्यलोकमा आएका जयन्तले कसैसँग नसोधी पारिजातको फूल टिप्छ। उनले पारिजात टिपेको देखेकाले जयन्तलाई समाउँछ। त्यसबेला मत्र्यलोकमा राजा राक्षसराज मूःपात्र हुन्छन्। जसले गर्दा इन्द्रका छोरा जयन्तलाई मूःपात्रकहाँ पुयाइन्छ। उनले आफ्नो राज्यको पारिजात फूल चोरेको भन्दै सजायस्वरूप जयन्तको हात काटिदिन्छ र चोकमा सबैले देख्ने गरी पाता कसेर राख्छ। त्यही पाता कसेर राखेको प्रतीकस्वरूप भक्तपुरका टोल टोलमा यमद्यः ठड्याइँदै आएको संस्कृतिकर्मी ओमप्रसाद धौभडेल बताउँछन्। मूःपात्रको कैदमा रहेको उनै जयन्तलाई छुटाउन इन्द्रले सलाँ गणेश, छुमा गणेश र मसान भैरवलाई पृथ्वीलोकमा पठाउँछन्। तैपनि मूःपात्रसँग उनीहरू पराजित हुन्छन्। त्यसपछि इन्द्रले आफ्नो बहान ऐरावत हात्ती र मसान भैरवलाई जयन्त छुटाउन पठाउँछन्। सोही ऐरावत हात्तीले जयन्त छुटाएर लगेको सन्दर्भमा भक्तपुरमा इन्द्रजात्राको चौथो दिन पुलुकिसी जात्रा मनाइँदै आएको संस्कृतिकर्मी धौभडेल बताउँछन्।"
कोभिडपछिको उच्च शिक्षा : योजनामै सीमित विश्वविद्यालय,"काठमाडौं : कोरोना संक्रमणका कारण विश्वविद्यालय र क्याम्पसको पढाइ बन्द भएको ६ महिना भएको छ। केहीले अनलाइनमार्फत कक्षा सञ्चालन गरे पनि धेरै विश्वविद्यालय योजना बनाउनमै सीमित छन्। विश्वविद्यालयले शैक्षिक सत्र खेर जान नदिने प्रतिबद्धता जनाएका छन्। तर, कार्यान्वयमा चुनौती थपिँदै गएको छ। वैकल्पिक कोभिडका कारण प्राध्यापक र कर्मचारी कार्यालय गएका छैनन्। वैकल्पिक तरिकाबाट कसरी प्रभावकारी रुपमा पठनपाठन गराउन सकिन्छ भन्ने पनि अन्योलमा छ। मुलकभर ११ वटा विश्वविद्यालय सञ्चालनमा छन्। जहाँ पाँच लाखको हाराहारी विद्यार्थी पढ्छन्। १० हजार बढी प्राध्यापक र त्यत्तिकै कर्मचारी कार्यरत छन्। उच्च शिक्षामा ८० प्रतिशत विद्यार्थी भार बोकेको त्रिभुवन विश्वविद्यालयले यसअघि तालिका प्रकाशन गरेर पनि रोकिएका परीक्षा असोजभित्र सम्पन्न गर्ने बताएको छ। तर अनलाइनबाट सञ्चालन गर्नुपर्ने परीक्षा प्राविधिक हिसाबले कति जटिल छ भन्ने विषयमा अध्ययन सुरु गरेको छ। विश्वविद्यालयमा वैकल्पिक पढाइका लागि तयार गरिएको कार्यविधिमा अनलाइन, रेडियो तथा टेलिभिजनको प्रयोग र शैक्षिक सामग्री प्रयोग गर्न सक्नेलगायत उपाय उल्लेख छ। तर कार्यविधि तयार भएको लामो समयसम्म पढाउनका लागि अडियो भिडियो तयार गर्नेलगायत काम भएको छैन। समयमै पढाइ तथा पठनपाठन नहुँदा अन्तिम सेमष्टरको परीक्षा कुरेर बसेका विद्यार्थी माथिल्लो तहमा पढ्नबाट बञ्चित भएका छन्। सबै पढाइ सकेर नतिजाको पर्खाइमा रहेका पनि मर्कामा परेका विद्यार्थीको गुनासो छ। उपकुलपति धर्मकान्त बास्कोटाका अनुसार विश्वविद्यालयमा विभिन्न तह र संकायमा नियमित र आंशिक गरी चार लाख ९२ हजार विद्यार्थी छन्। उनका अनुसार पीएचडी, एमफिल र स्नातकोत्तर तहका विद्यार्थीलाई जेनतेन अनलाइनबाट पढाइरहेको भए पनि स्नातक तहका धेरैजसो विषयमा समस्या छ। विश्वविद्यालयलाई कुन संकायका विद्यार्थी कहाँ छन् भन्ने पत्तोसमेत छैन। कोभिडको प्रभाव लामो समयसम्म जाने देखेर विश्वविद्यालयले बल्ल विद्यार्थीलाई सार्वजनिक सूचनामार्फत जहाँ जस्तो अवस्थामा रहे पनि सम्बन्धित क्याम्पस तथा विभागमा सम्पर्क गर्न भनेको छ। विशेषगरी शिक्षा, व्यवस्थापन र मानविकी तथा सामाजिक शास्त्र संकायका विद्यार्थी सम्पर्कविहीन छन्। ती विद्यार्थीसँग सम्पर्क भएपछि मात्रै कुन मोडालिटीबाट पढाइ सञ्चालन गर्ने भन्ने विषयमा निक्र्योल गरिने बास्कोटाले बताए। उनका अनुसार त्रिविमा आंगिक तथा सम्बन्धन प्राप्त क्याम्पसमा समेत गरेर ७६ जिल्लाका विद्यार्थी पढ्छन्। उनीहरुमध्ये थुप्रै विद्यार्थी दुर्गम भेगका भएकाले तत्काल सम्पर्क गर्न नसकिएको त्रिविले जनाएको छ। विद्यार्थीलाई अनलाइनबाटै पढाउने योजनाका साथ आन्तरिक तयारी भइरहेको छ। अनलाइनबाट पढाउँदा दुर्गमका केही विद्यार्थी छुट्न सक्छन्। अवस्था यस्तै रहिरह्यो भने केही विद्यार्थी छुटे पनि पढाइ सुरु गर्नुपर्ने अवस्था छ, बास्कोटाले भने। पूर्वाञ्चल विश्वविद्यालय पनि तत्कालका लागि यसअघि स्थगित भएका परीक्षा सञ्चालन गर्नेतर्फ केन्द्रित भएको छ। पहिलो चरणमा अनलाइनबाट परीक्षा सञ्चालन गरेर त्यसपछि मात्रै पढाइलाई अघि बढाउने योजना रहेको विश्वविद्यालयका उपकुलपति प्राध्यापक डा यादवराज कोइरालाले बताए। सेमेस्टर प्रणालीका विद्यार्थीलाइ पढाइ र परीक्षाका सम्बन्धमा खासै समस्या नभए पनि वार्षिक प्रणालीमा भर्ना भएका र पढिरहेका विद्यार्थीको व्यवस्थापन गर्न कठिन भएको कोइरालाको भनाइ छ। सकेसम्म शैक्षिक सत्र नास हुन नदिने गरी तयारी गर्दै छौं, कोइरालाले भने। सुदूरपश्चिमाञ्चल विश्वविद्यालय पनि विद्यार्थी व्यवस्थापन र शैक्षिक गतिविधिबारे अन्योलमै छ। लामो समयसम्म आन्दोलन र पदाधिकारी रिक्तताको समस्या बेहोरेको यस विश्वविद्यालयले ६ महिनाअघि मात्रै नयाँ उपकुलपति पाएको थियो। उपकुलपति अम्मरराज जोशीले भने, बल्ल विश्वविद्यालयको वेभसाइट डेम्लपको काम सकेका छांै। त्यसपछि मात्रै पठनपाठन लगायत विषयमा अध्ययन गर्छांै। विद्यार्थी जहाँ छन् त्यही पुगेर परीक्षा सञ्चालन गर्ने तयारी विश्वविद्यालयको छ। अनलाइन तथा अफलाइन दुवै विधिको प्रयोग गर्ने त्रिविको योजना छ। मध्यपश्चिमाञ्चल विश्वविद्यालयले पनि लकडाउनको अवधिमा परीक्षा सञ्चालन र नतिजा प्रकाशनलाई प्राथमिकतामा राखेको छ। लकडाउनको अवधिमा ४९ वटा नतिजा प्रकाशन गरेको उपकुल पनि प्राध्यापक डानन्दबहादुर सिंहले बताए। यसबीचमा अनलाइनबाट पढाइ पनि सञ्चालन गरेको र अब पनि अनलाइन र अफलाइन दुवै विधिबाट पढाइ सञ्चालन गर्ने तयारी विश्वविद्यालयको रहेको सिंहले बताए। काठमाडौं विश्वविद्यालयले लकडाउन सुरु हुने बित्तिकै अनलाइनबाट शैक्षिक गतिविधि सञ्चालन गरिरहेको छ। नेपाल खुला विश्वविद्यालयले पनि शैक्षिक गधिविधिलाई सामान्य दिनको अवस्थामा जसरी सञ्चालन गरिररहेको छ। विश्वविद्यालयका उपकुलपति प्राध्यापक डा लेखनाथ शर्माले प्राविधिक रुपमा सामान्य कठिनाइ आए पनि शैक्षिक गतिविधिलाई ठूलो असर नरहेको बताए। थोरै विद्यार्थी अध्ययनरत लुम्बिनी वौद्ध, राजर्षिजनकलगायत विश्वविद्यालयले पनि कोभिडपछि पठनपाठनलाई प्रभावकारी बनाउन सकेका छैनन्। वर्षदिनदेखि पदाधिकारी रिक्त भएका कारण पोखरा, नेपाल संस्कृत र कृषि तथा वन विज्ञान विश्वविद्यालयको शैक्षिक गतिविधि त झन् टिठलाग्दो छ। यी तीनै विश्वविद्यालयमा विश्वविद्यालयको प्राज्ञिक तथा प्रशासनिक नेतृत्व गर्ने उपकुलपति, रजिस्ट्रार, परीक्षा नियन्त्रक, सेवा आयोगका पदाधिकारी तथा डिन समेत छैनन्। सम्बन्धित विभागको नेतृत्व गरिरहेका प्राध्यापकले आफ्नो क्षमताले भ्याएसम्म जेनतेन पठनपाठन सञ्चालन गरिरहेको कृषि तथा वन विज्ञान विश्वविद्यालयका सह प्राध्यापक डा ईश्वरी कडरियाले बताए। तर अनुगमन गर्ने संयन्त्र नहुँदा कतै पनि काम प्रभावकारी भएको छैन। नेपाल प्राध्यापक संघका अध्यक्ष बुद्धबहादुर थापाले एक वर्षसम्म पदाधिकारी नियुक्त गर्न नसक्ने सरकारी कमजोरीको असर विश्वविद्यालयमा परेको बताए। विश्वविद्यालयमा पर्याप्त लगानी अभाव रहेकाले यही अवस्थामा अनलाइनबाट पढाइ सञ्चालन गर्न कठिन भएको उनले बताए। त्रिविले भने अनलाइन विधिबाट शैक्षिक क्रियाकलापलाई दिगो बनाउन हरेक आंगिक क्याम्पसमा प्राविधिक प्रयोगशाला बनाउने निर्णय भएको बताए। प्रयोगशाला बनाउन छिटै रकम पठाउने लागिएको पनि उपकुलपति बास्कोटाले बताए। तर पुरानै सोच भएका र तत्काल अनलाइनमा किन जानुपर्यो भन्ने सोच भएका प्राध्यापकका कारण समस्या भएको पनि उनले बताए। उनका अनुसार पछिल्लो समय अधिकांश शिक्षकको ईमेल आईडी बनेको छ। १ लाख ४५ हजार विद्यार्थीको पनि ईमेल आईडी बनिसकेको छ। नेपाल कम्युनिष्ट पार्टी निकट अनेरास्ववियुका नेता रश्मि आचार्यले कोभिडको असर सुरु भएको छ महिना बितिसक्दा पनि विश्वविद्यालयका पदाधिकारीले प्रभावकारी काम गर्न नसकेको बताए। विद्यार्थीलाई वैकल्पिक विधिबाट पढाउन कार्यविधि ल्याउन ढिलो भएको र ल्याएको कार्यविधिलाई पनि कार्यान्वयनमा लैजान नसकेको उनले आरोप लगाए।"
झापामा युवकको शव फेला,झापा : झापाको शिवसताक्षी नगरपालिका११ सतासीधाम जाने बाटोमा एक युवा मृत अवस्थामा फेला परेका छन्। शिवसताक्षी नगरपालिका मैनाचुलीका २८ वर्षीय गोमनसिंह मगर मंगलबारदेखि बेपत्ता भएका थिए। परिवारले झिलझिले प्रहरीमा मगरको खोजी गरिदिन जानकारी गराएका थिए। अन्तत: मगरको शव धारिलो हतियार प्रहार गरेको अवस्थामा बुधबार बिहान १० बजे भेटिएको हो। सतासीधामको रतुवामाई वृक्षारोपणका बन रक्षकले उक्त शव देखेर प्रहरीलाई खबर गरेको इलाका प्रहरी दमकका प्रहरी नायव उपरीक्षक विजयराज पण्डीतले जानकारी दिए। प्रहरीका अनुसार मृतक मगरको घाँटी तथा शरीरका विभिन्न भागमा गहिरो चोट देखिएको छ। शवको प्रकृति हेर्दा हत्याको आशंकामा घटनाको थप अनुसन्धानका लागि धरानबाट कुकुर बोलाइएको इलाका प्रहरी प्रमुख पण्डीतले जानकारी दिए।
फुड बैंकबाट चारसय मजदुरलाई खाद्यान्न,"तानसेन : पाल्पाको रामपुर नगरपालिकामा फुड बैंक मार्फत चार सय मजदुरलाई खाद्यान्न वितरण गरिएको छ। लायन्स क्लब अफ रामपुरको अगुवाइमा भएको विभिन्न व्यक्ति संघ संस्थाको सहयोगमा रकम संकलन गरी चार सय २१ जनालाई खाद्यान्न सहयोग गरिएको हो। लायन्स क्लब रामपुरले हुने खानेले हुँदा खानेलाई दिएर जाऔं, नहुनेले लिएर जाऔं भन्ने अभियानका साथ युथ युनियन मटेरी क्लब, रामपुर युवा क्लब, इस्लामिक सक्रिय युवा समाज, सिज नेपाल सदावर्त र भम्बक युनाइटेडको समन्वयमा फुड बैंक स्थापना गरी खाद्यान्न सामग्री वितरण गरेको हो। कोरोना भाइरस सङ्क्रमणको बढ्दो जोखिम तथा दुई हप्तादेखि भएको निषेधाज्ञाका कारण समस्यामा परेका असहाय, गरिव, विपन्न वर्गका नागरिकका लागि लायन्स क्लब रामपुरमा फुड बैंक स्थापना गरी खाद्यान्न सामग्री वितरण गरेको हो। यसले दैनिक जीविकोपार्जन गर्न समस्या परेका नागरिकलाई सजिलो परेको छ। फुड बैंकमार्फत एक व्यक्तिलाई पाँच किलो चामल, एकएक किलो दाल, नुन र आधा लिटर खानेतेल वितरण गरिएको थियो।"
"डा रिजालले भने : 'हामी दुवैमा कोरोना संक्रमण छ, तर भयभीत छैनौं'","काठमाडौं : वरिष्ठ स्त्री तथा प्रसूति रोग विशेषज्ञ डा भोला रिजालले आफू र श्रीमती कोरोना संक्रमित भएपनि भयभीत नभएको बताएका छन् । बुधबार बिहान आफ्नो फेसबुक एकाउन्टमा डा रिजालले श्रीमतीसँगको फोटो पोस्ट गर्दै लेखे छन्, 'हामी दुबै आज कोरोना संक्रमित भएका छौं तर थोरै पनि भयभित छैनौं । हामीलाई मात्र होइन, सबैले अरुलाई पनि हौसला दिऊँ । संक्रमितहरुको मनोवलका साथै स्वास्थ्यकर्मी जो आफ्नो जीवन राष्ट्रको लागि समर्पण गरिरहेका छन्, सबैलाई सलाम छ ।' उनले आफू स्वास्थ्यकर्मी भएकाले आफ्नो जीवन आफ्नो हातमा नहुने मात्र नभइ आफ्नो परिवार समेत उत्तिकै जोखिममा रहेको समेत बताएका छन्। 'म एउटा स्वास्थ्यकर्मी। हाम्रो जीवन आफ्नो हातमा कहाँ हुन्छ र हामी आफू मात्र होइन हामीबाट हाम्रा परिवार समेत उत्तिकै जोखिममा रहन्छन्, 'उनले भनेका छन्। उनले आफूलाई आशिर्वाद, स्वास्थलाभको शुभकामना व्यक्त गर्ने सबैलाई धन्यवाद भन्दै अग्रपङ्तिमा खटिएकाहरुमा उच्च मनोवलका साथ काममा हौसला मिलोस् भन्दै शुभकामना समेत व्यक्त गरेका छन्। डा रिजाल र उनकी पत्नीलाई यही भदौं १४ गते स्वाब नमूना परीक्षण गराएका थिए। रिपोर्ट पोजिटिभ आएपछि रिजाल दम्पती भदौ १४ गते आइतबारबाट ह्याम्स अस्पतालको आइसोलेसनमा बसेका छन्। लक्षण नदेखिएको भएपनि उमेरका कारण केही परिहाल्यो भने अप्ठेरो होला भनेर अस्पतालमै भर्ना भएको जानकारी दिएका थिए।"
बालिका करणीको आरोपमा युवा पक्राउ,जोमसोम : मुस्ताङको वारागुङ मुक्तिक्षेत्र गाउँपालिका१ मा एक १५ वर्षिया बालिकालाई करणी गरेको आरोपमा प्रहरीले एक युवालाई पक्राउ गरेको छ । जिल्ला प्रहरी कार्यालय मुस्ताङका अनुसार रुकुम जिल्ला पुथा उत्तरगंगा गाउँपालिका१ विरगुम घर भई हाल मुस्ताङको वारागुङ मुक्तिक्षेत्र गाउपालिका१ बस्ने २७ वर्षीय टेकप्रसाद सुनार पक्राउ परेका हुन् । उनले बालिकालाई ललाइफकाइ करणी गरेको आरोप लगाइएको छ। पीडित पक्षको जाहेरीपछि प्रहरीले गत श्रावण ९ गते युवालाई पक्राउ गरी अनुसन्धान कार्य अघि बढाएइको जिल्ला प्रहरी कार्यालयका सूचना अधिकारी प्रहरी निरीक्षक आशिष अधिकारीले जानकारी दिए । प्रहरीका अनुसार घटनाकी पीडित बालिका पनि जिल्ला बाहिरक हुन् । पीडित र पीडक पक्ष दुवै जना कामको सिलसिलामा मुस्ताङ आएका थिए ।
अर्घाखाँचीमा भदौं २४ सम्म निषेधाज्ञा,"सन्धिखर्क : अर्घाखाँचीमा भाद्र २४ गते राती १२ बजे सम्मका लागि लकडाउनको समय अवधी थपिएको छ । बुधबार बिहान जिल्ला प्रशासन कार्यालयमा बसेको जिल्ला कोभिड १९ संकट व्यवस्थापन केन्द्र ( डिसीसीएमसी) को बैठकले भदौ २४ गते राती १२ बजेसम्म लकडाउन थप गर्ने निर्णय गरेको सहायक प्रमुख जिल्ला अधिकारी बिक्रम थापाले बताए । बुधबार राती १२ बजेसम्मको लागि यस अघिनै लकडाउन गरिएकोमा यसलाई बढाएर २४ गते राती १२ बजे सम्म लगिएको हो । तराईसँग सिमाना जोडिएका छिमेकी जिल्ला रुपन्देही, कपिलवस्तुमा दैनिक कोरोना संक्रमितको संख्या बढिरहेको र अर्घाखाँचीमा पनि समुदाय स्तरमा कोरोना संक्रमित हुन लागेपछि लकडाउन थपिएको प्रशासनले जनाएको छ । जिल्ला प्रशासन कार्यालयमा मंगलबार बसेको राजनितिक दल र सञ्चारकर्मीसँगको छुट्टाछुट्टै भेटघाटमा लकडाउन थप गर्न मंगलबार सुझाव दिएका थिए ।"
"मर्स्याङ्दीमा दुर्घटनाको आशंका, सशस्त्रको गोताखोर परिचालन","दमौली : आँबुखैरेनी ४ ऐनापहरोस्थित मस्र्याङदी नदीमा सवारी खसेको आशंकामा गोताखोरसहितको टोलीले खोजी अभियान थालेको छ । बुधबार बिहान त्यहाँको पृथ्वी राजमार्ग छेउमा रहेको सडक पेटी भत्किएको देखिएको थियो । पेटीका केही भाग भत्केको देखेपछि स्थानीयले दुर्घटना भएर सवारी नदीमा खसेको आशंका गरे । स्थानीयले भत्किएको सडक पेटीको तस्बिर पनि सामाजिक सञ्जालमा राख्न थाले पछि प्रहरीले कुनै दुर्घटना भएको आशंकामा खोजी कार्य थालेको छ । 'घटनास्थलको प्रकृति हेर्दा केही खसेको जस्तो देखिन्छ,' तनहुँका प्रहरी नायब उपरीक्षक युवराज तिमल्सेनाले भने,'त्यसैले खोजी थालेका हौं । मुग्लिनको कुरिनटारस्थित सशस्त्र प्रहरी बलको गोताखोर सहितको टोलीले अहिले मस्र्याङदी नदीमा खोज तथा उद्धार थालेको छ । स्थानीय बादल थकालीले विहान सवारी खसेको आशंका उब्जिएको बताए । 'पक्कै केही खसेको हुनुपर्छ, 'उनले भने,' स्थानीयले पनि दमौलीबाट मुग्लिनतर्फ जाँदै गरेको सवारी खसेको हुनसक्ने आशंका गरेका छन् । ' ऐनापहरोको सडक मुन्तिर मस्र्याङदी गहिरो भएकाले सवारी डुबेको आशंका प्रहरीको छ । 'नदी गहिरो भएकाले खसेर डुबेको हो कि, ' उनले भने, 'विस्तृत कुरा खोजी पछि नै थाहा होला ।' हालसम्म केही नभेटिएको भनाइ प्रहरीको छ । अहिले नदीमा सशस्त्रका गोताखोरसहितका टोली खोजीका लागि परिचालित छन् । यसका अलावा स्थानीय र जनपद प्रहरी पनि तैनाथ छन् ।"
"ढुंगाले लागेर आमाको मृत्यु, छोरी गम्भीर",तानसेन : अविरल वर्षासँगै पहाडबाट खसेको ढुङ्गाले लागेर पाल्पामा एक महिलाको मृत्यु भएको छ भने एक गम्भीर घाइते भएकी छिन् । मृत्यु हुनेमा माथागढी गाउँपालिका ७ रहवासकी २९ वर्षीय समिक्षा चौहान हुन् ।उनको बुटवल सिटि अस्पतालम उपचारको क्रममा मंगलबार राती मृत्यु भएको हो । ढुङ्गाले किचेर गम्भीर भएकी समिक्षाकी ३ वर्षीया छोरी करिष्मा चौहानको सिटि अस्पताल बुटवलमा उपचार भइरहको छ । उनको अवस्था गम्भीर रहेको अस्पतालले जनाएको छ । तिनाउँ गाउँपालिका ३ श्रीडाडा गोविन्द सोमैको घरमा बसेकी चौहानलाई मंगलबार बेलुका अविरल वर्षासँगै माथि पहाडबाट खसेको ढुङ्गा लागेको थियो । चौहानका आमा छोरी केही दिन अघि मात्र माथागढी रहवासबाट माइतीघर तिनाउँ श्रीडाडा आएकी थिइन् ।
बिना 'पावर' पाइँदैन उपचार,"विराटनगर : सप्तरीको खड्क नगरपालिका१ मा खुकुरी प्रहारबाट घाइते भएका ५० वर्षीय देवप्रसाद साहलाई उपचारका लागि परिवारका सदस्यले भदौ ६ गते विराटनगर ल्याए । तर कुनै पनि अस्पतालले भर्ना लिन मानेनन् । घाइतेले उपचार नपाएको गुनासो मोरङका प्रमुख जिल्ला अधिकारी (सिडिओ) कोषहरि निरौलासम्म पुग्यो । मध्यरातमा निरौलाको फोन गएपछि मात्रै विराट नर्सिङ होम एवं विराटनगर अस्पतालले भर्ना लिएर उपचार थाल्यो । साह अहिले निको भएर घर फर्किसकेका छन् । स्वास्थ्य सम्बन्धी विभिन्न समस्या भएका बिरामीले पछिल्लो समय उपचार नपाउने गरेको यस्ता धेरै गुनासो निरौलासम्म पुगिरहेका छन् । उनले बिरामीका आफन्तले गुनासो गर्ने वित्तिकै सम्बन्धित अस्पताललाई तत्काल भर्ना लिएर उपचार थाल्न निर्देशन दिने गरेको । एक साताभित्रमा भर्ना लिन नमानिएका चारजना बिरामीको उपचार गर्न प्रजिअ निरौलाको निर्देशनपछि अस्पतालहरु बाध्य भए । बिरामी परेर आफ्नै घरको आँगनमा छटपटाइरहेका विराटनगर महानगरपालिका१२ का ६५ वर्षीय प्रल्हाद रायलाई महानगरका प्रहरी निरीक्षक राजन पौडेल नेतृत्वको टोलीले उद्धार गर्दै सोमबार साँझ ७ बजे कोशी अस्पताल ल्यायो । तर घरमा एक्लै बस्दै आएका उनलाई भर्ना लिएर उपचार गर्न चिकित्सकले अस्वीकार गरे । महानगरका मेयर भीम पराजुलीले मेडिकल सुपरिटेन्डेन डा चुमनलाल दासलाई फोन गरेपछि मात्रै अस्पताल बिरामीको उपचार गर्न तयार भयो । अस्पताल पुर्याएको दुई घण्टापछि एम्बुलेन्सबाट निकालेर आकस्मिक कक्षमा राख्दै उनको उपचार थालियो । अहिले रायको स्वास्थ्य अवस्था सामान्य बन्दै गएको अस्पतालले जनाएको छ । माथि उल्लेख गरिएका दुईवटा उदाहरण उपचारका लागि ल्याइए पनि अस्पतालले अस्वीकार गरेपछि सिडिओ र मेयरलाई गुहार्नु परेको विषयसँग सम्बन्धित छन् । कोरोना भाइरसको संक्रमणलाई कारण देखाउँदै विराटनगरका ठूला अस्पतालले अस्वीकार गरिदिँदा आक्रमण, कुटपिट लगायत कुनै घटना तथा दुर्घटनामा परेका र स्वास्थ्यमा विभिन्न समस्या भएका बिरामीले सहज उपचार नपाउने अवस्था बनेको छ । समयमा उपचार नपाउँदा मोरङको पथरीशनिश्चरे नगरपालिका२ की ६२ वर्षीया सानकुमारी राईको पनि बिहीबार बिहान ज्यान गयो । एक्कासि पिसाब बन्द भएपछि एम्बुलेन्समा राखेर बुधबार रातभर झापा र मोरङका सातवटा अस्पताल डुलाउँदा डुलाउँदै उनले मृत्युवरण गरिन् । कोरोना रिपोर्ट नेगेटिभ आएको प्रमाण खोज्दै निजी अस्पतालले भर्ना लिन नमानेपछि अन्तिम अवस्थामा कोशी अस्पताल पुर्याएर भर्ना गरिएको एक घण्टा वित्न नपाउँदै उनको मृत्यु भयो । उनको कोरोना जाँच गर्दा रिपोर्ट नेगेटिभ आयो । 'आमालाई विभिन्न अस्पतालमा उपचार गर्न लगिए पनि कसैले लिनै मानेनन्, ' छोरी मेनुकाले भनिन्, 'भनसुन गर्न पहुँच नहुँदा समयमा उपचार नपाएर अन्नतः आमा सधैंका लागि विदा हुनु भयो ।' स्वास्थ्यमा समस्या भएर अस्पताल गए पनि पहुँच नहुनेले सहज उपचार पाउने अवस्था नभएको उनको गुनासो छ । उदयपुरको चौदण्डीगढी नगरपालिका ६ की ६५ वर्षीया डम्बरकुमारी बस्नेतलाई भात सर्किएर बेहोस बनेपछि शनिबार राति विराटनगर ल्याइयो । तर विराटनगरका सातवटा अस्पताल पुर्याउँदा पनि उनको उपचार कुनैले गर्न मानेनन् । फर्काएर घर लगिएको केही घण्टापछि आइतबार उनको मृत्यु भयो । स्वास्थ्यमा विभिन्न समस्या भएर उपचारका लागि ल्याए पनि अस्पतालहरुले ठाडै अस्वीकार गर्दा राई र बस्नेतजस्तै धेरैले अकालमा ज्यान गुमाइरहेका छन् । यसरी मृत्युवरण गर्नेमा कोरोना संक्रमण भने देखिएको छैन । राई र बस्नेतको मृत्यु पावर र पहुँच नभएकै कारण भएको प्रष्ट हुन्छ । पावरसम्म पुग्न सकेकै कारण साह र रायले उपचार पाए । २० प्रतिशत बेड कोरोना संक्रमितका लागि छुट्याएर उपचार थाल्न सरकारले दिएको निर्देशनअनुसार विराटनगरका निजी अस्पतालले संक्रमितको उपचार पनि थालेका छन् । तर, कोरोना नलागेका अन्य बिरामीले भने अस्पताल भर्ना हुनै नपाई ज्यान गुमाउनुपर्ने बाध्यात्मक अवस्था छ । अस्पतालमा उपचार गर्न जानेले पहुँच र पावर नै देखाउनुपर्ने तथा पावर नहुनेले त्यत्तिकै ज्यान गुमाउनु पर्ने अवस्था बनिरहेको अधिकारकर्मी उमेश विश्वकर्मा बताउँछन् । 'सहज उपचार पाउनु पर्नेमा सिडिओ र मेयरलाई गुहार्नु पर्ने अवस्था आउनु दुर्भाग्यपूर्ण हो, उनले भने, कतिपयले ठूलबडासम्म पहुँच पुर्याउन नसक्दा उपचार अभावमा मृत्युवरण गर्नु परिरहेको छ ।' विश्वकर्माले कोरोना जोखिम देखाउँदै निजी अस्पताल पन्छिरहँदा सहज रुपमा स्वास्थ्य सेवा पाउने नागरिकको अधिकारको उल्लंघन भएको बताए । उनले भने, 'कोरोनाका नाममा समयमा उपचार नपाएर सर्वसाधारणले ज्यान गुमाइरहँदा राज्यले पनि त्यस्ता स्वास्थ्य संस्थालाई कारबाहीको दायरामा ल्याएको देखिँदैन । कुनै नयाँ बिरामी ल्याउँदा सुरक्षात्मक उपाय अपनाएर उपचार गर्नु पर्नेमा अस्पतालहरु त्यत्तिकै पन्छिएको देखिन्छ ।' बिरामीको उपचार नगर्नेलाई कारबाहीको चेतावनी दिने सरकार उपचार नपाएर मृत्यु हुँदासम्म पनि चुप लागेर बसिदिँदा अस्पतालको मनोमानी बढेको विश्वकर्माको भनाइ छ । उपचार नपाएर सर्वसाधारणले धमाधम ज्यान गुमाउनु पर्ने विकराल अवस्था आएपछि प्रजिअ निरौलाले विराटनगरका सबै निजी अस्पतालका सञ्चालक र चिकित्सकसँग छलफलसमेत चलाएका छन् । भर्ना नगरेर तथा उपचार नपाएर बिरामीको मृत्यु हुने अवस्था आउन नदिन उनीहरुलाई निरौलाले निर्देशन दिए । उनले यदि उपलब्ध स्रोत साधनले उपचार सम्भव नभएमा सुविधा भएको अर्को अस्पतालसँग समन्वय गरेर बिरामी रेफर गर्न सक्ने सुझाव दिएका छन् । विराट नर्सिङ होम एवं विराटनगर अस्पतालका प्रशासन प्रमुख पदम विनाडीले सबैमा संक्रमणको डर र जोखिम भएकाले बिरामीको उपचार असहज बनिरहेको बताए । जोखिमकै कारण अस्पताल आएका सबै बिरामीलाई भर्ना गरेर उपचार गरिहाल्ने अवस्था नरहेको उनको भनाइ छ । चिकित्सक संघ कोशीका अध्यक्ष डा फरवार्ड सिलवालले शंकास्पद बिरामीको चाँडो पीसीआर परीक्षण गरेर रिपोर्ट सार्वजनिक गरे उपचार प्रक्रिया अघि बढाउन सजिलो हुने बताए । अहिलेको जोखिमयुक्त परिस्थितिमा अस्पतालमा भर्ना गरिएका व्यक्ति संक्रमित रहेमा अरुलाई पनि सर्ने उनको भनाइ छ । प्रशासनसँगको छलफलमा अन्य बिरामी एवं संक्रमितको उपचारमा खटिने चिकित्सक र स्वास्थ्यकर्मीको बिमा सरकारी कर्मचारी सरह हुनु पर्ने, उनीहरुमा कोरोना देखिएमा खाने, बस्ने र उपचारको व्यवस्था तथा पीपीई लगायत सुरक्षात्मक सामग्रीको सहज उपलब्धता सरकारबाट हुनु पर्ने माग राखिएको जानकारी डा सिलवालले दिए । कानुन सम्झायौं, अब कारबाही हुन्छ : प्रजिअ अस्पतालले मनपरी गरिरहँदा सर्वसाधारणले दुःख पाउने र अकालमा ज्यान गुमाउनु परेको भन्दै प्रजिअ निरौलाले सबैलाई बिरामीको स्वास्थ्य उपचार सम्बन्धी कानुनका बारेमा सम्झाइसकेको बताए । 'अस्पताललाई बिरामी नफर्काउन सम्झाउने काम भइरहेको छ,'उनले भने, 'कानुनका बारेमा धेरै सम्झाइसकेका कारण अब पनि त्यही क्रम दोहोर्याए कारबाही हुन्छ । बिरामीको उपचार गर्दिन भनेर पन्छिन नपाउने कुरा कानुनमै स्पष्ट रहेको उनको भनाइ छ । जनस्वास्थ्य ऐन २०७५ मा स्वास्थ्य उपचारमा नियमित, सहज, सर्वसुलभ, प्रभावकारी, गुणस्तरीय र नागरिकको पहुँच स्थापित गर्ने कुरा उल्लेख छ । ऐनले आधारभूत तथा आकस्मिक स्वास्थ्य सेवा पाउने नागरिकको अधिकार सुरक्षित गरेको बताउँदै प्रजिअ निरौलाले उपचारमा आनाकानी गर्नेमाथि ऐनअनुसार तत्काल कारबाही अघि बढाइने बताए । 'उपलब्ध सबै सेवा दिइसकेपछि बिरामीलाई उपलब्ध नभएको सेवाका लागि मात्रै अर्को अस्पतालसँग समन्वय गरेर रेफर गर्नु पर्ने कानुनी व्यवस्था छ,' निरौलाले भने, 'कानुनका बारेमा सबै जानकारी दिँदै आगामी दिनमा कारबाहीको विषय बनाउन नपरोस् भनेर सम्झाउने काम भइसकेको छ ।' फौजदारी संहिता २०७४ अनुसार लापरबाहीले कसैको ज्यान गएमा कारबाही गर्न सक्ने व्यवस्था रहेको उनले बताए । निरौलाले भने, 'बिरामीको उपचारमा लापरबाही गर्ने अस्पताललाई यो वा त्यो बहानामा अब उन्मुक्ती दिन सकिँदैन ।'"
स्क्रब टाइफस र डेंगुका बिरामी बढे,"बैतडी : बैतडीमा डेंगु र स्क्रब टाइफसका बिरामी बढ्न थालेका छन् । गएको साउनयता बैतडीमा स्क्रब टाइफसका ४९ जना बिरामी फेला परेका स्वास्थ्य कार्यालयका जनस्वास्थ्य निरीक्षक भुवनप्रसाद जोशीले जानकारी दिए । दशरथचन्द नगरपालिका २५ महिला र ११ पुरुष गरी ३६ जनामा स्क्रब टाइफसको संक्रमण पुष्टि भएको छ । यस्तै पाटन नगरपालिकाका ३ महिला र एक पुरुष गरी ४ जना, दोगडाकेदार गाउँपालिकाका ४ महिला र २ पुरुष गरी ६ जना, मेलौली नगरपालिकाका १ महिला, पञ्चेश्वर गाउँपालिकाका १ पुरुष र सिगास गाउँपालिकाका १ महिलामा स्क्रब टाइफस पुष्टि भएको जोशीले जानकारी दिए । जिल्ला अस्पताल बैतडी र अन्य स्वास्थ्य संस्थाहरु उपचारका लागि पुगेका व्यक्तिहरुको आरडीटी चेकजाँच गर्दा स्क्रब टाइफस देखिएको जोशीले जानकारी दिए । गत आर्थिक बर्षमा जिल्लाभरी ४० जनामा स्क्रब टाइफसको संक्रमण पुष्टि भएको थियो । यो वर्ष भने एक महिनाकै अवधिमा ४९ जना स्क्रब टाइफसको संक्रमण पुष्टि भएको उनले बताए । माइट नामक किर्नाको टोकाईबाट स्क्रब टाइफस हुने भएकाले सरसफाईमा बिशेष ध्यान दिनुपर्नेमा स्वास्थ्यकर्मीहरुले जोड दिएका छन् । झाडी, झ्याङ भएका ठाउँमा माइट बस्ने भएकाले सकभर त्यस्तो ठाउँमा नबस्न स्वास्थ्यकर्मीहरुले आग्रह गरेका छन् । यस्तै जिल्लामा डेंगुका बिरामी पनि देखिन थालेका स्वास्थ्य कार्यायले जनाएको छ । जिल्लाको दशरथचन्द नगरपालिकाका २ महिला र १ पुरुष गरी तीनजनामा डेंगु रोग देखा परेको जोशीले बताए । डेंगु एडिज नामको पोथी लामखुट्टेको टोकाइबाट हुने भएकाले लामखुट्टेको टोकाइबाट बच्नुपर्नेमा उनले जोड दिए । स्क्रब टाइफस भएमा उच्च ज्वरो आउने, धेरै टाउको दुख्ने, शरीरमा राता डाबरहरु आउने लगायतका लक्षण देखा पर्छन भने डेंगु भएमा पनि उच्च ज्वरो आउने भएकाले यस्ता लक्षण देखिएमा स्वास्थ्य संस्थामा जान स्वास्थ्यकर्मीहरुले सुझाएका छन् ।"
बागलुङमा चट्याङले लागेर एकको मृत्यु,बागलुङ : अविरल वर्षा सँगै परेको चट्याङले लागेर एक जनाको मृत्यु भएको छ । जिल्लाको बडिगाड गाउँपालिका१० दर्लिङका ५० वर्षीय अशोक बुढाको चट्याङले लागेर मृत्यु भएको जिल्ला प्रहरी कार्यालय बागलुङका प्रहरी उपरीक्षक राजेन्द्र रेग्मीले जानकारी दिए । रेग्मीका अनुसार घरनजिकैको पसलमा सरसामान किनेर फर्कने क्रममा चट्याङले लागेर बुढा सडकमै लडेका थिए । अर्धचेत अवस्थामा रहेका उनको स्थानीयले उद्धार गरी घरमा राखिरहेको अवस्थामा मंगलबार राति ज्यान गएको डीएसपी रेग्मीले बताए ।
कोरोना संक्रमित दमौलीकी युवतीको शिक्षण अस्पतालमा मृत्यु,"दमौली : किड्नीको उपचारका लागि काठमाडौं गएकी व्यास २ की एक युवतीको उपचारका क्रममा मृत्यु भएको छ । सुरुमा पीसीआर रिपोर्ट नेगेटिभ देखिए पनि पछि भने उनमा कोरोना संक्रमण देखिएको छ। पारिवारिक श्रोतका अनुसार व्यास २ कालिका मार्गकी युवती यसअघि बाथको औषधि सेवन गर्थिन् । उनका बुवाका अनुसार बिरामी परेपछि उनलाई भाद्र ४ गते काठमाडौंको अल्का अस्पताल लगिएको थियो । अल्काले किड्नी फेल भएको र अवस्था जटिल भएको भन्दै १६ गते बिहान त्रिवि शिक्षण अस्पतालमा रिफर गरेको थियो । त्यहीं उपचारका क्रममा बुधबार उनको मृत्यु भएको बताइएको छ । परिवारका अनुसार अघिल्लो दिन लिइएको स्वाबको नतिजा बुधबार बिहान पोजिटिभ आयो भनेर चिकित्सकले जानकारी गराएका थिए । उनको राजधानीमा सेनाले बुधबार नै अन्त्येष्टि गरेको बताइएको छ । आमाको नतिजा नेगेटिभ व्यास २ का वडाध्यक्ष काशिराम श्रेष्ठले युवतीको निधनपछि परिवारका तीन सदस्य होम आइसोलेसनमा रहेको बताए। उनका परिवारका अन्य सदस्य पहिल्यै घरबाहिर रहेको समेत उनले जानकारी दिए । 'उहाँहरु अरुसँग बेग्लै हुनुहुन्छ, 'उनले भने, 'अब केही दिनपछि पीसीआर संकलन गछौं ।' मृतक युवतीका बुवाको कोरोना परीक्षण नभए पनि आमाको भने यसअघि नतिजा नेगेटिभ आएको थियो ।"
कोभिड अस्पताल भैरहवामा ६५ वर्षीया महिलाको मृत्यु,"भैरहवा : भैरहवास्थित कोभिड १९ भीम अस्पतालमा उपचारत नवलपरासी जिल्ला राम्रगाम नपा ५ की ६५ वर्षीया महिलाको मृत्यु भएको छ। बुटवलमा उपचारत उनीमा कोरोना संक्रमण पुष्टि भएपछि कोभिड भीम अस्पतालमा भर्ना गरिएको थियो । मधुमेह, उच्च रक्तचाप, र निमोनियाको बिरामी रहेकी उनलाई आइसीयूमा राखेर उपचार गर्ने क्रममा मंगलबार राती मृत्यु भएको भीम अस्पतालका कोभिड १९ का फोकल पर्सन डा सुमित प्रजापतिले जानकारी दिए । 'मृतक दीर्घ रोगी हुनुहुन्थ्यो र उहाँलाई निमोनिया पनि भएको थियो,' उनले भने, 'तर, राती उपचारको क्रममा मृत्यु भयो ।' कोरोना संक्रमण पुष्टि भएपनि उनको मृत्यु कोरोना संक्रमणले भएको वा अन्य कुनै कारणले त्यो खुलेको छैन ।"
