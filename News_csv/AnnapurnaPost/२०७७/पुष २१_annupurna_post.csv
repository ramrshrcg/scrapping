शीर्षक,विवरण
बेनामे आमाहरू,"आमा शब्दको बयान जति गरे पनि पूर्ण हुँदैन। जसले नौमहिना गर्भमा राखेर सन्तानलाई धर्तीमा विचरण गराउँछिन्, काखमा राखेर हुर्काउँछिन्, ताते गर्दै हिँंड्न सिकाउँछिन् र संसार चिनाउँछिन्। यही विशेषताका कारण आमालाई पूर्ण र भरिपूर्ण मात्रै होइन, सम्पूर्ण पनि भनिन्छ। विडम्बना, यति धेरै विशेषता बोकेर पनि मधेस तथा अन्य केही भागमा यस्ता आमाहरू बसिरहेका छन्, जसको वास्तविक नाम भनियो भने समाजबाट पहिचान नै गुम्ने खतरा छ। समाजमा उपस्थिति जनाउनुपयो भने उनीहरूले कि त श्रीमानको नाम अगाडि जोड्नुपर्छ, त्यतिले नपुगे जन्मस्थानको नाम अनिवार्य हुन्छ। सदियौंदेखि जरो गाडेर बसेको पितृसत्तात्मक मानसिकताले उनीहरूलाई बेनामे भएर बाँच्न विवस बनाइदिएको छ। बेनामे नारीहरूको यो अवस्थाले संसारमा सबैभन्दा बढी कर्णप्रिय मानिने आमा शब्दकै अपमान गरेको छ। तुलनात्मक रूपमा मधेसी समाजमा महिलामाथिको हेपाइ बढी नै हुन्छ। यही हेपाहा प्रवृत्तिका कारण हरेकजसो काममा पुरुषको निर्णायक भूमिका बढी हुन्छ। यसको अर्थ महिलाको स्थान नै छैन भन्ने होइन। तर नागरिकता तथा परिचयपत्रमा भएको नामले भन्दा फलानाका श्रीमती वा ढिस्कानुको बुहारीबाट सम्बोधन गर्दा मात्रै उनीहरूको चिनारी झल्किनुले समाजमा महिलामाथि हुने गरेको हेपाहा प्रवृत्ति कायमै छ भन्ने पुष्टि हुन्छ। बलजफ्ती कानुनबाट महिलाको सहभागिता सुनिश्चित गरिए पनि उनीहरूप्रतिको हाम्रो दृष्टिकोणमा अझै परिवर्तन आउन सकेको छैन भन्ने बलियो प्रमाण हो यो। महिलामुक्तिको नाममा स्वदेशी तथा विदेशी संस्थाबाट लाखौं रुपैयाँ भित्र्याएर अभियान सञ्चालन गर्ने तर आफ्नो अभीष्ट पूरा भएपछि अभियानलाई बीचैमा तुहाइदिने अधिकारकर्मीलाई समेत यो अवस्थाले गिज्याइरहेको छ। साँच्चै महिलामुक्तिको गफ हाँक्ने हो भने सबैभन्दा पहिला महिलालाई आफ्नै नामबाटै चिनिने वातावरण बनाउनुपर्छ। विभिन्न नाममा भएका लोकतान्त्रिक आन्दोलनले महिलामुक्तिका लागि थुप्रै नीतिगत व्यवस्था गरेको छ। मुलुक संघीय संरचनामा गएपछि प्रादेशिक रूपमा बनेका कानुनले पनि राज्यको हरेक तहमा महिलाको स्थान सुरक्षित गरिदिएको छ। तर हरेकजसो राजनीतिक आन्दोलनमा प्रयोग हुने र भइरहेका समाजका तल्लो वर्गका महिलाको बेदनालाई भने कुनै पनि आन्दोलनले छुन सकेन। वर्षौदेखि चलनचल्तीमा आएकाले महिलाले यस विषयमा खुलेर विरोध गर्न सक्दैनन्। यो तहमा छलफल तथा पैरवी गर्ने ल्याकत यस वर्गका महिलामा हुँदैन पनि। नाम मात्रै लेख्न सिक्ने हो भने पनि उनीहरूले आफ्नो नामको वास्तविक अर्थ थाहा पाउँथे र नामको सुन्दरतासंँगै समाजमा आफ्नो परिचय पनि खोज्ने सिक्दथे। तर हाम्रो सामाजिक संरचनाले उनीहरूलाई यो अवसरबाट बञ्चित गराएको छ। मानवनिर्मित सामाजिक अन्धविश्वासले यो अवस्था निम्त्याएको हो। महिलालाई पुरुषको छत्रछायामा बस्नुपर्ने बाध्यात्मक अवस्थाको अन्त्य भयो भने मात्रै यो अवस्थामा सुधार सम्भव छ। कतिपयले यसलाई मैथिली संस्कारको निरन्तरता पनि भन्लान्। तर संस्कार जस्तोसुकै भए पनि एउटी महिलाले जन्मदेखि मृत्युसम्म आफ्नो वास्तविक नामबाट परिचित हुन नपाउनु समाजको पछौटेपनकै उपज हो। सभ्य समाजमा यस्तो अवस्थालाई सामान्य मान्न सकिँदैन। यी सबै समस्याबाट मुक्ति दिलाउन पुरुषसँगै महिलालाई पनि शिक्षाको मूलधारमा ल्याउनुपर्छ। महिला मुक्तिको आन्दोलन गरिरहेका सरकारी, गैरसरकारी तथा अन्य संस्थाहरूले समाज सुधारको पहिलो खुडकिलोको रूपमा यसलाई मानेर चेतनामूलक अभियान चलाउनुपर्छ। स्थानीय सरकारले समेत विकास, निर्माण वा ठूलठूला रकम विनियोजन गरेर सम्पन्न भएका कामलाई मात्रै प्राथमिकता दिएर पुग्दैन, समाजलाई कति सुसभ्य र विकृतिरहित बनाउन सकियो भन्ने विषयलाई सफलताको मानक बनाउनुपर्छ।"
अपराधीको निसानामा बालबालिका,"घटना १ घटना २ घटना ३धनुषाको मिथिला नगरपालिका६ का शम्भुकमार साहका अढाई वर्षीय छोरा आर्यनको २४ वैशाख ०७६ मा अपहरणपछि हत्या भयो। प्रहरीले उक्त घटनामा संलग्न अभियुक्तलाई एक महिनापछि पक्राउ गर्यो। अन्धविश्वासका कारण देवीदेवताको नाममा स्थानीय शत्रुघन महतोले बालकको हत्या गरेको प्रहरी अनुसन्धानले देखायो। यी त प्रतिनिधि घटना मात्रै हुन्। यो आर्थिक वर्षको मंसिरसम्म बालबालिकाविरुद्ध भएका १ हजार ७४ घटना प्रहरीमा पुगेको छ। त्यसमा बलात्कार, बालयौन दुव्र्यवहार, अपहरण, अपहरणपछि हत्या, जातीय छुवाछुत, घरेलु हिंसा, अप्राकृतिक मैथुनलगायत छन्। प्रहरी प्रवक्ता एसएसपी वसन्तबहादुर कुँवर बालबालिकाविरुद्ध हुने अपराधमा प्रहरी संवेदनशील रहेको बताउँछन्। प्रहरी जहिल्यै बालबालिकाविरुद्धको अपराधमा संवेदनशील छ, प्रवक्ता कुँवर भन्छन् । उनी भन्छन्, हामीले प्रहरी समुदाय साझेदारी कार्यक्रमबाट सर्वसाधरणलाई सुचित गरेका छौं। पहिला अभिभावक पनि सचेत हुनुपर्छ। बालबालिकाको क्षेत्रमा थुप्रै सरकारी एवं गैरसरकारी संघसंस्थाले काम गरिरहेका छन्। तर, बेलाबेला भइरहने आपराधिक घटनाले यी संस्थाका प्रयास निस्प्रभावीझैं देखाउँछ। अबोध बालबालिकामाथि हुने क्रूर घटनामा राज्य त्यतिबेला संवेदनशील हुन्छ, जब घटनाले उग्ररूप लिन्छ। सडक तात्छ। सदन तात्छ। तब मात्रै सरकारी निकाय बोल्छन्। अन्तिममा क्षतिपूर्तिको नाममा पीडित पक्षलाई थमथमाउने र पीडकलाई कानुनी दायरामा ल्याउने काम मात्रै भएको विभिन्न घटनाक्रमले देखाउँछ। राष्ट्रिय मानवअधिकार आयोगकी पूर्वसदस्य मोहना अन्सारी कानुन बनाएर मात्र पनि नहुने बताउँछिन्। कानुन कार्यान्वयनको पाटो बलियो बनाउनुपर्छ, अन्सारी भन्छिन्, स्थानीय सरकारको संयन्त्र बलियो बनाउनुपर्यो। अहिले स्थानीय संयन्त्र नै बालबालिका क्षेत्रमा संवेदनशील भएको देखिँदैनन्। कोरोना संक्रमणका बेला विद्यालय तथा शैक्षिक संस्था बन्द भए। यस्तो समयमै बालबालिका बढी असुरक्षित हुने गरेको घटनाले देखाउँछ। अन्सारी भन्छिन्, बलात्कारकै घटनामा स्थानीय तहबाटै मिलापत्र गराउने र बाहिर आएपछि सरकार संवेदनशील हुनुभन्दा त्यस्ता घटना हुनै नदिने विकल्पमा जानुपर्छ। सरकारले पीडितलाई न्यायसँगै पुनःस्थापनामा जोड दिनुपर्ने अन्सारीको भनाइ छ। पूर्वप्रहरी नायब महानिरीक्षक हेमन्त मल्ल ठकुरी बालबालिकाविरुद्ध हुने अपराधलाई दुई पाटोबाट हेर्नुपर्ने बताउँछन्। पहिलो, अभिभावककीय जिम्मेवारी र दोस्रो, राज्य संवेदनशीलता। बालबालिकालाई सुरक्षित राख्ने दायित्व पहिला परिवारबाटै हुनुपर्छ। असुरक्षित समाजलाई भयरहित बनाउने काम राज्यको हो, ठकुरी भन्छन्, बालबालिका पीडित हुँदै आएका अपहरण, हत्या, बलात्कारजस्ता घटनामा राज्य संवेदनशील हुनु जरुरी छ। कानुनले मात्रै पुग्दैन। कार्र्यान्वयन अवस्था फितलो छ। महिलाविरुद्ध हुने अपराधमा कानुन कडा बने पनि बालबालिकाको क्षेत्रमा राज्य अझै संवेदनशील नभएको उनको ठम्याइ छ। घटनापछि मात्रै राज्य संवेदनशील हुनुभएन, उनी भन्छन्, घटना नै हुन नदिन गर्नुपर्ने काम गर्नुपर्यो। बाल न्यायलाई प्रभावकारी ढंगले बुझेको छुट्टै सेलको स्थापना गर्ने अवस्था सिर्जना भएको ठकुरीको भनाइ छ।"
डाटाबाट नेट प्रयोग उच्च,"काठमाडौं : नेपालमा मोबाइल डाटामार्फत इन्टरनेट (ब्रोडब्यान्ड)को प्रयोग गर्ने दर उच्च भएको छ। नेपाल दूरसञ्चार प्राधिकरणले सार्वजनिक गरेको कात्तिक महिनाको एमआईएस (म्यानेजमेन्ट इन्फरमेसन सिस्टम) प्रतिवेदनअनुसार नेपालमा ब्रोडब्यान्ड इन्टरनेट प्रयोगकर्ता २ करोड ३९ लाख २१ हजार १ सय ८० छन्। करिब एक चौथाइ प्रयोगकर्ताले मोबाइल डाटा र बाँकीले फिक्स्ड माध्यमबाट ब्रोडब्यान्ड इन्टरनेट प्रयोग गर्छन्। प्राधिकरणका अनुसार मोबाइल डाटाबाट इन्टरनेट चलाउने १ करोड ७५ लाख ७५ हजार ४ सय १९ जना छन्। तथ्यांकअनुसार फिक्स इन्टरनेट प्रयोग गर्ने ६३ लाख ४५ हजार ७ सय ६१ छन्। यसमा तारको मद्दतबाट ब्रोडब्यान्ड प्रयोग गर्ने ६१ लाख १९ हजार ९९ छन् भने बिनातार अर्थात् वायरलेस ब्रोडब्यान्ड प्रयोग गर्ने २ लाख २६ हजार ६ सय ६२ छन्। ब्रोडब्यान्ड चलाउनेमध्ये मोबाइल ७३ प्रतिशत, फिक्स वायर २६ प्रतिशत र फिक्स वायरलेस १ प्रतिशत छन्। सहज प्रविधि र मोबिलिटीका कारण मोबाइल डाटाबाट इन्टरनेट प्रयोग गर्ने धेरै देखिएको प्राधिकरणका प्रवक्ता मीनप्रसाद अर्यालले जानकारी दिए। पछिल्लो समय नेपालमा स्मार्टफोन प्रयोगकर्ता पनि बढेका छन्। स्मार्टफोनमा सहजै इन्टरनेट चलाउन सकिन्छ। सिम किन्यो, डाटा अन गर्यो इन्टरनेट चलिहाल्छ। फिक्स इन्टरनेटको प्रयोग बढ्ने गरी नेपालमा आवश्यक पूर्वाधारको विकास भइसकेको छैन। भौगोलिक जटिलता र महँगो लागतले गर्दो धेरै पहाडी र हिमाली जिल्लामा फाइबर सेवाको विस्तार हुन सकेको छैन। प्राविधिक रूपमा पनि मोबाइल डाटाको प्रयोगबाट इन्टरनेट चलाउन सहज छ। मोबाइल टावरको कभरेज धेरै हुन्छ। घर तथा बाहिर जता पनि मोबाइल डाटा प्रयोग गर्न सकिन्छ, प्रवक्ता अर्यालले भने, फाइबर इन्टरनेट निश्चित स्थानमा बसेर चलाउनुपर्ने हुन्छ। सहज पहुँच र कभरेजका कारणले पनि मोबाइल डाटा प्रयोगदर उच्च देखिएको अर्यालले बताए। उपभोक्ताका लागि आर्थिक हिसाबले मोबाइल डाटाको तुलनामा फाइबर इन्टरनेट सस्तो पर्छ। मोबाइल नेटवर्क भएको हरेक स्थानमा डाटा उपयोग गर्छ सकिन्छ। पछिल्लो समय तराई तथा सहरी क्षेत्र फाइबर इन्टरनेट प्रयोगकर्तामा वृद्धि भइरहेको उनले बताए। नेपालमा तीन वटा कम्पनीले मात्र मोबाइल इन्टरनेट सेवा प्रदान गरिरहेका छन्। ती हुन्, एनसेल, स्मार्ट र नेपाल टेलिकम। नेपाल टेलिकमको मोबाइल इन्टरनेट प्रयोगकर्ता धेरै छन्। टेलिकमको हिस्सा ६० प्रतिशतभन्दा धेरै छ। टेलिकमको प्रयोगकर्ता १ करोड ६ लाख १९ हजार १ सय ४३ जना छन्। एनसेलको ६७ लाख ५६ हजार ५ सय १५ र स्मार्टको १ लाख ९९ हजार ७ सय ६१ जना छन्। एनसेल र स्मार्टको मोबाइल इन्टरनेट मात्र छ, भने नेपाल टेलिकमको एडीएसएल, एफटीटीएच, इन्टरनेट लिज लाइन र वाइम्याक्स सेवा पनि छ। मोबाइल डाटा चलाउने मध्येपनि फोरजीका प्रयोगकर्ताहरू ६३ लाख ३२ हजार १ सय ९४ जना छन् भने सबैभन्दा धेरै थ्रीजी चलाउने १ करोड ११ लाख ६ हजार ६ सय ५२ जना छन्। फोरजीका उपभोक्तामध्ये ४० लाखभन्दा धेरै प्रयोगकर्ताले एनसेलको सेवा लिएका छन् भने १ लाख ९९ हजार ७ सय ६१ जनाले स्मार्टको सेवा लिएका छन्। बाँकी भने नेपाल टेलिकमको फोरजी सेवा चलाउने गर्छन्। यस्तै थ्रीजीमा इन्टरनेट चलाउने उपभोक्तामध्ये ८४ लाख ३२ हजारभन्दा धेरै नेपाल टेलिकमका ग्राहक छन्भने बाँकी एनसेलका प्रयोगकर्ता छन्। कुल नेपालको इन्टरनेट उपभोक्तामा पनि नेपाल टेलिकम अग्रस्थानमा छ। १ करोड १९ लाख ३३ हजार ९ सय ५५ जनाले टेलिकमबाट इन्टरनेट चलाउँछन्। इन्टरनेट सेवा प्रदायक कम्पनी (आईएसपी) का ५० लाख ३० हजार ९ सय ४९ प्रयोगकर्ता छन्। आईएसपीएस तथा फिक्स एक इन्टरनेट बराबर चार जना प्रयोगकर्ता मानिन्छ। नेपाल टेलिकमको फिक्स इन्टरने १३ लाख १४ हजार ८ सय १२ स्थानमा जडान गरिएको छ।"
डोल्पामा पुसमा स्याउ फल्यो,"डोल्पा : डोल्पामा पहिलो पटक पुसमा स्याउ फलेको छ । जलवायु परिवर्तनको कारण पहिलो पटक डोल्पामा पुसमा स्याउ फलेको हो । जिल्लाको जुफाललगायतका विभिन्न गाउँमा पुसमा स्याउ फलेपछि कृषक नै चकित छन्। बागावाणि विकास केन्द्र जुफालमा समेत स्याउ फलेपछि कृषि विकासका प्राविधिक नै छक्क परेका हुन् । जलवायु परिवर्तनको प्रभाव मौसमको चक्रमा परेर तापक्रममा वृद्धि हुँदा त्यसको असर फलफूलमा पर्दा पुसमा स्याउफलेको कृषि प्राविधिक डिल्ली बोहोराले जानकारी दिए । बोहोराले भने, 'नेपालमा सरदर औसत तापक्रम ००६ डिग्री सेल्सियसले बढी रहेको र तराईमा भन्दा हिमाली क्षेत्रमा तापक्रम बढी रहेकोले पनि डोल्पामा स्याउ पुसमा फलेको हुनसक्छ ।' चैत, वैशाखमा फूल फुलेर साउनबाट पाक्ने स्याउ यस वर्ष पुसमा फलेको हो । कृषकले भने पुसमा स्याउ फल्दा चिन्ता व्यक्त गरेका छन् । स्याउ फार्मतर्फ आकर्षण बढ्दै गर्दा पुसमा स्याउ फलेपछि ठूलो संकट आएको हो कि भन्ने चिन्ता बढेको छ', कृषक अर्जुन बुढाले भने । डोल्पामा हाल सय भन्दा धेरै स्याउ फार्म रहेका छन् । हरेक फार्ममा १० कजेजीसम्म स्याउ फलेको कृषकले बताएका छन् ।"
दुवै नेकपाको जवाफ पर्खिंदै आयोग,"काठमाडौं : नेकपा विवादका विषयमा दुवै समूहले जवाफ पठाएपछि मात्रै निर्वाचन आयोगले काम अघि बढाउने भएकोे छ। आयोगले ओली र दाहालनेपाल दुवै पक्षलाई पत्राचार गरिसकेको छ। प्रवक्ता राजकुमार श्रेष्ठले पत्रको जवाफ आएपछि थप प्रक्रिया अघि बढ्ने जानकारी दिए। प्रवक्ता श्रेष्ठका अनुसार राजनीतिक दलसम्बन्धी ऐनअनुसार नै दुवै पक्षलाई पत्राचार गरिएको हो। दाहालनेपाल पक्षलाई ७ दिनभित्र जवाफ दिन भनिएको छ। ओली पक्षलाई भने म्याद तोकिएको छैन। आयोगले दाहालनेपाल पक्षलाई पठाएको पत्रमा राजनीतिक दलसम्बन्धी ऐन २०७३ को दफा ४४ अनुसार आए मात्र परिच्छेद९ बमोजिम कारबाही गर्न सकिने जानकारी गराएको छ। ओली पक्षलाई पठाइएको पत्रमा भने राजनीतिक दलसम्बन्धी ऐन २०७३ को दफा ४३ बारे जानकारी गराउने आयोगको निर्णय भएको उल्लेख छ। विषयको गाम्भीर्यलाई दृष्टिगत गरी फरकफरक पत्र पठाइएको आयोगले जनाएको छ। दाहालनेपाल पक्षले पुस ६, ८ र १० गते आयोगमा निवेदन दिएको थियो। ओली पक्षले ७ र ९ गते निवेदन दिएको थियो। दाहालनेपाल पक्षले ६ गते स्थायी समिति बैठकको निर्णय, ८ गते केन्द्रीय समिति निर्णय, १० गते आधिकारिकता दाबीसहित पत्र आयोगमा दर्ता गरेको हो। ओली पक्षले ७ गते ११९९ केन्द्रीय सदस्यको मनोनयन र ९ गते विधान संशोधन र केन्द्रीय समिति बैठकको निर्णयसहित पत्र आयोगमा दर्ता गरेको हो। दाहालनेपाल पक्षले पार्टीको नाम, झन्डा, चुनावचिह्न दाबीसहित पत्र आयोगमा दर्ता गराएको छ। ओली पक्षले मात्रै केन्द्रीय समितिको विस्तार र विधान संशोधन विषयमा आयोगलाई जानकारी गराएको छ। आयोगले राजनीतिक दलसम्बन्धी नियमावली २०७४ संशोधन गरी निर्वाचन अवधिमा दल दर्ता र विवाद निरुपण गर्न सक्ने व्यवस्था गरेको छ। नियमावलीका दुईवटा व्यवस्था हटाएर एउटा थप गरिएको छ। आयोगले नियमावलीको नियम ५ (८) हटाएको छ। नियम ५ मा छुट्टै दल बनाउने व्यवस्था छ। यसको उपनियम ८ मा यस नियममा अन्यत्र जुनसुकै कुरा लेखिए पनि निर्वाचन अवधिभर छुट्टै नयाँ दल बनाउने सम्बन्धमा कुनै कारबाही गरिनेछैन भन्ने उल्लेख थियो। प्रवक्ता श्रेष्ठले यो नियम झिकिएसँगै अब निर्वाचन अवधिमा पनि नयाँ दल दर्ता गर्न सकिने बताए। यस्तै नियम २३ (६) पनि झिकिएको छ। नियम २३ मा विवाद निरुपण प्रक्रियासम्बन्धी व्यवस्था छ। यसको उपनियम ८ मा यस नियममा अन्यन्त्र जनुसुकै कुरा लेखिएको भए पनि निर्वाचन अवधिभर विवाद निरुपणसम्बन्धि कुनै कारवाही गरिनेछैन भन्ने व्यवस्था थियो। यो व्यवस्था हटाइएपछि अब निर्वाचन अवधिमा पनि राजनीतिक दलसम्बन्धी विवाद निरुपण हुने भएको हो। जुनसुकै अवस्थामा दलका विवाद समाधान गर्न सक्ने बाटो खुलेको छ। नेकपाको विवाद निरुपण गर्ने उद्देश्यले आयोगले नयाँ व्यवस्था गरेको देखिएको छ। आयोगले नियम १६ (१) मा १ (क) थप गरेको छ। नियम १६ मा निर्वाचन प्रयोजनका लागि दल दर्ता गर्न निवेदन दिने व्यवस्था छ। संघीय संसद्मा सहभागी दलको केन्द्रीय समिति र संसदीय दलको ४० प्रतिशत सदस्यको हस्ताक्षरसहित रीतपूर्वक निवेदन दिए दल दर्ता गर्न सक्ने व्यवस्था गरिएको छ। संविधान र कानुन बाझिएकाले नियमावली संशोधन गर्नुपरेको आयोगले जनाएको छ। आयोगका पूर्व कामु प्रमुख आयुक्त दोलखबहादुर गुरुङले तत्कालको समस्या समाधान गर्न आयोगले नियमावली संशोधन गरेको हुन सक्ने बताए। अप्रत्यासित र अपर्झट निर्वाचनको घोषणा भएकाले आयोगले नियम संशोधन गरेको हुन सक्छ, गुरुङले भने, नियम संशोधन आयोगको अधिकार क्षेत्रभित्रकै विषय हो र यो नकारात्मक रूपमा पर्दैन। आयोगले काम गर्न सजिलोका लागि नियमावली संशोधन गरेको देखिएको उनको भनाइ छ।"
ओली भन्दा प्रचण्ड 'फार बेटर' : माधव नेपाल,"काठमाडौँ : नेकपाका नेता माधवकुमार नेपालले प्रधानमन्त्री केपी ओली नेतृत्वको समूहलाई नेकपाको गुट भएको टिप्पणी गरेका छन् । ओलीले कम्युनिस्ट पार्टी मन नपराउने र लोकतन्त्र पनि मन नपराउने भन्दै ओलीको समूहलाई एउटा गुट भएको आरोप लगाए । राष्ट्रिय जनता पार्टीले काठमाडौँमा मंगलबार आयोजना गरेको कार्यक्रमलाई सम्बोधन गर्दै नेता नेपालले यस्तो बताएका हुन् । यस्तै ओलीको अराजक कार्यशैलीको आफूले पहिले पनि विरोध गर्दैआएको उनको भनाइ थियो । विरोध गर्दा पनि ओली नसच्चिएपछि यस्तो अवस्था आएको उनले बताए । यस्तै नेता नेपालले पुष्पकमल दाहाल प्रचण्डसँगको 'लगनगाँठो' बाध्यता भएको पनि बताए । ४८ वर्षसम्मको सहयात्रा तोडेर प्रचण्डसँग मिलेको प्रशंग निकाल्दै उनले प्रचण्डलाई ओलीसँग तुलना समेत गरेका थिए । यस क्रममा नेता नेपालले प्रचण्डलाई ओली भन्दा धेरै ठीक भएको बताए । 'प्रचण्डसँग मेरो टक्कर पनि परेको थियो । तर उहाँ ओली भन्दा फार बेटर ।' नेपालले ओलीसँग काम गर्दाको अनुभव शेयर गर्दै विरोधीलाई 'सिद्ध्याउने' एक 'अराजक शैलीको नेताको रुपमा ओलीलाई चित्रित गरेका थिए । प्रधानमन्त्री केपी ओलीले गत पुस ५ गते प्रतिनिधिसभा विघटन गरेपछि नेता नेपाल, प्रचण्ड सहित अरु विपक्षी दलहरुले पनि त्यस कदमको विरोध गर्दैआएका छन् । नेता नेपालले आफू र प्रचण्ड भएको समूह नै आधिकारिक नेकपा भएको दावी पनि गरे । तर सत्ताधारी समूहलाई उनले ओली गुट भएको टिप्पणी गरेका छन् ।"
"पहाडमा हिउँ, तराईमा शीतलहर","उपेन्द्र अर्याल। काठमाडौं, राजकरण महतो। गौशाला, सुन्दरसिंह धामी। दार्चुला, गंगा खड्का। गुल्मी, सन्तोष गौतम। बेनी उदयपुरका रामबहादुर मगर सोमबार मैतीदेवीपुरानो बानेश्वर सडकमा पर्ने सेतोपुलछेउ सडकपेटीमा सुतिरहेका भेटिए। पेटीबाट हिँड्ने यात्रु मगरतिर मुन्टो घुमाएर हेर्दै अघि बढिरहेका थिए। तर, उनलाई कसैको वास्ता थिएन। चिसो भुइँमा सामान्य कपडा ओछ्याएर एकसरो लुगामा पातलो ओढ्ने ओडेर सुतेका थिए। उनी कागज, टिन बटुलेर पैसा जम्मा गर्छन्। दैनिक कमाइ ५० देखि ६० रुपैयाँ हुने उनले सुनाए। दिनभर कार्टुन बटुल्छु, लरबरिएको बोलीमा उनले भने, तर, ५०६० रुपैयाँ मात्रै कमाइ हुन्छ। त्यसैले बिस्कुट किनेर खान्छु। आम्दानीले गतिलो खानै पुग्दैन। राम्रो सुत्ने व्यवस्था गर्न सक्ने कुरै भएन। त्यसैले उनी पुसको चिसोमा पनि सडकपेटीको सहारा लिन बाध्य छन्। चिसोमा सडकमा सुत्न बाध्य उनी मात्रै होइनन्। सहरमा कोरोना महामारीले रोजगारी गुमेका धेरै मजदुर सडकमा आइपुगेका छन्। उनीहरू भएको रोजगारी गुमाएर सडकको सहारा लिन बाध्य छन्। काभ्रेका शिव रेग्मी कोरोना महामारीअघि भारी बोक्ने काम गर्थे। तर, महामारीले रोजगारी गुम्यो। सँगसँगै आँखामा समस्या भयो। एउटा आँखा देख्न छाडे। अहिले उनी सडकमा सहयोग माग्दै हिँड्छन्। उनीसँग बस्न घर छैन। सुत्ने ठाउँ सडक नै हो। शरीरमा पनि पातलो एकसरो लुगाबाहेक केही छैन। चिसो भएपछि सडकमै सुत्न बाध्य भएको उनले बताए। रोजगारी छैन, उनले भने, सहयोग मागेको पैसाले खान पुग्छ। सुत्न यही मैतीदेवीकै सडकपेटीमा सुत्छु। चिसोमा सडकपेटीमा रात काट्न कष्टकर हुने गरेको उनले बताए। दिउँसो त जसोतसो सहजै छ, उनले भने, रात कटाउन भने मुस्किल पर्छ। ओड्ने ओछ्याउने एकसरो लुगाबाहेक केही छैन। काठमाडौं उपत्यकामा सोमबार अत्यधिक चिसो महसुस गरिएको छ। उच्च पहाडी क्षेत्रमा हिमपात भएको छ। तराईमधेसमा शीतलहर छ। जसको असर गाउँमा गरिबलाई परेको छ। सहरका मजदुरमा देखिएको छ। कोरोना महामारीका कारण बेरोजगार भएका भारी बोक्ने मजदुर सडकमा माग्दै हिँड्ने अवस्थामा पुगेका छन्। उनीहरू दिनभर कामको खोजीमा हिँड्ने गर्छन् भने रातमा सडकपेटीमै सुत्न बाध्य छन्। अलिअलि रोजगारी पाएका मजदुरले पनि चिसोमा तातो लुगा लगाउन सकेका छैनन्। सिन्धुपाल्चोकका कृष्णबहादुर गुरुङ पनि मैतीदेवी आसपासका पसलमा भारी बोक्ने काम गर्थे। कोरोनापछि राम्रो काम पाएका छैनन्। सातादेखि काम नपाएको उनले बताए। एक हप्तादेखि काम पाएको छैन, उनले भने, खान जुटाउन मुस्किल छ। अन्य कुराका लागि त पुर्याउनै सकिन्न। मैतीदेवीको सडकपेटीमा भेटिएका उनले यसपालि चिसो कटाउन मुस्किल हुने बताए। चिसो एकदमै बढ्दै गएको छ, उनले भने, कमाइ छैन। कपडा किनेर लगाउन पैसा छैन। यसपालिको जाडो कटाउन मुस्किल हुने भयो हामी मजदुरलाई। सरकारले सहयोगापेक्षी मानवमुक्त सहर घोषणा गरे पनि धेरै मजदुर रोजगारी गुमेर सडकमा सहयोग माग्न विवश छन्। चिसोमा सडकमा सुत्ने मजदुरको ज्यानसमेत जोखिममा छ। यसमा काठमाडौं महानगरपालिकाको मात्र होइन, अन्य सरकारी निकायको पनि ध्यान गएको देखिँदैन। तराईमधेसमा शीतलहरले कष्ट शीतलहरका कारण बढ्दो चिसोमा थरथर कापिरहेका छन्। उनका खुट्टामा न चप्पल छ न त शरीरमा न्यायो लुगा। छातीमा कटनको गन्जी र कम्मरमा पातलो लुंगी बेरेका छन्। चिसोको सिरेटोले खोकी लागेको छ। थोत्रो बर्कोले पूरा शरीर छोप्न खोज्छन्। तर, एकातिर छोप्दा अर्कोतिर ह्वांगै हुन्छ। महोत्तरीको गौशाला बजार पुग्दा यस्तै परिचयमा उभिएका थिए, फगुनी मुसहर। जो गरिबीको मारमा छन्। दिनमा कमाइ गर्न पाए मात्रै साँझ उनको परिवारका सदस्यको मुखमा माड लाग्छ। उनै फगुनीलाई शीतलहरबाट कसरी जोगिने चिन्ताले सताइरहेको देखिन्थ्यो। बजारको फोहोर बटुलेर उनले घुर बाले। आगो तापेर जाडो छल्दै थिए। उनीसँग न्यानो लुगा छैन जाडो थेग्न। नाममा एक धुर जग्गा छैन। गौशाला बजारनजिकै उनको फुसको छाप्रो छ। वर्षामा चुहिन्छ, जाडोमा शीतलहर भित्रै पस्छ। महोत्तरीको गौशाला बजारमा जाडो छल्न आगोको सहारा लिँदै फगुनी मुसहर। तस्बिर : राजकरण महतो पहाडमा हिउँदे वर्षासँगै हिमपात भएको छ। तराईमा चिसो बढेको छ। चिसोले फगुनीजस्ता गरिबलाई सताएको छ। विपन्नका लागि शीतलहर प्रत्येक वर्ष कालजस्तै बन्छ। गौशाला बजारभन्दा जिरोमाइल छिचोलेर मलहनियाँ पोखरी पुग्दा त्यहाँ धेरैको घर भत्किएको देखिन्थ्यो। भत्काएका घर बनाउन सुरु त गरिएको देखिन्थ्यो तर एक वर्षदेखि अधुरै रहेको गाउँलेले बताए। गौशाला४ मलहनियाँस्थित सडक किनारमा मुसहर बस्ती छ। यसपालिको चिसोले सताउन थालेको छ। सानो घर भए पनि फुसको छाप्रो थियो तर अहिले त्यो पनि छैन। गाउँका १६ मुसहर परिवार चिसोमा मारमा छन्। गत फागुनमा प्रदेश २ सरकारले विपन्न मुसहरलाई पक्की घर बनाइदिने आशा दियो। हामी गरिबको पनि पक्की घर बन्छ भनेर सपनामा पनि सोचेका थिएनौं, ३५ वर्षीय सुरेश मुसहरले भने, पक्की घर बन्छ भन्दै फुसको घर भत्कायौं। वर्षदिन बित्नै लाग्यो, भुइँबाट घर उठ्नै सकेको छैन। जनता आवास कार्यक्रमअन्तर्गत प्रदेशसभा सदस्य भरतप्रसाद साहको कोटामा गौशाला र बर्दिबासको खयरमारामा ९१ परिवारको घर निर्माण गत फागुनमा थालिएको थियो। सम्पूर्ण घर निर्माणका लागि ३ करोड ५ लाख ७६ हजार बजेट विनियोजन गरिएको छ। बस्तीकी ३२ वर्षीय हिरेनीया देवी मुसहरलाई चिसो कटाउन निकै कठिन छ। ११ जनाको उनको परिवार पोखरीको डिलमा बस्न बाध्य छन्। कहाँ खाने, कहाँ बस्ने ? उनले भनिन्, दशा नै दशा भइरहेको छ। घर नबन्दा चिसोमा बस्नुपर्छ। बच्चा बिरामी पर्छन्। जाडोले राति निद लाग्दैन। हिरेनीयाको छिमेकी सुमिन्त्रा देवी मुसहर सरकारको रवैयाले हैरान छिन्। पक्की घर बनाउने सरकारको मन थिएन भने हाम्रो फुसको घर किन भत्कायो ?, उनले भनिन्, पाल टांगेर बस्नुपर्छ। वर्षामा हवाहुण्डरीले त्रिपाल उडाइदिन्छ। जाडोमा चिसो हावा चलेर बस्न, खानै गाह्रो भयो। लकडाउनले गरिबको घर निर्माणमा ढिलाइ भएको प्रदेशसभा सदस्य साहले बताए। पछिल्लो समय इँटा अभावले घर निर्माण समस्या भयो, उनले भने, अब चाँडै निर्माण सुरु हुन्छ। हिमपातले बढायो चिसो दार्चुलाका उच्च पहाडी र हिमाली क्षेत्रमा हिमपात भएको छ। आइतबार बिहानदेखि भइरहेको वर्षा र हिमपातका कारण यहाँको जनजीवन प्रभावित बनेको छ। चिसोका कारण लेकाली क्षेत्रका मानिस र पशु चौपाया कठ्यांग्रिएका छन्। दार्चुलाको व्यास, अपिहिमाल, नौगाड, दुहुँ, र मार्मा गाउँपालिकाका उच्च भूभागमा हिमपात भएको हो। आइतबार साँझ परेको अविरल वर्षाका कारण मौसममा परिवर्तन आएर बढी हिमपात भएको स्थानीय खिमानन्द भट्टले बताए। मौसममा परिवर्तन देखिए पनि किसानमा निकै खुसी छाएको छ। मालिकार्जुन गाउँपालिका३ का किसान वीर धामीले भने, यो महिना परेको हिउँ र पानीले हिउँदे बाली सप्रनुका साथै दुःखबिमारसमेत हट्छ। विगतका वर्ष यति हिमपात हुँदैनथ्यो र बाली पनि त्यस्तै हुन्थ्यो। यसपटक हिमपात हँुदा बालीनाली, साग, तरकारी राम्रै हुनेमा विश्वस्त छु। हुम्लामा भएको भारी हिमपात । आइतबारदेखि हिउँ पर्न थालेपछि यहाँको जनजीवन कष्टकर भएको छ । तस्बिर : रासस हिमपातका कारण बढेको चिसोले जनजीवन प्रभावित भएको न्वाल्पानीका इन्द्र धामीले बताए। हिमपातले बाहिर निस्कन मुस्किल भएको छ। चिसो बढेसँगै व्यास गाउँपालिकाका विद्यालय बन्द हुने अवस्थामा पुगेका छन्। सिद्ध मावि सिनामा परेको हिमपातले विद्यालयको ढोका नै पुरिएको शिक्षक जगत बोहराले बताए। उक्त क्षेत्रमा पाँच फिटजति हिउँ परेको अनुमान गरिएको छ। स्थानीय बाहिर निस्कन र दैनिक कामकामसमेत गर्न नसकेको मालिकार्जुन गाउँपालिका२ का शेरसिह रावतले बताए। मौसमको प्रतिकूलताका कारण दार्चुलामा सञ्चार सेवा अवरुद्ध भएको छ। सौर्य उर्जाबाट सञ्चालित टावरहरूमा शनिबारदेखि घाम नलागेर व्याट्री चार्ज नभइ टेलिफोन र इन्टरनेट सेवा बन्द भएको नेपाल टेलिकम दार्चुलाका प्रमुख कृशण गुरुङले बताए। टावरहरूसम्म विद्युतीकरण नहुँदा दार्चुलामा पटकपटक सञ्चारसेवा अवरुद्ध हुने गरेको छ। आफन्तकै आश्रय पहिरो गएको डेढ वर्ष बिते पनि घर निर्माण नहुँदा गुल्मीको सत्यवती गाउँपालिका३ र ४ का पीडित आफन्तकै आश्रयमा बसिरहेका छन्। गत वर्षको साउनमा सत्यवतीका लिम्घा र ठूलो लुम्पेकमा पहिरो जाँदा १३ जनाको ज्यान गएको थियो। सयौं परिवारको बिचल्ली भएको थियो। पीडित परिवार चिसोमा कष्टकर जीवनयापन गरिरहेका छन्। एक परिवारका लागि बनेका साना घरमा उनीहरू कोचिएर बसेका छन्। पहिरोले ओढ्ने ओछ्याउनेसमेत बगाएपछि उनीहरू आगोको सहारामै रात काट्ने गरेका छन्। स्थानीय सरकार र लुम्बिनी प्रदेश सरकारको सहकार्यमा आवास निर्माणाधीन भए पनि त्यसले तीव्रता पाएको छैन। छिमेकी दाइको घरमा बसिरहेका छौँ, ठूलो लुम्पेककी ३० वर्षीया देउरुपा सिंजालीले भनिन्, एक वर्षपछि घर बन्ने काम सकिँदै छ। केही समयपछि सर्छौं। उनले पूर्णरूपमा घर क्षति भएकाहरू सबैको घर अझै बनिनसकेको जानकारी दिइन्। बसाइँ सरेर तराई झरेका दाइको खाली घरमा दुई आमा, दाइ र आफू बसिरहेको उनले सुनाइन्। वडाध्यक्ष रुकबहादुर रानाका अनुसार गाउँमा १९ वटा घर पूर्णरूपमा क्षति भएका छन्। तीमध्ये सात वटा बनिसकेको र ती घरको फिनिसिङ भइरहेको रानाले बताए। पूर्ण र आंशिक गरी तीन गाउँमा ७९ वटा घरमा क्षति पुगेको छ। पहिलो चरणमा पूर्ण क्षति भएका घरको पुनर्निर्माण गर्ने काम भइरहेको छ। अस्लेबामा पूर्ण क्षति भएका ८ वटा घरमध्ये सात वटा निर्माण भइसकेको रानाले बताए। उनले निर्माणाधीन अवस्थामा रहेका घर छिट्टै पूरा हुने बताए। उच्च जोखिममा रहेका घर निर्माणमा सहयोग गरेको प्रदेश सरकारले बजेट पूरा नदिँदा ढिला हुन पुगेको उनले बताए। सिंगो गााउँ नै पहिरोले पीडामा परेपछि गाउँ शोकमा डुबेको छ। पीडितहरूको घाउमा अझै मलम लाग्न सकेको छैन। पहिरो गएलगत्तै देशविदेशबाट पीडितलाई सहयोग जुटेको थियो। टहरोमै बास म्याग्दीको धवलागिरि६ मराङ रिखका धनबहादुर जुग्जाली दुई जना छोराछोरीसहित असारदेखि टहरामा बसिरहेका छन्। जुग्जालीले त्यसबेला पहिरोमा पत्नी, दुई छोरी, बस्ने घर र खेतीयोग्य जमिन गुमाएका थिए। मिर्गौलाका रोगी जुग्जाली बर्खा सुरु नहुँदै ओत लाग्ने बास पाए हुन्थ्यो भन्ने आशामा छन्। पहिरोले परिवारका तीन सदस्य, घर र खेतबारी बगाएर सुकुम्बासी बनायो, उनले भने, हिउँद सुरु भइसक्यो तर हामी पहिरो पीडितका लागि सरकारले घोषणा गरेको सुरक्षित आवास निर्माणको सुरसार नहुँदा आउने बर्खा पनि टहरोमै बित्ने हो कि भन्ने चिन्ताले सताएको छ। मालिका७ बिमका इन्द्र केसीकी एक छोरीलाई बेपत्ता बनाएको असार २६ गतेको पहिरोले खेतबारीसहित घर पनि बाँकी राखेन। केसी घर बनाउने सुरक्षित ठाउँ र जग्गाको खोजीमा छन्। भएको जग्गाजमिन पहिरोले सखाप बनायो, उनले भने, छिमेकीको खाली घरको कोठामा बस्न थालेको पनि धेरै भयो। आफ्नो घर बनाउने न आर्थिक स्रोत छ न त जग्गा जमिन नै ! रिखाका धनबहादुर र बिमका इन्द्रजस्तै गत बर्खामा घरबास गुमाएका, जोखिममा परेका बस्तीका म्याग्दीका पहिरोपीडित सुरक्षित आवासको प्रतीक्षामा छन्। बढ्दो चिसोसँगै पहिरो पीडित बिरामी पर्न थालेका छन्। उनीहरूको दैनिकी कष्टकर बनेको छ। चालु आर्थिक वर्ष पँुजीगत शीर्षकमा १२ करोड ६५ लाख रुपैयाँ बजेट विनियोजन गरेको धवलागिरि गाउँपालिकामा पहिरो पीडितको पुनःस्थापना र क्षतिग्रस्त भौतिक संरचनाको पुनर्निर्माणका लागि कम्तीमा २६ करोड रुपैयाँ बजेट आवश्यक पर्ने प्रारम्भिक प्रतिवेदन तयार भएको छ। पहिरोलगत्तै उद्धार, राहत, अस्थायी बसोबास, क्षतिग्रस्त विद्युत्, खानेपानी, सडक मर्मतमा एक करोडभन्दा बढी खर्चिसकेको गाउँपालिकाले घरबास गुमाएकाको पुनर्बास योजनाका लागि समुदाय स्तरबाट संकलित ५० लाखसहित ९९ लाख रुपैयाँ छुट्ट्याएको छ। बाँडिसकेको बजेट संशोधन गर्न पहल गरे पनि सफल भएन, अध्यक्ष थमसरा पुनले भनिन्, हाम्रो सबै बजेट खन्याए पनि पीडितको पुनःस्थापना र पुनर्निर्माण गर्न पुग्दैन। कहाँबाट स्रोत जुटाउने चिन्ताले पिरोलिएका छौँ। यसपालिको बर्खामा बाढी, पहिरो र कटानबाट ठूलो जनधनको क्षति ब्यहोरेका म्याग्दीका स्थानीय तहका जनप्रतिनिधि स्रोत अभावमा पिरोलिएका छन्। संघीय सरकारले विपद् संकटग्रस्त क्षेत्र घोषणा गरेर सहयोग गर्ला भन्ने आशा थियो, मालिका गाउँपालिका अध्यक्ष श्रीप्रसाद रोकाले भने मृतकका परिवारलाई राहत दिनेबाहेक संघ सरकारले कसरी पुनर्निर्माण र पुनःस्थापना गर्ने भन्ने योजना र कार्यविधि नै बनाएन्। हाम्रो क्षमताले भ्याउँदैन। क्षति र प्रारम्भिक सर्वेक्षणअनुसार स्थानीय तहले सबै पुँजीगत बजेट रकमान्तरण, शीर्षकान्तर गरे पनि नपुग्ने देखिन्छ। असारयताको पहिरोका कारण क्षति भएका २४७ र जोखिममा परेका ८२१ घर स्थानान्तरणका लागि सिफारिस गरिएको जिल्ला प्रशासन कार्यालयले जनाएको छ। प्रमुख जिल्ला अधिकारी उमाकान्त अधिकारीले ८१ वटा बस्तीका घर स्थानान्तरण गर्न गृह मन्त्रालयमा सिफारिस गरिएको बताए। पूर्ण क्षति भएका, जोखिमयुक्त र स्थानान्तरण गर्न प्रस्तावित ठाउँको भौगर्विक टोलीबाट अध्ययनका लागि सिफारिस गरेका हौँ, उनले भने, भूगर्भविद्को टोलीले जोखिम र सुरक्षित ठाउँ पहिचान गरिदिए पुनःस्थापनाको बाटो खुल्ने थियो। धवलागिरि गाउँपालिकाको १५ वटा बस्तीका २०९ घर, मालिकाको २२ वटा बस्तीका ३७५ घर र अन्नपूर्णका ८ वटा बस्तीका १३७ घर स्थानान्तरण गर्न सिफारिस भएको छ। यस्तै, मंगलाका ९ बस्तीका १००, रघुगंगाको १५ बस्तीका १६१ र बेनी नगरपालिकाको १२ बस्तीका ८६ घर पुनर्निर्माण र अन्यत्र सार्न सिफारिस गरिएको छ।"
कर्णालीमा मुख्यमन्त्री शाहीको पद सुरक्षित,"सुर्खेत : कर्णालीमा तत्कालका लागि मुख्यमन्त्री महेन्द्रबहादुर शाहीको पद सुरक्षित बनेको छ। नेकपा विभाजनसँगै मुख्यमन्त्री शाही अल्पमतमा परेका थिए। तर प्रधानमन्त्री केपी शर्मा ओली समूहका दुईजना मन्त्री र एक सांसद अर्को समूहमा प्रवेश गरेपछि प्रदेश सरकार तत्काल परिवर्तन हुने सम्भावना टरेको हो। नेकपा विभाजन हुनुको एउटा कारण कर्णालीको विवाद पनि हो। यसअघि गत असोजमा नेकपाकै १८ जना सांसदले मुख्यमन्त्री शाहीविरुद्ध अविश्वासको प्रस्ताव दर्ता गरेका थिए। यही कारणले नेकपाको केन्द्रमासमेत विवाद चर्किएको थियो। तर पूर्वमाओवादीको तर्फबाट मुख्यमन्त्री बनेका शाहीलाई माधव नेपाल पक्षका सांसदले हस्ताक्षर फिर्ता लिएर साथ दिएका थिए। त्यसबेला बल्लतल्ल पद जोगाएका मुख्यमन्त्री शाही पार्टी विभाजन भएपछि थप संकटमा परेका थिए। पूर्वमाओवादीबाट निर्वाचित दुईजना सांसद धर्मराज रेग्मी र ठम्मर विस्ट प्रधानमन्त्री ओलीको समूहमा लागेपछि मुख्यमन्त्री शाही अल्पमतमा परेका थिए। यसकारण पनि प्रदेश सरकार नै ढल्ने अड्कलबाजी भइरहेको थियो। तर प्रधानमन्त्री ओली समूहका सामाजिक विकास मन्त्री दल रावल, पर्यटन मन्त्री नन्दसिंह बुढा र सांसद पदम रोकायले समूह बदलेपछि प्रदेश सरकार सुरक्षित देखिएका छ। ओली समूहमा रहेको तीनै जना प्रचण्डनेपाल समूहमा प्रवेश गरेका छन्। योसँगै प्रदेश सभामा मुख्यमन्त्री शाहीको पक्षमा बहुमत जुटेको हो। मुख्यमन्त्रीको पक्षमा बहुमत जुटैसँगै तत्कालका लागि प्रदेश सरकार पनि सुरक्षित देखिएको हो। कर्णाली प्रदेश सभामा नेकपाका ३३ जना सांसद छन्। जसमध्ये अब ओली समूहमा सभामुख राजबहादुर शाहीसहित ११ जना छन्। यस्तै प्रचण्डनेपाल समूहमा सांसदको संख्या अब २२ जना पुगेको छ। जम्मा ४० सदस्यीय प्रदेश सभामा २१ जना सांसदको समर्थन भएमात्रबहुमत पुग्छ। तर मुख्यमन्त्री शाहीको पक्षमा अब सांसदको संख्या २२ पुगेको हो। मन्त्री नन्दसिंह बुढाले प्रदेशमा स्थिरता कायम गर्न आफूले ओली समूह छाडेर मुख्यमन्त्रीको पक्षमा लागेको प्रतिक्रिया दिए। यद्यपी गत असोजमा मन्त्री बन्ने शर्तमा मुख्यमन्त्रीविरुद्धको अविश्वासको प्रस्ताव फिर्ता लिएका माधव नेपाल समूहका सांसदले चाल्ने कदमले प्रदेश सरकारको आयु निर्धारण गर्नेछ। गत असोज २५ गते मुख्यमन्त्रीविरुद्ध नेकपाका १८ जना सांसदले अविश्वासको प्रस्ताव दर्ता गरेका थिए। त्यसबेला तीन मन्त्री र अन्य लाभदायी पद दिने शर्तमा नेपाल पक्षका आठ जना सांसदले मुख्यमन्त्रीविरुद्धको अविश्सासको प्रस्तावबाट हस्ताक्षर फिर्ता लिएका थिए। कर्णालीमा हाल भौतिक मन्त्रालय मात्र खाली छ। यसकारण पनि मन्त्री नपाएमा नेपाल समूहका केही सांसदले मुख्यमन्त्रीको साथ छाड्ने आशंका मुख्यमन्त्री पक्षले नै गरेको छ। यसकारण पनि अब बहुमत गुम्न नदिन मुख्यमन्त्रीले नेपाल पक्षका सांसदलाई यसअघिकै सम्झौताअनुसार मन्त्री बनाउन खाली रहेको भौतिक मन्त्रालयमा मन्त्री नियुक्त गर्ने, एउटा मन्त्रालय थप्ने र एक जनालाई राज्यमन्त्री बनाउने गृहकार्य गरेको मुख्यमन्त्री निकट स्रोतको दाबी छ।"
सिन्धुलीमा तीन दलले प्रतिनिधिसभा विघटनविरुद्ध संयुक्त संघर्ष गर्ने,"सिन्धुली : प्रतिनिधिसभा पुनःस्थापनाको माग गर्दै सिन्धुलीमा तीन दलले संयुक्त संघर्षका कार्यक्रम सार्वजनिक गरेका छन् । प्रधानमन्त्री केपी ओलीले प्रतिनिधिसभा विघटन गरेर असंवैधानीक कदम चालेको भन्दै नेकपा (प्रचण्डनेपाल) समूह, नेपाली कांग्रेस र जनता समाजवादी पार्टीले संयुक्त आन्दोलन गर्ने घोषणा गरेका हुन् । नेकपाका केन्द्रीय सदस्य तथा जिल्ला अध्यक्ष राजन दाहाल, नेपाली कांग्रेसका जिल्ला सभापति उज्ज्वलप्रसाद बराल र जनता समाजवादी पार्टीका सिन्धुली जिल्ला अध्यक्ष सुरदबहादुर स्याङ्तानबीच मंगलबार यस्तो सहमति भएको हो । प्रधानमन्त्री ओलीले अलोकतान्त्रिक, असंवैधानीक र गैर जिम्मेवारपूर्ण कदम चालेको निष्कर्ष निकाल्दै प्रतिगमन नसच्चिएसम्म संयुक्त रुपमा संघर्ष गर्ने सहमति भएको कांग्रेस सिन्धुलीका सभापति उज्ज्वलप्रसाद बरालले जनाए । सहमतिपछि संयुक्त विज्ञप्ति सार्वजनिक गर्दै आन्दोलनमा सहभागी हुन् र सहयोग गर्न आह्वान गरिएको छ । संयुक्त आन्दोलनका कार्यक्रम जिल्ला सदरमुकामदेखि वडास्तरसम्म चरणबद्ध गर्ने तयारी भइरहेको समेत नेकपाका जिल्ला अध्यक्ष राजन दाहालले बताए ।"
प्रदेश २: प्रचण्डमाधव समूहको नेकपा संसदीय दलको नेतामा शत्रुधन महतो,"जनकपुरधाम: प्रदेश २ स्थित प्रचण्डमाधव समूहको नेकपा संसदीय दलको नेतामा शत्रुधन महतो चयन भएका छन् । मंगलबार मतदान प्रक्रियाबाट प्रदेशसभामा नेकपाको संसदीय दलको नेतामा महतोलाई चयन गरिएको सभामुख सरोज यादले जानकारी दिए । यसअघिका नेकपाका संसदीय दलका नेता सत्यनारायण मण्डललाई अविश्वासको प्रस्ताव मार्फत हटाउँदै नयाँ संसदीय दलको नेता चयन गरिएको हो । नेकपाको कुल ३२ जना प्रदेशसभा सदस्यमध्ये दाहालनेपाल समूहका १९ जना सदस्यले अविश्वासको प्रस्तावमा हस्ताक्षर गरी प्रदेशसभा सचिवालय समक्ष प्रस्तुत गरेपछि सत्यनारायण मण्डल हटेका हुन् । अविश्वासको प्रस्ताव दर्ता प्रक्रियामा १९ जना सदस्यमध्ये दाहाल पक्षका ७ जना र नेपाल पक्षका १२ जना छन् । तत्कालिन माओवादी केन्द्रबाट ११ जना र एमालेका २१ जना सदस्य रहेकोमा अविश्वास प्रस्ताव दर्तापछि दाहालनेपाल समूहमा १९, ओली समूहमा १० र ३ जना सदस्य अस्पष्ट छन् । प्रतिनिधिसभा विघटनपछि ओली र दाहालनेपाल समूहबीच विवाद उत्पन्न भएपछि ओली समूहका सत्यनारायण मण्डललाई दलको नेताबाट हटाई दाहाल नेपाल समूहका महतोलाई चयन गरिएको हो । पार्टीको विधान अनुसार पार्टीको कुल प्रदेशसभा सदस्यको ५० प्रतिशत भन्दा बढीको बहुमतबाट अविश्वासको प्रस्ताव मार्फत नेतालाई अर्को नेता चयन गर्न सकिने प्रावधान अनुसार दलको नयाँ नेता चयन गरिएको नेकपाका प्रमुख सचेतक सुन्दरबहादुर विश्वकर्माले बताए ।"
संसद विघटन प्रधानमन्त्रीको संवैधानिक अधिकार : महेश बस्नेत,"बेनी : नेपाल कम्युनिस्ट पार्टी (नेकपा)को ओली समूहका केन्द्रीय सदस्य महेश बस्नेतले प्रधानमन्त्री केपी शर्मा ओलीले संवैधानिक अधिकारको प्रयोग गरेर संसद विघटन गरेको बताएका छन् । राष्ट्रिय युवा संघ म्याग्दीले मंगलबार बेनीमा आयोजना गरेको युवा भेलालाई सम्बोधन गर्दै संघका इञ्चार्ज समेत रहेका ओली निकट बस्नेतले बैशाखमा घोषणा गरेको चुनावको तयारीमा जुट्न कार्यकर्तालाई निर्देशन दिए । 'पार्टीका केही नेताहरुले आफ्नो स्वार्थपुर्ति गर्न सरकारलाई घेराबन्दीमा पारेपछि प्रधानमन्त्रीले बाध्य भएर संवैधानिक अधिकारको प्रयोग गरेर संसद विघटन गरेर ताजा जनादेशका लागि चुनावमा जाने निर्णय गर्नुभएको हो, उनले भने, 'अदालतले संसद पुनस्थापना गर्ने सम्भावना छैन् । बैशाखमा हुने चुनावलाई सफल बनाउन तयारीमा लाग्नुहोस ।' नेकपाका केही नेताहरु पार्टीबाट बाहिरिएका तर्क इंगित गर्दै बस्नेतले नेकपा नफुटेको दावी गरे । सर्वोच्च अदालतले सरकारको कदमलाई साथ दिने र निर्वाचन आयोगबाट आफ्नै समूहले पार्टीको आधिकारिक नाम तथा चुनाव चिन्ह पाउने बस्नेतको दावी छ । प्रचण्ड र माधवकुमार नेपालले बहुमतको दम्ब देखाएर सरकार सञ्चालनमा प्रधानमन्त्री ओलीलाई असहयोग र अवरोध गरेको उनको भनाइ थियो । कार्यक्रममा नेकपाका केन्द्रीय सदस्य तथा विघटित प्रतिनिधिसभा सदस्य भुपेन्द्रबहादुर थापाले आफ्नो कार्यकालमा म्याग्दीलाई हिमाली जिल्लामा सुचिकृत गर्ने, पर्यटकीय स्थलमा पूर्वाधार निर्माण गर्नेदेखि ठूला विकासका आयोजना भित्र्याएको बताए । सुरुवात गरेका योजनालाई पूर्णता दिन र राजनीतिक स्थिरता कायम गर्न आगामी चुनावमा ओलीको नेतृत्वलाई जिताउन अर्का केन्द्रीय सदस्य तथा संबिधानसभा सदस्य नवराज शर्माले बताए । भेलाअघि बेनीमा युवाहरुले प्रधानमन्त्री ओलीको समर्थनमा मोटरसाइकल र पदयात्रा र्याली प्रर्दशन गरेका थिए ।"
गण्डकीमा सत्ताप्रतिपक्ष मिलेर एउटै प्रस्ताव ल्याउँदै,"पोखरा : प्रतिनिधि सभा विघटन र सत्तारुढ नेपाल कम्युनिस्ट पार्टी (नेकपा) को विभाजनपछि सबैतिरका सरकार धरमर हुँदा गण्डकीमा भने सत्ता र प्रतिपक्ष सबै दल एकै ठाउँमा उभिएका छन्। गण्डकी प्रदेश सभाको मंगलबार सुरु विशेष अधिवेशनमा प्रतिपक्षले प्रधानमन्त्री केपी ओलीको आलोचना गरे पनि यहाँको सरकारलाई कोभिड १९ र मूल्यवृद्धि नियन्त्रणमा साथ दिने प्रतिबद्धता जनाए। यहाँका सबै ४ दलले यही अधिवेशनमा साझा संकल्प प्रस्ताव ल्याउने भएका छन्। कोभिड १९ लगायत विषयकै लागि डाकिएको अधिवेशनमा सबै दल एकै ठाउँ हुने गरी साझा प्रस्तावको प्रयत्न भएको हो। नेकपा विभाजन हुनुअघि नै प्रतिपक्ष कांग्रेस र जसपाले माग गरेअनुसार प्रदेश सभाको विशेष अधिवेशन मंगलबार डाकिएको थियो। अधिवेशनको पहिलो दिन सबै ४ पार्टीका संसदीय दलका नेताले सम्बोधन गरे। पार्टी विभाजनपछि नेकपाको दाहाल नेपाल समूहका सांसद सत्ता वा प्रतिपक्ष कुन लहरका कुर्चीमा बस्लान् भन्ने चासो थियो। उक्त समूह प्रतिनिधित्व गर्ने २ मन्त्रीसहित नेकपाका सबै सांसद सत्तापक्षकै दीर्घामा बसेका थिए। निर्धारित कार्यसूची अनुसार सत्तारुढ नेकपाका तर्फबाट संसदीय दलका नेता तथा मुख्यमन्त्री पृथ्वीसुब्बा गुरुङले नै अधिवेशनलाई सम्बोधन गरे। छुट्टै दलको मान्यताको खोजी गर्न प्रयासरत नेकपाको दाहाल नेपाल समूहबाट कसैले सम्बोधन गरेन। विधिवत छुट्टभिन्न नभएको हुँदा सिंगो नेकपाको प्रतिनिधित्व संसदीय दलका नेता स्वयं मुख्यमन्त्री गुरुङले गरे। प्रतिपक्ष दल कांग्रेस संसदीय दलका नेता कृष्णचन्द्र नेपाली पोखरेल, राष्ट्रिय जनमोर्चाका कृष्ण थापा र प्रदेशको अर्काे दल जनता समाजवादी पार्टीका हरिशरण आचार्यले सम्बोधन गरे। ४ जनाको सम्बोधनपछि अधिवेशनको पहिलो दिनको बैठक सकियो। २६ पुसमा फेरि प्रदेश सभा बस्ने भएको छ। मंगलबार ४ दलले यही अधिवेशनमा कोभिड १९ को रोकथाम र उपचार एवं नियन्त्रणका लागि साझा संकल्प प्रस्ताव ल्याउने सहमति गरेका थिए। त्यसै अनुसार मंगलबारको बैठकको कार्यसूची तय भएको थियो। २६ र २७ गते फेरि बैठक बस्ने र त्यसको सातादिनभित्र साझा संकल्प प्रस्ताव ल्याउने सहमति भएको जानकारी मुख्यमन्त्री गुरुङले संवाददाताहरुलाई दिए। प्रमुख विपक्षी दल कांग्रेसका सांसद कुमार खड्काले कोभिड १९ नियन्त्रण र उपचार एवं रोकथामबारेमा साझा संकल्प प्रस्ताव लैजान प्रयत्न गर्ने मंगलबार दलहरुबीच सहमति भएको जानकारी अन्नपूर्णलाई दिए। उनले भने, बुधबार पनि सर्वदलीय बैठक बस्दैछौं, त्यहाँ संकल्प प्रस्तावको बारेमा सहमति हुने विश्वास छ। प्रदेशको विशेष अधिवेशन माग गर्दा नै कांग्रेस र जसपाले कोभिड १९ नियन्त्रण, रोजगारी, मूल्यवृद्धि नियन्त्रण र प्रदेशका आयोजनाहरुको कार्यान्वयन गरी ४ बुँदा समेटेको थियो। प्रदेश सभाहरुमा गण्डकीमा नै पहिलोचोटि विशेष अधिवेशन डाकिएको हो। विशेष अधिवेशनलाई विशेष बनाउनकै लागि र जनताका पक्षमा काम गर्न पनि सत्ता र प्रतिपक्ष मिलेर साझा संकल्प प्रस्ताव ल्याउनुपर्ने सम्बोधनको सुरुमै मुख्यमन्त्री गुरुङले बताएका थिए। प्रतिपक्ष दलका नेता पोखरेलले संघमा प्रधानमन्त्री केपी ओलीले प्रतिनिधि सभा विघटन गरी असंवैधानिक कार्य गरेको आरोप लगाए। जनमोर्चाका कृष्ण थापाले जनताले स्थिरता चाहेर नेकपालाई दुई तिहाई दिँदा पनि अस्थिरता निम्त्याएको विचार राखे। उनले संघको कदमको विपक्षमा भए पनि स्थिरताका लागि गण्डकीको गुरुङ सरकारलाई विश्वासको मत दिने जानकारी पनि गराए। जसपाका आचार्यले कोभिड १९ नियन्त्रणमा लाग्न सरकारलाई आग्रह गरे। उनले पनि प्रधानमन्त्रीका ओलीको कदमको आलोचना गरेका थिए।"
किसानलाई मल उपलब्ध गराउनु पहिलो प्राथमिकता : मन्त्री अर्याल,"काठमाडौं : कृषि तथा पशुपंक्षी विकासमन्त्री पद्माकुमारी अर्यालले पहिलो प्राथमिकता किसानलाई समयमै मल उपलब्ध गराउनुपर्ने बताएकी छिन्। मन्त्रालय अन्तर्गत संस्थान, बोर्ड, समिति तथा परियोजनाको गतिविधिका बारेमा जानकारी लिने क्रममा बोल्दै मन्त्री अर्यालले त्यस्तो बताएका हुन्। यो वा त्यो कारण देखाएर कोही पनि जिम्मेवारीबाट मुक्त हुन नसक्ने भन्दै उनले किसानका समस्या समयमै समाधान हुनेगरी कार्ययोजना बनाएर अगाडि बढ्न कर्मचारीलाई निर्देशन दिइन्। अबको सिजनमा किसानलाई समयमै मल उपलब्ध गराउन अहिलेदखि नै योजना बनाएर लाग्नसमेत मन्त्री अर्यालले निर्देशन दिइन्। अहिले नै काम नगरेमा भोलि समयमा किसानले मल पाउन नसकेमा मन्त्रालयअन्तर्गतका अरु जतिपनी प्रगति देखिए पनी त्यसले सही मानेमा प्रगति नठहर्ने समेत बताइन्। विगतका कार्यबाट शिक्षा लिँदै भोलिका दिनमा धोका नपाउने गरी कार्ययोजना बनाएर अगाडि बढ्न उनले निर्देशन दिइन्। मलको आपूर्ती र वितरणको समस्याको समाधान दीर्घकालीन हिसाबले सोच्नुपर्ने उनको भनाइ छ। सातवटै प्रदेशमा मलको भण्डार स्थापना गर्नेगरी आफू अगाडि बढेको भन्दै उनले भण्डारण गर्ने संरचना बनाए पनी मल उपलब्ध नभएर भण्डार खाली हुनसक्ने कुराको अन्त्य गर्नुपर्ने समेत बताइन्। उनले भनिन्, 'हाम्रो भण्डार खाली हुने कुरा राम्रो होइन। हामीले संरचना खोजेको होइन मल खोजेको हो। त्यसैले मल ल्याउने कुरामा प्रश्न पनि नउठ्ने, विवादित नहुने गरी ल्याउनुपर्यो।'"
'प्रधानमन्त्रीको अराजकशैलीको पार्टीभित्र विरोध भएकै हो',"काठमाडौं : नेपाल कम्युनिस्ट पार्टी (नेकपा) प्रचण्ड नेपाल समूहका अध्यक्ष माधव नेपालले प्रधानमन्त्री केपी ओलीको अराजकशैलीको पार्टीभित्र विरोध भएको बताएका छन्। संसद विघटनबारे जनता समाजवादी पार्टी (जसपा) ले मंगलबार आयोजना गरेको अन्तरक्रिया कार्यक्रमलाई सम्बोधन गर्दै अध्यक्ष नेपालले यस्तो बताएका हुन्। संविधानमा प्रष्ट व्याख्या गरिएको विषयको हेक्का नगरिकन प्रधानमन्त्री ओलीले संसद विघटन गरेर मुलुकमा अराजक फैलाएको आरोप समेत लगाए। ओलीसँगको करिब ४ दशक लामो यात्राको स्मरण गर्दै नेता नेपालले भने, 'प्रधानमन्त्रीले राम्रो संस्कार दिनसक्नु भएन। विपक्ष दलका नेताहरुलाई भनेका वाणहरुले हामीलाई पोल्ने गर्छ। ओलीको विरुद्धमा लाग्नेहरुलाई त एक एक गरी सिध्याउने उहाँको रणनीति नै छ।' 'केपी ओलीले मलाई काम गर्न दिइएन, घेरा बन्दी गरियो। मेराविरुद्ध षडयन्त्र गरियो। त्यसैले प्रतिनिधिसभा विघटन गर्न बाध्य भए भन्नुभाको छ। उनले भने,' उहाँको अराजकशैलीले संसद विघटन भएको हो।' संविधानमा प्रस्ट व्याख्या गरिएको विषयको हेक्का नगरिकन संसद विघटन गर्ने दोष अरुलाई लगाउने ओली प्रवृत्तिविरुद्ध सडकमा उत्रिन सबै दलहरुलाई आग्रह गरे। 'संविधान, गणतन्त्र, लोकतन्त्र र समावेशीतालाई जोगाउने कि नजोगाउने। जोखिम यहाँ आएको छ। उनले भने,' यहाँ त बुढी मरी भन्ने चिन्ता होइन,काल पल्कियो भन्ने चिन्ता भयो।' ४८ वर्षसम्मको सहयात्रा तोडेर प्रचण्डसँग मिलेको प्रशंस निकाल्दै उनले प्रचण्डलाई ओलीसँग तुलना समेत गरेका थिए । यस क्रममा नेता नेपालले प्रचण्डलाई ओली भन्दा धेरै ठीक भएको बताए । उनले भने,' ओलीभन्दा प्रचण्ड निकै 'फार बेटर'।' संसद विघटन गरेर केपीबाट असंवैधानिक कदम चालिएको भन्दै उनले प्रतिनिधिसभाको हत्या गर्न खोजिएको आरोप समेत लगाए। 'ओलीबाट प्रतिनिधिसभाको हत्या गर्न खोजिएको छ। उहाँ प्रतिनिधिसभामाथि सवार हुनुहुन्छ घाँटी अठयाएर, 'उनले भने,' तर पनि उहाँका विरुद्ध सिंगो जनमत र राष्ट्रिय र अन्तराष्ट्रिय जनमत एकवद्धता छ।' उनले प्रचण्ड र नेपाल जहाँ छ त्यहाँ नेकपा रहेको दावी गरे। 'एकजना अध्यक्ष हुनुहुन्थ्यो, लोकतन्त्रमाथि धावा दिनुभयो। स्वेक्षाचारी शासकको चरित्र देखाउनुभयो । यसैले पार्टीले उहाँलाई अनुशासनको कारवाही गरेर अध्यक्षबाट हटाइसकेको छ, बर्खास्त गरिसकेको छ।' प्रधानमन्त्री ओली गणतन्त्र विरोधी रहेको भन्दै अध्यक्ष नेपालले जसले बच्चा जन्माउँछ त्यसलाई बच्चाको माया लाग्ने कटाक्ष गरे। ' उहाँ गणतन्त्र विरोधी हुनुहुन्छ। जसले गणतन्त्र जन्मायो उसलाई गणतन्त्रको माया लाग्छ। नजन्माएकालाई के को माया ? तैपनि उहाँ अध्यक्षको पदमा आसिन हुनुभयो। हामी सबै धुरु धूरु रुएर बस्यौं। कहिलेकाही नचिताएको कुरा हुँदो रहेछ। संसद पुन:स्थापित हुनेमा आफू ढुक्क भएको उनले बताए। उनले भने,' सर्वोच्चका न्यायमूतिहरुले ठीक व्याख्या गरेर सही निर्णय गर्नुहुनेछ।'"
"जनकपुरमा ओली समूहको प्रदर्शन, बालबालिकाको पनि प्रयोग","जनकपुरधाम: केपी ओली समूहको नेकपाले मगलबार जनकपुरधाममा शक्ति प्रदर्शन गरेको छ । प्रचण्ड माधव समूहको विशाल र्याली निकालेको केही दिनमै ओली समूहले प्रदर्शन गरेको हो । प्रधानमन्त्री केपी शर्मा ओलीले पुस ५ मा संसद विघटन गरेपछि जनकपुरधाममा ओली समूहका कार्यकर्ताले ओलीको कदम बचाउ गर्दै पहिलो पटक शक्ति प्रदर्शन गरेका हुन् । धनुषाको विभिन्न स्थानीय तहबाट बस तथा ट्रयाक्टरमा आएका कार्यकर्ताहरु जनकपुरधामस्थित रेल्वे स्टेशनमा जम्मा भइ र्याली निकालिएको थियो । रेल्वे स्टेशनबाट निस्केको र्यालीले जनकपुर नगरको विभिन्न भागको परिक्रमा गरी प्रदेश पार्टी कार्यालय पुगी कोणसभामा परिणत भएको थियो । भेलालाई सम्बोधन गर्दै उपप्रधानमन्त्री ईश्वर पोखरेल, शहरी विकास मन्त्री प्रभु साह, कानून मन्त्री लिलानाथ श्रेष्ठ, महिला तथा बालबालिका मन्त्री जुली महासेठ लगायत वक्ताहरुले ओलीको बचाउ गर्दै बोलेका थिए । बालबालिकाको व्यापक प्रयोग ओली समूहको प्रदर्शनमा ठूलो संख्यामा बालबालिकाहरु समेत सहभागी भएको पाइएको थियो । जुलुसमा थुप्रै बालबालिकाहरुले नेकपाको झण्डा र सूर्य चुनाव चिन्ह अंकित झण्डा बोकेर नारा लगाइरहेका थिए । जुलुसमा १० देखि १५ वर्ष उमेर समूहका बालबालिकाहरु पनि नेकपाको पक्षमा नारा लगाउँदै र्यालीमा सहभागी थिए । यसरी राजनीतिक विरोध वा प्रदर्शनमा बालबालिकालाई प्रयोग गर्नु बालअधिकारको उल्लंघन गरेको ठहरिन्छ ।"
"२४ घण्टामा थप ५२२ जनामा कोरोना संक्रमण, ८ को मृत्यु, ५७८ डिस्चार्ज",काठमाडौं : पछिल्लो २४ घण्टामा थप ५२२ जनामा कोरोना भाइरस (कोभिड१९) संक्रमित थपिएका छन्। संक्रमित हुनेमा १८४ महिला र ३३८ पुरुष रहेका छन्। नयाँ थपिएकासहित कोरोना संक्रमितको संख्या २ लाख ५८ हजार ८४० पुगेको छ। गत २४ घन्टामा ४ हजार ५५१ स्वाब नमूनाको पीसीआर परीक्षण गर्दा ५२२ जनामा संक्रमण देखिएको हो। यस्तै मंगलबार ५७८ जना डिस्चार्ज भएका छन्। योसहित हालसम्म कोरोना जित्नेको संख्या २ लाख ५५ हजार ६६६ पुगेको स्वास्थ्य मन्त्रालयले जनाएको छ। मन्त्रालयका अनुसार निको हुनेको दर ९६३ प्रतिशत हो। देशभर सक्रिय संक्रमितको संख्या भने ५ हजार २२५ रहेको छ। अहिलेसम्म कोरोनाबाट मृत्यु हुनेको संख्या १८ सय ९३ पुगेको मन्त्रालयले जनाएको छ। मंगलबार कोरोनाबाट थप ८ जनाको मृत्यु भएको छ। यस्तै अहिले ३४२ जना क्वारेन्टिन र ५ हजार २२५ आइसोलेसनमा रहेको मन्त्रालयले जनाएको छ। गम्भीर कोरोना संक्रमत २०४ जनाको आइसीयूमा र ४४ भेन्टिलेटरमा उपचार भइरहेको छ।
दाहालनेपाल बैठक : लुम्बिनी र गण्डकीका तोकिए प्रदेश इन्चार्ज,"काठमाडौं : नेकपाको दाहालनेपाल समूहले लुम्बिनी र गण्डकी प्रदेश इन्चार्ज शंकर पोखरेल र पृथ्वीसुब्बा गुरुङलाई हटाएको छ। दुई दिनसम्म पार्टी कार्यालय पेरिसडाँडामा बसेको बैठकले क्रमशः युवराज ज्ञवाली र देवेन्द्र पौडेललाई जिम्मेवारी तोकेको छ। प्रधानमन्त्री केपी शर्मा ओलीले प्रतिनिधिसभा विघटन गरेपछि दुवै पक्षले नेताहरूको पदीय जिम्मेवारी खोस्ने र आफू अनुकूलकालाई नियुक्त गर्न थालेका छन्। सात प्रदेशमध्ये अन्य चार प्रदेशको इन्चार्जमा दाहालनेपाल समूहकै नेता यसअगाडि इन्चार्जको जिम्मेवारीमा थिए। प्रदेश २, गण्डकी र लुम्बिनीमा भने ओली पक्षका नेता इन्चार्ज थिए। दाहालनेपाल पक्षले गण्डकी र लुम्बिनी इन्चार्ज तोके पनि प्रदेश २ मा भने अझै आफ्नो टिमका नेतालाई जिम्मेवारी तोकिसकेको छैन। प्रदेश २ मा मातृका यादव, गिरिराजमणि पोखरेल र गणेश साहमध्ये एक जनालाई प्रदेश इन्चार्ज बनाउने सम्भावना छ। साहलाई केन्द्रीय संघर्ष समितिको सहसंयोजकको जिम्मा तोकिएकाले यादव र पोखरेलमध्येबाट एक जनालाई प्रदेश २ को इन्चार्ज बनाउने गरी छलफल चलेको छ। ओली पक्षले पनि प्रदेश २, लुम्बिनी र गण्डकी प्रदेशमा आफू निकटका इन्चार्जलाई कायम राखी प्रदेश १ मा सुवास नेम्वाङ, बागमती प्रदेशमा ईश्वर पोखरेल, कर्णाली प्रदेशमा मणि थापा र सुदूरपश्चिम प्रदेशमा लेखराज भट्टलाई इन्चार्जको जिम्मेवारी तोकिसकेको छ। त्यस्तै उपत्यका हेर्ने गरी ओली पक्षले कृष्णगोपाल श्रेष्ठ र जवस मोर्चा हेर्ने गरी टोपबहादुर रायमाझीलाई जिम्मा तोकेको थियो। दाहालनेपाल पक्षले भने प्रदेश १ मा भीम आचार्य, बागमतीमा अष्टलक्ष्मी शाक्य, कर्णालीमा जनार्दन शर्मा र सुदूरपश्चिममा भीम रावललाई यथावत् राखेको छ। बैठकले गण्डकी प्रदेशको सहइन्चार्जमा तुलबहादुर गुरुङ र सचिवमा श्रीमाया थकालीलाई जिम्मा दिने निर्णय पनि गरेको छ। गण्डकीमा ओली पक्षभन्दा दाहालनेपाल पक्ष कमजोर देखिएको छ । सो समूहको बाँकी काम टुंग्याउन अध्यक्ष माधव नेपालको संयोजकत्वमा १४ सदस्यीय कार्यदल गठन गरिएको छ।"
परराष्ट्रमन्त्री प्रदीप ज्ञवाली अर्को हप्ता भारत भ्रमणमा जाँदै,काठमाडौँ: परराष्ट्रमन्त्री प्रदीप ज्ञवाली ९ दिनपछि अर्थात आगामी जनवरी १४ मा भारत भ्रमणमा जाने भएका छन् । नेपालभारत संयुक्त आयोगको छैठौँ बैठकमा भाग लिन मन्त्री ज्ञवाली नयाँदिल्ली जान लागेका हुन् । भारतीय मिडियाले समेत यसबारे समाचार प्रकाशन गर्न थालेका छन् । पछिल्लो समय नेपालभारत सम्बन्ध सुध्रिएको नेपालका प्रधानमन्त्री केपी ओलीले बताइरहँदा परराष्ट्रमन्त्री ज्ञवालीको भारत भ्रमण तय भएको हो । यसअघि नै भारतीय विदेशसचिव हर्षवर्द्धन श्रींगलाले नेपाल भ्रमणका बेला नेपालका परराष्ट्रमन्त्री ज्ञवालीलाई भारत भ्रमणको निम्तो दिएका थिए । जनवरी १४ मा नयाँदिल्लीस्थित हुने मन्त्रीस्तरीय बैठकमा भारतको वार्ता टोलीको नेतृत्व भारतीय परराष्ट्रमन्त्री एस जयशंकरले नेतृत्व गर्ने बताइएको छ । प्रधानमन्त्री केपी ओलीले नेपालको प्रतिनिधिसभा विघटन गरेपछि नेपालको तर्फबाट हुन लागेको यो पहिलो कुटनीतिक भ्रमण हो । भारतीय सेना प्रमुख र विदेश सचिव साथै रअ प्रमुखले नेपाल भ्रमण गरेलगत्तै नेपालका परराष्ट्रमन्त्री ज्ञवालीले भारत भ्रमण गर्न लागेका हुन् । यद्यपित गत नोभेम्बरमा चिनियाँ रक्षामन्त्री लगायत केही अधिकारीहरुले समेत नेपाल भ्रमण गरिसकेका थिए । नेपालको संसद विघटनको प्रभाव छिमेकीसहित अन्य देशहरुसँगको कुटनीतिक सम्बन्धमा पनि प्रभाव पर्नसक्ने बताइन्छ ।
अहिले सरकार भङ्ग गर्ने कुनै सम्भावना छैन: खानेपानी मन्त्री थापा,"काठमाडौं : खानेपानीमन्त्री मणि थापाले अहिले प्रदेशसभा वा सरकार भङ्ग गर्ने कुनै सम्भावना नरहेको ठोकुवा गरेका छन् । केपी ओली समूहको नेकपाका नेता समेत रहेका थापाले जाजरकोट जिल्ला भेलामा सहभागी हुन जाँदै गर्दा मंगलबार सुर्खेतमा पत्रकारसँग यस्तो बताएका हुन् । मन्त्री थापाले भने, 'अहिले प्रदेशसभा वा प्रदेश सरकार भङ्ग गर्ने कुनै सम्भावना छैन। त्यस्तो सोच पनि छैन।' उनले प्रदेश सरकार फेरबदलबारेमा कुनै प्रकारको छलफल नभएको बताए। थापाले राजनीतिक स्थायित्वका लागि निर्वाचनमा जानुको विकल्प नभएको पनि बताए । प्रतिनिधिसभा विघटन र निर्वाचन घोषणाले मुलुकलाई पुनः स्थायित्व दिने बताए। थापाले प्रतिनिधिसभा विघटन गर्ने प्रधानमन्त्रीको कदम अग्रगामी भएको पनि जिकिर गरे । उनले भने कतिपय शक्तिले यसलाई प्रतिगामी भनेका छन्, राजनीतिशास्त्रको सिद्धान्तले पनि सरकार वा प्रणाली सङ्कटमा पर्यो भने चुनावमै जाने हो, उनले भने , त्यसैले प्रतिनिधिसभा विघटनलाई प्रतिगामी कदम मान्न सकिन्न, ताजा जनादेशका लागि निर्वाचनमा जानु अग्रगामी कदम हो । नेकपा स्थायी कमिटी सदस्य थापाले नेकपा गम्भीर सङ्कटमा फसे पनि विभाजन भइनसकेको बताउँदै आगामी निर्वाचनसम्म पार्टीमा देखिएको सङ्कट समाधान हुने सम्भावना कायमै रहेको धारणा राखे। नेकपा कर्णाली प्रदेश संयोजन गर्ने जिम्मेवारी पाएका खानेपानीमन्त्री थापाले औपचारिक रुपले पार्टी विभाजन नभइसकेकाले नेता कार्यकर्ताको व्यवस्थापन हुन बाँकी रहेको प्रतिक्रिया दिए ।"
देशभरको मौसम कता कस्तो ? उपत्यकामा जे देखियो (फोटो फिचर),"काठमाडौं : मंगलबार देशभरको मौसम बदली भएको छ। जल तथा मौसम विज्ञान विभाग मौसम पूर्वानुमान महाशाखाका अनुसार मंगलबार र बुधबार दिनभर देशभरका अधिकांश भागको मौसम यस्तै रहेछ। महाशाखाका मौसमविद् वरुण पौडेलका अनुसार बुधबार देशको मध्यभाग प्रदेश २, बागमती, गण्डकी र लुम्बिनीबाट विस्तारै मौसम खुले पनि सुदूरपश्चिम र प्रदेश १ मा बुधबारको मौसमसमेत यस्तै रहने छ। अहिले उपत्यकासहित, तराई भूभागमा सामान्य बदली रहेको छ।तराईका थोरै स्थानमा हुस्सु लागेको छ। मौसमविदले मंगलबार देशका थोरै ठाउँ वर्षा र हिमपातको पूर्वानुमान गरेका छन्। पश्चिमी वायुको प्रभावले बुधबार रातिसम्म वर्षा र हिमपात हुने सम्भावना रहेको छ। महाशाखाका अनुसार मंगलबार दिउँसो बदली भएका सुदूरपश्चिम, कर्णाली, लुम्बिनी र गण्डकी प्रदेशका थोरै तथा बागमती र प्रदेश १ का केही ठाउँमा पानी पर्ने सम्भावना रहेको छ भने उच्च पहाडी र हिमाी भागमा हिमपातको सम्भावना रहेको छ। मंगलबार राति देशभर आंशिकदेखि सामान्य बदली रहि सुदूरपश्चिम र कर्णाली प्रदेशका पहाडी भूभागका केही ठाउँमा हल्का वर्षाको सम्भावना रहेको छ। आइतबारदेखि देशभरको मौसम बदली गराएको पश्चिमी वायु कमजोर हुँदै जाँदा बिहीबारदेखि मौसम खुल्ने पूर्वानुमान गरिएको छ। मौसम बदलीसँगै उच्च पहाडी र हिमाली क्षेत्रमा हिमपात हुँदा तापक्रम घटेर देशभर चिसो बढ्दै जानेछ। मौसम बदली भए पनि देशभरको तापक्रम भने धेरै घटेको छैन। मंगलबार बिहान काठमाडौंको तापक्रम ९ डिग्री सेल्सियस मापन गरिएको थियो भने जुम्लाको तापक्रम दुई डिग्री सेल्सियस मापन गरिएको छ। अघिल्लो साता काठमाडौंको तापक्रम शून्यमा झरेको थियो भने जुम्लाको तापक्रम माइनस ८ सम्म पुगेको थियो।"
उपत्यकामा थप २३२ जनामा कोरोना संक्रमण,काठमाडौं : पछिल्लो २४ घन्टामा काठमाडौं उपत्यकामा थप २३२ जनामा कोरोना भाइरस संक्रमण देखिएको छ। ९३ महिला र १३९ पुरुषमा संक्रमण देखिएको स्वास्थ्य तथा जनसंख्या मन्त्रालयले जनाएको छ। पछिल्लो २४ घण्टामा उपत्यकाकासहित थप ५२२ जनामा कोरोना भाइरस (कोभिड१९) संक्रमित थपिएका छन्। संक्रमित हुनेमा १८४ महिला र ३३८ पुरुष रहेका छन्। नयाँ थपिएकासहित कोरोना संक्रमितको संख्या २ लाख ५८ हजार ८४० पुगेको छ। पछिल्लो २४ घन्टामा ४ हजार ५५१ स्वाब नमूनाको पीसीआर परीक्षण गर्दा ५२२ जनामा संक्रमण देखिएको हो। यस्तै मंगलबार ५७८ जना डिस्चार्ज भएका छन्। योसहित हालसम्म कोरोना जित्नेको संख्या २ लाख ५५ हजार ६६६ पुगेको स्वास्थ्य मन्त्रालयले जनाएको छ। मन्त्रालयका अनुसार निको हुनेको दर ९६३ प्रतिशत हो। देशभर सक्रिय संक्रमितको संख्या भने ५ हजार २२५ रहेको छ। अहिलेसम्म कोरोनाबाट मृत्यु हुनेको संख्या १८ सय ९३ पुगेको मन्त्रालयले जनाएको छ। मंगलबार कोरोनाबाट थप ८ जनाको मृत्यु भएको छ। यस्तै अहिले ३४२ जना क्वारेन्टिन र ५ हजार २२५ आइसोलेसनमा रहेको मन्त्रालयले जनाएको छ। गम्भीर कोरोना संक्रमत २०४ जनाको आइसीयूमा र ४४ भेन्टिलेटरमा उपचार भइरहेको छ।
लकडाउनमा एग्रोफर्मको ८ करोडको व्यापार घाटा,"स्याङजा : स्याङ्जामा संचालित खिलुङकालिका एग्रोफर्मलाई लकडाउनका बेला ८ करोड बराबरको ब्यापार घाटा भएको जनाएको छ। स्याङ्जाको भीरकोट नगरपालिका ६ ठाडाखेतमा संचालित एग्रोफर्मबाट दैनिक एक लाख ३० हजार अण्डा उत्पादन हुन्छ। यहाँ उत्पादित अण्डा गण्डकी प्रदेश सहित नेपालभर पुर्याइन्छ। एग्रोफार्म प्राइभेट लिमिटेड कम्पनीका नाँउमा स्थापित अत्याधुनिक जर्मनी प्रविधि जडित लेयर्स कुखुरा फर्म हो। कोरोनाका कारण एग्रोफार्म प्रभावित भयो। अण्डा बजार पुर्याउन सकिएन। ३ महिनामा ८ करोड घाटा बेहोर्नुपर्यो। दैनिक ८ देखि १० लाखसम्म घाटा हुन्थ्यो, फार्मका कार्यकारी प्रमुख राजेश ढकालले जानकारी दिए। बजार खुला भएसँगै केही आशा पलाएको उनको भनाइ छ। हाल एक सय ५० जनाले प्रत्यक्ष रोजगार पाएका छन् भने त्यति नै जतिले अप्रत्यक्ष रोजगार। फार्म गण्डकी प्रदेशकै नमूना र पहिलो हो। यहाँबाट उत्पादित सुलीबाट बायोग्यास निकालिएको छ। जर्मनीको अत्याधुनिक प्रविधि व्याट्री केज प्रणालीबाट सन्चालित फार्ममा २ लाख लेयर्स कुखुरा छन्। ६ वर्षअघि ७ जना मिलेर डेढ अरबको लगानीमा ५० रोपनी क्षेत्रफलमा फर्म संचालित छ। बन्द घरभित्र राखिएका चल्लाले ४ महिनादेखि १९ महिनासम्म अण्डा दिन्छन्। त्यसपछि मासुका लागि बिक्री गरिन्छ। कुखुराका लागि आवश्यक अनुरुपका दाना, पानी लगायतका खाद्य बस्तु मेशिनद्वारा उपलब्ध गराइन्छ। मेशिनबाटै अण्डा र सुली छुट्टाछुट्टै स्थानमा एकीकृत हुन्छन्। भवनभित्र अत्यावश्यक बाहेकका ब्यक्ति जान बन्देज छ। डा दिपेन्द्र कडेंलका अनुसार बाहिरी वातावरणको प्रभाव भित्र पर्न दिंदैनौं। कुखुराको दाना, पानी र सुलीको ब्यवस्थापन मेशिनबाटै हुने गरेकोले अण्डा स्वस्थ्यकर र ठूला छन्। कुखुराको स्वास्थ्यप्रति सचेत र सरसफाईमा ध्यान दिन्छौं। कुखुराको मृत्युदर निकै कम छ। सुविधा सम्पन्न ४ वटा भवनमा कुखुरा हुर्काइएका छन्। प्रति भवन ५० हजार चल्ला राखिन्छन्। तीमध्ये ३ वटा भवनमा राखेका कुखुराबाट अण्डा उत्पादनका हुन्छ। फर्मबाट दैनिक ६ टन सुली उत्पादन हुँदै आएको छ। बिगत ४ वर्षदेखि फर्ममा काम गर्दै आएकी लीला दर्जी कामबाट खुशी देखिन्छन्। पोखरा घर बताउने उनी यहीं काम गरेर छोरासहित आफ्नो लालनपालनको खर्च पुगेको बताउँछिन्। उनले भनिन्, काम पाउँदा खुशी छु। यही कामबाट आमा र छोरा दुबैको लालनपालन र शिक्षाको खर्च पुगेको छ।"
गोरखामा २९९ औँ पृथ्वीजयन्ती तथा एकता दिवस तीन दिनसम्म मनाइने,"गोरखा : गोरखा नगरपालिकाले नेपाल एकीकरणका नायक पृथ्वीनारायण शाहको २९९ औँ जन्मजयन्ती तीन दिवसीय कार्यक्रम हुने भएको छ । नगरपालिकामा मंगलवार सम्पन्न सरोकारवालाको बैठकले विभिन्न संघसंस्थासँग समन्वय र सहकार्य गरेर पुस २६, २७ र २८ गते विभिन्न कार्यक्रम गरी पृथ्वीजयन्ती मनाउने निर्णय गरेको नगरपालिकाले जनाएको छ । बैठकले २९९ सदस्यीय पृथ्वीजयन्ती तथा राष्ट्रिय एकता दिवस मूल आयोजक समिति गठन गरेको छ । २६ गते नगरपालिका र टोल विकास संस्थाको अगुवाइमा नगर क्षेत्र सरसफाई गर्ने, साँझ घरघरमा तथा सरकारी कार्यालयमा दीप प्रज्वलन गर्ने, २७ गते बिहान द्रव्यशाह चौतारादेखि हरमटारी, ठूलोआँगन हुँदै पृथ्वीनारायण शाहको सालिकसम्म दौड प्रतियोगिता आयोजना गर्ने निर्णय गरेको मेयर राजनराज पन्तले जानकारी दिए । सोही दिन विभिन्न जातजातिको भेषभुषा तथा बाजागाजा बजाउँदै झाँकी, यालीसहित गोरखा बजार परिक्रमा गरेर गोरखा संग्रहाहालयस्थित पृथ्वीनारायण शाहको सालिक भएको ठाउँमा औपचारिक समारोहको आयोजना गर्ने र साँझ दीप प्रज्वलन गर्ने निर्णय गरेको मेयर पन्तले जानकारी दिए । सो र्यालीमा विभिन्न वडाबाट सांस्कृतिक समूह तथा सर्वसाधारणलाई आमन्त्रण गरी पृथ्वीजयन्ती कार्यक्रम मनाइने नगरप्रमुख पन्तले बताए । त्यस्तै पुस २८ गते कक्षा ११ र १२ स्तरीय नेपाल एकीकरणमा पृथ्वीनारायण शाहको योगदान विषयक वक्तृत्वकला प्रतियोगिता संचालन हुनेछ । विभिन्न क्रियाशील संघ संस्थासँगको समन्वय र सहकार्यमा तीन दिने कार्यक्रम गरी पृथ्वी जयन्ती मनाउन लागिएको हो, मेयर पन्तले भने, पृथ्वी नारायण शाह र गोरखा बीचको इतिहास जोगाउन, संरक्षण गर्न, प्रचार प्रसार गर्न दिवसको रुपमा हामीले गत वर्षदेखि मनाउँदै आएका छौँ । गोरखा नगरपालिकाले गतवर्षदेखि पृथ्वी जयन्तीको दिन सार्वजनिक बिदा दिन सुरु गरेको छ । त्यसलाई यसबर्ष पनि निरन्तरता दिने मेयर पन्तले बताए। कार्यक्रममा उद्योग वाणिज्य संघ, चेम्बर अफ कमर्श, लियो क्लव अफ गोरखा, गोरखा जेसिज, दरौँदी यातायात सेवा प्राली, गोरखा मनकामना यातायात सेवा प्रालि, पत्रकार महासंघ गोरखा लगायत संघ संस्थासँग सहकार्य रहने नगरपालिकाले जनाएको छ ।"
भक्तपुर नगरपालिकालाई सर्वोच्चको कारण देखाउ आदेश,"भक्तपुर : सर्वोच्च अदालतले भक्तपुर नगरको सम्पदा क्षेत्रमा नगर बाहिरका व्यक्तिले घरजग्गा खरिद गर्न नपाउने नगरपालिकाको निर्णयविरुद्ध अन्तरिम आदेश जारी गरेको छ। प्रधानन्यायाधीश चोलेन्द्रशमशेर राणासहित ५ जना न्यायाधीशको सर्वोच्चको संवैधानिक इजलासले पुस १७ गते अन्तरिम आदेश जारी गर्दै भक्तपुर नपालाई उक्त निर्णय कार्यान्वयन नगरी यथास्थितिमा राख्न अन्तरिम आदेश दिएको हो। भक्तपुर नपाको २०७६ सालमा सम्पन्न पाँचौं नगरसभाले कला, संस्कृति र सम्पदा संरक्षण एवं सम्बद्र्धन गर्ने सम्बन्धमा व्यवस्था गर्न बनेको ऐन २०७६ पारित गरेको थियो। उक्त ऐनको परिच्छेद ५ को दफा ६५ मा यस ऐनको दफा ५ उपदफा ७ बमोजिम घोषित सांस्कृतिक क्षेत्रभित्र घर तथा जग्गाहरु स्थानीय नागरिकले बाहेक अन्यले खरिद गर्न नपाउने गरी नपाले रोक लगाउन सक्नेछ भनी उल्लेख गरिएको छ। उक्त ऐन २०७६ सालको पौष ३ गते राजपत्रमा समेत प्रकाशित भएर कार्यान्वयनमा आइसकेको छ। उक्त ऐनमा गरिएको व्यवस्था नेपालको संविधान २०७२ अन्तर्गत मौलिक हकभित्र पर्ने धारा २५ को सम्पत्तिको हक, धारा ३७ को आवासको हकविरुद्ध भएको भन्दै भक्तपुर नपा ९ गछेंका निवासी अधिवक्ता उत्तमबहादुर श्रेष्ठले उक्त व्यवस्था अमान्य घोषित गर्न माग गर्दै सर्वोच्चमा निवेदन दिएका थिए। अधिवक्ता श्रेष्ठले भक्तपुर नगरपालिका कार्यालय, नपाका प्रमुख सुनिल प्रजापति, उपप्रमुख रजनी जोशी, नपाका प्रमुख प्रशासकीय अधिकृत र भूमिसुधार तथा मालपोत कार्यालय भक्तपुरलाई विपक्षी बनाई निवेदन दिएका थिए। सोही निवेदनको सुनुवाइ गर्दै प्रधानन्यायाधीश राणा र न्यायाधीशहरु मीरा खड्का, हरिकृष्ण कार्की, विश्वम्भरप्रसाद श्रेष्ठ र सपना प्रधान मल्लको इजलासले भक्तपुर नपाविरुद्ध अन्तरिम आदेश जारी गरेको हो। उक्त आदेशमा भनिएको छ, निवेदकले माग गरेको अन्तरिम आदेश सम्बन्धमा विचार गर्दा भक्तपुर नगरपालिकाले जारी गरेको कला संस्कृति र सम्पदा संरक्षण एवं सम्बद्र्धन गर्ने सम्बन्धमा व्यवस्था गर्न बनेको ऐन २०७६ को दफा ६५ यो निवेदनको अन्तिम टुंगो नलागेसम्म कार्यान्वयनमा नल्याई यथास्थितिमा राख्नू भनी सर्वोच्च अदालत (संवैधानिक इजलास सञ्चालन) नियमावली २०७२ को नियम १९ (४) बमोजिम अन्तरिम आदेश जारी गरिदिएको छ। आदेशको जानकारी विपक्षीहरुलाई दिनू। त्यस्तै आदेश प्राप्त भएको मितिले ७ दिनभित्र लिखित जवाफ पेस गर्न विपक्षीहरुलाई आदेशसमेत दिइएको छ। उनीहरुलाई निवेदनअनुसार आदेश जारी हुन नपर्ने कानुनबमोजिमको आधार र कारण भए सोसमेत साथै राखेर लिखित जवाफ पेस गर्न भनिएको छ। उक्त आदेशअनुसार विपक्षीहरुमध्ये भक्तपुर नपा कार्यालय, प्रमुख प्रजापति र उपप्रमुख जोशीलाई आफै वा आफ्नो प्रतिनिधिमार्फत लिखित जवाफ पेस गर्न भनिएको छ। भक्तपुर नपाका प्रमुख प्रशासकीय अधिकृत र भूमिसुधार तथा मालपोत कार्यालयलाई भने महान्यायाधिवक्ताको कार्यालयमार्फत लिखित जवाफ पेस गर्न आदेश जारी गरिएको छ। निवेदन अधिवक्ता श्रेष्ठले संविधानसँग बाझिने गरी भक्तपुर नपाले बनाएको उक्त दफालाई अमान्य घोषित गर्न माग गरेका छन्। संविधानअनुसार नेपालका ७७ वटै जिल्लाका कुनै पनि नगरपालिका वा गाउँपालिका तथा त्यसका कुनै पनि वडामा घर तथा जग्गा खरिद गर्ने र बसोबास गर्न पाउने नेपाली नागरिकहरुको मौलिक हक भएको उनको जिकिर छ। तर भक्तपुर नपाको उक्त व्यवस्थाले नागरिकको मौलिक हक नै हनन भएको अधिवक्ता श्रेष्ठले निवेदनमा उल्लेख गरेका छन्।"
सेताम्मे हिउँ छिचोल्दै उत्तरी सीमाक्षेत्रमा सशस्त्रको गस्ती,"जोमसोम : उत्तरी चिनको स्वशासितक्षेत्र तिब्बतसँग सीमाना जोडिएको उत्तरी कोरलानाकाक्षेत्र आसपासमा उपल्लो मुस्ताङको छोसेर स्थित नेचुङमा रहेको सशस्त्र प्रहरी बोर्डर आउट पोस्ट (बिओपि) का सुरक्षाकर्मीले मंगलबार सेताम्मे हिउँको परवाह नगरी उत्तरी कोरलानाकाको नियमित गस्ती गरे। सशस्त्र प्रहरीको ( बिओपि) मा रहेका कमाण्डर सुजन रानाभाटको नेतृत्वमा करिव २० जना सुरक्षाकर्मीले उत्तरीक्षेत्रको सीमानामा हिउँ पर्दै गर्दा नियमित गस्तीलाई निरन्तरता दिएको जोमसोम स्थित सशस्त्र प्रहरी बल ३३ नं गुल्मका सशस्त्र डिएसपी मोहनजंग कार्कीले जानकारी दिए। उपल्लो मुस्ताङमा उत्तरी चिनको तिब्बतसँग सीमाना जोडिएको १६ वटा सीमास्तम्भको समय तालिका मिलाएर बिओपिका सुरक्षाकर्मीले नियमित गस्ती गर्ने गरेको डिएसपी कार्कीको भनाइ छ। उपल्लो मुस्ताङको लोमान्थाङ र लोघेकर दामोदरकुण्ड गाउँपालिकाका २ स्थानीय तहमा आंशिक हिउँ पर्यो। हिउँ परेकै अवस्थामा पनि बिओपिमा खटिएका सुरक्षाकर्मीको टोली सीमा रक्षा तथा सीमाक्षेत्रमा हुने संम्भावित अवैध गतिविधि नियन्त्रणका खटिएका हुन्। उपल्लो मुस्ताङको तापक्रम अहिले माइनस २० डिग्रीमा झरेको छ।चिसो अत्यधिक बढे पनि सीमारक्षाका लागि १२ महिने खटिनु पर्ने बाध्यता सुरक्षाकर्मीलाई छ। हिउँदयामको मौसम प्रतिकुल हुँदा सञ्चारको पहुँच बिच्छेद हुने र बिजुलीको केन्द्रीय प्रशारण लाइन नहुँदा सौय उर्जाकै भर पर्नुपर्ने हुन्छ। घाम नलाग्दाको अवस्थामा सुरक्षाकर्मीले मोबाइल चार्ज गर्न समेत समस्या हुने गर्छ। बिहान र बेलुकी थेग्नै नसक्ने चिसो र हावाहुरीले सुरक्षाकर्मीलाई झनै सास्ती हुने गर्छ। नेचुङका सुरक्षाकर्मीले बिहान र बेलुकी पख मट्टितेलबाट बल्ने हिटर तापेर जाडो भगाउने गर्छन्। मुस्ताङको उत्तरी सीमाक्षेत्रको अनुगमन तथा सीमा सुरक्षाका लागि सरकारले गत जेठमा लोमान्थाङको नेचुङमा बिओपि स्थापना गरेको थियो। बिओपि स्थापनासँगै उत्तरीक्षेत्रमा सशस्त्रको टोलीले हिउँदयामको पहिलो अनुभव संगाल्ने मौका पाएको हो। सशस्त्र प्रहरी बलका डिएसपी मोहनजंग कार्कीले प्रदेश सशस्त्र मुख्यालय पोखराबाट बिओपिका सुरक्षाकर्मीलाई जाडो छल्ने केही न्यानो कपडा उपलब्ध भएको जानकारी दिए। उनका अनुसार प्रदेश मुख्यालयबाट प्राप्त चिसो मौसममा लगाउने टाउजर, टोपी, मोजा, बाहिर लगाउने टाउजर र पञ्जा लगायतका तातो कपडा उपलब्ध भइ बिओपिलाई पठाइएको बताए। उपल्लो मुस्ताङमा दोश्रो पटक आशिंक हिमपात उपल्लो मुस्ताङमा मंगलबार दोश्रो पटक आशिंक हिमपात भएको छ। यसअघि मंसिर १ गते जारी सिजनको पहिलो हिमपात भएको थियो। उपल्लो मुस्ताङमा हिमपात परे पनि तल्लो मुस्ताङको वारागुङ मुक्तिक्षेत्र, घरपझोङ र थासाङ गाउँपालिकामा हिउँ परेन। उपल्लो मुस्ताङमा आशिंक हिउँ परेपछि स्थानीय किसान उत्साहित बनेका छन्। तर तल्लो मुस्ताङमा हिउँको पर्खाइमा परेका किसान भने निराश बनेका छन्। तल्लो मुस्ताङमा हिउँ नपरे पनि चिसो भने अत्यधिक बढेको जोमसोमका किसान अजित थकालीले जानकारी दिए। हिउँ परेपछि किसानको खेतबारीको बालीनाली सप्रिने गर्छ। हिउँले जमिनलाई सिन्चित गर्ने र हिउँले बालीनालीमा विभिन्न प्रकारको प्रकोप नियन्त्रण गर्ने हुनाले हिउँ किसानका लागि बरदान सावित हुने थकालीले उल्लेख गरे। थकालीले जलवायु परिवर्तनको प्रभावले तल्लो मुस्ताङमा हिउँ नपरेको दावी गरे। हिमाली जिल्ला मुस्ताङमा हिउँदयामको अत्यधिक चिसो बढेकाले स्थानीयको दैनिक जनजिवनमा समेत प्रतिकुल असर पुगेको छ। चिसोकै कारण मुस्ताङ ६४ वटा सामुदायिक, निजी र गुम्बा बिद्यालय बन्द भएको छ। चिसोले मुस्ताङको शाखा नदी, कुलो धारा र सेफ्टी ट्याङ्की जम्ने गरेको छ। हिमपात हुने र चिसो अत्यधिक बढेकाले खर्कमा पालन गरिएका याकचौरी तथा भेडा च्याङ्गा बस्ती नजिक स्थान्तरण गरिएको पशुपालक किसान भुपिन शेरचनले जानकारी दिए।"
प्रदेश १ मा कोरोना संक्रमितको संख्या ३० हजारनजिक,"विराटनगर : प्रदेश १ मा कोरोना भाइरस संक्रमितको संख्या हालसम्ममा ३० हजारनजिक पुगेको छ । दुई लाख नौ सय ४९ जनाको पीसीआर परीक्षण हुँदा संक्रमित संख्या २९ हजार आठ सय ५५ पुगेको हो । सोमबार १६ जना नयाँ संक्रमित थपिए । पछिल्लो समय प्रदेशमा दैनिक संक्रमित घट्दो अवस्थामा रहेको सामाजिक विकास मन्त्रालयले जनाएको छ । मन्त्रालयले कोरोना नियन्त्रणमा प्रभावकारी कदम चालिएका कारण संक्रमण दर घट्दै गइरहेको दाबी गरेको छ । प्रदेशमा सबैभन्दा बढी मोरङ र सबैभन्दा कम सोलुखुम्बुमा संक्रमित भेटिएका छन् । हालसम्म मोरङमा १३ हजार एक सय १२, सुनसरीमा आठ हजार नौ सय ४७, झापामा चार हजार छ सय ४६, उदयपुर चार सय ९४, इलाममा चार सय ७२, संखुवासभा तीन सय ४१, धनकुटामा दुई सय सात, पाँचथरमा एक सय ४५, ताप्लेजुङमा एक सय २०, तेह्रथुममा एक सय १९, खोटाङमा ९६, भोजपुरमा ८५, ओखलढुंगामा ४७ र सोलुखुम्बुमा ३७ जनामा संक्रमण पुष्टि भइसकेको छ । मन्त्रालयका कोभिड१९ निगरानी, तथ्याङ्क संकलन तथाअ नुगमन समितिका संयोजक डा रविन्द्र निरौलाका अनुसार संक्रमितमध्ये एक हजार १७ प्रदेश १ बाहिरका हुन् । प्रदेश १ मा हालसम्म संक्रमितमध्ये २८ हजार सात सय ३७ जनाको उपचार सम्भव भएको छ । उपचार सम्भव भएकाहरु कोरोनामुक्त हुँदै डिस्चार्ज भएर सामान्य जीवनमा फर्किएको डा निरौलाको भनाइ छ । उनका अनुसार मोरङका १२ हजार छ सय ८४, सुनसरीका आठ हजार छ सय ५९, झापाका चार हजार तीन सय ९२, उदयपुरका चार सय ८२, इलामका चार सय ४७, संखुवासभाका तीन सय २८, धनकुटाका एक सय ८७, पाँचथरका एक सय ४१, ताप्लेजुङका एक सय १४, तेहथुमका एक सय १२, खोटाङका ९३, भोजपुरका ८३, ओखलढुंगाका ४५ र सोलुखुम्बुका ३५ जना संक्रमणमुक्त भएका छन् । प्रदेश १ बाहिरका नौ सय ३७ जना उपचारपछि कोरोनामुक्त हुँदै डिस्चार्ज भइसकेका छन् । मन्त्रालयका अनुसार अहिले होम आइसोलेसनमा छ सय ५८ जनाको उपचार भइरहेको छ ।"
१० महिनापछि खुल्यो मुक्तिनाथ मन्दिर,"जोमसोम : समुन्द्री सतहदेखि ३८ सय मिटर अग्लो उचाइमा अवस्थित मुस्ताङको प्रसिद्ध धार्मिकस्थल मुक्तिनाथ मन्दिर मंगलबारबाट औपचारिक रुपमा खुल्ला गरिएको छ ।मुक्तिनाथ विकास समिति तथा वारागुङ मुक्तिक्षेत्रको पहलमा कोरोना कहरले बन्द मुक्तिनाथ मन्दिर आजैबाट सर्वसाधारण भक्तजनका लागि खुल्ला गरिएको हो । राष्ट्रिय तथा अन्तराष्ट्रिय स्तरमा सुप्रसिद्ध मानिएको हिन्दु तथा बौद्ध धर्मालम्बीहरुको साझा तिर्थस्थल मुक्तिनाथ खुल्ला गर्ने संम्वन्धमा भएको विभिन्न सरोकारवाला निकायको समन्वय र बृहत छलफलपछि अंग्रजी नयाँ वर्षको दिन मुक्तिनाथ खुल्ला गर्ने घोषणा गरिएको थियो । वारागुङ मुक्तिक्षेत्र गाउँपालिकाका अध्यक्ष फेञ्चोक छेप्तेन गुरुङले संम्पूर्ण जिल्लाबासीको साथ र सहयोगले १० महिना अघिबाट कोरोना कहरले बन्द मुक्तिनाथधाम दर्शनका लागि खुल्ला भएको जानकारी दिए ।अध्यक्ष गुरुङले लामो समय मन्दिर बन्द हुँदा संम्पूर्ण भक्तजन ,पर्यटनकर्मीले र व्यवसायी लगायतले दुःख र सास्ती व्यवहोर्नु परेको र त्यस अवस्थाको अन्त्य गर्दे कोरोनाप्रति सचेत रहेर धार्मिक स्थल साविकको गतिबिधिलाई निरन्तरता दिने प्रयत्न भएको बताए ।उनले हिमालपारिको जिल्ला मुस्ताङ र मुक्तिनाथ मन्दिर दर्शन गर्न आउने योजनामा रहेका भक्तजन र पर्यटकलाई अनिवार्य स्वास्थ्य सुरक्षा मापदण्ड पुरा गरी आउन समेत अनुरोध गरे । कोरोना कहरका कारण मुक्तिनाथ मन्दिर गत चैत्र ११ गते देखि बन्द रहँदै आएको थियो । जिल्लाबासीको सामुहिक प्रयास मुक्तिनाथ मन्दिर दर्शनका लागि खुल्ला भएको हो । मुक्तिनाथ विकास समितिको निर्देशनमा कोरोना रोकथाम तथा प्रतिकार्यका लागि मुक्तिक्षेत्रमा आवश्यक स्वास्थ्य सुरक्षालाई मजबुत तुल्याईएको मुक्तिनाथका सुरक्षाकर्मीले बताए । उनका अनुसार मुक्तिनाथ आउने भक्तजनलाई मन्दिर परिसर बाहिरको गेटमा स्वास्थ्य सुरक्षा चेकजाँच गर्ने र मन्दिर परिसरभित्र लगाएको गोलाकार चिन्हमा टेकेर भौतिक दुरी कायम गरी ११ जनालाई मन्दिर प्रवेश गराउने व्यवस्था गरिएको छ । मन्दिर दर्शन गरिसकेका भक्तजनले दक्षिणतर्फ अवस्थित ज्वालामाई क्षेत्र हुँदै बाहिरिनु पर्ने र मन्दिरमा १ घण्टा बढी समय लिन नपाईने नियम लागु गरिएको ति सुरक्षाकर्मीले जानकारी दिए । मुक्तिनाथ विकास समितिले विदेशी पर्यटकलाई ७२ घण्टे पिसिआर रिपोर्ट अनिवार्य तोकेको छ । यस्तै ,मन्दिरमा कार्यरत पुजारी ,आनीझुमा ,सुरक्षाकर्मी र कर्मचारीलाई आवश्यक स्वास्थ्य प्रोटोकल अनिवार्य गराएको छ ।समितिले कोभिड१९ को जोखिम हुँनसक्ने भन्दै मुक्तिनाथ दर्शनका लागि पुग्ने भक्तजनलाई १०८ धारामा नुहाउन र कुण्डमा स्नान गर्न प्रतिबन्द लगाएको छ । मुक्तिनाथ खुल्ला भएको पहिलो दिन दर्शन गर्न पुगेकी झापाकी भक्तजन शुशिला प्रधानले मुक्तिनाथ खुलेको पहिलो दिन दर्शन गर्ने अवसर पाउँदा उत्साहित तुल्याएको बताईन् । उनले कोरोना कहरको बेला मुक्तिनाथ विकास तथा स्थानीय तहले अपनाएको स्वास्थ्य सुरक्षा मापदण्डको व्यवस्थापन राम्रो लागेको बताईन् ।उनले हिमाली जिल्ला मुस्ताङ र मुक्तिनाथ आउन सहज व्यवस्था भएको उल्लेख गरिन् । मुस्ताङमा कोरोना कहरले मुक्तिनाथ मन्दिरसहित जिल्लाका पर्यटक लक्षित होटलहरु बन्द अवस्था थिए । सरकारले असोज १ गते आन्तरिक तथा बाह्य हवाई उडान सेवा खुल्ला गरेको र पछिल्लो समय धार्मिक स्थल खुल्ला गरेको भएपनि कोभिड१९ को जोखिम कायमै रहेको भन्दै मुक्तिनाथ दर्शनका लागि खुल्ला हुन सकेको थिएन ।गण्डकी प्रदेशकै आर्थिक धरोहरको रुपमा रहेको मुस्ताङको मुक्तिनाथ खुल्ला नहुँदा आम पर्यटनकर्मी तथा व्यवसायी समस्या परेकाले मुस्ताङलाई मुक्तिनाथ खोल्न दबाब सृजना भएको थियो । सरोकारवालाबाट चौतर्फी दबाब बढेपछि मुस्ताङका होटल र मुक्तिनाथ दर्शन खुल्ला गरिएको हो । मुक्तिनाथ मन्दिरमा कार्यरत आनीले १० महिना लामो मुक्तिनाथ खुलेपनि आफुहरुलाई कोरोना संक्रमणको डर र त्रास रहेको बताइन् ।यस्तै ,मन्दिरका अर्का पुजारीले कोरोना कहरमा बिहानबेलुकी नियमित नित्यकर्मको पुजापाठ हुने गरेको भएपनि मन्दिर खुलेपछि संम्पूर्ण तिर्थयात्रीले दर्शन गर्ने अवसर पाउँदा खुसीको अनुभुती भएको बताए । हिमाली जिल्ला मुस्ताङमा गत असोज १ गते देखि लामो तथा छोटो दुरीका यातायात सेवा संञ्चालनमा रहेपनि मुक्तिनाथ मन्दिर नखुल्दा यातायात व्यवसायी तथा लिजमा होटल चलाउनेहरु समेत समस्यामा पर्दैआईरहेृका थिए ।यस्तै ,कोरोना कहरका कारण गत चैत्र ११ गते पोखरा जोमसोम हवाई उडान समेत बन्द छ । बर्सेनि ६० हजार विदेशी पर्यटक र ३ लाख आन्तरिक पर्यटक मुस्ताङको मुक्तिनाथ आउने गरेको मुक्तिनाथ विकास समितिले प्रस्तुत गरेको कार्ययोजनामा उल्लेख गरेको छ ।"
माघे संक्रान्ति : चाकु बनाउने चटारो (फोटो फिचर),चाकु घिउँ र लड्डुको पर्व माघे संक्रान्ति नजिकिएसँगै चाकु उद्योगमा काम धमाधम भइराखेको छ। ललितपुरको टंगलको जोशी चाकु उद्योगमा पुग्दा कामदारलाई भ्याई नभ्याई थियो । चाकु खाँदा जति मिठो हुन्छ बनाउन त्यति नै गाह्रो हुन्छ भन्ने कुरा कामदारले गरिरहेको मेहेनतले स्पष्ट पार्छ। दैनिक २०२५ जना कामदार चाकु बनाउन र प्याक गर्न व्यस्त भएको दीपु जोशी बताउछन् । यहाँ उत्पादन भएको चाकु नेपालका विभिन्न ठाउँमा पुग्ने गर्छ । माघे संक्रान्तिलाई केन्द्रित गर्दै चाकु उत्पादन भइरहेको जोशी उद्योगमा पुगेर अन्नपूर्णका लागि सुनिता डंंगोलले कैद गरेका तस्बिर :
"सडक बत्ती जडानको क्रममा करेन्ट लागेर एकको मृत्यु, अर्को घाइते","भक्तपुर : जिल्लाको भक्तपुर नगरपालिका २ इटापाकोमा सडक बत्ती जडान गर्ने क्रममा एक्कासी करेन्ट लाग्दा मंगलबार एकजना मजदुरको ज्यान गएको छ। थप एक मजदुर गम्भीर घाइते भएका छन्। महानगरीय प्रहरी परिसर भक्तपुरका अनुसार दोलखाको मेलुङ गाउँपालिका ५ घर भई हाल भक्तपुर नपा २ व्यासी बस्ने २३ वर्षीय रामकुमार बुढाथोकीको घटनास्थलमै मृत्यु भएको थियो। सिन्धुलीको कमलामाई नगरपालिका ११ घर भई काठमाडौंको बल्खुमा बस्ने २७ वर्षीय विक्रम मोक्तान भने गम्भीर घाइते भएको परिसरका प्रवक्ता प्रहरी नायब उपरीक्षक दीपक गिरीले जानकारी दिए। मजदुरहरुले भक्तपुर नपाले ठेक्का दिएको सडक बत्ती जडान गर्ने कार्य गर्दै आएका थिए। उनका अनुसार मृतक बुढाथोकी करेन्ट लागेर खम्बामै अड्किएका थिए। मोक्तान भने करेन्ट लागेर सडकमा पछारिएको प्रत्यक्षदर्शीलाई उद्धृत गर्दै प्रहरी नायब उपरीक्षक गिरीले बताए। उनका अनुसार गम्भीर घाइते मोक्तानलाई थप उपचारको लागि कीर्तिपुर अस्पताल काठमाडौं पठाइएको छ। मंगलबार दिउँसो घटनाबारे जानकारी प्राप्त हुनासाथ प्रहरी टोली बिजुलीको लाइन काट्न लगाई एम्बुलेन्ससहित घटनास्थलमा पुगेको भक्तपुर प्रहरीले जनाएको छ। प्रहरी नायब उपरीक्षक गिरीले मजदुरहरुले सडकबत्ती जडान गर्न नेपाल विद्युत प्राधिकरणको सिमेन्टको खम्बामा अर्को धातुको खम्बा जडान गर्ने क्रममा अचानक नांगो तारमा छुन पुग्दा घटना भएको प्रारम्भिक अनुसन्धानमा देखिएको जानकारी दिए। काठमाडौंंको सानो भर्याङस्थित टप्सन इनर्जी प्रालिले सडक बत्ती जडान गर्ने भक्तपुर नपाको ठेक्का पारेको थियो। टप्सन इनर्जीबाटै खटिएका मजदुरहरु मंगलबार उक्त घटनामा परेको प्रहरीले जनाएको छ। कुनै जानकारी छैन : भक्तपुर केन्द्र नेपाल विद्युत प्राधिकरण भक्तपुर वितरण केन्द्रले भने आफ्नो मातहतको खम्बामा भक्तपुर नपाले सडक बत्ती जडान गर्दै गरेकोबारे कुनै जानकारी नभएको बताएको छ। केन्द्रसँग कुनै समन्वय नगरिँदा उक्त दुःखद घटना भएको केन्द्रले जनाएको छ। 'हामीलाई जानकारी नै नदिइकन भक्तपुर नपाको एकलौटी ढंगले कार्य गर्यो', केन्द्र स्रोतले भन्यो, 'हामीसँग समन्वय गरेको भए यो दुःखद घटना हुने थिएन्।' उसले सडक बत्ती जडान गर्न प्रसारण लाइन भएको त्यत्रो माथिसम्म पुग्नुपर्ने आवश्यकतै नभएकोसमेत बतायो। 'मजदुरहरुमा आत्मविश्वास थियो कुन्नि प्रसारण लाइनसम्मै पुगेर सडक बत्ती हाल्नै पर्ने थिएन', केन्द्र स्रोतले थप्यो, 'घटना हेर्दा काममा लापरवाही भएको देखियो।' ४ सय ५० वटा सडक बत्ती जडान हुने भक्तपुर नपाले आफ्नो नगर क्षेत्रमा ४ सय ५० वटा सडक बत्ती जडान गर्ने योजना अघि सारेको छ। सोही योजनाअनुसार टप्सन इनर्जीले करिब एक करोड ३ लाख रुपैयाँमा ठेक्का पाएको हो। ठेक्काअनुसार पहिलो चरणको काम हुँदै गर्दा मंगलबार उक्त घटना भएको छ। सम्झौताअनुसार भक्तपुर नपा १ सल्लाघारी हनुमन्ते खोला पुलदेखि सल्लाघारी पुरानो बाटो चोक हुँदै इटापाको, हाकुफल्चा, व्यासी, महाकाली, देकोचा, कमलविनायक, च्याम्हासिंह, जगाती, आदर्श, कालाँचा हुँदै भुलान्चासम्म सडक बत्ती जडान हुनेछ। त्यस्तै सल्लाघारी च्वङ्गा गणेशदेखि सैनिक आवासीय महाविद्यालय, दूधपाटी, इताछें हुँदै दरबार क्षेत्रस्थित खौमा ध्वाकासम्म सडक बत्ती जडान हुने सम्झौतामा उल्लेख छ। उक्त सम्झौताअनुसार भक्तपुर नपा २ व्यासीस्थित नपा कार्यालयदेखि भक्तपुर दरबार क्षेत्रस्थित जिल्ला प्रशासन कार्यालयसम्म सडक बत्ती जडान हुनेछ। ४ सय खम्बा प्राधिकरणकै प्रयोग हुने एलईडी बत्ती बल्ने उक्त सडक बत्ती बाल्न विद्युत प्राधिकरणको मात्रै ४ सयभन्दा बढी खम्बा प्रयोग हुने नपा स्रोतले जानकारी दिएको छ। 'जडान हुने ४ सय ५० सडक बत्तीमध्ये करिब ४ सय वटा खम्बा नेपाल विद्युत प्राधिकरणको प्रयोग हुनेछ', स्रोतले भन्यो, 'बाँकी करिब ५० वटा खम्बामात्रै नपाले आफ्नै खर्चमा व्यवस्था गर्नेछ।' ४ सय ५० वटा सडक बत्ती जडान गरिँदा मासिक ५० केभीए विद्युत खपट हुने बताइएको छ। जसको शुल्कमात्रै एकलाखभन्दा बढी लाग्ने अनुमान गरिएको छ। भक्तपुर नपाले ४ सय ५० वटा सडक बत्ती बाल्न १२ वटा सर्किटको प्रयोग गर्ने र १२ वटै ठाउँबाट ती सडक बत्तीको नियन्त्रण हुने व्यवस्था गरिएको छ। नपाले सडक बत्तीको लागि आवश्यक मिटरको व्यवस्था गर्न नेपाल विद्युत प्राधिकरण भक्तपुर वितरण केन्द्रसँग कुरा गरेको बुझिएको छ।"
"प्रदूषण बढेपछि स्वास्थ्य मन्त्रालयले भन्यो : मर्निङवाक नगर्नू, अत्यावश्यक नभए सवारी साधन नचलाउनू","काठमाडौं : काठमाडौं उपत्यकाको वायु प्रदूषण बढेको भन्दै स्वास्थ्य तथा जनसंख्या मन्त्रालयले मर्निङवाकमा नजान अनुरोध गरेको छ । मन्त्रालयले घर बाहिर गएर शारीरिक व्यायाम गर्ने गरिएको भए त्यसलाई केही दिनका लागि रोक्न अनुरोध गरेको हो । त्यसैगरी फोहोरको उचित व्यवस्थापनका नाममा जलाउने काम नगर्न मन्त्रालयले अनुरोध गरेको छ । घरबाहिर ननिस्कन र निस्कनै पर्ने अवस्थामा भएमा मास्कको प्रयोग अनिवार्य गर्न अनुरोध गर्दै मन्त्रालयले कोरोना भाइरस (कोभिड१९) नियन्त्रणका लागि तोकिएका जनस्वास्थ्यका मापदण्डहरु पालना गर्न भनेको छ। मन्त्रालयले धुलो, धुँवा उड्ने पेशा, व्यवसाय, निर्माण कार्य केही दिनलाई रोकन अनुरोध गर्दै अत्यावश्यक नभएसमम सवारी साधन नचलाउनसमेत भनेको छ । खराब मौसमसँगै प्रदूषणले ढाकियो उपत्यका : घरबाहिर ननिस्कन विभागको अनुरोध केही दिनदेखि मौसममा आएको परिवर्तनसँगै काठमाडौं उपत्यकाभित्रको वायु प्रदूषण निकै बढेको छ । यसले श्वासप्रश्वासमा कठिनाई लगायत विविध स्वास्थ्य समस्या देखा पर्दछ, मन्त्रालयका सहप्रवक्ता डा समीरकुमार अधिकारीले सार्वजनिक गरेको विज्ञप्तिमा भनिएको छ ।"
५ वर्षीया बालिका बलात्कार गरेको आरोपमा ३५ वर्षीय पुरुष पक्राउ,दैलेख : दैलेखको नारायण नगरपालिका ८ सिमडास्थित ५ वर्षीया बालिकालाई बलात्कार गरेको आरोपमा ३५ वर्षीय रामबहादुर बिक पक्राउ परेका छन् । जिल्ला प्रहरी कार्यालय दैलेखका अनुसार घरमा कोही नभएको अवस्थामा बालिकालाई जबरजस्ती करणी गरेको भन्ने सूचनाको आधारमा उनलाई पक्राउ गरिएको हो । स्थानीय एक व्यक्तिले उक्त घटनाबारे प्रहरीलाई खबर गरेलगत्तै खटिएको प्रहरी टोलीले बिकलाई पक्राउ गरेको प्रहरी निरीक्षक इन्द्रजित सुनारले बताए । पक्राउ परेका ती पुरुषलाई दैलेख जिल्ला अदालतबाट म्याद थप अनुमती लिई प्रहरी हिरासतमा राखेर थप अनुसन्धान प्रक्रिया थालिएको प्रहरीले जनाएको छ ।
ट्रकले ठक्कर दिँदा स्कुटर चालकको मृत्यु,भक्तपुर : भक्तपुरकाठमाडौं ६ लेन सडकअन्तर्गत भक्तपुरको मध्यपुर थिमि नगरपालिका ३ गठ्ठाघरस्थित उकालोमा सडक दुर्घटना हुँदा स्कुटर चालकको मृत्यु भएको छ । महानगरीय प्रहरी परिसर भक्तपुरका अनुसार घाइते भक्तपुरको सूर्यविनायक नपा ४ दधिकोट बस्ने ५८ वर्षीय नरहरि न्यौपानेको मृत्यु भएको हो । परिसरकार प्रवक्ता प्रहरी नायब उपरीक्षक दीपक गिरीले भक्तपुरबाट काठमाडौंतर्फ जाँदै गरेको लु २ ख ६७८ नम्बरको एलपी ट्रकको पछाडिको भागले सोही दिशातर्फ जाँदै गरेको बा ८२ प ९७३७ नम्बरको स्कुटीलाई ठक्कर दिएको थियो । ट्रकको ठक्करले स्कुटर सडकमा लड्दा चालक न्यौपाने ट्रककै पछाडिपट्टिको चक्कामा पर्न गएको उनले बताए । प्रहरी नायब उपरीक्षक गिरीले दुर्घटनामा परी घाइते भएका न्यौपानेलाई उपचारको लागि गट्ठाघरस्थित नागरिक अस्पताल पुर्याइएको बताए । तर उपचारकै क्रममा अस्पतालका चिकित्सकले घाइते न्यौपानेको मृत्यु भएको घोषणा गरेको उनको भनाइ थियो । प्रहरी नायब उपरीक्षक गिरीका अनुसार घटनाबारे जानकारी प्राप्त हुनासाथ महानगरीय प्रहरी वृत्त ठिमीबाट सोही क्षेत्रमा गस्तीमा रहेका प्रहरी निरीक्षक पञ्चलाल गोले नेतृत्वको प्रहरी टोली घटनास्थल पुगेको थियो । प्रहरीले घटनास्थलको प्रारम्भिक अनुसन्धान कार्य गरी दुइटै सवारीसाधन र ट्रकका चालक रुपन्देहीको सियारी गाउँपालिाका २ बस्ने ४० वर्षीय ओमप्रकाश चमारलाई नियन्त्रणमा लिएको छ। सवारीसाधन र चालक चमार महानगरीय प्रहरी वृत्त ठिमीको नियन्त्रणमा राखिएका छन् । घटनाबारे थप अनुसन्धान कार्य भइरहेको भक्तपुर प्रहरीले जनाएको छ ।
एसपी र डीएसपीको सरुवाः को कहाँ पुगे ?,"काठमाडौं : प्रहरी प्रधान कार्यालयले प्रहरी उपरीक्षक (एसपी) र प्रहरी नायब उपरीक्षक (डीएसपी) को सरुवा गरेको छ। मंगलबार मुख्यालयले ३० जना एसपी र ६९ जना डीएसपीको सरुवा गरेको हो। सरुवा सूची अनुसार जिल्ला प्रहरी कार्यालयमा एक वर्ष अवधि पुगेकालाई इन्चार्जबाट हटाएर नयाँ अधिकृत पठाइएको छ। जिल्ला प्रहरी कार्यालय सिन्धुलीमा एसपी आभुषण तिम्सिनाको सरुवा भएको छ। सिन्धुलीकी इन्चार्ज रञ्जु सिग्देलको प्रहरी मुख्यालय अन्तर्गत मानव अधिकार उल्लंघन अनुगमन इकाईमा सरुवा भएको छ। जिल्ला प्रहरी कार्यालय पर्सामा एसपी बेलबहादुर पाण्डेको सरुवा भएको । पर्साकी ईन्चार्ज गंगा पन्तलाई केन्द्रीय अनुसन्धान ब्यूरोमा ल्याइएको छ। जिल्ला प्रहरी कार्यालय मकवानपुरमा काठमाडौं परिसरका एसपी सोमेन्द्रसिंह राठौरलाई पठाइएको छ भने उनको ठाउँमा जिल्ला प्रहरी कार्यालय धनुषाका एसपी रमेशकुमार बस्नेतलाई ल्याइएको छ। धनुषामा प्रकाश रानाभाटलाई सरुवा गरिएको छ। आकर्षक जिल्ला मानिएको जिल्ला प्रहरी कार्यालयमा एसपी भुपेन्द्र खत्रीको सरुवा भएको छ। काभ्रेका एसपी रविकुमार पौडेलको प्रहरी मुख्यालय अन्तर्गत अपराध अनुसन्धान विद्यालय महाराजगंजमा सरुवा भएको छ। झापाका प्रहरी प्रमुख एसपी कृष्ण कोइराला र बाराका प्रहरी प्रमुख कृष्ण पंगेनीको सरुवा अपराध महाशाखामा भएको छ। बारामा एसपी दिपेन्द्र शाही र झापामा सानुराम भट्राईको सरुवा भएको छ। अन्य एसपी उमाप्रसाद चर्तुवेदी, कृष्णहरि शर्मा पोखरेल, दीपककुमार बस्नेत, विकासराज खनाल, मनोजकुमार यादव, महेन्द्र खड्का, मुकुन्द मरासीनी, योगबहादुर पाल, रविकुमार पौडेल, रविराज खड्का, लोकेन्द्र श्रेष्ठ, शारदाप्रसाद चौधरी, श्यामकुमार महतो, सिद्धि विक्रम शाह, सुरेन्द्र मैनाली, सुशील सिंह राठौर र हिमालय श्रेष्ठकोसमेत सरुवा भएको छ। डीएसपीको सरुवा सूची अनुसार जिल्ला प्रहरी कार्यालय रसुवामा देवेन्द्र पाण्डेलाई पठाइएको छ। इलाका प्रहरी कार्यालय लहानमा डा तपन कुमार दाहाल, महानगरीय प्रहरी वृत्त जनसेवामा डिलबहादुर मल्ल, इलाका प्रहरी कार्यालय दमकमा नवराज कार्की, बालाजु वृत्तमा निर्मल बुढाथोकी, इलाका प्रहरी कार्यालय बर्दीबासमा वीरेन्द्रबहादुर थापा, थानकोट वृत्तमा मोहनबहादुर खाँड, इलाका प्रहरी कार्यालय कोहलपुरमा रवीन्द्र खनाल, इलाका प्रहरी कार्यालय मिर्चैयामा राजेन्द्र श्रेष्ठ, इलाका प्रहरी कार्यालय अनारमनी झापामा सन्तोष आचार्यको सरुवा भएको छ। त्यसैगरी इलाका प्रहरी कार्यालय काँकडभिट्टामा सुनिल दाहाल, जिल्ला प्रहरी कार्यालय मनाङमा सुवास खड्का लगायत ६९ जनाको सरुवा भएको छ। प्रहरी मुख्यालयले सरुवा भएका एसपी र डीएसपीमध्ये इन्चार्ज नपाएकालाई इन्चार्जमा पठाएको छ भने इन्चार्ज भएकालाई मातहतमा रहनेगरी सरुवा गरेको छ।"
खराब मौसमसँगै प्रदूषणले ढाकियो उपत्यका : घरबाहिर ननिस्कन विभागको अनुरोध,"काठमाडौं : खराब मौसमसँगै प्रदुषणले राजधानी उपत्यका ढाकिएको छ। बिहानैदेखि धुम्म काठमाडौं दिउँसो पनि अध्याँरो नै रह्यो। प्रतिकुल मौसमी अवस्थाका कारणले प्रदूषित हावा उपत्यकाभित्रै जाम भएको छ । यो रिलिज नहुँदासम्म काठमाडौंको आकाश सफा हुने छैन। आगोको धुँवा, डढेलो, सवारी प्रदुषण, उत्तरी भारतबाट भित्रिएको औद्योगिक प्रदूषणले काठमाडौं उपत्यकाको वायुको गुणस्तर खतराको तहमा पुगेको विज्ञले बताएका छन्।वायु प्रदूषण खतराको तहमा पुगेपछि वातावरण विभागले बालबालिका, वृद्धवृद्धा, श्वासप्रश्वासका र मुटुका विरामी सकेसम्म घर बाहिर ननिस्कन आग्रह गरेको छ । सोमबारदेखि मौसममा आएको बदलावसँगै काठमाडौँ उपत्यकामा वायु प्रदूषणको स्तर अत्याधिक बढेको हुनाले विभागले यो आग्रह गरेको हो । बिहान र बेलुकाको समयमा प्रदूषण अत्याधिक बढेको पाइएकाले घरबाहिर निस्कदा विशेष सावधानी अपनाउन विभागले सुझाएको छ । त्यस्तै तराई क्षेत्रका सहरहरूमा पनि वायु प्रदूषणको मात्रा उच्च भएको सावधानी अपनाउन अनुरोध गरेको छ । फोहोर र आगो बाल्दा वायु प्रदूषण बढ्ने भएकोले यस्तो कार्य नगरिदिनुहुन विभागले अनुरोध गरेको छ । श्व स्वास्थ संगठनको मापदण्डअनुसार वायुको गुणस्तर सूचकांक (एक्यूआई) ५० सम्मलाई राम्रो मानिन्छ। ५१ देखि १०० सम्म एक्युआई मापन गरिएको वायु सामान्य अवस्थाको हुन्छ। एक्युआई २०१ भन्दा माथि पुगेमा धेरै अस्वस्थकर हुने मानिन्छ । ३०० क्रम गरेमा वायु प्रदूषण डरलाग्दो र धेरै घातक हुने मानिन्छ । यतिबेला काठमाडौंको एक्यूआई तीनसय भन्दा माथि रहेको छ। वातावरण विभागका प्रवक्ता इन्दुविक्रम जोशीले अन्नपूर्ण अनलाइनसँग भने, 'अहिले सामान्य अवस्था होइन। एक्यूआई तीनसयभन्दा माथि रहेकोले अलि असामान्य अवस्था हो। यो अवस्था अस्वस्थकर र खतरनाक हुने भएकोले सावधानी अपनाउनु जरुरी छ।' सोमबारदेखि नै काठमाडौंको आकाश धुम्म भएको हो। राजधानीबासीको स्वास्थ्यमा यसले नकारात्मक असर पार्ने खतरा छ। राजधानीबासीले सोमबारदेखि नै हावामा धुँवाको गन्ध मात्रै होइन्, आँखा, घाँटी पोल्ने समस्या पनि बढेको अनुभव गरेका छन् । अनौठो खालको उकुसमुकुसको अनुभव भइरहेको छ। घाम नलागेपछि तापक्रम घटेको छैन। घाम लागेको दिनभन्दा तापक्रम बढी छ। पुस १६ गते काठमाडौंको न्यूनतम तापक्रम ०८ डिग्री मापन भएको थियो भने आज ९ डिग्री सेल्सियस छ। वि"
नेपाली सेनाको गोरखादेखि हनुमानढोकासम्म पदयात्रा (फोटो फिचर),"गोरखा : राष्ट्रिय एकता दिवसको दिन हनुमानढोका दरबारमा पुग्ने गरी नेपाली सेनाको पदयात्री टोली मंगलबार गोरखा दरबारबाट प्रस्थान गरेको छ। एकीकरण पदमार्गको यात्रामा निस्केको सो टोलीलाई पश्चिम पृतना पोखराका पृतनापति उपरथी विनयविक्रम राणा, प्रमुख जिल्ला अधिकारी तीर्थराज भट्टराई, गोरखा नगरपालिकाका मेयर राजनराज पन्त लगायतले मंगलबार बिहान एक समारोहका बीच विदाइ गरेका थिए। राष्ट्रिय झण्डा, सेनाको झण्डा, टर्च बोकेर निस्किएका ४० जनाको टोलीलाई उपरथी, प्रजिअ तथा मेयरले टीका लगाएर फूलमाला लगाई विदाइ गरेका हुन्। यात्राका सहभागीलाई बिदाइ गर्दै उपरथी राणाले इतिहासको संरक्षण गर्न एकीकरण पदमार्गको पदयात्राले महत्वपूर्ण भूमिका खेल्ने बताए। सेनाको जिम्मेवारी राष्ट्रिय एकता कायम गर्ने पनि हो, उनले भने, इतिहास जोगाउन यस्तो अभियान देशब्यापी चलिरहेको छ। नेपाल एकीकरण सुरु भएको जिल्ला गोरखाबाट पदमार्ग र पदयात्रा सुरु हुनु नेपालको पहिचान समेत रहेको उनले बताए। यात्रामा रणसिंह दल गण, शार्दुलजंग गुल्मसँगै नेपाली सेनाको पाँच प्रथम कम्पनी श्रीनाथ, कालिबक्स, पुरानो गोरखा, बर्दबहादुर र सबुजको टोली सहभागी रहेको रणसिंह दल गण गोरखाका गणपति उज्वल केसीले बताए। राष्ट्रिय झण्डा, टर्च लाईट, ब्याण्ड बाजासहित प्रस्थान गरेको सो टोली पहिलो दिन गोरखा दरबारजोर चौतारीताप्लेअश्राङबोर्लाङबोर्लाङघाट(घाटबेसी) सम्म पुग्नेछ। दोस्रो दिन गोरखबाट हिँडेको टोलीले धादिङको सल्यान्टारमा देवीदत्त गणको टोलीलाई झण्डा, टर्च हस्तान्तरण गर्नेछ। धादिङको टोलीले नुवाकोटको जवरजंग गणको टोलीलाई यात्रा हस्तान्तरण गरेपछि उक्त टोली एकता दिवसको अघिल्लो दिन पुस २६ गते काठमाण्डौं पुग्ने र पुस २७ गते एकता दिवस समारोहमा सहभागी हुने रणसिंह दल गणका गणपति उज्वल केसीले बताए। यात्रामा सहभागीलाई बिदाइ गर्दै गोरखा नगरपालिकाका नगरप्रमुख राजनराज पन्तले आन्तरिक र बाह्य पर्यटन प्रवर्द्धन गर्न पदयात्रा, पदमार्गले महत्वपूर्ण भूमिका खेल्ने बताए। इतिहास मेटेर मेटिँदैन भन्ने पुष्टि पदमार्ग र पदयात्राले गरेको छ, उनले भने, पदमार्गलाई ब्यवस्थित गर्न सेनालाई स्थानीय सरकारले पनि सहयोग गर्नुपर्छ, र सहयोग गर्न तयार छ। कार्यक्रमलाई शुभकामना दिँदै पत्रकार महासंघ गोरखाका अध्यक्ष किशोरजंग थापाले पृथ्वीनारायण शाहले यात्रा गरेको एकीकरण पदमार्गमा पर्ने कोट, गढी, किल्लाहरुको संरक्षण र विकास गर्नुपर्नेमा जोड दिए। भीमसेन थापा गाउँपालिका उपप्रमुख बिनु वाग्लेले पदमार्गमा पर्ने, कोट, किल्ला, पाटी, पौवा संरक्षणमा गाउँपालिकाले ध्यान दिएको बताइन्। पदमार्गलाई ब्यवस्थित र व्यवसायी बनाउँदै ऐतिहासिक रुटको रुपमा विकास गर्नुपर्ने प्रमुख जिल्ला अधिकारी तिर्थराज भट्टराईले बताए।"
बलात्कार प्रयासमा विद्युत प्राधिकरणका कर्मचारी पक्राउ,विराटनगर : बालिकालाई बलात्कारको प्रयास गरेको आरोपमा मोरङको बेलबारीस्थित विद्युत प्राधिकरणका एक कर्मचारी पक्राउ परेका छन्। सुन्दरहरैँचा नगरपालिका२ का ४० वर्षीय लेखनाथ रिजाललाई पक्राउ गरिएको इलाका प्रहरी कार्यालय बेलबारीका प्रहरी निरीक्षक ऋषिराज ढकालले जानकारी दिए। उनका अनुसार रिजाल प्राधिकरण बेलबारी शाखाका मिटर रिडर हुन्। प्राधिकरणले खटाए अनुसार उनी घरघरमा मिटर रिडिङ गर्न जाने गर्थे। त्यस क्रममा बेलबारीकी १३ वर्षीया बालिकामाथि बलात्कार प्रयास गरेको आरोप रिजालमाथि छ। मिटर रिडिङ गर्न पुगेका रिजालले घरमा एक्लै भएको अवस्थामा जबरजस्ती तानेर बालिकालाई गत आइतबार बलात्कार गर्न खोजेको भन्दै किटानी जाहेरी परेपछि पक्राउ गरिएको ढकालले बताए। उनका अनुसार पक्राउ परेका रिजालविरुद्ध जबरजस्ती करणी उद्योगको मुद्दा चलाउन मंगलबार म्याद थप गरेर अनुसन्धान थालिएको छ। घटनाको थप कुरा अनुसन्धानबाट खुल्दै जाने ढकालको भनाइ छ।
ट्याक्टर र मोटरसाइकल ठोक्किँदा एकको मृत्यु,"विराटनगर : मोरङको रतुवामाईमा ट्याक्टर र मोटरसाइकल ठोक्किएर भएको दुर्घटनामा एक जनाको मृत्यु भएको छ। सोमबार साँझ रतुवामाई नगरपालिका६ कादुपाडामा भएको सो दुर्घटनामा मोटरसाइकल चालकको मृत्यु भएको हो। भित्री सडक खण्डमा उत्तरतर्फ जाँदै गरेको को २ त १२९० नम्बरको ट्याक्टर र बिपरीत दिशाबाट आउँदै गरेको को १५ प १४०७ नम्बरको मोटरसाइकल एक आपसमा ठोक्किएका थिए। मोटरसाइकल चालक रतुवामाई८ का २० वर्षीय ज्ञानेन्द्र भुसालको मृत्यु भएको मोरङ प्रहरी प्रमुख एसपी सन्तोष खड्काले जानकारी दिए। दुर्घटनामा परेर गम्भीर घाइते भएका उनलाई उपचारका लागि अरनिको अस्पताल उर्लाबारी लगिएको थियो। अचेत अवस्थामा उद्धार गरेर उपचारका लागि लगिएपछि राति ८ बजेतिर अस्पतालले भुसाललाई मृत घोषित गरेको प्रहरीले जनाएको छ। ट्याक्टर र चालक रतुवामाई८ का ३४ वर्षीय दिलबहादुर भुजेललाई नियन्त्रणमा लिएर घटनाको अनुसन्धान सुरु गरिएको एसपी खड्काले बताए। शवलाई पोस्टमार्टमका लागि झापाको दमकस्थित आम्दा अस्पताल लगिएको छ। मोटरसाइकल दुर्घटनामा ३ जना घाइते उर्लाबारीरतुवामाई सडक खण्ड अन्तर्गत मोरङकै रतुवामाई६ मा मंगलबार बिहान मोटरसाइकल दुर्घटना हुँदा तीन जना घाइते भएका छन्। को ८ प २३२ नम्बरको मोटरसाइकल दुर्घटना हुँदा तीन जना बाबुछोरा घाइते भएका हुन्। घाइते हुनेमा मोटरसाइकल चालक सुनवर्षी५ का २६ वर्षीय अरुणकुमार ऋषिदेव, उनका बुवा ४५ वर्षीय बिजुलीया ऋषिदेव र भाइ २० वर्षीय किसन ऋषिदेव रहेका छन्। घाइतेमध्ये अरुणकुमारको अवस्था गम्भीर रहेको एसपी खड्काले जानकारी दिएका छन्। उनको पेटबाट आन्द्रा बाहिर निस्किएको छ। बिजुलीया र किसनको अनुहार लगायत शरीरका विभिन्न भागमा चोट लागेको छ। रंगेली अस्पतालमा सम्भव नभएपछि घाइतेहरुलाई थप उपचारका लागि विराटनगर ल्याइएको छ। प्रहरीले क्षमताभन्दा बढी (तीन जना) सवार मोटरसाइकल घुम्ती सडकमा तीव्र गतिमा कुदाइएका कारण नियन्त्रण गुमाएर दुर्घटनामा परेको हुनसक्ने अनुमान गरेको छ। मोटरसाइकल सडकबाट लगभग १५ मिटर परको बाँसको झ्याङ्भित्र पुगेको थियो। मोटरसाइकलमा सवार रहेकाहरु बाँस झ्याङ्भित्र अड्किएका थिए। इलाका प्रहरी कार्यालय सिजुवाबाट प्रहरी निरीक्षक विष्णुबहादुर खड्काको नेतृत्वमा घटनास्थलमा पुगेको प्रहरीले टोलीले बाँस झ्याङ्मा अड्किएका घाइतेहरुलाई उद्धार गरेर उपचारका लागि पठाएको हो। घाइतेहरु झापास्थित भुटानी शरणार्थी शिविरमा काम गर्ने मजदुर भएको खुलेको छ। काम गर्नका लागि परिवारका तीनै जना एउटै मोटरसाइकलमा जाँदै गरेको अवस्थामा दुर्घटनामा परेको पाइएको एसपी खड्काले बताए।"
एमिकस क्युरीमा पहिलोपल्ट महिला सिफारिश,"काठमाडौं : सर्वोच्च अदालत बार एशोसिएशनले प्रतिनिधिसभा विघटनविरुद्धको मुद्दामा सुनुवाइका लागि अदालतको आदेशानुसार समावेशी बनाउने उद्देश्यले अदालतका सहयोगीमा वरिष्ठ अधिवक्ता गीता पाठकको नाम सिफारिश गरेको छ। सर्वोच्च अदालत बारको सोमबार बसेको कार्यसमितिको बैठकले वरिष्ठ अधिवक्ता पाठकको नाम सिफारिश गरेको बारका उपाध्यक्ष राजु खड्काले जानकारी दिए। सर्वोच्च बारले यसअघि शुक्रबार बैठक बसेर बारका बहालवाला अध्यक्ष वरिष्ठ अधिवक्ता खगेन्द्रप्रसाद अधिकारी र हालै निर्वाचित अध्यक्ष वरिष्ठ अधिवक्ता पूर्णमान शाक्यको नाम सिफारिस गरेको थियो। बारका अध्यक्ष अधिकारी कोरोना सङ्क्रमण भइ आइसोलेशनमा रहेकाले पाठकको नाम सिफारिश गरिएको हो। बारले अदालतका निष्पक्ष साथीमा अर्को व्यक्ति पठाउँदा समावेशी पनि हुने भएकाले वरिष्ठ अधिवक्ता पाठकको नाम सिफारिश गरेको उपाध्यक्ष खड्काको भनाइ छ। सर्वोच्च अदालतले प्रतिनिधिसभा विघटनविरुद्धको मुद्दामा सर्वोच्च अदालत बारबाट दुई वरिष्ठ अधिवक्ता वा अधिवक्ता एमिकस क्युरीका लागि झिकाउने आदेश जारी गरेको थियो। पाठकले प्रतिनिधिसभा विघटन मुद्दाका लागि एमिकस क्युरीमा पहिलो महिला बन्ने सौभाग्य पाउने छिन्। नेपाल बार एशोसिएसनले भने एमिकस क्युरीमा वरिष्ठ अधिवक्ता बद्रीबहादुर कार्की, सतिशकृष्ण खरेल र विजयकान्त मैनालीको नाम बिहीबार सिफारिश गरिसकेको छ। अदालतको आदेशानुसार यही पुस १९ गते राष्ट्रपति र प्रधानमन्त्री तथा मन्त्रिपरिषद्को कार्यालय एवं प्रतिनिधिसभाका सभामुखबाट लिखित जवाफ अदालतमा दर्ता भइसकेको छ। यही पुस २२ गतेदेखि सर्वोच्च अदालतमा उक्त विवादमा सुनुवाइ सुरु हुने तय भएको छ।"
औद्योगिक क्षेत्रबाट बन्द उद्योग हटाइँदै,सुर्खेतः वीरेन्द्रनगर औद्योगिक क्षेत्रभित्र संचालनमा नरहेका उद्योगलाई कारबाही गर्न थालिएको छ । औद्योगिक क्षेत्रको जग्गा ओगटेर संचालनमा नरहेका उद्योगलाई त्यहाँबाट हटाउन थालिएको हो । औद्योगिक क्षेत्र व्यवस्थापन कार्यालयले बन्द अवस्थामा रहेका उद्योगलाई जग्गा खाली गर्नसमेत निर्देशन दिएको छ । जग्गा लिजमा लिएका तर बन्द अवस्थामा रहेका उद्योगलाई औद्योगिक क्षेत्रबाट हटाइने छ । लामो समयदेखि औद्योगिक क्षेत्रको जग्गा ओगटेर सञ्चालनमा नआएका उद्योगलाई त्यहाँबाट हटाउन लागिएको हो । पहिलो चरणमा दुई वटा उद्योगलाई औद्योगिक क्षेत्रबाट हटाउन थालिएको छ ।देउती हर्बल उद्योग रएसके प्रिन्ट सोलुसनलाई हटाउन लागिएको व्यवस्थापन कार्यालयले जनाएको छ । देउती हर्बल उद्योग चिउरी प्रशोधनगर्ने उद्देश्यले स्थापना गरिएको उद्योग हो भने यसके प्रिन्ट छपाइसम्बन्धी काम गर्ने उद्योग हो । वर्षौंदेखि जग्गा लिएर भौतिक संरचना निर्माण गरेका तर सञ्चालनमा नल्याइएपछि उद्योगलाई कारबाही स्वरुप सम्झौता रद्द गरेर हटाउन थालिएको औद्योगिक क्षेत्र व्यवस्थापन कार्यालय सुर्खेतले जनाएको छ ।उद्योग सञ्चालन गर्नभन्दै एसके प्रिन्ट सोलुसनले सात वर्ष र देउती हर्बल उद्योगले ६ वर्षदेखिजग्गा लिजमा लिएका थिए ।उद्योग सञ्चालनका लागि औद्योगिक क्षेत्रले देउती हर्वल उद्योगलाई एक रोपनी जग्गा उपलब्ध गराएको थियो । चिउरी प्रशोधन कार्य सम्बन्धी उद्योग सञ्चालन गर्न कार्यालयले पर्याप्त समय दिँदासमेत उद्योग सञ्चालन नगरेका कारण उद्योगसँगको सम्झौता रद्द भएको हो । तरसम्झौता रद्द गरेपछि चित्त नबुझेको भन्दै उद्योग सञ्चालकहरु औद्योगिक विकास क्षेत्र लिमिटेड केन्द्रीय कार्यालयमा निवेदन दिएका थिए । तर केन्द्रीय कार्यालयले पनि उद्योग सञ्चालन गर्ननसक्ने अवस्था देखेपछि २०७७ कात्तिक २० गतेको महाप्रबन्धकस्तरीय बैठकले सम्झौता रद्द गरेको हो ।त्यस्तै वीरेन्द्रनगर औधोगिक क्षेत्र व्यवस्थापन कार्यालयले एसके प्रिन्ट सोलुसनलाई दुई रोपनी जग्गामा उपलब्ध गराएको थियो । तर लामो समयसम्म उद्योग सञ्चालन नभएपछिउद्योगसँगको सम्झौता रद्द भएको छ । अब दुबै उद्योगहरु औद्योगिक क्षेत्रबाट हट्नुपर्ने छ । जग्गा मात्रै ओगट्नेतर उद्योग सञ्चालन नगर्ने उद्योगलाई हटाउन थालिएको कार्यालयले जनाएको हो ।दुबै कम्पनीलाई उद्योगका सम्पूर्ण सामान उठाउन भनिएको वीरेन्द्रनगर औधोगिक क्षेत्र व्यवस्थापन कार्यालयका प्रमुख जीवनारायण बञ्जाडेले जानकारी दिए । वीरेन्द्रनगर औद्योगिक क्षेत्र व्यवस्थापन कार्यालयले बन्द अवस्थामा भएका अन्य उद्योगलाई पनि कारबाही गर्ने तयारी गरेको छ ।औद्योगिक क्षेत्रमा अझै अरु दुई वटा उद्योग बन्द छन् । एउटा उद्योग निर्माणको प्रक्रियामा छ ।निर्माणाधिन र बन्द उद्योगहरु तत्काल सञ्चालनमा नआएसम्झौता नै रद्द गर्ने कार्यालयको तयारी छ । यस क्षेत्रको औद्योगिक विकासका लागि २०३८ सालमा वीरेन्द्रनगर औधोगिक क्षेत्र गरिएको हो । हालसम्म यहाँ निजी क्षेत्रको करिब ७५ करोड र साढे एक करोड सरकारी लगानी छ । औद्योगिक क्षेत्रमा सञ्चालित उद्योगबाट मात्रै झण्डै तीनसय जनाले प्रत्यक्ष रोजगारी पाएका छन् ।औद्योगिक क्षेत्रमा रहेका २७ उद्योगमध्ये२१ वटा उद्योगहरु सञ्चालनमा छन् । विभिन्न कारणले चार वटा उद्योग बन्द छन् भने दुई वटा उद्योगहरु निर्माणाधिन अवस्थामा छन् । कर्णाली प्रदेशको एकमात्र यो औद्योगिक क्षेत्र ९० रोपनी क्षेत्रफलमा फैलिएको छ ।
शून्य दुर्घटनाको पहल,"ललितपुर : सडक दुर्घटनालाई शून्यमा झार्ने लक्ष्यका साथ ललितपुर महानगरले काम सुरु गरेको छ। दुर्घटनाबाट कसैको ज्यान नजाओस् भन्ने अभिप्रायले महानगरले महानगरीय ट्राफिक महाशाखा तथा नगर प्रहरीसँग सहकार्य गरेको छ। सोमबार महाशाखाका प्रमुख एसएसपी जनक भट्टराईलाई ललितपुर महानगर प्रमुख चिरिबाबु महर्जनले रबर कोन, ह्विल लकलगायतका सामग्री हस्तान्तरण गरे। महानगरले दुई सय थान रबरका ट्राफिक कोन, एक सय थान डन्डी, ह्विल लकलगायतका सामान उपलब्ध गराएको हो। अँध्यारोमा चम्किलो देखिने, पार्किङ निषेध क्षेत्रमा राख्न मिल्ने र सवारी लेन चिन्न सजिलो हुने खालका भएकाले यस्ता सामग्रीले दुर्घटना रोक्न सहयोग गर्ने महर्जनको विश्वास छ। सवारी ठोकिएको खण्डमा पनि चोटपटक नलाग्ने र नरम खालका सामग्री भएकाले चक्रपथको ब्लाकस्पट बनेका क्षेत्रमा राखिने बताइएको छ। ललितपुरको ७९ किलोमिटर क्षेत्रमा चक्रपथ पर्छ। त्यहाँ बत्ती, सांकेतिक चिन्ह नहुँदा प्रायजसो दुर्घटना हुने गरेको छ। त्यस्ता ठाउँमा तुरुन्तै यी सामग्री राख्छौं, मेयर महर्जनले भने, धोबीघाटबाट कीर्तिपुर जाने चोक, जाउलाखेल, एकान्तकुना, यातायात व्यवस्था विभागलगायतका ठाउँमा पनि राख्छौं। नगर प्रहरी प्रमुखका रूपमा पूर्वप्रहरी निरीक्षक सीताराम हाछेथूको नियुक्तिपछि सडक सुधारका धेरै काम भएको महानगरको दाबी छ। महानगरले नगर प्रहरीलाई समेत ट्राफिक व्यवस्थापनको तालिम दिन थालेको छ। महाशाखाका प्रमुख भट्टराईले सडकमा साँझको समयमा फुटपाथ चल्दा दुर्घटना तथा जाम हुने बताए। साँझ परेपछि व्यापार हटाउनुपर्छ, जहाँ समस्या छ। त्यहाँ तुरुन्तै प्रहरी पुग्नुपर्छ, उनले भने, अन्यथा प्रचार मात्र हुनेछ। एकअर्को निकायसँग सहकार्य गर्दा सडक जाम र दुर्घटना न्यूनीकरण गर्न सकिने उनको विश्वास छ।"
उदयपुर सिमेन्टको महाप्रबन्धकमा न्यौपाने नियुक्त,"काठमाडौं : उदयपुर सिमेन्ट उद्योगको महाप्रबन्धकमा गोपीकृष्ण न्यौपाने नियुक्त भएका छन्। सोमबार बसेको मन्त्रिपरिषद् बैठकले न्यौपानेलाई चार वर्षका लागि महाप्रबन्धकमा नियुक्त गरेको हो। उद्योग, वाणिज्य तथा आपूर्ति मन्त्रालयले न्यौपानेसहित तीनजनाको नाम सिफारिस गरेको थियो। मन्त्रालय अन्र्तगतको सिफारिस समितिले पौष ५ गते उदयपुर सिमेन्टको महाप्रबन्धकका लागि वर्णानुक्रम अनुसार ३ जनाको नाम सिफारिस गरेको छ। वर्णानुक्रम अनुसार भक्तपुर ठिमीका न्यौपाने पहिलो नम्बरमा थिए। त्यसपछि दोस्रोमा काठमाडौं ज्ञानेश्वरका धुर्वबहादुर देवकोटा र तेस्रोमा कपिलवस्तु वाणगंगाका भुपेन्द्रप्रसाद अर्यालको नाम सिफारिसममा परेको थियो। न्यौपानेसहित उदयपुरको महाप्रबन्धकमा भुपेन्द्रप्रसाद अर्यालको नाम पनि चर्चा थियो। वर्णानुक्रममा उनको नाम तेस्रोमा रहेपनि न्यौपानेका प्रतिष्पर्धी उनी देखिएका थिए। दोस्रो नम्बरमा रहेका धुर्वबहादुर देवकोटा उदयपुर सिमेन्टमै कार्य गरेको अनुभव भएपनि त्यहाँ रहदाँ उनको कार्यसम्पादन चित्त बुझ्दो नभएको उनी प्राथमिकतामा थिएनन्। सरकारले पहिलो नम्बरमै रहेका न्यौपानेलाई महाप्रबन्धकमा नियुक्त गरेको उद्योग मन्त्रालयले जनाएको छ। उदयपुर सिमेन्टका तत्कालिन महाप्रबन्धक सुरेन्द्र कुमार पौडेले नेपाल आयल निगमको प्रबन्ध निर्देशक भएसँगै उक्त पद खाली थियो। निमित्तको भरमा सञ्चालन हुँदै आएको उदयपुर सिमेन्टले २ वर्षदेखि नेतृत्व पाएको हो। उदयपुर सिमेन्ट चार सय करोड घाटामा छ। व्यवस्थापनतर्फ उनको साढे २ दशक बढीको अनुभव छ। उदयपुर सिमेन्ट नयाँ ढंगले सञ्चालन गर्ने उद्देश्यका साथ जिम्मेवारी लिएको उनको भनाइ छ। उनले प्रभावकारीरुपमा कार्य सम्पादन गर्न अनुसन्धानमा विशेष जोड दिएका छन्। प्राज्ञिक क्षेत्रको समेत अनुभव रहेका न्यौपानेले सरोकारवाला सबैको सुझाव लिएर घाटा न्यूनिकरण गर्दै छिट्टै नाफामा ल्याउने बताउँछन्। उदयपुरबाट गैडा छाप सिमेन्ट उत्पादन भइरहेको छ। त्यस्तै त्यहाँको क्लिंकर पनि बिक्री हुँदै आएको छ। क्लिंकर अन्य सिमेन्ट उद्योगलाई बेच्नेगरी सिमेन्ट र क्लिंकर उत्पादन बढाउने योजना रहेको उनले सुनाए। लगानीका स्रोत जुटाउन ध्यान दिने उनले सोच बनाएका छन्। सरकार, पब्लिक तथा पाटरनरसिपको लगानीका माध्यमबाट अघि बढ्न सकिने उनले बताए। पछिल्लो समयमा हेटौडाको खानीको स्रोत कम हुँदै गएको छ। उदयपुर खानी हेटौडाले प्रयोग गर्दै आएको छ। उदयपुर र हैटौडा मर्जर भइ आधुनिक किसिमका फ्याक्ट्री बनाएर नयाँ ढंगले बजारमा जान सकिने योजना रहेको उनले सुनाए। त्यसोत उदयपुर र हेटौडा सिमेन्ट मर्जर गर्ने पनि सरकारले योजना बनाएको छ। सञ्चालन खर्च घटाउन दुईवटा सरकारी सिमेन्ट उद्योग मर्ज गर्ने सरकारले योजना बनाएको हो। एउटै सञ्चालन र व्यवस्थापनबाट दुईवटा युनिटबट सिमेन्ट उत्पादन गर्ने सरकारको योजना छ। सरकारले आर्थिक वर्ष २०७१७२ को बजेटमै उदयपुर र हेटौडा सिमेन्ट मर्ज गर्ने घोषणा गरेको थियो। तर मर्जर प्रक्रिया अघि बढ्न सकेन। सरकारले यसपाली पनि सरकारी स्वामित्वमा रहेका रुग्ण उद्योग तथा संस्थानहरुलाई आवश्यकता अनुसार गाभ्ने, पुनर्संरचना गर्ने वा व्यवस्थापन विधि परिवर्तन गरी अधिकतम क्षमतामा पुनः संचालनमा ल्याउने घोषणा गरेको छ। रुग्ण उद्योग व्यवस्थापन अध्ययन समितिले पनि यी दुई उद्योग मर्जर गर्न सुझावसहितको प्रतिवेदन सरकारलाई बुझाएको छ। उदयपुरले ४० प्रतिशत मात्रै सञ्चालन क्षमता उपयोग गर्न सकेको छ। नाफा निकाल्न ७० प्रतिशत सञ्चालन क्षमता हुनुपर्छ। २ उद्योग मर्ज भएसँगै सार्वजनिक निजी साझेदारी मोडेलबाट सरकारी रुग्ण उद्योग सञ्चालन गर्न सघाउ पुग्ने छ। मन्त्रालयका अनुसार सरकारी संस्थान तथा उद्योगसँग साझेदारी गर्न स्वदेशी तथा विदेशी लगानीकर्ताले रुची देखाएका छन्। समितिले हेटौंडा तथा उदयपुर सिमेन्ट उद्योग लिमिटेडको लगत, कर्मचारीको विवरण र खर्च दायित्व, आर्थिक, व्यवस्थापकीयलगायत रुग्ण उद्योगको प्रारम्भीक प्रतिवेदन सरकारलाई बुझाएको छ।"
